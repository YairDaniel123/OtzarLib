פרי חדש אורח חיים סימן ב 
======================== 
סעיף א 
מי שמניח מלבושיו תחת מראשותיו משכח לימודו, הוריות פרק בתרא [יג, ב]. הטובל אצבעו במלח ואוכל מחזיר לימודו [שם]. המסתכל בפני המת או הקורא כתב שעל גבי הקבר משכח לימודו [שם] [ליקוט]: 
סעיף ו 
אסור וכו' ולא ילך ד' אמות בגילוי הראש. כל בו סימן י"א מייתי לה הב"י סימן צ"א [ד"ה ומ"ש]. ועיין בב"י סימן ח' [ד"ה ומכסה] [ליקוט]: 


פרי חדש אורח חיים סימן ג 
======================== 
סעיף א 
כשנכנס לבית הכסא. לא יכנס ופניו לאחוריו או לפניו אלא לצדדין, מסכת דרך ארץ [רבה פרק ז] [ליקוט]: 
סעיף יב 
[סעיף יג] [לא ישתין מעומד]. עיין סימן מ"ג סעיף א' [ליקוט]: 


פרי חדש אורח חיים סימן ח 
======================== 
סעיף א 
ויברך מעומד. עיין בתשובת רמ"ע [מפאנו] סימן (כ"ב) [קב] [ליקוט]: 
סעיף ה 
והאחרים יענו אמן. עיין בטור וב"י סימן רי"ג [ד"ה על] ורי"ט [ד"ה ומ"ש ופי'] [ליקוט]: 


פרי חדש אורח חיים סימן י 
======================== 
סעיף יב 
מלבושים וכו' וקפטניש וכו'. כתב הב"י [יד, ב ד"ה יש] דטעמא משום שחוגרים אותם והוי כסתום. וקשה לזה ממה שכתוב בסעיף ח'. וגם נתן [הב"י שם] טעם לפיריגי"ש דלא חייבה תורה אלא בעשוי להגין מהקור והחום. וקשה דאם כן טליתות שלנו של מצוה היכי מברכים עלייהו, ודוק [ליקוט]: 


פרי חדש אורח חיים סימן טו 
========================= 
סעיף א 
[סעיף א] הגה: ודוקא בטלית של בר חיובא. עיין בתורת האדם דף ל"ב [ענין ההוצאה עמוד ק] [ליקוט]: 


פרי חדש אורח חיים סימן לב 
========================= 
סעיף כה 
ואין צורתה עליה כגון נגע וכו'. היינו שלא תדמה לאות אחרת בכולה, אבל אם במקצתה דומה לאות אחרת לא מיפסיל, הריק"ש בתשובת [אהלי יעקב] סימן קי"ד לפי דעת גדולי הפוסקים. וכן דעת מרן המחבר ז"ל ביו"ד סימן רע"ד סעיף ה' ודלא כהר"י אסכנדרני שהביא הב"י סימן ל"ו עיין שם ודוק [ליקוט]: ומה שכתב והוא הדין וכו' ליכא משום כתבן שלא כסדרן וכו'. דוקא לענין זה אבל אם לא תקינן פסול כדלקמן סימן ל"ו [סעיף ב] [ליקוט]: 
סעיף כח 
יש ליזהר וכו'. משמע דוקא לכתחילה אבל דיעבד אינו פסול. ועיין בפרק ב' דגיטין דף כ' ע"ב ובתוספות [שם ד"ה לא] והר"ן [שם י, א ד"ה ומכאן] והרא"ש לשם [שם סימן יט] והרמב"ם ריש פרק עשירי [מהלכות ספר תורה] יעויין שם [ליקוט]: 


פרי חדש אורח חיים סימן מג 
========================= 
סעיף ז 
במה דברים אמורים וכו'. כ"כ הטור. וכתב מרן שכן כתוב בספר התרומות [סימן ריג ד"ה א"ר ינאי]. ולכאורה קשיא ליה הא דאמרינן בגמרא [ברכות כג, א] אמר רבה בר בר חנה כי הוה אזלינן בתריה דר' יוחנן כי הוה נקיט ספרי דאגדתא הוה יהיב לן, כי הוה נקיט תפילין לא הוה יהיב לן, אמר הואיל ושרונהו רבנן נינטרן. והא הכא דכחצר המשתמרת דמי ואפילו הכי שריי. ויש לדחות ראיה זו דכיון דשרו רבנן מפני עוברי דרכים לא פלוג רבנן בבית הכסא שבשדות ובכל גוונא שרי, אבל בבית הכסא שבבית מעולם לא שרו משום דאית ליה מקום המשתמר, ודוק [ליקוט]: 


פרי חדש אורח חיים סימן מו 
========================= 
סעיף א 
כשניעור משנתו יאמר אלהי נשמה וכו'. הטעם שאינה פותחת בברוך מפני שהיא ברכת ההודאה כמו שכתוב לעיל סימן (ז') [ו סעיף ג]. ודע דבירושלמי [ברכות] פרק תפלת השחר [הלכה ב] אמרינן הנעור משנתו צריך לומר ברוך אתה ה' מחיה המתים. וכנראה שהיו אומרים אותה במקום המחזיר נשמות, וכיון דכן אם במקום המחזיר בירך מחיה המתים יצא. ועוד, דלא גרע מבריך רחמנא מארי דהאי פיתא דאמרינן (בב"מ) [בכיצד מברכין] [ברכות מ, ב] דיצא, והכא נמי יצא. ואם קם בחצות לילה לקרות תיקון חצות או ללמוד ודעתו לחזור ולישן ברכת המחזיר יניחנה לבקר, וכ"כ הרמב"ם ז"ל פרק ז' מהלכות תפלה [הלכה ג] וז"ל בשעה שייקץ בסוף שינתו מברך וכו', וכתב הכסף משנה דדוקא בסוף שינתו ולא כל זמן שייקץ באיזו שעה שתהיה, אבל ברכת הגומל וברכות התורה יברכם ויחזור ויברכם בבקר דשינת קבע בלילה על מטתו לכולי עלמא הוי הפסק. אך אם קם אדעתא שלא לחזור ולישן ובתוך למודו תקפתו שינה נראה שאין צריך לחזור ולברך: כששומע קול התרנגול יברך הנותן לשכוי בינה. כתב הרא"ש [ברכות פ"ט סימן כג] הלב נקרא שכוי בלשון המקרא דכתיב [איוב לח, לו] מי נתן לשכוי בינה והלב הוא המבין וע"י הלב אדם מבחין בין יום ובין לילה, ומפני שהתרנגול מבין, וג"כ קורין לתרנגול שכוי, התקינו ברכה זו לאומרה בשמיעת קול התרנגול עד כאן. (ועם) [ואם] כי קצת מפרשים פירשו כן, מכל מקום הנכון דפירוש שכוי הוא תרנגול וכן פירש רש"י ז"ל [ברכות ס, ב ד"ה לשכוי], וכדאמרינן בפרק ראוהו בית דין [ראש השנה כו, א] אמר ר"ש בן לקיש כשהלכתי לתחום קן נשרייא היו קורין לתרנגול שכוי, ואמרינן מאי קראה או מי נתן לשכוי בינה זה תרנגול. והכי איתא בירושלמי [ברכות] פרק הרואה [סוף הלכה א], וכן תרגם המתרגם [איוב שם]. ולפי שע"י שמיעת קולו אנו מבחינין בין יום ובין לילה אפילו למאן דקאי בבית אפל, לפיכך אנו מברכין להקב"ה שנותן לו. בינה להבחין, ולפי זה דוקא אי שמע קליה, ואי לא, לא. וכ"כ הרמב"ם בפרק ז' מהלכות תפלה [הלכה ט] וכמו שכתב המחבר לקמן [סעיף ח], ומיהו לא נהגו כן וכדלקמן: כשלובש יברך מלביש ערמים וכו'. ולאו דוקא שישן ערום, אלא אפילו שישן עם חלוקו כיון שלובש מלבוש העליון שעליו מברך ברכה זו לכולי עלמא: כשיניח ידיו על עיניו יברך פוקח עורים וכו'. וקשה לי דהא אמרינן פרק שמונה שרצים [שבת קח, ב] יד לעין תקצץ, והביאו המחבר לעיל סימן ד' [סעיף ג], ומלשון הגמרא [ברכות ס, ב] משמע שכל אלו הברכות הם קודם נטילת ידים, וכדמשמע מדברי הטור בסימן זה, וכן דקדק לברכת אלהי נשמה סימן ז'. וראיתי בספר מ"מ [מעדני יום טוב ברכות פ"ט סימן כג אות ע] שתרץ דאיכא למימר דלא מנח ידיה כמות שהם אלא ע"י החלוק ומפני כך הוא לובש החלוק מיד. ומכל מקום בש"ס [ברכות שם] הגירסא שלפנינו היא כי פתח עיניה לימא וכו', והיא נכונה: כשישב יברך מתיר אסורים וכו'. בש"ס דילן [ברכות שם] הגירסא היא כי תירץ ויתיב בקמייתא והדר כי לביש. ויראה דלא פליגי דבש"ס מיירי ברוב אנשים שאינן ישנין ערומין, ולהכי בקמייתא תריץ ויתיב ליקח המלבוש, וגירסת המחבר היא בבני אדם שישנין ערומין, ונתבאר לעיל סימן ב' [סעיף א] שלא ילבש חלוקו מיושב, ולהכי סידר ברכת מלביש קודם מתיר אסורים: כשנועל מנעליו יברך שעשה לי כל צרכי. ולשון הרמב"ם [ברכות ז, ו] שעשית לי. ואינו נראה שכל הברכות כך הם מדברים בנמצא והדר נסתר: כשיהלך יברך המכין מצעדי גבר וכו'. ולשון הרמב"ם [ברכות ז, ו] הוא כשמהלך לצאת לדרך. ויראה דהיינו טעמא שבגירסתו בש"ס [ברכות ס, ב] היה גורסה לבסוף, ואי הך ברכה נתקנה אפילו מהלך בבית א"כ איך מסדרה לבסוף והלא ליקח המלבוש ולשאר הדברים צריך להלוך, אלא ודאי שלא נתקנה אלא כשיוצא מביתו, ולהכי סידרה הש"ס לבסוף, אבל לפי גירסת המחבר וגירסתינו שאחר ברכה זו מזכיר המייניה וסודרא, על כרחך הא דאמרינן כי מסגי לימא, רוצה לומר תחילת ההליכה בבית. צריך לברך וכן מיסתבר ועיקר. בסדורים שלפנינו כתוב תחילה ברכת המכין ואח"כ שעשה לי כל צרכי, והעיקר כמו שסדרן המחבר: כשחוגר חגורו יברך אוזר ישראל בגבורה וכו'. בש"ס [ברכות שם] הכי איתא כי אסר המייניה לימא ברוך אוזר וכו'. וכתב מר"ן ז"ל בב"י [ד"ה וכי] כתב ה"ר דוד אבודרהם [עמוד מא] בשם הראב"ד דהיינו כשלובש המכנסיים אבל הרמב"ם [תפלה ז, ו] כתב דהיינו כשחוגר חגורו, וכן פירש הרא"ה ז"ל [פקדת הלוים ברכות עמוד קפה], וכן נראה לי עיקר מדתנן פרק בתרא דסוכה [נא, א] ומייתיה לה בריש במה מדליקין [שבת כא, א] מבלאי מכנסי כהנים ומהמייניהן וכו', אלמא דהמייניה לא הוי מכנסים. וכן מוכח מהא דאמרינן סוף פרק כל גגות [עירובין צד, א] דשקולו הימניה וקטרו בה, ובפרק בתרא דמגילה [כז, ב] רב הונא הוה אסר ריתא, פירוש מין גמי, וקאי קמיה דרב א"ל מאי האי א"ל לא הוה ליה קידושא ומשכנתיה להמיינאי וכו' ועוד כן מוכח בפרק קמא דשבת [ט, ב] אהא דאמרינן כיון דשרא להמייניה מטרחינן ליה דהיינו משיתיר חגורו, וכן תרגום אבנט המיינא [שמות כח, ד] וזה מבואר. ומיהו אם אין לו אזור ודאי שיברך ברכה זו כשלובש המכנסיים, דהיינו טעמא שייחדו ברכה לאזור ולסודרא ולא הכניסום בכלל מלביש ערומים, להיותם מוכרחים האזור כדי שלא יהא לבו רואה את הערוה, וכיון דכן אין לחלק בין אזור למכנסים. וכן מוכח מדברי התוספות ז"ל פרק קמא דשבת דף י' [ע"א] ד"ה טריחותא. וטעם הסודר אעפ"י שמעיקר הדין שרי לילך ד' אמות בגילוי הראש, וכמו שכתוב לעיל סימן ב', מיהו מדת חסידות הוי לכולי עלמא וכמו שכתב מר"ן ז"ל הכי, וכדמוכח ממה שאכתוב בסמוך: כשמשים כובע או מצנפת בראשו יברך עוטר וכו'. לשון הש"ס [ברכות ס, ב] הכי כי פריס סודרא על רישיה לימא וכו', ומתוך התלמוד הוה משמע שלא תקנו ברכה זו אלא דוקא על הסודר שהיו נוהגין ללובשו היראים והמכובדים, וכדאמרינן בריש פרק המוציא יין [שבת עז, ב] מאי סודרא סוד ה' ליריאיו [תהילים כה, יד], ואפילו מי שהיה תלמיד חכם וירא ה' אם היה פנוי לא היה מנהג ללובשו כדאמרינן בפרק קמא דקדושין דף (ל') [כט] [ע"ב] גבי רב הונא דחזייה לרב המנונא דלא פרס סודרא, א"ל מאי טעמא לא פריסת, א"ל דלא נסיבנא וכו'. וזהו הסודר המוזכר בסוף פרק שלשה שאכלו [ברכות נא, א] גבי עיטוף של כוס ברכה רב אסי פריס סודרא על רישיה, ועל זה הסודר שהיה לכבוד ולתפארת תיקנו ברכה זו. וכן משמע נוסח הלשון של עוטר ישראל בתפארה. וכן מוכח בערבי פסחים דף קי"א [ע"ב] דקאמר סודרא דמר כצורבא מדרבנן בדיקנא ביה במר דלא ידע ברוך אתה, ופירש רש"י ז"ל בדיקנא ליה למר שאינו יודע לברך על הסודר ברוך עוטר ישראל. אבל הר"ם במז"ל [תפלה ז, ג] כתב וז"ל כשמניח סדינו על ראשו מברך עוטר וכו'. דקדק בדבריו ושינה לשון התלמוד דסדין לחוד וסודרא לחוד, כדאמרינן בבמה מדליקין [שבת כה, ב] על ר"י בר אלעאי בערב שבת שהיה מתעטף ויושב בסדינין המצוייצין, כלומר שהיה מתעטף בסודרו הנהוג לו לפי כבודו, וכדאמרינן בההוא פרק גופיה [לא, א] על הלל גבי אותם שנים נתעטף ויצא לקראתו והדר יושב בסדינין, הלא שהיה מתעטף בסדינו. ובפרק קמא דקדושין דף ל' [ע"א] נמי אמרינן ר' חייא בר אבא אשכחיה לריב"ל דסדר דיסנא ארישיה, וכתב רש"י ז"ל דיסנא סדין שאינו ראוי לעטיפת הראש אלא כיסוי בעלמא שם על ראשו שלא לילך בגילוי הראש ולא הספיק להתעטף בסודרו, ע"כ. וגם התוספות ז"ל [ברכות ס, ב ד"ה כי פריס] כתבו כדברי הרמב"ם דהוא הדין לכל כובע ולכל כסוי. ויראה דהיינו טעמא משום דמשמע להו שלא היה להם לתקן ברכה אחת דוקא לתלמידי חכמים ולקצת אנשים אחרים שהיו נוהגים כמותם לעטוף סודר, אלא ודאי שעל כל כסוי תקנו ברכה, אלא לרמוז לנו שתקנו נוסח זה של עוטר ישראל בתפארה בשביל הסודר, להכי נקיט הש"ס כי פריס סודרא ולא פלוג רבנן בין כסוי לכסוי ובכל מין כסוי לא ה"ל לתקן מין ברכה א' ובשביל הסודר תיקנו נוסח ברכה אחת כוללת לכל הכיסויים כיון דהוי מידת חסידות שלא לילך בגילוי הראש, וכדמוכח ההיא דפרק קמא דקדושין דאייתינן, ואמרינן תו התם [לא, א] רב הונא בריה דרב יהושע לא מתני ד' אמות בגילוי הראש, ואיתא נמי בפרק כל כתבי [שבת קיח, ב]. ולכן מר"ן המחבר ז"ל כתב במקום סודרא כשמשים כובע או מצנפת, וכן עיקר: כשיטול ידיו יברך על נטילת ידים וכו'. לשון הש"ס [ברכות ס, ב] כי משי ידיה לימא על נטילת ידים. מהכא משמע חיוב נטילת שחרית בכלי ובפרק היה קורא [שם יד, ב] גבי חופר כוך אמרינן הגיע זמן קריאת שמע עולה ונוטל ידיו ומניח תפילין וקורא קריאת שמע ומתפלל. ותו גרסינן התם [שם] הרוצה שיקבל עליו עול מלכות שמים שלמה יפנה ויטול ידיו. ואמרינן תו [שם טו, א] כל הנפנה ונוטל ידיו ומניח תפילין וכו', ומדלא לישתמיט מחד דוכתא מהני ולימא רוחץ ידיו, משמע ודאי דבעי נטילה בכלי. ועוד הביא הרשב"א בתשובה [ח"א סימן קצא] דמדומי ראיה לדין זה והביאו הב"י בסימן ד' [ד"ה ומשמע מדברי] מהא דאמרינן פרק כל הבשר [חולין קו, ב] נוטל אדם ידיו שחרית ומתנה עליהם כל היום, כלומר מתנה שתעלה אותה נטילה אפילו לסעודה ואלו לאכילה נטילה בעינן. וכן סתם המחבר לעיל סימן ד' [סעיף ז] וכן עיקר: 
סעיף ב 
נהגו לסדרם בבית הכנסת וכו'. כתבו ה"ר יונה [ברכות מד, א סוף ד"ה כי] והרא"ש ז"ל [שם פ"ט סימן כג] דהא דאמרינן [פסחים ז, ב] כל הברכות מברכין עליהן עובר לעשייתן היינו ברכת המצוות שמברך וציונו צריך לברך להקב"ה תחילה על מה שציונו וקרבנו לעבודתו, אבל ברכה של הודאה ושבח כגון אלו יכול לברך אח"כ והקשה הר"ן בסוף פרק קמא דפסחים [ד, א ד"ה ומיהו בירושלמי] על זה מהא דאמרינן בירושלמי [ברכות פ"ט הלכה ב] גבי (פרקים) [ברקים] היה יושב בבית הכסא אם יכול הוא לצאת בתוך כדי דיבור יצא ואם לאו לא יצא, אלמא שאין ברכת השבח אלא בתוך כדי דיבור של ראיה ושמיעה. ולי ההיא דירושלמי לא מיכרעא כולי האי, דלעולם אפילו לאחר מכן ומברך אלא דכיון דיכול לצאת בתוך כדי דיבור והויא ברכה בזמנה יצא, ואם לאו כיון דלאחר תוך כדי דיבור מברך לא נתנו חכמים שיעור תכיפה, וכמו שכתב הוא ז"ל בסמוך [הר"ן שם ד"ה והאי], ולכן לא יצא. אך מחוורתא דמילתא דלא כתבו ה"ר יונה והרא"ש ז"ל כן אלא דוקא בהני ברכות השחר דאיכא תרתי, דהויא ברכת הודאה, ותו דהני ברכות כולם הוא נהנה מהם והוו כברכת הנהנין, וכולי יומא זמניה הוא, ושאני ברקים דהוו ברכת הודאה חוץ ממנו לאפוקי מברכת שלא עשאני גוי דאע"ג דלא הוו נהנין כיון דלא הוו חוץ ממנו יכול לברך אח"כ. וברכת הנותן לשכוי לא קשה דאינהו אזדי לטעמייהו דס"ל [לר' יונה ולרא"ש שם] דפירוש שכוי הוי לב. וכפי זה תחילת דבריהם אסיפא סמכי. וכן דקדקו בדבריהם וכתבו של הודאה ושבח כגון אלו, ואלו דקאמרי למעוטי מאי, אלא ודאי כדאמרן. וראיתי בספר שיירי כנסת הגדולה [הגה"ט אות ד] אהא דכתב הטור וגם מפני שרבים מעמי הארצות אינם יודעין, כתב וז"ל מדבריו מוכח דברכות שהם ברכת הנהנין אין אדם יוצא בברכת חבירו אלא כשאינו בקי אבל אם הוא בקי צריך לברך הוא עצמו. ומפרש ז"ל ההיא [ראש השנה כט, א] דכל הברכות אעפ"י שיצא מוציא חוץ מברכת הלחם והיין, שאם לא יצא מוציא ואם יצא אינו מוציא, דמיירי כשאינו בקי, ע"כ. ואין כאן הוכחה של כלום שהרי הטור לא כתב אלא שמה שנהגו לסדרן בבית הכנסת הוא בשביל עמי הארץ, דאלו היודעין כל אחד היה יכול לברך בביתו, ואין הכי נמי דמוציאין אפילו לבקי. ועוד שהרי בסימן קצ"ג וסימן רי"ג כתב הטור דאפילו לבקי מוציא בברכת המוציא ובברכת הפירות, ולפי דבריו פליג דידיה אדידיה אלא הדבר ברור דלכולי עלמא בברכת הנהנין כל שלא יצא מוציא את חבירו אפילו לבקי זולת לדעת רש"י [ברכות מה, ב ד"ה מצוה ליחלק], כל ברכות השחר בכלל חוץ מקריאת שמע וברכת מזון. ואם הוא בור אף באלו חבירו מוציאו. ולענין תפילה הויא פלוגתא דרבוואתא וכמו שכתב כל זה בב"י ריש סימן קכ"ד וסימן תקצ"ד [ד"ה ברכות]. ועיין מ"ש סימן רע"ג ס"ד בס"ד: ויוצאים ידי חובתן. ומיהו אעפ"י שלא ענו אמן כיון שכיונו לצאת יצאו כדאמרינן בפרק לולב הגזול [סוכה לח, ב] ובריש פרק שלשה שאכלו [ברכות מה, ב] מאי קמ"ל תנינא שמע ולא ענה יצא, והביאו המחבר לקמן בסימן רי"ג [סעיף ב]: 
סעיף ג 
מאה ברכות לפחות. מימרת רבי מאיר פרק התכלת [מנחות מג, ב] ובירושלמי סוף מסכת ברכות. ומנין הק' ברכות עיין בב"י [ד"ה דתניא]. אך מה שכתב [ב"י שם] על ברכת התורה וההפטרה דכיון שיכול לענות אמן אעפ"י שלא שמע דומיא דאלכסנדריא של מצרים [סוכה נא, ב], הכא נמי נפיק ידי חובת אותה ברכה, ליתא לענ"ד וכמו שאכתוב בסימן קכ"ד [אות ח] בס"ד: 
סעיף ד 
שעשאני כרצונו. ולי נראה שאינן מברכות אלא הב' ברכות ראשונות ותו לא, כיון דלא אשכחינן לה בגמרא דכולי האי הו"ל לפרושי. וכן הגר לא יברך שעשאני יהודי כמו שכתב בהג"ה, דליתא, אלא א"כ היתה לידתו בקדושה שאז שייך שפיר למימר שלא עשאני גוי. והשבוי מברך שלא עשאני עבד וכמו שכתב הב"י [סוף ד"ה ויש]. סוף דבר כל שמתקן נוסח ברכה שלא הוזכרה בתלמוד או מברך ברכה שלא נזכרה בש"ס כגון מגביה שפלים או סומך נופלים וכיוצא, גוערין בו עד הכאה ודלא כהב"ח ז"ל [ד"ה עוד] כן נראה לי: 
סעיף ה 
לא יברכנה. אבל אם קדם ובירך שלא עשאני אשה יכול לברך אח"כ שלא עשאני עבד ושלא עשאני גוי דיש לחלק בין ברכת זוקף כפופים דהויא חיוב, להני דהוו שלילה, ודלא כהב"ח ז"ל [ד"ה וראיתי]: 
סעיף ו 
הנותן ליעף כח. פה ירושלם תובב"א נתפשט המנהג לאמרו על פי כתבי של הרב הקדוש מהר"י אשכנזי ז"ל [ספר שער הכונות ענין נוסח התפלה] זולתי קצת יחידים שאין אומרים אותו ואני אחד מהם: 
סעיף ח 
כל הברכות. והרוצה לצאת עצמו מן הספק ישמיענה ממי שחייב בה ויכוין לצאת ידי חובה. והיכא דלא אפשר כבר נתפשט המנהג לאמרן בין נתחייב בה בין לא נתחייב בה, וכמו שכתב ההגה. וכן פסק הב"ח [ד"ה וכל]. וכן כתבו המקובלים ז"ל [פרי עץ חיים שער הברכות פרק ד; ספר שער הכונות ענין ברכת השחר]. וכפי זה חרש יכול לברך ברכת הנותן לשכוי בינה. ומיהו סומא לכולי עלמא יברך ברכת פוקח עורים, דהא קיימא לן דסומא פורס על שמע ויאמר יוצר המאורות לפי שנהנה שיורהו הדרך אשר ילך בה וכדלקמן סימן (נ"ז דין יד) [סט סעיף ב]. ומה שכתב הרב המחבר [כאן] אומר אותה ברכה בלא הזכרה עיין לקמן סימן רכ"ה סעיף ב' [בהגה] וב"י אבן העזר סוף סימן ל"ד ע"ש: 
נשאלתי על מי שהיה עומד כל הלילה אי בעי לברוכי ברכות התורה בשחר או לא. ויראה דלדעת ר"ת [תוספות ברכות יא, ב ד"ה שכבר] ודעימיה דסבירא להו דברכת התורה של אתמול פוטרת עד שחרית אחר, וגם למה שכתבו [הגהות מיימוניות תפלה פ"ז אות כ] בשם רש"י שכשהיה משכים לקרות היה מברך ברכת התורה, וכשהיה בא לבית הכנסת חוזר ומברך, מילתא דפשיטא דצריך לברך דהא לדידיה השינה אינו מעלה ומוריד ואעפ"י כן צריך לברך בשחר, והכא נמי דכוותא. ומלשון המחבר בסימן מ"ז דין י"ב שכתב אף אם למד בלילה הלילה הולך אחר היום שעבר ואינו צריך לחזור ולברך, משמע הכי, דלמה ליה טעמא דהלילה הולך אחר היום תיפוק ליה דלא הפסיק ואפילו שאין הלילה הולך אחר היום, אלא משמע קצת דבשחר אפילו לא הפסיק צריך לברך. ולא מיסתבר דאם איתא דעמוד השחר גורם ברכת התורה אף כשמשכים בבקר לקרות ומברך ברכת התורה כשמאיר היום היה לנו לברך פעם אחרת, וכמו שהיה עושה רש"י, אלא ודאי לדידן בהפסק תלייא מילתא, וכל שלא ישן כלל בלילה אינו צריך לברך שהרי לא הפסיק, ומכל מקום נכון לשומעה ממי שלא יצא בה ויכוין לצאת ידי חובה, כן נראה לי ודו"ק. וברכת המקדש שמו ברבים עפ"י שיש אומרים [טור] שצריכה שם עפ"י הירושלמי, מכל מקום העיקר כדברי הרמב"ם ז"ל [סדר תפלות כל השנה] מאחר שלא נזכרה בש"ס דילן, וכן אנו נוהגין: ויאמר לעולם יהא אדם ירא שמים בסתר כבגלוי, וכדאמרינן פרק תפילת השחר [ברכות כח, ב] כשחלה רבי יוחנן בן זכאי נכנסו תלמידיו לבקרו אמר להם יהי רצון שתהא מורא שמים עליכם כמורא בשר ודם. אמרו לו תלמידיו עד כאן. ואמר להם הלואי, תדעו כשאדם עובר עבירה אומר שלא יראני אדם וכו': מאן דתני זרע יחידך לא משתבש, וכמו שכתב ה"ר בנימין [שבלי הלקט סימן ו] דפירוש יחידך היינו בשמך שקראת לו, וכדאמרינן בירושלמי סוף פרק קמא דברכות למה נשתנה שמו של אברהם ושמו של יעקב, ושמו של יצחק לא נשתנה, ומשני אלו אבותן קראו אותן בשמן, אבל יצחק הקדוש ברוך הוא קראו יצחק, שנאמר [בראשית יז, יט] וקראת את  שמו יצחק, ע"כ: 
סעיף ט 
וטוב לומר בשחרית אחר שמע ישראל. כפי מה שאכתוב בארוכה בסימן ס"ז דשתי פרשיות ראשונות הוו מן התורה, וכן צריך להזכיר יציאת מצרים בזמן קריאת שמע אף על גב דמן התורה כל יומא זימניה הוא, וכדמוכח ההיא דרבי [ברכות יג, ב] דהוה  קמהדר אשעתא דאית בה יציאת מצרים כדי להזכיר יציאת מצרים בזמנה. אם רואה שהקהל מאריכין ומאבדין הזמן בפיוטים צריך לקרות השלש פרשיות קודם שיעברו שלש שעות היום. כתב הב"ח ז"ל [ד"ה ורבינו] שאם הצבור מתעכבין מלקרות הקריאת שמע עד אחר זמנה אז יאמר שמע ישראל וברוך שם כבוד מלכותו לעולם ועד, ויכוין לצאת, ואם לאו, יכוין שלא לצאת בו ידי חובת קריאת שמע דאוריתא אלא כקורא פסוק דעלמא, ונכון הוא דאפילו למאן דאמר [ברכות יג, א] מצוות אינן צריכות כוונה אם כיון שלא לצאת לא יצא: 


פרי חדש אורח חיים סימן מז 
========================= 
סעיף א 
ברכת התורה וכו'. גרסינן פרק מי שמתו [ברכות כא, א] א"ר יהודה מניין לברכת המזון לאחוריה מן התורה שנאמר [דברים ח, י] ואכלת ושבעת. מניין לברכת התורה לפניה מן התורה שנאמר [שם לב, ג] כי שם ה' אקרא הבו גודל לאלהינו. א"ר יוחנן למדנו ברכת התורה לאחריה מן ברכת המזון מקל וחומר, וברכת המזון לפניה מן ברכת התורה מקל וחומר ומה תורה שאין טעון לאחריה טעון לפניה, מזון שהוא טעון לאחריו אינו דין שטעון לפניו. ופרכינן מה למזון שכן נהנה, ומה לתורה שכן חיי עולם. ועוד תנן על המזון מברך לאחריו ואינו מברך לפניו תיובתא. זאת הסוגייא מוכחת בהידייא דברכת התורה לפניה הויא דאורייתא, ואף על גב דבריש שלשה שאכלו [שם מה, א] מפיק ר' אבהו ברכת זימון מהאי קרא דהבו גודל, י"ל דאסמכתא בעלמא היא. אי נמי אנן מפקינן ליה מגדלו לה' אתי [תהלים לד, ד] כדמסיק רב אסי [שם] ורבי בברייתא [שם מח, ב]: 
אך ראיתי להרב פני משה בתשובה חלק א' שאלה א' שכתב דהרמב"ם והטור ז"ל מדמסתם לן סתומי ולא כתבו דהויא דאורייתא משמע דסבירא להו דהויא דרבנן, והך סוגייא [שם כא, א] דמייתי מקרא דהבו גודל לאסמכתא בעלמא נקטיה. וכפי זה ר' יוחנן דמייתי ברכת המזון לפניה מן ברכת תורה מקל וחומר חיובא דרבנן נמי לאתויי. ופרכינן דמה לתורה שהחמירו עלה רבנן יברך שהן חיי עולם וכו'. ועוד כתב [הפני משה] לקמן וז"ל השתא נקטינא ליה כמושלם דקל וחומר דר' יוחנן כלו הוא קל וחומר דרבנן עד כאן. ולפי זה הכי מיתפרשא הסוגייא ומה תורה שאין טעונה לאחריה מן התורה, טעונה לפניה מדרבנן, מזון שהוא טעון לאחריו מן התורה. אינו דין שיהא טעון לפניו מדרבנן. ובאמת דכד ניים ושכיב אמרינהו רב להני מילי, חדא דכי מייתי ר' יוחנן ברכת התורה לאחריה מן ברכת המזון מקל וחומר, הכי מייתי, ומה מזון שאין טעון לפניו מדאורייתא טעון לאחריו מדאורייתא, תורה שטעונה לפניו מדאורייתא אינו דין שטעון לאחריה מדאורייתא, אלמא דברכת התורה לפניה הויא דאורייתא, ותו דמאי בעי ר' יוחנן לאתויי בברכת המזון לפניה מדרבנן דהא בריש כיצד מברכין גרסינן [שם לה, א] תנו רבנן אסור לאדם שיהנה מן העולם הזה בלא ברכה ומשנה שלימה שנויה [שם] שעל הפת הוא אומר המוציא לחם מן הארץ. ותו היכי אמרינן [שם כא, א] דהא דתנן על המזון מברך לאחריו ואינו מברך לפניו הויא תיובתיה, אדרבא הויא סיעתיה דדוקא גבי בעל קרי אינו מברך לפניו, מכלל דברכה לפניה הויא מדרבנן, אלא ודאי דהך סוגייא הוא יתד בל תמוט דס"ל דברכת התורה לפניה הויא דאורייתא. וכן מוכח מהא דגרסינן בהפועלים [בבא מציעא פה, ב] ובאלו נדרים [פא, א] והביאו הטור על עזבם את תורתי אמר ר' יהודה אמר רב שלא בירכו בתורה תחילה, אלמא דברכת התורה לפניה הויא דאורייתא. ואולי הטור כיון שהביא ההיא דנדרים ממילא משמע דהויא דאורייתא ולא הוצרך לפרש יותר. וכיון דהרמב"ן ז"ל בהשגותיו על הרמב"ם ז"ל [ספר המצוות, עשה טו] ובעל החינוך [מצוה תל] והרשב"א ז"ל בחידושיו לפרק ג' שאכלו [ברכות מח, ב ד"ה הא דאפליגו] סבירא להו דהוייא דאורייתא וכמו שכתב הרב הנזכר ז"ל [הפני משה], ולא אשכחינן מאן דפליג עלייהו בהידייא. והך סוגייא דמייתינן מוכחא הכי בלי ספק מילתא דפשיטא דהכי נקטינן, ונפקא מינה למי שספק לו אם בירך ברכת התורה או לא שחייב לחזור ולברך כל הברכות אף על גב דליכא מדאורייתא אלא ברכה אחת, מכל מקום צריך לברך כולם כמו שכתב הרמב"ם ז"ל [קריאת שמע ב, יג] גבי ספק קרא קריאת שמע שיחזור ויברך עם כל ברכות דרבנן, והכי נמי דכוותא, ויתבאר לקמן סימן ס"ז: 
גם מה שרצה הרב הנזכר [הפני משה] לדחות הני מימרי דאמוראי מכח דאיכא תנאי בפרק שלשה שאכלו [שם מח, ב] דלא סבירא להו הכי, לאו מילתא היא דהא איכא תנאי התם דסבירא להו כוותייהו ומצו למימר אנן דאמרינן כי האי תנא, ואנן אית לן למיפסק כאמוראי שיש להם כח לפסוק אפילו נגד סתם מתניתין ולא לדחויי מימרת אמוראי מכח תנאי, וזה פשוט. גם מה שגמגם על מה שכתב מר"ן ז"ל בב"י [ד"ה כתוב בתשובת] על תשובות הרשב"א ז"ל [ח"ז סימן תקמ] אהא דאין אנו מברכין בכל יום על התורה לאחריה תירץ הרשב"א ז"ל משום שאין מברכין על המצוות לאחריהן. ואהא כתב מר"ן ז"ל דאפילו אם היינו מברכין לאחר המצוות לא קשיא כיון דמצות הגיית התורה היא כל היום וכל הלילה לא שייך לברך אחריה עד כאן. וכתב על זה הרב הנזכר דאכתי בשעה שהולך לשכב על מיטתו דאז אינו קורא יברך ברכה שלאחר התורה עד כאן. ולי לא קשיא מידי דהא כל זמן שהוא ניעור קרינן בית והגית בה יומם ולילה [יהושע א, ח], והשינה אין בידו לישן בכל שעה שירצה וכמו שכתבו התוספות ז"ל סוף פרק קמא דברכות [יא, ב ד"ה שכבר] אהא דהקשו מפני מה אין אנו מברכין לישן בסוכה, ותירצו שמא לא יישן והוייא ברכה לבטלה עד כאן. וכיון דכן אי אפשר לצמצם ולידע מתי ישן כדי לברך ברכת התורה לאחריה. וכן מוכח מדברי התוספות ז"ל סוף כיצד מברכין [מד, ב ד"ה ולבני] ואלו הוה קיימא לן שבת ויום טוב דהוו זמן תפילין לא הוה שייך ברכה לאחריהן, והכי נמי דכוותה, ונמצאו דברי מר"ן ז"ל עולים כהוגן בלי גמגום ודוק: 
סעיף ב 
הג"ה בין למדרש. הפוסקים לא כתבו מדרש דמכל שכן דגמרא נפיק. אי נמי בכלל מקרא הוי, וכן משמע בגמרא [ברכות יא, ב]. ומוהריק"ש [בספר ערך לחם] כתב שבכלל תלמוד הוא כדאמרינן לקמן סימן נ' שהמדרש כתלמוד, אבל הטור הזכירו: 
סעיף ה 
על דברי תורה. ונוסחא אשכנזית [הובא בטור] לעסוק בדברי תורה וכתב הב"ח ז"ל [ד"ה ונוסחא] לפי שעיקר ההבטחה שהבטיחנו הוא יתברך לא היתה אלא על עסק התורה לכך תקנו לברך לעסוק בדברי תורה. ואינו מחוור דהתינח התלמידי חכמים אבל הבעלי בתים שאינן יודעין לקרות אלא תהלים ומעמדות היאך יאמרו לעסוק, אלא עיקר הגירסא על דברי תורה. והעידו על מוהרי"א [האריז"ל, שער הכונות ענין נוסח התפלה] שהיה אומר כן. אשר בחר בנו מכל העמים, הגר יכול לברך כן, ולא ישנה בין כשמתפלל בציבור בין כשמתפלל ביחיד, כנסת הגדולה [הגה"ט] בשם הרמב"ם [שו"ת הרמב"ם מהדורת פריימן סימן מב; אגרות הרמב"ם סימן ט] ועיין לקמן בריש סימן תע"ג: 
סעיף ו 
עם וי"ו. וכן מוכח לישנא דגמרא [ברכות יא, ב] דקאמר ור' יוחנן מסיים בה וכו', אבל מוהרי"א היה אומר הערב בלא וי"ו: 
סעיף ז 
ברכת אהבת עולם. גרסינן בסוף פרק קמא דברכות [יא, ב] אמר ר' יהודה אמר שמואל השכים לשנות עד שלא קרא קריאת שמע צריך לברך, משקרא קריאת שמע אינו צריך לברך שכבר נפטר באהבה רבה. ומסיים בירושלמי [שם פ"א הלכה ה] א"ר בא והוא ששנה על אתר, כלומר שלמד מיד באותו מקום. וכתבו בתוספות ז"ל [שם ד"ה שכבר] נשאל ר"י כגון אנו שאין אנו לומדים מיד לאחר תפלת השחר שאנו טרודים והולכין כך בלא לימוד עד אמצע היום או יותר, אמאי אין אנו מברכין ברכת התורה פעם אחרת כשאנו מתחילין ללמוד. והשיב ר"י דלא קיימא לן כאותו ירושלמי. ועוד אפילו לפי הירושלמי דוקא אהבה רבה דלא הוו עיקר ברכה לברכת התורה, ובשביל כך אינו נפטר מברכת התורה אלא אם ילמוד מיד, וגם לא יעשה היסח הדעת, אבל ברכת בחר בנו וברכת לעסוק בדברי תורה שהן עיקר לברכת התורה פוטרת כל היום וכו'. והצרפתים נהגו לומר פסוקים וברכת כהנים מפני הירושלמי דבעי שילמוד על אתר, אבל אין צריך כמו שכתבתי, עד כאן. ולעניות דעתי הכי פירושו שהשואלים לר"י לא הוה מיסתבר להו לחלק בין אהבה רבה ובין ברכת התורה העיקרית, והיו מפרשים הירושלמי דבכל גוונא בעי שילמוד על אתר דהיינו מקרא ומשנה וכיוצא לאפוקי סדר התפילה אשרי וכיוצא בו, אלא דהוה ס"ל דכיון שלמד פורתא אפילו אם הפסיק אח"כ לא הוי הפסק, ולכן שאלו דנהי ודאי דאחר ברכת התורה קראו סדר התפלה כדי שלא להפסיק בין הברכה לדבר שמברכין עליו, מיהו לא למדו אחר התפילה וכיון דכן שאלו אם מברכין פעם אחרת כשהם מתחילין ללמוד בחצי היום. ועל זה השיב להם ר"י חדא דלא קיימא לן כירושלמי, ועוד דלא קאי הירושלמי אלא דוקא אאהבה רבה, וגם לא כיונו בפירוש הירושלמי דדוקא אהבה רבה שלא הוי עיקר הברכה ובשביל כך אינו נפטר מברכת התורה אלא אם ילמוד מיד, וגם לא יעשה היסח הדעת, דהיינו שלא יפסיק מללמוד, אבל ברכת בחר בנו פוטרת כל היום דהיינו אפילו אם הפסיק מלמודו וחוזר ללמוד דלא בעי לברך פעם אחרת. וכפי זה פירוש על אתר היינו דוקא מה שלומד מיד אבל אם הפסיק לא. ובסוף דבריהם כתבו דהצרפתים קיימי בשיטת השואלים לר"י בב' החלקים הנזכרים, ולכן לא סדרו ברכת התורה אחר סמוך סדר התפילה אלא בעניינים אחרים דלא הוו מסדר התפילה, ולכן פוטרת כל היום לפי פירוש הירושלמי. ואהא כתבו שאין צריך דהא הוי ברכת התורה העיקרית והיא פוטרת כל היום. וכן כדברי מוכח בהידייא בחידושי הרשב"א ז"ל [ברכות יא, ב ד"ה השכים] שכתב בשם הראב"ד וז"ל לספרים דגרסי והוא ששנה על אתר אין הברכה מוציאתו אלא מידי קריאה הסמוכה, הא אם הפסיק וחזר וקרא צריך הוא לחזור ולברך. ובתשובה לרבותינו הצרפתים השיבו שלא הצריכו בירושלמי לחזור ולברך בשלא שנה על אתר אלא כשנפטר באהבה רבה, אבל במברך אשר בחר בנו יצא ידי חובת כל היום ואפילו הפסיק והלך למלאכתו וחזר וקרא עד כאן. אבל הרא"ש [שם פ"א סימן יג] כתב וז"ל ונראה דהיינו דוקא בברכה של אהבה רבה דלא מתחזי לשם ברכת התורה אלא בשונה על אתר ואם שנה לאלתר אז נראה ברכה לשם עסק התורה כמו לשם קריאת שמע, ואז לא יצטרך לברך כל אותו היום אפילו יפסוק ללמוד ויחזור ללמוד, וכן המברך על התורה ולמד אין צריך לחזור ולברך אם הפסיק באמצע, לכך הוצרך לומר והוא ששונה על אתר על הנפטר באהבה רבה ולא על המברך ברכת התורה, דאי לא תימא הכי הוה ליה לאשמעינן בעלמא דהפסק שבאמצע עסק דהוי הפסק וצריך לחזור ולברך כל שכן הנפטר באהבה רבה, ואף אם תמצי לומר דאין חילוק בין הנפטר בברכת התורה לנפטר באהבה רבה מכל מקום מיסתבר שבני אדם שתמיד דעתם על למודם לא חשיב הפסק לענין ברכה עד כאן. והפירוש בתחילה כתב דהא דבעינן שנה לאלתר ולא סגי בסדר התפילה שקרא אחר ברכת התורה היינו דוקא בברכה של אהבה רבה. והרב [הרא"ש] כתב שמה שאמרו בברכת של אהבה רבה שאם שנה לאלתר דהיינו אחר סדר התפילה אפילו אם הפסיק אח"כ אין צריך לחזור ולברך הוא הדין במברך על התורה, ולמד דבוודאי בעינן למד מיד אחר הברכה, אלא דהוא הדין סדר התפילה דמהני להך ברכה כיון דהויא העיקרית ולכך הוצרך לומר וכו' דאי לא תימא הכי אלא דפירוש הירושלמי כמו שפירשתי לעיל [בשם הראב"ד] ולא פטר אלא דוקא מה שלומד על אתר, אבל אם הפסיק חוזר ומברך, הוה ליה להשמיענו בעלמא, דלא מיסתבר ליה להר"אש לפלוגי בהך מילתא בין ברכת אהבת עולם לברכת התורה העיקרית. והדר קאמר דאף אם תמצי לומר דאין חילוק דבכל גוונא אם הפסיק חוזר ומברך, והא דלא נקט ירושלמי טפי רבותא, ליכא רבותא כיון דשקולין הן ויבואו שניהם, מכל מקום מי שתמיד דעתו על למודו לא הוי הפסק. ומתוך מה שכתבתי יתבאר לך שמה שכתב הטור בכאן הוא מדוקדק הדק היטב ודלא כמו שכתב הב"י [ד"ה ומשמע] בשם מוהר"י אבוהב [בביאורו לטור]: 
הכלל העולה מכל זה שאם בא ללמוד מיד אחר קריאת שמע וברכותיה אין צריך לברך על אותו לימוד וכדאמרינן בש"ס דילן לפי שכבר נפטר באהבה רבה, אבל אם הפסיק וחזר ללימודו לדעת הראב"ד והרשב"א וכפי מה שפירשתי כוונת התוספות ז"ל צריך לחזור ולברך ברכת התורה, ולדעת הרא"ש וכן משמע מדברי תוספות ר"י ז"ל אין צריך לחזור ולברך. ומיהו אם לא למד אחר סמוך קריאת שמע לכולי עלמא צריך לחזור ולברך שלא נפטר באהבה רבה, אבל אם בירך ברכת התורה והתחיל ללמוד לכולי עלמא אפילו הפסיק אח"כ אין צריך לברך. ומיהו מאי דכתב הטור בכאן דדוקא אם הוא רגיל תמיד לעסוק בתורה, ליתא שלא כתב כן הרא"ש אלא בדרך דחייה. ברם לקושטא דמילתא בכל גוונא אין צריך לברך: 
ולענין פסק הלכה מה שכתב המחבר ברכת אהבת עולם פוטרת ברכת התורה אם למד מיד בלא הפסק זהו לסברת הרא"ש, אבל רובא דרבוותא לא סברי הכי אלא שאפילו אם למד מיד לא מהני אלא לאותו לימוד, ונקטינן כוותייהו: 
ומה שכתב עוד [השו"ע סעיף ח] שיש להסתפק אי סגי בקורא קריאת שמע סמוך לה מיד בלי הפסק, אין כאן שום ספק ולא מיבעיא לדעת הראב"ד ז"ל אלא אפילו לדעת הרא"ש מילתא דפשיטא דלא סגי בקורא קריאת שמע: 
גם מה שכתב עוד המחבר [סעיף ט] שיש אומרים שאם הפסיק בין ברכת התורה ללימודו אין בכך כלום, זה לא היה ולא נברא, וכמו שנתבאר לעיל באורך, וכבר השיגו בזה הב"ח ז"ל [ד"ה ומ"ש ודוקא] ויפה כיון כנ"ל, ודוק היטב בכל זה. ומתוך הרשום בכתב נמצינו למדין שאעפ"י שנפטר באהבה רבה יחזור לברך ברכת התורה כדי לפטור לימוד כל היום, אם לא דלא פסיק גירסא מפומיה כולי יומא דאז אין צריך. וכ"כ הב"י [ד"ה והיכא] בשם מהר"י אבוהב ז"ל [סימן נב בביאורו לטור] בשם הרשב"א ז"ל [ברכות יא, ב ד"ה השכים]: 
ודין מי שקראוהו לקרות בתורה קודם שיברך ברכת התורה לקמן סימן קל"ט סעיף ט' ועיין שם: 
סעיף יב 
כל זמן שלא ישן. אבל אם ישן וקם בחצות לילה צריך לברך קודם שילמוד, לאפוקי מסברת ר"ת [ברכות יא, ב ד"ה שכבר] שכתב שברכת התורה של אתמול פוטרת עד שחרית אחר. וכן מוכח מהא דאמרינן בסוף פרק קמא [דברכות שם] דא"ר חייא בר אשי זימנין סגיאין הוה קאימנא קמי דרב לתנויי פרקין בספרא דבי רב הוה מקדים וקא משי ידיה ובירך, פירוש ברכת התורה. ואף על גב דבפרק היה קורא [שם יד, ב] בעינן לאוקמי דהגיע זמן קריאת שמע, מכל מקום הא איכא התם דיחויא דתלמודא דמוקי לה אפילו בלא הגיע זמן קריאת שמע, ולההיא דיחויא נמצינו למדין הפך סברת ר"ת, דדוחק לומר דכל הני זימנין סגיאין לא מתרמי בהו פעם אחת לקום קודם עמוד השחר ואעפ"י כן קאמר שהיה מברך ברכת התורה. וכהאי גוונא אייתו תוספות ז"ל [שם ה, ב ד"ה אלא] ראיה מהך סוגייא דהכא דשרי ללמוד מקודם תפלה אעפ"י שהגיע זמנה, אף על גב דאיכא דיחויא  דלעולם בדלא מטא זמן קריאת שמע כנ"ל. ובהקדמת ספר הזוהר [י, ב] איתא הכי הוו עבדי חסידי קדמאי נטלא דמיא הוו יתיבי קמייהו ובזמנא דאתערי בליליא אדחן ידייהו וקיימי ולעאן באורייתא ומברכי על קריאתה עד כאן: 
סעיף יג 
מברך ברכת התורה. ודלא כר"ת [תוספות ברכות יא, ב ד"ה שכבר] וכמו שכתבתי בסמוך. כבר כתבתי בריש הלכות אלו שהקם בחצות לילה ודעתו לחזור ולישן שיברך ברכת המעביר וברכת התורה ויחזור ויברכם בבקר, ושאר ברכות השחר יניחם עד לבקר: חוץ מברכת הנותן לשכוי בינה וכו'. כ"כ הרא"ש בתשובה [כלל ד סימן א] והביאה הטור. ולכאורה לא מיחוורא הך פיסקא דהא בגמרא [ברכות ס, ב] לא קאמר אלא כי שמע קול תרנגולא, ומדלא ביארו אם הוא בינוני או המאוחר מכולם כמו שביארו בסוף פרק קמא דיומא [כא, א] גבי יוצא מביתו קודם קריאת הגבר, משמע ודאי דעל התרנגול ראשון ששומע שיברך ברכה זו. וכהאי גוונא כתב רש"י בפרק קמא דתעניות [יב, א] אהא דתניא עד מתי אוכל ושותה עד קריאת הגבר, וכתב הוא ז"ל אפילו פעם ראשונה קאמר מדאמר גבי יוצא יחידי בלילה בסדר יומא עד שישלש עד כאן. וכן מוכח מלשון שסידרם הש"ס [ברכות שם] שסידרה תכף לאחר שנעור, משמע דכל ששמע אחר חצות לילה שמחצות לילה ואילך המנהג לקום ממיטתו, וכדכתיב [תהלים קיט, סב] חצות לילה אקום להודות לך. וגם סתם התרנגולים קורין אחר חצות, וכן מוכח במתניתין דפרק קמא דתמיד [כו, א] ופרק קמא דיומא [כ, א] ובכמה דוכתי מהזוהר הקדוש [בראשית י, ב; שם ריח, ב; ויקרא סוף כג, א; זהר חדש פרשת אחרי מות] מוכח ובריש פרשת ויקהל [קצה, ב] אמרינן קרא גברא ובריך ברכתא, שהיה להם תרנגולים מוכנים לקום בחצות לילה, ובפרט תרנגול שחור כדאיתא פרשת ויחי [ריח, ב], וכן בהרואה [ברכות ס, ב] מצינו גבי ר' עקיבא דהוה קאזיל באורחא והוה בהדיה תרנגולא, ופירש רש"י ז"ל להקיצו משנתו, ואהא ודאי אמרו כי שמע קל תרנגולא. וכן מוכח בהידייא מדברי הר"ן ז"ל פרק קמא דפסחים [ד, א ד"ה והאי] שכתב וז"ל ולפיכך נהגו לסדר הברכות של שחרית בבית הכנסת שאעפ"י ששמע התרנגול בחצי הלילה מברך עליו בשחר דכיון דלאחר מכאן מברך לא נתנו חכמים בהם שיעור תכיפה עד כאן. ולכן נראה לי דבודאי הרא"ש לא פליג אהא דכתיבנא, אלא מילתא פסיקתא נקט הרא"ש שבבקר ודאי יברך ברכה זו, ואין הכי נמי שכל ששמע קול התרנגול מחצות לילה ואילך ולא היו ידיו נקיות שיכול לברך ברכה זו כל שעה שירצה אפילו קודם אור היום, וזה פשוט בעיני, וכך אני נוהג: 
הג"ה יכול ללמוד ולברך בלא נטילה וכו'. הכא מיירי כגון שאינו ישן ערום, דלמאי ניחוש לה לסתם ידים הברכות של שחר יכול לאומרם בלא נטילת ידים וכדמוכח מלשון הש"ס [ברכות ס, ב] דבתר דסידר הברכות קאמר כי משי ידיה, ולא אשכחינן נטילת ידים שחרית אלא לקריאת שמע ולתפילה, ובכמה דוכתי בפרק היה קורא [שם יד, ב] אמרינן נוטל ידיו וקורא קריאת שמע ומתפלל, ואלו ברכות שחרית לא קתני לפי שכל אחת ואחת בירכה בשעתה וכ"כ הרשב"א בתשובה [ח"א] סימן קנ"ג וז"ל ותדע לך שהם אמרו [חולין קו, א] הנוטל ידיו לפירות הרי זה מגסי הרוח, ואעפ"י שהוא צריך לברך על הפירות ברכת הנהנין וברכה אחרונה ולא תקנו נטילת ידים אלא לסעודה ורחיצה ונקיות לתפילה ולקריאת שמע, מכל מקום מסתבר ודאי שאדם הישן על מיטתו ערום הידים עסקניות וגרועות הן מסתם ידים וחזקה מטונפות הן בנגיעת בית הסתרים ופסולות הן להזכרת השם עכ"ל. והכי נקטינן. וכן יש ראיה מהא דאמרינן בפרק בתרא דיומא [עז, ב] מדיחה אשה ידה אחת במים ונותנת פת לתינוק, ופירש רש"י מדיחה את ידה לפי שרוח רעה שורה על הלחם הנלקח בידים שלא נטלן שחרית, משמע בהידייא שיכול להתפלל בלא נטילת ידים שחרית, ואעפ"י שהתוספות [שם ד"ה משום] והר"ן [שם א, ב ד"ה משום] דחו פירוש רש"י, מכל מקום מדבריהם ג"כ מוכח בהידייא דליכא איסור להתפלל בלא נטילת ידים, אלא שבשאר ימות השנה החמירו לענין קריאת שמע ותפילה, אבל ללמוד וכן לומר ברכות השחר בלא נטילת ידים שפיר דמי כן נראה לי. אך מה שכתב הרשב"א שלא תקנו נטילת ידים אלא לסעודה עיין מה שכתבתי לעיל ריש סימן מ"ו. ועיין בתוספות סוטה דף ל"ט [ע"א] ד"ה כל כהן וכו': 


פרי חדש אורח חיים סימן מח 
========================= 
סעיף א 
טעם למה אין קורין בתורה פסוקי מוסף שבת לקמן סימן רפ"ג: הג"ה ויכוין בפעם השנית כקורא בתורה. כדכתב הרי"ף פרק מי שמתו [ברכות יג, א] גבי תפילה אהא דאמרינן [בגמרא שם כא, א] פוסק אפילו באמצע ברכה כתב וז"ל מפרשי לה רבנן כגון שהתפלל תפלתו אדעתא דחובה ואם בא לגומרה נמצא כמו שהקריב ב' תמידין דשחרית שהוא עובר משום בל תוסיף עד כאן. ועיין לקמן בסימן ק"ז: 


פרי חדש אורח חיים סימן מט 
========================= 
סעיף א 
הקשו בתוספות ז"ל [תמורה יד, ב ד"ה דברים] דקשה היכי קרינן ויושע וקריאת שמע על פה. ואין לומר דהוי מנהג בטעות דבריש היה קורא [ברכות יג, ב] אמרינן גבי רבי בשעה שמעביר ידיו על עיניו מקבל עליו עול מלכות שמים ובפרק מי שמתו [שם כד, ב] ובמסכת ראש השנה [לד, ב] אמרינן רבי אבהו הוה קאזיל בתריה דר' יוחנן והוה קא קרי קריאת שמע, וגבי פועלים [ברכות טז, א] מפרק שני ואילך עוסקין במלאכתן וקורין, ובתוספתא [שם פרק א הלכה ד] ובירושלמי פרק קמא דברכות [הלכה ב] א"ר יודן מעשה שהייתי הולך בדרך אחרי ר' אלעזר בן עזריה ואחרי ר' עקיבא והגיע עונת קריאת שמע וקריתי ושניתי ואח"כ התחילו הם וכו', מכל הני משמע ודאי דשרי על פה. והטור כתב ליישב זה וז"ל ואדוני אבי הרא"ש היה אומר דלא אמרינן דברים שבכתב אי אתה רשאי לאומרם על פה אלא להוציא אחרים ידי חובתם, אבל כל אחד ואחד לעצמו שרי, ולכן נוהגים האשכנזים כשמגיע שליח צבור לפסוקים שבתפלה כמו מי כמוכה באלים ה', ה' ימלוך לעולם ועד, שהוא שותק והקהל אומרים אותו כל אחד ואחד בפני עצמו עד כאן. והדבר ברור כמו שכתב הרא"ש, אלא שלמה צריך לשתוק השליח צבור כולם ביחד יכולין לקרות אותן פסוקים כקורין את שמע ואין בזה שום איסור משום דברים שבכתב, וכדאמרינן גבי אנשי מעמד בפרק בתרא דתענית [כח, א] בשחרית ובמוסף נכנסין לבית הכנסת וקורין כדרך שקורין כל השנה ובמנחה יחיד קורא אותה על פה, א"ר יוסי וכי יחיד יכול לקרות דבר תורה על פה בצבור אלא כולן נכנסין וקורין אותה על פה כקורין את שמע עד כאן. וזה מבואר בדברי הרא"ש ואין צריכים לטעם דרגיל ושגור וכמו שכתב הטור בשם דודו, ונמשך אחריו המחבר, אלא עיקר הטעם כהרא"ש. והא דאמרינן [מנחות לב, ב] גבי תפילין ומזוזות שנכתבין שלא מן הכתב משום דמיגרס גריסן, שאני התם שכיון שכותב תפילין ומזוזות צריך שיהיו שגורות כדי שלא יטעה בהן. תדע דהא איכא מאן דאמר בפרק ב' דמגילה [יח, ב] דאפילו בשגורות על פה אסור לכתוב אות אחת. ומיהו מסתברא דאפילו להוציא את הרבים ידי חובתם שרי כיון שהוא שגור בפיו, וכדתנן [מגילה כד, א] סומא פורס על שמע וקיימא לן דיורד לפני התיבה וכדלקמן סימן נ"ג סעיף י"ד עיין שם. וכתב ה"ר יונה [ברכות ה, א ד"ה לא הפסיד] הביאו הב"י ז"ל דכל פסוק שניתן למצוה או לחובה לאומרו על פה יכול לאומרו כמה פעמים שירצה אפילו בשעה שאין בו מצוה כלל ואין בזה משום דברים שבכתב הואיל וניתנו לאומרם פעם אחת עד כאן. והביא ז"ל סמך לדבריו. ועוד יש סמך לדבריו מהא דהבאתי לעיל מהירושלמי דקאמר וקריתי ושניתי, משמע דעל פה הוה: 


פרי חדש אורח חיים סימן נ 
======================== 
סעיף א 
פרק איזהו מקומן. הובא בב"י [ד"ה וכתב] בשם הרא"ה [פקדת הלוים ברכות לב, א סוף עמוד פח] דהיינו טעמא לפי שאין בו מחלוקת. ויש מי שפירש משום דאין עומדין להתפלל אלא מתוך הלכה פסוקה. ולא נהירא דתפיליה השתא מאן דכר שמה: צריך לומר פיטום הקטורת והתוספות שמוסיפין. ויש נוהגים בשבת להוסיף פרשת וביום השבת ב' כבשים, ומהר"י אשכנזי [אריז"ל, שער הכונות ענין נוסח התפלה] לא היה נוהג לאומרו, ובכאן נהגו ג"כ שלא לאמרו: אנא בכח היה נוהג מהר"י אשכנזי [שער הכונות שם ופרי עץ חיים שער עולם העשיה פרק ב] לאומרו בניגון וכל ד' תיבות בפני עצמן על שם [ישעיה ו, ב] בשתים יכסה פניו ובשתים יעופף, ובהשלמתו היה אומר ברוך שם כבוד מלכותו לעולם ועד: 
כתוב בב"י [ד"ה בזמן] בשם סדר עולם [פרק יד] כי בתמיד של שחר אומרים מהודו לה' עד ובנביאי אל תרעו, ועוד שאר פסוקים דרחמי כגון ה' צבאות עמנו, דאמרינן בירושלמי [ברכות, ריש] פרק אין עומדין לעולם אל יהא הפסוק הזה זז מפיך ה' צבאות עמנו. אמרינן בירושלמי [שם] פרק היה קורא [הלכה ד] צריך להתיז כי לעולם חסדו, כלומר שלא יראה כאומר חזדו בזיי"ן כי משנה המשמעות. וכתב ל"ח [דברי חמודות ברכות פ"ה אות טז] והביאו בספר שיירי כנסת הגדולה [אות א] דלאו למימרא שידגיש הסמ"ך בדגש חזק ויעשה השב"א נע שלא כמשפט שאין לשנות התנועות כלל עד כאן. והפוסקים לא חשו להזכיר אלא הדקדוקים דשייכי לקריאת שמע. ועיין לקמן סימן ס"א סעיף כ"ב. ונוהגים לומר ה' מלך פעמים בעמידה. והרב מוהר"י אשכנזי ז"ל [שער הכונות ענין תפלת השחר] היה נוהג כשהיו אומרים ה' מלך בבית הכנסת והוא עדיין לא הגיע לשם היה קם מעומד עם הצבור והוא לא היה קורא עמהם אלא במקום שהיה עומד בו, והטעם שלא היה אומר עמהם לפי שהיה מכוין להעלות ולשלוב העולמות מלמטה למעלה כסדרן כנודע ליודעי חן, אבל אנו שאין אנו מכוונים בתפילתנו, יותר טוב לאומרו עם הצבור כדי להמליך הקדוש ברוך הוא כולם  ביחד. הפסוקים שאומרים אחרי ה' מלך על דרך הסוד צריך לאומרם מעומד: 


פרי חדש אורח חיים סימן נא 
========================= 
סעיף א 
אומרים ברוך שאמר וכו'. תמהני מאחר שנסתם ונחתם התלמוד איך יכלו הגאונים לתקן ברכות מחודשות. ומהתימה על הרא"ש שתמה [קידושין פ"א סימן מא] גבי ברכת פדיון הבן ובכאן [ברכות פ"ה סימן ה] הודה להם נמי, וצ"ע: 
סעיף ב 
קודם שיסיים החזן וכו'. אבל אם מסיים עמו ועונה אמן הוי ליה כעונה אמן אחר ברכותיו דמגונה הוי [שם מה, ב], אבל שתוקי לא משתקינן ליה, וכדאמרינן פרק אין עומדין [שם לג, ב] מגונה הוא דהוי שתוקי לא משתקינן ליה: נוסח ברוך שאמר על דרך הסוד [שער הכונות ענין נוסח התפלה; פרי עץ חיים שער הזמירות פרק ד] הוא זה, ברוך שאמר והיה העולם ברוך הוא ברוך אומר ועושה ברוך גוזר ומקיים ברוך עושה בראשית ברוך מרחם על הארץ ברוך מרחם על הבריות (וכתוב בתקונים שער הכונות שם: פרי עץ חיים שם שצ"ל הבי"ת בשוא והריש בחיריק) ברוך משלם שכר טוב ליריאיו ברוך חי וקיים לנצח ברוך פודה ומציל ברוך שמו ברוך אתה ה' אלהינו מלך העולם אב הרחמן מהולל בפה (צ"ל בה"א ולא ביו"ד) עמו משובח ומפואר בלשון חסידיו ועבדיו ובשירי דוד עבדך נהללך ה' אלהינו בשבחות ובזמירות ונגדלך ונשבחך ונפארך ונמליכך ונזכיר שמך מלכנו אלהינו יחיד חי העולמים מלך משובח ומפואר עדי עד שמו הגדול ברוך אתה ה' מלך מהולל בתושבחות, וסימנך ראשו כתם פ"ז. ואין לשנות בשבתות וימים טובים [פרי עץ חיים שער הזמירות סוף פרק ג]. כשאומר ברוך שאמר צריך ליקח ב' ציציות בידו על דרך הסוד [שער הכונות ענין תפלת השחר וענין נוסח התפלה; פרי עץ חיים שער הזמירות ריש פרק ד]: 
סעיף ד 
צריך ליזהר. ואם הפסיק ושהה כדי לגמור את כולה עיין לקמן סימנים ס"ה [סעיף א] וע"ח וכדינו שם דינו כאן. ואלו שמפסיקים בפייטים ביום טוב ובשבוע הבן וכיוצא ראוי לגעור בהם והם חוטאים ומחטיאים את הרבים ועוברים אלפני עור שבסיבת אריכותם מפסיקין הקהל ומדברים זה עם זה מילי דעלמא, ואלו הוה בין ישתבח ליוצר החרשתי, אבל בין ברוך שאמר לישתבח שהם ברכות שנתקנו אחת קודם המזמורים ואחת לאחר המזמורים כל המפסיק, וכל מי שבידו למחות ואינו מוחה, עתידין ליתן את הדין, וכדלקמן סימן ס"ח. ועיין במה שכתבתי לקמן סימן קי"ב. איברא שאבודרהם [עמוד סד] כתב בשם הירושלמי השח בין ישתבח ליוצר חוזר עליה מעורכי המלחמה, וגם בשם המדרש כתב כן: 
סעיף ה 
בסופו. ובאמצע המזמור. ולענין הנחת ציצית ותפילין עיין סימן ס"ו סעיף ב' וח' ומה שכתבתי שם ולקמן סימן נ"ג דין ג': 
סעיף ט 
ואין אומרים מזמור לתודה בשבת ויום טוב. כי אם מזמור שיר ליום השבת. וביום טוב יש שמתחילין מטוב להודות לה', ומיהו מאן דמתחיל ממזמור שיר לא משתבש, ושפיר קעביד. מי כמוך נאדר בקדש הכף דגושה, וכן ידמו כאבן הכף היא דגושה, וכן עם זו גאלת הגימל דגושה, אבל כל עצמותי תאמרנה ה' מי כמוך הכף רפויה (כ"י) [ב"י] [ד"ה וכתב עוד יזהר]: 


פרי חדש אורח חיים סימן נב 
========================= 
סעיף א 
בסופו הג"ה שמחוייב לברך בבוקר. ואעפ"י שכבר נפטר באהבת עולם מברכת התורה, יברך אותה, וכמו שכתבתי לעיל סימן מ"ז סעיף ז'. ומסתברא לי שכל הברכות יכול לברך חוץ מברכת המחזיר נשמות שכבר יצא בברכת מחיה מתים, וכמו שכתבתי לעיל ריש סימן מ"ו: 


פרי חדש אורח חיים סימן נג 
========================= 
סעיף א 
ישתבח. איתא בזוהר פרשת בשלח [נד, ב] תנינן כל בר נש דאמר שירתא דא בכל יומא ומכוין בה זכי למימרא לזימנא דאתי, דהא אית בה עלמא דין ואית בה עלמא דאתי ואית בה קשרי מהימנותא ואית בה יומי דמלכא משיחא. תו אמרינן התם ויאמרו לאמר דא הוא לדרי (דכין) [דרין] בגין דלא יתנשי מינייהו לעלמין דכל מאן דזכי להאי שירתא בהאי עלמא זכי בה בעלמא דאתי וזכי לשבחא בה ביומי דמלכא משיחא בחדוותא דקב"ה דכתיב לאמר, לאמר בההוא זמנא לאמר בארעא קדישא בזימנא דשרו ישראל בארעא לאמר בגלותא לאמר בפורקנא דילהון דישראל לאמר לעלמא דאתי עד כאן: 
סעיף ד 
שליח צבור. כתב הרמב"ם ז"ל סוף פרק ח' מהלכות תפילה וז"ל והרב ממנה אחד מתלמידיו להתפלל לפניו בצבור עד כאן. ויצא לו לרב ז"ל זה מהא דאשכחינן פרק תפילת השחר [ברכות כח, ב] שירד שמואל הקטן לפני רבן גמליאל, וכן בפרק אין עומדין [שם לד, א] מעשה בתלמיד אחד שירד לפני רבי אליעזר, וההוא דנחית קמיה דרבה אמר [רבה] כמה ידע האי צורבא מרבנן [שם לג, ב], וכן בהפועלים [בבא מציעא פה, ב] הוריד רבי לר' חייא ובניו, וכן במסכת תענית [כה, ב] ירד רבי עקיבא אחר רבי אליעזר. מכל הני משמע שאעפ"י שאין מורידין לפני התיבה אלא הגדול שבציבור הרב יכול למנות אחד מתלמידיו: 
סעיף ו 
אבל באקראי משהביא שתי שערות יכול לירד לפני התיבה וכו'. אבל מדברי הרמב"ם סוף פרק ח' מהלכות תפילה [הלכה יא] מוכח בהידייא דאפילו באקראי. והעלה בספר ב"ח [נה, א ד"ה ואין] דכל היכא דקתני מפני כבוד הצבור לא מהני מחילת הצבור, כגון אין גוללין ספר תורה בצבור [יומא ע, א], וכן אשה לא תקרא בצבור מפני כבוד צבור [מגילה כג, א], ופוחח לא ישא את כפיו דגנאי הוא לציבור [שם כד, א] וכן קטן לא ישא את כפיו [שם], שאין כבוד לצבור להיותם כפופין לברכתו עד כאן. ותמהני עליו דאהא דאמרינן פרק הנזיקין [גיטין ס, א] אין קורין בחומשין מפני כבוד צבור כתב הב"י בסימן קמ"ג [ד"ה ומה שפירש] שמשמע מדברי רבינו ירוחם [נתיב ב ח"ג כ, א] שאם רצו הצבור למחול על כבודם קורין בו, וכ"כ המרדכי בסוף פרק הקומץ [ה"ק רמז תתקסח], ואעפ"י שכתב הרב [ב"י] ז"ל דלא משמע כן מדברי הירושלמי [מגילה פ"ג סוף הלכה א], היינו משום דקא יהיב טעמא אחרינא, אבל לפי טעם כבוד צבור כל דמחיל הצבור על כבודם רשאים לדעת רבינו ירוחם והמרדכי: 
סעיף יב 
אין ממנין. הקשו בתוספות ז"ל [מגילה כד, ב ד"ה כשאתה; בבא מציעא פו, א ד"ה אחתינהו] דא"כ איך הוריד רבי לר' חייא לפני התיבה כשגזר תענית בהפועלים [בבא מציעא פה, ב]. ותירצו במגילה דכשהיה מתכוין לקרות החי"ת קורא אותה שפיר ע"י טורח, אבל בהפועלים תירצו דהני מילי היכא דאפשר באחר אבל היכא דלא אפשר באחר לא. וכן עיקר, דאם איתא שהיה יכול לקרות החי"ת על ידי דוחק איך קאמר ליה [במגילה שם] כשאתה מגיע אצל וחכיתי לה' לא נמצאת מחרף ומגדף, דדילמא כשהיה מגיע לזה הפסוק וכיוצא בו היה מטריח את עצמו לקרות כהוגן ולא היה מחרף ומגדף, אלא העיקר כמו שכתבו בהפועלים: 
סעיף יד 
סומא יורד לפני התיבה. אבל רבינו ירוחם [נתיב ג ריש ח"ז; נתיב יג ריש ח"א] כתב שאינו עובר לפני התיבה, ואיהו אזיל לטעמיה שפוסק [נתיב יג שם ונתיב ה ח"ד מב, ד] כרבי יהודה [בבא קמא פז, א] שפוטרו מכל מצות האמורות בתורה וכמו שכתב הב"י ז"ל משמו סוף סימן תע"ג: וכי תימא סוף סוף הא מיהא מיחייב מדרבנן ואתי דרבנן ומוציא דרבנן וכמו שכתב הוא ז"ל שם [נתיב ג שם]. וי"ל דמכל מקום קריאת שמע דאורייתא ואפילו תימא דרבנן, אמת ויציב אליבא דכולי עלמא דאורייתא הוייא [ברכות כא, א], ולפיכך כתב רבינו ירוחם דדוקא פורס על שמע דברכות דרבנן. ומהתימא על רא"ש שכתב בתשובה [כלל ד סימן כא] דקריאת שמע ותפילה דרבנן דהא איהו ז"ל [ברכות פ"ג סימן טו] סבירא ליה דקריאת שמע הוייא דאורייתא. ועוד דאיכא אמת ויציב דאורייתא. ועיין במה שכתבתי לקמן סימן ס"ז בסיעתא דשמיא. ולהלכה אין לנו אלא כדברי המחבר שכתב יורד לפני התיבה כשאר הפוסקים דקיימא לן הלכה כרבנן דסומא חייב בכל המצוות דאורייתא. חדא דקאמר רב יוסף בהחובל [בבא קמא פז, א] ובפרק קמא דקדושין [לא, א] מאן דאמר לי הלכה כר' יהודה דאמר סומא פטור מכל המצוות עבידנא יומא טבא לרבנן, אלמא דלית הילכתא כוותיה. ואף על גב דבתר הכי נמי קאמר מאן דאמר לי אין הלכה כרבי יהודה הך לישנא סירכיה נקיט ואזיל. ועוד דסתם לן תנא דלא כר' יהודה בהחובל [בבא קמא פו, ב]. ועוד כן מוכח בהידייא מהא דגרסינן בפרק ערבי פסחים [קטז, ב] אמר רב אחא בר יעקב סומא פטור מלומר הגדה כתיב הכא בעבור זה וכו'. ואקשינן והא רב יוסף ורב ששת הוו אמרי הגדה בביתם. ומשני קסברי מצה בזמן הזה דרבנן. ופרכינן כל דתקון רבנן כעין דאורייתא תקון, כלומר וכיון דלא מיחייב אפילו במצה דאורייתא ליפטרו נמי במצה דרבנן. ומשנינן דלא גמרי גזרה שוה, וסבירא להו דמחייבי במצה דאורייתא וא"כ הוא הדין במצה דרבנן דהא בכל התורה כולה חייבים. מהך סוגייא מוכח בהידייא דכולהו ס"ל דסומא חייב במצות מדאורייתא, דאם לא כן הדרא קושיא לדוכתא כל דתקון רבנן כעין דאורייתא תקון, ואפילו רב אחא לא קאמר אלא משום דגמיר גזרה שוה, הא בעלמא חייב מדאורייתא. וזה פשוט. וזו היא דעת כל הפוסקים. והכי נקטינן: 
סעיף טז 
אינו מסרב לו כלל. כדאמרינן בהפועלים [בבא מציעא פז. א] מסרבין לקטן ואין מסרבין לגדול: 
סעיף יח 
הג"ה ואפילו אם נתן אמתלא לדבריו. היינו דוקא אח"כ, אבל אם בראשונה קאמר איני יורד מפני שבגדי צבועים ולא אורח ארעא, דבר ברור שיכול לירד: 
סעיף כג 
אין יד העני משגת כעשיר. עיין לקמן סימן נ"ה סעיף כ"א: 
סעיף כה 
הג"ה או שמסר אדם. כתוב בסוף ספר כל בו [קט, ע"ד] המאיים על חבירו למוסרו לגוים ולא מסר אעפ"י שמכוער הדבר אינו נפסל על כך אלא שגוערין בו ומתרין בו שאם יוסיף לומר בדברים הללו שיעבירוהו ממעלתו, ואם הוסיף במרדו ראוי להעבירו עד כאן. מי שעבר עבירות חמורות ואפילו אם עבד עכו"ם אם שב בתשובה גמורה לפי ראות עינינו, ולאו דאיערומי קמערים ירד לפני התיבה אם הוא בקי באמונות דלא בעינן פרקו נאה אלא בתענית צבור כדמוכח מדברי הרמב"ם סוף פרק ח' מהלכות תפילה [הלכה יא], ולזה הסכים [בשו"ת] הרא"ם ז"ל חלק א' סימן פ"ו [פח] ורבים מהאחרונים, ובסוף ספר כל בו [קי, ע"א] הביא תשובת רב האיי ז"ל מסכמת כך. והכי נקטינן, ודלא כדמשמע מדברי הטור והמחבר [סעיף ד] בתחילת סימן זה: הגה ואין הצבור יכולים למחות וכו'. עיין מוהר"י אדרבי [דברי ריבות] סימן קי"ו: 


פרי חדש אורח חיים סימן נה 
========================= 
סעיף א 
אומרים קדיש. מה שנהגו לומר קדיש אתורה שבעל פה עיין בהרמב"ם בסוף מסכת אבות לפירושו למשנה. ועיין בב"י [ד"ה ואומר], ובסוטה [מט, א] אמאי קאי עלמא איהא שמיה רבה דאגדתא. יש ליזהר מלמנות את ישראל לגולגלותם לראות אם יש מנין או לא, דאמרינן ריש פרק ב' דיומא [כב, ב] אסור למנות את ישראל אפילו לדבר מצוה דכתיב [שמואל א טו, ד] וישמע שאול את העם ויפקדם בטלאים: 
סעיף ג 
הג"ה יכולים להשלים כל סדר קדושה וכו'. ולמעשה אין לסמוך על זה אלא כתשובת הרמב"ם [מהדורת בלאו סימן ריט; מהדורת פריימן סימן יב] שהביא בב"י ז"ל [ד"ה ומ"ש ומיהו] שכתב שאין הקדיש חלק מאשר התחילו בו עד כאן. ומוכח בירושלמי [מגילה פ"ד הלכה ד] שאפילו אם התחילו להתפלל ויצאו מקצתן שלא יעשו נשיאות כפים וכל שכן קדיש שלאחריו, והכי נקטינן: 
סעיף ד 
וצירוף קטן שהוא יותר מבן שש. לא דק אלא אפילו בן שש וכדאמרינן בהניזקין [גיטין נט, א] בר שית כבר שבע, ולשון הריב"ש [סימן תנא] שהביא הב"י [ד"ה ואלו] מתפרש הכי שפיר: 
סעיף ו 
מצטרף עמהם. לפי מה שיתבאר לקמן סימן ק"ד סעיף ז' שמי שהיה מתפלל שיכול לשתוק ולכוין לקדיש או לקדושה, אינו מצטרף דאעפ"י שאם יש אחד שאינו עונה מצטרף, שאני התם דהוי ראוי לבילה, אבל הכא אינו ראוי לבילה שאינו יכול להפסיק תפלתו ולענות. וכן מה שכתב שגם ישן מצטרף, יש לגמגם בו ממה שהמחבר לקמן סימן קכ"ד [סעיף ד] כתב תשובת הרא"ש [כלל ד סימן יט] שאם אין ט' מכוונים קרוב להיות ברכותיו לבטלה, וכל שכן ישן, דליכא ראוי לבילה כמו התם, ולכן ראוי לצערו שיתער משנתו שיעור שיהא לפחות מתנמנם, ועיין במה שכתבתי בסמוך [אות ח]. (עיין בט"ז ס"ק ד, וכן נראה לי עיקר כדבריו שישן אינו מצטרף, וכל שכן לפי מה שכתב הב"י אבן העזר סימן קל"ח ד"ה נתנו בשם הרא"ש גיטין פ"ח סימן ד דישנה לית בה דעת כלל וגריעא מחרשת יעויין שם): 
סעיף ח 
דין המדבר ואינו שומע. יש לגמגם בו לדעת הרא"ש ז"ל [שו"ת כלל ד סימן יט]. ומיהו אי מכוין הברכות וכשרואה עונין עונה עמהן דומיא דהנפת סודרין מאלכסנדרייא של מצרים [סוכה נא, ב] לכולי עלמא מצטרף. וכפי זה אין מכאן ראיה לדין ישן דדילמא שאני הכא דאעפ"י שאינו מכוין איכא ראוי לבילה טפי מישן, ודין שומע ואינו מדבר מוסכם לכולי עלמא דהא קימא לן [ברכות מה, ב] שמע ולא ענה יצא. והגם שיש לדחות ולומר דשאני התם דהוי ראוי לבילה מכל מקום מסתברא ודאי דשומע ואינו מדבר מצטרף לכולי עלמא, אבל מי שאינו יודע לענות אינו מצטרף כן נראה לי. האונן אינו מצטרף לעשרה לכל דבר שבקדושה דהא קיימא לן לקמן סימן ע"א [סעיף א] שאינו רשאי להחמיר על עצמו ולקרות, וכדאמרינן גבי זימון שאין מזמנין עליו, ויתבאר לקמן סימן קצ"ט [סעיף ה], אבל אם יש לו מי שישתדל בשבילו דאם רצה לקרות אין מוחין בידו מיסתברא ודאי דמצטרף. ובספר שיירי כנסת הגדולה [כאן הגב"י אות ד] כתב סתם דאינו מצטרף. וכפי מה שאכתוב לקמן בסייעתא דשמיא סימן ע"א סעיף א' דכל מי שמתאבל והוא בעיר או מי שמתו מוטל עליו לקברו אעפ"י שהוא בעיר אחרת שאם רצה להחמיר על עצמו ולקרות אינו רשאי, ואם בירך אין עונין אחריו אמן, מילתא דפשיטא שאינו מצטרף לעשרה לכל דבר שבקדושה, דהא אינו מצטרף לזימון, והוא הדין לעשרה וזה ברור: 
סעיף י 
צריך להמתין עד כ"ט לאדר. פירוש אבל לא נאמר שכיון שהגיע כ"ט בשבט כבר נעשה בר מצוה שהרי נולד בראשון והוי במקום שבט, דליתא כדאמרינן פרק קמא דראש השנה [טו, א] בעא מיניה רבא מרב נחמן ואמרי לה ר' יוחנן מר' ינאי היתה שנת מעוברת מהו. א"ל כלך אחר רוב שנים ופירש רש"י היתה שנת מעוברת מהו אימתי ראש השנה שבט הסמוך לטבת או אדר הראשון הוא במקום שבט. אחר רוב שנים מי ששמו שבט עד כאן. אבל אם היתה שנת י"ג גם כן מעוברת הנולד באדר הראשון יהיה בר מצוה באדר הראשון, והנולד באדר שני יהיה בר מצוה באדר ב', מוהר"י מינץ ז"ל סימן ט'. ועוד כתב שמי שנולד באדר פשוטה ונעשה בר מצוה בשנת העיבור אינו נעשה בר מצוה עד אדר השני. והר"ש הלוי ז"ל בתשובה חלק אורח חיים סימן י"ו חולק על זה ואומר שבאדר הראשון נעשה בר מצוה. ואין זה מחוור אלא העיקר כדברי מוהר"י מינץ ז"ל. ונראה להביא ראיה מהא דגרסינן בירושלמי פרק קמא דמגילה [הלכה ה] אדר הראשון תוספת אדר השני תוספת מה בינהון, שני כבשי עצרת בינהון, נולד בט"ו באדר בשנה שאינה מעוברת ונכנס לשנה שהיא מעוברת אן תימר אדר הראשון תוספת שנה ארוכה היא אן תימר אדר השני תוספת אין לו אלא עד ט"ו באדר ראשון ואסיקנא דאדר הראשון תוספת. וכן מוכח בש"ס דילן בפרק קמא דראש השנה דף י"ט ע"ב ועיין שם בתוספות ד"ה אדר הסמוך וכו'. ועיין בסוף פרק קונם יין [נדרים סג, א] במתניתין וגמרא והר"ן [שם ע"ב ד"ה ולענין הלכה] לפסק הלכה לשם. ומכאן יש לדיין ללמוד לנידון דידן דכיון שאדר הראשון הוי תוספת אינו נעשה בר מצוה עד אדר השני: 
סעיף יב 
מנודה אין מצרפין. אבל הב"י ז"ל [ד"ה כתב בספר המנהיג] הביא בשם תשובת הרשב"א דדוקא אם נידוהו לעבירה אבל על עסקי ממון לא, ומהתימה על המחבר דהכא כתב סתם מנודה, ומשמע אפילו על עסקי ממון, ובסימן קצ"ט [סעיף יא] כתב מי שנידוהו על עבירה אין מזמנין עליו, משמע הא על עסקי ממון לא. והכי נקטינן כמו שכתב כאן דכל מנודה אפילו על עסקי ממון אין מזמנין עליו ואין מצרפין אותו לכל דבר שבקדושה כן נראה לי: 
סעיף יג 
במקום אחד. כתב הרשב"א בתשובה [ח"א] סימן צ"ו דכל שרואין זה את זה אפילו הם בב' בתים מצטרפין דומיא דזימון דתנן [ברכות נ, א] שתי חבורות שהיו אוכלת בבית אחד בזמן שמקצתן רואין אלו את אלו הרי אלו מצטרפין. בית היינו בירה כדאיתא בירושלמי [שם פ"ז הלכה ה] עד כאן. והיינו דווקא בב' בתים, אבל בבית אחד אפילו אינן רואין זה את זה מצטרפין, מה שאין כן בזימון דאפילו בבית אחד בעינן רואין זה את זה. וכפי זה הא דאמרינן הכא מן האגף ולחוץ כלחוץ, מיתוקם דוקא בשאינן רואין זה את זה. ודין חלון גבוה כמה קומות [סעיף יד] דוקא כשמראה פניו משם דאי לא הוה ליה כגגין ועליות דלא מצטרפי, דהא דתנן [פסחים פה, ב] החלונות ועובי החומה כלפנים, מוקמינן להו [שם פו, א] בדשוו לקרקע העזרה וכבר שורא. ודין ט' בגדולה ויחיד בקטנה [סעיף טז], ודין שליח צבור בקטנה וצבור בגדולה [סעיף יז] מיתוקמו דווקא כשאינן רואין, ואפילו הכי אי הוו בבית אחד מצטרפי, דאלו ברואין זה את זה בכל גוונא מיצטרפו. ומה שכתב המחבר דין י"ט שליח צבור בתיבה וט' בבית הכנסת מצטרפין מפני שהיא בטילה לגבי בית הכנסת, מיירי אפילו באינן רואין זה את זה, ולהכי צריכי טעמא דהיא בטילה. והרמב"ם ז"ל כתב בהלכות קרבן פסח [ט, א] וז"ל החלונות ועובי הכתלים כלפנים הגגין והעליות אינן בכלל הבית עד כאן. וקשה טובא דבגמרא [פסחים פה, ב] אמימרת גגין ועליות לא נתקדשו לא נתקדשו [שם פו, א] אמרינן תנן החלונות ועובי החומה כלפנים, בשלמא החלונות משכחת לה דשוו לקרקע העזרה אלא עובי החומה היכי משכחת לה. וכתב רש"י ז"ל [ד"ה עובי] אלמא ראש החומה נתקדש דדמי לגגין ועליות. ומשנינן משכחת לה בבר שורא. וכפי זה יש לתמוה על הרמב"ם איך כתב סתם החלונות ועובי החומה כלפנים, דמשמע בכל גוונא. ומדברי רבינו ירוחם ז"ל [נתיב ג ח"ז] שהביא הב"י [ד"ה ובגמרא וד"ה תנן] משמע נמי דקאי בשיטת הרמב"ם ז"ל. ויראה לתרץ דקשיא להו מימרת רב דקאמר גגין ועליות לא נתקדשו, דמאי אירייא גגין אפילו חלונות נמי, ולישמעינן רבותא טפי. ועוד דהוה ליה לרב לקבוע דבריו במשנה ולומר לשם דהחלונות כלפנים אלא בדשוו לקרקע העזרה, הא לאו הכי לא לפי שגגין ועליות לא נתקדשו, אלא על כרחך הא דמוקמינן לה בגמרא הכי הויא שינויא דחיקא והתרצן לפום שיטתיה דמקשן דהוה משוי להו והוה ס"ל דכי הדדי נינהו תריץ דאיכא לאוקמא בבר שורא, אך לפום קושטא דמילתא לא דמו כלל גגין ועליות עם חלונות ועובי החומה, ואדרבא מתניתין הויא סיעתא לרב דדוקא חלונות ועובי החומה הוו כלפנים אבל גגין ועליות לא נתקדשו. זהו מה שנראה להליץ בעדם. שוב ראיתי בפרק ו' מהלכות בית הבחירה [הלכה ט] שהראב"ד השיג עליו בדין זה ובכסף משנה נדחק שגם דעת הרמב"ם כן, וכבר כתבתי דעתי בדעת הרמב"ם ז"ל. וכפי זה דין חלון גבוה כמה קומות אין צריך להראות פניו משם דכיון דהוי בבית אחד בכל גוונא מצטרף. אך לענין הלכה לא נקיטנן הכי אלא כדברי הראב"ד מאחר דבירושלמי [פסחים פ"ז הלכה יב] מוקי למתניתין כדאוקים בש"ס דילן, ונקיטנן כדברי הרשב"א בתשובה [שם] דכל שרואין זה את זה מצטרפין, דהא חזינן להרא"ש ז"ל [הובא בטור ובב"י ד"ה ואם מקצתן] נמי דיליף מדין זימון דשליח צבור תוך הפתח מצרפן כן נראה לי: כתב הריק"ש ז"ל [בספר ערך לחם] היו ט' בבית ואחד תוך הסוכה בחג נראה לי שהסוכה חשובה כפנת הבית שאינה עשויה לתשמיש המחיצה כי אם לשם מצות סוכה ומצטרפין, וכדלקמן גבי קידוש סימן רע"ג [סעיף א] הגה בשם המרדכי [פסחים לה, א] עד כאן, ואין דין זה מחוור בעיני: עוד כתב כשיש ט' במקום אחד ועשירי אחר הוילון שפורסין לצניעות מצטרפי כן נראה לי עד כאן. ונראה להביא ראיה לדבריו מהא דאמרינן [בזבחים] בסוף פרק איזהו מקומן דף נ"ה ע"ב פשיטא מוגף כנעול דמי, וילון מאי, א"ר זירא הוא עצמו אינו נעשה אלא כפתח פתוח. ומיהו מסתברא דדוקא שפירסוהו לצניעות בעלמא אבל אי איכא תפילין או ספר תורה ופירסו סדין כי היכי דליהוי מחיצה ויוכל לשמש מטתו, מגו דהויא מחיצא להך מילתא הויא מחיצה נמי לצירוף עשרה ולא מצטרפי: 
סעיף כא 
וחציו לפי נפשות. ולא דמי לדין שליח צבור שנתבאר לעיל סימן נ"ג [סעיף כג] דפורעין שכר שליח צבור מקופת הקהל, דשאני הכא דאיהוי הוי גרמא שרוצה לצאת, ולכן ראוי שישלמו לפחות החצי בשוה: 


פרי חדש אורח חיים סימן נו 
========================= 
סעיף א 
איתא בסבא דמשפטים [זוהר שמות קה, א] לזימנא דאתי כד יפרוק קב"ה לבנוי מגלותא יתחבר מי ואלה דהוה בהו פירודא בגלותא ויתחברון כחדא ושמא דאלהי"ם יהא שלים על תקוניה ועלמא יתבסם הדא הוא דכתיב [ישעיה ס, ח] מי אלה כעב תעופינה וכיונים אל ארובותיהם ובגין דאיהו שמא חדא לא כתיב מי ואלה אלא מי אלה שמא חדא בלא פרודא דהשתא בגלותא אסתלק מי לעילא כביכול אימא מעל בנין ובנין נפלו ושמא דהוא שלים דהוא שמא עילאה רברבא קדמאה נפל ועל דא אנן מצלן ומקדשן בבתי כנסיות על שמא דא דיתבני כמה דהוה ואמרי יתגדל ויתקדש שמיה רבא אמן יהא שמיה רבא מברך: 
יהא שמיה רבא מברך. יש מפרשים [הובא בטור] יהא שם י"ה רבא, כלמר שאנו מתפללים שיהא שמו גדול ושלם, והא דקאמר מבורך לעלם הוי תפילה אחרת. ואין זה נכון דא"כ היה לו לומר ומבורך בוי"ו כיון דהוי תפילה אחרת. ועוד סתרו בתוספות ז"ל ריש מסכת ברכות [ג, א ד"ה ועונין] פירוש זה מהא דגרסינן התם ועונין יהא שמו הגדול מבורך, וה"א דהגדול אין לה שחר לפירוש זה. ולכן פירשו דהכל תפילה אחת ואינו רוצה לומר שיהא שמו גדול ושלם אלא יהא שמו הגדול מבורך. וכתב בספר ב"ח [ד"ה יתגדל] איכא בין הני תרי פירושי דלפירוש הראשון אין להפסיק בין שמיה לרבא אבל בין רבא למברך לית לן בה, אבל לפירוש ר"י בעל התוספות אין להפסיק בין רבא למברך עד כאן. ולי נראה להכריע כפירוש התוספות ז"ל ואעפ"י כן אי בעי להפסיק דהיינו שינשים באמצע לית לן בה, דהכי איתא בהידייא בפרק לולב הגזול [סוכה לט, א] אמר רבא לא לימא איניש יהא שמיה רבא והדר מברך אלא יהא שמיה רבא מברך בהדדי, ואסיקנא דכיון דדעתו לגמור לית לן בה, ושמעינן מהכא כפירוש התוספות והפך מה שכתב הב"ח ז"ל והכי נקטינן. יש ליזהר הרבה שלא לשוח באמצע קדיש דגרסינן במסכת דרך ארץ זוטא רבי חמא בר חנינא אשכחיה לאליהו ועמו גמלים טעונים, אמר ליה מה הגמלים האלו טעונים, א"ל אף ורוגז למי שמספר בין קדושה לקדושה בין קדוש לברוך בין יהא שמיה רבא ליתברך ובין כל ברכה, וכל המדבר בהם עליו הכתוב אומר [ישעיה מג, כב] ולא אותי קראת יעקב, בלשון זה הביאו הב"י סוף סימן (קכ"ח) [קכה] [ד"ה וכתב]. יש בקדיש עשרה לשונות של שבח והם אלו יתגדל ויתקדש יתברך וישתבח ויתפאר ויתרומם ויתנשא ויתהדר ויתהלל, והמוסיף גורע לפי שנתקנו נגד עשרה הלולים שאמר דוד בספר תהלים כדאיתא בירושלמי פרק קמא דמגילה [סוף הלכה ט] והם אישור ניצוח ניגון שיר מזמור השכל רנה תודה תפלה ברכה. ובב"י [ד"ה ואני] כתב טעם אחר יעויין שם: 


פרי חדש אורח חיים סימן נז 
========================= 
סעיף א 
וחוזר שליח צבור וכו'. כן עיקר ודלא כהר"ם מרוטנבורק שכתב הטור משמו שאין צריך לחזור ולומר ברוך ה' המבורך. ולדעתו צריך לומר דגם בברכת זימון אין צריך לחזור ולומר ברוך שאכלנו משלו, והא דאמרינן [בברכות] בפרק שלשה שאכלו להיכן הוא חוזר למקום שפסק, י"ל דמפרש כפירוש רש"י [ד"ה להיכן] או כפירוש מהר"מ מאייברא שהביאו בתוספות דף מ"ו ע"ב [ד"ה להיכן] יעויין שם: 


פרי חדש אורח חיים סימן נח 
========================= 
סעיף א 
כתב הלבוש [סעיף ב] מי שאין מזומנין לו תפילין וציצית, אינו רשאי מפני כך להתעכב מלקרות שמע בזמנה עד שיזדמן לו תפילין, אלא יקרא קריאת שמע בברכותיה בזמנה, ואח"כ כשיוכל להניח תפילין וציצית יניחם וקורא קריאת שמע כקורא בתורה בלא ברכות. ופשוט הוא ונלמוד מהא דאמרינן בפרק היה קורא [ברכות יד, ב] רב משי ידיה וקרא קריאת שמע ואנח תפילין וצלי, ואמרינן התם דשלוחא הוא דעוית, ופירש רש"י ז"ל השליח קלקל שאיחר להביא לו תפילין מעיקרא וחשיב דלא אזיל והגיע זמן קריאת שמע והוזקק לקרות כדי שלא יעבור הזמן עד כאן. ועיין לקמן סימן ס"ו סעיף ח': 
זמן קריאת שמע. תנן פרק קמא דברכות [ט, ב] מאימתי קורין את שמע בשחרית משיכיר בין תכלת ללבן ר' אליעזר אומר בין תכלת לכרתי עד הנץ החמה. ר' יהושע אומר עד ג' שעות. ואמרינן בגמרא תניא אחרים אומרים משיראה את חבירו רחוק ד' אמות ויכירנו. אמר רב הונא הלכה כאחרים. אמר אביי לתפילה כאחרים, לקריאת שמע כוותיקין, דא"ר יוחנן ותיקין היו גומרין אותה עם הנץ החמה. ומקשו הכא [תוספות שם ד"ה לק"ש] מהא דאמרינן פרק ג' דיומא [לז, ב] אף היא עשתה נברשת של זהב כיון שהחמה זורחת היו ניצוצות יוצאין ממנה והיו יודעין שהגיע הנץ החמה ובא זמן קריאת שמע של שחרית, ומוקי לה אביי גופיה לשאר עמא שבירושלם. (ומוכח) [ומכח] זה פירש רבינו חננאל [מובא בתוספות יומא שם סוף ד"ה אמר] דגומרין הוי קורין ורוצה לומר שמתחילין לקרותה בהנץ החמה, ומפרש ייראוך עם שמש היינו קבלת מלכות שמים דהיינו קריאת שמע. ואין זה נכון חדא דלשון גומרין לא משמע כפירושו. ועוד דקרא דייראוך עם שמש מוקמינן ליה בפרק תפילת השחר [ברכות כט, ב] גבי תפילה. ועוד מוכח בהידייא הפך דבריו הא דתנן בסוף פרק מי שמתו [שם כב, ב] אם יכול לעלות ולהתכסות ולקרות עד שלא תהא הנץ החמה יעלה ויתכסה ויקרא, והוה בעינן לאוקמי [שם כה, ב] כר' אליעזר דס"ל דגומרה עד הנץ החמה, ודחינן אפילו תימא ר' יהושע אתיא כותיקין. ועוד דאהא דתנן [שם כו, א] תפילת השחר עד חצות רמינן מברייתא דקתני מצותה עם הנץ החמה כדי שיסמוך גאולה לתפילה ונמצא מתפלל ביום, ואי אמרת בשלמא דעיקר כוונתם היתה בשביל התפילה שתהא בהנץ החמה ומשום דכתיב [תהלים עב, ד] ייראוך עם שמש היינו דפריך שפיר דהוה משמע ליה דקרא דייראוך עם שמש הוייא עיכובא, אלא לרבינו חננאל מאי פריך. והנה רבינו תם [ספר הישר חלק השו"ת סימן ח אות א] קאי בשיטת רבינו חננאל דזמן קריאת שמע הוי אחר הנץ החמה אלא דס"ל שהוותיקין היו גומרין שלא כדין קודם הנץ החמה בשביל חובת התפילה כדי לסמוך גאולה לתפילה שתהא עם שמש. וגם שיטה זו אינה מחוורת מכמה טעמי, חדא דמאן שם להו לוותיקין מתן שכרן של מצוות ולא היה ראוי להם לקלקל זמן קריאת שמע בשביל סמיכות הגאולה לתפילה עם שמש. ועוד דבריש פרק תפילת השחר קתני מצותה עם הנץ החמה, ומשמע דזהו עיקר מצות קריאת שמע. ועוד דקשיא ליה מימרת אביי דקאמר [שם ט, ב] לקריאת שמע כוותיקין, ודחיק נפשיה טובא דכוותיקין דקאמר אביי הויא סימנא בעלמא כוותיקין ולא כוותיקין לגמרי דאלו וותיקין מקדימין ואנו מאחרין אחר הנץ, ואין זה נכון דדרכן של האמוראים לפרש ולא לסתום. ועוד מייתינן מימרת ר' יוחנן דותיקין והתפילה נמי הוי בהדי. ועוד דתנן בסוף פרק מי שמתו [שם כב, ב] אם יכול לעלות ולהתכסות ולקרות עד שלא תהא הנץ החמה יעלה ויתכסה ויקרא, ובעינן לאוקמי [שם כה, ב] כר' אליעזר דאמר עד הנץ החמה, ודחינן אפילו תימא ר' יהושע ודילמא כוותיקין, והא ודאי הויא תיובתיה דרבינו תם, דהא הכא ליכא סמיכות גאולה לתפילה ואף על פי כן אמרינן יתכסה במים ויקרא. אבל דעת התוספות ז"ל [שם ט, ב ד"ה לק"ש] והרמב"ן [במלחמות שם ב, א] והרש"בא [שם ח, ב ד"ה קצרו] והרא"ש ז"ל [שם פ"א ריש סימן י] דהא דקאמר אביי לקריאת שמע כוותיקין היינו למצוה מן המובחר שיקרא קריאת שמע וברכותיה עם הנץ החמה באופן שבהנץ עצמו היו מתפללין, וההיא סוגייא דיומא לא קשה ולא מידי לפי שאותו זמן הוקבע לציבור לפי שמתאחרין קצת לבא וגם אינן יכולים לצמצם ולכוין השעה כמו הוותיקין. והא דאייתי רבינו תם ראיה לדבריו מפרק ב' דמגילה [כ, א] דכל דבר שזמנו ביום מצותו אחר הנץ, אינה ענין לכאן דכתיב בשכבך ובקומך. ותדע לך דהא ר' אליעזר [שם ט, ב] ס"ל דגמר זמנה עד הנץ החמה ומכאן ואילך עבר זמנה משום דאזיל בתר רובא אינשי דקיימי עם הנץ החמה, ובודאי לא פליג ר' אליעזר אמתניתין דמגילה, אלא ודאי כדאמרן. וא"ת והא לעיל [ח, ב] קאמר ר' שמעון בן יוחאי משום ר' עקיבא פעמים שאדם קורא קריאה אחת קודם הנץ החמה ואחד אחר הנץ החמה. ופוסק ר' יהושע בן לוי הלכה כותיה, משמע דתחילת זמן קריאתה של יום הוי אחר הנץ החמה. ותירץ הראב"ד ז"ל [הובא ברשב"א שם ח, ב ד"ה איכא דמתני] דתרוייהו נקט להו בדיעבד, דשל לילה ודאי קודם הנץ החמה דוקא בדיעבד היא, וכן של יום לאחר הנץ דוקא בדיעבד הוא. אי נמי איכא למימר דלא נקט רבותא טפי דהא אתא לאשמועינן שאינו יוצא בשל לילה אחר הנץ, ועל כרחך צריך לומר כן ודלא כר' חננאל ור' תם, דא"כ תיקשי לך ר' עקיבא אר' עקיבא דאיהו גופיה קאמר לקמן [ט, ב] משיכיר בין חמור לערוד דהיינו קודם הנץ החמה, אלא ודאי כדאמרן. ואכתי פש גבן לברר פלוגתא דרבוותא בלכתחלה, שה"ר יונה [שם ד, ב ד"ה ומצינו] והטור כתבו כרב הונא [שם ט, ב] דפסיק הלכה כאחרים דזמנה משיראה את חבירו רחוק ד' אמות ויכירנו, דהא אביי לא פליג עם רב הונא אלא קאמר למצוה מן המובחר כוותיקין, אבל דעת הרא"ש [שם פ"א סימן י] והרשב"א ז"ל [שם ח, ב ד"ה קצרו] מדקאמר לתפילה כאחרים ולא קאמר לקריאת שמע ולתפילה כאחרים, משמע דפליג עם רב הונא, וכיון דלא ביאר לנו אביי אימת הוי התחלת זמנה סמך לכללין דקי"ל כתנא קמא [ט, ב] דקאמר משיכיר בין תכלת ללבן. ואין לומר דאידי ואידי חד שיעורא הוא, דמדברי הרשב"א [שם] ומדברי תלמידי ה"ר יונה [שם ד"ה אמר] בשם רבם ז"ל אהא דקאמר אביי לתפילה כאחרים מוכח בהידייא דס"ל דהאי שיעורא לחוד והאי שיעורא לחוד, ואף על גב שמדברי התוספות [שם דף ג' [ע"א] ד"ה למאן דגני וכו', ודף ח' [ע"ב] ד"ה  לא לעולם וכו' משמע דמהפכי הגירסא מת"ק לר' אליעזר, ואנו אין לנו אלא הגירסא שלפנינו: 
ועדיין נשאר לנו לברר השיטה המחוורת מכולם והיא נראית שיטת הרי"ף [שם ה, א] והרמב"ם ז"ל [קריאת שמע א, יא] דאביי פליג ארב הונא, והאי דקאמר לקריאת שמע כותיקין לאו למצוה מן המובחר קאמר אלא לכתחלה קאמר, ואף על גב דתניא בריש פרק תפלת השחר מצותה עם הנץ החמה, אביי פסיק דהכי עבדינן לכתחילה, והיא התחלת זמן קריאת שמע. והכין מסתבר דאם לא כן היה לו לומר [שם ט, ב] לתפילה ולקריאת שמע כאחרים. ותו כי היכי דלתפילה כאחרים דקאמר אביי פירושו התחלת זמנו לכתחילה, א"כ כי קאמר נמי לקריאת שמע כותיקין ודאי דנמי לכתחילה קאמר, שזהו התחלת זמנו. והיינו טעמא דלכתחילה אית לן למקרייה בעידנא דרובא קיימי ממטתייהו דהיינו סמוך להנץ החמה, ולכן הרמב"ם ז"ל לא הזכיר בחבורו אלא זמן הותיקין דהוי כמו עשור שעה אחת קודם הנץ החמה, כך היא הנוסחה האמיתית. וכן בפירוש המשנה [שם פ"א משנה ב] כתב דלכתחילה חייב לכוין השלמת קריאתה עם הנץ החמה. והכי נקטינן ולא כפסק המחבר ז"ל: 
עד סוף ג' שעות. תנן בפרק קמא דברכות [ט, ב] ר' יהושע אומר עד ג' שעות שכן דרך בני מלכים לעמוד בג' שעות. ופירשו הרמב"ם [בפירוש המשניות שם פ"א משנה ב] והר"ע ברטנורא ז"ל דעד סוף ג' שעות קאמר שכן דרך בני מלכים שאין עומדין ממטתן עד סוף שעה שלישית. ויש סמך לזה מהא דאמרינן בפרק ערבי בפסחים [קז, ב] על אגריפס המלך שהיה רגיל לאכול בט' שעות ביום וכמו שכתבו התוספות ז"ל [שם ד"ה אפילו] בשם יש מפרשים יעויין שם. ומכל מקום אינו מחוור דא"כ בני מלכים אימת קרו לר' יהושע (איברא דהך קושיא קשיא נמי לר' אליעזר ועיין תוספות דעכו"ם עבודה זרה פרק קמא ד, ב ד"ה בתלת שעי יעויין שם) ובריש מסכת ברכות [ג, ב] אהא דקאמר ר' נתן ג' משמרות הוי הלילה, פרכינן עליה דכתוב אחד אומר [תהילים קיט, סב] חצות לילה אקום להודות לך, וכתוב אחד אומר [שם, קמח] קדמו עיני אשמורות, אלמא ד' משמרות הוי הלילה. ומשני סבר לה כר' יהושע דתנן וכו', שית דליליא ותרתי דיממא הוו להו ב' משמרות. מוכח מכאן שדרכן לעמוד בתחילת שעה שלישית, וכן פירש רש"י ז"ל [שם ד"ה ור' נתן]. וכן מוכח מדברי הרשב"א ז"ל [שם ט, ב ד"ה מתניתין] דאהא דקתני עד הנץ החמה כתב וקשה לי וכי בני מלכים אינן קורין לר' אליעזר, עד כאן. אלמא דלר' יהושע ניחא. ואף על גב דאמרינן פרק קמא דברכות [ד, א] לא חסיד אני שכל מלכי מזרח ומערב ישנין  עד ג' שעות. וכן בפרק קמא [דברכות] בירושלמי [הלכה א] שהשטן היה מקטרג ואומר שכל מלכים ישנין עד ג' שעות. י"ל דהאי עד, ולא עד בכלל, אבל עד דקאמר ר' יהושע עד ועד בכלל, ונמצא שנמשך זמן קריאת שמע עד סוף ג' שעות. ויראה דהיינו טעמא דמדקרא נקט בלשון יחיד ובקומך, משמע דמיירי ג"כ בבני מלכים שיקראו בקומם, וכיון דאורחייהו למיקם בתחילת שעה שלישית צריך שעה אחת בכדי שיכין עצמו ויקרא קריאת שמע. ומעין מה שכתבו התוספות ז"ל בפרק קמא [דברכות ג, א] ד"ה למאן דגני בבית אפל וכו', ובהכי ניחא, דכי היכי דקאמר ר' יהושע בן לוי [שם ח, ב; ט, א] דיוצא בקריאת שמע של לילה קודם הנץ החמה משום דאיכא אינשי דגנו בההיא שעתא, א"כ ניקרי בשכבך עד ג' שעות כיון דאיכא בני מלכים דגנו, ואיהו לא קאמר אלא קודם הנץ החמה. ובמאי דכתיבנא ניחא ולא קשיא מידי דהנהו אינשי דגנו קודם הנץ החמה הוי מיעוטא אלים ולהכי קרינן שפיר בשכבך, אבל בני מלכים הוו מיעוטא דמיעוטא ולא חשיבי, אבל בובקומך אינו בדין שהכתוב יפטרם מקריאת שמע ודוק. ודע דהא דאמרינן דנמשך זמנה עד סוף ג' שעות הוא אפילו בהזיד ולא קראה עם ותיקין, ודלא כדמשמע מדברי הרמב"ם בפירוש המשניות [שם פ"א משנה ב] דדוקא בשוכח, והכי איתא בירושלמי [שם פ"א הלכה ב] תרין אמוראין חד אמר בשוכח, מגיס ליה חבריה וכי יש הלכה בשוכח כך היא הלכה ולמה אמרו השוכח כדי שיהא אדם מזרז בעצמו לקרותה בעונתה עד כאן: 
ואיכא למידק דכי היכי דבשכבך דרשינן [שם ח, ב; י, ב] כל זמן שבני אדם שוכבין על מיטתם דהיינו כל הלילה, א"כ גם ובקומך הוה ליה למידרש כל זמן שבני אדם קמים דהיינו כל היום. ותירץ הכסף משנה ז"ל סוף פרק א' מהלכות קריאת שמע דאין הכי נמי דהכי דרשינן ליה ומשום הכי אמרינן [שם ט, ב] הקורא מכאן ואילך לא הפסיד הברכות, ואלו לא היה כן הוו ברכותיו לבטלה, וקרא דובקומך הוי אסמכתא. ותדע לך דתלינן טעמא בבני מלכים ואטו בני מלכים הויא רובא דעלמא, אלא ודאי כדאמרן עכ"ל. ובספר תומת ישרים סימן י"ג החזיק בסברה זו יעויין שם. אבל רש"י כתב בפרק היה קורא [שם טו, א] אהא דאמרינן רב חסדא לייט אמאן דמהדר אמיא בעידן צלותא, והני מילי לקריאת שמע, כתב הרב וז"ל קריאת שמע שזמנה קבוע פן יעבור הזמן אבל לתפילה דכל היום זמנה הוא צריך למהדר אמיא עד כאן. מוכח בהידייא דקריאת שמע זמנה קבוע מן התורה, דאי מדרבנן גם תפילה הויא לה זמן קבוע מדרבנן. וכן בפרק קמא דברכות [ט, א] אהא דקאמר רבן גמליאל לבניו רבנן כוותי סבירא להו וז"ל רש"י כוותי סבירא להו וחייבין אתם לקרות גרסינן ולא גרסינן מותרין דאפילו שלא בזמנו תנן הקורא מכאן ואילך לא הפסיד וכו'. וכן בפרק קמא דשבת [ט, ב] אהא דתנן מפסיקין לקריאת שמע, מוכח מדבריו [רש"י שם] כן. וזו היא דעת תלמידי ה"ר יונה [ברכות ד, ב סוף ד"ה תניא]. גם ברייתא דר' שמעון בן יוחאי [שם ח, ב] פעמים שאדם קורא קריאת שמע. וכן עיקר דתנן [שם ט, ב] הקורא מכאן ואילך לא הפסיד כאדם הקורא בתורה, ומלשון המשנה משמע דלית ליה שכר כלל אלא כקורא בתורה, וכ"כ רש"י ז"ל [שם י, ב ד"ה הקורא] ואעפ"י שלא יצא ידי קריאת שמע יש לו קיבול שכר כעוסק בתורה עד כאן. וכן מוכח בגמרא דאם איתא דזמנה מן התורה כל היום נהי דהוי עבריינא דעבר אדרבנן, מכל מקום הא יש לו שכר קריאת שמע דעדיף מקורא בתורה. ועוד דמשמע דלא מחייבינן ליה לקרותה כיון דעבר ג' שעות, ואי מדאורייתא הויא זמנה כל היום חייב הוא לקרותה וכדאמר להו רבן גמליאל לבניו אם לא עלה עמוד השחר חייבין אתם לקרות [שם ב, א]. ועוד דבתוספתא [ברכות ריש פרק ג] קתני והביאה הכסף משנה פרק א' מהלכות תפילה [הלכה א] כשם שנתנה תורה קבע לקריאת שמע, כך נתנו חכמים קבע לתפילה. ובתוס' פרק קמא דברכות גרסינן תמן [ירושלמי ברכות פ"א הלכה ב] תניא מפסיקין לקריאת שמע ואין מפסיקין לתפילה, א"ר בא קריאת שמע זמנה קבוע, תפלה אין זמנה קבוע. מכל הלין מוכח בהידייא דקריאת שמע יש לה זמן קבוע מן התורה. ועוד נראה להביא ראיה מהא דתנן פרק מי שמתו [שם כ, א] נשים ועבדים וקטנים פטורין מקריאת שמע, ופרכינן [שם ע"ב] פשיטא מצות עשה שהזמן גרמא הוא וכל מצות עשה שזמן גרמא נשים פטורות וכו', ואי אמרת בשלמא דאיכא פטור זמן קריאת שמע דהיינו מג' שעות ואילך ניחא דקרי ליה מצות עשה שהזמן גרמא, אלא אי אמרת דזמן קריאת שמע של הלילה כל הלילה וזמן קריאת שמע של יום כל היום, א"כ ליכא שעה פטורה מקריאת שמע, וכיון דכן הוה ליה מצות עשה שאין הזמן גרמא דהא ליכא שעה פטורה, אלא ודאי כדאמרן. וא"ת והרי יציאת מצרים דכתיב בה [דברים טז, ג] למען תזכור את יום צאתך מארץ מצרים כל ימי חייך, וקיימא לן [רמב"ם קריאת שמע א, ג] כבן זומא [ברכות יב, ב] דמריבוייא דכל מרבינן לילות, וכיון דכן הוה ליה מצות עשה שאין הזמן גרמא ואפילו הכי נשי פטירי. וי"ל דלא הוי דרשה גמורה אלא רמז בעלמא, וכ"כ הרמב"ם בפירוש המשניות [סוף פרק קמא דברכות], ודלא כדמשמע מדברי הראב"ד שהביא הרשב"א סוף פרק קמא דברכות: 
ומאחר שביררנו הפך דעת מר"ן [כסף משנה קריאת שמע א, יג] ומוהר"ר תם ן' יחייא ז"ל [תומת ישרים סימן יב], מעתה נשאר לנו חיוב 
לישב קושיותיו מאי דהקשה דכי היכי דדרשינן בשכבך כל זמן שבני אדם שוכבין דהיינו כל הלילה גם הוה ליה למדרש ובקומך כל זמן שבני אדם קמים, לאו קושיא היא, וכבר בא תירוץ מבואר לזה בתשובת מוהר"ר תם הנזכרת והענין הוא זה דמלת בשכבך איכא לפרושי התחלת זמן השכיבה, וזו היא דעת הר' אליעזר [ריש ברכות], ואיכא לפירושי התמדת זמן השכיבה דהיינו כל הלילה, וזו היא דעת רבן גמליאל וחכמים, וקיימא לן [סימן רלה סעיף ג] כוותייהו, אבל לשון קימה אינו סובל אלא פירוש אחר, דהיינו התחלת העמידה. איברא דלשון עמידה נכללין בו ב' לשונות, הא' דהיינו קימה וכדכתיב [דברים יט, יז] ועמדו ב' האנשים וקיימא לן בפרק שבועת העדים [שבועות ל, ב] דעדים בעמידה. וכן משרת בעינן בעמידה דכתיב [דברים יח, ה] לעמוד לשרת. וכן אלה יעמדו לברך את העם [שם כז, יב]. וכן בפרק ב' דמועד קטן אהא דילפינן [שם כ, ב] קריעה מעומד מדכתיב [איוב א, כ] ויקם איוב, פרכינן [שם כא, א] אלא מעתה ועמד ואמר [דברים כה, ח] הכי נמי, והא תניא בין יושב בין עומד בין מוטה, ומשני התם לא כתיב ויעמד דהוי ציווי, אלא ועמד, משמע דהוי סיפור דברים בעלמא, אלמא דאי הוה כתיב ויעמוד הוה משתמע מיניה קימה. וכן לשון עמידה מתפרש שפיר כל זמן היותו עומד, ועל התמדת העמידה קרינן לה עומד, ואילו הוה כתיב בשכבך ובעמדך כי היכי דבשכבך דרשינן ליה כל זמן שבני אדם שוכבים, גם בעמדך הוה דרשינן כל זמן שבני אדם עומדין, דהיינו כל היום, אבל השתא דכתיב ובקומך ליכא לפרושי אלא על התחלת העמידה, והיינו קימה בכל מקום במקרא ובתלמוד, ולא אשכחינן מעולם לשון קימה על התמדת העמידה, וזה ברור: 
גם מה שכתב [הכסף משנה שם] עוד ראיה מהא דתנן [ברכות ט, ב] הקורא מכאן ואילך לא הפסיד הברכות, ואי עבר זמנה מן התורה הוו ליה ברכות לבטלה, לא קשיא מידי ולטעמיך תיקשי לך הא דגרסינן בירושלמי פרק קמא דברכות [ריש הלכה א] והביאו רש"י ז"ל בריש מסכת ברכות [ב, א ד"ה עד סוף] שמותר לקרות קריאת שמע בברכותיה מקודם שתחשך אעפ"י שעדיין לא הגיע זמנה, והטעם הוא כמו שכתב הרשב"א בתשובה [ח"א] סימן מ"ז דברכות של קריאת שמע אינן ברכות של קריאת שמע ממש כברכת המצוות, דא"כ היה לו לברך לקרוא את שמע. ותדע לך מדתנן בפרק קמא [ט, ב] מכאן ואילך לא הפסיד כאדם הקורא בתורה, ואסיקנא [שם י, ב] מאי לא הפסיד לא הפסיד הברכות ואעפ"י שעבר זמנה של קריאה עד כאן [מהרשב"א]. למדנו מכאן טעם הדבר ושדעת הרב ז"ל כדעתינו הפך דעת מר"ן בכסף משנה ז"ל: 
גם מה שכתב [הכסף משנה] עוד דמדתלינן טעמא בבני מלכים ואטו בני מלכים הוו רובא דעלמא, אלא ודאי אסמכתא בעלמא, ואף גם זאת לא קשיא מידי וליטעמיך תיקשי לך מימרת ר' שמעון בן יוחאי [שם ח, ב] דקאמר יוצא ידי קריאת שמע של לילה קודם הנץ החמה משום דאיכא אינשי דגנו בההיא שעתא, ואטו הנהו אינשי הוו רובא דעלמא, וכבר יישבתי כל זה לעיל בסמוך יעויין שם. וא"ת והא גרסינן בפרק ג' דיומא [לז, ב] הקורא את שמע שחרית עם אנשי מעמד, לא יצא לפי שאנשי מעמד מאחרים, ועל כרחך קודם ג' שעות היו קורים. וי"ל דלא יצא ידי חובת מצוה כתיקנה קאמר דלכתחילה צריך לקרותה כוותיקין. וכמה פרשיות הוו מן התורה אבאר לקמן בסימן ס"ז בסייעתא דשמיא: 
ודע שכל שעות המוזכרות בכל מקום הם שעות זמניות בין בקיץ בין בחורף מתחלקת הלילה לי"ב שעות וכן היום מתחלק לי"ב שעות אחרות, ולזה כיון המחבר במה שכתב עד סוף ג' שעות שהוא רביע היום, ומאימתי מתחילין למנות הי"ב שעות של היום אי הוי מעמוד השחר או מהנץ החמה אבאר לקמן בס"י בס"ד: 
סעיף ג 
מי שהוא אנוס. פרק קמא דברכות [ח, ב] תניא ר' שמעון בן יוחאי אומר פעמים שאדם קורא קריאת שמע ב' פעמים בלילה, אחת קודם שיעלה עמוד השחר, ואחת לאחר שיעלה עמוד השחר ויוצא בהן ידי חובתו אחת של יום ואחת של לילה משום דאיכא אינשי דקיימי בההיא שעתא עד כאן. ועל כרחך אפילו שלא בשעת הדחק קאמר כאידך מימרא דאמרינן [שם ט, א] כדאי הוא ר' שמעון לסמוך עליו בשעת הדחק, מכלל דאיהו קאמר אפילו שלא בשעת הדחק. ובתוספות [שם ח, ב ד"ה לא] כתבו דהא דנקט לאחר שיעלה עמוד השחר לאו דווקא מיד הוא דהא צריך להמתין לכל הפחות שיעורא דמתניתין [שם ט, ב] עד שיכיר בין תכלת לכרתי עד כאן, משום דמשמע להו דוחק לומר דפוסק ר' יהושע בן לוי הפך סתם מתניתין. ועוד ניחא להו בהכי ההיא דאמרינן פרק ג' דיומא [לז, ב] הקורא עם אנשי משמר לא יצא, דלא יצא ממש קאמר לפי שהם היו קורין בעמוד השחר. ועוד ניחא להו ההיא דתניא בפרק תפלת השחר [ברכות ל, א] גבי השכים לדרך נוטל לולב ומנענע וכשמגיע זמן קריאת שמע קורא. אבל דעת הפוסקים אינו כן דהא סתמא קאמר [שם ח, ב] אחת לאחר שיעלה עמוד השחר, ומשמע אחר סמוך, אלא דלא נקטינן כותיה דר' שמעון אלא דוקא בשעת הדחק וכדאידך דקאמר כדאי הוא ר' שמעון לסמוך עליו בשעת הדחק או בדיעבד דבשעת הדחק נמי, וההיא דהקורא עם אנשי משמר לא יצא ידי חובת מצוה כתיקנה קאמר, וההיא דפרק תפילת השחר אוקמה הרשב"א ז"ל [שם ח, ב ד"ה ולענין פסק] ביוצא במקום שאינו גדודי חיה ולסטים ויוכל לכוין דעתו, וכן פסק המחבר ועיקר, וכל זה דלא כב"י [ד"ה מי שהוא] וב"ח ז"ל [ד"ה ומ"ש והוא]: 
סעיף ד 
יצא בדיעבד. סיים הטור והוא שלא יהא רגיל לעשות כן. דייק לה מלישנא דפעמים דקאמר ר' שמעון בן יוחאי [שם]. ועוד דכיון דרגיל לעשות כן לא יצא וצריך לחזור ולקרותה דתו לא מיקרי בדיעבד, וכדאמרינן פרק ב' דביצה [טז, ב] גבי ההוא סמיא דהוה מסדר מתניתא קמיה דמר שמואל דכיון שלא הניח עירובי תבשילין נמי בשנה שניה, א"ל פושע את. כן נראה לי: 
סעיף ה 
אי אפשר לחזור ולעשותה יום. ליתא להך דינא, ולא דמי כלל למה שכתבו התוספות ריש מסכת ברכות [ח, ב ד"ה לא], דזמן זה מורכב מיום ולילה דקרינן ביה בשכבך ובקומך, וא"כ אם ברור לו שכיון שהולך למקום גדודי חיה ולסטים שלא יוכל לכוין כלל אפילו פסוק אחד, מילתא דפשיטא שיותר טוב לקרותה עכשיו מלהניח מלקרותה: 
סעיף ו 
קוראה בלא ברכותיה כל היום. כפי מה שהעליתי למעלה בתחילת סימן זה [אות א] דכיון דעברו ג' שעות תו לא הוי זמנה מן התורה, אין מחייבין אותו לקרות קריאת שמע, אבל הברכות כיון שיכול לאומרם כל היום מיחייב לאומרם. ולי נראה עיקר כדברי הרמב"ם ז"ל [קריאת שמע א, יג] שכתב שמברך כל היום. חדא דמתניתין [ברכות ט, ב] מוכחא הכי ודאי (ו)מדקאמר מכאן ואילך ולא פריש משמע כולי יומא. ותו דאמרינן [שם י, ב] לא הפסיד הברכות ומדמינן להו לקריאת שמע, וכי היכי דקריאת שמע כולי יומא יש לו שכר כקורא בתורה, הג' הברכות יש להם זמן כל היום. ועוד כן מוכח מהא דאמרינן בריש פרק היה קורא [שם יג, ב] גבי רבי חוזר וגומרה או אינו חוזר וגומרה, והיינו ודאי בברכותיה, וכן מוכחת הסוגיין. וכ"כ בתשובות [המיוחסות] להרמב"ן סימן קצ"ב, וכ"כ הב"י בסימן מ"ו [נ, ב ד"ה וכתב הרא"ה] בשם הרא"ה ז"ל [פקדת הלוים ברכות עמוד כא]. ומדקאמרינן סתמא חוזר וגומרה משמע ודאי אפילו אחר ד' שעות, ואפילו למאן דאמר שלא היה חוזר וגומרה היינו לפי שבזמנה העיקרי היה פטור לפי שהיה מלמד לאחרים, הא לאו הכי מיחייב כולי יומא. וכתב הכסף משנה [קריאת שמע א, יג] בשם ה"ר מנוח ז"ל שכן דעת כל המפרשים, וכיון דכן הכי נקיטנן: 
ודע דהא דאמרינן שקוראה עם ברכותיה כל היום, מלשון הטור משמע דדוקא אם נאנס, ויש סמך לדבריו מהא דפליגי בירושלמי [ברכות פ"א הלכה ב] גבי ג' שעות אי בהזיד או בשוכח, וכתבתיו לעיל [אות א ד"ה עד] דמשמע דהא לאחר שלש שעות לכולי עלמא דוקא בשוכח, וליתא דברכות זמנן כל היום, וכיון דכן אפילו בהזיד קוראן כל היום וכמו שכתב הרמב"ם ז"ל: 
סעיף ז 
ויש חולקים. יראה דטעמא דמאן דאמר אין תשלומין לקריאת שמע משום דשאני תפלה דכיון דרחמי נינהו כולי יומא מצלי ואזיל, אבל בקריאת שמע דלא שייך למימר הכי אין לה תשלומין. ולי נראה עיקר כמאן דאמר יש לה תשלומין מדרבנן דומיא דתפילה דוקא בשכח. וראיה מהא דגרסינן בריש פרק תפלת השחר [ברכות כו, א] טעה ולא התפלל מנחה מתפלל ערבית ב', ומותבינן עלה מדתניא מעוות לא יכול לתקן זה שביטל קריאת שמע של ערבית וקריאת שמע של שחרית או תפילה של ערבית או תפילה של שחרית. ומשני ההיא שביטל במזיד, ודייקא נמי דקתני ביטל עד כאן. מכאן מוכח בהידייא דדוקא ביטל קריאת שמע במזיד אין לה תשלומין אבל אם שגג ונאנס יש לה תשלומין דומיא דתפילה. ותדע דלא קתני בברייתא [שם] תפילת מוספין, משום דההיא בכל גוונא אין לה תשלומין, מה שאין כן בהני, דדוקא כשביטל במזיד. ומסתברא לי דדוקא קריאת שמע יש לה תשלומין אבל הברכות של קריאת שמע אין להם תשלומין. ושוב מצאתי שכתב הב"י סימן ק"ח [צג סוף ע"ב] כן בשם סמ"ק [סימן יא בהגה אות מד]: 


פרי חדש אורח חיים סימן נט 
========================= 
סעיף א 
אם סומא יכול לברך יוצר המאורות הביאו המחבר סימן ס"ט [סעיף ב]. היינו טעמא שמברכין בכל יום על אור השמש מה שאין כן בנר שאין מברכין אלא במוצאי שבת, לפי שאור השמש מתחדש בכל יום וכ"כ התוספות בפרק מקום שנהגו [פסחים נג, ב ד"ה אין]. האומרים עושים באימה רצון קוניהם יש להם על מה שיסמוכו כמו שכתבתי בסימן תכ"ו [אות א] בסיעתא דשמיא יעויין שם: 
סעיף ב 
אם טעה. סוף פרק קמא דברכות [יב, א] פשיטא היכא דקנקיט כסא דחמרא בידיה וקסבר דשיכרא הוא ופתח ובריך אדעתא דשיכרא וסיים בדחמרא יצא וכו', אלא היכא דקנקיט כסא דשיכרא בידיה וקסבר דחמרא הוא פתח אדעתא דחמרא, כלומר כדי לסיים בורא פרי הגפן, וכשהגיע למלך העולם נזכר שהוא שכר וסיים בדשיכרא, מאי, בתר עיקר ברכה אזלינן, או בתר חתימה אזלינן. ובעינן למיפשטא מהא דתניא פתח בשחרית ביוצר אור וסיים במעריב ערבים לא יצא, פתח במעריב ערבים וסיים ביוצר אור יצא, אלמא בתר חתימה אזלינן. ודחינן דשאני התם דקאמר ברוך יוצר המאורות, כלומר ולעולם דחתימה אינה כלום. והדר פרכינן דהניחא לרב אלא לר' יוחנן מאי איכא למימר, ומשנינן כיון דמדכרינן מדת יום בלילה ומדת לילה ביום כי קאמר ברכה ומלכות מעיקרא אתרווייהו קאמר. זו היא שיטת רש"י וגרסתו ז"ל, אבל גרסת הרי"ף [שם ו, א] והרא"ש ז"ל [שם פ"א סימן יד] היא כך פשיטא היכא דנקיט כסא דחמרא בידיה וקסבר דשיכרא הוא פתח ובריך בדשיכרא וסיים בדחמרא יצא ואפילו סיים וכו', אלא היכא דנקיט כסא דשיכרא בידיה וקסבר דחמרא הוא פתח בדחמרא וסיים בדשיכרא מאי, בתר פתיחה אזלינן או בתר חתימה, ולא איפשיטא ולקולא עבדינן ולא מהדרינן ליה. [וכתב הרא"ש] וזו פירושה וכו' ואלא היכא דנקיט כסא דשיכרא בידיה וסבר דחמרא הוא פתח בדחמרא ואמר בורא פרי הגפן וסיים בדשיכרא שאמר גם שהכל נהיה בדברו, מאי, בתר פתיחה אזלינן ולא הוי ברכה, או בתר חתימה אזלינן והוי ברכה וכו'. תניא פתח בשחרית ביוצר אור וסיים במעריב ערבים לא יצא. פירוש ברוך אתה ה' אלהינו מלך העולם יוצר אור ובורא חושך אשר בדברו מעריב ערבים, וגם סיים ברוך אתה ה' (אלהינו מלך העולם) המעריב ערבים. פתח במעריב ערבים וסיים ביוצר אור יצא עכ"ל הרא"ש ז"ל: 
והך גירסא לא מתיישבא בעיני מכמה טעמי, חדא מהא דאמרינן בריש הסוגייא פשיטא היכא דנקיט כסא דחמרא בידיה וקסבר דשיכרא הוא וכך היתה אמירתו ברוך אתה ה' אלהינו מלך העולם שהכל נהיה בדברו בורא פרי הגפן יצא. וקשה דהא מילתא דפשיטא ופשיטא, דהא אפילו אי לא הוה מסיים בורא פרי הגפן יצא וכל שכן השתא דסיים. אבל לשיטת רש"י ז"ל ניחא דהוה אמינא דטפי עדיף לסיומי שהכל נהיה בדברו כמו שהתחיל ולא בורא פרי הגפן, דהא איהו אדעתא דשיכרא פתח, וכיון דסיים בורא פרי הגפן הוה אמינא דהך ברכה כמאן דליתא, קמ"ל דיצא וכדתנן וכו': 
ותו לשיטת הרי"ף ודעימיה משמע דהך סוגייא כולה בדמיהדר ביה בתוך כדי דיבור, וכ"כ המחבר לקמן בסימן נ"ט [סעיף ב], וא"כ קשה דמאי קמיבעייא להו דבכל התורה כולה תוך כדי דיבור כדיבור דמי ואין טעם לחלק בכאן בכך, ודלא כהרשב"א בתשובה [ח"א] סימן ל"ה, וכ"כ בתוספות ז"ל בסוגיין בד"ה לא לאתויי וכו', וכן מוכח מהירושלמי [שם] בפרק הרואה [הלכה ב] גבי ברקים שאם בא בבית הכסא אם יכול לצאת ולברך תוך כדי דיבור יצא, וכיון דכן מילתא דפשיטא דיצא. ותו איכא למידק במאי דכתב דאם בשחרית בירך ברוך אתה ה' אלהינו מלך העולם יוצר אור ובורא חשך אשר בדברו מעריב ערבים, וגם סיים ברוך אתה ה' (אלהינו מלך העולם) המעריב ערבים לא יצא, ומשמע שאם סיים יוצר המאורות יצא, ולא מיסתבר דכיון דברכה א' סיים במעריב ערבים מאי איכפת לן בהך ברכה כיון דליתא בה מלכות ורוב הפוסקים ס"ל דכל ברכה שאין בה מלכות אינה ברכה. ותו מאי אירייא דפתח ביוצר אור ואשר בדברו, אפילו דלא פתח אלא ביוצר אור לבדו כיון דסיים במעריב ערבים היה לו לומר דלא יצא. ותו קשה דלפי פירושו בבא דפתח במעריב ערבים וסיים ביוצר אור דקתני דיצא הכי פירושו דפתח אשר בדברו מעריב ערבים יוצר אור ובורא חושך וסיים ביוצר המאורות ולהכי יצא, ולפי שיטתו ז"ל למה לי יוצר אור ובורא חושך, הא אין הכל הולך אלא אחר החיתום, וכיון שסיים יוצר המאורות היה לו לומר דיצא. וכי תימא דאין הכי נמי דהך סיים דקתני הכא היינו אפילו לא סיים אלא יוצר המאורות לבדו, אכתי תקשה לך תרתי, חדא דסיים דסיפא לא הוי דומיא דסיים דרישא, ותו מאי שנא רישא מאי שנא סיפא. ועוד צריך ישוב שאר הסוגייא לפי שיטה זאת. ולכן שיטת רש"י ז"ל וגירסתו נראית עיקר בעיני, וכן הסכימו הרז"ה [בעל המאור שם ו, ב ד"ה ומה] והרשב"א ז"ל [שם יב, א ד"ה הכי גריס]. וא"ת כי בעינן למיפשט ביעיין מהא דתניא שחרית פתח במעריב ערבים וסיים ביוצר אור יצא, אמאי לא משני דהתם הכי קאמר פתח במעריב ערבים יוצר אור ובורא חושך כפירוש הרי"ף ז"ל, ובהכי אין לו עניין לבעיין. וי"ל דאי הכי משמע דהוי בתוך כדי דיבור ומאי למימרא דאזלינן בתר חיתום, פשיטא, אלא על כרחך דמיירי בכי האי גוונא דומייא דביעיין כן נראה לי: 
ולענין הלכה אכתוב דעתי בדינים היוצאים כפי שיטת הרי"ף, שאעפ"י שכתבנו שעיקר הגירסא כרש"י ז"ל מכל מקום הדין דין אמת, והוא זה אם בשחרית פתח ביוצר אור ואמר ברוך אתה ה' אלהינו מלך העולם יוצר אור ובורא חושך ובתוך כדי דיבור אמר אשר בדברו מעריב ערבים אף על גב שסיים יוצר המאורות לא יצא, והוא הדין בערבית איפכא, פתח אשר בדברו מעריב ערבים ובתוך כדי דיבור אמר יוצר אור ובורא חושך וסיים ברוך אתה ה' המעריב ערבים לא יצא, אבל אם בשחרית פתח ואמר ברוך אתה ה' אלהינו מלך העולם אשר בדברו מעריב ערבים, ובתוך כדי דיבור נזכר שטעה וסיים יוצר אור ובורא חושך אעפ"י שבמקום יוצר המאורות סיים מעריב ערבים יצא, והוא הדין בערבית איפכא. כללו של דבר הכל הולך אחר החיתום של ברכה ראשונה. וא"ת והא תנן [ברכות יא, א] במקום שאמרו להאריך אינו רשאי לקצר. י"ל דאעפ"י שאינו רשאי אם קיצר יצא. וכן מוכח הא דאמרינן בכיצד מברכין [שם מ, ב] בנימין רעיא כרך ריפתא ואמר בריך רחמנא מאריה דהאי פיתא יצא במקום ברכת הזן, ודלא כמו שכתב הרשב"א שם בחידושיו [ד"ה והא], ויתבאר לקמן סימן קפ"ז יע"ש: 
סעיף ג 
מה שהעולם קורין קדושה כולם כאחד הדלת בשורק, אבל בב"י [ד"ה כתוב בא"ח] הביא בשם ארחות חיים שכתוב בפרקי היכלות [פ"ט אות ג] בשפה ברורה ובנעימה קדושה הדלת בחולם, וכן נראה דאי מילת קדושה קרינן בשורק ונמשכת למטה, א"כ היה לו לומר בשפה ברורה ונעימה בלא בי"ת, אלא ודאי כדאמרן. ולזה הסכים בספר שיירי כנסת הגדולה [הגב"י אות ג]. ועיין בתוספות דריש פרק ב' דחגיגה דף י"ג [ע"ב] ד"ה מזיעתן יעויין שם: 
אלא בציבור. פירוש אעפ"י דהוי יחיד מתפלל לבדו בשביל שאיחר לבא כיון דאיכא ציבור אומרה אפילו בלחש, וזה מוסכם לכולי עלמא: 
סעיף ד 
הגה דברכות אלו השליח צבור מוציא אף למי שהוא בקי. כ"כ הר"מ אלשקאר בתשובות הר"א מזרחי ז"ל סימן מ"ב בשם הריטב"א ז"ל [ראש השנה כט, א ד"ה תני אהבה]. וזו היא דעת הגאונים שהביא הר"ן ז"ל בפרק הקורא את המגילה עומד [יג, ב ד"ה אבל] שפירשו דהא דקתני [שם כג, ב] אין פורסין על שמע, הכי קאמר אין מתחילין בברכות של קריאת שמע שבירך האחד ויצאו אחרים בברכתו אלא בעשרה: 


פרי חדש אורח חיים סימן ס 
======================== 
סעיף ב 
קרא קריאת שמע בלא ברכה. בפרק קמא דברכות [יא, ב] גרסינן תנן התם אמר להם הממונה ברכו ברכה אחת, ואמרינן מאי ברכה אחת א"ר זריקא א"ר אמי א"ר שמעון בן לקיש יוצר אור, ואמרינן דהא דר' זריקא לאו בפירושא איתמר אלא מכללא אתמר דאמר ר' שמעון בן לקיש זאת אומרת ברכות אינן מעכבות זו את זו ואי אמרת בשלמא יוצר אור הוו אמרי היינו דברכות אינן מעכבות זו את זו, כלומר שיכול לברך ברכה אחת אעפ"י שלא ידע חבירתה, אלא אי אמרת אהבה רבה הוו אמרי דלמא כי מטא זמן יוצר אור הוו אמרי לה ולעולם דברכות מעכבות זו את זו, אלא על כרחך יוצר אור גרידא הוו אמרי, ואף על גב דדחינן דמאי ברכות סדר ברכות, דחייתא הויא אך לפום קושטא דמילתא קיימא  לן כר' זריקא דאם איתא דעל סדר ברכות קאמר הוה ליה לפרושי, וא"כ מה שכתב המחבר [סעיף ג] סדר הברכות אינו מעכב, מכלל דהברכות מעכבות, לא קיימא לן הכי אלא דברכות אינן מעכבות וכפשטא דשמעתתא דסוף פרק קמא דברכות [שם], ולזה הסכים הרשב"א [שם יב, א ד"ה ושמע מינה] ועיקר. וכתבו בתוספות ז"ל [שם] ריש פרק היה קורא [ד"ה היה] וז"ל אם כיון לבו יצא ובירושלמי [שם ריש פ"ב] אמרינן ברכות אינן מעכבות דאעפ"י שלא אמר שתים לפניה ושתים לאחריה יצא דאם לא כן תיקשי מאי מהני אם כיון לבו הרי לא בירך תחילה עד כאן. משמע מדבריהם דאין צריך עוד לקרות הברכות. וכן נראה מדברי הרשב"א ריש מסכת ברכות [ב, א סוף ד"ה ולענין] שכתב שאין אנו קורין קריאת שמע עם ברכותיה על מטתינו משום שאין הברכות מעכבות. וכן נראה מלשון הרא"ש [שם ריש פ"ב]. ודברי תימה הם דהא ודאי צריך לקרות הברכות, ותנן נמי [שם יג, א] בין ברכה ראשונה לשניה משיב שלום לכל אדם, ואי להפסיק בין ברכה ראשונה לשניה אסור כל שכן שמעכבות לכתחילה וצריך לקרותן, ואמרינן [שם יב, א] כל מי שלא אמר אמת ויציב שחרית ואמת ואמונה ערבית לא יצא ידי חובתו, ואף על גב דאנשי משמר לא היו מברכין אלא יוצר אור  [שם יא, ב], מכל מקום הוו פטירי לפי שהיו עסוקים בצורכי הקרבנות ולא היה להם פנאי לברך ברכה שניה דלא כהרשב"א בחידושיו שהניח זה בקושיא, והא דאמרינן בירושלמי [שם] אמתניתין דאם כיון לבו יצא דזאת אומרת ברכות אינן מעכבות, יראה לענ"ד דהכי דייק דכי היכי דשמע בלא ברכות יצא מידי קריאת שמע, הוא הדין נמי הברכות שאחת בלא חבירתה יכול לברך ויצא ידי אותה ברכה. וראיתי בספר ב"ח [סוף ד"ה וברכות] שהקשה דמאי מייתו התוספות ז"ל [שם יג, א ד"ה היה] סוגייא דפרק קמא דברכות דסדר ברכות אינו מעכב להך דירושלמי, דאיכא למימר שהברכות מעכבות זו את זו אבל קריאת שמע בלא ברכות אימא דיצא ידי חובת קריאת שמע. ולי לא קשיא מידי דבירושלמי [שם פ"א הלכה ה] מוכח דר' בא דדחה זאת אומרת דר' שמעון בן לקיש קאמר איהו גופיה [שם ריש פ"ב] אמתניתין דריש פרק היה קורא זאת אומרת שאין הברכות מעכבות, ומשמע דהכי קאמר אף על  גב דמההיא שלמדה ר' שמעון בן לקיש ליכא הוכחה, הכא איכא הוכחה שאין הברכות מעכבות, כלומר ושיכול לברך הברכה שיודע, וכדכתי' לעיל סעיף ד' ועיין מ"ש לקמן סימן תקפ"ט בס"ד: 
סעיף ד 
לשון המחבר [סעיף ה] הוא לשון הר"מ במז"ל ריש פרק ב' מהלכות קריאת שמע, ובגמרא [ברכות יג, א] הכי איתא אהא דתנן היה קורא בתורה אם כיון לבו יצא, אמרינן שמע מינה מצוות צריכות כוונה ומשנינן בקורא להגיה ואם כיון לבו דקתני הוא לקרות. והקשה הרשב"א בחידושיו [שם יג, ב ד"ה שמע] אהא דכתב הרמב"ם [שם] דפסוק ראשון בעי כוונה ומפסוק ראשון ואילך יצא אפילו במגיה, אם איתא כי דייקינן ממתניתין שמע מינה מצוות צריכות כוונה, אמאי לא דחי דאין הכי נמי ובפסוק ראשון. ואין לומר דממתניתין משמע שצריך כוונה בכולי קריאת שמע, והיינו דקשיא ליה, ופריק דכולי בעינן שלא יהא קורא להגיה, דברי הרב [הרמב"ם] ז"ל פסק הפך מזה עד כאן. ולענ"ד ענין הרמב"ם לחוד וענין הסוגייא לחוד, דכי היכי דדייקינן הכא מצות צריכות כוונה, אמאי לא דייקינן נמי לקמן בהא דקאמרינן [שם יג, א] עד כאן צריך כוונת הלב. ועוד אי מצות צריכות כוונה ליבעי כולה קריאת שמע וכולה תפילה כוונה, ואם אין מצות צריכות כוונה אפילו פסוק ראשון או ברכה ראשונה לא ליבעי, אלא הדבר ברור כמו שכתב הרב הנזכר ז"ל דהך כוונה דקאמרינן הכא גבי קריאת שמע הוא כוונה בענין שלא יסיח דעתו לדברים אחרים, ואפשר שהוא מכוין הענין וקורא בתורה בכוונה, ומיהו אינו מכוין לצאת ידי חובת קריאת שמע באותה קריאה, וכי דייקינן ממתניתין הכי דייקינן דכיון דקתני סתמא אם כיון לבו דמשמע דהיינו כולי פרשה אי אפשר לפרש מתניתין דהך כוונה הוי כוונת הענין, דהא לא בעינן כוונה אלא בפסוק ראשון או עד על לבבך, אלא על כרחך כיון לבו דקתני היינו כיון לבו לצאת ידי חובת קריאת שמע ולא כוונת הענין, וא"כ שמע מינה מצוות צריכות כוונה. ומשנינן לעולם דמצוות אינן צריכות כוונה אלא דמכל מקום כוונת קריאה מיהא בעינן ולא בקורא להגיה ולעולם דלא מכוין לצאת ידי חובת קריאת שמע, ואפילו הכי יצא, אבל הרמב"ם והמחבר סבירא להו דסבירא לן בעלמא דמצות צריכות כוונה לצאת ידי חובתן לא הוצרכו לבאר שזה שהיה קורא בתורה פשיטא שצריך שיכוין לצאת בקריאתו ידי חובת קריאת שמע, דאם לא כן אפילו אי קורא בתורה בכוונת הענין אינו יוצא ידי חובת קריאת שמע. ומה שכתבו והשאר אם לא כיון לבו ומגיה הפרשיות יצא, היינו שכיון לצאת ידי חובת קריאת שמע אלא שהפליג לבו לדברים אחרים וקורא להגיה אבל לעולם מכוין לצאת ידי חובת קריאת שמע באותה קריאה, דאי לא אפילו כיון לבו בכולי פרשה דהיינו כוונת הענין מילתא דפשיטא דלא יצא למאן דפסק מצות צריכות כוונה, וזה ברור. ועיין מה שכתבתי סימן תקפ"ט סעיף ח' בסייעתא דשמיא: 


פרי חדש אורח חיים סימן סא 
========================= 
סעיף א 
יקרא קריאת שמע. מיהו פסקינן לקמן סימן פ"ח דבעל קרי מותר בקריאת שמע ואעפ"י שאינו אלא מתוך קלות ראש ושחות הדעת. ולדין שכור עיין בהגה סימן צ"ט [סעיף א], ועיין לקמן סימן קפ"ה דין ד', ועיין בב"י סוף סימן ע"ו [ד"ה ואם]: 
סעיף ב 
אשר אנכי וכו'. והכי אמרינן בסוף פרק הרואה [ברכות סג, ב] הסכת ושמע ישראל היום הזה נהיית לעם [דברים כז, ט], כי אותו היום ניתנה תורה לישראל והלא אותו יום סוף מ' שנה היה, אלא ללמדך שחביבה תורה על לומדיה בכל יום ויום כיום שניתנה מהר סיני, (גבוה) [תדע] שהרי אדם קורא קריאת שמע שחרית וערבית וערב אחד אינו קורא דומה כמי שלא קרא קריאת שמע מעולם: 
סעיף ג 
וחוזר ואומר וכו'. אעפ"י שמנהג חזרת שליח צבור ה' אלהיכם אמת הוא מיוסד עפ"י הזוהר הקדוש [תיקוני זהר תיקון י; זהר חדש רות צה, א], מכל מקום מאחר שבש"ס דילן מוכח בבירור שלא היה להם מנהג זה מההיא דאמרינן [ברכות יד, ב] כל אמת אמת תפסיה להאי. ועוד יש לגמגם בזה מהא דאמרינן [שם לג, ב] הקורא את שמע וכופלה הרי זה מגונה, וכל שכן אמת דהוי חותמו של הקדוש ברוך הוא דמיחזי כשתי רשויות. ועוד דלא גרע מאמן אמן שאבאר לקמן [ס"ק יב] דאסור, וכל שכן אמת תרי זימני ומה הועילו החזנים לומר מלת אמת בלחש, דאעפ"י שהועילו קצת דלדידהו הוו כיחיד כיון דאומרה בלחש, ואמרינן בירושלמי [מגילה פ"ד הלכה י] דביחיד שרי, מכל מקום יפה תיקנו למלת אמת, אבל ה' אלהיכם שאומרים בקול רם ב' פעמים ראוי לגעור בהם, ולכן ראוי ללמד לכל החזנים שכשיגיעו לסוף קריאת שמע שיאמרו בלחש הני ג' תיבות, ובכן יש ללמד זכות על המנהג, וכל מי שאינו עושה כן מזלזל בדברי רז"ל בעלי התלמוד, וראוי לנזיפה, והשומע לי ישכון בטח: 
סעיף ו 
ויאריך בדלת של אחד. פירוש כשידגיש הדלת יאריך שמוציא בפיו שיעור שיחשוב בלבו וכו', ולא כאותם שמאריכין בדלת בנקודת צירי תחת הדלת ומפסידין הכוונה ב"ח ז"ל [ד"ה וצריך] בשם רבו [מהר"ש מלובלין] ז"ל. ומה שכתב המחבר ולא יאריך יותר מכשיעור זה, לשון הגמרא הוא [ברכות יג, ב] כיון דאמליכתיה למעלה ולמטה ולד' רוחות השמים תו לא צריכת, משמע דאי בעי להאריך יותר ליכא איסורא. ובפרק הרואה [שם סא, ב] נמי אמרינן על ר' עקיבא שהיה מאריך באחד עד שיצתה נשמתו באחד, ויש לדחות קצת ראיה זו. בירושלמי [פסחים] פרק מקום שנהגו [הלכה ט] אמרינן דבפסוק ראשון צריך להפסיק בין תיבה לתיבה, וכן פירשו בתוספות ז"ל [שם נו, א] גבי אנשי יריחו שלא היו מפסיקין וכתבו בתוספות לא היו מפסיקין בין שמע ישראל לשם דמשמע דאמר לשם שישמע ישראל ויענה, וכ"כ הטור בשם רב עמרם. עוד אמרינן בירושלמי [שם] שצריך להפסיק בין אחד לברוך, והביאו הב"י [ד"ה וצריך להפסיק] בשם הרוקח [סימן שכ ד"ה מאימתי] והכי נקיטנן: 
סעיף ט 
אסור לומר וכו'. אהא דתנן בפרק אין עומדין [לג, ב] מודים מודים משתקין אותו אמרינן בגמרא א"ר זירא כל האומר שמע שמע כאומר מודים מודים דמי, ומותבינן עליה מדתניא הקורא את שמע וכופלה הרי זה מגונה, מגונה הוא דהוי, שתוקי לא משתקינן ליה. ומשני הא דאמר מילתא מילתא ותני לה, הא דאמר פסוקא פסוקא ותני ליה. ורש"י ז"ל פירש פסוק שלם משתקין אותו דמיחזי כשתי רשויות, אבל מילתא מילתא ותני לה הוי כמתלוצץ ולהכי ליכא אלא מגונה, אבל שאר המפרשים פירשו איפכא, ועיקר, דכיון דאמר פסוק שלם ותני ליה לא מיחזי כשתי רשויות, וכההיא דאמרינן בירושלמי פרק קמא דברכות [הלכה א. ו, א] הוה קרי שמע וחזר וקרי. וכן נראה מלשון הקורא את שמע וכופלה. וכן מוכח בירושלמי סוף מסכת מגילה [פ"ד הלכה י] דאהא דאמרינן מודים מודים משתקין אותו קאמר ודכוותא אמן אמן. ומיהו אמרינן בירושלמי הכא [במגילה] ובפרק אין עומדין [ברכות פ"ה הלכה ג] דלא אסיר אלא בציבור אבל ביחיד תחנונים הם. ואין להקשות דא"כ מאי פריך הכא [ברכות לג, ב] מהקורא את שמע וכופלה, דלוקמא ביחיד, דליתא דביחיד ליכא אפילו מגונה, והכי נקטינן. ודע דהא דאסרינן לכפול דוקא על ענין אחד משום דמיחזי כשתי רשויות, אבל על ב' עניינים חלוקים מותר לכפול, וכדאמרינן פרק החליל [סוכה נג, ב] אהא דתנן אנו ליה וליה עינינו, איני, והא"ר זירא כל האומר שמע שמע כאלו אמר מודים מודים אלא הכי קאמר ליה אנחנו מודים ליה ועינינו ליה מיחלות. וכתב רש"י ז"ל אנו ליה משתחוים דכיון דאתרי מילי קמדכר ליה תרי זימני ולאו אחדא מילתא תרי זימני לית לן בה עד כאן. ומכאן מוכח נמי כשאר המפרשים הפך דעת רש"י ז"ל [בברכות שם]: 
סעיף י 
כשקורא קריאת שמע וכו'. מה שכתב בה"ג דדוקא על מטתו יכול לכפול הפרשה אבל במקום אחר לא, ליתא לעניות דעתי חדא דהא אמרינן בירושלמי [ברכות פ"ה הלכה ג; מגילה פ"ד הלכה י] דביחיד שרי. ועוד גרסינן בתוספתא [הלכה ד] ובירושלמי פרק קמא דברכות [הלכה ב] א"ר יודן מעשה שהייתי הולך בדרך אחר ר' אלעזר בן עזריה ואחרי (ר"ג) [ר' עקיבא] והגיע עונה של קריאת שמע וקריתי ושניתי ואח"כ התחילו הם וכו': 
סעיף יב 
שלא לענות על שום ברכה אמן ב' פעמים. דהכי איתא בירושלמי פרק בתרא דמגילה [הלכה י] מודים מודים משתקין אותו ודכוותא אמן אמן עד כאן. והטעם משום דמיחזי כב' רשויות שמאמין ומאמת הראשון וכן כביכול השני ולכן אסור, ומיהו אם קאמר השני עם וי"ו יראה דליכא קפידא וכדכתיב [תהלים פט, נג] ברוך ה' לעולם אמן ואמן, אלא שמצינו כתוב [נחמיה ח, ו] ויברך עזרא את ה' האלהים הגדול ויענו כל העם אמן אמן, ולכן יראה שאם מפסיק פורתא בינתיים שרי: 
סעיף יד 
מה שכתב ההגה בכאן כתבתיו בשם הירושלמי לעיל סעיף ו': 
סעיף כב 
אף בפסוקי דזמרה וכו'. ראיה לדבר הא דאמרינן בירושלמי [ברכות] פרק היה קורא [הלכה ד] צריך להתיז כי לעולם חסדו וכתבתיו לעיל סימן נ' עיין שם: 
סעיף כד 
צריך לדקדק וכו'. באמת שכוונת ה"ר יונה [ברכות ח, ב ד"ה אומרים] היתה מה שכתב הב"י ז"ל [סד, ב ד"ה כתב ה"ר יונה שצריך] דהיינו שיפסוק במקום הראוי לפסוק כדי שלא תשתנה הבנת הדברים, והוציא זה מהירושלמי סעיף ו' עיין שם, ומכל מקום טוב לקרותה בטעמים הכתובים בתורה הואיל ונפק מפומיה דרבינו יעקב בעל הטורים ז"ל: 


פרי חדש אורח חיים סימן סב 
========================= 
סעיף א 
[סעיף ב] יכול לקרותה בכל לשון וכו'. ובלבד שיכוין קצת הלשון שאומר וכדלקמן סימן קצ"ג [סעיף א], ולא שאני לן בין יחיד המוציא ובין שליח צבור המוציא וכמו שכתבו הטור והב"י ז"ל ריש סימן קכ"ד לענין תפלה, והוא הדין לענין קריאת שמע. ובתוספות כתבו בסוטה [לב, א ד"ה אלו] אהא דתנן ואלו נאמרין [בכל לשון וכו'] קריאת שמע ותפילה, דגרסינן ואלו נאמרין בלשונן ופירוש כל אדם בלשונו שהוא שומע לאפוקי למדי שאינו אומר בלשון פרסי אם אינו שומע אבל בכל לשון משמע בין שומע ובין אינו שומע ובגמרא לא משמע הכי. ראיתי למוהר"מ אלשקאר בתשובות הר"א מזרחי ז"ל סימן מ"ב כתב בתוך התשובה דלעולם לא אשכחן מאן דקאמר דהשומע קריאת שמע כאלו קרא אותה ואי אפשר למימר הכי כיון שהמצוה בקריאה ולא בשמיעה ובהידייא כתב הריטב"א [ראש השנה כט, א ד"ה תני אהבה] דקריאת שמע ותפילה אינו מוציא את הבקי וכו'. ותמהני עליו דהא בכל התורה קיימא לן בפרק לולב הגזול [סוכה לח, ב] ובריש פרק שלשה שאכלו [ברכות מה, ב] דשומע כקורא. והראיה שהביא מהריטב"א היא מנגדתו שהרי כתב דמוציא את שאינו בקי, אלמא דשומע קריאת שמע כאלו קרא אותה, ולא ממעטינן בירושלמי [ברכות] בפרק מי שמתו [הלכה ג] אלא קריאת שמע ותפילה וברכת המזון, והטעם דקריאת שמע דכיון שהוא בקי ראוי שכל אחד ואחד יהא משנן בפיו, ולאו משום דשומע אינו כקורא, ותפילה משום דהוי רחמי, וברכת המזון משום דכתיב [דברים ח, י] ואכלת, מי שאכל הוא יברך, ואף באלו אם הוא בור, חבירו מוציאו. אבל גבי יציאת מצרים וכיוצא אף על גב דכתיב בה  זכירה כיון ששמע יצא. ותדע דהרי מגילה דאתיא זכירה זכירה [מגילה יח, א] ומה התם בפה הכי נמי בפה, ותנן [שם יז, א] הלועז ששמע אשורית יצא, ותנן נמי בראש השנה [כז, ב] מי שהיה עובר אחורי בית הכנסת ושמע קול שופר או מגילה אם כיון לבו יצא. וכל זה פשוט: 
סעיף ד 
יצא. דכוותא כתב בסימן צ"ד לענין תפילה בב"י [ד"ה כתוב בא"ח (הראשון)] בשם פסיקתא [דרב כהנא פסקא כה קנח, א מהדורת באבר] ומסתברא שכשיסתלק האונס אם עדיין לא עבר זמן קריאת שמע שחייב לחזור ולקרותה, דהא קיימא לן [סעיף ג] הרהור לאו כדיבור דמי. ועיין במ"ש לקמן סימן קפ"ה בס"ד: 


פרי חדש אורח חיים סימן סג 
========================= 
סעיף א 
דהיינו שפניו טוחות או מושלך על גבו. הרמב"ם [קריאת שמע ב, ב] מפרש בפרקדן הנך תרי גווני, וכן פירש הרשב"א [ברכות יג, ב ד"ה פרקדן], משום דבפרק ערבי פסחים [קח, א] אמרינן פרקדן לא שמיה היסבה, והתם לא שייך לפרש אלא פניו למעלה דאין דרך לאכול ופניו למטה, וההיא דאמרינן [ברכות שם] לייט אמאן דגני אפרקיד, משמע ליה דהיינו טעמא משום חימום, וזה לא שייך אלא פניו למטה: 
והוא שוכב על צדו וכו'. וכיון שמוטה על צדו לגמרי מותר וכדתנן [ברכות י, ב] בערב כל אדם יטו ויקראו, וכן א"ר טרפון אני הייתי בא בדרך והטיתי לקרות, וכן בית הלל אומרים [שם יא, א] יושבים וקורין ומטין וקורין, וכן מוכח ההיא דאמרינן בפרק מי שמתו [שם כד, א] גבי שנים שהיו ישנים בטלית אחד זה מחזיר פניו וקורא וזה מחזיר פניו וקורא, וזו היא דעת הרמב"ם ז"ל [קריאת שמע ב, ב], דהא דאמרינן בפרק היה קורא [שם יג, ב] קריאת שמע אף על גב דמצלי אסיר, היינו ששוכב על קדקדו ומטה עצמו מעט,  וכן נראה מדברי רש"י [שם ד"ה כי מצלי], וכ"כ התוספות ז"ל בפרק כל היד [נדה יד, א ד"ה ק"ש], והכי נקיטנן ודלא כמור"ם ז"ל שנמשך אחר תלמידי ה"ר יונה [ברכות טו, א ד"ה שנים] דליתא, ודוק: 
סעיף ב 
נקרא עבריין. וחייב מיתה כדאיתא פרק קמא דברכות [י, ב] וכיון דלא קיימא לן כבית שמאי דפירוש ובקומיך שיקראנה מעומד. כתב הטור בשם רב עמרם ז"ל [בסידורו ח"א סימן כא] דעיקר המצוה הויא מיושב כדי שתהא דעתו מיושבת עליו ביותר, וכדאמרינן בסוף פרק שלשה שאכלו [ברכות נא, ב] והילכתא בכולהו יושב ומברך, כנ"ל: 
סעיף ג 
היה מהלך בדרך וכו'. כתב הב"ח [ד"ה ומ"ש ומיהו] דדוקא במהלך על רגליו צריך הוא לעמוד בפסוק ראשון, אבל במהלך על בהמה אינו צריך לעמוד. ודקדק כן מלשון הרמב"ם ז"ל [קריאת שמע ב, ג] שכתב מי שהיה מהלך על רגליו עומד בפסוק ראשון עד כאן. ואינו מחוור דרכוב כמהלך דמי [קידושין לג, ב] ופשיטא דצריך להעמיד הבהמה בפסוק ראשון שלא יוכל לכוין. וראיה מהא דאמרינן פרק תפילת השחר [ברכות ל, א] גבי תפילת הדרך, רב חסדא אמר מעומד, רב ששת אמר אפילו מהלך, רב חסדא ורב ששת אוו קאזלי באורחא, קם רב חסדא וקא ומצלי, א"ל רב ששת לשמעיה אוקמן נמי לדידי ואצלי מהיות טוב וכו'. מוכח בהידייא דאפילו רכוב על בהמה מיקרי מהלך וצריך לעמוד על עומדו. ויפה כיון המחבר ז"ל שלא העתיק לשון הרמב"ם כמנהגו, וכתב היה מהלך בדרך, כדי שלא ליתן מקום למעיין לטעות בלשונו. ועיין בב"י סימן צ"ד [ד"ה ומשמע]: 
סעיף ה 
אם היה ישן וכו'. הרמב"ם ז"ל פרק ב' מהלכות קריאת שמע דין ג' כתב היה ישן מצערין אותו, והוציאו מש"ס דילן ריש פרק היה קורא [שם יג, ב] בפסוקא קמא צערן וכו'. ובדין י"ב כתב קראו מתנמנם יצא, ודין זה הוציא מהירושלמי [שם] ריש פרק היה קורא דגרסינן התם ר' אלעזר סליק מבקר לר"ש בר אבא, א"ל בגין דאנא תשיש ואנא קרי שמע ומתנמנם נפיק אנא ידי חובתי, א"ל אין עד כאן: 
סעיף ח 
האומנין וכו'. מדברי הרמב"ם פרק ב' מהלכות קריאת שמע [הלכה ד] משמע דאעפ"י שהם אומנין בשכרן מברכין לפניה ולאחריה. וכן מוכח מהא דאמרינן בירושלמי [ברכות פ"ב הלכה ה] זאת אומרת שאסור לעשות מלאכה עד שיברך. ומשמע דוקא ברכת המזון דהויא דאורייתא אבל שאר הברכות יכול לברך אותן והוא עושה מלאכה, ומיהו מלשון הברייתא [שם טז, א] דקתני הפועלים שהיו עושין מלאכה אצל בעל הבית קורין קריאת שמע ומתפללין, ואלו מברכין לפניה ולאחריה לא קתני. משמע דדוקא קריאת שמע ותפילה אבל ברכות כיון שעושין בשכרן לא אטרחום רבנן, וכיון דכן כל ברכות אפילו דרבנן אסור לעשות מלאכה כשמברכין, והטור קיצר בדין זה, אבל המחבר סמך על מה שכתב לקמן סימן קצ"א [סעיף ב] וסימן ק"י [סעיף ב] שעכשיו אין דרך בני אדם להקפיד בכך, וכיון דכן בכל גוונא חייב לברך כל ברכות השחר כתיקנן, והכי נקיטינן: 
סעיף ט 
אף על פי שמשאו על כתיפו קורא קריאת שמע וכו'. הכי איתא בתוספתא [ברכות פ"ב הלכה ז] ובירושלמי [שם] פרק היה קורא [הלכה ה], ומוכח התם דאפילו משאוי של ד' קבין מותר, מה שאין כן בתפילה כדלקמן סימן צ"ז [סעיף ה], והטעם דכיון שאין צריך לכוין כי אם בפסוק ראשון יוכל לכוין אפילו משאוי גדול על כתיפיו: 


פרי חדש אורח חיים סימן סד 
========================= 
סעיף א 
אבל אם הקדים וכו'. הכי מוכח מדתנן [ברכות יג, א] היה קורא בתורה והגיע זמן המקרא אם כיון לבו יצא, ומשמע שקראן כסדר הכתובים בתורה דהיינו שקרא פרשת ציצית מקודם, ואעפ"י כן יצא. ועוד שהטעם שהקורא למפרע לא יצא מפקינן לה בריש פרק היה קורא [שם] משום דכתיב והיו, וכיון שאינן כתובין בתורה כסדרן ודאי דיצא: 
סעיף ב 
קרא פרשה וטעה בה. מסתברא דדוקא בטעה, אבל בהזיד ובמתכוין, חוזר לראש, וכדלקמן סימן קי"ד [סעיף ז] לענין תפילה, ואין נראה לחלק בזה בין קריאת שמע לתפילה: 
חוזר לראש אותו הפסוק וכו'. והוא הדין אם יודע התיבה שטעה בה שחוזר לתחילת התיבה וקורא משם ואילך על הסדר, דאם לא כן הוה ליה קורא למפרע: 
סעיף ג 
טעה בין פרשה וכו'. לשון הש"ס [ברכות טז, א] הוא בין פרק לפרק יחזור לפרק ראשון, וידוע הוא דפרק ראשון בכל התלמוד מיקרי פרשת שמע, וכדתנן [שם יג, א] אלו הן בין הפרקים בין ברכה ראשונה לשניה, בין שניה לשמע, בין שמע לוהיה אם שמוע. ובריש היה קורא [שם יג, ב] אמרינן כיון שכיון לבו בפרק ראשון שוב אינו צריך. וכן בפרק קמא דיומא [יט, ב] גבי קריצה ורמיזה, וכן בפרק היה קורא [ברכות טז, א] גבי פועלים אמרינן לא קשיא הא בפרק ראשון הא בפרק שני, וכל הני פרק ראשון דקאמרינן היינו פרשת שמע. ורש"י ז"ל יראה שנרגש מזה וכתב [ברכות טז, א ד"ה יחזור] לפרק ראשון להפסק ראשון והיה אם שמוע, ואין זה במשמע כלל. והטור נדחק ביותר וכתב יחזור לסוף פרק ראשון דהיינו והיה אם שמוע, ואין זה מחוור כלל דכי היכי דכי אמרינן [שם] יחזור לכתיבה ראשונה היינו תחילת כתיבה ולא סוף כתיבה דהיינו כתיבה שנייה, הכי נמי כי אמרינן יחזור לפרק ראשון ודאי היינו תחילת פרק ראשון. והיה אפשר לומר דבכלל הספק הוא אם קרא פרשה ראשונה, ואפשר נמי שקרא שניה ואפשר נמי שקרא שלישית, ומספקא ליה בכולהו, אלא דידע דקרא פרק אחד, ולהכי קרי ליה פרק ראשון לוהיה אם שמוע לגבי פרשת ציצית ומכל מקום לא ניחא לי והוה ליה לש"ס למינקט יחזור לפרק שני. ולכן נראה לי עיקר כדברי הרמב"ם ז"ל [קריאת שמע ב, יג] שכתב שחוזר לואהבת, דכיון שצריך להפסיק מעט בין פסוק ראשון לואהבת א"כ ידע בבירור שכבר קרא פסוק ראשון. ועוד כיון דבעי כוונה על כרחך קרא אותו בכוונה דאם לא כן צריך לחזור ולקרותו, ולהכי מתחיל מואהבת ודלא כהמחבר שנמשך אחר שאר המפרשים ז"ל, ולשון הברייתא אינו נאות לפירושים כלל כנ"ל: 
סעיף ד 
היה עומד בוכתבתם וכו'. לשון הגמרא הוא [ברכות טז, א] בין כתיבה לכתיבה יחזור לכתיבה ראשונה, לא שנו אלא שלא פתח בלמען ירבו ימיכם אבל פתח בלמען סירכיה נקטי ואתא. וכתב רש"י ז"ל סירכיה נקט אין לטעות מכאן עד אמת ויציב ואין צריך לחזור אלא לאמת שהפרשה שגורה בפיו עד כאן. ומתוך לשון רבינו ז"ל משמע דתרתי קאמר, חדא שאם טעה באמצע פרשת ציצית שאינו צריך לחזור לפי שבשני פרשיות הראשונות יש לשונות שוים בשתיהם, ועוד דפרשת והיה אם שמוע היא ארוכה ואיכא למיטעי בהו טפי מפרשת ציצית, ועוד שאפילו פתח בלמען כיון דמספקא ליה אי אמר כתיבה ראשונה או לא חוזר לכתיבה ראשונה, מה שאין כן מפרשת ציצית ואילך שאם לא התחיל אמת ויציב, וכל שכן אם התחיל אמת ויציב ומספקא ליה אם דילג שום פסוק, ועל זה כתב רבינו שאין צריך לחזור אלא לאמת. וכתב הרשב"א ז"ל [שם טז, א ד"ה אבל] שמכלל דברים אלו אם מצא עצמו באמצע שאר פרשיות והוא מסתפק אם אמר מה שלמעלה ממנו אם לאו, צריך הוא לחזור עד המקום שהוא ברור לו שקרא לפי שאין שאר הפרשיות שגורות בפיו כל כך ושמא השמיט בהן עד כאן. וקשה לי על זה מהא דאמרינן בריש פרק היה קורא [יג, ב] דאמר ליה רב נחמן לדרו עבדיה פסוקא קמא צערן, טפי לא תצערן. ומתנמנם דאמרינן בירושלמי [ברכות פ"ב הלכה א] דיצא והביאו המחבר לעיל סימן ס"ג [סעיף ה]. ותו דברישא דברייתא [שם טז, א] קתני קרא ואינו יודע להיכן טעה יחזור לראש, משמע דאיכא ודאי טעות דילוג אלא שאינו יודע היכן הוא הטעות. וכ"כ רש"י ז"ל וז"ל יחזור לראש כגון שהיה יודע שבפרק זה טעה ודילג אבל אינו יודע באיזה מקום טעה עד כאן. וכפי דברי הרשב"א ז"ל למה לי שיודע שטעה, עדיפא מיניה היה לו לומר אעפ"י שאינו יודע אם דילג או לא, יחזור למקום הברור לו. ותו מאי אירייא דתני בין כתיבה לכתיבה יחזור לכתיבה ראשונה, הא בכל פסוק שאינו ברור לו שקרא צריך לקרותו פעם אחרת, ולכן נראה לי דס"ל לרש"י ז"ל דהא דקתני בברייתא יחזור לראש לאו כדמשמע מהתוספות [שם ד"ה הקורא] והירושלמי [שם פ"ב סוף הלכה ד] שאם יודע מקום טעות שמתחיל משם ואילך, אלא בכל גוונא בין שיודע מקום הטעות בין שאינו יודע מקום הטעות, אלא שיודע שבפסוקים הראשונים לא נפלו בו הטעות מכל מקום יחזור לראש, דכיון דחזינן דהך גברא טעה ודילג איכא למימר דגם במקום אחר דילג ולאו אדעתיה. ובהכי ניחא דרישא דברייתא דקתני יחזור לראש, דוקא בדאיכא טעות ודאי הא לאו הכי לא. והזקיקו לרבינו ז"ל שלא לפרש כפשט הגמרא, דמאי אירייא דקאמרינן לא שנו אכתיבה וגם ארישא דברייתא דקתני בין פרק לפרק יחזור לפרק ראשון, הוה מצי למימר לא שנו אלא שלא פתח בפרשה שלאחריה, ולכן פירש דקאי אמאי דקתני ברישא דברייתא קרא ואינו יודע להיכן טעה יחזור לראש אפילו דליכא טעות ודאי אלא במקום אחד, לא שנו אלא עד למען ירבו ימיכם אבל מכאן ואילך הפרשה היא שגורה ולא יחזור אלא למקום הברור לו שטעה. ואין זה מחוור בלשון התלמוד ולא היה לו לומר אלא לא שנו אלא עד למען ירבו ימיכם אבל מלמען ואילך לא. ולכן העיקר כשאר המפרשים ז"ל והכי קאמר לא שנו שיחזור לכתיבה ראשונה אלא עד שלא פתח בלמען אבל פתח בלמען סירכיה דלישניה כיון יפה ואזיל. וכן מוכח בהידייא בירושלמי [שם] דגרסינן התם טעה ואינו יודע היכן טעה יחזור כבתחילה למקום הברור לו. ועוד גרסינן התם נחית ר' אלעזר וסליק ואמר כן א"ר יוחנן קרא ומצא עצמו בלמען חזקה כיון, ר' (ירמיה) [יסא] בשם ר' אחא התפלל ומוצא עצמו בשומע תפילה חזקה כיון עד כאן. וזה מבואר הפך דעת רש"י ז"ל וכמו שכתב הרשב"א ז"ל, והכי נקטינן: 


פרי חדש אורח חיים סימן סה 
========================= 
סעיף א 
וחזר וגומרה. לאו דוקא אלא אפילו לכתחילה גומרה וזה פשוט: גרסינן בפרק מי שמתו [ברכות כב, ב] ת"ר היה עומד בתפילה ומים שותתין על ברכיו פוסק עד שיכלו המים וחוזר ומתפלל. להיכן חוזר, רב חסדא ורב המנונא חד אמר חוזר לראש, וחד אמר למקום שפסק. אמר רב אשי דכולי עלמא אם שהה כדי לגמור את כולה חוזר לראש (וקשה לי מהא דאמרינן בפרק תפילת השחר שם ריש כט, א על ענין ברכת המינין שהשקיף בה שמואל הקטן שתים ושלש שעות ולא העלוהו, אלמא אעפ"י ששהה כדי לגמור את כולה אינו חוזר לראש וצ"ע), והתם בדלא שהה קמיפלגי, מר סבר גברא דיחוייא ואין תפילתו תפילה, ומר סבר גברא חזיא הוא ותפילתו תפילה: 
ומקשו הכא [תוספות כב, ב ד"ה אלא] דהכא אסיקנא אם שהה כדי לגמור את כולה חוזר לראש, ואלו בסוף מסכת ראש השנה [סוף לד, א] אמרינן א"ר יוחנן שמע תשע תקיעות בט' שעות ביום יצא, ותניא נמי הכי, ומדמינן התם מגילה והלל וקריאת שמע לתקיעות, וכן בפרק הקורא את המגילה למפרע [יח, ב] אשכחנא לרב יוסף דקאמר נקוט דרב ביבי בידך דרב אמר אין הלכה כר' מונא דאמר אם שהה חוזר לראש. ותירצו בתוספות ז"ל בשם שר מקוצי דיש לחלק דשאני הכא דאין ראוי לקרות, וכן ההיא דר' אבהו [ברכות כד, ב] דהוה קאזיל במבואות המטונפות דהתם כולי עלמא מודו דחוזר לראש, אבל היכא דגברא חזי כמו מגילה ושופר כולי עלמא מודו (דחוזר) [דאינו חוזר] לראש אלא למקום שפסק עד כאן. ולזה הסכים הרא"ש [ברכות פ"ג סימן כג], וכ"כ הרשב"א [שם כג, א ד"ה ופסק] בשם הראב"ד ז"ל. וחילוק זה אינו מחוור בעיני דבסוף מסכת ראש השנה אהא דקאמר ר' יוחנן שמע ט' תקיעות בט' שעות ביום יצא אמרינן [לד, ב] ומי קאמר ר' יוחנן הכי והא"ר יוחנן משום ר' שמעון בן יהוצדק בהלל ומגילה אם שהה כדי לגמור את כולה חוזר לראש, ומשנינן הא דידיה הא דרביה. ואם איתא דאיכא לפלוגי בין גברא דחויא לגברא חזי, הוה ליה לשנויי דההיא בדאיכא דיחוי. ועוד הדר פרכינן התם ודידיה לא והא ר' אבהו הוה שקיל ואזיל בתריה דר' יוחנן והוה קרי קריאת שמע כי מטא למבואות המטונפות אשתיק, בתר דחליף א"ל מהו לגמור, א"ל אם שהית כדי לגמור את כולה חוזר לראש. הנה לך בהידייא דהמקשן לא בעי לאפלוגי בין גברא דחויא לגברא דחזי ומדמי להו אהדדי, א"כ מהי תיתי לומר דכי מפרקינן לדידי לא ס"ל היינו משום דס"ל מניח ידו על פיו וכיון דכן הוי גברא חזי, אבל לדידך שהפסקת א"כ ס"ל דהוי גברא דחויא ואם שהית כדי לגמור את כולה חוזר לראש, ואין אלו אלא דברי נביאות ומי הכניסו לתרצן בזה, דהא מעיקרא לא אייתינן התם, ולא קשיא לן אלא דבחד דוכתא קאמר ר' יוחנן שמע ט' תקיעות בט' שעות ביום יצא, והתם קאמר ליה לר' אבהו אם שהית כדי לגמור את כולה חוזר ולימא התרצן החילוק הוא מבואר דהתם גברא חזי וליכא דיחוי אבל הכא איכא דחוי ולהכי קאמר ליה שיחזור לראש, אלא מחוורתא דשמעתתא כדתרגימו לה הרי"ף [ברכות סוף טו, ב] ודעימיה ז"ל דבקריאת שמע ומגילה ושאר מילי אפילו שהה כדי לגמור את כולה ואפילו בגברא דיחויא חוזר למקום שפסק, וכן סתם המחבר כאן ולקמן סימן (ס"ח) [עח] משום דקיימא לן כר' יוחנן ותניא כותיה וכרב באיסורי דס"ל הכי במגילה פרק ב' [יח, ב], אבל בתפילה דחמירא טפי בין דגברא חזיא בין דגברא דיחויא חוזר למקום שפסק ואם שהה כדי לגמור את כולה חוזר לראש, וכן סתם המחבר לקמן סימן ק"ד [סעיף ה], ודין זה הוא סוגייא דפרק מי שמתו [כב, ב] והכי נקיטנן: 
ודע דכל מקום דאמרינן אם שהה כדי לגמור את כולה חוזר לראש משערינן בקורא מתחילת הקריאה עד סופה, והכי איתא בפרק ב' דמגילה [יח, ב] א"ל אביי לרב יוסף כדי לגמור את כולה מהיכא דקאי לסיפא, או דילמא מרישא לסיפא, א"ל מרישא לסיפא דא"כ נתת דבריך לשיעורין עד כאן. והתוספות ז"ל הסכימו לזה בסוף מסכת ראש השנה [לד, ב ד"ה לדידי] אעפ"י שגירסתם מהופכת מגירסא שלנו. ודין דמשערינן בקורא איתא בירושלמי דברכות [פ"ב הלכה א] ודמגילה [פ"ב הלכה ב] והביאו הרשב"א בריש פרק היה קורא [ברכות יג, א ד"ה מתני'], הביאו מור"ם ז"ל בכאן, והמחבר כתבו בסימן ק"ד [סעיף ו] כי שם ביתו. ומה שכתב המחבר [כאן] והפסיק בין בשתיקה בין בדיבור, כ"כ בב"י [ד"ה כתוב] בשם ראבי"ה [ברכות סוף סימן מז] וכן מוכח בהידייא בההיא דר' אבהו דהוה אזיל בתריה דר' יוחנן [ברכות כד, ב] דהא התם לא הפסיק בדיבור, ואף על גב דקאמר ליה להיכן אהדר לא  הוי הפסק דלא גרע מטול ברוך טול ברוך [ברכות מ, א] דקיימא לן דלא הוי הפסק, וכל שכן הך, וכל שהייה הוי אפילו בשתיקה, וזה פשוט, ודלא כה"ר גרשום בר שלמה שהביא הב"י סימן ק"מ [ד"ה כתב הרד"א] שכתב דלא חשיב שתיקה להפסקה לא שנא מרובה לא שנא מועטת. ומסתברא לי דהך שהייה פורתא שנשתהה ר' אבהו לשאול להיכן יחזור כיון דהוי צורך הקריאת שמע ולא הוי הפסק וכדכתיבת לא משערינן ליה כן נראה לי. ומסתברא לי דהא דאמרינן דאם שהה בדיבור שצריך לחזור לתחילת הברכה, דוקא כשהפסיק בדיבור באונס או מפני הכבוד ומפני היראה דהיינו ברשות, אבל אם שח שלא ברשות והפסיק בדיבור אפילו לא שהה כדי לגמור את כולה חוזר לראש, וכדלקמן סימן קי"ד סעיף ז' לענין תפילה, ואין נראה לחלק בזה בין קריאת שמע לתפילה. אך מצאתי להרשב"א בתשובות [ח"א] סימן (תרמ"ד) [רמד] הביאה הב"י ז"ל סימן תרצ"ב [סוף ד"ה ומ"ש רבי'] שנשאל על מי ששח והפסיק במגילה אם צריך לחזור לראש. והשיב דאינו חוזר, וראיה מדין פוסק באמצע ההלל משום כבוד ששואל או שמשיב האי כדיניא והאי כדיניה ואינו חוזר ומברך עד כאן. הנה מוכח בבירור מדברי הרב ז"ל דלא שאני ליה בין שח ברשות לשח שלא ברשות, וכן בדין, דאם איתא דשיחה הויא הפסק אפילו ברשות היה לו לומר שיחזור לראש, אלא ודאי משמע דלא הוי הפסק. אלא שעדיין יש לומר שאעפ"י שאינה הפסק מכל מקום לקמן בסימן ק"ד סעיף ו' וקי"ד סעיף ז' אמרינן דבהזיד ומתכוין חוזר לראש, והכי נמי איכא למימר גבי מגילה דבהא לא מסתבר לפלוגי בין תפילה דחמירא למגילה או לקריאת שמע דקיל. ולכן נראה שהרשב"א פליג אדין קי"ד סעיף ז' דלקמן, ולדידן דלא ס"ל כוותיה אין הכי נמי שאם הפסיק במגילה נמי דקאמינא ליה שיחזור לראש המגילה, והוא הדין אם שח בקריאת שמע שיחזור לתחלתה כן נראה לי. ובסימן קפ"ג [סעיף ו] לענין ברכת המזון כתבו הפוסקים שאם הפסיקו בין ברכה לברכה בדיעבד יצא, ולכן יותר נכון לומר דדוקא גבי תפילה אמרינן הכי אבל לשאר מילי לא, אלא שקשה לזה ממה שכתב שם הב"י [ד"ה וכתוב עוד] בשם ארחות חיים [הלכות ברכת המזון סימן נג] דלענין לשאול מפני הכבוד בברכת המזון דינו כתפילה וצ"ע: 
סעיף ב 
במקום שרשאי לפסוק. אל תחוש לבעל ספר ב"ח ז"ל [ד"ה קראה ונכנס] שכתב דאפילו בברכות של קריאת שמע, ואפילו באמצע הברכה חייב להפסיק. ואין דבריו נראים כלל וליכא הוכחה של כלום מהסוגייא [ברכות כ, ב] לדבריו ז"ל, וגדולה מזה אני אומר שדינו של בעל הלכות גדולות [ברכות פרק ג] אינו נלמד מהסוגייא, והכי איתא בפרק מי שמתו אהא דתנן בעל קרי מהרהר בלבו אמרינן בגמרא רב חסדא אמר הרהור לאו כדיבור דמי, ואקשינן דא"כ בעל קרי למה מהרהר, ומשנינן כדי שיהא עוסק בדבר שהציבור עוסקין בו, ופרכינן והרי תפילה דדבר שהציבור עסוקין בה ותנן היה עומד בתפילה ונזכר שהוא בעל קרי לא יפסיק אלא יקצר, טעמא דאתחיל הא לא התחיל לא יתחיל, ומשנינן שאני תפילה דלית בה מלכות שמים, ופרכינן תו והרי ברכת המזון לאחריו דלית בה מלכות שמים ותנן על המזון מברך לאחריו, ומשנינן אלא קריאת שמע וברכת המזון דאורייתא ותפילה דרבנן. והשתא לא קאי טעמא דשיהא עוסק בדבר שהציבור עסוקין בו, דהא בברכת המזון ליכא למימר הכי, אלא היינו טעמא דאע"ג דהרהור לאו כדיבור דמי כל כמה דמצינן לתקוני פורתא מתקינן כיון דקריאת שמע וברכת המזון דאורייתא. ומיהו הואיל ונפק מפומיה דבה"ג ראוי לחוש לדבריו. ועוד דהא אסיק אדעתיה ר"א דצריך לעסוק בדבר שהציבור עסוקין בו, והך מילתא אף על גב דדחינן לה משום ברכת המזון וצריכינן לטעמא אחרינא, מכל מקום דינו של בה"ג דין אמת. ומיהו מאן דפסיק בין ברכות קריאת שמע לקרוא פסוק ראשון עם הציבור כסברת הב"ח ז"ל ראוי לגעור בו: 


פרי חדש אורח חיים סימן סו 
========================= 
סעיף א 
בין הפרקים וכו'. כתב הכסף משנה סוף פרק ב' מהלכות קריאת שמע וז"ל וכתב ה"ר (יונה) [מנוח] [שם] דאע"ג דאין מפסיקין בין הברכה ובין הדבר שמברכין עליו, הכא כיון דלא מברכין לקרא שמע לא קפדינן כולי האי. וכתב עוד [שם] דבין אמת ויציב לתפילה מסתברא דבאמצע הפרק הוא. וכתב עוד [שם] ודבר פשוט הוא דשאלת שלום והשבתו דאמרינן הכא מותר אפילו בלע"ז, וכ"כ רש"י ז"ל עכ"ל. וכתבו בתוספות ז"ל ריש פרק היה קורא [יג, א ד"ה ובאמצע] דבמקום שאסרו לספר אסור לדבר אפילו בלשון הקדש: ומה שכתב המחבר שבאמצע שואל בשלום מי שגדול ממנו בחכמה, אינו מחוור, אעפ"י שמשמע כן מתוך תשובת הרשב"א ז"ל [ח"א] סימן שכ"א, שהרי הרא"ש ז"ל לא כתב בפסקיו [ברכות פ"ב סימן ה] אלא אביו ואמו ורבו, וכן הטור בנו, והילך לשון הרשב"א בחידושיו [שם יג ד"ה מתני'] אמתניתין דבפרקים שואל מפני הכבוד פירש רש"י מפני היראה אדם שהוא מתיירא ממנו שמא יהרגוהו, ותמיה לי אי מפני סכנת נפשות פשיטא, ועוד שהרי בברייתא [שם יד, א] שנינו היה קורא את שמע ופגע בו אביו או רבו או מי שגדול ממנו בחכמה בפרקים וכו', אלמא משמע לכאורה דבהני דאיתיה בברייתא אית בהו מפני הכבוד ואית בהו מפני היראה וכו', ומפני הכבוד היינו מי שגדול ממנו בחכמה, ואביו ורבו היינו מפני היראה עד כאן, והכי נקיטנן: 
סעיף ג 
אפילו באמצע הפסוק וכו'. חוץ מפסוק שמע ישראל כדלעיל: 
סעיף ד 
והלכה כדבריו. ואפילו דליכא אחר, וגם קראוהו בשמו בפירוש אינו יכול להפסיק. ובספר כנסת הגדולה [הגב"י] רצה לומר דלא פליגי תשובות הרשב"א [ח"א] סימן קפ"ה במה שכתב הטור בשם המנהיג דתשובת הרשב"א מיירי בשלא קראוהו בשמו אלא שאמר החזן כהן קרב וכהן, והמנהיג מיירי כשקראוהו בפירוש עד כאן. דרך כדרך אחרוני זמנינו להשוות את החלוקין ולחלק את השוין בחילוקים, יהיו אמיתיים או לא. שהרי הרשב"א נשאל על שקראוהו, ועל זה השיב שאינו רשאי להפסיק, א"כ למה לא פירש לשואל שאם קראוהו בפירוש שיפסיק, ומי הגיד להרשב"א שכונת השואל ששאל שקראוהו לא היה בפירוש שהשיב לו בפשיטות שאינו רשאי להפסיק, אלא ודאי אין לדבריו עיקר. ואי קשיא לך שראוי הוא שיעלה דהא אמרינן בריש פרק הרואה [ברכות נה, א] ג' דברים מקצרין ימיו ושנותיו של אדם ואחד מהם הוא מי שנותנין לו ספר תורה לקרות ואינו קורא, איכא למימר דהיכא דלא אפשר שאני, וכמו שכתב הטור בסימן קל"ט על ר' עקיבא [שמות רבה פרשה מ, א] שקראוהו לעלות לספר תורה ולא רצה לעלות, לפי שלא סידר אותה תחילה: 
סעיף ה 
ואז יפסיק כדין באמצע הפרק. התוספות יום טוב [ברכות פ"ב משנה ב ד"ה לאמת] לא דק בכאן שכתב על המחבר מה שלא פסק כן יעויין שם: 
סעיף ו 
אם פסק וכו'. וכשחוזר אין צריך להתחיל מתחילת הברכה אלא מאותה תיבה ואילך שהפסיק חוזר, מה שאין כן בתפילה דחמירה שצריך לחזור לתחלת הברכה וכדלקמן סימן ק"ד סעיף ה': 
סעיף ח 
ולא יפסיק וכו'. גרסינן בפרק היה קורא [ברכות יד, ב] רב משי ידיה וקרא קריאת שמע ואנח תפילין וצלי. וראיה שיכול להתעטף בטלית נמי בברכת היוצר מהא דגרסינן פרק מי שמתו [שם סוף כד, א] ראיתי את רבי שגיהק כו' אבל לא היה מתעטף וכו', משמע דוקא בתפילה עצמה אבל במקום אחר מצי להתעטף. ומסתברא לי דכיון דשרי להניח תפילין ולהתעטף בטלית אפילו בין גאולה לתפילה, שיברך עליהם, דהא תקינו רבנן לברך, וכל המצוות מברך עליהן עובר לעשייתן, וכיון דעביד איסורא להניח תפילין בלא ברכה לא הוי הפסק ושרי לברוכי. וכן מוכח מהא דאמרינן בכיצד מברכין [שם מ, א] רב ששת אמר אפילו גביל לתורי נמי אין צריך לברך דאמר רב יהודה אמר רב אסור לאדם שיאכל קודם שיתן מאכל לבהמתו, אלמא כל היכא דבעי למיפטר נפשיה מלמיעבד איסורא לא הוי הפסק, והוא הדין והוא הטעם בנידון דידן, כן נראה לי: 


פרי חדש אורח חיים סימן סז 
========================= 
סעיף א 
בפרק מי שמתו [ברכות כא, א] אמר רב יהודה אמר שמואל ספק קרא קריאת שמע ספק לא קרא אינו חוזר וקורא, ספק אמר אמת ויציב ספק לא אמר חוזר ואומר. מאי טעמא קריאת שמע דרבנן אמת ויציב דאורייתא. ור' אלעזר אמר ספק קרא קריאת שמע ספק לא קרא חוזר וקורא, ספק התפלל ספק לא התפלל אינו חוזר ומתפלל: 
וראשונה צריך לברר כמאן הילכתא לידע אי קריאת שמע דאורייתא או דרבנן. הנה רבותינו בעלי התוספות ז"ל בסוטה ריש ואלו נאמרים [לב, ב ד"ה ורבי] כתבו בארוכה על זה, ולבסוף לא העלו כלום אלא הניחו הדבר בתימה, דמחד דוכתא משמע דקריאת שמע דרבנן ומשאר דוכתי משמע דקריאת שמע דאורייתא. אבל שם [בעמוד א] בדיבור אחר המתחיל קריאת שמע ותפילה וכו' כתבו בפשיטות דקריאת שמע דרבנן. וכ"כ הרא"ש בתשובה סוף כלל ד' [סימן כא], ואעתיק לשון התשובה שבכלל דבריו דבריהם ז"ל וז"ל תנן בפרק הקורא את המגילה עומד [כד, א] רבי יהודה אומר [כל] מי שלא ראה מאורות מימיו לא יפרוס על שמע, משמע הא האיר ונסתמא יכול לפרוס על שמע. וקשה מהא דאמרינן בפרק החובל [בבא קמא פז, א] גבי סומא וכן (הם) [היה] ר' יהודה פוטרו מכל מצוות האמורות בתורה, וכל מי שאינו מחוייב בדבר אינו מוציא אחרים ידי חובתם. ותירץ ר"י דמכל מקום מיחייב מדרבנן בכל המצוות, ולפיכך אותו שלא ראה מימיו אפילו מדרבנן לא יפרוס על שמע כיון דלית ליה הנאה, אבל אם ראה ונסתמא חייב מדרבנן ומוציא אחרים ידי חובתן, דאחריני לא מיחייבי אלא מדרבנן, דקריאת שמע מדרבנן היא כדאמרינן בברכות וכו'. וכתב בסוף דבריו וז"ל הרי הוכחתי דלפי תלמוד דידן אפילו לר' יהודה פקח ונסתמא פורס על שמע ומתפלל דקריאת שמע ותפילה דרבנן, ואתי דרבנן מפיק דרבנן עד כאן: 
ואיכא למידק טובא, חדא דבפסקיו [ברכות פ"ג סימן טו] כתב דקריאת שמע דאורייתא, וכן עיקר וכמו שאוכיח לקמן בס"ד, וכאן כתב בפשיטות דקריאת שמע דרבנן. ותו דנהי דתירצו שפיר למאן דאמר קריאת שמע דרבנן, אלא לר' אלעזר [שם כא, א] דמשמע דס"ל דקריאת שמע דאורייתא מאי איכא למימר. ותו דנהי דפליגי בקריאת שמע, אבל באמת ויציב לכולי עלמא הוי דאורייתא, ואיך אתי דרבנן ומפיק דאורייתא, וכדאמרינן פרק מי שמתו [ברכות כ, ב] גבי נשים בברכת המזון דאי לא מיחייבי אלא מדרבנן לא מפקי לגברי דמיחייבי מדאורייתא. וכן מתוך דבריו [בשו"ת הרא"ש שם] הוא נלמד שכתב דוקא אתי דרבנן ומפיק מדרבנן, וכדמוכח ההיא דפרק ערבי פסחים [קטז, ב] דמייתי. ואין להתעקש ולומר דביציאת מצרים דכתיב ביה זכירה והויא בפה, כדמוכח בפרק ב' דמגילה [יח, א] אינו מוציא אחרים ידי חובתם, דליתא דהא קיימא לן בפרק לולב הגזול [סוכה לח, ב] דשומע כקורא. ועוד דההיא דמגילה משם ראיה דשאני התם דכתיב [דברים כה, יט] לא תשכח, הא לאו הכי הוי אפילו בלב. ואפילו תימא דגלי קרא מכח הייתור דכל זכירה הוא בפה, וכן קיימא לן [לעיל סימן סב סעיף ג] כרב חסדא [ברכות כ, ב] דהרהור לאו כדיבור דמי, מכל מקום מגילה גופה תוכיח דאתיא זכירה זכירה [מגילה יח, א], ואפילו הכי תנן [שם יז, א] הלועז ששמע אשורית יצא. ותנן נמי בפרק ראוהו בית דין [ראש השנה כז, ב] מי שהיה עובר אחורי בית הכנסת ושמע קול שופר או מגילה אם כיון לבו יצא, אלמא שומע כקורא, וזה פשוט. ותו דאין צורך ליכנס בדברים הללו דלכי נידוק במתניתין [מגילה כד, א] הכי דייקינן, טעמא דלא ראה מאורות לא יפרוס על שמע הא ראה ונסתמא יכול לפרוס על שמע דוקא דברכות מדרבנן, אבל לעבור לפני התיבה אין לנו. וליכא לדיוקי ממתניתין כלל. וגם בפרק התכלת [מנחות מג, ב] אהא דתניא וראיתם אותו וזכרתם ראה מצוה זו וזכור מצוה אחרת התלויה בו, ואיזו, זו קריאת שמע, כתבו בתוספות [שם] ואיזה זו קריאת שמע אסמכתא בעלמא דקריאת שמע דרבנן עד כאן: 
אבל דעת הרי"ף [ברכות יב, ב] והרא"ש ז"ל [שם פ"ג סימן טו] בפסקיהם והרמב"ם [קריאת שמע ב, יג] ושאר הפוסקים דקיימא לן כר' אלעזר [ברכות כא, א] דקריאת שמע דאורייתא, וכן נראה לי עיקר, חדא דלשמואל צריך לדחוקי מתניתין [שם י, ב] דבערב כל אדם יטו ויקראו, וכן ברייתא [שם יא, א] דשבתך בביתיך, וכן כמה תנאי דס"ל בריש היה קורא דקריאת שמע דאורייתא, דכולהו אסמכתא בעלמא, וזה דוחק. ותו דסוגייא דריש היה קורא מוכחא ודאי דבקראי פליגי. ועוד סוגיין דש"ס הכי אזלא דבריש מסכת ברכות אמרינן תנא היכא קאי דקתני מאימתי, ומהדרינן דאקרא קאי דכתיב בשכבך ובקומך, ובפרק היה קורא [יד, א] גרסינן בעא מיניה אחי תנא דבי ר' חייא בהלל ובמגילה מהו שיפסיק אמרינן קל וחומר קריאת שמע דאורייתא פוסק, הלל דרבנן מיבעיא. ובגמרא דהקורא את שמע [שם טו, א] נמי אמרינן עד כאן לא קאמר ר' יוסי לא יצא אלא גבי קריאת שמע דאורייתא. ועוד דגרסינן בתוספתא [ברכות ריש פ"ג] כשם שנתנה תורה קבע לקריאת שמע, כך נתנו חכמים קבע לתפילה. ובירושלמי פרק קמא דשבת [הלכה ב] ופרק קמא דברכות [הלכה ב] אמרינן קריאת שמע דבר תורה ותפילה אינה דבר תורה, ואין לומר דדבר תורה הוי מדרבנן דבפרק מי שמתו [כ, ב] אהא דאמרינן נשים חייבות בקידוש היום דבר תורה, קאמר אביי דהוי מדרבנן, וא"ל רבא והא דבר תורה קאמר. ומפשטא דהני שמעתתי מוכח בהידייא דקריאת שמע דאורייתא, ואין לפקפק עוד בזה, והכי נקטינן. ואעפ"י שהוכחנו דקריאת שמע דאורייתא, מכל מקום עדיין אנו צריכין למודעי אי פסוק ראשון או מקצת פרשיות הוו מן התורה. וראיתי בזה דעות חלוקות ולכל אחת יש לה סמוכות וצריך להכריע איזו מהן היא האמתית, ואעפ"י שאין דעתי מכרעת, אכריע כפי מה שירוני מן השמים בס"ד: 
הדעת הראשונה הוא שפסוק ראשון בלבד הוי מן התורה וכ"כ הרשב"א בתשובה [ח"א] סימן ש"ך, וכ"כ בחידושיו בסוגיין [ברכות כא, א סוף ד"ה מאי], ובריש היה קורא [שם יג, ב סוף ד"ה שמע] כתב וז"ל ומפסוק ראשון ואילך אפילו קורא להגיה ממש יצא דהא מכאן ואילך אין צריך כוונה כלל, ואפשר דאע"ג דמדרבנן היא כוונת קריאה מיהא בעינן עכ"ל. אלא שנראה שהרב סותר את דבריו שבפרק קמא [ברכות ב, א סוף ד"ה ולענין] כתב וז"ל ומה שאין אנו קורין על מטתינו אלא פרשה ראשונה מפני שהיא של תורה אבל של דבריהם כיון שקראוהו בית הכנסת לא חייבוהו לחזור ולקרות עד כאן. וגם דעת מר"ן בב"י סוף סימן ס"ג [ד"ה וכתב] שפסוק ראשון בלבד הוי דאורייתא. ונראה שזו היא דעת רבינו יהודה החסיד שהביא הטור סימן מ"ו [נ, א] וכמו שכתב שם בב"י [ד"ה ומ"ש]. וכן נראה שהוא דעת הרא"ה ז"ל [פקדת הלויים, ברכות עמוד כא] כמו שכתב הב"י ז"ל שם [נ, ב ד"ה וכתב] משמו יעויין שם. ומסתייעא הך סברא מהך מילתא דגרסינן בריש היה קורא [ברכות יג, ב] ת"ר שמע ישראל ה' אלקינו ה' אחד [עד כאן] צריכה כוונת הלב דברי ר' מאיר. אמר רבא הלכה כר"מ. ותו ת"ר שמע ישראל ה' אלקינו ה' אחד זו קריאת שמע של ר' יהודה הנשיא. ותו גרסינן התם אמר שמע ישראל ונאנס בשינה יצא. וא"ל רב נחמן לדרו עבדיה בפסוקא קמא צערן, טפי לא תצערן. וכן בירושלמי פרק קמא דברכות [ריש הלכה ה] אמרינן מפני מה קורין שתי פרשיות הללו בכל יום וכו'. ועוד כן מוכח בסוף פרק לולב הגזול [סוכה מב, א] דקאמר קריאת שמע מאי היא פסוק ראשון. מכל הני משמע לכאורה דפסוק ראשון דוקא מדאורייתא: 
הדעת השנית היא שפרשה ראשונה הויא מן התורה והשאר הוי מדרבנן, וכנראה שזו היא דעת רש"י ז"ל שכתב בריש ברכות [ב, א ד"ה עד סוף] שבפרשה ראשונה שאדם קורא על מטתו יצא. וכ"כ הרשב"א ז"ל [שם סוף ד"ה ולענין] שמה שאין אנו קורין על מטתינו אלא פרשה ראשונה הטעם מפני שהיא של תורה. וממה שהקשו בתוספות ז"ל [שם ד"ה מאימתי] דשלש פרשיות היה לנו לקרות על מטתינו, אין לדקדק משם כלום, דמדרבנן צריך לקרותם כולם. ועוד דאינהו [סוטה לב, א ד"ה קריאת; מנחות מג, ב ד"ה ואיזו] סבירא להו דקריאת שמע דרבנן וכדכתיבנא. וכן דעת רבינו יונה ז"ל שפרשה ראשונה בלבד הויא דאורייתא שכן כתב בפרק היה קורא [ט, א ד"ה למימרא] במתניתין דהאומנין קורין בראש האילן. ומסתייעא הך סברא מהא דגרסינן בפרק קמא דיומא [יט, ב] הקורא את שמע לא ירמוז בעיניו ולא יקרוץ בשפתיו, ואוקימנא לה בפרק ראשון. וכן גבי פועלים [בברכות] בפרק היה קורא בטלין ממלאכתן בפרק ראשון וקורין. וכן בפלוגתא דר' אליעזר ור' עקיבא דמייתינן בריש היה קורא [יג, א] דגרסינן התם יכול תהא כל הפרשה צריכה כוונה, תלמוד לומר האלה, עד כאן צריכה כוונה, מכאן ואילך אין צריכה כוונה דברי ר' אליעזר. א"ל ר' עקיבא הרי הוא אומר אשר אנכי מצוך היום על לבבך מכאן אתה למד שכל הפרשה כולה צריכה כוונה, ואף על גב דלא קיימא לן [שם] אלא כר' מאיר דאין צריך  כוונה אלא פסוק ראשון, מכל מקום י"ל דהיינו משום דהוי עיקר קבלת עול מלכות שמים, אבל פרשה ראשונה דסבירא להו להני תנאי דהויא מדאורייתא, ולא אשכחינן מאן דפליג עלייהו בהידייא, אפושי פלוגתא לא מפשינן, ואיכא למימר דכולהו ס"ל דפרשה ראשונה הויא דאורייתא, ולא פליגי אלא עד היכן חייב לכוין, דר' מאיר ס"ל הפסוק ראשון לבד, ור' אליעזר ס"ל כל הפרשה ראשונה צריכה כוונה. ועוד הביא ה"ר יונה ז"ל ראיה מהא דתניא [שם יג, ב] על לבבך ר' זוטרא אמר עד כאן כלומר פרק ראשון מצות כוונה וקריאה, מכאן ואילך מצות קריאה בלא כונה. ור' יאשיה אמר עד כאן מצות כוונה וקריאה, מכאן ואילך כוונה בלא קריאה. והוינן בה מאי שנא עד כאן מצות קריאה וכוונה דכתיב על לבבך ודברת בם, התם נמי הא כתיב על לבבכם לדבר בם, ומתרצינן ההוא בדברי תורה הוא דכתיב, ואעפ"י שאין הלכה כר' יאשיה בענין הכוונה, דהא קיימא לן [שם] דאין צריך כוונה אלא פסוק ראשון בלבד, אפילו הכי בענין הקריאה דקאמר דמפרק ראשון ואילך אין צריך קריאה אפשר שהלכה כמותו עד כאן. ובירושלמי ריש היה קורא בר קפרא אמר אין לך צריך כוונה אלא שלשה פסוקים ראשונים בלבד ותנינן ושננתם עד כאן לכונה, מכאן ואילך לשינון. מכל הני משמע דפרשה ראשונה לפחות הויא מן התורה: 
ואם באו לומר דכל שלש פרשיות הוו מן התורה לא מתקיימא הך מילתא כלל, דהא בפרשת ציצית לית בה ודברת בם או לדבר בם בשכבך ובקומיך כדכתיב בשני פרשיות ראשונות. ומשנה שלימה שנינו [ברכות יב, ב] א"ר אלעזר בן עזריה הרי אני כבן שבעים שנה ולא זכיתי שתאמר יציאת מצרים בלילות, ובפרק היה קורא [יד, ב] אמרינן אמרי במערבא ערבית דבר אל בני ישראל ואמרת אליהם אני ה' אלהיכם אמת. וכן בסוף פרק קמא דברכות [יב, ב] אמרינן פרשת ציצית מפני מה קבעוה בקריאת שמע וכו'. וכן בפרק קמא דירושלמי [ריש הלכה ה], והביאו הרשב"א בחידושיו בסוף פרק קמא, גרסינן מפני מה תיקנו בשחר שתים לפניה ואחת לאחריה ובערב שתים לפניה ושתים לאחריה, ואמרו כדי שתהא הגיית היום והלילה שוין, כלומר דבשחר קורא שלש פרשיות וארבע ברכות הרי שש, ובערב שתי פרשיות וארבע ברכות הרי שש עד כאן. הנה לך הוכחות ברורות דפרשת ציצית אינה מן תורה, אלא כיון שזוכר יציאת מצרים די בזה. וכן רבי [שם יג, ב] הוה קמהדר אשמעתתא דאית בה יציאת מצרים ובזה היה יוצא ידי חובתו. וכן בירושלמי ריש היה קורא רב שאיל לר' חייא רבה וכי רבי אינו צריך להזכיר יציאת מצרים. א"ל לית אפשר דלא יטי מילה עד כאן, וזה פשוט: 
מעתה נשאר לנו לברר הדעת השלישית והיא היותר אמיתית מכולם, דפרשת שמע ופרשת והיה אם שמוע השתי פרשיות הוו מן התורה וחייב לקרותן בכל יום שני פעמים, אחת בשכבו ואחת בקומו. וכך מטין דברי הרמב"ם ז"ל בפרק (ח') [א] מהלכות קריאת שמע [הלכה א], וזו היא דעתי. ומסתייעא הדין סברא דילן מהא דגרסינן בפרק היה קורא [ברכות יג, ב] הקורא את שמע צריך שיכוין את לבו. ר' אחא משום ר' יהודה אומר כיון שכיון לבו בפרק ראשון שוב אינו צריך. ובתוספתא [שם פ"ב הלכה ב] איתא להך מתני' בסגנון אחר, והביאו הרשב"א ז"ל בחידושיו לפרק היה קורא [שם ד"ה שמע], והכי איתא התם הקורא את שמע צריך שיכוין את לבו. ר' אחא אומר משום ר' יהודה אם כיון לבו בפרק ראשון אעפ"י שלא כיון לבו לפרק אחרון יצא עד כאן. הנה בין למר ובין למר דשתי פרשיות ראשונות הוו מן התורה, אלא דבהא פליגי דתנא קמא ס"ל דכי היכי דהפרשה ראשונה כתיב [דברים ו, ו - ז] על לבבך ודברת בם, גם בפרשה שניה כתיב [שם יא, יח - יט] על לבבכם לדבר בם ולכן צריך שיכוין בשתי הפרשיות ראשונות. ור' יהודה ס"ל כר' זוטרא דבפרק ראשון איכא מצות כוונה וקריאה, ומכאן ואילך ליכא אלא מצות קריאה, והא דכתיב על לבבכם לדבר בם מיבעי להו לכדר' יצחק דאמר ושמתם את דברי אלה צריכה שתהא שימה כנגד הלב. ובירושלמי [ברכות ריש פ"ב] אמרינן מה בין פרק ראשון דבעי כוונה לפרק שני דלא בעי כוונה, ומשני לה. נמצא דהני תנאי ס"ל דשתי פרשיות ראשונות הוו מן התורה. ומדברי ר' אליעזר [שם יג, א] דקאמר דעד בכל מאדך בעי כוונה, ומכאן ואילך אין צריך כוונה, אין לדקדק משם מאי דעתיה בפרשה שניה אי הוי מן התורה או לא: 
אמנם מדברי ר' עקיבא [שם] בר פלוגתיה דר' אליעזר ילפינן נמי דס"ל דפרשה שניה הויא מן התורה, ולשון ר' עקיבא בברייתא הוא כך הרי הוא אומר אשר אנכי מצוך היום על לבבך מכאן אתה למד שכל הפרשה כולה צריכה כונה. ואיכא למידק דהאלה דדייק מיניה ר' אליעזר שאין כל הפרשה צריכה כוונה מאי עביד ליה ר' עקיבא, אלא על כרחך איצטריך למעוטי פרשה שנייה דלא בעי כונה. וכ"כ בתוספות ז"ל [שם ע"ב ד"ה אשר], מכלל דפרשה שנייה נמי הויא מן התורה מדאיצטריך קרא למעוטה מכוונה. ור' יאשיה דס"ל דמכאן ואילך ליכא אלא מצות כוונה, יחיד הוי לגבייהו, וזה שלא כדברי ה"ר יונה [שם ט, א ד"ה למימרא] שכתב דהלכתא כר' יאשיה. ועוד כן מוכח מהא דגרסינן בפרק היה קורא [טו, א] בגמרא דהקורא את שמע אמרינן עלה בגמרא תנן התם חרש המדבר ואינו שומע לא יתרום ואם תרם תרומתו תרומה. מאן תנא חרש המדבר ואינו שומע דיעבד אין, לכתחילה לא, אמר רב חסדא ר' יוסי היא דתנן הקורא את שמע ולא השמיע לאזנו יצא, ר' יוסי אומר לא יצא. ועד כאן לא קאמר ר' יוסי אלא גבי קריאת שמע דאורייתא וכו'. ואם איתא דפרשה ראשונה גרידא הויא מן התורה א"כ מאי משני רב חסדא דהא במתניתין הקורא את שמע תנן סתמא, ומשמע אפילו והיה אם שמוע דהויא מדרבנן. וכי תימא ולדידך נמי תקשי דהא פרשת ציצית לא הויא מדאורייתא, לאו קושיא היא דכיון דצריך להזכיר יציאת מצרים מן התורה וקורא במקומה פרשת ציצית שפיר קמשני רב חסדא דעד כאן לא קאמר ר' יוסי אלא גבי קריאת שמע דאורייתא דהיינו שלש פרשיות דהשתא הוו מן התורה, ולהכי בעי לעיכובא שישמיע לאזנו. ועוד כן מוכח מהא דגרסינן תו בפרק היה קורא [יד, א] בהלל ובמגילה מהו שיפסיק, אמרינן קל וחומר קריאת שמע דאורייתא פוסק, הלל דרבנן מיבעיא וכו'. ועוד כן מוכח מהא דאמרינן בסוף פרק קמא דברכות [יב, ב] פרשת ציצית מפני מה קבעוה בקריאת שמע, ומדלא קמיבעיא להו בפרשת והיה אם שמוע מפני מה קבעוה, אלמא דהויא דאוריייתא. וכן מוכחא ההיא דגרסינן בירושלמי [ברכות פ"א הלכה ב; שבת פ"א הלכה ב] מפסיקין לקריאת שמע ואין מפסיקין לתפילה. אמר רבי אחא קריאת שמע דבר תורה, ותפילה איננה דבר תורה. ואם איתא דפרשה ראשונה לבד הויא מן התורה לפלוג מתניתין [שבת ט, ב] בקריאת שמע גופה, אלא משמע דכולה הוי מן התורה. ועוד כן מוכח מדלא קאמר ר' אלעזר [ברכות כא, א] ספק קרא פרשת והיה אם שמוע ספק לא קרא אינו חוזר וקורא, והוה מפליג בקריאת שמע גופה, אלמא דפרשת והיה אם שמוע נמי דאורייתא. ובהא איכא לדחויי דסתמא היינו הפסוק ראשון, כדאמרינן בסוף פרק לולב הגזול [סוכה מב, א] קריאת שמע מאי הוא פסוק ראשון. ועוד ראיה דלמאן דס"ל [ברכות כא, א] קריאת שמע דרבנן אמרינן עליה מתיב רב יוסף בשכבך ובקומך אלמא קריאת שמע דאורייתא, וכיון דמשום דכתיב בשכבך ובקומך מפיקנן דקריאת שמע דאורייתא, מינה נמי לפרשה שניה דכתיב בה בשכבך ובקומך דהויא דאורייתא. ועוד ראיה דאם איתא דפרשה ראשונה לבד הוי מן התורה א"כ מאי קאמר [שם יג, א] ר' יהושע בן קרחה למה קדמה פרשת שמע לוהיה אם שמוע, דהא פרשת שמע הויא מן התורה ולהכי קדמה, אלא על כרחך דגם פרשת והיה אם שמוע הויא מן התורה, והא דקמיבעייא ליה למה קדמה והיה אם שמוע לויאמר, הכי קמיבעייא ליה דכיון דחייב לזכור יציאת מצרים מן התורה ותקינו פרשת ציצית משום ענין יציאת מצרים דאית בה, א"כ מה קדימה יש לוהיה אם שמוע על ויאמר. ועוד אם איתא דפרשת והיה אם שמוע אינה מן התורה א"כ היה ראוי להקדים פרשת ציצית, אף על גב שאינה נוהגת אלא ביום, אלא  ודאי כדאמרן. ואין להביא ראיה מסוגיין [שם כא, א] דקאמר ר' אלעזר ספק קרא קריאת שמע ספק לא קרא חוזר וקורא, ומדמסתם לן סתומי משמע דקאמר דחוזר וקורא כולה, דאיכא למידחי דכיון דתקון רבנן לקרות כולה צריך לקרות כתקנה, וכמו שכתב הרשב"א [שו"ת ח"א סימן שך] ויתבאר לקמן [בד"ה ועדיין] בס"ד. גם אין להביא ראיה מהא דגרסינן בפרק היה קורא [שם טז, א] בין פרק לפרק יחזור לפרק ראשון, בין כתיבה לכתיבה יחזור לכתיבה ראשונה, אלמא דפרשת והיה אם שמוע נמי הויא מן התורה, דאם לא כן למה חוזר, דיש לדחות דשאני הכא דכיון שהוא עסוק בקריאת שמע יש לו לתקן כל כמה דמצי לקרות כראוי: 
ואחרי הודיע אלקים אותנו את כל זאת והארכנו להוכיח בהוכחות נכונות ששתי פרשיות ראשונות מן התורה צריך לקרותן ב' פעמים בכל יום ככתבן וכלשונן, זולתי פרשת ציצית דלא הויא מן התורה, אלא דתקינו רבנן לקרותה זכר ליציאת מצרים דכתיב [דברים טז, ג] למען תזכור את יום צאתך מארץ מצרים. מעתה צריך לדחות הראיות המוכיחות הפך מזה. והנה לראייה דמייתינן מההיא דפסוק ראשון צריך כוונה [ברכות יג, ב] אלמא דפסוק ראשון בלבד הוי מן התורה, לאו ראיה היא דלעולם דשתי הפרשיות ראשונות הוו מן התורה נמי, אלא דכיון דבפסוק ראשון מקבל עליו מלכות שמים אינו בדין שיסיח דעתו ויפנה לבו לדברים אחרים. וכן החמירו בפרק ראשון כי היכי דלא נישוי עראי להיות שפרק ראשון יש בו קבלת מלכות שמים ויראתו ואהבתו, וכמו שכתב הב"י ז"ל בסוף סימן ס"ג [ד"ה וכתב]. גם ההיא דירושלמי דפרק קמא דברכות [ריש הלכה ה] דקאמר מפני מה קבעו שתי פרשיות וכו', ההיא אתיא כמאן דאמר [ברכות כא, א] קריאת שמע דרבנן ואנן קיימא לן [הרי"ף שם יב, ב וסייעתו] קריאת שמע דאורייתא. גם ההיא דאמרינן [שם יג, ב] שמע ישראל ה' אלקינו ה' אחד זו קריאת שמע של ר' יהודה הנשיא, אלמא דפסוק ראשון בלבד הוי מן התורה, י"ל וליטעמיך מי ניחא, והא גרסינן בפרק קמא דשבת [יא, א] חבירים שהיו עוסקין בדברי תורה מפסיקין לקריאת שמע, אלא מאי אית לך למימר כדפריק הרא"ש [ברכות פ"ב סוף סימן ג] דתלמוד תורה דרבים שאני, הכא נמי תלמוד תורה דרבים הוה, אלא דפסוק א' כיון דהוי דבר מעט היה יכול לאומרו בלי הפסק, ומנא תימרא דחיישינן להכי, דאמרינן באלו דברים [שם נג, א] של בית רבן גמליאל לא היו אומרים מרפא בבית המדרש מפני ביטול בית המדרש. ומיהו כל כמה דהוה מצי למיעבד הוה עביד, ולהכי הוה מיהדר נמי אשמעתתא דאית בה יציאת מצרים. והא דגרסינן בירושלמי [שם פ"ב הלכה א] רב שאיל לר' חייא רבה ולינא (קמי) [חמי] לרבי מקבל עליו מלכות שמים, א"ל כד תחמיניה יהיב ידיה על אפוהי הוא מקבל עליו מלכות שמים. א"ל ואינו צריך להזכיר יציאת מצרים. א"ל לית אפשר דלא יטי מלה עד כאן. איכא למימר דהכי קמיבעיא ליה אמאי לא מיהדר רבי אשמעתתא דאית בה יציאת מצרים והא והא מתקיים בידו. אי נמי כיון דבדבר מועט שמזכיר יציאת מצרים יוצא ידי חובה אמאי לא מידכר. ושני ליה רבי חייא דאין הכי נמי דאי אפשר דלא יטי מלה כן נראה לי: 
ועדיין נשאר לנו לברר מה שכתב המחבר ספק אם קרא קריאת שמע חוזר וקורא ומברך לפניה ולאחריה, והוא לקוח מדברי הרמב"ם ז"ל בפרק ב' [מקריאת שמע הלכה יג]. ויש לדקדק בזה ממה שכתב הר"מ במז"ל גופיה פרק ג' מהלכות מילה [הלכה ו] גם קטן שנולד כשהוא מהול וכן אנדרוגינוס אין מברכין עליהם, וכן בפרק (ז) [ו] מהלכות סוכה [הלכה יג] כתב טומטום ואנדרוגינוס אין מברכין לישב בסוכה מפני שהן חייבין מספק ואין מברכין מספק. וכ"כ המחבר ביו"ד סימן כ"ח [סעיף ג]. אלמא אפילו במידי דהוי עיקרו מדאורייתא כיון דברכות דרבנן אינו מברך, וא"כ קשה טובא איך כתב כאן דחוזר וקורא. והרשב"א ז"ל בתשובה [ח"א] סימן ש"ך נשאל על זה, והשיב וז"ל ואני אומר כאולי לדעת הרב [הרמב"ם] שהוא סבור דמעיקרא כך היתה התקנה דכל שהוא קורא צריך הוא לקרות לכתחילה בברכותיה, וכעניין שאמרו [ברכות ט, ב] במאחר לקרות לאחר זמנו מכאן ואילך לא הפסיד כאדם שקורא בתורה, ופירשו [שם י, ב] מאי לא הפסיד בברכות. ואולי למדה עוד הרב ממה שאמר [שם כא, א] ר' אלעזר ספק קרא קריאת שמע ספק לא קרא חוזר וקורא, ומדקאמר סתם חוזר וקורא משמע דכל פרשיותיה הוא קורא ואעפ"י שאין דאורייתא אלא פסוק ראשון. ואולי מהסכמה זו כתב הרב ז"ל כן אפילו בברכות עד כאן. והנה יראה המעיין כמה דבריו דחוקים והוא ז"ל הרגיש בחולשת הדברים וכתבם בדרך אולי, שמה נשתנית מצוה זו מכל מצות שבתורה, ולמה לא תיקנו בכל מצוה נמי שלכתחילה יעשה אותה בברכותיה. גם מה שהביא סמך לדברי הרמב"ם מקריאת שמע לא דמי כלל, דאילו התם מה בכך שיקראנה כולה, אדרבה יש לו שכר כקורא בתורה, אבל הכא איכא איסור ברכה לבטלה. ותו עם מה שביררנו לעיל דשלשה פרשיות הוו מן התורה אין כאן סמך כלל: 
ולעניות דעתי יראה שהחילוק האמיתי שיש לחלק בענין זה הוא מה שכתב בספר כנסת הגדולה [הגב"י] שלא כתב הרמב"ם ז"ל גבי סוכה ומילה שאין מברכין אלא מפני שנולד הספק בגוף המצוה אי מיחייב או לא, והכי דייקי דברי הרב ז"ל בתשובה [פאר הדור סימן כו] שהשיב לחכמי לוניל ז"ל הביאה הכסף משנה פרק ג' מהלכות מילה [הלכה ו] וז"ל שם כל דבר שנסתפק לנו אם עשיית דבר זה מצוה שנצטוינו או לא נצטוינו, בין שיהיה הציווי על אותה עשייה מדבריהם בין שיהיה מן התורה, עושין אותו בלא ברכה. ומפני זה נפסקה הלכה בסוכה פרק לולב וערבה [מז, א] דשמיני ספק שביעי מיתב יתבינן ברוכי לא מברכינן, ומינה אתה למד לכל המצוות שיסתפק לך אם אתה מצווה או אין אתה מצווה, עושין אותה בלא ברכה. ובסוף דבריו כתב עוד וכל מצוה שעיקרה מן התורה ונסתפק לנו אם אנו חייבין בה לא תקנו לה חכמים ברכה אעפ"י שנראית מן התורה כמו שנתבאר מדבריהם בסוכה בשמיני, והוא הדין בכוי לענין כיסוי הדם [רמב"ם שחיטה יד, ד], והוא הדין לכל ספק מצוה עכ"ל. הנה מכל דבריו מוכח בהידייא דדוקא בספק אי גברא בר חיובא הוא דומיא דסוכה דאותו יום לית ביה חיוב כלל, וכן כוי וטומטום ואנדרוגינוס ודכוותייהו שנולד הספק בעיקר החיוב, אבל היכא דאיכא חיוב ברור כמו הכא גבי קריאת שמע, וכן ספק נטל לולב וכיוצא דאתייליד ספיקא בתר דאיכא חיובא, חייב לברך ברכה הראויה לכל דבר, ולפיכך כתב הרב ז"ל שחוזר וקורא ומברך לפניה ולאחריה. ויש סמוכות לזה מהא דקאמר שמואל [ברכות כא, א] ספק אמר אמת ויציב ספק לא אמר, חוזר ואומר, ומדקאמר סתמא משמע ודאי שלא נפטר בזכרון יציאת מצרים לבד אלא צריך לקרותה כתיקנה. וכ"כ התוספות [לד, א ד"ה לדידי] והר"ן ז"ל [ט, ב ד"ה ולענין] בפרק בתרא דראש השנה. ועוד אני מביא כדמות ראיה לזה מהא דתנן [ברכות כ, ב] גבי בעל קרי ועל המזון מברך לאחריו ואינו מברך לפניו, וכן בברייתא [שם כב, א] קתני ואוכל פתו ומברך לאחריה ואינו מברך לפניה. ואיכא למידק דהא אסיקנא בפרק שלשה שאכלו [שם מו, א - ב] דברכת הטוב והמטיב דרבנן, וכיון דכן ליפלוג בברכת המזון לאחריה וליתני מברך לאחריה ג' ברכות ואינו מברך ברכת הטוב והמטיב, אלא ודאי דכיון דתקון רבנן לברך ברכה רביעית כיון דאינו מברך מאי דהוי מן התורה ראוי לברך עמו מאי דתקינו רבנן, הכא נמי כיון דצריך לחזור קריאת שמע צריך לקרותה עם מאי דתקון רבנן עמה, ואף על גב דפועלים [שם טז, א] עוקרין ברכת הטוב והמטיב, שאני התם דכיון שהם טרודים במלאכתם לא אטרחום רבנן, ואעפ"י שהרשב"א בתשובה הנזכרת [ח"א סימן שך] וכן [שם] בסימן שכ"ט והריב"ש ז"ל בסימן רכ"א ובסימן ת"ח והרב המגיד [סוכה ו, יג] והר"ן ז"ל [ראש השנה ט, ב ד"ה ולענין] כולם לא ירדו לחלק במה שחילקנו לעיל, אעפ"י כן הט אזנך וקבל האמת ממי שאמרו שהחילוק הוא ברור ומוכרח, אין לנטות ממנו ימין ושמאל לדעת הרמב"ם ז"ל, והכי נקיטנן: 
ומה שכתב המחבר שאם יודע שקראה אלא שמסופק אם בירך אינו חוזר ומברך, היינו טעמא משום דברכות הוו דרבנן וספקא דרבנן לקולא, כדאמרינן בשבת בבמה מדליקין דף ל"ד [ע"א]. בב"י ז"ל [ד"ה ומ"ש] כתוב שה"ר מנוח [קריאת שמע ב, יג] כתב עוד טעם אחר משום דהוי ספק לא תשא ולחומרא (יש) עד כאן. משמע דס"ל דהא דאמרינן בפרק אין עומדין [ברכות לג, א] שהמברך ברכה שאינה צריכה עובר משום לא תשא דהוי מדאורייתא, וליתא דהרי"בש [סוף סימן שפד] ובעל תרומת הדשן ז"ל [ח"א סוף סימן לז] כתבו בשם הגאונים דכל ברכה שאינה צריכה הויא מדרבנן, וכן הרי"ף ז"ל [ברכות ו, א. ועוד] בכל ביעייא דלא איפשיטא במידי דברכות קאמר ונקיטנן לה לקולא, וכן התוספות [שם יב, א ד"ה לא] בההיא דנקיט כסא דשיכרא כתבו בשם ר"י ז"ל לחומרא שיחזור ויברך, אלמא דמאי דאינו מברך הוי קולא דרבנן, ולא משום חומרא דספק לא תשא כמו שכתב ה"ר מנוח. ועוד כ"כ התוספות בבירור בפרק בתרא דראש השנה דף ל"ג [ע"א] בד"ה הא ר' יהודה, והביאו ראיה מהא דאמרינן פרק מי שמתו [ברכות כא, א] ספק קרא אמת ויציב ספק לא קרא חוזר וקורא, ואם איתא דברכה שאינה צריכה עובר עליה מן התורה נהי דאמת ויציב מן התורה היאך חוזר ואומר מספק, והרי אם כבר אמרו כשחוזר ואומר אותו הא קעביד איסורא דאורייתא, ומוטב שלא לאמרו שאפילו שלא אמרו ממילא הוא דעבר אדאורייתא, ושב ואל תעשה שאני, אלא שמע מינה שאיסור ברכה שאינה צריכה מדרבנן היא. וכן יראה לי ראיה מכרעת הפך דבריו [של ה"ר מנוח] ז"ל, מהא דגרסינן בפרק הרואה אהא דתנן [שם נד, א] בנה בית חדש וקנה כלים חדשים מברך שהחיינו, אמרינן עלה בגמרא [ס, א] בלישנא בתרא אמר רב הונא לא שנו אלא שלא קנה וחזר וקנה, אבל קנה וחזר וקנה אין צריך לברך, ור' יוחנן אמר אפילו קנה וחזר וקנה צריך לברך, מכלל דביש לו וקנה דברי הכל צריך לברך. מתיבי בנה בית חדש ואין לו כיוצא בו, קנה כלים חדשים ואין לו כיוצא בהם, צריך לברך, יש לו כיוצא בהם אין צריך לברך דברי ר' מאיר. ור' יהודה אומר בין כך ובין כך צריך לברך. בשלמא רב הונא כרב יהודה, אלא ר' יוחנן כמאן, לא כר' מאיר ולא כר' יהודה. ומשנינן אמר לך ר' יוחנן הוא הדין דלר' יהודה קנה וחזר וקנה נמי צריך לברך, והא דקא מיפלגי ביש לו וקנה להודיעך כוחו דר' מאיר דאפילו קנה ויש לו אין צריך לברך, וכל שכן קנה וחזר וקנה דאין צריך לברך. ופרכינן וליפליגי בקנה וחזר וקנה דאין צריך לברך להודיעך כוחו דר' יהודה. ומשנינן כחא דהיתירא עדיף ליה. הנה לך בהידייא דטפי ניחא ליה לתנא לאשמועינן כחא דר' מאיר ולא מצריך לברך, מלאשמועינן כחא דר' יהודה דהילכתא כותיה דמצריך לברך משום דהוי לחומרא, ומכאן ראיה דהא דאמרינן עובר משום לא תשא היינו מדרבנן, כדאמרינן בסוף פרק קמא דברכות [יג, א] הקורא לאברהם אברם עובר בעשה ובלאו, וכן בפרק קמא דיומא [יט, ב] השח שיחת חולין עובר בעשה, וכיוצא טובא, דאם איתא דהוי מדאורייתא אם כן טפי רבותא הוה ליה לאשמוענין התנא כחא דר' יהודה, אלא ודאי אסמכתא בעלמא היא. ועיין מה שכתבתי סימן פ"ג סעיף ב': 


פרי חדש אורח חיים סימן סח 
========================= 
סעיף א 
בהגה ומכל מקום מי שלומד ע"י הרהור [וכו'] לית ביה איסורא דהרהור לאו כדיבור דמי אלא שמתוך כך יבואו לדבר וכו'. מאחר דמעיקר הדין שרי אין לחדש גזרות מדעתינו, דהא תנן [ברכות כ, ב] בעל קרי מהרהר בלבו ולא חיישינן אולי יוציא בפה, וכי תימא שאני התם דבעל קרי הויא תקנתא וקריאת שמע דאורייתא, והרי המחבר כתב לעיל סימן מ"ז [סעיף ד] שהמהרהר בדברי תורה אינו צריך לברך, ומור"ם ז"ל גופיה כתב לקמן סימן פ"ד גבי מרחץ שבבית אמצעי מותר להרהר בדברי תורה ולא חיישינן אולי יבא לדבר ולהוציא בפה, אלא העיקר הוא דיכול לקרות אם מהרהר בספר, ודוקא בהיות הקהל אומרים הפיוטים, אמנם בשעה שהחזן אומר קדיש אסור להרהר בספר, אלא צריך לכוין הרבה בעניית הקדיש, וכמו שכתב המחבר סימן נ"ו [סעיף א], וזה פשוט: 


פרי חדש אורח חיים סימן סט 
========================= 
סעיף א 
תנן במגילה [כד, א] קטן קורא בתורה ומתרגם אבל אינו פורס על שמע, ומכאן יש לקרות תגר על קצת מקומות שהקטנים אומרים קדיש עם ברכו ובהכי יוצאים הקהל ידי חובתם, ולאו שפיר עבדי, ובקצת מקומות מחיתי בידם ולא שמעו לקול מורים: ואפילו מי ששמע יכול לפרוס על שמע ולעבור לפני התיבה וכו'. כ"כ בתוספות ז"ל בפרק הקורא עומד [מגילה כג, ב ד"ה ואין] וז"ל ותלמידי רש"י כתבו משמו דאפילו בשביל אחד שלא שמע יכולים הם לפרוס על שמע ואפילו אותו ששמע כבר יכול להוציא אותו שלא שמע כמו שאנו רואים שליח צבור שאעפ"י שהתפלל כבר הי"ח ברכות בלחש חוזר ומתפלל בקול רם, ואעפ"י שכולנו בקיאין עכשיו מכל מקום י"ל דאין זו ראיה כל כך דשאני הי"ח ברכות שהרי אם היה מתפלל בתחילה בקול רם (עיין בתוספות דפרק תפילת השחר ברכות דף כ"ט ע"א ד"ה מפני שיכול וכו' בסופו) שמא לא יכוונו לבם להגיע עם שליח צבור במקום קדושה ומודים עד כאן. ומוכח מתוך דבריהם דשליח צבור מוציא אפילו הבקי מידי תפילה. וליתא דהא אסקינא בסוף מסכת ראש השנה דאפילו דאיכא עשרה בתפילה אין שליח צבור מוציא את הבקי ידי חובה, ולכן אין ראוי שיפרוס על שמע ויעבור לפני התיבה אלא אותו שלא יצא, וכדמוכח בהידייא במסכת סופרים [פ"י הלכה ז]. והא דמייתי ראיה מהא דחוזרים ומתפללים בקול רם אעפ"י שכולנו בקיאים, לאו ראיה היא דמכל מקום עיקר התקנה לא היתה אלא להוציא את שאינו בקי, ואי אכשור דרי ונתחכמו אפילו הכי התקנה לא זזה ממקומה. והנה ברכה מעין שבע לא נתקנה אלא בשביל שבתי כנסיות שלהם היו בשדה וכדאיתא בבמה מדליקין [שבת כד, ב], ואפילו הכי האידנא דבטל הטעם התקנה במקומה היא עומדת. ועיין במ"ש לעיל סימן ס"א סעיף ו' ודוק: דע דאעפ"י שנתבאר לעיל סימן נ"ג סעיף י"ג דפוחח לא ירד לפני התיבה מכל מקום יכול לפרוס על שמע, והכי תנן בפרק הקורא עומד [מגילה כד, א]: 


פרי חדש אורח חיים סימן ע 
======================== 
סעיף א 
נשים ועבדים וכו'. כתב הב"י ז"ל [ד"ה כתוב] בשם אהל מועד [שער קריאת שמע דרך ב נתיב ג] דנראה דעבד ואשה חייבין הן בקבלת היחוד דהיינו פסוק ראשון. וכתב הב"ח [ד"ה נשים] דמתוך הסוגייא למד כך דגרסינן בפרק מי שמתו [ברכות כ, א] נשים ועבדים וקטנים פטורים, ואמרינן בגמרא [ע"ב] פשיטא מצות עשה שהזמן גרמא הוא, וכל מצות עשה שהזמן גרמא נשים פטורות. מהו דתימא הואיל ואית בה מלכות שמים קמ"ל. והפירוש הואיל ועל כל פנים נשים ועבדים חייבים לקבל עליהם יחוד מלכות שמים שכתוב בפסוק ראשון, ליתחייבו נמי בקריאת שלש פרשיות קמ"ל עד כאן. ואין זה מתחוור בסוגייא. ומיהו מתסייעא קצת הך סברא דכי היכי דקטנים משמע דהיינו קריאת שמע חוץ מפסוק ראשון, דהא אמרינן בסוף פרק לולב הגזול [סוכה מב, א] דקטן היודע לדבר אביו מלמדו פסוק ראשון של קריאת שמע, הכי נמי נשים, והא דאמרינן פטורים היינו חוץ מפסוק ראשון. וליתא דהא סתמא קתני פטורים מקריאת שמע, ועיקר קריאת שמע היינו פסוק ראשון. ותו לר"ת [ברכות כ, א תוספות ד"ה וקטנים] דחייבין דסיפא לא קאי אלא לנשים ועבדים, א"כ ליפלוג בקריאת שמע גופה ולימא וחייבין בקבלת מלכות שמים. ותו דהיכי קאמר דאתא מתניתין לאפוקי דמהו דתימא דכיון דמחייבי לקבל מלכות שמים לחייבו בכולהו פרשיות, דתנא היכא קאי, והיכן למדנו התנא דחייבין לקבל עליהם מלכות שמים דאיצטריך לומר דפטורים משאר קריאת שמע. וכן מוכח בירושלמי [ברכות פ"ג הלכה ג] דקאמר עבדים מניין שנאמר [דברים ו, ד] שמע ישראל ה' אלהינו ה' אחד, את שאין לו אדון אלא הקדוש ברוך הוא, יצא העבד שיש לו אדון אחר עד כאן. ומיהו אף על גב  דמעיקר דינא פטירי, מכל מקום נכון והגון ללמדם שיקבלו עליהם מלכות שמים, וכמו שכתב המחבר: 
סעיף ג 
פטור מקריאת שמע שלשה ימים וכו'. אבל הטור כתב פטור בין ביום בין בלילה ד' ימים וד' לילות הראשונים, משמע ליה דעד מוצאי שבת דקתני [ברכות טז, א] עד ועד בכלל, וכדאמרינן [נדה סד, ב] גבי תינוקת עד מוצאי שבת ד' לילות. וכ"כ הרא"ש ז"ל בריש מסכת כתובות [סימן ג] וז"ל וכן מוכח ממתניתין [ברכות שם] דחתן פטור מקריאת שמע עד ד' לילות, ואי לא מצי בעיל עד ליל ב' אמאי פטור עד כאן. ודעת המחבר ומוהר"י אבוהב ז"ל [בביאורו לטור] דעד דקתני עד ולא עד בכלל. וכן מוכח מההיא ברייתא דמייתינן בפרק קמא דכתובות [ו, ב] אם לא עשה מעשה בראשון פטור אף בשני, בשני פטור אף בשלישי, אלמא דליכא פיטור אלא בשלשה ימים הראשונים. והכי דייק מתניתין, דאלו התם קתני עד מוצאי שבת ד' לילות, ואלו הכא קתני סתם עד מוצאי שבת, ולא קאמר ד' לילות כי התם. ומיהו מסתברא לי כדכתבו הרא"ש, וכן פירש רע"ב מברטנורה ז"ל [ברכות פ"ב משנה ה]. וכן מוכח בירושלמי [שם פרק ב הלכה ו] וההיא ברייתא [כתובות שם] דקאמר פטור אף בשלישי יש לדחותה דלאפוקי ממאן דס"ל דבשלישי חייב לפי דלא מצי בעיל בשבת, קאמר איהו דפטור, ולעולם דבליל מוצאי שבת נמי פטירי. אי נמי מילתא פסיקתא נקיט ההיא ברייתא דהיינו ג' ימים הראשונים בין ביום בין בלילה, אבל ביום רביעי דוקא בלילה מיפטר, ודלא כה"ר מנוח [קריאת שמע ד, א] שכתב הב"י ז"ל [ד"ה חתן] משמו דלא מיפטר אלא בלילות, דליתא דהא עד מוצאי שבת סתמא קתני ומשמע בין ביום בין בלילה. והכי דייק תלמודא [נדה] בריש פרק תנוקת. והא דמייתי דישראל קדושים הם ואין משמשין מטותיהן ביום [כתובות סה, ב] לאו מילתא היא, דהא אסיקנא בסוף אעפ"י [שם] דאם היה בבית אפל מותר. ומסתברא נמי כדברי הטור ז"ל כמו שכתבתי שאם כנס בתחילת יום ד' קודם שקרא קריאת שמע דמיפטר, דהא מתניתין חתן סתמא קתני, ואסיקנא בפרק קמא דכתובות [ה, א] דבתולה נשאת ברביעי ונבעלת בד' ולא חיישינן לאקרורי דעתא, וכיון דשרי לבעול אי בעי טריד בטירדא דמצוה ומיפטר. אבל מה שכתב ה"ר מנוח [קריאת שמע ד, א] בשם הראב"ד ז"ל שאם היתה נידה או חולה או שלא היה מקום לייחוד חייב זה פשוט, ונלמד מפלוגתא דאביי ורבא דפרק קמא דכתובות [ו, ב], דס"ל לרבא דאע"ג דטריד שאינו יכול לבעול ליל שבת אפילו הכי חייב בקריאת שמע, וכל שכן הך. גם מכאן מוכח דאפילו ביום פטור מקריאת שמע, דהא ס"ל לאביי דכל היכא דטריד במה שאינו יכול לעשות המצוה דאפילו הכי פטור ועל כרחך לא פליג רבא עליה אלא לפי דלא מצי בעיל, הא ביום דמצי בעיל פשיטא דמיפטר, וזה ברור: 
כתב הרמב"ם פרק ב' מהלכות קריאת שמע [הלכה ה] היה עוסק בתלמוד תורה והגיע זמן קריאת שמע פוסק וקורא ומברך לפניה ולאחריה עד כאן. דעת הרב ז"ל דכיון דהאי שנון והאי שנון [ירושלמי ברכות ושבת פ"א הלכה ב] מיחייב לאפסוקי, והוא הדין לענין תפילה, וכמו שכתב פרק ו' מהלכות תפילה [הלכה ח], אבל באכילה וכיוצא כתב [קריאת שמע ב, ו] כיון דאיכא שהות אין צריך להפסיק וזה יצא לרב ז"ל לפי שיטתו שאכתוב בס"ד בסוף סימן זה מהא דתנן [שבת ט, ב] מפסיקין לקריאת שמע. והנה רישא קתני ואם התחילו אין מפסיקין, מיירי בין בקריאת שמע בין בתפילה ובדאיכא שהות, מינה לסיפא דקתני מפסיקין לקריאת שמע דמיירי אפילו בדאיכא שהות, אבל הר"ן ז"ל בפרק קמא דשבת [ה, א ד"ה ואין] כתב בשם בעל המאור [שם ג, ב ד"ה מתני'] בפשיטות דכיון דאיכא שהות דאינו מפסיק. ולפי זה מתניתין דקתני מפסיקין לקריאת שמע סיפא ארישא גרירא, ורישא דקתני אם התחילו אין מפסיקין היינו בדאיכא שהות אפילו הכי מפסיקין לקריאת שמע משום דהוי דאורייתא, וסיפא דאין מפסיקין לתפילה מיתוקמא בחברים ואין מפסיקין כלל אפילו דליכא שהות, ומינה לקריאת שמע דדוקא בדליכא שהות מפסיק, וכן עיקר. ועיין סוף סימן זה, ולקמן סימן פ"ט סעיף ו': 
סעיף ד 
היה עוסק וכו'. מה שכתב המחבר הוא לשון הרמב"ם ז"ל בפרק (ד') [ב] מהלכות קריאת שמע [הלכה ה]. וכתב בב"י [ד"ה גרסינן] שהוציאו מהא דגרסינן בירושלמי [ברכות] פרק אין עומדין [הלכה א] העוסק בצרכי צבור כאלו עוסק בדברי תורה. ואי אפשר לומר כן, שהרי הר"מ ז"ל כתב [שם] שאם היה עוסק בדברי תורה והגיע זמן קריאת שמע קורא משום דקריאת שמע נמי הוי שנון. ודין הירושלמי הביאו בפרק ו' מהלכות תפילה [הלכה ח] וכ"כ בכסף משנה. ולענ"ד יראה דמה שכתב הרמ"בם ז"ל בכאן הוציאו מהא דגרסינן פרק קמא דירושלמי [ברכות הלכה ב] ובתוספתא [שם פ"א הלכה ד] אמר ר' יהודה פעם אחת הייתי מהלך אחר ר' עקיבא ואחר ר' אלעזר בן עזריה, הגיע זמן קריאת שמע כמדומה אני שנתייאשו מלקרות אלא שעוסקין בצרכי ציבור וכו', אלמא דהעוסק בצרכי צבור פטור מקריאת שמע. ועוד גרסינן בתוספתא [שם פ"ב הלכה ו] אמר ר' אלעזר בר צדוק כשהיה רבן גמליאל ובית דינו ביבנה והיו עסוקים בצרכי צבור לא היו מפסיקין שלא להסיע מלבן עד כאן. ועוד אמר מר העוסק במצוה פטור מן המצוה כן נראה לי: 
סעיף ה 
היה עוסק וכו'. תנן בפרק קמא דשבת [ט, ב] לא ישב אדם לפני הספר סמוך למנחה עד שיתפלל, ולא יכנס אדם למרחץ ולא לבורסקי ולא לאכול ולא לדין, ואם התחילו אין מפסיקין. ובפרק לולב הגזול [סוכה לח, א] תנן מי שהיה בדרך ולא היה בידו לולב ליטול כשיכנס לביתו יטלינו על שלחנו. כלומר אם שכח ולא נטל לולב קודם אכילה, צריך להפסיק סעודה וליטול לולב. ובגמרא [שם] אמרת נוטלו על שולחנו למימרא דמפסיק, ורמינהי אם התחילו אין מפסיקין. אמר רב ספרא לא קשיא הא דאיכא שהות ביום הא דליכא שהות ביום. אמר רבא מאי קושיא דילמא הא דאורייתא הא דרבנן. אלא אמר רבא אי קשיא הא קשיא לכשיכנס לביתו יטול על שולחנו, אלמא דמפסיק והדר תני לא נטל בשחרית לא יטול בין הערבים, אלמא דלא מפסיק. אמר רב ספרא לא קשיא הא דאיכא שהות הא דליכא שהות. אמר ר' זירא מאי קושיא דילמא מצוה לאפסוקי, ואי לא פסק יטול בין הערבים. אלא א"ר זירא לעולם כדאמרת מעיקרא ודקשיא לך הא דאורייתא הא דרבנן, הכא ביום טוב שני דרבנן עסיקנן. דייקא נמי דקתני מי שבא בדרך, ואי סלקא דעתך ביום טוב ראשון מי שרי. ודעת הרמב"ם [קריאת שמע ב, ו] והראב"ד ז"ל [בהשגות שם] דליכא חילוק בין אם התחיל בהיתר בין אם התחיל באיסור, והא דנקט הרמב"ם במילתיה היה עוסק, לאו משום דמיירי דוקא כשהתחיל בהיתר וכמו שכתבו הב"י [ד"ה כתב] והב"ח ז"ל [ד"ה והרמב"ם], דא"כ הרמב"ם ז"ל השמיט עיקר הסוגייא והביא דינים מחודשים ואין דרכו בכך, אלא הדבר ברור דלדידיה ליכא חילוק, אלא דנקיט לה דהיה עוסק משום דלאו ברשעי עסקינן. וכן נראה שכן דעת התוספות ז"ל [סוכה לח, א] בד"ה מאי קושיא וכו'. ובהא פליגי הרמב"ם והראב"ד ז"ל, דהנה הרמב"ם ס"ל דנהי דכי רמינן מתניתין דסוכה אמתניתין דשבת דקאמר רבא דליכא קושיא דהא דאורייתא והא דרבנן, מיהו איהו גופיה מכח מתניתין גופה דסוכה דקא קשיא רישא אסיפא קאמר דהא דקתני גבי לולב מפסיק היינו בדליכא שהות. ולכאורה קשיא מתניתין דשבת [ט, ב] דתנן מפסיקין לקריאת שמע, ועל כרחך בדאיכא שהות דאי בדליכא שהות רישא דומיא דסיפא ואימא רישא ואם התחילו אין מפסיקין, ואי בדליכא שהות אמאי מפסיקין אלא ודאי בדאיכא שהות ואפילו הכי קתני דמפסיקין לקריאת שמע, אלא ודאי דלהאי פירוקא הא דקתני ואם התחילו אין מפסיקין מיירי בדאיכא שהות, ובין לקריאת שמע בין לתפילה, וסיפא דמתניתין דמיפלגא בין קריאת שמע לתפילה מיתוקמא בחברים שהיו עוסקים בדברי תורה. וכיון דרבא כך ס"ל מכח מתניתין דסוכה דקשיא רישא אסיפא, כי קאמר ר' זירא מאי קושיא דילמא מצוה לאפסוקי, ואי לא פסיק יטול בין הערבים, וקשיא ליה לרב ספרא דרבנן אדרבנן, דמתניתין ביום טוב שני עסקינן, מאן לימא לן דפליג ר' זירא במאי דהוה ס"ל לרבא דבדאורייתא אי איכא שהות לא מפסיק, אדרבא אפושי פלוגתא לא מפשינן, ואיכא למימר דר' זירא נמי הכי ס"ל. והא דמוקי מתניתין ביום טוב שני היינו כי היכי דלא נימא הא דאורייתא הא דרבנן כדאסיק רבה אדעתיה מעיקרא. וכי תימא ממתניתין גופה דייקינן דביום טוב שני דרבנן בדליכא שהות מפסיק אבל אי איכא שהות אינו מפסיק, הא בדאורייתא אף על גב  דאיכא שהות מפסיק, לאו קושיא היא דדילמא מתניתין הא קמ"ל דכיון דליכא שהות אפילו ביום טוב שני דרבנן מפסיק. אי נמי ביום טוב שני מצוה לאפסוקי אפילו דאיכא שהות, ולעולם דבדאיכא שהות אפילו בדאורייתא אין צריך להפסיק. והא דאמרינן פרק קמא דשבת [ט, ב] למאן דאמר תפילת ערבית רשות כיון דשרא ליה המייניה לא מטרחינן ליה, ופרכינן למ"ד חובה מטרחינן ליה, והא תפלת מנחה דלכולי עלמא חובה היא ותנן אם התחילו אין מפסיקין. ואם איתא כסברת הרמב"ם עדיפא מינה הוה ליה לאקשויי מקריאת שמע דאורייתא, די"ל דבלאו הכי מקשי ליה שפיר, אי נמי ניחא ליה למיפרך מתפילה לתפילה. אבל דעת הראב"ד ז"ל ושאר פוסקים דכי מוקמינן מתניתין ביום טוב שני הדרינן למאי דהוה ס"ל לרבא בקמייתא דבדאורייתא אפילו דאיכא שהות מפסיק דדוקא נקט מתניתין יום טוב שני, דאלו ביום טוב ראשון צריך להפסיק וליטול על שולחנו אפילו דאיכא שהות. ולענין הלכה נקיטנן כדברי הר"ן ז"ל [סוכה יח, ב ד"ה הלכך] והיא הכרעה בשתי הסברות, דבדרבנן בין אם התחיל בהיתר בין אם התחיל באיסור אם יש שהות לא מיחייב לאפסוקי, ואם פסק וקרא הרי זה משובח, ובדאורייתא אם התחיל בהיתר לא מיחייב לאפסוקי, ואם התחיל באיסור צריך להפסיק: 


פרי חדש אורח חיים סימן עא 
========================= 
סעיף א 
מי שמת כו'. תנן בברכות [יז, ב] מי שמתו מוטל לפניו פטור מקריאת שמע. ואסיק רב אשי [שם יח, א] דכל שמוטל עליו לקוברו כמוטל לפניו דמי. ובתוספות ז"ל כתבו כאן [יז, ב סוף ד"ה ואינו] ובפרק ואלו מגלחין שכשמתה אחותו של ר"ת והודיעוהו בעיר אחרת ואכל בשר ושתה יין כי אמר מאחר שיש לה בעל שחייב בקבורתה אינו אסור בבשר ויין. ונסתפקו בתוספות ז"ל [שם] אם היה מיקל ר"ת בכך אפילו אם היה בעיר. אבל מתוך תשובת הרשב"א [ח"ג סימן ש] שהביא בב"י [ד"ה ומ"ש או], וכן בחידושיו [ברכות יז, ב ד"ה גמרא] כתב וז"ל באכילת בשר ושתיית יין אם יש לו מי שישא משאו נראה שהוא מותר שאינו אלא כדי שלא ימשך אחר אכילתו ושתייתו ולא יתעסק בקבורת מתו עד כאן. הנה הרב ז"ל קאי בסברת ר"ת וס"ל דאפילו בעיר היה מיקל ר"ת. והרא"ש ז"ל [מועד קטן פ"ג סוף סימן נה] כתב על דברי ר"ת וז"ל ונראה לי סברא חלושה וקלושה דא"כ אחי המת יאכלו בשר וישתו יין כיון שבניו יורשים ממונו חייבים בקבורתו, אלא ודאי לא פלוג רבנן, אלא כל המתאבלים אוננין וכולם קרואין מוטל עליו לקוברו, ואפילו בעיר דלא בעינן מוטל לפניו עד כאן. ואני אומר לא כדברי זה ולא כדברי זה, אלא דכל שמתאבל אסור לאכול בשר ולשתות יין. וכן מוכח בירושלמי [ברכות פ"ג הלכה א] דגרסינן התם ר' יוסי נטמאו לו תלמידיו ואכלו בשר ושתו יין, אמר לון ר' מנא חדא מן תרתי לא פלטת לכון, אם אבילים אתם למה אכלתם בשר ולמה שתיתם יין, ואם אין אתם מתאבלים למה מטמאתם עד כאן. הנה מכאן מוכח בהידייא דכל שמתאבל אסור לאכול בשר ולשתות יין, הפך סברת הרשב"א ז"ל, אבל כשאינו בעיר אלא בעיר אחרת אעפ"י שמתאבל מותר לאכול בשר ולשתות יין, וכמו שעשה מעשה ר"ת, וראייה מנמסר לכתפים דאמרינן בירושלמי [שם] שאוכל בשר ושותה יין, וכל שכן הך. וכן פסק בב"ח ז"ל [ד"ה ומ"ש], והכי נקיטנן: 
ולענין קריאת שמע מי שמתו מוטל עליו לקברו והוא בעיר, אפילו שיש לו מי שמתעסק בשבילו וישא משאו פטור מקריאת שמע ומכל מצות האמורות בתורה. ואם רוצה להחמיר על עצמו ולקרות אינו רשאי, דאע"ג דדבר זה מתורת הירושלמי [ברכות פ"ג הלכה א] לא למדנו דהתם לא איפשיטא הך מילתא, מכל מקום מתורת מסכת שמחות למדנו, דגרסינן התם [ריש] פרק עשירי ואם רצה להחמיר על עצמו הרי זה לא יחמיר מפני כבוד המת. ואפילו לדעת הרשב"א [הנ"ל] שמתיר לאכול בשר ולשתות יין מודה לענין קריאת שמע, וכ"כ הוא ז"ל בחידושיו [שם]. והוא הדין אם הוא בעיר אחרת ואין לו מי שיתעסק בשבילו אלא הוא. אבל כשהוא בעיר אחרת ויש לו מי שיתעסק בשבילו חייב בקריאת שמע ובכל מצוות האמורות בתורה, דהא הכא מי שישא משאו איכא, ומשום כבודו של מת ליכא. ושאר המתאבלים שאין המת מוטל עליהם לקברם אם הם באותה העיר אסורין לקרות משום כבודו של מת, ואם הם בעיר אחרת חייבים הם לקרות, דהא הכא ליכא טעמא דכבודו של מת, דאי לא תימא הכי מאי אירייא דתני מי שמתו מוטל לפניו, דהיינו מוטל עליו לקברו, ליתני כל המתאבלין על מת פטורין מקריאת שמע, אלא ודאי כדאמרן. וא"ת והא בירושלמי [שם] מוכח דאע"ג דליכא טעמא דכבודו של מת ויש לו מי שישא משאו פטור מקריאת שמע. וי"ל דההיא בהיותם בעיר דוקא לפי שאין דעתם פנויה עד שיקברנו, וכמו שכתב הרמב"ם ז"ל [קריאת שמע ד, ז]. כן נראה לי ודלא כפסק המחבר ז"ל: 
סעיף ז 
ואם קרא לא יצא. זו היא דעת הרמב"ם [קריאת שמע ג, ב], ויש סמך לדבריו מהא דגרסינן בפרק מי שמתו [ברכות כב, ב] הואיל וחטא אעפ"י שהתפלל תפלתו תועבה, אלמא היכא דעבד איסורא קנסינן ליה. והנה להלכה לקריאת שמע יש לחוש לדבריו ז"ל, אבל אם בירך או התפלל בבית הקברות אם חוזר לברך או להתפלל הרי זה עובר משום בל תשא, שהעיקר כדברי הראב"ד ז"ל [בהשגות שם], שהרי רבה [ברכות שם] ס"ל גבי תפילה שאפילו שחטא והתפלל במקום צואה תפילתו תפלה, ועל כרחך לא פליג רבא עליה אלא התם גבי צואה לפי שחטא שהיה מקום שהיה ראוי להסתפק בו ובעינן והיה מחניך קדוש, וליכא, הא בעלמא וכגון בנידון דידן דליכא אלא משום לועג לרש מיסתברא ודאי דיצא: 


פרי חדש אורח חיים סימן עב 
========================= 
סעיף ב 
ואם התחילו להוציאו וכו'. מסתברא ודאי שאפילו שהתחילו בתר דמטי זמן קריאת שמע שאין מפסיקין. נראה לי: 
סעיף ג 
העם העוסקים וכו'. גרסינן בתוספתא [ברכות פ"ב הלכה י] ובירושלמי [שם] פרק מי שמתו [הלכה ב] מייתי לה תני הסופד וכל העוסקין בהספד מפסיקין לק"ש ואין מפסיקין לתפילה מעשה היה והפסיקו רבותינו לקריאת שמע ותפילה. ופרכינן והא תנינא אם יכולין להתחיל ולגמור יתחילו, ואם לאו לא יתחילו, אלמא אין מפסיקין, ומשני מתניתין ביום הראשון. כלומר אחר שחזרו מן הקבורה והם עומדין בשורה אין מפסיקין לא לקריאת שמע ולא לתפילה, וברייתא דקתני מעשה היה והפסיקו רבותינו לקריאת שמע ולתפילה הוא בהספד שמספידין אח"כ, ולפיכך מפסיקין בין לקריאת שמע בין לתפילה, והא דקתני בברייתא בש"ס דילן [שם יט, א] העם העוסקין בהספד נשמטין אחד אחד וקורין, היינו דוקא קריאת שמע דהוי דאורייתא, אבל תפילה אין מפסיקין. וכל זה דוקא בדאיכא שהות, אבל אי ליכא שהות צריך להפסיק. והמחבר שכתב נשמטין אחד אחד וקורין ומתפללין, נמשך אחר דברי ה"ר יונה [שם יא, ב ד"ה והעם] שכתבו תלמידיו שהביא ראיה מהא דגרסינן בתוספתא מעשה שהפסיקו רבותינו לקריאת שמע ולתפילה. ולפום מאי דכתיבנא אין משם ראיה של כלום, דההיא בהספד שלאחר מכאן, וכדמוקי לה הירושלמי, והטור שחילק בין עם הבאין לשמוע ובין חזנים המספידין, והב"ח ז"ל [ד"ה העם] נמשך בזה באריכות דברים ושרי ליה מאריה שכתב פירושים זרים על גירסאות משובשות שנזדמנו לפניו ולפני הטור, ועיקר הגירסא האמיתית עפ"י התוספתא כמו שהבאתיה ופירשתיה, ואל תשגיח בפירושים אחרים. והמחבר ז"ל ביו"ד סימן שמ"ד דין י"ג כתב לאחר קבורה מפסיקין ההספד בין לקריאת שמע בין לתפילה עד כאן. והם דברי הרמב"ן ז"ל [תורת האדם, ענין ההספד ד"ה ירושלמי] והוציאם מהירושלמי שהבאתי, והוא ז"ל מסכים עם כל מה שכתבנו, והכי נקיטנן: 


פרי חדש אורח חיים סימן עג 
========================= 
סעיף ב 
ונכון לחוש לדבריו. כן נראה עיקר דבסוף הסוגייא [ברכות כד, א] אמרינן א"ל רב כהנא לרב אשי התם אמר רבא אף על גב דתיובתא דשמואל, הילכתא כוותיה דשמואל, הכא מאי. א"ל אטו כולהו בחדא מחתא מחתינהו, אלא היכא דאיתמר איתמר, היכא דלא איתמר לא איתמר. וכתב רש"י ז"ל וז"ל התם אמר רבא גבי תפילין תחת מראשותיו דקאמר שמואל אפילו אשתו עמו הלכה כשמואל, הכא גבי שנים שהם ישנין דקא שרי שמואל כאשתו עמו מאי עד כאן. ומשמע ודאי דכולה מימרא דשמואל דחינן לה. ומסתברא לי שכל אלו הדינים המוזכרים בכאן שלא יקרא, אם קרא בלא הפסקת טלית דיצא, דהא הכא לאו טעמא משום ולא יראה בך ערות דבר, אלא משום דמיטרד ואתי להרהורי, וכיון דכן אם עבר וקראה יצא. ואפשר דאפילו לדעת הרמב"ם ז"ל [קריאת שמע ג, ב] שהביא המחבר לעיל סוף סימן ע"א מודה הכא, כן נראה לי: 
סעיף ג 
מותר לקרות בחזרת פנים וכו'. זהו דעת הרמב"ם פרק ג' מהלכות קריאת שמע [הלכה יח], וכ"כ הטור. אבל בב"י [סוף הסימן] הביא שכתוב בהגהות אשירי [ברכות פ"ג סימן לה] בשם אור זרוע [ח"א סימן קלג] דאפילו שנוגעין ערותן זה בזה שרי. וכן נראה לי עיקר מדגרסינן בברייתא [שם כד, א] הישן במטה ובניו ובני ביתו בצידו הרי זה לא יקרא קריאת שמע אלא א"כ היתה טלית מפסקת ביניהן, ואם היו בניו ובני ביתו קטנים מותר. והנה בהך ברייתא לא אידכר כלל חזרת פנים דנימא דכי קתני מותר דקאי אחזרת פנים. ומשמע ודאי דהכי קאמר הרי זה לא יקרא קריאת שמע אלא א"כ היתה טלית מפסקת דאז אפילו פנים בפנים מותר, ואהא קאמר שאם היו בניו ובני ביתו קטנים מותר בלא הפסקת טלית אפילו פנים בפנים, והכי נקיטנן: 


פרי חדש אורח חיים סימן עד 
========================= 
סעיף א 
היה ישן וכו'. גרסינן בפרק מי שמתו [ברכות כד, ב] ת"ר היה ישן בטליתו ואינו יכול להוציא את ראשו מפני הצינה חוצץ בטליתו על צוארו וקורא קריאת שמע. ויש אומרים על לבו. ות"ק קסבר לבו רואה את הערוה מותר. ותו איתא התם ברייתא [שם כה, ב] דקתני מים צלולין ישב בהן עד צוארו וקורא. וכן ברייתא [שם כד, א] דקתני סתמא שנים שהיו ישנין בטלית אחד, זה מחזיר פניו וקורא וכו'. משמע דס"ל דלבו רואה את הערוה מותר. ומשמע ודאי דאית לן למיפסק כת"ק. וכן בירושלמי [שם] פרק הרואה [הלכה ב] אית ליה לר' ירמיה דלבו רואה את הערוה מותר דגרסינן התם ר' ירמיה בעי היה יושב בתוך מגדל של עצים מהו שיעשה כמו מלבוש ויוציא ראשו חוץ לחלון ויברך. והרא"ש ז"ל כתב בפסקיו [שם סימן יג] דמספקא ליה אם לבו רואה את הערוה אסור או מותר. ואינו מחוור אצלי, אלא פשיטא ליה דרואה את הערוה מותר ואפילו הכי אי לא הוי כמו מלבוש אסור משום ולא יראה בך ערות דבר. ודכוותא איתא בש"ס דילן בפרק קמא דסוכה [י, ב] אפילו אליבא דמאן דאית ליה לבו רואה את הערוה מותר שמי שעומד בבית ערום שלא יוציא ראשו חוץ לחלון ויקרא קריאת שמע, ועל כרחך היינו משום ולא יראה בך ערות דבר, אלא דבש"ס דילן פשיטא להו דבית אינו כמו מלבוש, ולר' ירמיה מיבעייא ליה. ובפרק קמא דשבת [יט, ב] נמי אמרינן הני חברין בבלאי למאן דאמר תפילת ערבית רשות כיון דשרא ליה המייניה לא מטרחינן ליה. הנה שהיו מברכין כמה ברכות בלא אזור ואעפ"י שבזמן התלמוד לא היה להם מכנסיים, והיה לבם רואה את הערוה, אלא דלתפילה מצריכנן אזור משום שנאמר [עמוס ד, יב] הכון, ולאו משום דלבו רואה את הערוה, אלמא דכולהו אמוראי ס"ל דלבו רואה את הערוה מותר. וכ"כ שם התוספות [י, א ד"ה טריחותא] והרא"ש ז"ל [שם פ"א סימן יט] בשם מחזור ויטרי וגם דעת הרשב"א [ברכות כד, ב ד"ה היה] ור' שמעיה [הובא בתוספות שם כה, ב ד"ה והכי] תלמידו של רש"י ז"ל לפסוק כת"ק [שם כד, ב; כה, ב], אבל התוספות ז"ל בסוף פרק מי שמתו [שם], וכן פרק קמא דפסחים דף ז' [ע"ב] ד"ה על הטבילה פסקו כיש אומרים דלבו רואה את הערוה דאסור. וזו היא דעת רוב הפוסקים, וראייתם דאהא דתנן [ברכות כב, ב] ואם לאו יתכסה במים ויקרא, פריך הש"ס [שם כה, ב] בפשיטות והרי לבו רואה את הערוה. אלמא דהכי ס"ל. וכן בהני ברייתות [שם כד, ב; כה, ב] דמייתינן לעיל פריך הש"ס ות"ק הרי לבו רואה את הערוה, משמע דדבר פשוט הא דלבו רואה את הערוה אסור. ועוד דמדפליגי אביי ורבא [שם כה, ב] גבי עקיבו דרואה מותר, משמע דלבו רואה אסור. ועוד מדפליגי רב חסדא ורב הונא [שם כה, א] בצואה על בשרו אי בעינן כל עצמותי, או כל הנשמה תהלל יה, משמע ודאי דאפילו לרב חסדא לבו רואה את הערוה אסור, דהא הלב היא דבר שהנשמה תלויה בו. וההיא דפרק קמא דשבת [הנ"ל], הנה הר"ן ז"ל בפירוש ההלכות [שם ד, א ד"ה ומהא] כתב הפך מחזור ויטרי. והכי נקיטנן, וכמו שפסק המחבר: 
סעיף ב 
מה שכתב המחבר אבל בידים לא הוי כיסוי. היינו דווקא בידים דידיה, אבל אם אחרים מכסו לבו בידיו משמע דמהני: 
בהגה אף בצלולים שרי. ולזה הסכים בב"ח [ד"ה היה]. וכתב שכ"כ הרשב"א [ברכות כה, ב ד"ה והלא] וז"ל והלא לבו רואה את הערוה כלומר שהוא עם הערוה בתוך המים, אבל לעיניו שהם חוץ למים ומסתכל בחוץ ואינו רואה את הערוה אין לחוש, א"כ כל שכן שאין לחוש כשלבו חוץ למים והערוה תוך המים עד כאן. וכן מוכח ממה שכתבו תלמידי ה"ר יונה ז"ל [שם טז, ב ד"ה אבל] אהא דתנן יתכסה במים ויקרא, ואוקימנא במים עכורין אבל צלולין לא, וז"ל אבל צלולין לא מפרש בגמרא שיעכירם ברגליו משום דלבו רואה את הערוה, ומאי דלא אמר משום דעיניו רואות מפני שכיון שהגוף עומד בתוך המים עצמם הם חציצה בין עיניו והערוה ואעפ"י שהם צלולים, אבל הלב כשעומד בתוך המים עם ערוה אסור עד כאן. ותמיהני דכיון דהם מים צלולים מה לי אם הלב עומד בתוך המים או אם אינו עומד, סוף סוף הרי לבו רואה את הערוה, ומה ענין לב למראית העין שיכול לסלק מראית העין שלא יסתכל בערוה ולהציץ ולהביט לאיזה מקום שירצה. ואפילו לפי מה שאכתוב לקמן סימן ע"ה סעיף ו' דכל שיכול לראות הערוה אעפ"י שאינו מציץ ומביט בה אסור לקרות כנגדה, שאני הכא דהמים אעפ"י שהם צלולים הוו כמו מלבוש. ובההיא דאמרינן פרק קמא דסוכה [י, ב] הישן בכילה ערום מוציא ראשו חוץ לכילה וקורא קריאת שמע ובהא אהני למראית העין דכיון דהוי כמו מלבוש ואינו מסתכל בערוה שרי, אבל בלב אפילו דניחשוב המים כמו מלבוש סוף סוף הרי הלב מסתכל בערוה, ובכל גוונא אסיר. ואמתנתין [שם כב, ב] דתנן יתכסה במים ויקרא, דפרכינן [שם כה, ב] והרי לבו רואה את הערוה, אמאי לא קמשני דמתניתין בלבו חוץ למים. ועוד בברייתא [שם] דקתני מים צלולין ישב בהן עד צוארו וקורא, ויש אומרים עוכרן ברגלו. אדתני יש אומרים אך תקנתא דעוכרן דלא עדיפא כולי האי שלפעמים לא יוכל לעוכרן, ליתני תקנתא כללית שיוציא לבו חוץ למים ובכך יוכל לקרות. ומתוך מה שכתבו תלמידי ה"ר יונה ז"ל [הנ"ל] משמע דס"ל דאע"ג דכשהלב חוץ למים רואה את הערוה, מכל מקום מתורת חציצה נגעו בה להתיר. והא ודאי לאו מילתא היא, דהא אמר רבה [שם] ערוה בעששית אסור לקרות קריאת שמע כנגדה ולא יראה בך ערות דבר אמר רחמנא, והא קמתחזייא. והנה בכאן העששית הויא חציצה, דהא צואה בעששית מכוסה קרינן לה, ואפילו הכי כיון דהערוה בראייה תלייא רחמנא אסירא בעששית. ומינה לנידון דידן דמאי אכפת לן דהמים הוו חציצה כיון שלבו רואה את הערוה. וכן מוכח ממה שכתבו התוספות בפרק קמא דפסחים [ז, ב] אהא דאמרינן כל המצוות מברך עליהן עובר לעשייתן חוץ מן הטבילה דאכתי גברא לא חזי, וכתבו התוספות [ד"ה על] בשם יש מפרשים דבכל טבילות קאמר דגברא לא חזי, דקודם שירד למים אינו צריך לברך דילמא משום ביעתותא דמיא מימנע ולא טביל, ואחר שיורד אז הוא ערום ואסור לברך משום דלבו רואה את הערוה. וקשה שיעכירם ברגליו ויקרא, וכדאמרינן בסוף פרק מי שמתו [ברכות שם], והא לא קשיא דכיון דאיכא מציאות שלא יוכל לעכרם להכי לא פליג רבנן, אבל אם איתא דהך תקנתא דלבו חוץ למים מהני, אמאי גברא לא חזי בהיותו בתוך המים יוציא לבו חוץ למים ויכול לברך. ולכן נראה לי שאין ראוי לסמוך על הוראה זו כלל. והא דקתני בברייתא ישב בהן עד צוארו וקורא, הכי קאמר שיוציא ראשו חוץ למים כדי שיסתכל הנה והנה ולא יסתכל בערוה, מה שאין כן כשמכניס ראשו במים שאעפ"י שעוצם עיניו מראות ברע, מכל מקום כל שאלו היה רואה אם היו עיניו פקוחות קרינן ביה ולא יראה בך ערות דבר, דהא השתא לא הוו תו המים כמו מלבוש, וכדמוכח ההיא דפרק קמא דסוכה, ודלא כפסק המחבר ז"ל, ויתבאר לקמן סוף סימן ע"ה בס"ד עיין שם: 
סעיף ג 
אם האדם וכו'. איכא למידק על זה מהא דגרסינן בפרק כל כתבי [שבת קכ, ב], הביאו בתרומת הדשן [ח"א] סימן י' דתניא התם הרי שהיה שם כתוב על בשרו הרי זה לא ירחץ ולא יסוך ולא יעמוד במקום הטינופת. נזדמנה לו טבילה של מצוה כורך עליה גמי ויורד וטובל. ר' יוסי אומר לעולם יורד וטובל כדרכו. ואמרינן דלא מהני דמנח ידיה עילויה משום דזימנין מישתלי ושקיל ליה, אלא דאמרינן התם דאי טבילה בזמנה מצוה לא מהדרינן אגמי אלא מנח ידיה עילויה. וכי הכי דחיישינן התם דילמא מישתלי הוא הדין [הכא] ניחוש דילמא מישתלי. ואעפ"י שמתוך תשובת הרב הנזכר שכתב דבידים לא הוי כיסוי, דטעמא דלא הוי כיסוי, הא אי הוי כיסוי מהני, ואמאי ניחוש לדילמא משתלי כדחיישינן התם. משמע דלא חייש לדילמא מישתלי, איכא למימר דשאני התם דקמיירי בההוא עובדא דמייתי [התרומת הדשן] מרבינו תם [מובא באור זרוע ח"א סימן קכח] דכשהיה רוחץ והיה שותה שהיה מתכסה בבגד כנגד לבו, ואהא קאמר דבידים לא מהני לפי שאינו כיסוי, הא לאו הכי כיון דהוי זמן מועט שיעור שיוכל לברך הברכה בכהאי גונא לא חיישינן לדילמא מישתלי, אבל הכא גבי קריאת שמע צריך שהות הרבה וניחוש לדילמא משתלי. ואין לומר דכיון דעביד שינוי דמחבק גופו בזרועותיו מידכר, דהתם נמי גבי שם למה לן לאהדורי אגמי, ליחבק גופו עם זרועותיו זה על זה, ובהכי איכא שינוי ולא חיישינן דילמא מישתלי. ותו לר' יוסי [שבת קכא, א] דקאמר דכיון דטבילה בזמנה מצוה לא מהדרינן אגמי ומנח ידיה על השם, אמאי לא קאמר שיחבק זרועותיו זה על זה, דהך מילתא עדיפא טפי מלימנח ידיה עילויה. וי"ל דשאני התם דלא אפשר דהא צריך ללבוש עצמו, ובעוד שלוקח החלוק ללבוש איכא למיגזר טפי אולי מישתלי דילמא שקיל אותה בידיה וישאר ערום לפני השם, אבל הכא אין צריך לחבק ידיו אלא בשעת הקריאת שמע וכן בשעת הברכה וכיוצא, ובהא לא גזרינן לדילמא מישתלי, כן נראה לי לישב דבריהם ז"ל. ומכל מקום לא ניחא לי הך פיסקא דכי היכי דכתב הרב הנזכר ז"ל דלא מהני שמניח ידיו על ראשו או אם יהא חוצץ בהן כנגד לבו משום דהראש והלב והיד חד גוף אינון ואין הגוף יכול לכסות עצמו, הכא נמי איכא למימר דהגוף עצמו לא מצי למיעבד חציצה לעצמו. וכן משמע מההיא ברייתא דקתני מים צלולין ישב בהן עד צוארו וקורא, ויש אומרים עוכרן ברגלו. ואם איתא הך תקנתא שיחבק גופו בזרועותיו דעדיפא טפי הוה ליה לאשמועינן, אלא משמע דלא מהני אלא עוכרן ברגלו, והכי נקיטנן: 
סעיף ד 
יש מי שאומר וכו'. כתב בספר שיורי כנסת הגדולה [סימן עה הגה"ט אות ד] דאחד ישראל ואחד גוי ערום אם עגבותיהם וערותם מכוסות אעפ"י שכל גופו ערום מותר לקרות קריאת שמע ולברך כנגדן. וקשה לי דאמרינן בברכות [כד, א] עגבות אין בהם משום ערוה. ואינו קשה דדוקא באשה אמרינן הכי שיכול לכסות את עצמה אבל באיש לא. פיסקי מהר"ם ריקאנטי סימן ז' עכ"ל. ולא דק דבעגבות אשה ואיש שוים, וכי היכי שהאשה יכולה לכסות העגבות גם האיש יכול לכסות העגבות אם פניו טוחות בקרקע. ובגמרא לדחויי דלא נימא עגבות אין בהן משום ערוה מוקמינן לה בפנים טוחות בקרקע, אך להלכה לא צריכנן לאוקמי בהכי דקיימא לן עגבות אין בהם משום ערוה, אלא א"כ נגעי אהדדי ומשום דמיטריד: 


פרי חדש אורח חיים סימן עה 
========================= 
סעיף א 
בהגה אפילו פחות מטפח הוי ערוה. כן מוכח מהסוגייא דגרסינן התם [ברכות כד, א] א"ר יצחק טפח באשה ערוה. ואמרינן למאי, אילימא לאסתכולי בה, והא אמר רב ששת כל המסתכל באצבע קטנה של אשה כאלו מסתכל במקום התורף. ומהדרינן אלא באשתו ולקריאת שמע. ואמאי איצטריך לאוקמי באשתו, לוקמה באשת חבירו ואפילו הכי לענין קריאת שמע בעינן טפח. אלא ודאי דבאשת איש אפילו פחות מטפח הוי ערוה לקריאת שמע נמי, ולאו משום לא יראה בך ערות דבר, דהא תנינא [שם] האשה יושבת וקוצה לה חלתה ערומה, אלא משום דמהרהר מיטריד. ומינה באשה אחריתי דליכא למימר הכי שיכולה לקרות כנגד חבירתה ואפילו היא ערומה. וכ"כ הרשב"א ז"ל [שם ד"ה אמר רב חסדא] ועיקר, ודלא כדמשמע מדברי הרא"ש ז"ל [שם פ"ג סימן לז]: 
סעיף ג 
מותר להרהר בדברי תורה אעפ"י שהוא מסתכל בערוה, והכי איתא בפרק שואל [שבת קנ, א] אהא דקאמר ר' יוחנן ממצוא חפצך ודבר דבר, דיבור אסור הרהור מותר, אמרינן אלמא הרהור לאו כדיבור דמי, והאמר רבה בר בר חנה א"ר יוחנן בכל מקום מותר להרהר חוץ מבית המרחץ ומבית הכסא. ומשני שאני התם דבעינן והיה מחניך קדוש וליכא. ופירש רש"י והיה מחניך קדוש ולא כתיב ביה דבר. והדר פריך הכא נמי כתיב ולא יראה בך ערות דבר, כלומר אלמא לא אסיר אלא בשעת דיבור, ומשני ההוא לכדרב יהודה דאמר ר' יהודה גוי ערום אסור לקרות קריאת שמע כנגדו וכו'. ואימא הכי נמי וכו'. ופירש רש"י ההיא כדרב יהודה, כלומר לעולם והיה מחניך קדוש משום הרהור תורה ואפילו אין דבר, ולא יראה בך ערות דבר במילתא אחריתי מיירי דאסיר בשעת הדיבור ולא בשעת הרהור כגון להסתכל בערוה עד כאן: 
סעיף ד 
בסופו. מותר לקרות כנגד ערות בהמה כדאיתא בסוף פרק מי שמתו [ברכות כה, ב]: 
סעיף ה 
בסופו. מי שרואה ערוה אפילו שהיא ברשות אחרת אסור לקרות דהא בראייה תלי רחמנא והא חזי לה, מה שאין כן בצואה, כדלקמן סימן ע"ט סעיף ב' ועיין מה שכתבתי שם בס"ד: 
סעיף ו 
או שעצם עיניו וכו'. הב"ח ז"ל [ד"ה ושער] השיג על זה מהא דגרסינן בירושלמי [ברכות פ"ג הלכה ה] רבי לייא וחביריו הוו יתבי קומי פונדקי ברמשא, אמרין מהו מימר מילי דאורייתא, אמר לון מכיון דאילו הוה יממא הוינן חמין מה קומינן ברם כדון אסיר עד כאן. וזה גרם לו שלא עיין בירושלמי במקומו בסוף פרק מי שמתו [שם] דלא מיתנייא התם אלא לעניין צואה, ודין זה הביאו המחבר בסימן ע"ט [סעיף א]. ומכל מקום נראה לי עיקר כמו שכתבו הרוקח [סימן שכד] והמרדכי [שם רמז עו] דאפילו אם יעצים עיניו מלהסתכל בערוה, וכן בלילה, או סומא אסור לקרות כנגד הערוה זולתי אם יחזיר פניו, כמו שכתב הרמב"ם [קריאת שמע ג, טז] תדע לך דהא דקאמר רבה [שם כה, ב] ערוה בעששית, וכן הא דקאמר רב יהודה [שם] נכרי ערום אסור לקרות קריאת שמע כנגדן, מי לא עסיקנן אפילו רחוק כמלא עיניו, ואם איתא אמאי תני סתמא אסור, ליתני היתרא כל כמה דלא חזייא לה שרי. ועוד לפי דבריו גם אם עוצם עיניו (ולראות) [מלראות] בערותו שרי, דמה לי רואה ערות עצמו מה לי רואה ערות חבירו, קורא סתמא כתיב, ולא יראה בך ערות דבר, וא"כ הברייתא [שם כד, ב] דקתני היה ישן בטליתו ואינו יכול להוציא ראשו מפני הצינה, חוצץ בטליתו על צוארו וקורא קריאת שמע, מי לא עסקינן בלילה ודקאי בבית אפל. ועוד דפרכינן [שם] והרי לבו רואה את הערוה, וכיון שהלב תחת הטלית הרי אינו יכול לראות את הערוה אפילו ביום. ועוד דתנן [תרומות פ"א משנה ו] הערום לא יתרום, וכן גבי חלה [ברכות כד, א] האשה יושבת וקוצה לה חלתה ערומה אבל לא האיש, הוא הדין דבלילה או שיעצום עיניו דשרי. וכי תימא דאין הכי נמי, א"כ כי פרכינן בפרק במה מדליקין [שבת כג, א] גבי דמאי דקתני ומפרישין אותו ערום היכי מברך, לימא דההוא כשעצם עיניו. ותו בברייתא [ברכות כד, ב] אמאי איצטריך למימר חוצץ בטליתו, לימא יעצים עיניו ויקרא קריאת שמע. וכן מוכח ממה שכתב הרשב"א בחידושיו ז"ל [שם כד, א ד"ה והא איכא] אהא דקתני זה מחזיר פניו וקורא וזה מחזיר פניו וקורא, ופרכינן והא איכא עגבות, כתב הרב ז"ל וז"ל והנכון בעיני מה שפירש הראב"ד ז"ל והא איכא עגבות דנפשיה שהן ערומות, ואעפ"י שהוא אינו רואה אותן, הא לא כתיב לא תראה ערות דבר, אלא לא יראה בך ערות דבר, כלומר לא יראה הרואה בך ערות דבר בשעה שה' אלקיך מתהלך בקרב מחניך. ומשני עגבות אין בהן משום ערוה עד כאן. אלא דקשיא לן עלה וכן בברייתא [שם כד, ב] דקתני היה ישן בטליתו ואינו יכול להוציא את ראשו חוצץ בטליתו על צוארו וקורא, והא הכא נמי יכול הרואה לראות בו ערות דבר. וגבי מים צלולין [שם כה, ב] אמרינן ישב בהן עד צוארו וקורא, ועיניו חוץ למים ומסתכל להיכן שירצה וכמו שכתב הוא ז"ל. ויש לדחוק ולומר דלא קאמר הרב ז"ל כן אלא היכא ששנים ישנין תחת סודר אחד, ולהכי פרכינן דמאי מהני בחזרת פניו, דנהי דחוצץ בטליתו על צוארו או על לבו ואינו רואה את ערותו, וכן ג"כ חבירו אינו יכול לראות ערותו שהרי החזיר פניו, מכל מקום הא איכא עגבות, שאעפ"י שהוא אינו רואה אותם מכל מקום הרי חבירו יכול לראותם, וקרא לא כתיב לא תראה, אלא לא יראה, אלא שמתוך מה שכתב הרשב"א ז"ל שם ליישב פירוש רש"י [כד, א ד"ה הא איכא] משמע דלא ס"ל כך כדברי הראב"ד וצ"ע. מכל מקום נמצינו למדין דאלו הוה כתיב לא תראה הוה מצינן למימר מה שכתב מר"ן בב"י ז"ל [ד"ה וכתב] מכיון שעוצם עיניו וכיוצא בו הרי אינו רואה ושרי, אבל השתא דכתיב לא יראה בך ערות דבר משמע שאעפ"י שהוא בלילה, וכן אם הוא סומא, וכן אם עוצם עיניו, כל שאלו היו פתוחים עיניו מצי לראות, וכן כל כמה דמציץ למרחוק יכול לראות הערוה לפי שהיא כנגדו מסתברא ודאי דלא יראה בך ערות דבר קרינן ביה. וכן מוכח ממה שכתבו התוספות [י, א ד"ה טריחותא] והרא"ש [סימן יט] בפרק קמא דשבת דהא דבעינן אזור כדי שלא יהא לבו רואה את הערוה. ואם איתא דס"ל כסברת המחבר למה לי אזור כיון שהוא מלובש מלבושיו הרי טחו עיני הלב מראות ברע, אלא ודאי כדאמרן. ומיהו אם החזיר פניו פשיטא דמותר לקרות כדברי הרמב"ם [קריאת שמע ג, טז], ואינו צריך שיסלקה לאחריו ד' אמות כמו גבי צואה [סימן עט סעיף א], דשאני התם דכתיב והיה מחניך קדוש וכל ד' אמות מחניהו מיקרי, אבל הכא בראייה תלה רחמנא, וכיון שהחזיר פניו הרי אינו יכול לראות. והא דאמרינן פרק במה מדליקין [שבת כג, א] (גם) [גבי] דמאי דמפרישין אותו ערום, ואי אמרת דכל מדרבנן בעי ברכה הכא כי קאי ערום היכי מברך, והא בעינן והיה מחניך קדוש, וליכא, אסיפא דקרא קסמיך דכתיב ולא יראה בך ערות דבר, וכן כתב רש"י ז"ל [ד"ה והיה מחניך] וזה ברור: 


פרי חדש אורח חיים סימן עו 
========================= 
סעיף ב 
בסופו. וכל זה כשסנדלו ברגלו, אבל אם חלץ הסנדל מרגלו אפילו דאיכא צואה דבוקה בסנדלו פשיטא דשרי, דאין לך כיסוי גדול מזה: 
סעיף ג 
העבירו צואה לפניו וכו'. אפילו בצואה עוברת מלפניו צריך להרחיק מלא עיניו, ומלאחריו סגי בד' אמות, ודלא כמו שכתב בב"ח ז"ל [ד"ה העבירו]: 
סעיף ד 
היתה צואה על בשרו וכו'. בפרק מי שמתו [ברכות כה, א] איתמר צואה על בשרו או שהיו ידיו בבית הכסא רב הונא אמר מותר לקרות קריאת שמע, ורב חסדא אמר אסור לקרות קריאת שמע, ומפרשינן טעמא דרב הונא משום דכתיב [תהילים קנ, ו] כל הנשמה תהלל יה הללויה. וטעמא דרב חסדא משום דכתיב [שם לה, י] כל עצמותי תאמרנה ה' מי כמוך. ורבינו חננאל [מובא בתוספות שם כד, ב ד"ה פסק] פסק כרב חסדא דאסור לחומרא, והרי"ף [שם טז, א] פסק כרב הונא, והביא ראיה מהא דמקשינן מינה בפרק אמר להם הממונה [יומא ל, א] דאמר רב פפא צואה במקומה אסור לקרות קריאת שמע, פירוש צואה בפי טבעת. היכי דמי אי דנראית פשיטא, ואי דלא נראית לא ניתנה תורה למלאכי השרת. לא צריכא יושב נראית, עומד אינה נראית. מאי שנא מצואה על בשרו. במקומה נפיש זוהמא, שלא במקומה לא נפיש זוהמא. ומדקא מקשי מינה שמע מינה דהלכתא היא. אבל רש"י [שם ד"ה ורב חסדא] כתב ורב חסדא אמר אסור משום כל עצמותי תאמרנה, טעמא משום כל עצמותי, אבל משום זוהמת הריח לא, וקשיא לרב פפא מתרווייהו עד כאן. ובכן נדחית ראיית רב אלפס ז"ל, מכל מקום אידך ראיה דכתב דכיון דהוא רביה דרב חסדא ראוי לפסוק כמותו, הא ודאי ראיה היא. ועוד נראה לי להכריע כדבריו ז"ל מדפסיק הש"ס [ברכות כה, א] הלכתא בעקב ושאר דברים הרואים את הערוה דמותר, אלמא לית לן כל עצמותי תאמרנה. ומסתברא ודאי דאפילו במקום הנראה כיסוי מועיל, דהא לא בעינן כל עצמותי. והא דדייקי מדפריך [ביומא שם] אי דנראית פשיטא, מהיכא פשיטא ליה הא רב הונא שרי, ואי משום שהיא במקומה אכתי לא אסיק אדעתיה דבמקומה אסירא טפי, לאו דיוקא הוא בעיני דהא דפריך אי דנראית פשיטא הוא לשון מסדר התלמוד דידע דקושטא דמילתא דבמקומה מאיסה טפי, אלא דלפרושי לן קאמר בתר הכי ומאי שנא מצואה על בשרו וכו'. ותדע דמימרת רב פפא מוקמינן לה ביושב ונראית, עומד ואינה נראית, וטעמא במקומה דנפיש זוהמא, הא שלא במקומה בכהאי גוונא שרי, ומינה דהוא הדין דאפילו כשנראית לגמרי. גם מאי דכתב הראב"ד [הובא ברשב"א ברכות כה, א ד"ה צואה] דהך צואה על בשרו דקאמר הכא דוקא ביבשה דהולך ריחא, אינו נראה לי כן, אלא כדעת הרשב"א [שם] עיקר דאפילו בשאינה יבשה. ואי משום מחניך קדוש כל שהוא מכוסה ליכא משום מחניך קדוש. וכן יש לדקדק משמעתתא דיומא [שם] דשלא במקומה דומיא דבמקומה, וכי היכי דבמקומה אינה יבשה, הכי נמי שלא במקומה אינה יבשה, אלא דבמקומה נפיש זוהמא. הכלל העולה שאם היתה צואה על בשרו ומכוסה בבגדיו אפילו שהוא במקום הנראה ואפילו שאינה יבשה מותר לקרות קריאת שמע. ואם לא היתה על בשרו אלא בין בגד לבגד לכולי עלמא שרי לקרות. אך לעניות דעתי בכל גוונא שרי, והכי נקיטנן: 
סעיף ה 
בסופו. אבל אם אינה נראית כלל אפילו כשהוא יושב מותר, שלא ניתנה תורה למלאכי השרת: 
סעיף ז 
ספק וכו'. יש מי שכתב [שלטי הגבורים ברכות טז, א אות ז בשם הריא"ז] דהוא הדין אם הוא ספק צואת אדם אם הוא ספק צואת כלבים. ולא נהירא דשאני הכא דאיכא חזקה, דחזקת בית שאין בה צואה, אבל אי חזינן צואה ולא ידעינן ספיקא דאורייתא לחומרא, ואסיר לקרות כנגדה. בני אדם שיש להם חולי הטחורים וזב מהם דם תמיד, עיין מה שכתב בספר כנסת הגדולה [הגה"ט] בשם רדב"ז חלק ב' סימן ל' [ח"א סימן שטו]: 
סעיף ח 
צריך לחזור ולקרות. עיין מה שכתבתי סימן ק"ח סעיף ז' בס"ד: 


פרי חדש אורח חיים סימן עז 
========================= 
סעיף ב 
רביעית שאמרו וכו'. בסוף פרק מי שמתו [ברכות כה, ב] ת"ר כמה יטיל לתוכן מים כל שהוא, ר' זכאי אומר רביעית. אמר רב נחמן מחלוקת לבסוף אבל בתחילה כל שהן. ורב יוסף אמר מחלוקת לכתחילה אבל לבסוף דברי הכל רביעית. א"ל רב יוסף לשמעיה אייתי לי רביעית דמייא כר' זכאי. ולי נראה לפסוק כר' זכאי וכמו שפירש רב נחמן. וכפי זה אם מטיל מים בתחילה כל שהן, מהני למי רגלים של פעם אחת, אבל אם מטיל מים לבסוף צריך רביעית למי רגלים של פעם אחת, ולשל שני פעמים שתי רביעיות, וכן לעולם, ואעפ"י שהרשב"א [שם ד"ה כמה] חולק בזה, העיקר כדברי הרמב"ם ז"ל [קריאת שמע ג, י], דהכי איתא בירושלמי [שם פ"ג הלכה ה]: 


פרי חדש אורח חיים סימן עח 
========================= 
סעיף א 
בסופו. עיין מה שכתבתי בסימן (ס"ד) [סה] [סעיף א] בארוכה בס"ד: כתב מוהרמא"י [שו"ת הרמ"א] סימן צ"ח מי שיש לו חולי האבן שמחמת זה מטפטף ממנו תמיד מי רגלים, יניח בגד או ספוג סביב איבריו ויהיו בגדיו העליונים נקיים: 


פרי חדש אורח חיים סימן עט 
========================= 
סעיף א 
ואם הוא מצידו דינו כמלאחריו. כ"כ הרמב"ם ז"ל פרק ג' מהלכות קריאת שמע [הלכה ח]. וקשה לי דהא אמרינן בפרק מי שמתו [ברכות כב, ב] תניא היה עומד בתפילה וראה צואה כנגדו מהלך לפניו עד שיזרקנה לאחוריו ד' אמות, והתניא לצדדין, לא קשיא הא דאפשר, הא דלא אפשר. ובכסף משנה [שם] כתב בשם ה"ר מנוח ז"ל דהכא מיירי בשאינו יכול לסלקה לאחוריו. ואינו מחוור דא"כ הוה ליה [לרמב"ם] לפרושי כמו שביאר לענין תפילה פרק ד' מהלכות תפילה [הלכה ט]. ולכן נראה לי שסובר הרב ז"ל דמדאמרינן [שם] דהיכא דלא אפשר יסלקנה לצדדין, על כרחך צדדין כלאחריו דמי, אלא דלענין תפילה דחמירא אמרינן דהיכא דאפשר יסלקנה לאחוריו, אבל בקריאת שמע אפילו היכא דאפשר יכול לסלקנה לצדדין, מאחר דצדדין כלאחריו דמי. והמחבר בכאן סתם כדברי הרמב"ם ז"ל, ולקמן בסימן פ"א [סעיף ב] נמשך אחר הטור שמדמה קריאת שמע לתפילה, מהא דגרסינן בסוף פרק מי שמתו [שם כו, א] אהא דתנן כמה ירחיק מהם ומן הצואה ד' אמות, אמר רבא אמר רב סחורא אמר רב הונא לא שנו אלא לאחוריו אבל לפניו מרחיק מלא עיניו וכן לתפילה עד כאן. אלמא דכי הדדי נינהו אפילו לענין צידיו. ואין זה מוכרח, ומכל מקום יש לחוש לדברי הטור. וכל זה לכתחילה, אבל אם קרא קריאת שמע וצואה בצידיו פשיטא דאינו צריך לחזור, ואפילו לענין תפילה הדין כן. וזה פשוט. ועיין מ"ש סימן תרמ"ה סעיף (ט') [ח] בס"ד: 
סעיף ב 
היתה במקום וכו'. שם [כה, א] תניא לא יקרא אדם קריאת שמע לא כנגד צואת אדם וכו', ואם היה מקום גבוה י' טפחים או נמוך עשרה טפחים ישב בצידו וקורא קריאת שמע, ואם לאו מרחיק מלא עיניו. וכתב הרשב"א בחידושיו ז"ל [ד"ה היה] וז"ל פירוש והוא שלא יראה הצואה, דברואה לעולם אסור, וכדמסיים ואזיל ואם לאו מרחיק מלא עיניו, אלא דקשיא לי דלא הוה ליה למיתני אלא אם לאו מרחיק ד' אמות, דכל שאינו רואהו בהרחק ד' אמות סגי, ואי ברואה אפילו גבוה י' או נמוך י' אסור. וי"ל דהכי קאמר אם גבוה י' או נמוך י' יושב בצידו וקורא הואיל ואינה במקומו ממש ואינו רואה, שגובה המקום או עומקו גורם לו שאינו רואה אותה, אבל אם היא כנגדו אעפ"י שיש סיבה אחרת שאינו רואה אותה כל שהיא במקום שיכול לראותה לא יקרא עד שירחיק ממנה מלא עיניו. ויליפנא לה מהא דגרסינן בירושלמי [ברכות פ"ג הלכה ה] ר' לייא וחברייא הוו יתבין קומי פונדקי ברמשא, אמרין מהו מימר מילי דאורייתא, א"ל מכיון דאלו הוה יממא הוינן חמיין מה קומינן ברם כדון אסיר עד כאן. וכ"כ [הרשב"א] בתשובה [ח"א] סימן תע"ד. ומתוך מה שכתב נתיישב מאי דקשיא ליה למר"ן ז"ל בב"י [ד"ה חצר] מהא דגרסינן בפרק כל גגות [עירובין צב, ב] צואה בגדולה אסור לקרות קריאת שמע בקטנה, צואה בקטנה מותר לקרות קריאת שמע בגדולה, והא הכא דכהאי גוונא עסקינן כלומר שרואה אותה או שאינו מרוחק ממנה ד' אמות, דאם לא כן אפילו הוא עם הצואה בבית אחת שרי, ואפילו הכי כשצואה בקטנה מותר לקרות בגדולה עד כאן. ולאו קושיא היא דלעולם הראייה אפילו שהיא ברשות אחרת אסיר, דגבי ראיה לא כתיב מחנה, וההיא דעירובין מיתוקמא שהצואה היא מלאחוריו בתוך ד' אמותיו, ובהכי ניחא דכשהצואה בגדולה אסור לקרות קריאת שמע בקטנה, דהא בעינן מחניך קדוש וליכא, אבל כשצואה בקטנה מותר לקרות קריאת שמע בגדולה אפילו בתוך ד' אמות של צואה, שהרי הגדולה מופלגת מן הקטנה והא איכא מחניך קדוש. אי נמי איכא לאוקמי בדאיכא גבשושית קטנה שאינו רואה בצואה, ואפילו הכי כל שהוא רשות אחת אסור הואיל ויכול לראותה, וכמו שכתב הרב ז"ל מההיא דירושלמי, ואם הוא ברשות אחרת כיון שאינו רואה אותה ממש מותר לקרות קריאת שמע: 
עוד הקשה הרב הגדול [הרשב"א] ז"ל בחידושיו [שם] דכל שהוא חוץ לד' אמות אעפ"י שהוא רואה אותה למה לא יקרא את שמע, דהא לגבי צואה לא הקפידה תורה אלא במחניך קדוש, וכל שהוא חוץ לד' אמותיו אינה במחנהו, ומחנהו קדש הוא, ואי משום לא יראה בך ערות דבר, ההוא בערוה ממש מוקמינן לה, וכדאמרינן לקמן [כה, ב] צואה בעששית וכו' ועיין שם. ולי נראה לישב עפ"י שיטת הרא"ש ז"ל [שם פ"ג סימן מו] שנראה לי עיקר כדבריו דכל שהוא במקום מיוחד לעצמו אפילו רואה אותה מותר, וכדמוכח פשטא דשמעתתא דפרק מי שמתו [כה, א]. ולישב קושיית הרשב"א נראה לי דקרא כתיב [דברים כג, יד - טו] וכסית את צאתך והיה מחניך קדוש ולא יראה בך ערות דבר, ומשמע להו לרז"ל דהפירוש דקרא דכל זמן שהיא מכוסה הצואה אעפ"י שמתחזייא, וכגון צואה בעששית אפילו בתוך ד' אמותיו, מחניך קדוש קרינן ביה, דאכתי לא קאמר ולא יראה, משמע דרישא דוכסית אעפ"י שהיא נראית קאמר קרא דשרי. ותו משתמע מקרא דאעפ"י שאינה נראית, דהיינו צואה לאחריו, צריך להרחיק ד' אמות, דהא כתיב והיה מחניך דהיינו ד' אמותיו קדש, והשתא אכתי לא כתיב לא יראה, וכי הדר כתיב ולא יראה בך ערות דבר עיקר קרא איצטריך לערוה ממש, אלא דמדכתיב ולא יראה בוי"ו משמע דגם גבי צואה קפיד רחמנא בראייה, ואעפ"י שאינו בתוך מחנהו דהיינו ד' אמותיו, ולהכי אמרינן דלפניו מרחיק מלא עיניו, אלא דלגבי צואה דייקינן הכי, טעמא דלא יראה ערות דבר אפילו חוץ למחנהו, דהיינו כמלא עיניו, אבל אם הוא במחנה אחרת, כלומר שחלק רשות לעצמו, ליכא לדיוקי. וכיון דחזינן דגלי קרא גבי צואה דבמחניך קדוש תלייא מילתא, נהי דמשום דכתיב ולא יראה, אית לן לרבויי אפילו כמלא עיניו, ולהכי אהני וי"ו דלא יראה, אבל דליהוי כערוה ממש שאעפ"י שהוא ברשות אחרת כל שרואה אותה אסור לקרות כנגדה, לית לן למימר הכי ולקיומא כל כמה דאפשר רישיה דקרא דכתיב והיה מחניך קדוש, כן נראה לי: 
ומה שהביא ראיה מהירושלמי דכל שיש גבשושית קטנה שאינו רואה אותה דכיון שיכול לראותה אסור, אין הנדון דומה לראיה, דשאני הכא שאפילו ביום אינו רואה אותה, ואעפ"י שיכול לראותה, כל שאינו רואה אותה שרי, ואפילו בערוה נמי דינא הכי דבראייה תלייא רחמנא, והא לא קחזי לה. ואי איכא למילף מההיא דירושלמי הוא דין סומא, והכי מדמינן להו בפרק קמא דחולין [יג, ב] לענין שחיטה. וכל שכן ביום שהיא רחוקה ממנו, שאעפ"י שאינו מסתכל בה, כל שיכול להסתכל ולראותה אסור, אבל אין ללמוד משם דין גבשושית, כיון שאפילו ביום אינו רואה אותה. וכן מוכח ביומא פרק אמר להם הממונה [ל, א] והכי נקיטנן וכדברי הרא"ש [ברכות פ"ג סימן מו]: 
ובמאי דאיפליגו רבוותא [רמב"ם קריאת שמע ג, ט; רבני צרפת, מובא ברבינו יונה ברכות טז, ב ד"ה ואם] אי הפסקה מהנייא לריח רע או לא, העיקר כדברי האוסרין [הרמב"ם והטור], דאם איתא דריח רע לא מילתא היא, א"כ כיון שהרחיק הצואה מלאחריו ד' אמות היה לו לומר דיכול לקרות, דהא מחניך קדוש בעינן, והא איכא, ולמאי ניחוש לה. ועוד למאי דקיימא לן [בשו"ע סעיף א] כרב חסדא [שם כה, א] דממקום שיכלה הריח צריך להרחיק ד' אמות, משמע ודאי דכצואה חשבינן לה, וכיון דכן כל מקום שמריח ריח רע שיש לו עיקר הוה ליה כאלו קיימא צואה לפניו ולא מהני הפסקה, וזה ברור: 
סעיף ג 
אם אין מגיע לו ריח רע. כאן סתם המחבר כדברי האומרים דהפסקה אינה מועלת לריח רע, וכן עיקר וכמו שכתבתי בסמוך [אות ב ד"ה ובמאי]: 
סעיף ד 
צואת כלב וכו'. כתב בב"י [ד"ה וכתב הרשב"א] שכתוב בארחות חיים [הלכות קריאת שמע סימן לב] שיש אומרים דכל דבר שחיותו בפת אסור לקרות כנגד צואתו, כגון כלבים וחזירים, וכל שאין חיותו בפת מותר. קשה לי דהא אמרינן בגמרא [ברכות כה, א] דצואת חזירים וכלבים דוקא בזמן שנתן עורות לתוכן. וניחא לי דההיא בכלבים וחזירים שאין חיותם בפת, אבל אם ידוע שחיותן בפת בכל גוונא אסור לקרות כנגדן, וכן עיקר. ויש ראיה לזה מהא דגרסינן בסוף פרק לולב הגזול [סוכה מב, ב] יכול לאכול כזית דגן מרחיקין מצואתו וממימי רגליו ד' אמות, וכדלקמן סימן פ"א [סעיף א] יעויין שם: 
סעיף ו 
בסופו. לשון הירושלמי [ברכות פ"ג הלכה ה] הוא מרחיקין מצואת התרנגולים ד' אמות. אמר ר' יוסי בר אבא ובלבד באדומים. ואין [לומר] בצואה אדומה קאמר, דהיה לו לומר ובלבד באדומה, וכן הקשה הרשב"א [ברכות כה, א ד"ה ירושלמי]. והנכון בעיני מה שכתב הב"ח [ד"ה היתה] בשם ההג"ה דהא דקאמרינן ובלבד באדומין, הם התרנגולים שבארץ אדום שאוכלין שם שעורין וצואתן מסרחת ביותר. ונראה שהם אותם התרנגולים הגדולים המובאים מאינגלטירא שידוע שצואתן מסרחת ביותר עד כאן. ויש ראיה לזה מדין קטן יכול לאכול כזית דגן שצואת ד' מינים אלו מסרחת, ויתבאר לקמן סימן פ"א [סעיף א]. והכי נקיטנן, דדוקא בהני תרנגולים, אבל צואת שאר התרנגולים מותר לקרות כנגדן: 


פרי חדש אורח חיים סימן פ 
======================== 
סעיף א 
מי שברי לו וכו'. אף על גב דבגמרא [ברכות כג, א] לא אמרינן אלא הנצרך לנקביו אל יתפלל, היינו משום דבעי למימר ואם התפלל תפלתו תועבה, אבל אין הכי נמי שבהפחה נמי מוטב שלא יתפלל עכשיו מלהתפלל בגוף בלתי נקי דכתיב [עמוס ד, יב] הכון לקראת אלהיך ישראל. ועוד אמרינן [שם כד, ב] המתעטש בתפילתו מלמטה סימן רע לו. ואמרינן נמי [שם כג, א] שמור נקביך בשעה שאתה עומד בתפילה לפני. וכתב רש"י ז"ל [שם] שמור נקביך מבין רגליך כמו להסך את רגליו שמור נקביך שלא יפיחו עד כאן. וכל זה דוקא כשאירע לו מקרה זה בלתי טהור בשביל שום מאכל שהזיק לו וכיוצא באופן שלערב בודאי יוכל להתפלל בגוף נקי, אבל אם יש לו חולי שמחמתו מוכרח להפיח בכל שעה, יתפלל, וכשיבא לו ההפחה ישתוק וימתין עד שיכלה הרוח, וחוזר ומתפלל ממקום שפסק, זולתי אם שהה כדי לגמור את כולה מתחילת התפילה עד סופה, שאז צריך לחזור לראש, וכמו שכתבתי סימן ס"ה [אות א] בס"ד יעויין שם, ולקמן סימן ק"ד סעיף ה': 


פרי חדש אורח חיים סימן פא 
========================= 
סעיף א 
קטן שהגיע וכו'. בסוף פרק לולב הגזול [סוכה מב, ב] יכול לאכול כזית דגן מרחיקין מצואתו וממימי רגליו ד' אמות. אמר רב חסדא והוא שיכול לאוכלו בכדי אכילת פרס. אמר רב חייא בריה דרב ייבא ובגדול אעפ"י שאינו יכול לאכול בכדי אכילת פרס דכתיב [קהלת א, יח] ויוסיף דעת יוסיף מכאוב, ופירש רש"י כזית דגן, כל ה' המינים קרויין דגן. מרחיקין מצואתו, משאכל כזית מאלו בכל ענין אכילה שצואת מינים הללו מסרחת עד כאן. ובאמת שזו היא דעת היש אומרים שהבאתי לעיל סימן ע"ט סעיף ד' שכתבו דכל שחיותו בפת אסור לקרות קריאת שמע כנגדו. וכתב מר"ן ז"ל בב"י [כאן ד"ה קטן] דלפי סברא זו נראה שאם קטן זה לא אכל עדיין כזית דגן אין מרחיקין מצואתו ואפילו הוא בן כמה שנים. ונראה ג"כ שאעפ"י שאכל כזית דגן אם עברו ימים רבים עד שאי אפשר לומר שצואה זו היא מאותו דגן שאכל אין מרחיקין ממנו עד כאן. ובאמת שלשון הסוגייא מוכרחת כדברי רש"י מדתלינן טעמא דיכול לאכול כזית דגן. ועוד מדאמרינן ובגדול אעפ"י שאינו יכול לאכול בכדי אכילת פרס, ולימא חדושא טפי אעפ"י שאינו יכול לאכול כזית דגן כלל שאפילו הכי מרחיקין מצואתו, אלא משמע דבעינן לפחות שיאכל דגן. ולישנא דיכול לאכול לא קשה, דהתם נמי [בסוכה] אמרינן בכהאי גוונא גבי פסח יכול לאכול כזית צלי. ועוד אם איתא דכי אמרינן [שם] יכול לאכול, היינו לומר שכל שהגיע לכלל שאחר כיוצא בו יכול לאכול אעפ"י שהוא אינו אוכל, א"כ מאי קמ"ל רב חייא דבגדול אעפ"י שאינו יכול לאכול, דזה פשיטא, דהרי גדול כיוצא בו יכול לאכול, אלא ודאי דבעינן שיאכל ממש. ולזה הסכים בב"ח ז"ל [ד"ה קטן]. והמחבר ז"ל שכתב שכל שהגיע לכלל שאחר כיוצא בו יכול לאכול שמרחיקין מצואתו, נמשך אחר מה שכתב ב"י [ד"ה קטן] שמדברי הפוסקים אינו נראה כרש"י ז"ל. ואיברא שכן משמע בירושלמי [ברכות] בפרק מי שמתו [הלכה ה] דגרסינן התם בעי קומי ר' אבהו מפני מה פורשין מצואת קטן וממימי רגליו. אמר לון מפני שמחשבותיו רעות. אמרין ליה ולאו קטן הוא. אמר לון ולא כתיב [בראשית ח, כא] כי יצר לב האדם רע מנעוריו, מנעריו כתיב משעה שהוא ננער ויוצא לעולם עד כאן. הנה מכאן משמע דקים להו לרבנן דכל קטן כיון שהגיע לכלל שאחר כיוצא בו יכול לאכול כזית דגן, מחשבותיו רעות. ואם הוא גדול יוסיף מכאוב יותר מקטן, ואעפ"י שידוע שלא אכל דגן, דהא הכא תלי לה טעמא לפי שמחשבותיו רעות. ולענין הלכה נראה דלכתחילה יש לחוש לדברי המחבר וכדמשמע בירושלמי דכל קטן שהגיע לכלל שאחר כיוצא בו יכול לאכול כזית דגן צריך להרחיק מצואתו, ובדיעבד אם קרא או התפלל יצא ידי חובה, ואינו צריך לחזור ולקרות כדברי רש"י, וכדמוכח בש"ס דילן, וכדכתיבנא כן נראה לי. ועיין מה שכתבתי לעיל סימן ע"ט סעיף ד' וסעיף ו' שהוא אמת לכולי עלמא: 
סעיף ב 
ולה"ר יונה אם היה במקום וכו'. דברי ה"ר יונה ז"ל [ברכות יד, א ד"ה הואיל] מוכרחים ונכונים. וגם הרשב"א ז"ל [שם כב, ב ד"ה המתפלל] לא פליג על זה, ודלא כמו שכתב בב"י [ד"ה היה], והכי נקיטנן. ועיין מה שכתבתי לעיל סימן ע"ט סעיף א': 


פרי חדש אורח חיים סימן פב 
========================= 
סעיף א 
שאם יזרקנה תתפרך. כתב בכסף משנה [קריאת שמע ג, ז] בשם ה"ר מנוח ז"ל דהא דאמרינן [ברכות כה, א] אם זורקה תתפרך, דוקא פירוכין, אבל אם לא תעשה פירוכין אלא שתשבר לחצייה אסור לקרות כנגדה. ועוד כתב דהא דשרי דתתפרך, דוקא כשאין לה ריח רע, שאם לא כן אף על גב דעפרא בעלמא הוא, ריח רע שיש לו עיקר הוא עד כאן, וזה פשוט: 


פרי חדש אורח חיים סימן פג 
========================= 
סעיף א 
אם יש לו מחיצות וכו'. מסתברא ודאי דדוקא במחיצות גבוהות עשרה, שאעפ"י שבזמן התלמוד היו נפנין בשדה, מכל מקום היו נפנין אחר הגדר, וכדמוכח בפרק מי שמתו [ברכות כג, א] גבי תפילה שנכנס ומניחן בחורים הסמוכים לבית הכסא, וכן בהרואה [שם סא, ב] לא אמרו אלא מן הצופים ולפנים וברואה ובשאין גדר וכו'. וכן יוצאין מפתח בית הבד ונפנין לאחורי הגדר [שם סב, א]. וכן בכמה דוכתי. ולזה הסכים בב"ח [ד"ה כשם] ושיירי כנסת הגדולה ז"ל [אות ג]. ומיהו כשחלק רשות לעצמו כמו בתי כסאות דידן אפילו אם הפתח פתוח מותר לקרות כנגדו אם אין מגיע לו ריח רע, וזה ברור: 
סעיף ב 
אמר בית זה וכו'. בסוף פרק מי שמתו [ברכות כו, א] אהא דתנן כמה ירחיק מהם ומן הצואה ד' אמות, אמר רבא לא שנו אלא לאחריו אבל לפניו מרחיק כמלא עיניו. איני, והאמר רפרם בר פפא אמר רב חסדא עומד אדם כנגד בית הכסא ומתפלל. הכא במאי עסקינן בחדתי. והא מיבעייא ליה לרבינא הזמינו לבית הכסא מהו, יש זימון או אין זימון. כי קא מיבעייא ליה לרבינא למיקם עליה לצלויי בגויה, אבל כנגדו לא. ובפרק קמא דנדרים [ז, א] בעי רבינא יש יד לבית הכסא או לא. הכי דמי וכו', אלא דקאמר הדין ולא אמר נמי וכו'. מכלל דפשיטא ליה לרבינא דיש זימון לבית הכסא, והא מיבעייא ליה הזמינו לבית הכסא מהו. חדא מגו חדא קמיבעייא ליה, אם תמצי לומר יש זימון יש יד או אין יד, וסלקא בתיקו. ומדברי הרמב"ם פרק ג' מהלכות קריאת שמע [הלכה ג], וכן מדברי המחבר ז"ל משמע דבעייא דיש זימון נקיט לה בפשיטות משום דקאמר הש"ס אם תמצי לומר, ודרכו לפסוק כאם תמצי לומר. ואידך ביעייא דיש יד כתב שלכתחילה לא יקרא, ואם קרא יצא. וכתב הב"י ז"ל [ד"ה ואם] דאע"ג דמשום ספקא דרבנן נקיטנן לקולא, היינו דוקא לענין בדיעבד אבל לכתחילה לא עד כאן. וכפי זה ספק ספיקא דאורייתא דהויא לקולא הוי דוקא בדיעבד. וכ"כ הר"א מזרחי בחידושיו [לסמ"ג] להלכות מגילה ועיין במה שכתבתי סימן תרע"ב סעיף ב' [ד"ה ומ"ש מדליק]. ומסתייעא קצת הך סברא מהא דאמרינן פרק שלשה שאכלו [ברכות נא, א] ראשונים שאלו שמאל מהו שתסייע לימין, אמר רב אשי הואיל וראשונים איבעייא להו ולא אפשיט להו אנן ניעבד לחומרא. ואמרינן נמי בסוף פרק קמא דשבת [כ, א] רב אמר רוב עובייו, ואמרי לה ברוב היקפו. אמר רב פפא הילכך בעינן רוב עוביו ורוב היקפו. וכן בפרק קמא דברכות [יא, ב] ובפרק הרואה [נט, א - ב; ס, ב] ובכמה דוכתי [תענית ו סוף ע"ב; מגילה כא, ב] לענין מילי דרבנן קאמר רב פפא דבעינן לתרוייהו, ואמאי נימא ספיקא דרבנן להקל, אלא משמע דדוקא בדיעבד אבל לכתחילה לא. וליתא, דהיכא דאתמר אתמר, היכא דלא איתמר לא איתמר, וכל ספיקא בדרבנן נקיטנן לקולא, אפילו לכתחלה. ומשמע לי עיקר כדברי המתירין אפילו לכתחילה בבית הכסא חדש דספקא דרבנן לקולא. וכן גבי תפילין [סימן מב סעיף א, ומ"א שם ס"ק ג] דהזמנה לאו מילתא היא. והא דאייתי הרא"ש ז"ל [ברכות פ"ג סימן נז] ראיה דמדקאמר [שם כו, א] רב חסדא מתפלל אדם כנגד בית הכסא דלית ביה צואה ומוקי לה בחדתי, משמע דבתוכו אסיר, לאו ראיה היא דמוקי לה בהכי משום דלא בעי למימר דפשיטא ליה לרב חסדא בעייא דרבינא, ורב חסדא מילתא פסיקתא נקט. ואדרבא מסוגייא דפרק קמא דנדרים [ז, א] מוכח הפך דעת הרא"ש ז"ל דקאמר מכלל דפשיטא ליה לרבינא דיש זימון לבית הכסא, דילמא אף על גב דלא פשיטא ליה מספיקא אסור ולהכי קמיבעייא ליה אם יש יד לאיסור, אלא משמע דכיון דמספקא לן נקיטנן לקולא, אלא דקמיבעייא ליה למאן דמשכח פשיטותא לאיסורא אם יש יד נמי לבית הכסא. וכן מוכח מהא דגרסינן בפרק קמא דשבת [י, א] אמר רב אדא בר אהבה מתפלל אדם תפילתו בבית המרחץ, ואוקימנא לה בחדתי. ופרכינן והא מיבעייא ליה לרבינא הזמינו לבית הכסא מהו ולא אפשיטא ליה, מאי לאו הוא הדין למרחץ, ודחינן דילמא שאני בית הכסא דמאיס. והנה בכאן מוכח דלא מיבעייא ליה לרבינא אלא בבית הכסא, ואלו בפרק קמא דנדרים משוי להו התלמוד לדעת רבינא, וקאמר בעי רבינא הזמינו לבית הכסא והזמינו לבית המרחץ מהו, משום דלא משמע ליה לש"ס לפלוגי בין בית הכסא לבית המרחץ. וכ"כ בתוספות ז"ל [שבת י, ב ד"ה שאני], וכיון דפשיטא ליה לרב אדא בבית המרחץ, הוא הדין לבית הכסא. והכי נקיטנן כיון דהוי מידי דרבנן להקל בכך נראה לי: 
סעיף ה 
בסופו [ברמ"א]. עיין מה שכתב המחבר סוף סימן ע"א ומה שכתבתי שם בס"ד: 


פרי חדש אורח חיים סימן פד 
========================= 
סעיף א 
מרחץ חדש וכו'. בפרק קמא דשבת [י, א] אמרינן מרחץ שאמרו אעפ"י שאין בו אדם. ובירושלמי [ברכות] פרק היה קורא [הלכה ג] ר' ירמיה בעא קמי ר' זעירא היתה מרחץ מרחצת בימות החמה ואינה מרחצת בימות הגשמים. א"ל מרחץ ואעפ"י שאינה מרחצת עד כאן: 
שם אפילו שאלת שלום אסור. ואם נתן לו שלום איכא פלוגתא במסכת דרך ארץ [רבה, פרק י] יש אומרים משיבו ואין בכך כלום, ויש אומרים דאומר לו מרחץ הוא, והכי נקיטנן. ומיהו לא מצי למימר ליה אין משיבין שלום במרחץ, כדאמרינן פרק ג' דעכו"ם [עבודה זרה מד, ב] כשיצא א"ל אין משיבין במרחץ. וכפי זה איש שנקרא שלום אסור לקרותו בבית הכסא ובבית המרחץ, וכ"כ בב"ח, אלא שכתב שבלשון לע"ז מותר. ולא נהירא דכיון דשלום הוא שמו של הקדוש ברוך הוא, ודברים של קדש אסור לאומרן בלשון חול, פשיטא דאסיר. והרמב"ם ז"ל השמיט זה, ואכתוב טעמו לקמן סימן פ"ה סעיף ב' יעויין שם: 


פרי חדש אורח חיים סימן פה 
========================= 
סעיף א 
לא ילך וכו'. מחלוקת ברייתות ואמוראים בפרק מי שמתו [ברכות כד, ב] ורבו האמוראין לאסור, והרבו בעונש מי שאינו פוסק. וכן בפרק קמא דמגילה [ג, א] אמר רבינא האי מאן דמיבעית ליקרי קריאת שמע, ואי קאים במקום הטנופת לינשוף מדוכתיה ד' גרמידי עד כאן. וזה מוסכם זולתי דברים תמוהים של תלמידי ה"ר יונה ז"ל [יג, ב ד"ה שאין] שהביא הב"י בסימן פ"ח [ד"ה ואהא] יעויין שם: 
סעיף ב 
אפילו להרהר וכו'. בש"ס דילן אמרינן בפרק מי שמתו [שם כד, ב] ובדוכתי טובי בשם ר' יוחנן שבכל מקום מותר להרהר בדברי תורה חוץ מבית המרחץ ובית הכסא. ובירושלמי [ברכות פ"ג הלכה ד] גרסינן מהו להרהר בבית הכסא. חזקיה אמר מותר, ר' יסא אמר אסור. א"ר זעירא כל סבר קשי דהוי לי תמן סבריתיה. א"ר אלעזר בר שמעון כל ההוא סברא קשיא דטבול יום תמן סברתיה. מכאן מוכח דס"ל דמותר להרהר בבית הכסא. וכתב הב"י [ד"ה וכתב] בשם ה"ר מנוח [קריאת שמע ג, ד] דלא פליג אגמרא דידן, דההוא מיירי בשתלמודו שגור בפיו והרהר לאונסו דמותר. ויפה תירץ והחילוק הוא אמיתי, דגרסינן בפרק קמא דקדושין [לג, א] גבי הא דאמרינן יכול יעמוד מפניו מבית הכסא ומבית המרחץ, פרכינן ולא, והא ר' חייא הוה יתיב בי מסחותא וחליף ואזיל רבי שמעון ברבי ולא קם מקמיה ואיקפד, ואתא א"ל לאבוה, וא"ל שמא בהן יושב ומהרהר, טעמא דבהן יושב ומהרהר הא לאו הכי לא. ומשני דהא בבתי גואי והא בבתי בראי. הכי נמי מסתברא דאמר רבה בר בר חנה א"ר יוחנן בכל מקום מותר להרהר חוץ מבית המרחץ ומבית הכסא. ודחינן דילמא לאונסיה שאני. וכתב רש"י ז"ל לאונסיה שאני, פעמים שהוא טרוד ומעיין בשמועותיו לפני כניסתו למרחץ ועל כרחו היא שגורה בפיו ובלבו ומעיין בה בבית המרחץ עכ"ל. ומר"ן ז"ל בב"י [ד"ה וכתב] הביא סוגייא אחריתי ריש פרק טבול יום [זבחים קב, ב] שנויה לענין בית הכסא, והוא מה שהזכירו בירושלמי [הנ"ל] דר' אלעזר בר' שמעון גופיה יעויין שם, והכי נקיטנן. ועיין מה שכתבתי סימן ע"ה סעיף (ד') [ג]: 
וכן הכנויים כגון רחום נאמן וכו'. לשון המחבר הוא לשון הרמב"ם ז"ל פרק ג' מהלכות קריאת שמע [הלכה ה]. והנה הרב ז"ל לא הזכיר איסור שם שלום בבית המרחץ. ולא עוד אלא שכתב דדוקא בשמות המיוחדין אסור להזכירן בבית המרחץ, מכלל דכל שם שאינו מיוחד מותר להזכירו, ושם שלום לא מנינן ליה באינך שמות שאינן נמחקין, משמע דס"ל להרב ז"ל שמותר להזכיר שם שלום בבית המרחץ. ויש לתמוה בזה דבהידייא איתא בברייתא בפרק קמא דשבת [י, א] שבבית הפנימי של בית המרחץ אין שם שאלת שלום. ואמרינן [שם ע"ב] מסייע ליה לרב המנונא משמיה דעולא דאמר אסור לאדם שיתן שלום לחבירו בבית המרחץ משום שנאמר [שופטים ו, כג] ויקרא לו ה' שלום, ואין בזה חולק. וכן אמרינן בפרק קמא דמגילה [ג, א] ובפרק נגמר הדין [סנהדרין מד, א] אסור לו לאדם שיתן שלום לחבירו בלילה חיישינן שמא שד הוא. וכתב רש"י ז"ל [בסנהדרין שם] שמא שד הוא ואין מוציאין שם שמים על המזיק, ושלום שם שמים הוא שנאמר ויקרא לו ה' שלום עד כאן. ובספרי [נשא פיסקא מב] נמי אמרינן גדול שלום ששמו של הקדוש ברוך הוא קרוי שלום שנאמר ויקרא לו ה' שלום. ולענ"ד יראה שדעת הרב ז"ל לדחות ההיא מימרא דפרק קמא דשבת, חדא מההיא מימרא אחריתי דמייתינן התם דפרכינן אלא מעתה הימנותא אסיר למימר בבית הכסא דכתיב [דברים ז, ט] האל הנאמן, וכי תימא הכי נמי והאמר רב אשי שרי למימר הימנותא בבית הכסא. ומשני התם שם גופיה לא איקרי הכי דמתגרמינן אלהא מהימנא, הכא שם גופיה איקרי שלום דכתיב ויקרא לו ה' שלום. ויראה דהאי שינוייא היא דחייתא בעלמא מכח מה שהקשו בתוספות ז"ל [שם ד"ה דמתרגמינן] דגם גבי שלום מתרגמינן דעבד ליה שלם. ותירוץ התוספות אינו מספיק. ועוד אם איתא דשלום חלוק מנאמן לפי ששלום הוי שמו ממש, א"כ היכי מזלזלינן כולי האי להתיר ליתן שלום לנכרי כדאמרינן בהניזקין [גיטין סא, א]. וכן אמרו [ברכות יז, א] על ר' יוחנן [בן זכאי] שלא הקדימו אדם שלום ואפילו נכרי. וכן בהניזקין [סב, א] אמרינן עוד שלמא עלייכו מלכי שלמא עלייכו מלכי. וכן אמרינן התם [נו, א] גבי ר' יוחנן בן זכאי כי מטא להתם אמר שלמא עלך מלכא שלמא עלך מלכא. והא אמרינן באומר מודים מודים משתקין אותו כדאיתא בפרק אין עומדין [ברכות לג, ב], וא"כ במכל שכן שלום שלום אם הוא שמו של הקדוש ברוך הוא ממש. ועוד כן מוכח בפרק קמא דסוטה [י, א] דגרסינן התם א"ר יוחנן שמשון על שמו של הקדוש ברוך הוא נקרא שנאמר [תהלים פד, יב] כי שמש ומגן. ופרכינן אלא מעתה לא ימחה. מכאן מוכח דכל שהוא שמו של הקדוש ברוך הוא ממש שאינו ראוי שימחה, וכיון דקיימא לן דשם שלום נמחק ואינו מהשמות המיוחדין, משמע ודאי שאינו שמו של הקדוש ברוך הוא ממש, ודלא כמו שכתבו בתוספות ז"ל [סוטה שם; שבת י, ב ד"ה דמתרגמינן], וביאור לשון התוספות ז"ל עיין בספר גופי הלכות דף קל"ה. וההיא ברייתא דמייתי הש"ס [שבת שם] לסייעתא למאן דאמר ששם שלום הוי שמו של הקדוש ברוך הוא אינה סייעתא כולי האי, דדילמא ההיא ברייתא דקתני דבבית הפנימי אין שם שאלת שלום, דילמא בשאלת שלום מהשמות המיוחדים, דתנן בפרק בתרא דברכות [נד, א] ועוד התקינו שיהא אדם שואל בשלום חבירו בשם שנאמר [רות ב, ד] והנה בעז בא מבית לחם וכו'. וקרא דויקרא לו ה' שלום הנה המתרגם תירגם דעבד ליה שלם, ואינו שמו ממש. וכן במסכת חגיגה [יב, ב] גבי הא דאמרינן ז' רקיעים הם, וחד מינייהו ערבות שבו צדק ומשפט וצדקה גנזי חיים וגנזי שלום, ואמרינן גנזי שלום דכתיב [שופטים ו, כג] ויקרא לו ה' שלום, וכתב רש"י ז"ל ויקרא לו קראה אצלו עד כאן. והנה מכל הלין הוכחות דמייתינן אפשר שדחה הרב [הרמב"ם] ז"ל ההיא מימרא דפרק קמא דשבת מהלכה. זהו מה שנראה להליץ בענין זה: 
מעתה אבוא למה שהתיר הרב [הרמב"ם] ז"ל [קריאת שמע ג, ה] להזכיר בבית הכסא שם רחום. והשיג עליו הראב"ד ז"ל לא מצאנו שם רחום כי אם על הבורא ואסור לאומרו בבית הכסא עד כאן. ובכסף משנה כתב בשם ה"ר (מנוח) [יונה] [ברכות יז, ב ד"ה אבל] דאשכחן רחום וצדיק דכתיב [תהלים קיב, ד] זרח בחשך אור לישרים חנון ורחום וצדיק, דלעיל דהאי קרא מיירי בצדיק והצלחתו. ולא נהירא דבמסכת שבועות [לה, א] אהא דתנן משביעני אני עליכם ברחום וחנון, פרכינן עלה בגמרא למימרא דחנון ורחום שמות נינהו, ורמינהי חנון ורחום הרי אלו נמחקין. אמר אביי מתניתין במי שהוא רחום קאמר. א"ל רבא אי הכי בשמים ובארץ נמי במי שהשמים והארץ שלו קאמר. ומשני הכי השתא התם כיון דליכא מידי אחרינא דאיקרי רחום וחנון ודאי במי שהוא חנון במי שהוא רחום קאמר, הכא כיון דאיכא שמים וארץ בשמים ובארץ קאמר עד כאן. הנה מכאן מוכח בהידייא כדברי הראב"ד ז"ל שכתב שלא נמצא שם רחום כי אם על הבורא, ולכן אסור להזכירו בבית הכסא: 
ולענין הלכה נקיטנן דאסור להזכיר שם שלום כפשטא דשמעתתא דפרק קמא דשבת [י, ב]. וכן להזכיר שם חנון ורחום כדברי הראב"ד ז"ל בהשגותיו. וכבר כתבתי בסימן פ"ד שכפי זה אסור לקרא לאיש ששמו שלום בבית הכסא ובבית המרחץ. ואם נקרא בשם שמשון מתוך מה שכתבו התוספות ז"ל [סוטה י, א] דלפום מאי דשנינן דשם שמשון הוא מעין שמו של הקדוש ברוך הוא הוי כמו חנון, יראה דאסיר. אך לענ"ד יראה דיש להתיר בשם שמשון, כן נראה לי וכתב הכסף משנה [קריאת שמע ג, ג] בשם ה"ר מנוח דאיכא דאמרי כיון דאיסור מרחץ מפני שעומדים שם ערומים, הוא הדין להני מקוואות שטובלין בהן הנשים אסור לברך או לקרות בתוכו. ולא מיסתבר דעיקר איסור המרחץ אינו אלא משום איסור זוהמא והבלא דאתי ביה ע"י שתשמישו בחמין, אבל הני מקוואות שהמים שלהם צוננין ליכא זוהמא ומותר. וצ"ע דהא לענין מזוזה בית הטבילה כבית המרחץ עכ"ל. ולי נראה עיקר להתיר וההיא דמזוזה לא קשיא, דשאני התם דדירת כבוד בעינן והא ליכא. וכן משמע מהא דתנן [ברכות כב, ב] יתכסה במים ויקרא. וכן בברכות [נא, א] ופרק קמא דפסחים [ז, ב] טבל ועלה בעלייתו אומר וכו', ומשמע ודאי דהיינו אפילו בבית הטבילה. וכן בברייתא בפרק מי שמתו [ברכות כה, ב] קתני סתמא מים צלולין ישב בהן עד צוארו וקורא. וכן עמא דבר: 


פרי חדש אורח חיים סימן פו 
========================= 
סעיף א 
מים סרוחים וכו'. כ"כ הטור. והדין דין אמת, וכן מוכח בירושלמי [ברכות] פרק מי שמתו [הלכה ה] והביאו רבינו ז"ל מר"ן הב"י סימן ע"ט [ד"ה צואת חמור] בשם הרא"ש ז"ל [שם פ"ג סימן מו], וכל שכן למי רגלים שצריך להרחיק מהם מאחוריו ד' אמות ושלפניו כמלא עיניו, דהא אמתניתין [שם כב, ב] דתנן וכמה ירחיק מהם ומן הצואה ד' אמות, אמרינן [שם כו, א] לא שנו אלא לאחריו אבל לפניו כמלא עיניו. ובפרק בתרא דמגילה [כז, ב] אמרינן בשלמא המשתין מרחיק ד' אמות ומתפלל (תפילה) [תנינא] כמה ירחיק וכו'. וזה פשוט: 


פרי חדש אורח חיים סימן פז 
========================= 
סעיף א 
[סעיף א] גרף של רעי וכו'. הילך לשון הרמב"ם פרק ג' מהלכות קריאת שמע [הלכה יב] גרף של רעי ועביט של מימי רגלים אסור לקרות קריאת שמע כנגדן ואעפ"י שאין בהם כלום ואין להם ריח רע מפני שהם כבית הכסא עד כאן. ומדסתם ולא חילק משמע דבכל גוונא אסור אפילו כלי זכוכית. וכן בדין שהרי לבית הכסא מדמינן להו, ובית הכסא שאמרו אף על פי שאין בו צואה [ברכות כו, א]. והא דמייתו [התוספות שם כה, ב ד"ה גרף] ראיה מדנקט בברייתא [שם] גרף של רעי ועביט של מימי רגלים, וסתם גרף הוי של חרס, לאו ראיה היא דאורחא דמילתא נקט הברייתא. ותדע שהרי בברייתא אחריתי דמייתי התם [כה, א] קתני בה כלי שנשפכו ממנו מי רגלים אסור לקרות קריאת שמע כנגדו, ומדקתני סתם כלי משמע אפילו דהוי כלי זכוכית, ובבית הכסא חזינן שהחמירו ביה טובא, והכי נקיטנן. והא דאמרינן דגרף של רעי ועביט של מימי רגלים צריך להרחיק מהם, הוא בין אם הם לפני המטה בין אם הם לאחר המיטה. ואם מניחם תחת המיטה אם היא פתוחה מכל צד צריך שיהיו רגלי המיטה פחותים מג', דכל פחות משלשה כלבוד דמי (ואם) [ואז] אין צריך הרחקה כלל. ואם הוא מג' עד עשרה לא אפשיט [שם כה, ב], ונקיטנן לחומרא. ואם היא גבוה עשרה הרי חלקה רשות לעצמה ובכל גוונא שרי. ואם היא סתומה מכל צד אפילו משלשה עד עשרה אין צריך הרחקה: 
סעיף ג 
בסופו. ומותר לקרות כנגדן. הוא לשון הרמב"ם פרק ג' מהלכות קריאת שמע [הלכה ט], ופשוט הוא, ונלמד מהא דאמרינן פרק מי שמתו [ברכות כה, ב] צואה בגומא מניח סנדלו עליה וקורא קריאת שמע, וכל שכן הך: 


פרי חדש אורח חיים סימן פח 
========================= 
סעיף א 
כל הטמאין וכו'. כתב הרמב"ם ז"ל פרק ד' מהלכות תפילה [הלכה ד] שעזרא תקן שלא יקרא בעל קרי בלבד בדברי תורה עד שיטבול, ובית דין שעמדו אח"כ התקינו אף לתפילה שלא יתפלל בעל קרי בלבד עד שיטבול עד כאן. ובאמת לא מצינו זה בשום מקום. וגם בכסף משנה ז"ל כתב שאינו יודע מניין לו. וכמדומה לי שהוציאו הרב ז"ל מהא דגרסינן בפרק מי שמתו [ברכות כב, א] מאן דאמר בטלוה לטבילות כרבי יהודה בן בתירה, כלומר דקאמר רבי יהודה בן בתירה אין דברי תורה מקבלין טומאה, ודוקא דברי תורה אבל תפילה לא, לפי שהיתה תקנה שנייה, ולא רצו לבטל הב' תקנות בפעם אחת. ומאן דאמר בטלוה לטבילות היינו לומר שבטלו ג"כ התקנה שנייה של תפילה, כי הא דרב חסדא לייט אמאן דמהדר אמיא בעידן צלותא, כל שכן לאהדורי אט' קבין לתפילה, ולהכי בטלוה ודו"ק: כתב בספר ב"ח [סוף ד"ה כל] דלא תיקן עזרא טבילה אלא לדיבור, אבל להרהור לא. וכ"כ בתוספות ז"ל פרק מי שמתו [ברכות כ, ב ד"ה כדאשכחן] אהא דקאמר רבינא הרהור כדיבור דמי, דאע"ג דכדיבור דמי לענין קריאת שמע שיוצא ידי חובה, מכל מקום לאו כדיבור דמי לענין שיהא בעל קרי אסור להרהר. וקשה לי דא"כ אמאי תנן [שם כ, ב] בעל קרי מהרהר בלבו ואינו מברך לא לפניה ולא לאחריה, כלומר אפילו בהרהור, וליברכו בהרהור ויוצאין ידי חובה ואינן עוברין אתקנת עזרא. וי"ל דאפילו דיוצא ידי חובה דהרהור, קנסוהו שלא יברך אפלו בהרהור, דאם לא כן מאי הועילו בתקנתם: 
וכתב מר"ן ז"ל בב"י [ד"ה והוי] וז"ל והוי יודע דהני מ' סאה שהתקין עזרא לבעל קרי אפילו כולם מים שאובין כשרים וכדתנן במסכת מקוואות ריש פרק ח' מקוואות העמים שבחוץ לארץ כשרים לבעלי קריין אפילו נתמלאו בקילון. וכן פירשו שם הרמב"ם ור' שמשון [ד"ה לבעלי]. ובפרק מי שמתו [ברכות כב, ב] תניא בעל קרי שנתנו עליו ט' קבין מים טהור. במה דברים אמורים לעצמו אבל לאחרים, כלומר ללמוד לאחרים, מ' סאה. ר' יהודה אומר מ' סאה מכל מקום. ואפליגו במילתיה דר' יהודה תרי אמוראי, חד אמר לא שנו אלא בקרקע אבל בכלים לא, וחד אמר אפילו בכלים נמי. ופרכינן בשלמא למאן דאמר אפילו בכלים היינו דקתני ר' יהודה אומר מ' סאה מכל מקום, אלא למאן דאמר בקרקע אין, בכלים לא, מכל מקום לאתויי מאי. ומשני לאתויי מים שאובין. אלמא דלכולי עלמא מים שאובין כשרים, אלא דמר מכשיר אפילו לטבול בעודם בכלי, ומר סבר שאעפ"י שהן שאובין בעינן מיהא שיהו בקרקע כעין טבילה עכ"ל: 
ואיכא למידק מהא דגרסינן בפרק מי שמתו [שם כב, א] א"ל רב הונא לרבנן רבותי מפני מה אתם מזלזלין בטבילה זו, אי משום צינה אפשר במרחצאות. א"ל רב חסדא וכי יש טבילה בחמין. א"ל רב אדא בר אהבה קאי כוותך עד כאן. וקשה וכי רב חסדא ורב אדא פליגי אמתניתין דמקוואות [הנ"ל], וליכא תנא דפליג התם דכיון שהם שאובין משכחת לה חמין, וכדאמרינן פרק קמא דתעניות [יג, א] טבילה בחמין מי איכא שאובין נינהו. וי"ל דבתוספתא [מקואות ריש פ"ו] איכא פלוגתא בין ר' מאיר לר' יהודה אי מים שאובין פסולין לבעל קרי או לא, ורבנן דהוו מזלזלי ולא טבלי אפילו לאחריני משום דס"ל כההוא אמורא דמכל מקום דקאמר ר' יהודה אתא לאתויי מים שאובין. אי נמי אפילו דר' יהודה אמרה בכלים תנא קמא דברייתא פליג עליה בתרתי, וס"ל דבעינן טבילה זו במקוה כשאר טבילות ומים שאובין פסולין אפילו לבעל קרי ללמוד לאחרים, ומתניתין דמקואות אתייא כר' יהודה, ואינהו דאמרי כבר פלוגתיה, ורב הונא ס"ל כההוא אמורא דפריש דמכל מקום דר' יהודה אתא לאתויי כלים. וכפי זה במים שאובין אפילו תנא קמא מודה דשרי, ואפילו תימא דפליגי בתרתי וכדמוכח בתוספתא, איהו פוסק כר' יהודה, דסתם מתניתין [ריש פ"ח דמקואות] כוותיה. ומתוך מה שכתבתי יתבאר לך שמה שכתב מר"ן ז"ל דלכולי עלמא מהני מ' סאה מים שאובין, ליתא, דהיינו אליבא דר' יהודה, אך לת"ק בר פלוגתיה דר' יהודה לההוא אמורא דמפרש דמכל מקום דר' יהודה לאתויי מים שאובין על כרחך רבנן פסלי במים שאובין אפילו לבעל קרי כששונה לאחרים. ואפילו לאמורא אחרינא יש לומר דבתרתי פליגי, וכן עיקר, וכמוכח בתוספתא. אלא דאיכא למימר דלדידן דקיימא לן דאין חילוק בין שונה לעצמו לשונה לאחרים, הדרינן למימר דמ' סאה מים שאובין מהני במכל שכן דט' קבין: 
ולענין הלכה נקטינן בפשיטות דמהני מ' סאה מים שאובין. חדא, דסתם במתניתין ומחלוקת בברייתא הלכה כסתם מתניתין. ועוד דהנהו אמוראי דשקלי וטרי אליבא דר' יהודה אלמא הכי סבירא להו, ואף על גב דאיכא אמוראי דשקלי וטרי כדברי ת"ק, מכל מקום ר' יהודה  לא פליג ברישא בשונה לעצמו. והאידנא נהוג עלמא כר' יהודה בן בתירה [ברכות כב, א] בין לתלמוד תורה בין לתפילה, ואף על גב דאיכא מאן דפליג לענין תפילה [מובא ברי"ף שם  יג, ב], הנה הירושלמי [יומא פ"ח סוף הלכה א] מבואר הפך דבריו, וכמו שכתב הטור בשם הראב"ד, והלכה שהיא רופפת בידך פוק חזי מאי עמא דבר: 
הגה יש שכתבו שאין לאשה נידה בימי ראייתה וכו'. הך סברא לא מיחוורא כלל, דהא גרסינן בהידייא בפרק מי שמתו [שם כב, א] הזבין והמצורעין ובאין על נדות מותרין לקרות בתורה, ודוקא בעל קרי לא יקרא. ואיכא מאן דאמר התם דאף מציע את הגמרא, ובלבד שלא יאמר הזכרות שבה. מכלל דשאר טמאים אפילו בהזכרות. ועוד תנן [שם כו, א] נדה שפלטה שכבת זרע והמשמשת שראתה נידה צריכין טבילה, משום ראיית הקרי וכדמוכח בהידייא גבי הא דאמרינן [שם כא, ב] דקסבר ר' יהודה בעל קרי מותר בדברי תורה. וכיון שזה מוכרח מהמשנה ומדין התלמוד ומוסכם מהפוסקים שנידה חייבת להתפלל מי הוא זה שיוכל לחלוק בזה ולפטור הנשים בימי נידותן מתפילה. ולכן חייב כל איש ואיש להזהיר בביתו על כך שלא ימנעו מלהתפלל בימי נידותן שרשאות וחייבות להתפלל, והשומע בזה ישא ברכה מאת ה': 


פרי חדש אורח חיים סימן פט 
========================= 
סעיף א 
תפלת השחר וכו'. כתב הרמב"ם ז"ל פ"א מהלכות תפלה [הלכה א] מצות עשה להתפלל בכל יום, שנאמר [שמות כג, כה] ועבדתם את ה' אלהיכם, מפי השמועה למדו שעבודה זו היא תפילה שנאמר [דברים יא, יג] ולעבדו בכל לבבכם, אמרו חכמים איזו היא עבודה שבלב זו תפילה, ואין מנין התפילות מן התורה, ואין לתפילה זמן קבוע מן התורה ע"כ. איברא דבריש תעניות [ב, א] אמרינן ולעבדו בכל לבבכם איזו היא עבודה שבלב הוי אומר זו תפילה, ואמרינן בהמקבל [בבא מציעא קז, ב] ובסוף פרק החובל [בבא קמא צב, ב] ועבדתם את ה' אלהיכם [שמות כג, כה] זו ק"ש ותפילה, וקרא דלעובדו גלי על ועבדתם דהויא תפילה. ועוד יצא לו לרב ז"ל מהא דאמרינן פ"ק דיומא [יט, ב] ודברת בם [דברים ו, ז] ולא בתפילה, אלמא דתפילה דאורייתא. וכן גבי פועלים עושין בסעודתן אמרינן [ברכות טז, א] קורין ק"ש ומתפללין מעין י"ח, אבל ברכת המוציא אין מברכין, מכלל דתפילה דאורייתא. ועוד דחזינן שהחמירו הרבה לענין תפילה יותר מק"ש לכמה דינים. וכן [שם כד, ב] היתה טלית של עור חגור על מתניו מותר לקרות ק"ש, ולתפילה עד שיכסה את לבו. וכן בפרק אין עומדין [שם ל, ב] החמירו בתפילה הרבה, ואי לא הוה ליה עיקר בדאורייתא, לא הוה להו לאחמורי כולי האי. וכן בפרק מי שמתו [שם כ, ב] אהא דתנן נשים חייבין בתפילה פריך עלה בגמרא פשיטא, ומשני מהו דתימא הואיל דכתיב [תהלים, נה, יח] ערב ובקר וצהרים, כמצות עשה שהזמן גרמא דמי, קמ"ל, כלומר דכיון דמדאורייתא אין לה קבע וזמנה כל היום דמיחייבי, ואם איתא דליכא תפילה כלל מדאורייתא אמאי מיחייבי, דאי מדרבנן הא הוה ליה מצות עשה שהזמן גרמא ולא הוה להו למיחייבינהו, אלא על כרחך דכיון דמדאורייתא מיחייבי דהא לא תלייא בזמן גם מדרבנן מיחייב. וכן מוכח מדברי הרב [הרמב"ם] ז"ל שאחר שכתב הלשון שהבאתי סיים וכתב לפיכך נשים ועבדים חייבין בתפילה וכו'. ועוד דגרסינן בתוספתא [ברכות פרק ג הלכה א] כשם שנתנה תורה קבע לק"ש כך נתנו חכמים קבע לתפילה, מכלל דתפילה מן התורה אין לה קבע, אלא בכל שעה שירצה להתפלל יתפלל אלא שנתנו חכמים בה קבע. וכן מוכח בפ"ב דתעניות [יז, ב] דאמרינן התם מה הפרש בין זה לזה, כלומר דקרבן עצים דחי מעמד דנעילה ומעמד דמנחה לא דחי, ומשני הללו מדברי תורה והללו מדברי סופרים. ואין לומר דדבר תורה הוי מדרבנן, דבפרק מי שמתו [ברכות כ, ב] אהא דאמרינן נשים חייבות בקידוש היום דבר תורה, קאמר אביי דהוי מדרבנן, ואמר ליה רבא והא דבר תורה קאמר, מכלל דכל היכא דקתני דבר תורה הוי דאורייתא. ועוד בירושלמי פ"ק דשבת [הלכה ב] ופ"ק דברכות [הלכה ב] אמרינן אהא דתנן מפסיקין לק"ש ואין מפסיקין לתפילה, מאי טעמא א"ר אחא ק"ש דבר תורה, ותפילה אינה דבר תורה. א"ר בא ק"ש זמנה קבוע, תפילה אין זמנה קבוע. א"ר יוסי ק"ש אינה צריכה כונה, תפילה צריכה כונה ע"כ. וס"ל להרב ז"ל דניידי ר' בא ור' יוסי מדברי ר' אחא משום דס"ל דתפילה נמי הויא דבר תורה. זהו מה שנראה בדעת הרב ז"ל: 
אבל הרמב"ן [ספר המצות מצות עשה מצוה ה] השיג עליו והביאו בכסף משנה ז"ל [הלכות תפלה שם], דלא מיחוורא הך סברא, דהא גבי בעל קרי דתנן [ברכות כ, ב] דמהרהר בקריאת שמע ובברכת המזון, ואלו שום תפילה קצרה או ארוכה לא קתני, ואדרבה תניא [שם כא, א] היה עומד בתפילה ונזכר שהוא בעל קרי לא יפסיק אלא יקצר, ודייקינן טעמא דאתחיל הא לא אתחיל לא יתחיל, ויהיבנן טעמא בגמרא משום דק"ש דאורייתא ותפילה דרבנן. וכן במסכת סוכה [לח, א] אהא דתנן גבי לולב נוטלו על שולחנו, אמרינן בגמרא אלמא דמפסיק, והקשו מתפילה דתנן ואם התחילו אין מפסיקין. והשיבו על זה מאי קושיא הא בדאורייתא הא בדרבנן, משמע ודאי דתפילה דרבנן. וכן מוכח ההיא דירושלמי [שבת שם וברכות שם] דמייתינן. ועוד היכן מצינו בתורה חיוב התפילה בכל יום הא לא כתיב אלא ולעבדו בכל לבבכם. אלא דבהא איכא למימר דהתורה לא באת לסתום אלא לפרש וכיון דלא פירש סתמו כפירושו דהוי בכל יום. אי נמי כמו שכתב בעל קרית ספר [למבי"ט, תפלה שם] דמפיק לה מדמסמיך ליה ובירך את לחמך ואת מימיך, ואמרינן בהמקבל [בבא מציעא קז, ב] דהוי פת במלח וקיתון של מים של שחרית. ועוד דהא אמרינן בפרק מי שמת [ברכות כא, א] א"ר אלעזר ספק התפלל ספק לא התפלל אינו חוזר ומתפלל, ואי תפילה דאורייתא הוה ליה למימר שיחזור ויתפלל. ואפילו לר' יוחנן דקאמר חוזר ומתפלל, לאו משום דתפילה דאורייתא, אלא משום דצלותא רחמי נינהו וכולי יומא ליצלי וליזיל. וכן בפרק אין עומדין [שם לא, א] יכול יתפלל אדם כל היום כולו, כבר מפורש ע"י דניאל [ו, יא] וזימנין תלתא, יכול משבא לגולה הוחלה, כלומר שהתחיל אז להתפלל ומקודם לא היה מתפלל, תלמוד לומר די הוה עביד מן קדמת דנא. ואי סלקא דעתך דתפילה מדאורייתא מהיכא תיתי שמקודם לא היה מתפלל. וההיא דמייתינן מפועלים דפרק היה קורא [שם טז, א] שמתפללים מעין י"ח לא קשיא, דכן ראו חכמים שלא לפוטרם מתפילה. וההיא דפרק (בתרא) [שני] דתעניות [יז, ב] דקרינן ליה דבר תורה, לא קשיא דלגבי אידך דהוי דברי סופרים קרי להאי דבר תורה, ואפילו לדעת הרב ז"ל צ"ל כן. והא דחזינן שהחמירו טובא בתפילה, לאו משום דתפילה מן התורה, אלא משום שמדבר לפני המלך וצריך הכנעה יתירה. והא דנשים ועבדים חייבין בתפילה, משום דרחמי נינהו. ואידך קראי דמוכחי דתפילה דאורייתא, אסמכתא בעלמא נינהו, והעיקר כמ"ש הרמב"ן ז"ל: 
ואם התפלל משעלה עמוד השחר והאיר פני המזרח יצא. המחבר סתם בכאן ולא פירש, והעיקר הוא דשלשה זמנים יש להתחלת זמן התפילה. והנה עיקר מצותה הוא מהנץ החמה וכותיקין דכתיב [תהלים עב, ה] יראוך עם שמש. ולכתחילה יכול להתפלל משעלה עמוד השחר והאיר פני המזרח, מידי דהוה אתמיד, ומיהו אם התפלל משעלה עמוד השחר יצא, וכדתנן במגילה [כ, א] וכולן שעשו משעלה עמוד השחר יצא, וגם התמיד אם שחטהו משעלה עמוד השחר לא נפסל, אלא שלכתחילה כל דברים שמצותן ביום עיקר הזמן הוא מהנץ החמה, אלא שבתמיד שצריך להקריב כל הקרבנות קודם תמיד של בין הערבים הקדימו זמן מועט קודם הנץ החמה, אבל אם עשו משעלה עמוד השחר פשיטא דיצא. ודלא כדמשמע מדברי רבינו ירוחם ז"ל [נתיב ג ח"ג] שהביא בב"י [ד"ה זמן] ומדברי המחבר ז"ל וזה פשוט: 
לפי מה שכתבתי לקמן בריש סימן רל"ג [בליקוטים] בס"ד שזמן תפילת מנחה מתחיל מתחילת ז' שעות, אינו יכול להתפלל תפלת שחרית אלא עד חצות ומשם ואילך צריך להקדים תפילת מנחה: 
ואם טעה או עבר והתפלל וכו'. כן כתב הר"מ במז"ל [תפלה ג, א] והטור ז"ל. ובגמרא הכי איתא אמתניתין [ברכות כו, א] דתנן תפילת השחר עד חצות, פרכינן ותו לא והא אמר רב מרי א"ר יוחנן טעה ולא התפלל ערבית מתפלל שחרית שתים, שחרית, מתפלל מנחה שתים. ומשנינן כולי יומא מצלי ואזיל, עד חצות יהבי ליה שכר תפילה בזמנה, מכאן ואילך שכר תפילה יהבי ליה, שכר תפילה בזמנה לא יהבי ליה. ומשמע ודאי דכי היכי דלרבנן כולי יומא מצלי הוא הדין לר' יהודה דקיימא לן כוותיה דתפילת השחר עד ד' שעות, דעד ד' שעות יהבי ליה שכר תפילה בזמנה. מכאן ואילך שכר תפילה יהבי ליה, שכר תפילה בזמנה לא יהבי ליה. ומשמע להו להרמב"ם והטור ז"ל דכיון שאינו מתפלל לתשלומין אעפ"י שעבר זמן תפילה אפילו ביטל במזיד יכול להתפלל, דהא דאמרינן [שם] מעוות לא יוכל לתקון [קהלת א, טו] זה שביטל תפילה של שחרית, ואוקימנא להו במזיד, היינו דוקא בתפילת תשלומין שכבר עבר זמנה מכיון שאינו מתפלל קודם מנחה, אבל כל שמתפלל קודם תפילת מנחה, בזמנה קרינן לה להך מילתא. אבל הרי"ף [ברכות יח, א] והרא"ש ז"ל [שם פ"ד סימן א] כתבו ואף על גב דליתא לדרבנן דאמרי עד חצות, היכא דטעי וצלי לאחר ד' שעות  שכר תפילה יהבי ליה ע"כ. משמע להו ז"ל דכי היכי דבתפילת תשלומין אמרינן דוקא בשטעה, אבל לא כשביטל במזיד, הוא הדין נמי כל שמתפלל אחר שעבר זמנה דוקא בשביטל בשוגג אבל לא במזיד. וכן בדין דהא בגמרא מרמינן להו ואמרי כולי יומא מצלי ואזיל אלא דעד חצות יהבי ליה, והוא הדין עד ד' שעות לר' יהודה יהבי ליה שכר תפילה, א"כ אחר ד' שעות שכבר עבר זמנה האמיתי משם ואילך יש לו דין אחד, ודבר ברור הוא שלא יוכל להתפלל אלא כשעבר בשוגג. וכן כתבו בתוספות ז"ל אהא דאיבעייא להו [שם כו, ב] עד ד' שעות דקאמר ר' יהודה עד ועד בכלל, או דילמא עד ולא עד בכלל, וכתבו בתוספות [שם ד"ה איבעיא] תימא דאמרינן בנידה פרק הרואה כתם [נח, ב] כל שיעורי חכמים להחמיר אלמא עד ולא עד בכלל, וי"ל דאי אמרינן עד ועד בכלל יש בו גם חומרא שיתפלל ולא אמרינן עבר זמנו בטל קרבנו ואפילו במזיד ע"כ. וכן כתבו באלו טריפות [חולין נה, א ד"ה כל]. מכל הני מילי דכתיבנא נקיטנן להלכה שמי שביטל תפילת שחרית במזיד כיון שעברו ד' שעות דהיינו שליש היום, מעוות לא יוכל לתקון קרינן ביה, ואם שגג או נאנס עד שש שעות יכול להתפלל, ומשם ואילך יתפלל מקודם מנחה והדר תפילת שחרית לתשלומין, ודלא כמו שהבין בב"י [עט, ב ד"ה ואם] ומור"ם ז"ל בהגה דליתא, וכמו שכתבתי בסימן ק"ח סעיף ג' בס"ד, וכ"כ בב"ח ז"ל [ד"ה ומ"ש ואם], וברור הוא מתוך הסוגיא דאמאי משני כולי יומא מצלי ואזיל לא הוה ליה לשנויי, אלא דמתניתין דוקא עד חצות קתני ואלו לאחר חצות לא, אלא שכשהגיע זמן תפילת המנחה יש לה תשלומין, אלא ודאי כדאמרן. ואעפ"י שהרמב"ם כתב ואם עבר והתפלל עד חצות היום יצא, דמשמע דוקא עד חצות היום אבל בתחילת שבע לא, לא דייק הרב ז"ל בהכי, ותדע, שהרי כתב הרב ז"ל טעה ולא התפלל שחרית ועבר חצי היום יתפלל מנחה שתים, ועל כרחך חצי היום דקאמר לאו דוקא, אלא חצי היום וחצי שעה יותר, הכא נמי עד חצות היום וחצי שעה יותר, וזה ברור ואין בזה חולק: 
סעיף ב 
אסור לאדם להקדים לפתח חבירו ליתן לו שלום וכו'. בפרק היה קורא [ברכות יד, א] אמר רב כל הנותן שלום לחבירו קודם שיתפלל כאלו עשאו במה, שנאמר [ישעיה ב, כב] חדלו לכם מן האדם אשר נשמה באפו כי במה נחשב הוא, אל תקרי במה אלא במה. ושמואל אמר במה חשבתו לזה ולא לאלוה, מתיב רב ששת בפרקים שואל מפני הכבוד ומשיב, תרגמה רבי אבא במשכים לפתחו ע"כ. וכתוב בב"י [פ, א ד"ה וכיון] בשם רבינו ירוחם [נתיב ג חלק ג] דפירוש שלום כמו כריעה אבל שלום בפה מותר, ואפילו כריעה אינה אסורה אלא במשכים לפתחו ע"כ. ואין זה נכון, דסתם קאמר רב הנותן שלום לחבירו ואין דרך לכרוע לחבר. ויראה שטעם רבינו ירוחם הוא דלא שייך למימר שעשאו במה אלא ביודע לו, ורב [ו]שמואל הלכה כרב באיסורי. וגם זה אינו נכון, דנהי דמשמע דלא שייך במה אלא בכורע, מ"מ דילמא אפילו לרב איסורא איכא אפילו בשאלת שלום, ושמואל פליג עליה במאי דקאמר רב דבכורע עשאו במה, וקאמר איהו דאפילו בכורע ליכא עשאו במה אלא איסורא דבמה חשבתו לזה ולא לאלוה, ועוד דלשמואל דלא דריש במה לשון במה, אלא במה חשבתו לזה להקדים כבודו לכבוד המקום, משמע ודאי דאפילו שלום אסור ואפילו צפרא דמרי טב, כיון שמשכים לפתחו, לכך הרי מקדים כבודו לכבוד המקום. אבל אם הוצרך ללכת שם לשום ענין אפילו שלום מותר ואפילו לכרוע, והא דקתני בברייתא [שם] הקורא את שמע ופגע בו רבו או גדול ממנו בפרקים שואל וכו', אורחא דמילתא נקט, וכל שאינו משכים לפתחו להקביל פניו, פגע בו מיקרי. והא דתנן במדות [פרק א משנה ב] איש הר הבית היה מחזר על כל משמר ומשמר ואבוקות דולקות לפניו, וכל משמר שאינו עומד אומר לו איש הרב הבית שלום עליך ניכר שהוא ישן וכו'. התם לא הוי משכים לפתחו, אי נמי כיון שלא הגיע זמן תפילה מותר, וכדלקמן גבי יוצא לדרך [סעיף ג בפרי חדש]. ומעתה אבא לדברי המחבר ז"ל מ"ש שאם התחיל לברך הברכות אין לחוש, היינו כשאינו משכים לפתחו, דאלו במשכים אפילו שלום אסור, דהא פרכינן [ברכות שם] אמתניתין דתנן בפרקים שואל מפני הכבוד, ולישני ליה שאני התם שכבר קיבל עליו עול מלכות שמים, אלא ודאי דקודם תפילת שמונה עשרה במשכים לפתחו אסור בכל גוונא, וכדכתיבנא אפילו צפרא דמרי טב שהרי הקדים כבודו לכבוד המקום: 
ומ"ש בשם יש אומרים שאפילו במוצא חבירו בשוק לא יאמר לו אלא צפרא דמרי טב, לאו מעיקר דינא הוא, שהרי מבואר בסוגייא דכל שאינו משכים שלום מותר ואפילו לכרוע שרי דומיא דמתניתין דמפני הכבוד ומפני היראה דהיינו כריעה, אלא לא כתב הראב"ד [מובא ברשב"א ברכות יד, א ד"ה אמר] אלא שנהגו בכך כדי שלא יתעסק בדברים אחרים וה"ה לעשות צרכיו קודם שיתפלל, דהיינו דוקא תפילת שמונה עשרה, ודלא כיש מקילין בכך, דליתא כדמוכח בהידייא גבי שאלת שלום וכדכתיבנא, ומינה נילף למימרא אחריתי דתרוייהו בחדא גוונא מיתנייו, והכי נקטינן: 
סעיף ג 
עד שיתפלל תפלת שמונה עשרה. עיין מ"ש בסמוך וכתב בכסף משנה פ"ו מהלכות תפילה [הלכה ד] בשם ה"ר מנוח דלאו דוקא תפילת שחרית אלא אפילו איזו תפילה שיהיה, כיון שהגיע זמנה אין לו לצאת עד שיתפלל אותה ע"כ. אבל לא הגיע זמנה מותר לצאת לדרך, וכן מוכח בהידייא בזוהר הקדוש סוף פרשת וישלח [קעח, א] רבי אלעזר ורבי יצחק הוו אזלי באורחא ומטא זימנא דקריאת שמע וקם ר"א וקרא ק"ש וכו': 
ומ"ש המחבר אבל מים מותר לשתות. דוקא בלא סוקאר אבל בסוקאר אין לך גאוה גדולה מזו, והוא הדין לקאוי שמותר לשתותו קודם תפילה, כדי שיוכל לכוין דעתו ולהתפלל, ובפרט בארץ מצרים שאין הדעת מתיישב בלא קאוי אבל בצוקאר אסור. והוא הדין לאכול מעט ממיני תרגימה כדי שלא לשתות הקאוי אליבא ריקנייא דאסיר. והכל בו [סימן ט] אוסר לשתות מים, וכן נראה דעת הרמב"ם [תפלה ה, ב] שהעתיק מר"ן לשונו בס"ד, ומדכתב הצמא, מוכרח שאפילו מים אסור לשתות קודם תפילה, והמחבר מר"ן דכתב הצמא וכו', לישניה דהרמב"ם נקיט ואזיל והעתיק דבריו לענין רעב ודוק: 
ומ"ש לרפואה מותר. מסתברא דאעפ"י שאינו מעלה ומוריד לשתותו קודם תפילה, ויכול לשתותו אחר תפילה, שרי דהא לית ביה גאוה: 
סעיף ד 
הצמא והרעב וכו'. הצמא לאו דוקא דהא מים מותר לשתות קודם תפילה וכדלעיל. אי נמי אעפ"י שאינו רעב אלא צריך לאכול מקודם שום דבר כדי שלא תבא השתייה אליבא ריקנייא ויעשה לו היזק: 
סעיף ה 
ויש אומרים שאין צריך להפסיק. לדעת הי"א אפילו אם התחיל באיסור אין צריך להפסיק דומיא דתפילת מנחה, ואעפ"י שכן נראה עיקר יש להחמיר כסברא ראשונה: 
סעיף ו 
אפילו ללמוד אסור משיגיע זמן תפלה. בפ"ק דברכות [ה, ב] תניא אבא בנימין אומר על שני דברים הייתי מצטער כל ימי על תפילתי שתהא לפני מיטתי, ואסיקנא דהיינו סמוך למיטתי. וכתב רש"י ז"ל [ד"ה סמוך למטתי] אפילו ללמוד. וכתבו בתוספות ז"ל [ד"ה אלא] שלא ידעו מנא ליה, אבל ראיה דשרי ללמוד קודם, דלקמן בפ"ב [שם יד, ב] אמרינן דרב מקדים ומשי ידיה ומברך ומתני פירקין ע"כ. וגם דעת הרמב"ם כן [כרש"י], שכתב בפ"ו מהלכות תפילה [הלכה ח] וז"ל, מי שהיה עוסק בתלמוד תורה והגיע זמן התפילה פוסק ומתפלל ע"כ. וכ"ש שאסור ללמוד לכתחילה. ודבר ברור הוא שכל זה כל זמן שהגיע זמן תפילה, אבל מקודם אדרבא חייב ללמוד ותבא עליו ברכה. וכפי זה תמה בב"ח [פ, ב ד"ה ואפילו] דמאי מייתו תוספות ראייה מרב מקדים ומשי ידיה, דההיא כשלא הגיע זמן תפילת שחרית עדיין. ולא דק, דבגמרא הכי איתא רב משי ידיה וקרא ק"ש ואנח תפילין וצלי, ופרכינן והיכי עביד הכי כלומר לאקדומי קריאה לעשייה, והאמר רב חייא בר אשי זימנין סגיאין הוה קאימנא קמי דרב ומקדים ומשי ידיה ומברך ומתני לן פרקין ומנח תפילין והדר קרי ק"ש, אלמא מקדים עשייה מקמי מלכות שמים, וכי תימא בדלא מטא זמן קריאת שמע, א"כ מאי אסהדותיה דר' חייא בר אשי. ודחינן לעולם בדלא מטא זמן ק"ש, ודקא קשיא לך מאי אסהדותיה לאפוקי ממ"ד למשנה אין צריך לברך וכו'. הנה מכאן מוכח דשרי ללמוד קודם זמן תפילה אפילו בהגיע זמנה, דאל"כ לימא ליה וליטעמיך אי במטא זמן קריאת שמע היכי מצי לקרות, והיא ראיית התוספות. ואינה ראייה אצלי, דשאני הכא דאיכא תלמוד תורה דרבים, וגם רש"י ז"ל מודה בהא. ועוד איני רואה גילוי בדברי רש"י שלפנינו דאסור ללמוד, אלא אבא דבנימין מדת חסידות הוא דעבד. אבל להרמב"ם יש לו דעת אחרת בעניינים אלו, שס"ל דקילי אכילה ומרחץ וכיוצא מתפילה, דבתפילה אפילו דאיכא שהות מפסיק. וזה יצא לו לרב ז"ל מהא דתנן בפ"ק דשבת [ט, ב] ואם התחילו אין מפסיקין, מפסיקין לקריאת שמע ואין מפסיקין לתפילה. וכי היכי דאין מפסיקין דרישא בדאיכא שהות כדמוכח להידייא במסכת סוכה [לח, א], מינה נמי לסיפא דקתני מפסיקין לק"ש ואין מפסיקין לתפילה, היינו אפילו בדאיכא שהות. וטעמא דאין מפסיקין לתפילה אוקמינא בחברים שהיו עוסקים בתורה שתורתם אומנותם, הא לאו הכי מפסיקין לתפילה דומיא דקריאת שמע אפילו בדאיכא שהות. אבל לדעת הרז"ה [בעל המאור ג, ב ד"ה מתניתין] והר"ן [ה, א ד"ה ואין מפסיקין] בפ"ק דשבת וכל הפוסקים דשרי ללמוד מקודם תפילה, וההיא מתניתין דפ"ק דשבת הכי מיתוקמא ברישא קאמר דאין מפסיקין לתפילה דהוי מדרבנן, כיון דאיכא שהות, ואפילו הכי מפסיקין לקריאת שמע משום דהוי דאורייתא, וסיפא דאין מפסיקין לתפילה דמוקמינן לה במי שתורתם אומנותם על כרחך היינו אפילו בדליכא שהות, ובזה גם דעת הרמב"ם ז"ל כן. וכפי זה לכי דייקינן נידוק הכי טעמא משום דתורתם אומנותם, הא בשאין תורתם אומנותם כיון דליכא שהות מפסיקין, והכי מסתבר ועיקר, ואדרבא עדיף ללמוד מעט קודם תפילה. וכן מוכח מפשטא דההיא ברייתא דקתני פ"ק דברכות [ד, ב] אדם בא מן השדה בערב נכנס לבית הכנסת אם רגיל לקרות קורא, ואם רגיל לשנות שונה, וקורא ק"ש ומתפלל, וכן מוכח בהידייא בירושלמי פ"ק דברכות [הלכה א] דגרסינן התם ר' ייסא מפקד לחברייא אין בעיתון מתעסקן באורייתא אתון קריין שמע קודם חצות ומתעסקין. וכן בש"ס דילן בפ"ק דשבת [י, א] ר' ירמיה הוה יתיב קמיה דר' זירא והוו עסקי בשמעתתא, נגה לצלויי והוה קא מסרהב ר' ירמיה, קרי עליה ר' זירא מסיר אזנו משמע תורה גם תפלתו תועבה. והיינו טעמא דקרי עליה הכי שלא היתה עדיין שעה עוברת, ודלא כתירוץ ראשון של תוספות [שם יא, א ד"ה כגון] שהיתה תורתם אומנותם, דא"כ אמאי הוה מסרהב ר' ירמיה. ועוד הא דקאמר ר' יוחנן בפרק תפילת השחר [ברכות כט, ב] מצוה להתפלל עם דמדומי חמה. וכן בפרק כל כתבי [שבת קיח, ב] א"ר יוסי יהא חלקי עם המתפללים עם דמדומי חמה. וכן בירושלמי [ברכות פרק ד הלכה א] ר' יוסי בר חנינא היה מתפלל עם דמדומי חמה. הכא נמי נימא שיניח מלקרות משהגיע זמן תפילת המנחה כדי להתפלל עם דמדומי חמה. ועוד אמרינן במסכת מגילה [כג, א] בי"ט מאחרין לבא וממהרין לצאת, וכתב רש"י בי"ט מאחרין לבא לבית הכנסת שצריך לטרוח לסעודת יום טוב ע"כ. ומכאן יש סמך למה שנוהגין מקצת אנשים לקנות צרכי שבת בבוקר קודם תפילה, ועוד מדאמרינן בפרק היה קורא [ברכות יד, א] אסור לעשות חפציו קודם שיתפלל, משמע דוקא חפציו הוא דאסיר הא חפצי שמים ותלמוד תורה בכלל מותר. ועיין במ"ש לעיל סימן ע' סעיף ד', והכי נקיטנן: 
ומה שכתב המחבר לאסור בתלמוד תורה למי שרגיל להתפלל בבית מדרשו דילמא מטריד בגירסיה, לא מסתבר כלל דלא חיישינן לדילמא ממשיך אלא בהנהו מילי דתניא בפ"ק דשבת [ט, ב; יא, א] אבל לשאר מילי לא, וכדמוכח מההיא דירושלמי דפ"ק דברכות [הלכה א] דאייתינן לעיל, ואין לחלק ולומר דשאני התם שיש לה המשך זמן יותר מתפילת שחרית, דאדרבה במכל שכן, דהתם לא מירתת והכא מירתת, וטפי אית לן להתיר בכאן, והכי מחלקינן בפ"ק דשבת [י, א]. והא דאמרינן פ"ק דפסחים [ד, א] האי צורבא מרבנן לא ליפתח בעידניה באורתא דתליסר נגהי ארביסר דילמא משכא ליה שמעתתא ואתי לאימנועי ממצוה, שאני התם דמזמן לזמן קאתיא ולא מידכר, ואדרבה משם ראייה דהתם הוא דחיישינן הא בעלמא לא חיישינן לדילמא מטריד, וכן עיקר ודלא כר"י ז"ל [הובא בטור] כנ"ל: 
סעיף ח 
הכי עדיף טפי וכו'. אפילו לפי מה שכתוב ריש סימן נ"ח שחייב לכתחילה לכוין השלמת ק"ש סמוך להנץ חמה, הכא מודינא שאם משיראה את חבירו הרגיל עמו קצת, מתעכב השיירא קצת, באופן שיוכל לקרות ק"ש ולהתפלל מעומד ולסמוך גאולה לתפילה, הכי עדיף טפי: 



 *   *   *   *   *   *   *   *   *   *   *   *   *   * 
פרי חדש אורח חיים סימן צ 
======================== 
סעיף א 
ולא על גבי מקום גבוה. מפורש בברייתא [ברכות י, ב] לפי שאין גבהות לפני המקום, כלומר שצריך להראות עצמו שפל ברך ומוכנע, וכדתנן [שם ל, ב] אין עומדין להתפלל אלא מתוך כובד ראש. ואיכא למידק דמהכא משמע דמקום נמוך עדיף טפי, וכן במסכת תענית [כג, ב] ר' יונה אבוה דר' מני כי איצטריך עלמא למיטרא אזיל וקאי בדוכתא עמיקתא דכתיב [תהלים קל, א] ממעמקים וכו', ואלו בפ"ק דשבת [יא, א] אמרינן כל עיר שגגותיה גבוהין מבית הכנסת לסוף חרבה. ואין לומר דלעולם דקרקעית בית הכנסת יהיה במקום נמוך, אלא מפני שראוי שלא יהיו בתי העיר גבוהין יותר מבית הכנסת וגנאי הדבר, לכך יגביהו גגי בית הכנסת אבל לעולם שקרקעיתו יהיה במקום נמוך משום דכתיב ממעמקים, דהא בתוספתא [מגילה פרק ג הלכה יד] קתני אין בונין בית הכנסת אלא בגבהה של עיר, אלמא דמקום גבוה עדיף טפי. וי"ל דהתם כיון דכל הצבור במקום גבוה ליכא למיחש למידי, אבל הכא מיירי ביחיד, דייקא נמי דקתני לא יעמוד אדם וכו'. ומיהו אפילו יחיד כיון שכוונתו להשמיע לציבור שרי וכמ"ש המחבר, וכההיא דאמרינן בסוטה פרק ואלו נאמרים [מא, א], ובפרק בתרא דסוכה [נא, ב] גבי אלכסנדרייא של מצרים בימה גדולה של עץ היתה באמצעיתה וחזן הכנסת עומד עליה וכו': 
הגה ואפילו אינן גבוהין ג'. מי שאינו רגיל בשואיקוס אסור להתפלל בהם דמטריד שמא יפול: 
סעיף ג 
בסופו. וכמה ברכות יתפללו האומנים עיין לקמן סימן ק"י סעיף ב': 
סעיף ז 
ולא אחורי בית הכנסת וכו'. פ"ק דברכות [ו, ב] אמר רב הונא כל המתפלל אחורי בית הכנסת נקרא רשע שנאמר [תהילים יב, ט] סביב רשעים יתהלכון, אמר אביי לא אמרן אלא דלא מיהדר אפי לבי כנישתא, אבל מיהדר אפי לבי כנישתא לית לן בה. וכתבו הגהות מיימוניות [תפלה פרק ה אות כ] בשם יש מפרשים דפירוש אחורי כמו חוץ, וכמו זה עומד אחר כתלינו [שיר השירים ב, ט]. ולפי זה אף לצדדין אסור ע"כ. וכן נראה מקרא דמייתינן דכתיב סביב רשעים יתהלכון, אלמא כל סביבות בית הכנסת דהיינו צדדין אסור, אבל אם עומד בחוץ לצד צפון או לצד דרום ופניו לבית הכנסת שרי, והוא הדין אם מתפלל אחורי כותל מערבית ומחזיר פניו כנגד בית הכנסת שהוא למזרח דשרי, אבל אם אחוריו אל כותל מזרחית אעפ"י שהוא מתפלל לצד שכל הקהל מתפללים אסור, והוא הדין אם מחזיר פניו לבית הכנסת ואחוריו לצד שהציבור מתפללים שאסור. וכל זה מוסכם מהמחבר ז"ל ועיקר: 
סעיף ח 
בסופו. ג"כ מי שהולך במרוצה מותר: 
סעיף ט 
בשעה שהציבור מתפללין. פירוש דוקא לכוין בשעה שמתפללין תפילת שמונה עשרה אבל לא שאר התפילה. והטעם לפי שאז עת רצון ועולין כל התפילות ביחד, והיינו דאמרינן בגמרא [ברכות ז, ב] לימא ליה מר לשילוחא דציבור בעידנא דמצלי ציבורא ליתי ולודעי למר, ודלא כדמשמע מלשון ההגה. והא דאמרינן פ"ק דעכו"ם [עבודה זרה ד, ב] דמצי איניש לצלויי צלותא (דספרא) [דצפרא] ביחיד בתלת שעי קמייתא [דיומא] דריש שתא, דכיון דאיכא ציבורא דקא מצלו לא קא מדחי. ההוא בדלא מצי לכווני השעה ממש וכגון שאינו ביישוב, אי נמי מדחא הוא דלא דחינן לה אבל אינה נשמעת, אבל במכוין השעה ממש עת רצון הוא ונשמעת. והא דאמרינן פ"ק דברכות [ו, א] אין תפלתו של אדם נשמעת אלא בבית הכנסת, ההיא בדלא אניס, אבל בדאניס כיון שמכוין השעה שפיר דמי: 
סעיף יד 
ישכים אדם לבית הכנסת וכו'. פ"ק דברכות [ו, א] מנין שהקב"ה מצוי בבית הכנסת שנאמר [תהלים פב, א] אלקים נצב בעדת אל, ומניין לעשרה שמתפללין ששכינה עמהם שנאמר אלקים נצב בעדת אל. ומניין לשלשה שיושבין בדין ששכינה עמהן שנאמר [שם] בקרב אלקים ישפוט. ופרכינן וכי מאחר דאפילו תלתא, עשרה מיבעייא. ומשנינן עשרה קדמא שכינתא ואתייא. כלומר אעפ"י שעדיין לא באו לבית הכנסת אפילו שלשה מהם כיון שיצאו מביתם לילך לבית הכנסת קדמה שכינה וכשהולכים לבית הכנסת הרי מוצאים שם השכינה. וכן כתב רש"י ז"ל [ד"ה] קדמא שכינה ואתייא, קודם שיהיו כל העשרה ע"כ. אי נמי י"ל דהחילוק שיש בין שלשה לעשרה הוא, דשלשה עד דיתבי דהיינו כשמתחילין לשפוט וכדדיק קרא דמייתי דכתיב בקרב אלהים ישפוט דהיינו בשעת המשפט, אבל עשרה אפילו קודם שיתחילו ללמוד או להתפלל, קדמא שכינה וקרי ליה קדימה לגבי אותו הלימוד, לאפוקי מתלתא דהוי עד דיתבי. והא דאמרינן לקמן [ברכות ו, ב] בשעה שבא הקדוש ברוך  הוא לבית הכנסת ולא מצא שם עשרה מיד הוא כועס, לאו דוקא אלא היינו לומר דכל שיש מניין בעיר ולבסוף אינם מתקבצים להתפלל בעשרה אלא כל אחד ואחד לבדו הקדוש ברוך הוא כועס.  ועיין בתשובת הרשב"א ז"ל [ח"א] סימן נ' ודוק: 
סעיף טו 
חייב חבירו להמתין לו וכו'. כתב ה"ר יונה [ברכות ג, א ד"ה שנים] דה"ה אם נכנסו הרבה בני אדם לבית הכנסת אעפ"י שלא נכנסו ביחד, שאותם שנשארו אחרונים יש לאחד להמתין לחבירו, מיהו אם נכנס יחידי בשעה שלא יוכל לסיים עמהם תפילתו אין חבירו חייב להמתין לו, דכיון שרואה שלא יוכל לסיים עמהם ונכנס, איגלאי מילתא דאדעתא דהכי נכנס ואינו מפחד אם ישאר יחידי ע"כ: 
סעיף כא 
כגון ארון ותיבה וכו'. כתב הב"י [פג, ב ד"ה וצריך] וה"ה מיטה דידן וכו' דמקרי קבוע, (ורבא) [והב"ח שם ד"ה וצריך] חולק וסובר דלא מיקרי קבוע, ומוכיח כן מתוספות [ברכות ה, ב ד"ה שלא], והמגן אברהם [ס"ק לו] כתב דאינו מוכרח דהתוספות קאי על המקשן וכו', ומיירי במיטה דידהו כמו שכתב הרב ב"י, וליתא דגם בזמן התלמוד היה להם מטה לשכיבה כדאיתא בפרק המקבל [בבא מציעא] דף קי"ג ע"ב ומדלא משני הכי גבי ההיא דלפני מיטתי פ"ק דברכות דף ה' [ע"א] משמע דליתא לדברי הב"י ודוק: 
בהגה. ולא חשיב חציצה רק בדבר גדול שגובהו י' ורחבו ד' וכו'. ולא נהירא לי דאדרבה כל כמה דגבוהה טפי הרי חלק רשות לעצמו ומצי להתפלל כנגדו, וכההיא תיבותא דהוה בי כנישתא דיהודאי רומאי דפרק בני העיר [מגילה כו, ב], אבל דבר קטן הוי הפסק. והא שמתפללין בבית הכנסת לפני הספסלין שיושבין בהן, היינו לפי דקביעי. ומסתברא דבעלי חיים אינם חוצצין וכדברי המחבר, דכי היכי דהוו מחיצה לענין סוכה וכדאיתא פ"ק דעירובין [טו, ב] ופרק הישן [סוכה כג, א], הכא נמי הוו כמו מחיצה ולא הוו חציצה. ועוד דלא גרע מאדם דלא הוי חציצה כדמוכח בהידייא מהא דגרסינן בפרק תפילת השחר [ברכות כז, א] רב איקלע לבי גניבא וצלי של שבת בערב שבת והוה מצלי ר' ירמיה בר אבא לאחוריה דרב, ואסיקנא לפי שהיה תלמיד חבר, שמע מינה מתפלל תלמיד אחורי רבו. וכן בירושלמי פרק ב' דראש השנה [הלכה ב], הביאו הב"י סוף סימן ק"ב, גרסינן ר' חייא בר בא הוה קאים מצלי עאל ר' כהנא וקם ליה מצלי מן אחורוי וכו'. ועוד בפרק מי שמתו [ברכות כד, ב] בש"ס דילן, רבינא הוה קאי אחורי דרב אשי נזדמן לו רוק פתקיה לאחוריה וכו', ואף על גב דאמרינן פרק תפילת השחר [שם כז, ב] שלא יתפלל אדם אחורי  רבו, שאני רבינא דתלמיד חבר הוה כדאיתא פרק הדר [עירובין סג, א]. מכל הלין מוכח בהידייא דאדם לא הוי חציצה ומה לי אדם מה לי בעלי חיים, ולכן הנזהר בזה שלא להתפלל אחרי אדם כיון שפטור מן הדבר ועושהו נקרא הדיוט ודלא כהמחבר ז"ל: 
סעיף כג 
אעפ"י שאינם בולטות וכו'. ואם הם למעלה מקומתו הרבה מסתברא דשרי, דהמתפלל צריך שיהיו עיניו למטה לארץ וכדלקמן סימן צ"ה ס"ב ע"ש: 
בתוספות ריש פרק הוציאו לו [יומא נד, א] האריכו הרבה על אותם שמציירים במחזורים צורות חיות ועופות אם יפה עושים אם לאו: 
סעיף כד 
אם הרחיק ד' אמות מותר. היינו אפילו לפני רבו וכ"כ בב"ח [פג, ב ד"ה ולא], אבל לאחורי רבו צריך להתרחק ד' אמות מלבד שיעור הפסיעות, דאולי שמא יצטרך רבו לעשות שלש פסיעות ויצערנו, וכדמוכח בירושלמי פרק ב דראש השנה [הלכה ה] הביאו הב"י סוף סימן (ק"ד) [קב], וה"נ התם ר' חייא בר בא הוה קאים מצלי, עאל ר' כהנא וקם ליה מצלי מן אחורוי מן דחסל ר' חייא בר בא מן צלותיה יתיב ליה דלא מיעבר קומוי רב כהנא מאריך מצלותיה מן דחסל ר' כהנא, א"ל הכי אתון נהיגין גביכון מצערן רברביהון וכו', ומיהו תלמיד חבר שרי בכל גוונא: 
סעיף כז 
היה עומד בתפלה וכו'. בפרק מי שמתו [ברכות כב, ב] תניא היה עומד בתפילה ומים שותתין על ברכיו פוסק עד שיכלו המים וחוזר ומתפלל, והקשה הרשב"א בחידושיו [שם] וז"ל מסתברא לי דאין צריך להרחיק ממקום המים כלל, מדלא קתני ומרחיק עד שיזרוק לאחוריו ד' אמות כדקתני בראה צואה כנגדו, וטעמא דמילתא משום דבצואה בעינן מחניך קדוש, אבל מי רגלים אינו אסור מדאורייתא אלא כנגד עמוד בלבד, והילכך אם לא התחיל מרחיק מדרבנן אבל בעומד בתפילה לא, ועוד נראה שאפילו בא לפסוק ולהרחיק אסור עכ"ל. וכתב הב"י בסימן ע"ח דהכי נקיטנן וכן עיקר, ודלא כמ"ש המחבר בכאן: 


פרי חדש אורח חיים סימן צא 
========================= 
סעיף ג 
ויש אומרים שאסור להוציא אזכרה וכו'. מסתברא כמאן דמתיר להוציא הזכרה בראש מגולה, וכן משמע קצת מהא דאמרינן בברכות [כד, ב] היה ישן בטליתו ואינו יכול להוציא ראשו מפני הצינה חוצץ בטליתו על צוארו, ואלו יכסה ראשו לא קתני, וכן תנן [שם כב, ב] יתכסה במים ויקרא. ותו גרסינן בברייתא [שם כה, ב] מים צלולין ישב בהן עד צוארו וקורא, ולא קאמר שיכסה ראשו. ותו תנן [שם כד, א] האשה יושבת וקוצה לה חלתה ערומה, ובפ"ק דסוכה [י, ב] אמרינן נמי הישן (בסוכה) [בכילה] ערום מוציא ראשו חוץ לכילה וקורא קריאת שמע, ומדקאמר בכל הני ערום סתם משמע ודאי דגם ראשו ערום דאל"כ הוה ליה לפרושי. וכן מוכח מהא דאמרינן בפ"ק דפסחים [ז, ב] ובפרק שלשה שאכלו [ברכות נא, א] טבל ועלה בעלייתו אומר אשר קדשנו וציונו על הטבילה. וכן מוכח מהא דאמרינן במדרש רבה [ויקרא כז, ו] הביאו הטור [ריש] סימן ס"א, א"ר ברכיה מלך בשר ודם משגר פרוגטמא שלו למדינה, מה הם עושין, כל בני המדינה עומדין על רגליהם ופורעים ראשיהם וקוראין אותו באימה ביראה ברתת ובזיע, אבל הקדוש ברוך הוא יתברך שמו אומר לישראל קראו קריאת שמע, פרוגטמא דידי, הרי לא הטרחתי עליכם לקרותה לא עומדים ולא פרועי ראש וכו' ע"כ, מכלל דאי בעי לקרותה פרוע ראש מותר. ושוב מצאתי שכן כתב מהרש"ל סימן ע"ב, ומיהו יש להחמיר כדברי האוסר: 
סעיף ה 
ולא ברגלים מגולות. זה יצא לו מהא דאמרינן פ"ק דשבת [י, א] רבא בר רב הונא רמי פוזמקי ומצלי, וכתבו בתוספות [ד"ה רמי] מכאן יש להוכיח שאין להתפלל יחף אלא בתשעה באב ויום הכפורים ע"כ. ומ"מ משמע דהיינו ממדת חסידות אבל מעיקר הדין שרי, דהא אהא דתנן במגילה [כד, א] פוחח אינו עובר לפני התיבה, פירש רש"י פוחח יחף. ולעבור לפני התיבה הוא דלא יעבור אבל להתפלל יחף שרי, והר"ן [שם טו, א ד"ה פוחח] השיג על פירוש רש"י שאפילו לעבור לפני התיבה שפיר דמי, דהא תנן [שם כד, ב] האומר איני עובר לפני התיבה מפני הסנדל אף יחף לא יעבור, משמע דהא אחר עובר אעפ"י שהוא יחף: 


פרי חדש אורח חיים סימן צב 
========================= 
סעיף א 
וצריך לחזור ולהתפלל וכו'. כן עיקר, ודלא כמו שכתוב בתוספות בפרק מי שמתו [ברכות כ, ב ד"ה אף על פי] דהוי מעוות לא יוכל לתקון וכו' דליתא, וכן משמע מהא דאמרינן פרק הדר [עירובין סד, א] שיכור אל יתפלל ואם התפלל תפלתו תועבה, ואמרינן התם [סה, א] דשיכור פטור מן התפילה, ולישנא דפטור משמע דהשתא פטור, ואם התפלל באותה שעה הרי התפלל בשעה שהיה פטור מן התפלה, וצריך לחזור ולהתפלל כשיפיג יינו מעליו. ועוד דגבי מים שותתין על ברכיו [ברכות שם] אמרינן שחוזר לראש, ומפרשינן טעמא משום דגברא דחוייא הוא ואינו ראוי ואין תפילתו תפילה, וכתב רש"י [שם כג, א ד"ה] גברא דחוייא הוא, כשהתחיל להתפלל והיה צריך לנקביו דחוי הוא מלהתפלל, הילכך מה שהתפלל אינה תפילה וחוזר לראש, ע"כ. ובברייתא [שם] קתני הוצרך לנקביו אל יתפלל ואם התפלל תפילתו תועבה אלמא דכל היכא דקתני תפילתו תועבה צריך לחזור ולהתפלל, וזו היא דעת כל הפוסקים ועיין במה שאכתוב סימן ק"ח סעיף ז' בס"ד: 
סעיף ד 
צריך לרחוץ ידיו במים. כתב הרמב"ם פ"ד מהלכות תפילה [הלכה ב] רוחץ ידיו במים עד הפרק ואח"כ יתפלל [הלכה ג], במה דברים אמורים שאינו מטהר לתפילה אלא ידיו בלבד, בשאר תפילות חוץ מתפילת שחרית, אבל שחרית רוחץ פניו ידיו ורגליו ואח"כ יתפלל. וכתב רבינו [הכסף משנה שם] בשם מגדל עוז [שם ד"ה כתב], שלמד כן מדתניא סוף פרק במה טומנין [שבת נ, ב] רוחץ אדם פניו ידיו ורגליו בכל יום משום קונו, שנאמר [משלי טז, ד] כל פעל ה' למענהו וכו', אבל מתוך הסוגייא דהתם משמע דלא לענין תפילת שחרית מיתנייא, אלא דליכא איסור לייפות את עצמו, ותדע שהרי ברייתא זו לא הוזכרה בעיקר דוכתא בכולה מסכת ברכות. ולי נראה דמשמע ליה להרמב"ם דדומייא דקידוש דבעינן ידים ורגלים [זבחים טו, ב] הכי נמי תפילה, ואינו מחוור דבהרואה [ברכות ס, ב] אמרינן כי משי אפיה לימא וכו' וכן בפרק היה קורא [שם יד, ב] גבי חופר כוך אמרינן הגיע זמן קריאת שמע עולה ונוטל ידיו ומניח תפילין וקורא קריאת שמע ומתפלל, וכן אמרינן התם הרוצה שיקבל עליו עול מלכות שמים שלימה יפנה ויטול ידיו וכו'. ואמרינן תו [שם טו, א] כל הנפנה ונוטל ידיו וכו', וכן בסוף פ"ק דברכות [יא, ב] ובפרק הנזכר [שם יד, ב] רב משי ידיה וכו', וכן בסוטה פרק ואלו נאמרים [לט, א] כל כהן שלא נטל ידיו לא ישא את כפיו, וכתב הב"י סימן קכ"ח [קיא, ב ד"ה ויטול] שדעת הרמב"ם [נשיאת כפים טו, ה] שכל שנטל ידיו שחרית אין צריך לחזור וליטלם. ומדלא לישתמיט חד דוכתא מהני לומר שרוחץ רגליו, משמע ודאי דלא בעינן אלא נטילת ידים שחרית. והכי נקיטנן וכן עמא דבר: 
ומ"ש המחבר עד מיל חוזר וכו'. לא קיימא לן הכי אלא פחות ממיל חוזר אבל מיל אינו חוזר: 


פרי חדש אורח חיים סימן צג 
========================= 
סעיף א 
בסופו. דאינו צריך לפסוק להתפלל. הדין דין אמת לכולי עלמא שאין צריך להפסיק ולהתפלל, ובמכל שכן מקריאת שמע שנתבאר לעיל סימן ע' סעיף ד', ועיין מה שכתבתי שם בס"ד: 


פרי חדש אורח חיים סימן צד 
========================= 
סעיף ד 
כתוב בב"י [ד"ה כתוב באהל מועד] בשם אהל מועד [תפלה דרך ג נתיב יב] שהיוצא (לברך) [לדרך] בי"ט שני ללות המת או שיצא באונס, אין מתפלל ז' ברכות של י"ט אלא מעומד דלא גמרינן ז' ברכות משמונה עשרה, ולמד כן ממה שכתבו התוספות ז"ל [ברכות ל, א ד"ה מסמך] על הבינינו. ואינו מחוור, דהא בברייתא פרק תפילת השחר [שם] קתני השכים לדרך מביאין לו שופר ותוקע וכו', עד כאן לא פליגי ת"ק ורשב"א אלא אי מיסמך גאולה לתפילה עדיף, או תפילה מעומד עדיף, אך לכולי עלמא כשיוצא לדרך מותר להתפלל אפילו מהלך אפילו תפילת י"ט, וכן כתב הרשב"א בחידושיו ז"ל [שם ד"ה הא] ועיקר. ועיין במה שאכתוב לקמן סעיף ט' בס"ד: 
סעיף ו 
בהגה. מכל מקום יהרהר בלבו וכו'. מסתברא שכשיסתלק האונס חוזר ומתפלל, וכמו שכתבתי לעיל סימן ס"ב סעיף ד' לענין קריאת שמע, וע"ש: 
סעיף ח 
יש ליזהר שלא לסמוך עצמו. ומיהו מסתברא דבעל בשר שרי לסמוך וכדלקמן סימן קמ"א סעיף א' יע"ש: 
סעיף ט 
מי שהוכרח להתפלל מיושב וכו'. בפרק תפילת השחר [ברכות ל, א] אסיקנא והילכתא הבינינו מעומד תפילה קצרה בין מעומד בין מהלך. ומקשו הכא מאי שנא מתפילה דאפילו מהלך יוצא דהא קיימא לן כרבי [שם], וכמו שכתב המחבר לעיל סעיף ד'. ובתוספות ז"ל [שם ד"ה מסמך] תירצו דשאני הבינינו שהיא קצרה ואין כאן ביטול דרך כל כך כמו בשמונה עשרה ברכות. ואין זה נכון, דהא קתני בברייתא [שם] השכים לצאת לדרך מביאין לו שופר ותוקע וכו', אלמא ביום טוב עסיקנן ואפילו דליכא אלא ז' ברכות מתפלל אפילו מהלך, דעד כאן לא פליגי ת"ק ורשב"א אלא אי מסמך גאולה לתפילה או תפילה מעומד עדיף, אבל אם יצא לדרך לכולי עלמא מתפלל אפילו מהלך, וכך הקשה הרשב"א ז"ל בחידושיו [שם ד"ה הא], אלא שהניח הדבר בצ"ע. עוד תירצו בתוספות ז"ל בשם (הר"י) [הר"ם] דהכא כי הדר לביתיה מצלי מעומד, אבל בהבינינו דכי מטי לביתיה לא בעי למיהדר לצלויי ולהכי בעינן מעומד. וגם תירוץ זה אינו מחוור, דלימרו רבנן שיתפללו הבינינו אפילו מהלך דומיא דתפילת שמונה עשרה, ולכי מטי לביתי ליהדר וליצלי. ועוד שעיקר דינם ליתא לענ"ד דלא אשכחן לחזור ולהתפלל אלא גבי תפילה קצרה, לפי שאין בה לא ג' קמייתא ולא תלת בתרייתא, הא תפילת שמונה עשרה דומיא דתפילה קצרה דקאמר בין מעומד בין מהלך ודאי דלא בעי למיהדר לצלויי, והא דאמרינן [שם] ברב אשי דהוה מצלי בהדי ציבורא מיושב, וכי הוה אתי לביתיה הדר ומצלי מעומד, שאני התם לפי שהיה מתפלל מיושב ולא דמי למהלך או לרכוב דכמהלך דמי. ובעיקר הקושיא נ"ל לתרץ דהא דקא פסיק תלמודא הבינינו מעומד דוקא בעיר, דכל השנה אדם מתפלל הבינינו חוץ ממוצאי שבת ומימות הגשמים, ותדע לך דאם לא כן כי קמיבעיא ליה [בברכות שם] מאי איכא בין הבינינו לתפילה קצרה, אמאי לא קאמר נמי דאיכא בינייהו דתפילה קצרה בין מעומד בין מהלך, והבינינו מעומד. אלא משמע דבדרך בין הבינינו בין תפילה קצרה בין מעומד בין מהלך, והא דאמרינן הילכתא הבינינו מעומד לא איצטריך הש"ס לפרושי דלא עדיף מתפילת שמונה עשרה, ועל כרחך מיתוקם בעיר דוקא. ואי קשיא דאי הכי פשיטא, וכי עדיף מתפילת שמונה עשרה. לא תיקשי, דכיון דלייט אביי אמאן דמצלי הבינינו ולא הותרה אלא בשעת הדחק או יש לו שום עסק לעשות, הוה אמינא דאפילו מהלך קמשמע לן דאע"פ כן דוקא מעומד, זהו מה שנראה לישב בזה. ומיהו לענין הלכה מסתברא שאפילו שהתפלל מיושב אין צריך לחזור ולהתפלל מעומד, שהרי כתב רש"י ז"ל בההיא דרב אשי [ברכות ל, א ד"ה לא חזינן] דהיינו טעמא שהיה חוזר ומתפלל לפי שלא היתה דעתו מיושבת עליו, וכיון דאנן השתא לא מכוונינן כלל, אדרבה מיחזי כיוהרא לחזור ולהתפלל, ועיין במה שאכתוב לקמן סימן ק"א סעיף א', וכן כתב בשיירי כנסת הגדולה [בהגב"י אות ב] בשם הרמ"ע מפאנו [סוף סימן יט] והכי נקיטנן, ודלא כפסק המחבר ז"ל: 


פרי חדש אורח חיים סימן צה 
========================= 
סעיף א 
יכוין רגליו וכו'. כתוב בספר כנסת הגדולה [הגה"ט] מצאתי במדרש חייב אדם לנענע עצמו בשעת תפילה שנאמר [תהלים לה, י] כל עצמותי תאמרנה, וכן מנהג החסידים מנורת המאור נר ג' כלל ג' [חלק א] פרק (י"ב) [יג]. וכ"כ בספר חסידים סימן נ"ז ע"כ. ובירושלמי [ברכות] פרק תפילת השחר [פרק ד הלכה ג] אהא דתנן ר"ג אומר בכל יום מתפלל אדם שמונה עשרה אמרינן, ולמה שמונה עשרה אמר רבי סימון כנגד שמונה עשרה חוליות שבשדרה שבשעה שאדם עומד ומתפלל צריך לשוח בכולן, מה טעם כל עצמותי תאמרנה ה' מי כמוך, ע"כ: 


פרי חדש אורח חיים סימן צו 
========================= 
סעיף א 
כשהוא מתפלל לא יאחוז בידו וכו'. כתוב בספר ב"ח דכל דאיכא טירדא דבזיון כתבי הקדש, או היזק בגופו, או הפסד ממון, אסור לתפסן בידו ואם תפסן צריך לחזור ולהתפלל ע"כ. ואני אומר שכל המוסיף גורע ומהיכן בא לו זה הטעות שצריך לחזור ולהתפלל, ואפילו לא כיון קיימא לן לקמן סימן ק"א [רמ"א סעיף א] שאין צריך לחזור ולהתפלל וכמו שאכתוב שם [ס"ק א] בס"ד: 


פרי חדש אורח חיים סימן צז 
========================= 
סעיף ד 
בסופו אינו יכול וכו'. ומיהו אם נתעטף אין צריך לחזור לתחילת התפלה. וכשיגמור תפילתו ימשמש בו ויברך, ועיין במה שכתבתי סימן ס"ו סעיף ח' בס"ד: 
סעיף ה 
מפשילן לאחוריו ומתפלל וכו'. אמרינן בירושלמי [ברכות] פרק היה קורא [פרק ב הלכה ה] והוא ששיקל תרין חולקין לאחורוי וחד לקומוי ע"כ. ואם הוא משאוי גדול שפורקו מעליו לא יתחיל להתפלל בשעה שפורקו וכמו שכתוב לעיל סוף סימן ס"ג לענין קריאת שמע: 


פרי חדש אורח חיים סימן צח 
========================= 
סעיף ד 
ושלא יחוץ דבר בינו לקיר וכו'. עיין מה שכתבתי סימן צ' סעיף כ"א. וסיים הטור בכאן שלא יחוץ דבר בינו לקרקע דוגמת הקרבן שחציצה פוסלת בינו לרצפה ע"כ. ולא נהירא, דאם כן היינו מחוייבים להתפלל יחפים, דומיא דכהנים שהיו מהלכין יחפין על רצפת העזרה כדי שלא יהא דבר חוצץ בינם לבין הרצפה, כדאיתא בפ"ב דזבחים [כד, א], וכמו שכתב רש"י [ד"ה בית] בפ"ק דשבת [יט, ב] אמתניתין. דמאחיזין את האור במדורת בית המוקד, ואדרבא בפ"ק דשבת [י, א] אמרינן רבא בר רב הונא רמי פוזמקי ומצלי, וכתבו בתוספות [שם ד"ה רמי] מכאן יש להוכיח שאין להתפלל יחף אלא בתשעה באב ויום הכיפורים, וכן המחבר לעיל סימן צ"א [סעיף ה] כתב שאין ראוי להתפלל ברגלים מגולים, ויפה כיון המחבר ז"ל שהעתיק כל דברי הטור והשמיט זה לפי שאינו מחוור: 
סעיף ה 
אל יחשוב ראוי הוא וכו'. ואמרינן נמי בפרק אין עומדין [ברכות לב, ב] שכל המאריך בתפילתו ומעיין בה כלומר שמצפה שתעשה בקשתו, סוף בא לידי כאב לב, שנאמר [משלי יג, יב] תוחלת ממושכה מחלה לב. מאי תקנתיה, יעסוק בתורה שנאמר [שם] ועץ חיים תאוה באה, ואין עץ חיים אלא תורה שנאמר [שם ג, יח] עץ חיים היא למחזיקים בה, ע"כ: 


פרי חדש אורח חיים סימן צט 
========================= 
סעיף א 
שתה יין כדי רביעית אל יתפלל. בפרק אין עומדין [ברכות לא, א] ויחשבה עלי לשכורה [שמואל א א, יג] מכאן ששיכור אסור להתפלל, ובכלל שיכור היינו אפילו שתה רביעית יין וכדאמרינן פרק הדר [עירובין סד, ב] שכור אל יורה והיינו כדי רביעית יין והכי נמי דכוותייהו. גרסינן תו התם [ע"ב] אל תתן את אמתך לפני בת בליעל [שם טז], א"ר אלעזר מכאן לשיכור שמתפלל כאלו עובד עכו"ם, כתיב הכא לפני בת בליעל, וכתיב התם [דברים יג, יד] יצאו אנשים בני בליעל, מה להלן עכו"ם אף כאן עכו"ם ע"כ. ואעפ"י שעוברת זמן התפילה אינו מתפלל, אלא אח"כ יתפלל תפילת תשלומין כדין נאנס. עוד ראיתי דסתם שכור היינו אפילו שתה כדי רביעית יין, מהא דאמרינן (פרק (ב') [ד] דתעניות [כו, ב] דכולי עלמא שיכור אסור בנשיאת כפים והוא אפילו שתה כדי רביעית: 
עוד הביא המחבר ראיה בב"י [ד"ה שכור] דשכור חשוב כשוגג ולא כמזיד, מהא דאמרינן פ"ק דברכות [ט, א] ההוא זוגא דרבנן דאשתכור בהלולא דבריה דריב"ל, אתו לקמיה דריב"ל אמר כדאי הוא רשב"י לסמוך עליו בשעת הדחק, אלמא דשכור חשוב כאנוס, דאם לא כן הרי בהזיד ולא קרא כתבו הפוסקים [סימן רלה סעיף ד] שאינו יוצא ידי חובה אחר שיעלה עמוד השחר, וכדתנן [ברכות ב, א] מעשה ובאו בניו של בית ר"ג מבית המשתה אמרו לו לא קרינו את שמע, אמר להם אם לא עלה עמוד השחר חייבין אתם לקרות, אלמא שאם עלה עמוד השחר אינם חייבין, לפי שנמשכו אחר אכילה ושתיה ולא היו שכורים ואנוסים. ועוד צריך להביא הוכחה לזה מהא דאמרינן פ"ד דנזיר [כג, א] גבי לוט הוא שנתכוון לשם עבירה ופושעים יכשלו בם [הושע יד, י], ופרכינן והא מינס אניס, אלמא דשכור חשוב אנוס ולא מזיד. ומיהו מסתברא ודאי שאם נשתכר ונודע בבירור שלא יוכל להפיג יינו מעליו עד שיעבור זמן תפילה פשיטא דאין לך מזיד גדול מזה, וכן מוכח בב"י [שם] ודמי להא דמשני במסכת נזיר [שם], דגנאי של לוט הוא דלפניא אחרינא לא איבעי למישתי חמרא. ועיין במה שכתבתי סימן צ"ב סעיף א': 
גרסינן בפרק (כל) הדר [עירובין סה, א] א"ר חנינא כל המפיק מגן בשעת גאוה סוגרין וחותמין צרות בעדו, שנאמר [איוב מא, ז] גאוה אפיקי מגינים סגור חתם צר, מאי משמע דהאי אפיק לישנא דסגור הוא, דכתיב [שם ו, טו] באפיק נחלים וכו', ר' יוחנן אמר כל שאינו מפיק אתמר. מאי משמע דהאי מפיק לישנא דגלויי הוא דכתיב [תהלים יח, טז] ויראו אפיקי מים ויגלו מוסדות תבל, וכתב רש"י ז"ל [ד"ה] המפיק מגן, המעביר תפילת מגן אברהם שאינו אומרה, בשעת גאוה, בשעת שכרות אינו מתפלל. סוגרין וחותמין צרות בעדו, שלא יבואו עליו. שאינו מפיק איתמר, דהאי מפיק לישנא דגלויי הוא והכי קאמר כל שאינו מגלה תפילה בשעת שכרות כלומר שאינו מתפלל. אפיקי (ים) [מים], גילוי הים כדכתיב ויגלו מוסדות תבל, ע"כ. ופרכינן מיכדי בין למר ובין למר קראי משמע, מאי בינייהו, ומשנינן איכא בינייהו דרב ששת, דרב ששת מסר שינתיה לשמעיה, וכתב רש"י ז"ל [ד"ה] מסר שינתיה לשמעיה, אמר לו הניחני לישן מעט וכשיגיע זמן תפילה הקיצני ר' חנינא דאמר אעבורי בעי, לית ליה דרב ששת ואסור להתפלל עד שיעור מאליו. והוסיפו עוד בתוספות ז"ל [שם ד"ה מסר] דאפילו עובר זמן תפילה לא יתפלל דשכור או שתוי חשבינן ליה עד שיעור מאליו, ע"כ. ולענין הלכה קי"ל כר' יוחנן ורב ששת דהוו תרי לגבי חד, ואפילו שיקיצנו אחר יכול להתפלל, ולענין קריאת שמע מסתברא דפסוק ראשון דבעי כונה אם קראו בהיותו שכור לא יצא וצריך לחזור ולקרותו, ומפסוק ראשון ואילך יצא, דלא גרע ממתנמנם שנתבאר לעיל סימן (ס"ד) [סג] סעיף ה' דיצא, וע"ש. וכל זה כשלא הגיע לשכרותו של לוט, אבל אם הגיע לשכרותו של לוט, כיון דפטור מכל המצוות אם קרא ובירך לא מיפטר בכך שהרי פטור היה באותה שעה, וחייב לחזור ולקרות ולברך: 
סעיף ב 
דרך מיל ושינה וכו'. בפרק הדר [שם סד, ב] גרסינן אמר רמי בר אבא דרך מיל (ושונה) [ושינה] כל שהוא מפיגין את היין, אמר רב נחמן אמר רבה בר אבוה לא שנו אלא ששתה כדי רביעית אבל שתה יותר מרביעית כל שכן שדרך טורדתו ושינה משכרתו. ופרכינן ודרך מיל מפיגה את היין, והתניא מעשה בר"ג שהיה רוכב על החמור והיה מהלך מעכו לכזיב וכו', כיון שהגיע לכזיב בא אחד לישאל על נדרו, אמר לחד שעמו כלום שתינו רביעית יין האיטלקי, אמר לו כן, אם כן יטייל אחרינו עד שיפיג ייננו, וטייל אחריהן ג' מילין עד שהגיע לסולמה של צור, כיון שהגיע לסולמה דצור ירד ר"ג מן החמור ונתעטף וישב והתיר לו נדרו. והרבה דברים למדנו באותה שעה, למדנו שרביעית יין האיטלקי משכר, ולמדנו שכור אל יורה, ולמדנו שדרך מפיגה את היין וכו', קתני מיהא שלשה מילין, ומשנינן שאני יין האיטלקי דמשכר טפי. ופרכינן תו והאמר רב נחמן אמר רבה בר אבוה לא שנו אלא ששתה רביעית אבל שתה יותר מרביעית כל שכן דרך טורדתו ושינה משכרתו, כלומר וכיון דיין האיטלקי הוה ומשכר טפי הוה ליה כיותר מרביעית, ומשני רכוב שאני. השתא דאתית להכי, לרמי בר אבא נמי לא קשיא, רכוב שאני. וכתב רש"י ז"ל [שם ד"ה] לרמי בר אבא נמי, דאמר דרך מיל והכא תני שלשה מילין, לא תיקשי דרכוב שאני, דאין לו טורח לפיכך אין מפיגין כל כך ע"כ. ומתוך דברי הפוסקים שכתבו בסתם דרך מיל מוכח ודאי דסבירא להו דמאי דאמרינן השתא דאתית להכי וכו' הוייא דחייתא, דבהכי מתורץ נמי, אך העיקר הוא פירוקא קמא, דהאי דהוצרך ג' מילין כדי להפיג את יינו מעליו הוא בשביל שהיה יין האיטלקי דמשכר טפי, אבל בשאר יינות אפילו רכוב דומיא דרבן גמליאל די במיל אחת. וביותר מרביעית דאמרינן דרך טורדתו, לא ביארו הפוסקים דרכוב שאין בו טורח אין הדרך טורדו, לפי שאינו דין הכרחי כל כך ולא נפיק מיניה חורבא, אבל הדין הוא פשוט ומוכרח מתוך הסוגייא, והטור הביאו בשם בעל הלכות גדולות [הלכות ברכות פרק ה מהדורת מכון ירושלים עמ' נד]. והר"ן ז"ל כתב בפרק הקורא עומד [מגילה טז, א ד"ה שכור] אהא דאמרינן התם [תענית כו, ב] דשיכור אסור בנשיאת כפים, דשיעוריה במהלך רכוב ג' מילין, ומהלך ברגליו דרך מיל, והיינו למאן דשתי רביעית בלחוד אבל למאן דשתי יותר מרביעית לא, ושיעוריה לכל חד וחד לפי מה שירגיש עצמו שיפוג את יינו, עכ"ל. ולענין הלכה נראה דנקיטנן להחמיר כפשטא דשמעתתא דמסקנא הוא, דאין לחלק בין יין האיטלקי לשאר יינות, דכי אמרינן דרך מיל ודאי דשיערו חכמים שאפילו ליין יותר חזק שיש בעולם בדרך מיל מפיגו. והיינו במהלך ברגליו, אבל רכוב שאין בו טורח צריך יותר עד שיפוג יינו בבירור, וזהו שאמר ר"ג יטייל אחרינו עד שיפיג ייננו ולא קאמר יטייל אחרינו ג' מילין. ועוד אם איתא דשאני יין האיטלקי לפי שהוא משכר, אם כן היכי קאמר ר"ג לר' אלעאי שתינו רביעית יין האיטלקי, והא אמרינן דשתו פורתא בציר מרביעית, הוי ליה כרביעית שאר יינות וליתסר. ועוד דאמרו שלמדנו שכור אל יורה, ומדקאמר סתמא, משמע אפילו רביעית יין משאר יינות, ולעיל נמי אמרינן [עירובין סד, א] אמר רב יהודה אמר שמואל שתה רביעית יין אל יורה, ואי איכא לפלוגי בין יין האיטלקי לשאר יינות, לא הוה ליה [למימר] סתמא שכור אל יורה, דמשמע אפילו רביעית יין משאר יינות הוי שיכור, וליכא לדיוקי מהך עובדא אלא דוקא רביעית יין האיטלקי, ולכן יראה דפירוקא קמא הויא דחייתא בעלמא והעיקר הוא כתירוץ שני וכדסלקא דעתך דמקשן דלא מפליג בין יין האיטלקי לשאר יינות והכי נקיטנן: 


פרי חדש אורח חיים סימן ק 
======================== 
סעיף א 
צריך להסדיר תפלתו וכו'. ותפילת ראש חדש נמי צריך לסדרה מקודם, והאידנא לא קפדי בכך, ותפילות ראש חדש חנוכה ופורים אינם מסדרים אותם מקודם אלא אומרים אותם על פה, ואין להם על מה לסמוך. ונוהגים להתפלל תפילה ראשונה מתוך הסידור ואח"כ אינם מקפידים שהרי סידרו התפילה ראשונה ודי בכך: 


פרי חדש אורח חיים סימן קא 
========================= 
סעיף א 
אם לא כיון באבות וכו'. בסוף פרק תפילת השחר [ברכות ל, ב] אמרינן א"ר יוחנן אני ראיתי את ר' ינאי דצלי והדר צלי, כלומר תפילת שחרית ותפילת המוספין, א"ל ר' ירמיה לר' זירא ודילמא מעיקרא לא כיון דעתיה ולבסוף כיון דעתיה וכו'. ותו גרסינן התם ר' חייא בר אבא צלי והדר צלי, א"ל ר' זירא מאי טעמא עביד מר הכי, אלימא משום דלא כיון מר דעתיה, והאמר ר' אלעזר לעולם ימוד וכו'. מכאן דקדקו הפוסקים שמי שהתפלל בלא כונה שצריך לחזור ולהתפלל אלא שכתבו שהעיקר הוא באבות, מדאמרינן פרק אין עומדין [שם לד, ב] המתפלל צריך שיכוין לבו בכולן, ואם אינו יכול לכוין בכולן יכוין את לבו באחת, א"ר חייא א"ר ספרא משום חד דבי רב באבות. והב"י [ד"ה כתוב] כתב בשם סמ"ק [ריש סימן יא] שצריך לכוין נמי במודים, אלא שאם כיון לבו באבות לבד יצא, וכתב הרב ז"ל על זה דצריך תלמוד מניין לו דעדיף מודים טפי משאר ברכות. ולי נראה שלמד זה מהא דאמרינן בפרק מי שמתו [שם כא, ב] אמר רב הונא הנכנס לבית הכנסת ומצא צבור שמתפללין, אם יכול להתחיל ולגמור עד שלא יגיע ש"ץ למודים יתפלל, ואם לאו אל יתפלל. ולא משמע ליה כדפירש רש"י ז"ל [שם ד"ה רב הונא] כדי שלא יראה ככופר במי שהציבור משתחוין לו, אלא היינו טעמא משום דמודים בעי כונה טפי וברוב עם הדרת מלך, ואנו אין לנו אלא כדברי רש"י. ועוד דאמרינן בירושלמי [ברכות] פרק היה קורא [סוף הלכה ד] א"ר מתניה אנא מחזיק טיבו לראשי דכד הוה מטי למודים הוה כרע מגרמיה, ואי מודים עדיף כולי האי ובעי כוונה ביה טפי מכל הברכות לא הוה ליה לזלזל בה כולי האי, אלא משמע דדוקא באבות. ומיהו כבר כתב הטור דהאידנא אין חוזרין בשביל חסרון כונה שקרוב הוא לודאי שבפעם השנייה לא יכוין גם כן ואם כן למה יחזור, והכי אמרינן בירושלמי פרק היה קורא [שם] ר' ירמיה בשם ר' אלעזר (אומר) התפלל ולא כיון לבו, אם יודע שהוא חוזר ומכוין את לבו יתפלל, ואם לאו אל יתפלל, ע"כ: 
סעיף ב 
ומשמיע לאזניו בלחש. מה שכתב משמיע לאזניו בלחש, אבל בתוספתא [ברכות פ"ג ה"ט] איתא יכול יהא משמיע לאזניו כבר פירשו בחנה [שמואל א א, יג] וקולה לא ישמע. וכן משמע מדברי הזוהר פרשת ויקהל [רב, א] הביאו הב"י בסימן קמ"א [ד"ה ומתוך] וז"ל, אי ההוא צלותא אשתמע לאודניה דבר נש לית מאן דציית ליה לעילא, ולית דצייתין ליה אחרנין, בר מאן דשמע בקדמית, בגין כך בעי לאסתמרא דלא ישמעון לההוא צלותא בני נשא. ותו דמילתא דצלותא איתא חדא בעלמא עילאה, ומלה דעלמא עילאה לא איצטריך למישמע. וכן כתב הרב ז"ל בספר בדק הבית [כאן] שראוי לחוש לדברי הזוהר והכי נקיטנן. כתוב בספר ב"ח [ד"ה ואם] דיש לגעור בחזנים שמגביהין קולם ביותר ממה שצריך להשמיע לצבור כדי שיענו אמן יהא שמיה רבא וברכו ואמנים כסבורין דשפיר עבדי והיא עבירה חמורה, ע"כ: 
סעיף ד 
יכול להתפלל בכל לשון וכו'. בסוטה [לב, א] אלו נאמרין בכל לשון קריאת שמע ותפילה, ופרכינן [שם לג, א] תפילה בכל לשון, והאמר רב יהודה לעולם אל ישאל אדם צרכיו בלשון ארמית דאמר רבי יוחנן כל השואל צרכיו בלשון ארמי אין מלאכי השרת נזקקין לו לפי שאין מלאכי השרת מכירין בלשון ארמי, ומשנינן לא קשיא הא ביחיד הא בציבור. ופרכינן ואין מלאכי השרת מכירין בלשון ארמי והתניא יוחנן כהן גדול שמע [בת קול] מבית קדשי הקדשים שהוא אומר נצחן טלייא דאזלו לאגחא קרבא לאנטוכייא, ומשנינן שאני בת קול דלאשמועי עבידא, ואי בעית אימא גבריאל הוה, דאמר מר בא גבריאל ולמדו שבעים לשון, ע"כ. ומתמיהין העולם על המנהג שנהגו שהנשים מתפללות בשאר לשונות, וכיון שחייבות בתפילה לא היה להן להתפלל אלא בלשון הקדש. והרא"ש ז"ל [ברכות פ"ב סימן ב] כתב על זה ולי נראה דאינו קשה, דדוקא בלשון זה קאמר רב יהודה דלא ישאל אדם צרכיו, לפי שלשון זה מגונה בעיני המלאכים ואין נזקקין לו ע"כ. ובזוהר בסתרי תורה בפרשת לך לך [פח, ב] מבואר כדברי הרא"ש, ומיהו מש"ס לא משמע הכי, דאם כן מאי פרכינן מההיא דכהן גדול דבית קדשי קדשים, הא החילוק מבואר שכיון שהוא להשמיע אעפ"י שהוא מגונה ראוי להשמיע בקול שמבינין הכל, אלא משמע דהכי פריך, דכיון שאין מכירין כלל היאך השמיעו בלשון ארמי, ומשנינן דבת קול הוה ולא ממלאכי השרת, ועוד שינוייא בתרא דמשנינן גבריאל הוה וכו', משמע ודאי הפך דעת הרא"ש, דדוקא גבריאל מכיר אבל שאר המלאכים אינן מכירין. והעיקר הוא כדברי הרא"ש שיכולין להתפלל בכל לשון שירצו זולת לשון ארמי, לפי שלהיותו מגונה לא נתנו לב להבין אותו ולהכירו ולעולם שאין מכירין אותו כלל. ודע דהא דאמרינן שיכולות להתפלל בכל לשון דוקא שיבינו אותו קצת ואפילו שהוא בלשון הקדש, וכדאמרינן לקמן סימן קצ"ג [סעיף א] וכן כתבו התוספות ז"ל בריש ואלו נאמרין [סוטה שם ד"ה אלו] וכמו שכתבתי סימן ס"ב סעיף (א) [ב] יע"ש: 


פרי חדש אורח חיים סימן קב 
========================= 
סעיף א 
אסור לישב וכו'. היכא דאינו יושב בשוה של מתפלל אלא משוך לכאן או לכאן, היכי מדדינן כשהן יושבין דהיינו באלכסון או אם מודדין כאלו היו בשוה, עיין הרמב"ם בפי"ב מהלכות שבת דין י"ח, הר"א אמיגו ז"ל. גרסינן בפרק אין עומדין [ברכות לא, ב] אני האשה הנצבת עמכה בזה [שמואל א א, כו] מכאן שאסור לישב בתוך ד' אמות של תפילה, וכתב רש"י [ד"ה] הנצבת עמכה, שהיה עומד כמותה, כלומר לפי שהיה בתוך ד' אמותיה היה אסור לישב, ולפיכך היה נצב על עומדו כמותה. ומכאן יש לדקדק דצדדין אסורין, דאם איתא דצדדין מותרין, על כרחך מה שהיה נצב היינו בתוך ד' אמותיה לפניה, וזה אסור, דהא אסור לעבור כנגד המתפללין וכל שכן לעמוד, אלא על כרחך היה בצדדיה ונצב הוא דשרי אבל לישב אפילו לצדדין אסור. ותו שמעינן מהכא דהא דאמרינן [שם כז, א] אסור לעבור כנגד המתפללים, דוקא כנגד פניהם אבל בצידם לא, דאם איתא דבצידם נמי אסור לעבור אם כן כל שכן לעמוד. והא דעלי, דאמרינן שלפי שהיה נצב היה מותר, אבל אם היה יושב אסור היכי משכחת לה, דאין לומר לאחריה, דחלילה לעלי שהיה אחרי אשה, דאמרינן בהרואה [שם סא, א] אחרי ארי ולא אחרי אשה, אלא ודאי שהיה בצדדין ולפי שהיה נצב שרי, אבל אם היה יושב אסור. ומה שכתב המחבר בשם יש מי שאומר דכנגדן אפילו כמלא עיניו אסור, אינן דברים של עיקר לסמוך עליהם אלא כל חוץ לד' אמות שרי: 
סעיף ד 
אסור לעבור וכו'. עיין מה שכתבתי סעיף א' בס"ד: 
סעיף ה 
בסופו אפילו אם האחרון וכו'. ולא דמי לההיא דסעיף ג', דשאני הכא דכשפוסע ג' פסיעות הוא מתקרב ובא בגבולו של זה שהתפלל אחריו: 


פרי חדש אורח חיים סימן קג 
========================= 
סעיף ב 
וחוזר למקום שפסק וכו'. ומיהו אם שהה כדי לגמור את כולה מתחילת התפילה עד סופה, והליכת ד' אמות וחזרת למקומו הכל בכלל השהייה, דלדידן לא בעינן אונס אלא אפילו שהייה דשתיקה וכל ששהה שיעור זה חוזר לראש וכמו שכתבתי בארוכה סימן ס"ה [סעיף א] בס"ד: 
ומ"ש ההגה י"א דכל זה מיירי וכו'. אין סברא זו נכונה, דחרפתינו וכלימתינו דקאמר [ברכות כד, ב] היינו שאנו צריכים להפחה ולנקבים, ובש"ס קאי אתרוייהו ע"ש בש"ס ודוק: 


פרי חדש אורח חיים סימן קד 
========================= 
סעיף א 
לא יפסיק בתפילתו וכו'. בפרק אין עומדין [שם ל, ב] אהא דתנן אפילו המלך שואל בשלומו לא ישיבנו, אמרינן עלה [שם לב, ב] אמר רב יוסף לא שנו אלא למלכי ישראל אבל למלכי אומות העולם פוסק, מתיבי המתפלל וראה אנס בא כנגדו, ראה קרון בא כנגדו לא יהא מפסיק אלא מקצר ועולה, לא קשיא הא דאפשר לקצר יקצר ואם לאו פוסק ע"כ. ופוסק דאמרינן היינו שחייב לפסוק כדי שלא יהיה מתחייב בנפשו, אלא אם כן שמובטח לו במעשיו שלא יארע לו שום נזק: 
סעיף ב 
היה מתפלל בדרך וכו'. עיין בסוגייא שהבאתי [לעיל] בסמוך: 
סעיף ג 
ואפילו נחש כרוך על עקבו וכו'. מפני שרוב פעמים אינו נושך, הרמב"ם בפירוש המשנה [שם פ"ה משנה א] ורש"י [שם] ריש דף ל"ג ע"ש: 
הגה אבל יכול לילך וכו'. כתב המגן אברהם [ס"ק ג] דלא מצינו הליכה שנקרא הפסק בשום מקום וכו', עיין לעיל סימן ח' סעיף י"ג: 
ונחש נמי וכו'. הכי איתא בירושלמי [ברכות פרק ה הלכה א], וכן בש"ס דילן במסכת שבת סוף האורג [קז, א] הצד נחש בשבת אם מתעסק בו שלא ישכנו פטור, וממאי דפטור ומותר, דתנן [שם קכא, א] כופין קערה על הנר בשביל שלא תאחז בקורה ועל עקרב שלא תשך ע"כ: 
סעיף ה 
חוזר לראש וכו'. ומסתברא לי שאם לא חזר לראש אלא למקום שפסק וגמרה, שאע"פ כן מחזירין אותו: 
חוזר לתחילת הברכה שפסק וכו'. אבל הרשב"א [ברכות לג, א ד"ה אמר] כתב וז"ל, אינו חוזר אלא למקום שפסק ואפילו באמצע ברכה, כקריאת שמע דפוסק באמצע לשאול מפני היראה ולהשיב מפני הכבוד שאינו חוזר לראש הברכה אלא למקום שפסק, כן נראה לי, ותמהתי על התוספות [שם ד"ה אבל] שכתבו שחוזר לראש הברכה עכ"ל. ותימה לתמיהתו דמה ענין קריאת שמע אצל תפילה, ותדע דגבי תפילה תנן [שם לד, א] גבי מי שטעה מהיכן הוא מתחיל מתחילת הברכה שטעה בה, וגבי קריאת שמע אמרינן בירושלמי [ברכות] פרק היה קורא [הלכה ד], טעה ואינו יודע היכן טעה יחזור כבתחילה למקום הברור לו, אלא העיקר כדברי התוספות וכדברי המחבר ז"ל: ודין מים שותתין על ברכיו כתבתיו סוף סימן צ' ועיין מה שכתבתי סימן ס"ה [אות א] בארוכה: 
סעיף ו 
אם שח בתפילה וכו'. יש לדקדק בזה ממה שכתב המחבר לקמן סימן קי"ד ס"ז דבכל מקום שאנו אומרים חוזר לברכה שטעה בה, הני מילי שטעה בשוגג אבל במזיד ומתכוין חוזר לראש ע"כ. ושח שיחת חולין היינו מזיד, ובספר שיירי כנסת הגדולה [הגב"י אות ה] כתב שתשובת ה"ר גרשום [ב"ר שלמה] שהביא בב"י [ד"ה כתב ה"ר, בשם אבודרהם עמ' קיט] שנשאל אם שח בתפילה להיכן חוזר, והשיב שחוזר לראש וחלק עליו המחבר, מיירי בשח ע"י אונס, כגון שראה מלך או אנס והפסיק בדיבור, אבל בסימן קי"ד בהפסיק במזיד ע"כ. ולא דק, שהרי הרב ז"ל כתב אחר שהביא תשובת ה"ר גרשום וז"ל, ומתוך מה שכתבתי יתבאר שאין דעת הפוסקים כן, ואעפ"י שיש לחלק דהנך הפסקות הוו ברשות והך הויא שלא ברשות, מ"מ נראה דאינו ענין לחייבו לחזור לראש ע"כ. הנה כתב הרב ז"ל בבירור דאעפ"י ששח שלא ברשות שאינו חוזר לראש, ועוד אי הכא מיירי בשח ברשות הא כתב דינו בסעיף ה' ומה חידש בכאן, שהרי כל ההפסקות הנזכרים היינו בדיבור, אבל עקירת רגליו ממקומו הראשון לא הויא הפסקה, אלא הדבר ברור כשמש דהכא מיירי בשח במזיד, ולא דק המחבר ז"ל בזה, שפסקיו סתרי אהדדי ודבריו האחרונים עיקר שהיא דעת הראשונים ולהם שומעין, וכן פסק בב"ח [ד"ה ובכל], והכי נקיטנן: 
סעיף ז 
ויהא כעונה וכו'. ואף על גב דקי"ל שמע ולא ענה יצא, תירץ הר"ן [סוכה יט, ב ד"ה וכתב] דהיינו דוקא בשראוי לענות, אבל אם אינו ראוי לענות כגון שאינו בקי או שמתפלל ואינו רשאי להפסיק אינו יוצא בשמיעה ע"כ. וכההיא דאמרינן [מנחות קג, ב] כל הראוי לבילה אין בילה מעכבת בו, והא דאמרינן פרק מי שמתו [ברכות כא, ב] הנכנס לבית הכנסת ומצא ציבור שמתפללין אם יכול להתחיל ולגמור עד שלא יגיע ש"ץ לקדיש או למודים יתפלל ואם לאו אל יתפלל, ואם איתא יתפלל כדרכו וכשיגיע ש"ץ לקדיש ולמודים ישתוק, אלא ודאי אם היה שותק כיון ששומע כעונה הוה מפסיק תפילתו, תירצו בזה דאע"ג דשומע כעונה אפילו הכי עונה עדיף טפי ומצוה מן המובחר ולדידי לא קשיא, דא"כ יטריד עצמו לידע אימת יגיע ש"ץ לקדיש ולמודים ולא יוכל לכוין כלל. ועיין מה שאכתוב סימן ק"ט סעיף א': 


פרי חדש אורח חיים סימן קה 
========================= 
סעיף א 
כדי הילוך ארבע אמות וכו'. הכי איתא בירושלמי [ברכות] פרק תפילת השחר [הלכה ו]: 


פרי חדש אורח חיים סימן קו 
========================= 
סעיף ב 
מפני שהיא מצות עשה שלא הזמן גרמא וכו'. המחבר נמשך אחר דעת הרמב"ם ז"ל [תפילה א, א] דסבירא ליה דתפילה דאורייתא, ובתחילת הלכות הללו [ריש סימן פט] העליתי הפך דעת הרמב"ם ז"ל דתפילה דרבנן, והיינו טעמא שחייבות לפי דרחמי נינהו, יע"ש: 


פרי חדש אורח חיים סימן קז 
========================= 
סעיף א 
אם הוא מסופק וכו'. איתא (בפרק מקום שנהגו [פסחים] דף נ"ד ע"ב ע"ש) ובפרק מי שמתו [ברכות כא, א] אמר ר' אלעזר ספק התפלל ספק לא התפלל לא יחזור ויתפלל, רבי יוחנן אומר הלואי שיתפלל אדם כל היום כולו, ואמר רב יהודה אמר שמואל היה עומד בתפילה ונזכר שהתפלל פוסק ואפילו באמצע ברכה, ואמר רב יהודה אמר שמואל התפלל ונכנס לבית הכנסת ומצא ציבור שמתפללין, אם יכול לחדש בה דבר יחזור ויתפלל ואם לאו אל יחזור ויתפלל, וצריכא דאי אשמעינן קמייתא הני מילי יחיד ויחיד [שם ע"ב], או ציבור וצבור, אבל יחיד לגבי ציבור כמאן דלא צלי דמי קמ"ל, ואי אשמעינן הכא משום דלא אתחיל בה אבל התם דאתחיל בה אימא לא, צריכא. ובאמת דפשטא דשמעתתא יראה דרבי יוחנן בכל גוונא קאמר שיתפלל כל היום כולו ואפילו בלא חידוש ובודאי התפלל, ותדע דהא איכא מאן דאמר בירושלמי [שם פרק ד הלכה ד] בשם ר' יוחנן דספק התפלל ספק לא התפלל אינו חוזר ומתפלל, וזו היא שיטת רש"י [שם ע"א ד"ה ולואי], ובה"ג [הלכות ברכות פג ע"ד], והראב"ד בהשגות פרק א' מהלכות תפלה [הלכה ט], אלא דפליג לענין דינא, דרש"י [שם] כתב דהלכות גדולות פסק הלכה כשמואל בודאי וכרבי יוחנן בספק, ודעת הראב"ד ז"ל לפסוק כר' יוחנן אפילו בודאי התפלל שיכול לחזור ולהתפלל בלא חידוש, ולית הילכתא כההיא מימרא דרב יהודה הנכנס לבית הכנסת ומצא ציבור שמתפללין שצריך לחדש דבר, דליתא לר' יוחנן, אבל אידך מימרא דקאמר פוסק ואפילו באמצע הברכה איתא אפילו לר' יוחנן, דכיון שהתחיל בה בתורת חובה אם גומרה הרי זה כמקריב ב' תמידין של שחר, ומה תימא על בה"ג דכיון דקאי בשיטת הראב"ד בפירוש הסוגייא, מנא ליה לפסוק כותיה דשמואל בחדא ולא כר' יוחנן אפילו בודאי: 
אבל דעת הרמב"ם [תפלה א, ט; י, ו] ותוספות [שם ד"ה ורבי, ולקמן כט, א ד"ה מפני] ורב האי גאון [הובא ברבינו יונה שם יב, ב ד"ה והאי] והיא נראית שיטת הרי"ף ז"ל [שם] דר' יוחנן לא קאי אלא אמימריה דר' אלעזר דהיינו בספק התפלל שאז יכול לחזור ולהתפלל בלא חידוש, או דומיא דספק התפלל דהיינו ע"י חידוש אפילו שכבר ודאי התפלל. ולפי שיטה זאת ניחא, דלא פליג ר' יוחנן עם שמואל כלל. ועוד הביא ה"ר יונה [שם] ראיה מהא דאמרינן בריש אין עומדין [שם לא, א] יכול יתפלל כל היום כולו תלמוד לומר [דניאל ו, יא] וזימנין תלתא, ובודאי דלא מסקינן אדעתין שכל היום יהיה מתפלל בחיוב, אלא משמע דרשות קתני, ומשני שאפילו רשות אינו יכול, ואי כפירוש קמא מיפליג ר' יוחנן אברייתא, ואם תמצי לומר דפליג אמאי לא מותבינן ליה מינה, אלא על כרחין דההיא בלא חידוש, אבל בחידוש או בספק התפלל הלואי יתפלל כל היום כולו: 
ולענין הלכה, אעפ"י ששיטת הראב"ד ז"ל ופסקו נראה עיקר, מאחר שכל הפוסקים זולתו שוין בענין הדין שלא יתפלל אלא בחידוש או בספק התפלל הכי נקיטנן. ובספר ב"ח [ד"ה ומ"ש ומפרש א] האריך לכתוב בנפקותות בין פירוש ר"י לרב האיי גאון, ודבריו לא נהירין ולא צהירין. אלא העיקר הוא כדכתיבנא שכל הפוסקים שוים בעיקר הדין זולתי הראב"ד ז"ל: 
ודע דהא דאמרינן [ברכות כא, א] ספק אם התפלל חוזר ומתפלל, כתב הרשב"א בתשובה [חלק א] סימן צ"א דהיינו שצריך לחזור ולהתפלל, דכיון שהוא רשאי ספקו כודאו, שהרי אפילו ודאי לא התפלל אינו מחויב מדאורייתא אלא מדרבנן, וא"כ כשנסתפק לו אם התפלל הוא רשאי ואין כאן משום מוציא שם שמים לבטלה, למה לא יחזור הא אם אינו חוזר כל שרשאי לחזור הרי הוא כמראה בעצמו שאינו חושש לתפילה, לפיכך צריך הוא לחזור ולהתנדב ע"כ. ואין זה נכון בעיני, דנהי דרשאי ואין צריך חידוש דזהו חידושו לחזור להתפלל מצד ספק, מכל מקום כיון דתפילה דרבנן ולא דאורייתא לא אטרחוהו רבנן לחזור ולהתפלל, וכן כתב בחידושיו [ברכות שם ד"ה הא] בשם גאון והביאו בב"י [ד"ה וכתב] וכן נראה מדברי הרמב"ם פרק י' מהלכות תפלה [הלכה ו] וכן עיקר: 
ומה שכתב המחבר ונזכר [שכבר] התפלל פוסק. מתוך דברי הפוסקים משמע דפוסק דקאמר היינו שחייב לפסוק, אבל הרשב"א [שם] כתב שאינו מחוור, דכיון דר' יוחנן מודה שיכול להתפלל בתורת נדבה אין כאן משום בל תוסיף, ואפילו אם תמצי לומר דלר' יוחנן אסור להתפלל שתי פעמים דרך חובה, מכל מקום עכשיו שנזכר בשעת תפילה יכוין דעתו להיות תפילתו תחנונים ונדבה ויסיים כולה בנדבה. ובירושלמי עביד לה בהידייא פלוגתא דר' יוחנן בהא [דברכות] בפרק תפילת השחר [הלכה ד], וכן נראה עיקר למעשה שכל שיכול לחדש דבר בתפילתו השנייה אינו צריך להפסיק, וכן מוכח מהסוגייא [ברכות כא, א], דאם איתא דפוסק דקאמר היינו אפילו בחידוש, אם כן למאי צרכינן לצריכות התלמוד, והרי חדא מכלל חבירתה לא נפקא, ומהיכא תיתי שאפילו בחידוש אינו יכול להשלים תפילתו לפי שהתחיל אדעתא דחובה, אלא ודאי העיקר כדעת הרשב"א. ואל תתמה על זה, שהרי סלקא דעתך דש"ס דכיון דאתחיל אפילו בלא חידוש יגמור, אם כן כי אמרינן צריכא היינו לומר שאפילו כשהתחיל שצריך לפסוק, וכגון דלא ידע לחדושי אבל בחידוש ודאי שאין צריך לפסוק כלל כנ"ל: 
סעיף ב 
בהגה ויש אומרים דלא מקרי חידוש וכו'. כן כתב הטור בשם הרא"ש משום דקשיא ליה כי מי הוא זה שאינו יכול לחדש דבר באחת מכל הברכות לרפואה או לפרנסה או לתלמוד ע"כ. וכבר כתב הב"י [ד"ה ומ"ש רבינו וא"א] דלאו קושיא היא, שכיון שהאדם מוסיף דברים בתפילה במה שאינו רגיל לומר מיטריד, וכדאמרינן פרק תפילת השחר [שם כט, א] גבי הבינינו, וכן אמתניתין דתנן [שם כח, ב] העושה תפילתו קבע אין תפילתו תחנונים, אמרינן [שם כט, ב] מאי קבע, כל שאינו יכול לחדש בה דבר, אמר ר' זירא אנא יכילנא לחדושי בה מילתא ומסתפינא דילמא מטרידינא, ובירושלמי [שם] א"ר זעירא כל זמן דהוה עביד כן הוינא טעי ע"כ. וכל זה מבואר שלא כדעת הרא"ש ואין לסמוך עליו בזה: 
סעיף ד 
בסופו אם אינו יכול וכו'. עיין מה שכתבתי ריש סימן ק"א: 


פרי חדש אורח חיים סימן קח 
========================= 
סעיף א 
ואם היפך וכו'. אין לדין זה ראיה מהש"ס, אלא שהרי"ף [ברכות יח, א] כתב כן בההיא ברייתא [שם כו, ב] דקתני הבדיל בשנייה ולא הבדיל בראשונה, שנייה עלתה לו ראשונה לא עלתה לו, ומותבינן עלה מברייתא אחריתי דקתני שאם לא הזכיר הבדלה בחונן הדעת שאין מחזירין, ואסיקנא בקשיא. והוא כתב ליישב זה, דהיינו טעמא דכיון דאבדיל בשנייה גלי דעתיה דראשונה צלי אדעתא דתשלומין ושנייה משום חובתו ולא איבעי ליה לאקדומי תשלומין לשל חובת היום, ואעפ"י שאין דין זה ברור בעיני, מאחר שכל הפוסקים מסכימים בו ואין בו חולק ראוי לבטל דעתינו מפני דעתם: 
כתב מוהר"ש גראמיזאן ז"ל (בב"י) [בכת"י] שמי שהתפלל ראשונה לשם מנחה כדינו והשנייה לשם תשלומין, וטעה בשל מנחה באופן שצריך לחזור, כגון שלא שאל מטר וכיוצא, משמע שגם ידי תשלומין לא יצא וצריך לחזור ולהתפלל שתים, דאי אמרת שנייה עלתה לו נמצא מתפלל תשלומין תחילה ע"כ. ואינו נראה, דשאני הכא שכבר הקדים התפילה העיקרית קודם תפילת התשלומין אלא שטעה בה: 
סעיף ב 
יתפלל י"ח לתשלומי ערבית. אמנם לא יתפלל ברכות של קריאת שמע של ערבית, ב"י [ד"ה טעה ולא התפלל ערבית] בשם סמ"ק [סימן יא בהגהות אות מד], וכבר כתבתיו סוף סימן נ"ח. והש"ץ שלמחר מתפלל שתים אין צורך לחזור ולהתפלל עוד ג', אלא יתפלל למחר שתים, אחד בלחש לחובת היום, והשנייה שבקול רם יכוין בה לתשלומין ולהוציא את שאינו בקי, כנסת הגדולה [הגה"ט] בשם הרדב"ז חלק א' סימן קע"ו [שסא], ויש ראיה לדין זה מסוף סימן ק"ט והדין הוא ברור: 
סעיף ג 
דוקא בזמן תפלה וכו'. כלומר בעודו עוסק בתפילתו העיקרית אחר ששהה כדי הילוך ד' אמות צריך להתפלל תפילת תשלומין, אבל אם הפסיק בין תפילה לתפילה והלך לעסקיו, שוב אינו מתפלל תפילת תשלומין. ודקדק כן הרשב"א [ברכות כו, א ד"ה איבעיא] מדאמרינן [בגמרא שם] מתפלל ערבית שתים ולא היה לו לומר אלא חוזר ומשלמה כל הלילה, זו היא כונת הרשב"א ז"ל שמשם לקח המחבר מה שכתב בכאן, וזו היא דעת הראב"ד ז"ל בהשגות פרק ג' מהלכות תפלה [הלכה י]. ודלא כהבנת הב"י ריש סימן פ"ט [ד"ה ואם עבר] ומור"ם ז"ל [שם סעיף א] ועיין במה שכתבתי שם [אות א ד"ה לפי]: 
סעיף ד 
אין תשלומין וכו'. אבל ה"ר יונה [שם יח, א ד"ה טעה ולא התפלל מנחה יתפלל] כתב שי"א שאפילו לא התפלל תפילות הרבה יש לכולן תשלומין, וכדאמרינן שמי שהיה תפוס בבית האסורים או חולה, כשיצא מבית האסורים או כשיתרפא יתפלל כל התפילות שהפסיד, וזו היא דעת הרשב"א ז"ל [שם] וכן נראה עיקר. וכן משמע לי מהא דאמרינן פרק תפילת השחר [שם] טעה ולא התפלל מנחה מתפלל ערבית שתים, ומותבינן עלה מדתניא מעוות לא יוכל לתקון זה שביטל תפילה של ערבית או של שחרית, ומאי קושיא, ההיא כשעבר זמן תפילה הסמוכה לה דשוב אין לו תקנה, אלא משמע דבכל גוונא אית לה תשלומין. ודבר פשוט הוא דמעין אותה תפילה שמתפלל כשמשלם התפילה שהפסיד יתפלל וכדלקמן סעיף ט': 
סעיף ו 
אין לה תשלומין. כן יש לדקדק קצת מדחזינן דבההיא ברייתא [שם] דקתני מעוות לא יוכל לתקון זה שביטל קריאת שמע של ערבית או תפילה של ערבית ולא אידכר בה תפילת המוספין, משום דההיא בכל גוונא אין לה תשלומין, מה שאין כן בהני דדוקא כשביטל במזיד וכמו שכתבתי סוף סימן נ"ח יע"ש: 
סעיף ז 
הזיד ולא התפלל וכו'. מסתברא לי שמה שכתב המחבר לעיל סימן ע"ו סעיף ח' שמי שקרא במקום שראוי להסתפק בצואה ומצאה אח"כ, צריך לחזור ולקרות, היינו דוקא כשלא עבר עדיין זמן תפילה או בתפילת תשלומין וכגון שכשהשלים תפילתו היה לו שהות להתפלל עוד אלא שאח"כ נטרד או נאנס, אבל אי כשהתפלל במקום הראוי להסתפק מצואה ליכא שהות תו אח"כ להתפלל תפילה אחרת הוה ליה מעוות לא יוכל לתקון ולית ליה תשלומין, דכי היכי דחשבינן ליה פושע להצריכו לחזור ולהתפלל לפי שלא בדק, הכי נמי מיקרי פושע לענין דלית ליה תשלומין. אבל בדין שיכור ריש סימן צ"ט לא שייך למימר הכי, דהכא גברא חזי, ואלו התם גברא לא חזי עד שיפיג יינו מעליו: 
סעיף ח 
מי שהוא שכור וכו'. עיין מה שכתבתי ריש סימן צ"ט: 
סעיף ט 
מתפלל ערבית שתים של שבת וכו'. מסתברא ודאי דבתפילת תשלומין כיון שעיקרה היא תפילת י"ח, אם שכח ולא הזכיר של שבת אלא התפלל תפילת י"ח בתפילה שנייה הבאה לתשלום תפילת מנחה ערב שבת ודאי דיצא, ודלא כחד צורבא מרבנן שהביא בספר כנסת הגדולה [הגה"ט]: 
ומה שכתב בהגה ואם לא הזכיר יעלה ויבא בראשונה והזכיר בשנייה צריך לחזור ולהתפלל. היינו דוקא כשהתשלומין באים מחמת תפילה שאינה של ראש חודש, ולהכי איכא למימר כדלקמן [סעיף י] גבי הבדלה, דכיון דלא הזכיר יעלה ויבא בראשונה גלי אדעתיה דצלי ראשונה אדעתא דתשלומין ולא איבעי ליה לאקדומי תשלומין לשל חובת היום, ולהכי צריך לחזור ולהתפלל, אבל אם היה ראש חדש ב' ימים ולא התפלל מנחה ביום ראשון של ראש חדש, כשמתפלל בליל שנייה של ראש חדש שתי תפילות אחת לחובה ואחת לתשלומין, אם לא הזכיר בראשונה והזכיר בשנייה פשיטא שאין צריך לחזור ולהתפלל, דהכא ליכא למימר גלי אדעתיה. וכי היכי דאמרינן [שם] גבי הבדיל בשתיהן או לא הבדיל באחת מהן שאין מחזירין אותו משום דליכא גילוי דעת, ומה שלא הבדיל או מה שהבדיל אף בשנייה טועה היה, הכא נמי איכא למימר שטעה וזה פשוט. אם שגג או נאנס בליל ראש חדש ולא התפלל תפילת ערבית, אם טעה בתשלומין ולא הזכיר של ראש חדש הדבר ברור שאין מחזירין אותו, דכיון שאינה באה אלא לתשלומין ערבית, ואם בתפילה העיקרית היה טועה ולא היה מזכיר של ראש חדש לא היו מחזירין אותו, לפי שאין מקדשין את החדש בלילה [כבסימן תכב סעיף א], וכל שכן השתא דאינה אלא תשלומין דלא עדיפא מתפילה העיקרית דאתיא מחמתה, וכן אם ראש חדש הוו שני ימים וביום ראשון נטרד ולא התפלל מנחה, כשמתפלל ליל שני של ראש חדש שתי תפילות אם בתפילת התשלומין שכח ולא הזכיר של ראש חדש אין מחזירין אותו, דכיון דאילו לא הוה ראש חדש אלא יום אחד לא היה מזכיר ראש חדש בתפילת התשלומין, א"כ מה שהוא מזכיר ראש חדש בתפילה השנייה הוא להיות שמזכיר ראש חדש בתפילה הראשונה, וכיון דכן דיו לבא מן הדין להיות כנדון ולא עדיף הך תפילת תשלומין שמזכיר בה ראש חדש מתפילה דאתיא מחמתה, וכיון דבעיקר התפילה של ליל ראש חודש אם לא הזכיר יעלה ויבא אין מחזירין אותו במכל שכן בתפילת תשלומי מנחה של ראש חדש שאין מחזירין אותו, וגם זה פשוט. ולזה הסכים ספר כנסת הגדולה בסימן תכ"ב [הגה"ט] וכתב שזו היא דעת רבו מוהרי"ט ז"ל, וכן כתב בתשובת מוהר"ש יונה ז"ל [שי למורא] סימן נ"ג והכי נקיטנן: 
סעיף י 
מה שכתב ראשונה לא עלתה לו, היינו בסתמא, אבל אם נתכוון בהידייא להתפלל ראשונה ערבית ושנייה תשלומין וטעה והבדיל בשנייה ולא הבדיל בראשונה יצא, וזה פשוט: 
סעיף יא 
מתפלל במוצאי שבת שתים וכו'. אנו אין לנו בזה אלא כדברי הרשב"א [ברכות כו, ד"ה ואם] שכתב שדבר ברור הוא שאינו חוזר ומתפלל ערבית שתים, דהא טעה ולא התפלל בשבת במנחה קאמר [בגמרא שם], כלומר שלא התפלל כלל, הא התפלל אף על פי  שלא הזכיר של שבת לא, וטעמא דמסתבר הוא, כיון שהוא מתפלל בתשלומיו שתים של חול. ודלא כה"ר משה מאלוורא [הובא בתוספות שם ד"ה טעה] שרצה לדקדק הפך מזה מתוך לשון האלפסי [שם יח, א] דליתא, והכי נקיטנן: 
כתב בספר כנסת הגדולה סימן רצ"ד [הגה"ט] בשם רדב"ז חלק א' סימן קע"ו [שסא] שאם נאנס ולא התפלל במוצאי שבת מתפלל ביום שתי תפילות אחת לחובה ואחת לתשלומין, ולא יאמר אתה חוננתנו אף על פי שלא הבדיל: 
סעיף יב 
לא הוי הפסקה. בב"י [ד"ה כתוב בא"ח] כתב שדקדק כן ה"ר יונה ז"ל מהא דאמרינן שאם הבדיל בשתיהן יצא, ואין זה דקדוק. וכבר דחאו בספר כנסת הגדולה [הגב"י] בשם הגהת (ב"י) [כתיבת יד] דשאני התם שהוא זמן הבדלה, ובאמת שהדברים נראין הפך דעת ה"ר יונה ז"ל, אך כיון דתפילת תשלומין קילא יש לסמוך עליו. ויש מי שהקשה על דין זה ממה שכתבו התוספות סוף פרק תפילת השחר [ברכות ל, ב ד"ה מסתברא] שאם יחזירוהו בדבר שאין לו לחזור הוי כמו הפסקה, ואעפ"י שכתבו דהוי כמו הפסקה היינו בשביל שהיא מאורע אותו היום אלא שדילג אותו, הא מאורע אחר משמע ודאי דהוי הפסקה. והרא"ש [שם פרק ד סימן יז] כתב דהוי הפסק כיון שהם דברים שאין מחזירין אותו, ולא דק, דהכא קיימינן בתפילה שלא בזמנה הבאה לתשלומין אבל בתפילה העיקרית מילתא דפשיטא שאם הזכיר מאורע שאר ימים דהוי הפסקה, וזה ברור: 


פרי חדש אורח חיים סימן קט 
========================= 
סעיף א 
לקדושה או לקדיש וכו'. כן כתב המרדכי בפרק מי שמתו [ברכות רמז סט - ע] בשם ר"י דלא גרע אמן יהא שמיה רבא (מקידוש) [מקדושה] ומודים ע"כ. ואדרבה עדיף, וכדמוכח מההיא דאמרינן פרק מי שמתו [שם כא, ב] ודכו"ע מיהת מפסק לא פסיק כלומר לקדושה או למודים, איבעייא להו מהו להפסיק ליהא שמו הגדול מבורך: 
הגה: אבל לכתחילה לא יתחיל וכו'. דברי תימה הם דכיון שיכול להתחיל ולגמור עד שלא יגיע ש"ץ לקדושה אמאי לכתחילה לא יתחיל, ומהו זה שכתב דהך דינא הוא במי שהוצרך להתחיל מכח שהשעה עוברת, דא"כ היכי קתני [שם] סיפא ואם לאו אל יתפלל, ואי בשעה עוברת פשיטא ופשיטא שיתפלל וכמו שכתב המחבר ז"ל, ולכן איני רואה טעם בהגה זו: 
שם והוא הדין אם יכול להגיע למודים וכו'. אעפ"י שהתוספות ז"ל [שם ד"ה עד] כתבו כן אינו מחוור בעיני, אלא לישנא דגמרא דוקא דייקא אם יכול להתחיל ולגמור אבל אם יכול להגיע למודים לא, דמיטריד לידע אימת יגיע ש"ץ למודים ולא יוכל לכוין. ועיין מה שכתבתי סימן ק"ד סעיף ז' בס"ד: 
סעיף ב 
עיין מה שכתבתי בסמוך: 
סעיף ג 
ונראה דהוא הדין אם היו הציבור אומרים כתר וכו'. הכי נקיטנן ודלא כמו שכתב בהגה דליתא, אלא העיקר כדעת הרשב"א ז"ל [חלק א סימן קנח] וכדברי המחבר: 


פרי חדש אורח חיים סימן קי 
========================= 
סעיף א 
ומתפלל אחר וכו'. בפרק תפילת השחר [ברכות כח, ב] רבי עקיבא אומר אם שגורה תפילתו בפיו יתפלל י"ח ואם לאו מעין י"ח, והכי קיי"ל, וכן פסק הרמב"ם ז"ל [תפלה ב, ב]. ומה שכתב המחבר וצריך לאומרם מעומד, בסימן צ"ד סעיף ט' העליתי דדוקא בעיר אבל בדרך אומר אפילו מהלך וע"ש: 
שם ואינו מתפלל הבינינו בימות הגשמים וכו'. בגמרא [שם כט, א] פרכינן ונכללה מכלל ודשננו בנאות ארצך ותן טל ומטר, ומשנינן אתו לאטרודי כלומר לטעות, והדר פרכינן אי הכי הבדלה בחונן הדעת נמי אתי לאטרודי כלומר בתפילת י"ח, ומשנינן התם כיון דאתיא בתחילת צלותא לא מטריד, הכא כיון דאתיא באמצע צלותא מטריד. ומכאן יש לדקדק שהעיקר כמנהגנו שבימות החמה אנו אומרים ברכינו, ובימות הגשמים ברך עלינו, כי היכי דלא ניתי לאטרודי, ולפי מנהג אשכנז י"ל דכיון דברכת הבינינו הוו דברים קצרים חיישינן טפי לאיטרודי כיון שאינו מזכיר ותן טל ומטר כל השנה, והא דפריך מהבדלה בחונן הדעת שפיר פריך, דגם ברכת אתה חונן היא קצרה ואיכא למיחש לאטרודי, מה שאין כן בברכת ברך עלינו דהיא ארוכה טפי. וכתב ה"ר מנוח דכיון דטעמא משום דילמא אתי לאטרודי, משמע שאם מובטח דלא אתי לאטרודי רשאי, כדאמרינן [ברכות לד, א] גבי נשיאות כפים עכ"ל. ובקשתי לו חבר ולא מצאתי, עד כאן לשון הכסף משנה פרק ב' מהלכות תפלה [הלכה ד]. ואני אומר דכפי מה שכתב המחבר לקמן סימן קכ"ח דין כ' שאעפ"י שמובטח לו שיחזור לתפילתו לא ישא את כפיו אלא אם כן אין שם כהן אלא הוא, שאז ישא את כפיו כדי שלא תתבטל נשיאות כפים, כפי זה אין משם סמך לכאן ואדרבה הדבר ברור לפי פסק המחבר שאעפ"י שמובטח דלא אתי לאטרודי אינו רשאי, ואפילו לפי מה שכתבתי שם שהעיקר כדברי ה"ר מנוח ואפילו יש שם כהנים אחרים ישא את כפיו, שאני התם דמקיים שלשה עשה, וכן יכול לענות אמן דהוי צורך תפילה כיון שהוא מובטח שחוזר לתפילתו, אבל הכא בברכת הבינינו כיון שחששו רבנן לדילמא אתי לאטרודי מסתברא שאפילו שמובטח דלא מיטריד יתפלל י"ח שלימות דהכי עדיף טפי, והכי נקיטנן: 
סעיף ב 
הפועלים שעושין וכו'. בפרק היה קורא [ברכות טז, א] ת"ר הפועלים שהיו עושין מלאכה אצל בעל הבית קורין קריאת שמע וכו' ומתפללין תפילה של י"ח, ופרכינן והתניא מעין י"ח ומשני רב ששת, לא קשיא הא רבן גמליאל הא רבי יהושע, ופרכינן אי רבי יהושע מאי איריא פועלים אפילו כל אדם נמי, אלא אידי ואידי רבן גמליאל ולא קשיא כאן בעושין בשכרן כאן בעושין בסעודתן, והתניא הפועלים שהיו עושים מלאכה אצל בעל הבית קורין קריאת שמע ומתפללין וכו' במה דברים אמורים בעושין בשכרן וכו' ע"כ. והרי"ף [שם ט, ב] העתיק הך ברייתא בתרייתא דמייתינן לסיוע ולא ביאר דמתפללין דקתני בה היינו מעין י"ח וכדאוקימנא בגמרא, והרא"ש [שם פרק ב סימן יד] ביאר יותר מהרי"ף, שכתב ומתפללין בכל יום ג' פעמים י"ח, א"כ הרי"ף והרא"ש קיימי בשיטה אחת דסבירא להו דאפילו בפועלים שעושין בשכרן מתפללין י"ח, וצ"ע ליישב הסוגייא לדידהו, ובספר ב"ח [ד"ה כתב] תירץ דפסקי כשינוייא קמא דמשנינן הא רבן גמליאל הא ר' יהושע, והא דפרכינן דאי ר' יהושע מאי אירייא פועלים אפילו כל אדם נמי, אינה פירכא כולי האי, די"ל כמו שכתבו בתוספות [שם ד"ה אפילו] דכל אדם רשות ופועלים חובה, ואין זה מחוור, דמאן לימא לן דשינוייא קמא פליגא אשינוייא בתרא בעיקר הדין, דילמא אפילו לשינוייא דההיא ברייתא דקתני מעין י"ח הוא, ר' יהושע הוא, משום דמיירי דומיא דאידך ברייתא בפועלים שעושין בסעודתן, אבל בפועלים העושין בשכרן אפילו לרבן גמליאל נמי מתפללין מעין י"ח, ועוד מאחר דפריך הש"ס בפשיטות אי רבי יהושע מאי אירייא פועלים ומכח הך פירכא מוקי אוקמתא אחריתי, מניין לנו לבדות מלבנו לחלוק על הש"ס ולומר דלאו פירכא היא. ולע"ד יראה דסבירא להו להרי"ף והרא"ש דנהי דקיי"ל כשינוייא בתרא דההיא ברייתא דקתני מעין י"ח מיירי בפועלים העושין בשכרן, מיהו ההיא ברייתא דמייתינן לסייעתא דקתני סתם ומתפללין משמע ודאי דהיינו י"ח ולא מעין י"ח וכדמוכח בסיפא דברייתא, והסייעתא היא דליכא לפלוגי בין עושין בשכרן לעושין בסעודתן, וכן נראה מדברי רש"י שכתב [שם ד"ה] והתניא, בניחותא, דיש חילוק בין עושין בשכרן לעושין בסעודתן ע"כ. משמע דלא מייתינן ההיא ברייתא אלא ללמוד ממנה דאיכא חילוק ולעולם דפלוגין אהדדי, דהך ברייתא דמייתינן סבירא לה דאפילו בפועלים העושין בשכרן מתפללין י"ח, וכיון דאיכא פלוגתא נקטי רבוותא להחמיר על בעל הבית שהמוציא מחבירו עליו הראיה. ואי קשיא א"כ מאי דוחקיה דש"ס לאוקמי ברייתא קמייתא בפועלים העושין בסעודתן, לוקמה אפילו בפועלים העושין בשכרן וסבירא ליה כברייתא בתרייתא דאפילו הכי מתפללין י"ח, לא תיקשי, דאי ברייתא קמייתא מיירי בפועלים העושין בשכרן א"כ היכי קתני קורין קריאת שמע ומברכין לפניה ולאחריה, דהא בברייתא בתרייתא קורין קריאת שמע קתני מברכין לפניה, ולאחריה לא קתני, וכמו שכתבתי סימן ס"ג סעיף ח' ע"ש, ותו לפי גירסת הספרים בבריתא קמייתא קתני ואוכלין פתן ומברכין לפניה, ובברייתא בתרייתא קתני שאין מברכין לפניה, ולהכי הוצרך הש"ס לאוקמי ברייתא קמייתא דפועלים בעושין בסעודתן כי היכי דלא ניפליגו ברייתות אהדדי במאי דלית לן הכרח בהכי. עוד יראה לומר וליישב לשון הטור שהעתיק דברי הרמב"ם [תפלה ה, ח] וכמו שכתב המחבר, וכתב עליו שאפשר שחושב פועלים בשעת הדחק ע"כ, דמשמע שהמציא הרמב"ם דין זה מדעתו, וזה תלמוד ערוך הוא דסבירא ליה להרמב"ם לפסוק כההיא ברייתא דקתני מעין י"ח, ואף על גב דבאידך ברייתא קתני ומתפללין סתם, לא מכרעא כולי האי דפליגן וילמד סתום מן המפורש, ולכן נראה לי דסבירא ליה להטור ז"ל דאע"ג דבהני ברייתות קתני שפועלים העושין בשכרן מתפללים מעין י"ח לא קיי"ל הכי (מוכח) [מכוח] ההיא דאביי לייט אמאן דמצלי הבינינו [ברכות כט, א] אם לא בשעת הדחק, והאמורא יש כח לו לפסוק הפך הברייתא, וכיון דכן, לדידן דקיי"ל כאביי דדוקא בשעת הדחק יתפלל הבינינו, בפועלים דליכא שעת הדחק יראה ודאי שצריכין להתפלל י"ח, ולכן כתב הטור שאין ישוב לדברי הרמב"ם ז"ל אם לא שחושב פועלים בשעת הדחק כנ"ל. ולענין הלכה השתא לא נפקא לן ולא מידי, וכמו שכתב המחבר דהאידנא אין דרך להקפיד בכך וחייבין לירד לפני התיבה ולישא את כפיהם דאדעתא דהכי משכירין אותם: ג עיין במה שאכתוב בסמוך בס"ד: 
סעיף ד 
כתוב בב"י [ד"ה והרמב"ם] וז"ל, והרמב"ם לא הזכיר תפילת הדרך אלא שכתב פרק י' מהלכות ברכות [הלכה כה] שהיוצא מן העיר לשלום יאמר מודה אני לפניך ה' אלהי שהוצאתני מכרך זה לשלום וכשם שהוצאתני לשלום כך תוליכני לשלום ותצעידני לשלום ותסמיכני לשלום ותצילני מכף אויב ואורב בדרך ע"כ. ויש לתמוה למה לא הזכיר בה חתימה, וגם למה לא כתב דמצלי לה משאחז בדרך עד פרסה, עכ"ל הב"י ז"ל. ולי נראה דדעת הרמב"ם הוא דההיא תפילת הדרך דמייתינן בפרק תפילת השחר [ברכות כט, ב] דמסיים בה בא"י שומע תפלה הוא במקום סכנה דכולא סוגייא דהתם בהכי אזלא, ואפשר דהוא תפילה קצרה המוזכרת במשנה [שם כח, ב] לדעת ר' (ירמיה) [יעקב] בשם רב חסדא, ואנן לא קיי"ל הכי אלא כאחרים [שם כט, ב] דאמרי שהיא צרכי עמך ישראל מרובין, ואהא קאי הא דשאלינן [שם ל, א] אימת מצלי, ופלוגתא דרב חסדא ורב ששת אי מעומד אי מהלך, ולכן הרב ז"ל בפרק ד' מהלכות תפילה [הלכה יט] כשהביא דין תפלה קצרה כתב שאם יכול לעמוד עומד, והביאו המחבר בדין דלעיל [סעיף ג] וכן כתב שם בכסף משנה ז"ל [ד"ה ומתפלל] שדין זה הוציאו מההיא דרב ששת דקאמר אוקמן לדידי ואצלי מהיות טוב וכו', ודלא כשאר מפרשים שפירשו דתפילת הדרך המוזכר בפרק תפילת השחר [שם כט, ב] לחוד ותפילה קצרה האמור שם לחוד, וכפי זה כי אמרינן אימת מצלי קאי לתפילת הדרך, ולדעת הרמב"ם הכל אחד, והזקיקו להרב ז"ל לפרש כן דאי כפירוש המפרשים דתפילת הדרך היינו שלא במקום סכנה, דין זה עיקרו ושורשו בהרואה [שם ס, א] דגרסינן התם בברייתא בקש לצאת אומר יהי רצון מלפניך ה' אלוקינו ואלקי אבותינו שתוציאני מכרך זה לשלום, יצא אומר מודה אני לפניך וכו' ותצילני מכף כל אויב ואורב בדרך ולא הוזכר שם חתימה כלל, וליכא חתימה אלא היכא שהוא במקום מסוכן ולא מצי להתפלל תפילת י"ח אז תיקנו הך תפילה קצרה שהיא צרכי עמך מרובים וכו', ודין פרק הרואה כתבו הרב ז"ל פרק י' מהלכות ברכות [שם], ומה שלא הזכיר הרב ז"ל דין פרסה בפרק ד' מהלכות תפילה, יש לדחוק ולומר דסבירא ליה כמו שכתב הרא"ש ז"ל [שם פרק ד סימן יח] שגרסת (פירוש הג') [בה"ג הלכות ברכות פרק ד] עיקר שאם יש לו ללכת פחות מפרסה בקרוב לעיר לא הוי מקום סכנה ואינו צריך לברך, ולזה כבר כתב הרב ז"ל [שם] היה מהלך במקום סכנה וכו' ומתפלל אותה בדרך כשהוא מהלך כנ"ל. ולענין הלכה נראה לי עיקר כדברי הרמב"ם דספק ברכות להקל, ודלא כהמחבר לקמן סימן ר"ל סעיף א' דליתא: 
סעיף ה 
אפילו אם ינוח בעיר באמצע היום. כלומר ומתעכב שם זמן מועט כדי לנוח ואח"כ חוזר והולך לדרכו, כיון שכשנח בעיר דעתו היה לחזור ולילך אינו צריך לחזור ולברך, אבל אם דעתו ללון ונמלך אז צריך לחזור ולהתפלל, וכההיא דאמרינן לקמן גבי נכנס לחנותו של בשם סימן רי"ז סעיף א', והם כפי מה שכתב הכל בו [סימן פז] בשם הר"מ [מרוטנבורג] אבל דעתי אינו כן אלא שלא יתפלל תפילה זו אלא בתחילת יציאתו ואעפ"י שמתעכב הרבה ימים בדרך כיון שבירכה פעם אחת נפטר בזה, והנה לפירוש רש"י ז"ל [ברכות ל, א ד"ה עד כמה עד פרסה] בההיא דעד כמה עד פרסה שכתב דעד פרסה הויא זמנה אבל לא לאחר שהלך פרסה, משמע דכיון שהלך פרסה מיפטר מכל וכל, ולפי מה שהעליתי בסעיף הקודם שתפילת הדרך אין לה חתימה ליכא קפידא אם יתפלל אותה בכל יום אעפ"י שאינו חייב, וכן מוכח לשון המשנה והברייתא דפרק הרואה [שם נד, א; ס, א]: 
סעיף ו 
כשהיה יוצא לדרך בבקר היה אומרה וכו'. כלומר שכשהיה מהלך בדרך ומברך ברכות השחר היה אומר אחר יהי רצון, וכדאמרינן לקמן [סעיף ז] שצריך לאומרה אחר שהחזיק בדרך וזה פשוט: 


פרי חדש אורח חיים סימן קיא 
========================== 
סעיף א 
צריך לסמוך גאולה לתפילה. בפרק כיצד מברכין [ברכות מב, א] תכף לגאולה תפילה, ובפרק קמא דברכות [ט, ב] כל הסומך גאולה לתפילה אינו ניזוק כל אותו היום, ובירושלמי פרק קמא דברכות [הלכה א] תכף לגאולה תפילה שנאמר [תהילים יט, טו] יהיו לרצון אמרי פי והגיון לבי לפניך ה' צורי וגואלי היינו גאולה, וסמיך ליה [שם כ, ב] יענך ה' ביום צרה היינו תפילה, והעיקר כדברי המחבר ז"ל שבין בחול בין בשבת צריך לסמוך גאולה לתפילה, ובירושלמי פרק קמא דתעניות [הלכה א] אהא דתנן [שם הלכה ב] העובר לפני התיבה ביום טוב האחרון של חג האחרון מזכיר, פרכינן ויזכיר בשחרית, ומשנינן אסור ליחיד להזכיר עד שיזכיר ש"ץ, פירוש שיאמר קודם תפילת מוסף בקול רם משיב הרוח ומוריד הגשם, והאי אי אפשר בבקר לפי שאין יכול להפסיק בין גאולה לתפילה, כן פירש הרא"ש ז"ל פרק קמא דתעניות [סימן ב], ומתוך פירושו אנו למדין שאפילו ביום טוב צריך לסמוך גאולה לתפילה אלא שאינו מחוור וכמו שאכתוב בסימן קי"ד [אות ב] בס"ד. כתבו התוספות ז"ל בסוטה פרק ואלו נאמרים [לט, א ד"ה כל] הביאו הב"י סימן קכ"ח [קיא, ב ד"ה ויטול] ומור"ם בהג"ה סימן קס"ו דשיעור תכף משמע דהוי פחות מעשרים ושתים אמה: 
סעיף ג 
קורא קריאת שמע ואח"כ יתפלל. מה שאין כן בתפילת ערבית, כדלקמן סימן רל"ו סעיף ג': 


פרי חדש אורח חיים סימן קיב 
========================== 
סעיף ב 
אין לומר פיוטים וכו'. והאידנא בעוונותינו הרבים מאבדים הזמן בפיוטים ומסיבת אריכותם מפסיקין ומדברין כל אחד ואחד עד מקום שידו יד כהה וענייה מגעת, ולמה אנו מתחסדים על רז"ל בעלי התלמוד ולא נקח מוסר השכל מהם דאמרינן בברכות [כא, א] דגברא בר חיובא הוא להתפלל י"ח שלימות אלא דרבנן לא אטרחוהו משום כבוד שבת, ובמסכת מגילה [כג, א] אמרינן נמי ובשבת ממהרין לבא וממהרין לצאת, והם רבים עתה עמי הארץ שאינם חוששים לדברי רז"ל ומטריחים עצמם ואחרים עמם, ולפי דעתם זאת מאחר שרבנן לא אטרחוהו משום כבוד שבת והם אומרים אי אפשי בתקנת חכמים כגון זו ואינם חוששין לכבוד שבת ראוי היה להם שיתפללו י"ח שלימות, ומעיד אני עלי שמים וארץ על מקצת עיירות שעברתי שכמה וכמה מתעכבים מלקרות קריאת שמע עד אחר רביע היום ותפילת השחר עד אחר שליש היום, הנה התחילו לקלקל בקריאת שמע דהוי דאורייתא ושוב אין לה תשלומין ומרעה אל רעה יצאו שגם ביטלו תפילה דרבנן, וכפי מה שהעלינו למעלה בסימן פ"ט [אות א] כיון שעברו ד' שעות קרינן עלייהו מעוות לא יוכל לתקון, וכשיוצאים מבית הכנסת יוצאים מחצות היום ואילך, ובסיבת אריכות זה יש הרבה מיחידי הקהל שקודם לכתם לבית הכנסת טועמים טעם מן רע כי לא ידעו מהו זה ומה איסור יש בדבר, ועוברים אקרא דכתיב [מלכים א יד, ט] ואותי השלכת אחרי גווך, והחסידים שנזהרים בזה עוברים על הירושלמי דתענית [פרק ג הלכה יא] דאסור להתענות עד חצות היום, בין למר בין למר הנה לשלום מר לי מר, וכל זה גורם האריכות הפיוטים וכדתנן [אבות פרק ד משנה ב] עבירה גוררת עבירה, ואי ר"א הקליר ייסד פיוטים לדורו ולכיוצא בו ייסדם לא לדורות הבאים אחריו שמתקלקלים והולכים, ומה יעשו גדולי או קטני הדור שאין דורם דומה יפה ואינן שומעים לקול מוכיחים ומלחשים, ולכן השומע לי ומקצר בפיוטים כל כמה דאפשר יאריך ימיו ושנותיו בנעימים ודי בזה: 


פרי חדש אורח חיים סימן קיג 
========================== 
סעיף ג 
הרי זה מגונה. אבל אין משתקין אותו, וכדאמרינן פרק אין עומדין [ברכות לד, ב] מגונה הוא דהוי שתוקי לא משתקינן ליה: 
סעיף ד 
עד שיתפקקו וכו'. הכי איתא בש"ס דילן פרק תפילת השחר [ברכות כח, ב], ואמרינן נמי בירושלמי [שם פרק ד הלכה ג] אהא דתנן בכל יום אדם מתפלל י"ח, אמר רבי סימון כנגד י"ח חוליות שבשדרה שבשעה שאדם עומד ומתפלל צריך לשוח בכולן, מה טעם כל עצמותי תאמרנה ה' מי כמוך [תהלים לה, י], וכן בפרק קמא דשבת [הלכה ג] אמרינן אחת לשבע שנים הקדוש ברוך הוא מחליף עולמו וכו' ודבר נשא חיוי, אימתי בזמן  שאינו כורע כל קומתו עד השדרה, ואף בש"ס דילן סוף פרק קמא [דבבא] קמא [טז, א] אמרינן שדרו של אדם לאחר ז' שנים נעשה נחש, והני מילי דלא כרע במודים, ואפשר שזה רצו לרמוז בש"ס דילן פרק קמא דברכות [יב, ב] דאמרינן התם רב ששת כי זקיף זקיף כחויא, וכן כתבו התוספות [בבבא] קמא [טז, ב ד"ה והוא] יע"ש. ובסבא דמשפטים [זוהר שמות ק, א] פתח ואמר מי ימלל גבורות ה' ישמיע כל תהלתו [תהילים קו, ב], מאן הוא בעלמא דיכיל למללא גבורן דעביד קב"ה בעלמא תדיר, ההוא גופא קדמאה דשבק לא איתאביד, וקיומא ליהוי ליה לזימנא דאתי, דהא עונשיה סבל בכמה זינין, וקב"ה לא מקפת אגרא דשום בריין דברא, בר אינון דנפקי מגו מהימנותא דיליה ולא הוה בהו טב לעלמין, ובר מאינון דלא כרעו במודים, ע"כ: 
סעיף ח 
לא ישחה וכו'. ואם תאמר והא אמרינן פרק ב' דמסכת ראש השנה [כד, ב] ההו בי כנישתא דשף ויתיב בנהרדעא דהוה ביה אנדרטא והוו עיילי רב ושמואל ואבוה דשמואל ולוי ומצלו התם ולא חיישי לחשדא, וי"ל דשאני התם דלא הוה אלא דמות המלך ולא הוה צלם ממש, ואין הכי נמי דאי הוה צלם ממש אסור, אעפ"י שלבו לשמים. וכן כתבו בתוספות בסנהדרין [סא, ב] גבי ההיא דאמר רבא [שם] העובד עבודה זרה מאהבה ומיראה פטור, דהא שלא השתחוה מרדכי להמן לפי שהיו צלמים על לבו, ועיין ביו"ד סימן ק"ן [סעיף ג] בהגה, והא דאשכחן [בראשית יח, ב] גבי אברהם שהשתחוה למלאכים והם נדמו לו לערביים שמשתחוים לאבק רגליהם [בבא מציעא פו, ב], שאני התם שהאבק אינו כנגדו, וכפי זה אם השתי וערב מרוקם בבגד גוי מלאחריו ופני המתפלל כנגד פני הגוי שרי: 


פרי חדש אורח חיים סימן קיד 
========================== 
סעיף א 
מתחילין לומר וכו'. כתב הרא"ש פרק קמא דתעניות [סימן ב] וז"ל, ובסדר רב עמרם כתוב שאחר שהזכיר ש"ץ במוסף מתחילין העם להזכיר במנחה, ודייק מלישנא דמתניתין [שם ב, א] העובר לפני התיבה וכו' האחרון מזכיר, משמע דדוקא העובר לפני התיבה דהיינו ש"ץ, מדלא תני במוסף מזכירין. ואפשר שגם מן הירושלמי [שם פרק א הלכה א] דקדק, דקאמר אסור ליחיד להזכיר עד שיזכיר ש"ץ בגשם, ולא נהוג עלמא כך, וגם רבי אליעזר ורבי יהושע לא הזכירו בדבריהם חילוק בין ש"ץ לשאר העם, ורבי יהודה לא נחלק עליהם אלא בזמן הזכרה, ולא בא לחדש דבר אחר. והאי דנקט העובר לפני התיבה שתלה בש"ץ, היינו טעמא כדאמרינן בירושלמי שהוא מזכיר תחילה עכ"ל. וגם דברי רב עמרם נדמין מהא דאמרינן בירושלמי [שם] קמון לצלותא כמי שהזכיר ש"ץ, ואכתבנו בסמוך בס"ד: 
סעיף ב 
אסור להזכיר הגשם וכו'. אהא דתנן [שם] העובר לפני התיבה ביום טוב האחרון של חג האחרון מזכיר הראשון אינו מזכיר וכו', כתב הרא"ש [שם] וז"ל, בירושלמי [שם] פריך ויזכיר מבערב, דכיון דעברו ימי החג ואין הגשמים סימן קללה, ראוי היה שיתחיל מיד מבערב, ומשני לית כל עמא תמן, כלומר אין כל העם מצויין בבית הכנסת נמצא זה מזכיר וזה אינו מזכיר, ויהא אגודות אגודות. ותו פריך ויזכיר בשחרית, ומשני אף הוא סבור שגם מבערב הזכירו, לשנה הבאה יזכירו מבערב. ועוד מפרש טעם בירושלמי [שם] ר' חגי בשם רבי פדת אמר אסור ליחיד להזכיר עד שיזכיר ש"ץ, נראה לי דהאי טעמא קאי אפירכא תניינא דפריך ויזכיר בשחרית, וקאמר שאין ליחיד להזכיר עד שיזכיר ש"ץ, פירוש שיאמר קודם תפילת מוסף בקול רם משיב הרוח ומוריד הגשם, והאי אי אפשר בבקר, לפי שאין יכול להפסיק בין גאולה לתפילה. ותו גרסינן בירושלמי [שם] הדא דתימא אסור ליחיד להזכיר עד שיזכיר ש"ץ בגשם קמון לצלותא כמו שהזכיר ש"ץ, פירוש הבא לבית הכנסת ועמדו העם להתפלל מוסף, ולא שמע שאמר ש"ץ משיב הרוח ומוריד הגשם, מזכיר אעפ"י שלא שמע מפי ש"ץ, עכ"ל. וכפי פירוש זה אסור להזכיר גשם עד שיכריז הש"ץ, אבל להתפלל כל הציבור בלחש מקודם ההכרזה אסור, ולא נהירא לי הך פירושא כלל, ואי פירוש קמון לצלותא הוא כמו שכתב הוא ז"ל, יראה דהויא מילתא דפשיטא ומאי קמשמע לן הירושלמי, וגם לשון כמו שהזכיר ש"ץ, לא אתי שפיר לפירושו. ופירוש האמתי הוא שאין צריך להכריז כלל מקודם, והא קמשמע לן דכיון שקמו להתפלל ביחד עם הש"ץ די בזה, והוי כמו שהזכיר ש"ץ. ומימרת ר' פדת דאייתי וקאמר דאתיא לישב פירכא תניינא, ליתא, ואינו מכוון למה שלמעלה ממנו אלא ענין נפרד בפני עצמו, והכי איתא התם ר' חגי בשם ר' פדת אמר אסור ליחיד להזכיר עד שיזכיר ש"ץ, אמר ר' סימון בשם רבי יהושוע בן לוי בש"ץ הדבר תלוי, אמר ר' מנא קומי ר' חגאי מהו פליג א"ל לא, דא דאת אמר בש"ץ הדבר תלוי יחיד אם רצה להזכיר מזכיר בטל, ודא דאת אמר אסור ליחיד להזכיר עד שיזכיר ש"ץ בגשם, ע"כ. והפירוש דרבי סימון תמה ואמר וכי בש"ץ הדבר תלוי למה אם רצה יחיד להזכיר אינו מזכיר, ועל זה שאל רבי מנא אי פליגן אהדדי, והשיבו דלא פליגי דמר מיירי בטל ומר מיירי בגשם. ואם כן הדבר ברור מכאן שבטל יכול להזכיר היחיד מקודם הש"ץ, ואין אנו אחראין לפרש פירושים זרים כדי להליץ בעד הראב"ד [הובא בטור] שכתב הפך מזה. ומתוך מה שכתבתי יתבאר לך שמה שכתב המחבר ז"ל אסור להזכיר הגשם עד שיכריז ש"ץ לא נהירא, אלא העיקר כדפרישית בירושלמי, וכן כתב הב"י [ד"ה ומ"ש ואיתמר] בשם המרדכי [שם רמז תרטו], ועיקר: 
סעיף ג 
אין מחזירין אותו. לשון הגמרא [תענית ג, ב] בימות החמה אמר משיב הרוח אין מחזירין אותו, משמע ודאי דלכתחילה אין לאומרו, וכן כתבו שם התוספות ז"ל [ד"ה בימות]: 
בהגה: אבל הקהל מזכירין וכו'. אין לסברא זו עיקר, ודחויה היא מן הירושלמי שהעלינו למעלה [אות א - ב] הפך דעת רב עמרם והפך דעת הראב"ד: 
סעיף ו 
קודם שהתחיל אתה קדוש אין צריך להחזיר וכו'. ואף על גב דבסימן רצ"ד [סעיף ד] וסימן תרפ"ב [סעיף א] כתב דכל שסיים הברכה אין מחזירין אותו, ההיא בדברים שאין מחזירין אותו, אבל בדברים שמחזירין אותו סיום הברכה לא הוי כטעות, ויאמר אותם שם: 
סעיף ז 
חוזר לראש. כן עיקר, ודלא כמו שכתב המחבר ז"ל לעיל סימן ק"ד סעיף ו' דליתא ועיין [מה שכתבתי] שם: 


פרי חדש אורח חיים סימן קטו 
========================== 
סעיף א 
כתב בספר כנסת הגדולה בשם רש"ל בתשובה סימן ס"ד דאין לומר ראה נא בעניינו, אלא ראה בעניינו, וכדכתיב [תהילים כה, יח] ראה עניי ועמלי, ועכשיו אני נוהג כן אעפ"י שאינם נוהגים כן: 


פרי חדש אורח חיים סימן קיז 
========================== 
סעיף א 
של יום ס' וכו'. פסק אבי העזרי [הלכות תענית סימן תתמח] בשם הירושלמי דמעת לעת מנינן להו שאם נפלה תקופה בלילה מונים הס' מהלילה, ואם נפלה ג' שעות ביום אין מזכירין בבקר. ואעפ"י שלא נהגו כן, יש מי שלמד מדבריו שאם לא שאל ביום ס' ואם נמנה מעת לעת אין הס' נשלמים בעת שהתפלל אין מחזירין אותם אלא אם נשלמו כבר הס' מעת התקופה. ומה שכתב [השו"ע] אחר תקופת תשרי, דע שיום תקופה מן המנין: 
סעיף ב 
יחידים הצריכים וכו'. בני ארץ ישראל שבאו לחוץ לארץ, אם דעתם לחזור בזמן שאלת הגשמים שואל כבני ארץ ישראל, ואם יש לו אשה ובנים בארץ ישראל אעפ"י שאין דעתו לחזור בזמן גשמים, שואל כבני ארץ ישראל. בן חוץ לארץ ששאל גשמים בתפילה תוך ס' ימים לתקופה אינו חוזר, זהו דעת רדב"ז [חלק ו] סימן (נ"ח) [ב אלפים נה]. ודין זה האחרון אינו נראה לי, שהרי יחידים הצריכים למטר אין שואלים אלא בשומע תפילה ואם טעו חוזרים, מדלא מפליג ביחידים הצריכים כדמפליג בטעה יחיד בארץ שכולה צריכה מטר, כן כתב מוהריק"ש [ערך לחם] ז"ל. ודעתי הוא שבני ארץ ישראל שבאו לחוץ לארץ כל זמן שדעתם לחזור בכל אותה שנה לארץ ישראל שואל כבני ארץ ישראל, ואם אין דעתו לחזור אלא אחר שנה או שנתים וכמו שלוחי ארץ ישראל אעפ"י שיש להם אשה ובנים בארץ ישראל שואל כבני חוץ לארץ. ובן חוץ לארץ ששאל גשמים בתפילה תוך ס' ימים לתקופה פשיטא דחוזר כיון שאין צריכין לגשמים, אבל אם הם צריכין לגשמים, מסתברא ודאי שאפילו עיר אחת ואפילו בתקופת תמוז, אם טעה בה יחיד ושאל מטר בברכת השנים שאין מחזירין אותו. ודלא כדמשמע מלשון המחבר ז"ל וכמו שכתב בב"י ז"ל [ד"ה ומ"ש אבל ארץ] דליתא לע"ד כנ"ל: 


פרי חדש אורח חיים סימן קיח 
========================== 
סעיף א 
חותם בה מלך וכו'. ואם רצה לחתום האל המשפט רשאי: 
בהגה: מיהו וכו'. עיין במה שאכתוב סימן תקפ"ב [אות א] בס"ד. בברכת המינין אני מסיים שובר מינין ומכניע זדים: 


פרי חדש אורח חיים סימן קיט 
========================== 
סעיף א 
כיצד היה לו חולה וכו'. בסוף פרק אין עומדין [ברכות לד, א] כל המבקש רחמים על חבירו אין צריך להזכיר שמו שנאמר [במדבר יב, יג] אל נא רפא נא לה, ולא קמדכר שמה דמרים. ולישנא דאין צריך משמע שאם ירצה להזכיר מזכיר. ובזוהר פרשת וישלח [קסט, א] איתא דבתפילה בעי לפרשא מלה כדקא יאות, ע"ש: 
ומה שכתב ובברכת שומע תפלה יכול לשאול בין בלשון יחיד בין בלשון רבים וכו'. לשון הרבינו יונה [ברכות כב, ב ד"ה אף על פי] הוא כך, בברכת שומע תפלה יכול לשאול כל  צרכיו בכל ענין שירצה, שברכת שומע תפלה כוללת כל הצרכים ולכך תקנוה ע"כ. וכתב בספר ב"ח [ד"ה שואל] דהאי בכל ענין שירצה, אינו אלא לומר בכל ענין, הן דצריך להתפלל על החולה, הן דצריך לפרנסה, וכן כל ענין השאלות שהוא רוצה אומרה בשומע תפלה, אך אם שואל בלשון רבים אומרה דוקא בסוף הברכה, ואם שואל בלשון יחיד אומרה באמצע הברכה, וכששואל בעד כל ישראל אסור לאומרה בלשון יחיד וכדמסיק בשאר הדינין וכן נראה, ודלא כמו שכתב המחבר ז"ל, דהא הרבינו יונה כתב בתחילת דבריו שענין זה מתחלק לד' דינים חלוקים, ואי כדברי המחבר אינם אלא ג' דינים חלוקים, ומיהו לענין הלכה העיקר כסתם דברי המחבר, ודלא כהרבינו יונה: 
סעיף ג 
אם דילג או טעה וכו'. יש מקשין מאי שנא מברכת השנים שאם טעה ולא שאל מטר ונזכר קודם שומע תפלה אין מחזירין אותו כנזכר לעיל סימן קי"ז [סעיף ה] ואם כן נימא הכי נמי בכל אחת מהברכות אמצעיות דאם נזכר בשומע תפלה אין מחזירין אותו, ואין לומר דשאני התם שטעה ולא הזכיר המטר גרידא ולהכי אומרה בשומע תפלה אבל ברכה שלימה לא, דהא הכא דילג או טעה קתני, ולי נראה דלא קשה מידי, דבודאי אפילו דילג ברכה אחת כגון ברכת אתה חונן, יכול לאומרה בשומע תפלה דומייא דשאלה, ולא ממעטינן בגמרא [ברכות כט, א] אלא הזכרה והבדלה דהוי הודאה ושבח, הא לאו הכי פשיטא שיזכיר בשומע תפלה דהויא ברכה כוללת, וכן נראה מדברי התוספות ז"ל [שם] דף כ"ט ד"ה מפני שיכול וכו' יע"ש, והכא מיירי בדאדכר בתר שומע תפלה: 
סעיף ד 
אפילו אם עדיין לא גמר רק רפאינו וכו'. אבל אם גמר רפאינו חוזר לומר ענינו ומשם ואילך על הסדר דהא השתא ליכא ברכה לבטלה, ומה שכתב המחבר לקמן סימן רצ"ד [סעיף ד] דבמקום שאמרו שאינו חוזר להתפלל, מיד כשסיים הברכה אין לו לחזור, היינו משום דאיכא התם ברכה לבטלה וזה פשוט. ואם סיים תפילתו ורצה להחמיר על עצמו ולחזור בשביל ענינו, כתב המחבר ז"ל לקמן סימן רצ"ד [סעיף ה] שרשאי: 
ומה שכתב בהגה אלא יאמר ענינו בשומע תפלה כיחיד. והוא הדין אם לא היו עשרה בבית הכנסת שהתענו כשהיה ש"ץ עומד בין גואל לרופא ואח"כ באו, שיאמר ענינו בשומע תפלה. אם שכח מלומר ענינו ונזכר קודם שעקר רגליו, ביאר המחבר דינו סימן תקס"ה [סעיף ב]: 


פרי חדש אורח חיים סימן קכא 
========================== 
סעיף א 
שוחין במודים תחלה וסוף. עיין מה שכתוב סימן קי"ג סעיף ד': ב האומר מודים וכו'. עיין מה שכתבתי סימן ס"א [אות ט] לענין קריאת שמע: 


פרי חדש אורח חיים סימן קכב 
========================== 
סעיף א 
בהגה: ודווקא במקום שנוהגין וכו'. אין זה מחוור כלל, דכיון דיהיו לרצון הוא מכלל התפילה מה בכך אם נהגו לומר מקודם תחנונים, אלא ודאי שאינו יכול להפסיק. יכולין לומר אלהי נצור בשבת, אף על פי שהוא לשון תפילה ותחנונים, כיון  שהוא טופס תפילה: 
סעיף ב 
הרשות בידו. אעפ"י שהדין הוא ברור, יראה לי להביא ראיה מדאשכחן למר בריה דרבינא בפרק היה קורא [ברכות יז, א] דכי הוה מסיים צלותיה אמר הכי, אלהי נצור לשוני וכו' יהיו לרצון אמרי פי וכו', ומשמע ודאי שקודם אלהי נצור אמרו גם כן, כמו שאמרו דוד לאחר י"ח מזמורים [תהילים יט, טו], ואפילו הכי היה חוזר ואמרו פעם אחרת, וכך אני נוהג: 


פרי חדש אורח חיים סימן קכג 
========================== 
סעיף א 
כורע ופוסע ג' פסיעות וכו'. פירוש, כנגד ג' מילין שרחקו ישראל מהר סיני בשעת מתן תורה, וכנגד חשך ענן וערפל שיצא מהם משה רבינו ע"ה כשיצא מלפני קב"ה כביכול: 
סעיף ג 
כשפוסע עוקר רגל שמאל תחילה וכו'. ואף על גב דבפרק קמא דיומא [יא, ב] אמרינן כי עקר איניש כרעא דימינא עקר ברישא, היינו טעמא הכא, דכי היכי דגבי שלום נותן שלום ברישא לשמאלו דהוי ימינו של הקדוש ברוך הוא, כך נפטר בקמייתא מימינו  והדר משמאלו, ושוב מצאתי כן בספר ב"ח [ד"ה ובמקום]. אי נמי יש לומר דשאני הכא שמהלך לאחוריו: 


פרי חדש אורח חיים סימן קכד 
========================== 
סעיף א 
וצריך אותו שיוצא וכו'. בירושלמי [ברכות] סוף פרק תפילת השחר אמרינן והוא שיהיה שם מראש התפילה, ותו אהא דתנן [שם נא, ב] עונין אמן אחר ישראל המברך ואין עונין אמן אחר הכותי המברך עד שישמע כל הברכה, פרכינן [שם נג, ב] וכי לא שמע היכי נפיק: 
כתב הרב ז"ל בב"י [ד"ה ולאחר] דלישנא דיכוין לא שייך אלא במבין מה שש"ץ אומר, אבל אם אינו מבין מה שש"צ אומר אינו יוצא בשמיעה וכמו שכתב [השו"ע] לקמן סימן קצ"ג [סעיף א]: 
ומה שכתב ופוסע ג' פסיעות וכו', לאפוקי מהרי"ץ אבן גיאת שהביא הב"י [ד"ה וכתבו] משמו שחולק ואומר שכשם שש"ץ פוטרו מתפילה כך פוטרו מג' פסיעות, וליתא, דמה שפוטרו מתפילה היינו טעמא משום דשומע כקורא, אבל בפסיעות ודאי שאינו פוטר, וכפסק המחבר ז"ל: 
סעיף ה 
אומר ברוך הוא וכו'. ביומא פרק אמר להם הממונה [לז, א] תניא רבי אומר כי שם ה' אקרא הבו גודל לאלהינו [דברים לב, ג], אמר (אליהן) [להם] משה לישראל בשעה שאני מזכיר שמו של הקדוש ברוך הוא אתם הבו גודל, חנניא בן אחי רבי  יהושע אומר זכר צדיק לברכה [משלי י, ז], אמר להם נביא לישראל בשעה שאני מזכיר צדיק עולמים אתם תנו ברכה ע"כ. ומכאן אתה למד שגם כן יש לענות אמן כשמזכירין הכהנים שם יה בברכת כהנים, וברור הוא. וכן כתב בספר שיירי כנסת הגדולה בהשמטות [סימן קכח] יע"ש, ועיין לקמן סימן קכ"ח דין י"ג [ובפר"ח שם]: 
סעיף ח 
ולא יענה אמן יתומה וכו'. בפרק שלשה שאכלו [ברכות מז, א] ת"ר אין עונין לא אמן חטופה ולא אמן קטופה ולא אמן יתומה, וכתב רש"י ז"ל [ד"ה] יתומה, שלא שמע הברכה אלא ששמע שעונין אמן, והא דאמרינן בהחליל [סוכה נא, ב] שבאלכסנדרייא של מצרים היו מניפים בסודרים כשהגיע עת לענות אמן אלמא לא שמעי וקא ענו, הנהו מידע ידעי שהם עונים אחר ברכה ועל איזו ברכה הם עונין, אלא שלא היו שומעין את הקול, ע"כ. ומשמע שאפילו שאינו מחויב בברכה אינו יכול לענות אלא אם כן יודע לכוין הברכות ועל איזה ברכה הוא עונה, וכן נראה מלשון הברייתא דדומיא דאמן חטופה וקטופה קתני, וכי היכי דהנהו אפילו מי שאינו מחויב בברכה אינו יכול לענות, הוא הדין באמן יתומה. אבל בירושלמי [ברכות] סוף פרק אלו דברים אמרינן איזו היא אמן יתומה, אמר רב הונא דין דמיחייב לברכה והוא ענה ולא ידע למה הוא ענה ע"כ, ואפשר דהירושלמי קאמר לצאת ידי חובה דלא הוי ענייה כיון שאינו שומע הברכה, ורש"י ז"ל קאי לומר שיכול לענות אמן כיון שמכוין בברכות, מיהו ודאי מיפק לא נפיק ידי חובתו כיון שאינו שומע הברכה, אבל בב"י כתב בכאן [ד"ה נמצא] שאם לא שמע הברכה אבל יודע איזו ברכה הוא מברך אפילו אם הוא מחויב עונה אמן ונפטר בכך לדעת רש"י [שם], והתוספות בפרק שלשה שאכלו [שם ד"ה אמן] ע"כ. ובסימן מ"ו [ד"ה דתניא] כתב וז"ל וכתוב בהגהות מיימון פ"ז מהלכות תפלה [אות פ] בשם רא"ם [יראים השלם סימן רנה] דברכות שמברכין הקוראים בתורה וברכות המפטיר עולין לשומעיהן לחשבון, וכן כתב הרא"ש בסוף פרק הרואה [ברכות פ"ט סימן כד], ומשמע מדברי ההגהות שם דדוקא כששומעין אותן ועונין אחריהן אמן. ולי נראה דאפילו אם אומרים אותם בלחש, כיון שהשומעים יודעים איזו ברכה הוא מברך ומכוונים לצאת בה ידי חובתם ועונים אחריו יוצאים, כדאמרינן פרק החליל [סוכה שם] שבבית הכנסת של אלכסנדרייא היו מניפין בסודרין להודיע שסיים ש"ץ הברכה ויענו אמן, אלמא שהיו עונין אמן אעפ"י שלא שמעו הברכה, דכיון שיודעים איזו ברכה סיים די בכך, וכמו שכתב רבינו [הטור] בסימן קכ"ד, וכיון שיכול לענות אמן אעפ"י שלא שמע, משמע דהכי נמי נפיק ידי חובת אותה ברכה בכך, עכ"ל. וליתא לענ"ד אלא ודאי דצריך לשמוע, וכל שאינו שומע לא יצא אעפ"י שעונה אמן, ובירושלמי [שם] אמרינן שמע ולא ענה יצא, ענה ולא שמע לא יצא, ומשמע דבכל גוונא לא יצא. וכן מוכח מהא דגרסינן בפרק שלשה שאכלו [ברכות נ, א] אמר רבא כי אכלינן ריפתא בי ריש גלותא מברכינן ג' ג', וליברכו י' י', שמע ריש גלותא ואיקפד, וניפקו בברכתא דריש גלותא, איידי דאוושי כולי עלמא לא שמעי, וכתב רש"י ז"ל [שם ד"ה שמע] משום דאוושי כולי עלמא שהיו שם מסובין רבים ואין קול המברך נשמע, ע"כ. ואי כדברי הרב ז"ל, מה בכך, הלא היו יכולין לכוין בברכות ע"י הנפת סודרין דומיא דאלכסנדרייא של מצרים ובהכי היו יוצאין ידי חובתן, וכל שכן לפי מה שכתב הוא ז"ל בסימן קצ"ג [ד"ה ומיהו] דלברכת הזימון קאמר שלא היו יכולין לשמוע, דאלו לברכת המזון כל אחד ואחד היה יכול לברך לעצמו, ועוד נראה להוכיח כן מהא דאמרינן בסוף פרק אלו דברים [שם נג, ב] אהא דתנן [שם נא, ב] עונין אמן אחר ישראל המברך ואין עונין אמן אחר הכותי המברך עד שישמע כל הברכה, ואמרינן עלה בגמרא למימרא דישראל אף על גב דלא שמע כולה ברכה  עונה, וכי לא שמע היכי נפיק, וכתב רש"י ז"ל [ד"ה] היכי נפיק, קסלקא דעתך באחד מן המסובין עסיקנן בחתניתין ע"כ, ומשני בשלא אכל עמהן. ואם איתא לדברי הרב ז"ל דכל שמכוין הברכות ויודע לאיזה ברכה הוא עונה אעפ"י שאינו שומע הברכה יוצא ידי חובתו, מאי קשיא ליה וכי לא שמע היכי נפיק, לוקי מתניתין בהכי דומיא דהנפת סודרין ולהכי נפיק אף על גב דלא שמע, וסיפא דמתניתין נמי מיתוקמא שפיר להך אוקמתא, אלא העיקר כדכתיבנא שלא היו יוצאין ידי חובתן באלכסנדרייא של מצרים כל שלא שמעו הברכות אעפ"י שהיו מכוונין ויודעין על איזה ברכה הם עונין כנ"ל: 
ולענין הלכה העיקר כיש מחמירין שהביא בהגה דאפילו אינו מחוייב באותה ברכה לא יענה אמן יתומה, ומיהו אם יודע באיזה ברכה קאי הש"ץ יכול לענות אמן אעפ"י שאינו שומע הברכה: 
סעיף ט 
אם יש קצת מהעונים וכו'. כן כתב הב"י [ד"ה כתוב בא"ח אם] בשם אורחות חיים, וירא שלמד כן מהא דאמרינן בפרק שלשה שאכלו [שם מז, א] אין הבוצע רשאי לבצוע עד שיכלה אמן מפי העונין, ואמר רב חסדא מפי רוב העונין, דכל העונה אמן יותר מדאי אינו אלא טועה. אבל מדברי התוספות ז"ל בפרק ואלו נאמרין [סוטה לט, ב ד"ה עד] יראה דפליגי על זה, שכתבו אהא דאמרינן התם אין הכהנים רשאים להתחיל בברכה אחרת עד שיכלה אמן מפי הציבור, פירש ר"י אף על גב דאמרינן פרק שלשה שאכלו [ברכות  שם] אין הבוצע רשאי לבצוע עד שיכלה אמן מפי רוב העונים, מיהו לענין ברכת כהנים בעי דלישמעו נמי הברכה הני דמאריכין באמן אעפ"י שטועין, וכל שעה שהן בעצמן עונין אין שומעין קול חביריהם ע"כ. הנה מתוך דבריהם מוכח ודאי דדוקא גבי המוציא דליכא לשמוע שום ברכה קאמר דאין להמתין מיעוט העונין יותר מדאי, אבל בברכת כהנים וכן הוא הדין לתפילה שצריך לכוין בברכות ולענות אמן, אעפ"י שטועים צריך להמתין הש"ץ עד שיכלה אמן מפי כל העונים. ומהתימה מהמחבר ז"ל שכאן נמשך אחר ארחות חיים, ולקמן סימן (קנ"ח) [קכח] סעיף י"ח פסק כדברי התוספות ז"ל והוו תרתי דסתרן. ואולי הוא ז"ל סבירא ליה שלא כתבו כן התוספות אלא דוקא גבי ברכת כהנים, לפי שכלום יש לך עבד שמברכין אותו ואינו מאזין, ואינו מחוור, אלא העיקר כדכתיבנא דפליגי ונקיטנן כדברי המחבר בכאן, וכמו שאכתוב בסימן קכ"ח סעיף י"ח ע"ש: 
סעיף י 
יכוין (עיין סימן קצ"ז ס"ג בס"ד) דעתו וישמע מש"ץ וכו'. אבל בספר ב"ח [ד"ה מי] בשם מהרש"ל ז"ל [בהגהותיו לטור] כתב שאין לסמוך על זה, שאי אפשר שיוכל לכוין שישמע כולו ולא ידלג מלה אחת או שתים מלשמוע, וטוב הוא שיחזור ויתפלל: 


פרי חדש אורח חיים סימן קכה 
========================== 
סעיף א 
מי שהזדמן לו לענות קדיש וקדושה בבת אחת ואי אפשר לעשות שתיהן, אמן יהא שמיה רבא קודם, כדמוכח בפרק מי שמתו [ברכות כא, ב] ואמרינן דכולי עלמא מיהת מיפסק לא פסיק, כלומר בתפילתו, לענות קדושה מהו להפסיק ליהא שמו הגדול מבורך וכו'. ושוב ראיתי שכתבו כן בספר באר שבע [תשובה לא] ובתשובת מוהר"ש יונה ז"ל [שי למורא] סימן ט', ומיהו מסתברא שאם התחיל לענות קדוש שלא יפסיק כדי לענות אמן יהא שמיה רבא מברך: 


פרי חדש אורח חיים סימן קכו 
========================== 
סעיף א 
ש"צ שטעה וכו'. בפרק תפילת השחר [ברכות כט, א] אמר רב יהודה אמר רב טעה בכל הברכות כולם אין מעלין אותו, טעה בברכת האפיקורסין מעלין אותו, חיישנן שמא אפיקורוס הוא. ואיתמר עלה לא שנו אלא שלא התחיל בה, אבל אם התחיל בה גומרה. וכתב הרשב"א בחידושיו [שם ד"ה] טעה בכל הברכות כולם אין מעלין אותו, פירוש כשיודע לחזור למקום שטעה הא לאו הכי מעבירין אחר תחתיו, כדתנן בפרק אין עומדין [שם לד, א] העובר לפני התיבה וטעה יעבור אחר תחתיו, ע"כ. אבל הרבינו יונה [שם יט, ב ד"ה טעה בכל] כתב טעה בכל הברכות כולם אין מעלין אותו, ומה ששנינו העובר לפני התיבה וטעה יעבור אחר תחתיו זהו לפי שעה, אבל בכאן אמר שאין מסירין אותו מש"ץ ולא קשיין אהדדי, ע"כ. וכתב ב"י [ד"ה שליח] על זה דמשמע מרבריו שאם טעה בברכת האפיקורוסין מסלקין אותו מש"ץ, ע"כ. ותירוץ הרבינו יונה ז"ל אינו מחוור שמה יתרץ להא דאמרינן [שם כט, א] שאם התחיל בה גומרה, ושמואל הקטן השקיף בה שתים ושלש שעות, ותנן העובר לפני התיבה וטעה יעבור אחר תחתיו, אלא העיקר כדברי הרשב"א. ומסתברא נמי, דכי היכי דאהא דאמרינן במסכת מגילה [כד, ב] האומר איני עובר לפני התיבה בצבועין אף בלבנים לא יעבור, מאי טעמא חיישינן שמא מינות נזרקה בו, כתב הרמב"ם ז"ל [תפלה י, ה] דדוקא באותה תפילה, ופסק המחבר ז"ל כן בסימן ג"ן [סעיף יח] הכא נמי כיון דלא הויא אלא חששא בעלמא, דוקא באותה תפילה קפדינן, ולא לסלקו לגמרי כדברי הרבינו יונה ז"ל דליתא: 
סעיף ג 
אין מחזירין וכו'. בסוף פרק תפלת השחר [ברכות ל, ב] ר' חייא בר אבא צלי והדר צלי, אמר ליה ר' זירא מאי טעמא עביד מר הכי דלא אידכר דריש ירחא, והתניא טעה ולא הזכיר של ראש חדש בערבית אין מחזירין אותו מפני שיכול לאומרה בשחרית, בשחרית אין מחזירין אותו מפני שיכול לאומרה במוספין, אמר ליה לאו איתמר עלה אמר רבי יוחנן בצבור שנו, וכתב רש"י ז"ל [ד"ה] בצבור שנו, דאין מחזירין משום דשמע ליה מש"ץ ואיכא מקצת הזכרה, אבל ביחיד צריך לחזור ע"כ. וכפי דבריו משמע שמי שטעה או שכח שום ברכה שאינו יוצא בשמיעתו מש"ץ, דדוקא הכא יוצא בשמיעתו מש"ץ לפי שתפילת המוספין לפניו, ואין זה נכון, מדגרסינן בההוא פירקא לעיל מינה [כט, א] אמר רב תנחום אמר רב אסי טעה ולא הזכיר גבורת גשמים בתחיית המתים מחזירין אותו, שאלה בברכת השנים אין מחזירין אותו מפני שיכול לאומרה בשומע תפילה, ואותבינן עליה מברייתא אחריתי דקתני טעה ולא הזכיר שאלה בברכת השנים מחזירין אותו, ומשנינן לא קשיא הא ביחיד הא בציבור, ואקשינן בצבור מאי טעמא לא משום דשמעה מש"ץ, אי הכי האי מפני שיכול לאומרה בשומע תפלה מפני ששומע מש"ץ מיבעי ליה, אלא אידי ואידי ביחיד, ולא קשיא הא דאידכר קודם שומע תפלה וכו', ומדלא מוקי לה אידי ואידי בצבור והא דאידכר וכו', משמע דהיכא דאיתיה בציבור לא צריך הואיל ושומע מש"ץ וכמו שכתב המחבר סימן קכ"ד סעיף י'. הילכך העיקר כפירוש בה"ג [הלכות ברכות סוף פרק ד] דמפרש לה בש"ץ משום טירחא דציבורא אבל ביחיד הדר. וכתב בב"י [ד"ה ולענין וד"ה ומה] דמדקתני לא הזכיר של ראש חדש ולא קתני ביום שיש בו מוסף טעה ולא הזכיר וכו' אין מחזירין אותו, משמע דדוקא ראש חדש לפי שהוא יום עשיית מלאכה היקלו כדי שלא יתבטלו ממלאכתן, אבל בשבת ויו"ט שאין בהם עשיית מלאכה לא רצו להקל ע"כ, וכן עיקר, ודלא כמור"ם בהגהה. ומיהו מסתברא דחול המועד דינו כמו בראש חדש, ואם היחיד לא נזכר עד שהתפלל תפילת מוסף מסתברא לי שאעפ"י כן לא יצא וצריך לחזור ולהתפלל, ודלא כספר כנסת הגדולה בסימן תכ"ב [הגה"ט דבור ראשון]: 
סעיף ד 
אם טעה וכו'. לשון הרמב"ם בפ"י מהלכות תפילה [הלכה ב], אלא שכתב בכסף משנה [שם] דהטור גורס כדברי הרב ז"ל, אלא סומך על התפילה שמתפלל בקול רם ואם טעה באותה שמתפלל בקול רם חוזר לעולם כמו היחיד, וכך נוסחת כתיבת יד של ספרי רבינו, ואין באותה נוסחא חילוק בין ג' ראשונות לשאר ברכות, ע"כ, והכי נקיטנן: 


פרי חדש אורח חיים סימן קכז 
========================== 
סעיף ב 
יכול לומר כהנים עם קדושיך כאמור, כדאמרינן פרק טרף בקלפי [יומא מא, ב] גבי וידוי, ופרק שני שעירי [שם סו, א] גבי וידוי שעיר המשתלח אמרינן שחטאו ושעוו ושפשעו לפניך עמך בית ישראל, ואמרינן עלה בגמרא [שם] ואלו בני אהרן עם קדושיך לא קאמר מאן תנא וכו', וכך העלה בב"י [ד"ה כתב ה"ר דוד אבודרהם שה"ר]: 


פרי חדש אורח חיים סימן קכח 
========================== 
סעיף א 
(ס"ק א) והכהנים מהמנין. זה נלמד מדין בית הכנסת שכולה כהנים אם אין שם אלא עשרה כולם עולים לדוכן [סוטה לח, ב], וכמ"ש המחבר לקמן סעיף כ"ה וכן כתב בב"ח [קי, ב ד"ה אין]: 
(ס"ק ב) בפחות מעשרה. מיהו בירושלמי דמגילה [פ"ד ה"ד] אמרינן שאם התחילו בעשרה ויצאו להם מקצתן גומרין. ובספר שיירי כנסת הגדולה [הגה"ט אות ג] תמה על הפוסקים אמאי לא ביארו זה. ואולי סמכו אמה שכתוב בסימן נ"ה [סעיף ב] לענין קדושה שאם התחילו באבות גומרין אפילו קדושה, וכל שכן כשהתחילו לברך ברכת כהנים בעשרה שגומרין אותו אפילו יצאו מקצתן, והוא שנשתיירו רובן כמ"ש המחבר בסימן נה [שם]: 
(ס"ק ג) ואין לזר וכו'. פ"ב דכתובות [כד, ב] איבעיא להו מהו להעלות מנשיאות כפים ליוחסין, תיבעי למ"ד מעלין מתרומה ליוחסין, הני מילי תרומה דעון מיתה היא אבל נשיאות כפים דאיסור עשה לא, ופירש רש"י ד"ה דאיסור עשה, כה תברכו אתם ולא זרים ולאו הבא מכלל עשה עשה. ומקשו מהכא למה שכתבו התוספות בפרק כל כתבי [שבת קיח, ב] אהא דקאמר כי מימי לא עברתי על דברי חבירי, יודע אני בעצמי שאיני כהן ואם יאמרו לי חבירי עלה לדוכן הייתי עולה. וכתבו בתוספות ז"ל [ד"ה אילו] לא ידע ר"י מה איסור יש בזר העולה לדוכן אם לא משום ברכה לבטלה שלכהנים אמרה תורה לברך את ישראל. ותימא איך לא ידע ר"י והא איסור עשה איכא כמ"ש. ותו תמהני על ר"י ז"ל דמהדר בתר איסורא וא"כ איך היה יכול לעלות ר' יוסי, והא אמרינן פ"ק דיבמות [ו, א] ובפרק אלו מציאות [בבא מציעא לב, א] יכול אמר לו אביו היטמא למתים וכו' ישמע לו, תלמוד לומר אני ה', כולכם חייבין בכבודי. ואפילו במידי דאיסוריה מדרבנן אינו יכול לשמוע לו לעבור עליו, כמו שכתב הרמב"ם בפ"ו מהלכות ממרים [הלכה יב], וכן מוכח מהא דאמרינן בפרק בן סורר ומורה [סנהדרין ע, א] אכל דבר שהוא מצוה ודבר עבירה אינו נעשה בן סורר ומורה, ואמרינן עלה בגמרא [שם עמ' ב] דבר שהוא מצוה תנחומי אבלים, דבר עבירה תענית צבור, וטעמא מאי אמר קרא איננו שומע בקולנו, בקולנו ולא בקולו של מקום, אלמא אפילו במידי דאיסורי מדרבנן מיקרי עובר קולו של מקום. וביישוב קושיא הראשונה מוהר"י טראני בתשובה ח"א סימן קמ"ט כתב ב' תירוצים, ובקונטרס הדרושים הארכתי בזה ודחיתי דברי מוהרי"ט ותירצתי באופן אחר שאינו ניצול מן הדוחק. ולעת כזאת ראיתי בספר ב"ח [קי, ב ד"ה גרסינן] מקצת ממה שכתבתי בזה, ומה שרצה ליישב דעת ר"י הוא ג"כ דחוק, ובאמת שדיבור זה קשה להולמו ודוק: 
סעיף ב 
(ס"ק ד) אף על פי שביטל מצוה אחת וכו'. כן הוא לשון הרמב"ם [נשיאת כפים טו, יב], ויש לדקדק בזה דבסוטה פרק ואלו נאמרין לח, ב] ובמנחות פרק התכלת [מד, א] אמרינן עובר בשלשה עשה, והרב ז"ל כתב כעובר בשלשה עשה. ויראה שהזקיקו לרב ז"ל בזה, הא דאמרינן [בסוטה לח, א] לאחד אינו קורא כהן שנאמר [במדבר ו, כג] אמור להם לשנים, אלמא דקרא לאו בכהנים מיירי, ואף על גב דאמרינן נמי [שם] בני ישראל אין לי  אלא בני ישראל, גרים וכו' מניין, תלמוד לומר אמור להם לכולהו, ואמרינן נמי [שם] אמור להם כאדם האומר לחבירו, איכא למימר דתרתי ש"מ, וכן תירצו בתוספות דמנחות [מד, א ד"ה כל] וכיון דכן לא הוי עשה גמור. ועוד דבירושלמי [ברכות] פרק אין עומדין [פרק ה הלכה ד] ובנזיר פרק כהן גדול [פרק ז הלכה א] אמרינן שעובר בעשה אחד. וכדי ליישב הב' תלמודים דלא ליפליגו אהדדי, על כרחך לומר דעובר דקאמר על כרחך לאו דוקא אלא לומר כעובר. וכן משמע מהא דאמרינן פ"ב דכתובות [כד, ב] אבל נשיאות כפים דאיסור עשה לא, אלמא ליכא בנשיאות כפים אלא עשה דכה תברכו דהוי בלשון ציווי. ומסתברא לי דכהן שיש בו אחד מן הדברים המעכבים מדרבנן אפילו שיאמרו לו לעלות אינו עולה, דב"ד מתנין לעקור דבר מן התורה בשב ואל תעשה כדאיתא בהאשה רבה [יבמות פט, ב]: 
או ליטול ידיו. כתב בב"י [קי, ב ד"ה ומ"ש רבינו] בשם המרדכי [מגילה רמז תתיז] שלכך מלמדים את הנותן מים שלא יזכיר את השליח ציבור ליטול ידיו היכא דאיכא כהנים אחרים דהשתא לא עבר אם לא ישא כפיו: עוד כתב בב"י [קיא, א ד"ה וכתב ה"ר מנוח] בשם ה"ר מנוח, דהא דאמרינן שאין הכהן עובר כשאין אומרים לו לברך, היינו שאינו עובר בשלשה עשה, אבל בעשה דכה תברכו עובר שהכהנים מצווין לברך את ישראל יאמרו להם או יחדלו ע"כ. ואולי כתב כן ליישב מאי דבירושלמי [ברכות ונזיר שם] קאמר דעובר בעשה אחד, ובש"ס דילן קאמר עובר בשלשה עשה, ולהכי משמע ליה דירושלמי קאמר בכל גוונא אפילו שאין אומרים לו לברך שעובר בעשה, וש"ס דילן דקאמר דעובר בג' עשה מיירי כשאומרים לו לעלות ואינו עולה. וליתא דהא אמור להם [במדבר ו, כג] קאמר, ומתרגמינן כד תימרון להו וקאי לכה תברכו, משמע דהיכא שאין אומרים להם לעלות ליכא איסור דכה תברכו, ועוד אם איתא דאיכא איסור עשה יאמרו להם או יחדלו, א"כ לא הוה להו לזלזולי האמוראי, כההיא דאמרינן [ירושלמי ברכות פ"ה הלכה ד] ר' שמעון בן פזי הוה קאי אחורי עמודי ר' אלעזר נפיק לברא, וגם הב"י [שם] כתב שאין נראה כן דעת הפוסקים, ושכן נראה ממ"ש שהגהות מיימוניות [תפלה טו אות ו] שאם שליח צבור כהן שלא יאמרו לו לעלות, ואם איתא שאעפ"י שאינם אומרים לו עובר בעשה היה לו לומר שיעלה כדי שלא יעבור ע"כ. ועדיפא מינה הוה ליה לאקשויי מדתנן בברכות [לד, א] העובר לפני התיבה לא יענה אמן אחר הכהנים מפני הטירוף, ואם אין שם כהן אלא הוא לא ישא את כפיו, ואם מובטח הוא שנושא כפיו וחוזר לתפילתו רשאי. ואם איתא דלעולם איכא איסור עשה, וכי מפני הטירוף יעבור עשה, הוה ליה למימר שישא את כפיו ואם יטרף יעמוד אחר תחתיו. ותו כשהוא מובטח שחוזר לתפילתו רשאי קתני, חייב לא קתני. ואף על גב דאהא דאמרינן פ"ק דתעניות [יג, ב] אין הבוגרת רשאה לנוול את עצמה, וכן בפ"ק דקדושין [לג, א] אהא דמייתי אין בעלי אומניות רשאין לעמוד, כתבו בתוספות ז"ל [תענית וקידושין שם ד"ה אין] דהני רשאין הוו חיובא, מיהו משמעות רשאי טפי הוי רשות מחיוב. ויש ליישב בזה דס"ל כדעת ה"ר פרץ שהביא הטור [קיא, א] שכתב שאם אין שם אלא אחד אינו עובר, דילפינן לה מאמור להם דמשמע דוקא לרבים, וכפי זה אי איכא כהנים אחרים צריך לישא כפיו אף על פי שאפשר שיטרף דעתו, ולקמן סעיף כ' כתב המחבר להפך  שאם יש כהנים אחרים אעפ"י שמובטח שיחזור לתפילתו לא ישא את כפיו, ולכן אין לחוש לדברי ה"ר מנוח. ועיין במה שאכתוב לקמן [סעיף י] ס"ק י"ד: 
סעיף ה 
(ס"ק ה) אבל בבתי שוקיים שרי. דעת הרב ז"ל בב"י [קיא, א ד"ה וכן מצותו] דבתי שוקיים של עור אעפ"י שאין בהם רצועות, דליכא למיחש לשמא תיפסק, אסור, דלא פלוג רבנן וסתם גזרו בכל סנדלים ומנעלים. אבל נהגו היתר בדבר, וכן נראה, דנהי דלא פלוג רבנן ואפילו במנעלים שאין בהם רצועות אסור, מ"מ אם הם בתי שוקיים אפילו הם של עור משלם לא נכנסו בתוך הגזירה, לפי שלא דמו כלל למנעלים, וכל שכן אם הם בתי שוקיים ומכנסיים יחד דפשיטא דשרי, ועיין לקמן בסמוך: 
כתוב בספר שיירי כנסת הגדולה [הגה"ט אות ד] שאינו נכון מה שמניחין המנעלים למטה מן הדוכן לעין כל ובשעת הברכה המנעלים גלויים לעיני כל הקהל לפני הדוכן, אלא צריך להצניע אותם במקום צנוע תחת הספסלים או חוץ לבית הכנסת ע"כ. והכי מוכח בפרק ואלו נאמרין [סוטה מ, א] דגרסינן התם אמר ר' יצחק לעולם תהא אימת ציבור עליך שהרי כהנים פניהם כלפי העם ואחוריהם כלפי שכינה, רבנן אמרי מהכא דאין כהנים רשאין לעלות בסנדליהם לדוכן מ"ט לאו משום כבוד ציבור, ופירש רש"י [ד"ה] לאו משום אימתא דציבורא, מפני שמסתלקין בגדיו העשויין למידתו בהגבהת ידיו ונראה סנדליו לציבור, והן אין ראוין לראות מפני טיט שעליהן ע"כ. ומכאן יש ללמוד שאעפ"י שאמרנו בסמוך שבבתי שוקיים של עור שרי היינו כשיש לו מנעלים תחתיהם, אבל אם מהלך בשוק בבתי שוקיים גרידי צריך לחלצן משום כבוד ציבור, ואף על גב דלמסקנא אסיק רב אשי טעמא  שאין הכהנים רשאין לעלות בסנדליהן שמא תפסק לו רצועה בסנדלו וכו', היינו לומר דאפילו היכא דלא שייך טעמא דכבוד ציבור אסור משום שמא נפסקה, אך טעמא דכבוד ציבור איתא: 
סעיף ו 
(ס"ק ו) אף על פי וכו'. בפרק ואלו נאמרין [סוטה לט, א] אמר רבי יהושע בן לוי כל כהן שלא נטל ידיו לא ישא את כפיו שנאמר [תהלים קלד, ב] שאו ידיכם קדש, ובב"י [קיא, ב ד"ה ויטול] הוכיח שדעת הרמב"ם [תפלה טו, א וה] שכל שנטל ידיו שחרית ואינו יודע להם שום טומאה שא"צ לחזור ולנטלם, והביא ג"כ [הב"י שם ד"ה וכתוב בא"ח שכתב] בשם ארחות חיים שהרמב"ם עשה כן הלכה למעשה, ובתוספות [שם ד"ה כל] הקשו דאי מיירי הכא כשלא נטל ידיו שחרית אמאי נקט כהן לנשיאות כפים, תיפוק ליה משום דברי תורה שצריך ליטול ידיו כדאיתא בפ"ק דברכות [יא, ב] ובפ"ב [שם יד, ב] אמר רב חייא בר אשי זימנין סגיאין הוה קאימנא קמיה דרב וכו' ועוד האריכו יע"ש. ולקושיא זו כתב הב"י [שם ד"ה ורבינו] דלא קשה מידי, דנפקא מינה להיכא דנטל ידיו שחרית והסיח דעתו, דלדברי תורה א"צ ליטול ואפילו לק"ש, כיון שאינו יודע להם שום טומאה אוקמייהו אחזקתייהו ע"כ. ואכתי קשה דתיפוק ליה משום תפילה, שכיון שהסיח דעתו צריך לחזור וליטול כמ"ש המחבר סימן צ"ב סעיף ה' וסימן רל"ג [סעיף ב], ולא קשיא דההיא כשיש לו מים הא לאו הכי מתפלל, ואלו הכא אם אינו מוצא מים לא ישא את כפיו. אי נמי כשנשא כפיו בלא תפילה: 
עוד תירץ הרב ז"ל דנ"מ נמי להיכא דלא משתכחי מיא, דלק"ש ולתפילה מקנח ידיו בכל מידי דמנקי כדאיתא בפ"ב דברכות [טו, א], ואלו לנשיאות כפים אי לא משכח מייא ליטול ידיו אינו נושא את כפיו ע"ש. ואף על גב דבקרא [תהלים שם] לא כתיב אלא שאו ידיכם  קדש ואמרינן בפרק היה קורא [שם] מי כתיב ארחץ במים, דמשמע דהיכא דלא כתיב במים אפילו בכל מידי דמנקי סגי, ליתא, דאדרבא סתם רחיצה הוא במים ושאני התם דכתיב בנקיון דהיינו בכל מידי דמנקי. ולי נראה עיקר כדברי הרמב"ם ז"ל שכל שנטל ידיו שחרית כיון שאינו יודע להם שום טומאה א"צ לחזור ולנטלם, והכי מוכח ודאי לישניה דרבי יהושע בן לוי, דאל"כ הוה ליה למימר כל כהן שנושא כפיו צריך ליטול ידיו, או לימא כל כהן שאינו נוטל ידיו וכו', אלא משמע דהכי קאמר כל כהן שלא נטל ידיו שחרית, וברכות יכול לברך, וכגון שישן בלבושו או כמ"ש הב"י, אעפ"י כן לא ישא את כפיו, ומיהו כיון שבספר הזוהר פרשת נשא [במדבר קמו, א - ב] לא משמע כן, ובש"ס דילן אינו מבואר הדבר, ראוי לנהוג כמותו וכמ"ש המחבר. כתב בב"י [שם ד"ה וכתוב בא"ח] בשם בעל התמיד שבקצת הארצות נהגו לרחוץ ג"כ רגליהם, ואולי יצא להם זה דומיא דקידוש דכתיב [שמות ל, כא] ורחצו ידיהם ורגליהם, ועכשו לא נהגו כן, וכן בדין דבקרא [תהלים קלד, ב] ידיכם כתיב, רגליכם לא כתיב, וגם לשון ספר הזוהר [שם] די בעי לקדשא ידוי: 
(ס"ק ז) ומ"ש היד והזרוע. הוא דומיא דקידוש, וכפירוש רש"י בפרק כל הבשר [חולין קו, ב ד"ה עד הפרק], ודלא כפירוש ה"ר אברהם שפירש דלקידוש בעינן עד האציל שקורין קובדו, וגם התוספות [שם ד"ה אמר] סתרו פירושו שם, ובמנחות סוף הקומץ רבה [לז, א ד"ה קיבורת]. ואפשר דאפילו ה"ר אברהם מודה הכא דסגי עד חיבור היד והזרוע, ואף על גב דקרא כתיב שאו ידיכם קדש, ובסוף פרק הקומץ [שם] גבי תפילין  אמרינן ידך זו קיבורת, איכא למימר דלשון תורה לחוד ולשון קבלה לחוד [חולין קלז, ב], אי נמי אסמכתא בעלמא היא. וא"ת דגבי תפילין אמרינן ידך זו קיבורת וגבי קידוש אמרינן עד הפרק דהיינו חיבור היד עם הזרוע, כבר משני לה בערכין פרק האומר משקלי עלי [יט, ב] דקידוש ידים ורגלים הילכתא גמירי לה דהוי עד הפרק והיינו חיבור היד עם הזרוע: 
(ס"ק ח) ומ"ש והלוי יוצק וכו'. מיהו יציקת לוי לא מעכבא דהא עיר שכולה כהנים כולם עולים לדוכן אעפ"י שאין שם לוי, וכיון דכן הדבר ברור שאם הכהנים עמי הארץ והלוי תלמיד חכם ואינו רוצה ליצוק מים ע"י הכהנים שפיר קעביד, אעפ"י שאין שם לוי אלא הוא, וכ"ש אם יש בכור שכתב הב"ח [קיא, א ד"ה וכן] ע"ש מוהר"י מולין ז"ל שכשאין לוי הבכור נכנס תחת הלוי ליצוק מים ע"י הכהנים, ומיהו אפילו אין שם בכור הדין דין אמת שהתלמיד חכם לא יצוק מים על ידי עם הארץ אלא הם יטלו ע"י עצמם, ואדרבה חייב מיתה אם יצק מים על ידי עם הארץ הכהן במכל שכן, מהא דאמרינן במסכת מגילה [כח, א] כל תלמיד חכם שמברך לפניו אפילו כהן [גדול] עם הארץ אותו תלמיד חייב מיתה, וכך העלה הר"י הלוי סימן ל"ט וע"ש פסקים אחרים על זה וע"ש: אם יש כהנים תלמידי חכמים ויוצק מים על ידם, יצוק מים על ידי עם הארץ גם כן, הר"י הלוי סימן מ"א, וליתא, דהא חייב מיתה כדכתיבנא. אם מותרים הכהנים והלוים ליטול ידיהם ביום הכיפורים בסימן תרי"ג סעיף ג' בהג"ה וכמ"ש שם בס"ד: 
סעיף ז 
אם נטל וכו'. וה"ה אם קינח ידיו במידי דמנקי דהשתא לא בעי ברכה: 
סעיף ח 
(ס"ק ט) כשמתחיל ש"ץ רצה וכו'. מלשון המחבר ולשון הטור ז"ל משמע דכל כהן שלא עקר רגליו בהתחלת רצה שוב אינו עולה, וליתא דלשון הש"ס [סוטה לח, ב] הוא כהן שאינו עולה בעבודה וכו', וכן פירש רש"י ז"ל [שם ד"ה] שאינו עולה בעבודה, קודם שיסיים ש"ץ רצה צריך לעלות על הדוכן ע"כ. וכן נראה מלשון הר"ן פרק הקורא את המגילה עומד [טו, ב ד"ה כל] והביאו הב"י [קיא, ב ד"ה וכתב הר"ן], שכתב דמשמע לכאורה דהא דאמרינן דש"ץ קורא לכהנים דבהתחלת עבודה קורא להם עד שלא יתחיל רצה, דהא מאותה שעה צריכים לעלות ע"כ. ומדקאמר מאותה שעה ולא קאמר באותה שעה משמע כדברי רש"י ז"ל, וכן עיקר: 
ומ"ש שוב לא יעלה. פירוש אפילו היה אנוס בשעה שהגיע ש"ץ לעבודה כגון שהיה מתפלל, או שהיו ידיו טמאות, או שהיה חוץ לבית הכנסת וכל כיוצא בזה לא יעלה ואם עלה לא ירד, ספר כנסת הגדולה [הגה"ט] בשם תשובת רדב"ז ח"ב סימן קפ"ח [ח"א סימן תקטז], ומאי דקרי ליה אונס למי שהיה מתפלל, לאו מילתא היא דהא מצי לעקור רגליו פורתא ברצה ודי בזה, כדאמרינן פרק ואלו נאמרין [סוטה לח, ב] אמתניתן דמייתי התם אם הבטחתו שנושא כפיו וחוזר לתפילתו רשאי, והוינן בה הא לא עקר, ומשני דנד פורתא, וכתב רש"י [ד"ה והא לא] וסגי בהכי שעוקר מעט רגליו לילך לצד הדוכן בעבודה ע"כ: 
עוד כתב בספר כנסת הגדולה [שם] עקירת רגליו מביתו לבא לבית הכנסת אינו נקרא עקירת רגליו לעלות לדוכן, רדב"ז ח"ב סימן קפ"ח [שם]. ונ"ל שאם היה ביתו סמוך לבית הכנסת ועקר רגליו מביתו קודם רצה כדי לעלות לדוכן מיקרי עקירה ע"כ. וכל זה פשוט שהכל תלוי בעקירת רגליו אדעתא לעלות לדוכן, ועיין לקמן סעיף כ"ח: 
סעיף ט 
(ס"ק י) כשעוקרים וכו'. לשון הגמרא [סוטה לט, א] הוא כך, כי עקר כרעיה וכו', וכבר כתבו התוספות [שם ד"ה וכי] והר"ן [מגילה טז, א ד"ה וכתב] בשם רש"י [סוטה לט, ב ד"ה מן] שאינו אומר תפילה זו עד שמגיע לדוכן וכמו שכתב בהגה, ולזה הדעת נוטה דלא מיסתבר שיאמר אותה והוא מהלך אלא ימתין מלאומרה עד בואו למקום שהוא עומד שם ביישוב הדעת: 
שם (ס"ק יא) מפי הציבור. כדי שיחזור האמן גם לברכה זאת וכדאמרינן בפרק הרואה [ברכות נה, ב] גבי מאן דחזא חלמא ולא ידע, דלסיים בהדי כהני דענו ציבורא אמן, הביאו המחבר סימן ק"ל: 
סעיף י 
(ס"ק יב) כלפי ההיכל. לאו לממרא דלנשיאות כפים בעינן מקום שיש בו ספר תורה, אלא בכל מקום שמתפללים עשרה יש נשיאות כפים והכי נהוג, אלא שהוצרכתי לכתוב זה לפי שראיתי מי שצידד בדבר דבעינן ספר תורה לנשיאות כפים ולא חש לקמחיה. וכתב בספר כנסת הגדולה [בהגה"ט] בשם הר"ש חקאן הלוי ז"ל שאם ההיכל קבוע לצד צפון או לצד דרום שאין הכהנים הופכים פניהם אלא כלפי מזרח ע"כ, וכן עיקר אעפ"י שלא נהגו כן: 
(ס"ק יג) ומ"ש קורא להם כהנים. קריאה לא מעכבא דהא עיר שכולה כהנים כולם עולין לדוכן. כתב בספר כנסת הגדולה [בהגה"ט] בשם המבי"ט ח"א סימן ס"ד שאם יש שני כהנים אחד גדול ואחד קטן פחות מבן י"ג אינו קורא להם החזן כהנים, והוא ז"ל הסכים עמו. ואני איני מסכים עמהם דכיון שהוא קטן דבר חינוך הוא וכהן הוי, שייך שפיר למקרינהו כהנים. ותדע דהא איכא מאן דאמר בירושלמי [ברכות] פרק אין עומדין [הלכה ד] שאפילו לאחד קורא כהנים, ונהי דבההיא לא קיימא לן הכי, אבל הכא כ"ע מודו שקורא כהנים, ומ"ש המבי"ט שאין כבודו של צבור לקרותו שיברכם, ליתא, דקריאת כהנים הוא כדי שיהפכו פניהם כדכתב הכסף משנה [תפלה] פרק י"ד דין ה' וע"ש: 
(ס"ק יד) ומ"ש ואם הוא אחד וכו'. כתוב בספר כנסת הגדולה [הגה"ט] יש אומרים שאחד אינו מברך אשר קדשנו אלא מתחיל יברכך, אבל הר"ם מינץ ז"ל בתשובה [סימן יב] כתב שצריך לברך ע"כ. והכי מוכח בפרק ואלו נאמרים [סוטה לח, א] לאחד אינו קורא כהן שנאמר אמור להם לשנים, משמע דדוקא מאמירה איתמעיט אחד אבל מצווה ועומד לברך בין אחד בין שנים, וא"כ למה לא יברך. והתוספות ז"ל שכתבו בשם ר"ת [מנחות] פרק התכלת דף מ"ד [ע"א ד"ה כל] שאפילן כהן אחד עולה לדוכן לכל הפחות מדרבנן, ודייק מלישנא דלא קאמר שנים כהנים עולים ולא אחד, ויראה שזו היא דעת ה"ר פרץ שהביא הטור ריש סימן זה, היינו לומר דליכא ראיה חותכת שחייב לעלות אלא מדרבנן, מ"מ יותר נראה שחייב ג"כ מדאורייתא, ואפילו דלא מיחייב אלא מדרבנן, הא אמרינן בפרק במה מדליקין [שבת כג, א] דאפילו אדרבנן מברכינן, וכל שכן לפי דעת הירושלמי [ברכות] סוף פרק אין עומדין [הלכה ד] דס"ל שאפילו אחד בכלל קריאה, שפשיטא שיברך, וכיון דליכא הפך מזה הכי בעינן למיעבד והכי נהוג: 
כתב הר"ם מינץ בתשובה סימן י"ב כהנים ששונאים זה את זה, או שמודרים הנאה זה מזה יכולים לעלות ביחד לברך ברכת כהנים, ואם האחד אינו רוצה לעלות אינו יכול לכוף לחבירו לחלק העליות ולומר עלה אתה בשחרית ואני במוסף או איפכא ויכול האחד לומר אני רוצה לזכות בכל העליות: 
סעיף יא 
(ס"ק טו) כשמחזירין פניהם וכו'. משמע שצריך להתחיל בברכה ופניו כלפי ההיכל וגמר הברכה פניו כלפי העם, אבל הרמב"ם פי"ד מהלכות תפילה דין י"ב כתב וקודם שיחזיר פניו לברך את העם מברך ברוך אתה ה' אלקינו מלך העולם וכו' ואח"כ מחזיר פניו לציבור ומתחיל לברכם ע"כ. ובספר שיירי כנסת הגדולה בהגהת הב"י [אות ו] נתקשה הרבה בסברת הרמב"ם, דמהא דאמרינן [סוטה מ, א] לעולם תהא אימת ציבור עליך שהרי כהנים פניהם כלפי העם ואחוריהם כלפי שכינה, על כרחך צ"ל דמיירי בשעת ברכת אשר קדשנו, דאי בשעה שמברכין לעם אין להוכיח זה דמוכרחים לעמוד פנים כנגד פנים כדתניא [שם לח, א] כה תברכו פנים כנגד פנים, והאריך הרבה בזה. והוא למותר, דמה בכך, סוף סוף הרי אחוריהם כלפי שכינה ופניהם כלפי העם. והעיקר כדעת הרמב"ם ז"ל, ומיהו ראיתי נוהגין כדברי המחבר וכפירוש שפירשתי: 
סעיף יב 
מגביהים ידיהם וכו'. לשון הרמב"ם פי"ד מהלכות תפילה [הלכה ג] מחזירין פניהם כלפי העם ופושטין אצבעותיהם וכו': 
סעיף יג 
מתחילין וכו'. כן נראה מדברי הרמב"ם שכתב בפי"ד [שם] מחזירין פניהם כלפי העם ופושטים אצבעותיהם ומגביהים ידיהם כנגד כתפותיהם ומתחילין יברכך וש"ץ מקרא אותם מלה במלה וכו'. ומה שהטריח עצמו הרא"ם ז"ל בתשובה ח"א סימן (י"ג) [ג] לדחות המובן מפשט דברי הרב ז"ל, אין בו כדאי, דמה שהכריח דהא דאמרינן ש"ץ מקרא אותם מלה במלה, מאמור להם נפקא כמ"ש הרב עצמו לעיל [הרמב"ם שם], ואמור להם אכולהו תיבות דברכת כהנים קאי, ומהי תיתי לחלק תיבת יברכך משאר תיבות, לא קשיא מידי דהך דרשא דמייתי הרב ז"ל אסמכתא היא, ועיקר הטעם שצריך להקרותן מלה במלה הוא מדרבנן כדי שלא יטעו, כמו שכתב הר"ן בשם יש מפרשים בפרק הקורא את המגילה עומד [טו, ב ד"ה אין], וכיון דכן בתיבה ראשונה דליכא למיחש לטעות הם יקראו אותה מעצמם, וכמ"ש הב"י [קיב, א ד"ה ושליח]. ותדע דהא עיקר קרא דאמור איצטריך למאי דתרגם המתרגם כד יימרון להון, דהיינו שצריך לקרותן, ואי לא אינן עוברין, ודרשא דפנים כנגד פנים שצריך לברך בקול רם [סוטה לח, א], ומפקינן להו ממילת אמור כאדם שאומר לחבירו ממילא נפקי, אבל הך דרשא שצריך להקרותן מלה במלה מהיכא נפיק, אלא על כרחך אסמכתא הויא, זהו מה שנראה יותר אמיתי בלשון הרמב"ם. ומה גם שכתב הב"י שאומרים שכך הם דבריו בפירוש המשנה [ברכות פ"ה מ"ד] בנוסחת הערב שהיא אמיתית אבל דעת הטור ודעת יש מפרשים שהביא הר"ן בפרק הקורא את המגילה עומד [שם], וכן נראה מדברי התוספות סוף פרק אין עומדין [ברכות לד, א ד"ה לא] שגם מילת יברכך ש"ץ מקרא אותה, ונהגו כדברי הרמב"ם ז"ל. ויש למחות ביד הש"ץ המקרא על פה אלא צריכין להקרות מתוך הסידור: 
ומ"ש ואח"כ מקרא וכו'. מיהו זה לא מעכב וכדמוכח מדין בית הכנסת שכולה כהנים כולם עולים לדוכן: 
ומ"ש ואז עונים הציבור וכו'. בסימן קכ"ד סעיף ה' כתבתי שכשמזכירים הכהנים את השם צ"ל ברוך הוא וברוך שמו, והבאתי ראיה לזה. ועוד יש ראיה דבפרק אמר להם הממונה [יומא לה, ב] גבי וידוי אמרינן שכשהיה מזכיר את השם עונין אחריו ברוך שם כבוד מלכותו לעולם ועד, ובריש פרק טרף בקלפי [שם לט, א] והעלה שני גורלות נתנן על שני השעירים ואומר לה' חטאת והן עונין אחריו ברוך שם כבוד מלכותו לעולם ועד, אלמא אפילו דליכא אלא הזכרת השם גרידא צריך לברכו: 
סעיף יד 
אין מברכין וכו'. משמע בגמרא [סוטה לח, א] דכל הני הוו עיכובא. וכן נראה מדברי התוספות שכתבו אהא דאמרינן כה תברכו בלשון הקדש, נאמר כאן כה תברכו ונאמר להלן אלה יעמדו לברך את העם, מה להלן בלשון הקדש אף כאן בלשון הקדש, רבי יהודה אומר אינו צריך הרי הוא אומר כה, עד שיאמרנו בלשון הזה. וכתבו התוספות [ד"ה] ורבי יהודה אומר הרי הוא אומר כה, אבל לרבנן לא משמע להו עכובא כה אלא ככה, כדאמרינן לעיל [שם לב, א] גבי חליצה, ולהכי איצטריכו למילף עיכובא בגזרה שוה, ורבי יהודה אזיל לטעמיה דכה הוי עיכובא, ולהכי קאמר דאין צריך גזרה שוה אלא ממילת כה, והא שכתבו התוספות ד"ה הרי הוא וכו', ונראה לר"י, כהן שבירך ברכת כהנים בישיבה לא עשה ולא כלום הואיל ואיתקש ברכה לשירות, וגבי שירות אמר בפ"ב דזבחים [כג, ב] דיושב מחלל עבודה, הילכך אף כאן צריך לחזור ולברך מעומד ע"כ. ומשמע לכאורה דדוקא בהך איכא עיכובא. י"ל שכוונת ר"י דאפילו לר' נתן הוי עיכובא. אלא דקשה לזה דא"כ מלשון רבי נתן דקאמר אינו צריך, משמע ודאי דכי היכי דלת"ק הוי עיכובא הכי נמי לר' נתן הוי עיכובא, ולמה הוצרכו התוספות להביא עצות מרחוק: 
ומה שכתב ובקול רם. לאו דוקא אלא היינו מעולה שבקולות לא קטן ולא גדול אלא בינוני, והיינו דאמרינן בגמרא [סוטה לח, א] או אינו אלא בלחש תלמוד לומר אמור להם כאדם שאומר לחבירו, ואי קול רם דוקא, לא היה לו לומר אלא או אינו אלא בקול בינוני. ותו דאין דרך לומר לחבירו בקול רם אלא בקול בינוני. אלא ודאי דמאי דנקט קול רם לאפוקי לחש. אי נמי נקט קול רם לפי שלפעמים צריך לברך בקול רם וכגון שהמתפללים הם רבים, והיינו דאמרינן בספרי [במדבר פיסקא לט] כה תברכו, שיהא כל הקהל שומע, או אינו אלא בינו לבין עצמו, תלמוד לומר אמור להם שיהיה כל הקהל כולו שומע. כן נראה לי ודלא כהב"ח ז"ל [קיב, א ד"ה ובספרי]: 
דע דאמרינן בגמרא [סוטה לח, א] כה תברכו פנים כנגד פנים, אתה אומר פנים כנגד פנים או אינו אלא פנים כנגד עורף, ת"ל אמור להם כאדם שאומר לחבירו, ופירש רש"י ז"ל [ד"ה] או אינו אלא אפילו פנים כנגד עורף, שאין הציבור צריכין להסב פניהם לצד הכהנים ע"כ. וקצת תמיהא לי אמאי לא פירש פני הציבור כנגד עורף הכהנים כדי שלא יהיו אחורי הכהנים כלפי שכינה, וכן מוכח ודאי מהא דמפיק ממלת אמור כאדם האומר לחבירו, דהיינו שאין האומר פונה עורף לשומע, והשתא הוי דומיא ממש כאידך דרשא דקול רם. ובספר כנסת הגדולה [הגה"ט ד"ה ויש] תמה על הטור אמאי השמיט הך בבא, וגם המחבר ז"ל השמיטה. ואולי י"ל שמאחר שכתבו שצריך לברך בקול רם והיינו טעמא כאדם שאומר לחבירו, ממילא נפיק ג"כ שיהיה פנים כנגד פנים, דהא אין דרך לומר לחבירו פנים כנגד עורף. והני תרי דרשות דמייתינן בגמרא תרי תנאי נינהו, ומאן דתני דרשא דפנים כנגד פנים לא איצטריך למיתני דרשא דקול רם, ומאן דתני דרשא דקול רם לא איצטריך למידרש פנים כנגד פנים. וסמכו עוד אמ"ש לקמן [סעיף כג] והעם יכוונו לברכה ויהיו פניהם כנגד פני הכהנים. כן נראה לי ליישב דעת הטור והמחבר ז"ל: 
סעיף יז 
לא יחזרו אלא דרך ימין. בפ"ק דיומא [טו, ב; יז, ב] ובפרק טרף בקלפי [שם מה, א] ובפרק לולב וערבה [סוכה מח, ב] ובזבחים פרק קדשי קדשים [סב, ב] ובכמה דוכתי אמרינן כל פינות שאתה פונה לא יהיו אלא דרך ימין. וקצת מחכמי דורות שלפני פנינו נשתבשו בלשון זה ופירשו דהיינו שצריך לחזר פניהם לצד שמאל, ומסתייעא הך טעותא מהא דתנן ביומא בפרק הוציאו לו [נח, ב] התחיל מחטא ויורד, מהיכן הוא מתחיל מקרן מזרחית צפונית צפונית מערבית וכו', ובזבחים [שם] נמי אמרינן עלה בכבש ופנה לסובב ובא לו לקרן דרומית מזרחית מזרחית צפונית, ותנן נמי בתמיד [סוף ל, ב] בא לו לקרן מזרחית צפונית ונותן מזרחה צפונה מערבית דרומית וכו'. הנה בכאן לפונה מן הדרום למזרח וממזרח לצד צפון נקרא דרך ימין, ומכאן למדו לנענוע הלולב שצריך לנענעו מזרח צפון מערב דרום, וגם הכהנים בברכת כהנים כשמחזירים פניהם שיהיה לצד שמאלם, וכיוצא בזה דימו מילתא למילתא ולא חשו לקמחייהו שאין הנדון דומה לראיה כלל, שכל שמקיף שום דבר ופניו כלפי אותו דבר הניקף ואחוריו כלפי הרוחות, כשמקיפה דרך ימין, דומיא דהיקף המזבח וההזאה שממזרח לצד צפון הוי דרך ימין, אבל כשפניו כלפי הרוחות ורוצה להפך עצמו לצד אחר פשיטא ופשיטא דממזרח לדרום הוי צד ימינו ומיקרי דרך ימין, וכן מוכח בהידייא מדברי רש"י בפ"ק דיומא [יז, א] אהא דאמרינן תנא דמדות קחשיב דרך ימין, וכתב הוא ז"ל [ד"ה ומשנינן] הבא להקיף סביב כל הבית דרך ימין מבחוץ זהו סדר הקפתו, ולפי דבריהם של אלו אפילו מבפנים זהו סדר הקפתו, וכן מדברי התוספות ז"ל שם [ד"ה ומר (הראשון)] אלא ודאי כדכתיבנא שהמקיף מבחוץ כיון שמקיף הלשכות ממזרח לצפון הוי דרך ימינו, והמקיף בתוך הבית כיון שאינו מקיף שום דבר אלא מקיף את עצמו הוי צד ימינו ממזרח לדרום, וכן פירש בהידייא בפרק קדשי קדשים [זבחים סב, ב ד"ה לא יהו]. וכן משמע מהא דתנן בפרק הוציאו לו [יומא נא, ב] היה מהלך בהיכל עד שמגיע לבין שתי הפרוכות וכו' החיצונה היתה פרופה מן הדרום והפנימית מן הצפון מהלך ביניהן עד שמגיע לצפון, הגיע לצפון הופך פניו לדרום מהלך לשמאל כו' [שם נב, ב]. ובפ"ב דסוטה [טו, ב] נכנס להיכל ופנה לימינו כו' ואמרינן עלה בגמרא מ"ט דאמר מר כל פינות שאתה פונה לא יהיו אלא דרך ימין, וזו היא דעת מר"ן ז"ל בב"י, ומהרא"י בתרומות הדשן סימן ק"ו, והרדב"ז במודפסות (ס"י) [ח"ד סימן אלף פט]. ועיין בספר באר שבע שהאריך בענין והעלה כסברתינו יע"ש בחידושיו לסוטה פ"ב [טו, ב ד"ה כל] ודברים ברורים הם: 
סעיף יח 
אין הכהנים רשאין וכו'. בפרק אלו נאמרים [סוטה לט, ב] אין הכהנים רשאין להתחיל בברכה אחרת עד שיכלה אמן מפי הציבור, והקשה בב"י [קיב, ב ד"ה יהא] שמאחר שאין הכהנים אומרים התיבה עד ששליח צבור מקרא אותם תחילה, א"כ מאי עד שיכלה אמן מפי הציבור דקאמר, הא אף לאחר שיכלה אמן מפי הציבור אינם מתחילין אלא המקרא הוא מתחיל, ולדעת הרמב"ם [תפלה יד, ג] שאין שליח צבור מקרא להם תיבת יברכך אתי שפיר, והכי קאמר אחר שבירכו הכהנים אשר קדשנו אינם רשאים להתחיל בברכה אחרת דהיינו יברכך עד שיכלה אמן שעונין אחר ברכת אשר קדשנו מפי הציבור, אבל לדעת שאר המפרשים שסוברים שגם יברכך אין אומרים אותו הכהנים עד שש"ץ מקרא אותם נדחק הרב לתרץ זה יע"ש. ול"נ דבגמרא מילתא דפסיקתא נקט והיינו אפילו היכא דליכא מי שיודע לקרות אותם, ואפילו הכי עולין לדוכן כדמוכח מדין בית הכנסת שכולה כהנים, אי נמי בית הכנסת שכולה כהנים, וציבור קרי לנשים וטף שעונים אחריהם אמן כדאיתא בירושלמי [ברכות פ"ה ה"ד]: 
שם עד שיכלה מפי כל הצבור אמן וכו'. נמשך אחר סברת ר"י שכתבו התוספות [סוטה לט, ב ד"ה עד] משמו, שאעפ"י שבפרק שלשה שאכלו [ברכות מז, א] אמרינן גבי בציעה בפת שאין לחוש לעונין אמן יותר מדאי שאינם אלא טועים, גבי ברכת כהנים בעי דלישמעו בברכה הני דמאריכין באמן, אעפ"י שטועים דכל שעה שהן בעצמן עונים אין שומעין קול חביריהם ע"כ. ואינו מחוור אצלי דכי היכי דלשומעין לא מתערבבי הני תרי קלי וכיון דחביבה להו יהבי דעתייהו ושמעי, גם במיעוט העונים איכא למימר הכי. ואין לומר דאיירי דטרידי לענות לא יהבי דעתייהו למשמע, דאלא מעתה הא דתנן בפרק ראוהו ב"ד [ראש השנה כז, א] שבמקדש היו תוקעין בשופר וחצוצרות מן הצדדין, וכדכתיב [תהלים צח, ו] בחצוצרות וקול שופר הריעו לפני המלך ה', ה"נ נימא שתוקעי החצוצרות היו צריכין לחזור ולתקוע שופר, דאע"ג דתנן [שם כו, ב] שופר מאריך, הא אסיקנא בגמרא [שם כז, א] דהיינו לידע שמצות היום בשופר, דשמע סוף תקיעה בלא תחילת תקיעה לא יצא, והמחבר ג"כ לעיל בסימן קכ"ד סעיף ט' כתב הפך סברת ר"י ז"ל וכן עיקר, ועיין במה שכתבתי שם בס"ד, ונראה שזהו דעת הפוסקים שסתמו ולא חילקו בכך ודוק: 
ומ"ש בהגה עד שיכלה מן הצבור. כ"כ בב"י [קיג, א ד"ה והא], ואינו מדוקדק, שהרי בראשונה צריך להתחיל ש"ץ שים שלום ואח"כ הכהנים מתחילים רבון העולמים כדלעיל סעיף ט"ו, וגם בספר ב"ח [קיג, א ד"ה ומ"ש ואין] כתב דשגגה היא: 
סעיף יט 
אחר ברכה של כהנים. מיהו אם מובטח שחוזר לתפילתו רשאי כמו שכתוב לקמן סעיף כ': 
סעיף כ 
כיון שאין שם כהן אלא הוא וכו'. כ"כ הגהות מימוניות [נשיאת כפים טו, אות ו] שכן כתב הר"מ [מרוטנבורק], ואי הר"מ [מרוטנבורק] לא כתב אלא מה שהעתיק הטור [קיג, א] משמו, אין שם משמעות כל כך ללמוד דין זה מדבריו, ומהתימה על הטור ז"ל שמה הועיל בהעתיק דברי מהר"מ [מרוטנבורק] כיון שמשם אין לדקדק כלום, וכמעט לשונו הוא לשון המשנה [ברכות לד, א], ואם כיון לדין הגהות מימוניות איכא למידק איפכא מתחילת דבריו. ומ"מ יהיה דין זה ממי שיהיה אינו מחוור כלל, שכיון שהוא מובטח שחוזר לתפילתו למה יניס עצמו מלקיים שלשה עשה, ולחדש חששות רחוקות אולי יטרף, והוא מובטח בעצמו שחוזר לתפילתו, באמת זה תמוה. ומאי דמייתו [המהר"ם מרוטנבורק] סייעתא מדלא קתני ואם הבטחתו שהוא עונה אמן, אלמא דבכל גוונא לא יענה אמן, דבנשיאות כפים התירו כדי שלא תתבטל נשיאות כפים, לאו מילתא היא, שהרי בל"ח [דברי חמודות ברכות פרק חמשי] אות נ"ב כתב שמצא במדרש רבא פרשת כי תבא [פרשה ז] שאם הוא מובטח שחוזר לתפילתו שיכול לענות אמן, ומי יוכל לחלוק על המדרש בלי ראיה מהש"ס, והא ודאי הוייא תיובתייהו, ועיקר דקדוקם במשנה אינו, דלרבותא נקט נשיאות כפים וכל שכן אמן, והכי דייק קצת לישנא דמתניתן מדלא קתני לא ישא את כפיו אא"כ מובטח לו שיחזור לתפילתו, והשתא דנקט מתניתן בבא אחריתי וקתני ואם הבטחתו וכו', משמע דקאי אפילו היכא דאיכא כהנים הרבה. ותמיהני על הטור שהוא ז"ל בסימן תקפ"ה כתב שדקדק רב האיי מדקאמר [ראש השנה לב, ב] מתקיע ולא אמר תוקע, אלמא אחר תוקע ולא ש"ץ, ושכתב הרא"ש [שם פ"ד סימן ד] דהטעם הוא מפני הטירוף כדתנן פרק אין עומדין [ברכות לד, א], וכי היכי דהתם אם הבטחתו שנושא כפיו וחוזר לתפלתו רשאי, הוא הדין גבי תקיעה שאם הוא מובטח שחוזר לתפילתו רשאי לתקוע. ואם הרא"ש סובר כדעת הגהות מימוניות מה ראייה מייתי מנשיאות כפים, דהא הכא לא שרינן אלא היכא דליכא כהנים אבל היכא דאיכא כהנים לא, וא"כ גבי תקיעת שופר דאיכא תוקעים אחרים איך מתיר הרא"ש, אלא ודאי דס"ל דאפילו דאיכא כהנים אחרים רשאי לישא את כפיו. ומצאתי בכסף משנה פ"ב מהלכות תפילה [הלכה ד] שכתב אהא דאמרינן [שם כט, א] שלא יתפלל הבינינו בימות הגשמים משום דילמא אתי לאטרודי, וז"ל וכתב ה"ר מנוח דכיון דטעמא משום דילמא אתי לאטרודי, משמע שאם מובטח דלא אתי לאטרודי רשאי כדאמרינן גבי נשיאות כפים עכ"ל, וכתבתיו סימן ק' ס"א יע"ש. הנה בפירוש קאי בשיטתינו הפך דעת הגהות מימוניות, וזה ברור והכי נקיטנן: 
סעיף כב 
משתדלין וכו'. מיהו עיכובא ליכא, ואי ליכא ישראל מקרא יוכל לקרות כהן. ועיין לקמן סעיף כ"ה דמשמע מינה דאפילו עיקר קריאה לית בה עיכובא. אם אין שם כהנים או שיש כהנים ואין עולין לדוכן, אם החזן הוא כהן לא יאמר אלהינו ברכנו בברכה אלא אחר שאינו כהן יאמר אותה, אפילו שלא כיון מתחילת שמונה עשרה וש"ץ ישתוק ולא ישיח, ויגמור שים שלום. משפט צדק ח"א סוף סימן כ"ט: 
סעיף כד 
מלפניהם ובצדיהם וכו'. כתב רש"י ז"ל [סוטה לט, א ד"ה על הצדדין] דהעומדים בצדדין של כהן הימנו ולהלן בכלל הברכה הן דכלפניו דמי, אבל שלאחר הימנו אעפ"י שאינו אחריהם כלאחריו דמי ע"כ. וכתב בב"י [קיג, ב ד"ה תני] כלומר דעם שלפני הכהנים ואינם מכוונים נגד פניהם אלא משוכים לצדדין הוו בכלל ברכה, ועם שאחורי הכהנים ואינם מכוונים כנגד אחוריהם אלא משוכין לצדדין אינם בכלל ברכה ע"כ. ושאר המשך לשונו הוא מגומגם ויש בו טעות סופר, והעיקר שהפוסקים שכתבו סתם צדדין לא הוצרכו לבאר הדבר מרוב פשיטותו: 
אינה מפסקת וכו'. אפילו בדלא אניסי: 
סעיף כה 
עונים אחריהם אמן. היינו טעמא דכיון דמשתיירי עשרה חשיבא ברכה וענייה דידהו, והכי עדיף טפי משיעלו כולם, אבל אי ליכא עשרה עדיף טפי שיעלו כולם ממה שיהיו מקצתן עולין ומקצתן עונין, אבל ישראל אפילו דליכא עשרה פשיטא דעונין אמן: 
סעיף כו 
אין לומר שום פסוק. אמרינן בגמרא [סוטה, מ, א] טעמא דכלום יש עבד שמברכין אותו ואינו מאזין, ומהא שמעינן דהוא הדין דאסור לקרות הפרשה שנים מקרא ואחד תרגום בשעת ברכת כהנים, וכ"כ בספר שיירי כנסת הגדולה [הגה"ט אות ח]: 
סעיף כח 
כתב מוהריק"ש [בערך לחם] כהן שנכנס לבית הכנסת ומצא ש"ץ בהודאה עולה לדוכן אעפ"י שלא עקר רגליו בהודאה. וכן נראה ממ"ש הרמב"ם הכהנים העומדים בבית הכנסת עוקרים וכו' ע"כ. ולא נהירא כלל וכן מוכח בהידייא ממה שכתבתי בשם רדב"ז [ח"א סימן תקטז] וספר כנסת הגדולה [הגה"ט] [לעיל] סעיף ח' יע"ש: 
סעיף כט 
נושא כפיו וכו'. אבל מצאתי בפסקי תוספות דתמיד [אות ל] שכתבו כהנים לא ישאו כפיהם קודם הקטרת תמיד לא כמו שיסד ברכו העם ברכה וכו' ע"כ. פירוש לדבריהם, דבתמיד [לב, ב] תנן אמר להם הממונה ברכו ברכה אחת והם ברכו וקראו עשרת הדברות, שמע, והיה אם שמוע, ויאמר, ברכו ג' ברכות, אמת ויציב, ועבודה וברכת כהנים וכו', והגירסא שיסד המיסד דהך ברכת כהנים הוי ברכת כהנים ממש. ולזה השיגו הפסקי תוספות דזה ליתא, דא"כ היו נושאים כפיהם קודם הקטרת התמיד ובפרק בתרא דתמיד מוכח שלא היו נושאים כפיהם עד אחר הקטרת התמיד, וא"כ על כרחך הך ברכת כהנים דקתני פסוקי ברכת כהנים בלא נשיאות כפים כמו שאנו אומרים. וכ"כ בתוספות סוף פ"ק דברכות [יא, ב ד"ה וברכת]. ולכאורה יש ללמוד מכאן שאין ראוי לישא כפים עד אחר תפילה דומיא דכהנים שהיו נושאים כפיהם אחר הקטרת האמרין, אלא שי"ל דהיינו בעיקר התקנה ולכתחילה הכי בעינן למיעבד, ומיהו אי בעי לישא כפיו מקודם תפילה רשאי וכדברי המחבר: 
סעיף ל 
מי שיש לו מום בפניו וכו'. הכי איתא בגמרא [מגילה כד, ב] תנא מומין שאמרו בפניו ידיו ורגליו והכי איתא בירושלמי [שם פרק ד הלכה ח], והרי"ף והרא"ש ז"ל השמיטו זה משום שכבר הזכירו [רי"ף שם טו, ב. רא"ש שם פ"ג סימן טז] דין זבלגן ודין סומא דהוי מומין בפניו, והטור [קיד, א] שכתב דבגמרא לא קאמר אלא בידיו ומפני שהוא נושא אותם וניכר בהן, לא נמצא שכתב כן אלא פסקי הרא"ש אביו: 
ומ"ש ישא כפיו. אפילו במומין שבידו כדאיתא בירושלמי [שם] וכדלקמן סעיף ל"ב: 
וכל ששהה בעיר ל' יום מיקרי דש בעירו. יש סמך לזה מהא דאמרינן בפרק הניזקין [גיטין נו, ב] גבי יתוש של טיטוס דעד תלתין יומין כי שמע קל מרזפתא אישתיק, מכאן ואילך כיון דדש דש: 
ומ"ש ושהה שם ל' יום לא. בספר ב"ח [קיד, א ד"ה מי] פליג על דין זה וס"ל דכל שנשתהה בעיר ל' יום אפילו הלך שם באקראי הרי הוא מיושבי העיר ע"כ. ואינו מוכרח וע"ש: 
תנן בפרק הקורא עומד [מגילה כד, א] דפוחח אינו נושא את כפיו, ופירוש פוחח, מי שלבש בגדים קרועים וזרועותיו מגולים, ותימא על הפוסקים והמחבר ז"ל שלא הזכירו זה, ואולי סמכו אמה שכתוב בסימן (כ"ג) [נג] סעיף י"ג, ואינו מחוור: 
מי שיש לו חולי מעיים לא ישא כפיו, וכן יש להוכיח מהא דאמרינן בחולין בפרק הזרוע [קלג, א] ולפרוש ידיה אנסיה ליה עידניה לפירוש הרי"ף בהלכות [שם מה, ב] יע"ש. מצאתי כתוב בשם ספר המקצועות [סימן מז] דהיכא דאיכא נידה בביתיה דכהן אסיר ליה למיסק לדוכן כל אימת דאיתיה בנידותא, דא"ר יודן [ברייתא דמסכת נדה פרק ג הלכה ב, מובא בתוספתא עתיקתא מחלקה חמישית] כל כהן שנשא את כפיו ואמו או אשתו או בתו נידה ונכנס הוא באותו בית שנידה לשם, הרי תפילתו על ישראל תועבה, ואף הוא גורם לזרעו שיאבד מן העולם. שאלו תלמידיו את ר"ע במה זכית לחכמה מפוארה, א"ל מעולם לא הרהרתי לדבר עבירה ולא דברתי עם אשה נדה ולא הסתכלתי בכהנים. שאלו תלמידיו את ר"י ן' אלישע כהן גדול מפני מה זכית לכהונה גדולה, א"ל מעולם לא הקרבתי קרבן שהנידה בתוך ביתי, עד כאן מצאתי כתוב. ודברים אלו אין לפרסמם דלא הם מעיקר הדין, והנח לישראל שיהיו שוגגין ואל יהיו מזידין: 
סעיף לא 
אם מנהג וכו'. עיין בב"י [קיד, א ד"ה ונראה]: 
סעיף לב 
מלאכתן בכך ישא וכו'. היינו אפילו כשאינו דש בעירו כדמוכח ממתניתן דתנן [מגילה כד, ב] כהן שיש בידיו מומין לא ישא את כפיו, ר' יהודה אומר אף מי שהיה ידיו צבועות. איסטים לא ישא את כפיו. ורישא דמתניתן הוא בשאינו דש בעירו, דאי בדש בעירו הא אמרינן בירושלמי [שם פרק ד הלכה ח] דמותר, ומינה לסיפא נמי דמיירי בשאינו דש, ואהא קתני עלה [בבלי שם] אם רוב אנשי העיר מלאכתן בכך מותר. ועוד הכריח כן בב"י [קיד, ב ד"ה ומ"ש ואם] דאי בדש בעירו למה ליה רוב אנשי העיר, בלאו הכי נמי שרי דלא גרע ממומין שבפניו וידיו שאם היה דש בעירו מותר, אלא על כרחך בשאינו דש בעירו הוי: 
סעיף לג 
לא ישא את כפיו. מיהו אנשי בית חיפא ובית שאן שקורין לאלפין עיינין, וכן בני ממנייא שקורין לחת"ין הה"ין במקומן נושאין את כפיהן, ספר כנסת הגדולה [הגה"ט] בשם רדב"ז ח"ב סימן מ"ה [חלק א סימן שצד] ומהרי"ט ח"ב חלק אבן העזר סימן י"ו ע"ש. ודע דבכל הני דקאמר לא ישא את כפיו מסתברא לי שאם עלה לא ירד: 
סעיף לד 
אפילו בפני עצמו וכו'. זו היא דעת רוב הפוסקים ז"ל, אבל דעת הרמב"ם [נשיאת כפים טו, ד] והטור ז"ל [קיד, ב] דכל שלא נתמלא זקנו אפילו באקראי לבדו לא יעלה, אבל עם אחרים כיון שיודע לישא כפיו נושא עמהם, כדאמרינן ס"פ לולב הגזול [סוכה מב, א] קטן היודע לישא את כפיו חולקין לו תרומה בגורן, ועל כרחך היינו עם אחרים, דאי לבדו אמרינן בסוף פ"ק דחולין [כד, ב] נתמלא זקנו ראוי לישא את כפיו. והא דתנן בפרק הקורא את המגילה עומד [כד, א] קטן קורא בתורה ומתרגם, אבל אינו פורס על שמע, ואינו עובר לפני התיבה, ואינו נושא את כפיו, ומשמע דהא אם הביא שתי שערות ישא את כפיו, לא דיוקא הוי כולי האי, דלעולם אפילו הביא שתי שערות לא ישא את כפיו עד שתתמלא זקנו, אלא משום דתנא קאי במילי דקטן דאינו פורס על שמע ואינו עובר לפני התיבה, קתני נמי קושטא דדינא דקטן אינו נושא את כפיו, אף על גב דלא דמי לאינך, דהאי אפילו הביא ב' שערות נמי דינא הכי. ואין זה מחוור כל הצורך, ומאחר דבירושלמי [מגילה] פרק הקורא עומד [הלכה ו] אמרי דהא דתנן קטן לא יפרוס על שמע הוא בשלא הביא שתי שערות, אבל אם הביא שתי שערות יפרוס על שמע, ומינה דהא דקתני אינו נושא את כפיו בכהאי גונא מיירי, וממ"נ פשיטא ליה להטור דאי באחרים קמיירי אפילו שלא הביא שתי שערות קאמר הטור שישא את כפיו, ואי לבדו הא בעינן נתמלא זקנו, אלא העיקר כדברי הראשונים ולרבים שומעים. וכן נראה דהא אפילו לעבודה אמרינן התם [חולין כד, ב] דמשהביא ב' שערות כשר לעבודה וכל שכן לנשיאות כפים: ננס לא ישא את כפיו לבדו אפילו דש בעירו, והכי איתא בירושלמי [מגילה פרק ד הלכה ח] רב מנא הוה מעבר זלדקן, כלומר שלא ישא את כפיו, ופרכינן והא תני אם היה דש בעירו מותר, כלומר והא דש בעירו הוה, ומשניא א"ר מנא רגליה הוי סגין שלא יאמרו ראינו קטן נושא את כפיו, כלומר ואפילו דש בעירו נמי חוששין לאינשי דעלמא שישנם בכאן שאינם מכירין אותו ובמקומם יעלו קטן לישא את כפיו לבדו, הא אם יש לו זקן הרי זקנו מוכחת עליו וישא את כפיו: 
סעיף לה 
אפילו בשוגג וכו'. אבל אם אנסוהו להרוג ישא את כפיו, ועיין מה שאכתוב סעיף ל"ז. דחף אשה הרה והפילה יכול לישא את כפיו, רלנ"ח [מהרלב"ח] סימן (ק"ז) [קיז]: 
סעיף לז 
וי"א שאם עשה תשובה נושא כפיו. הכי נקיטנן. ודוקא במומר, אבל בכהן שהרג את הנפש אפילו עשה תשובה לא ישא את כפיו דאין קטיגור נעשה סניגור: 
ומ"ש ואם נאנס וכו'. היינו דוקא במומר דליכא אלא המרה בעלמא, אבל אם עבר ועשה מעשה, כבר כתב הרמב"ם [נשיאת כפים טו, ג] בפירוש וכהן שעבד עכו"ם בין באונס בין בשגגה אף על פי שעשה תשובה אינו נושא את כפיו לעולם שנאמר [מלכים כג,  ט] לא יעלו כהני הבמות. אם היה יכול לברוח מיד האנס ולא ברח מזיד גמור הוא, גם הבנים אם שהו אחר שהיו יכולין לברוח חשיבי מזידין, הרד"ך סימן [=בית] י'. ועיין בהריב"ש סימן י"א. וכל זה איכא נפקותא לפי מ"ש המחבר בכאן ובכמה מקומות. אך קושטא דמילתא דליכא חילוק בין מומר לעושה מעשה, דבין באונס בין בשגגה הכל דינו שוה שאעפ"י שחזר בו ועשה תשובה אינו נושא את כפיו לעולם. וזה יצא לו להרמב"ם מפלוגתא דרב נחמן ורב ששת סוף מנחות [קט, א]. ודין זה הביאו הרמב"ם סוף הלכות ביאת המקדש [ט, יג] וז"ל, כל כהן שעבד עכו"ם בין במזיד בין בשוגג אף על פי שחזר בתשובה גמורה הרי זה לא ישמש במקדש לעולם וכו', אחד העובד וכו' או המשתחוה לה או המודה בה וכו', אבל השוחט לעכו"ם בשוגג אם עבר והקריב קרבנו ריח ניחוח ונתקבל וכו' ואעפ"כ לכתחילה לא יעבוד, ע"כ. וכיון דאפילו בשחט בשוגג לכתחילה לא יעבוד, להכי סתם הרב ז"ל בכאן דבכל גוונא אפילו עבד בשחיטה לא ישא כפיו דאיתקש עבודה לשירות [עיין סוטה לח, א], ומיהו נפקא מינה לכשעלה לדוכן, דבשחיטה אם עלה לא ירד ובאינך עבודה אם עלה ירד. ובאמת שמתוך הסוגייא דהתם מוכח דפלוגתא דרב נחמן ורב ששת גבי משתחוה או מודה דוקא במזיד דומיא דשחיטה, ודברי הרב ז"ל תמוהים, ועמד בזה בספר לחם משנה בהלכות תפילה [טו, ג] יע"ש. ועדיין המתעקש יוכל לומר דאיכא חילוק בין מומר לעובד עכו"ם היכא דנאנס, דדוקא בשוגג ובמזיד ליכא חילוק, וכמו שחילקתי לעיל גבי הורג נפש, ומ"מ הכא לא מיסתבר כלל לחלק בהכי. ולענין הלכה כבר כתבתי שהעיקר שאפילו בעובד עכו"ם כיון שעשה תשובה נושא כפיו. ומה שתמה הלחם משנה דכיון דשחיטה חלוק מהשאר למה ליה בגמרא למיעבד צריכותא, לא קשיא די"ל דמשום חלוקא דברייתא דהיינו ואי אשמועינן שחיטה משום דעבד עבודה. ודעת התוספות שם [ד"ה לא] כדעת הרב ז"ל. ומ"ש הכסף משנה ז"ל דבין באונס בין בשגגה אם עשה תשובה, לא קאי אלא אאונס שהיה לו ליהרג ואל יעבור, אבל בשגגה פריך הש"ס בשילהי מנחות [קט, ב] הא שב ועומד הוא. ומיהו קשה על הש"ס אמאי לא מוקי לה באונס וצ"ע. כתב הב"י [קטו, א ד"ה ולענין הלכה נ"ל] דאף לדעת הרמב"ם מומר נושא את כפיו אם היה אנוס. ותימא שהרי בדברי הרמב"ם מבואר הפך זה. ומ"ש הטור [קיד, ב] בשם רש"י [בתשובות סימן קע] דמומר ששב בתשובה יכול לישא את כפיו, תימא דאיתא בשילהי מנחות [שם] דלרב ששת במזיד לא מהנייא תשובה. וצ"ל דרש"י מיירי במומר לחודיה ולא עבד עכו"ם כלל: 
סעיף לח 
שתה רביעית יין וכו'. לשון הגמרא בפרק בתרא דתעניות [כו, ב] דכולי עלמא שיכור אסור בנשיאות כפים. וכתב בב"י [קטו, א ד"ה שכור] וז"ל, וכתב רבינו ירוחם [נ"ג ח"ו] נ"ל דוקא כשהגיע לשכרותו של לוט עכ"ל. נראה מדבריו שטעם איסור נשיאות כפים לשיכור הוי משום דנשיאות כפים דומה לתפילה. אבל לא משמע לי, אלא משום דאיתקש ברכת כהנים לעבודה [סוטה לח, א], דכתיב [דברים י, ח] לשרתו ולברך וכו'. ודברי הרב ז"ל הם מבוארים בסוגייא, אלא שתמהני אפילו דנידמי נשיאות כפים לתפילה, הרי כתב המחבר ז"ל לעיל סימן צ"ט [סעיף א] שתה יין כדי רביעית אל יתפלל, ועיין במה שכתבתי שם. מסתברא לי דשכור שהגיע לשכרותו של לוט אפילו אם עלה מורידין אותו, וכן מוכח בהידייא ממ"ש המחבר לקמן סוף סימן קכ"ט: 
ומ"ש שתאו בב' פעמים וכו'. פרטי דינים אלו בכריתות [יג, ב], ועיין בכסף משנה ריש הלכות ביאת המקדש: 
סעיף לט 
שאין שאר עבירות מונעין נשיאות כפים. פירוש אפילו לא עשה תשובה, וכמ"ש הרמב"ם [נשיאת כפים טו, ו] שאין אומרים לרשע הוסף רשע והמנע מן המצות, וזה פשוט: 
אמרינן בפ"ק דחולין [ה, א] דמומר לנסך את היין ולחלל שבת בפרהסייא הרי הוא כמומר לכל התורה כולה, וכפי זה צריכין לעשות תשובה כדי שיוכלו לישא את כפיהם: 
כתב בספר ב"ח [קטו, א] שנינו בפ"ב דזבחים [טו, ב] דערל שמתו אחיו מחמת מילה פסל את העבודה שנאמר ביחזקאל [מד, ט] כל בן נכר ערל לב, ומשמע מדאיתקש ברכת כהנים לעבודה, דכהן ערל לא ישא את כפיו, ולבסוף הניח הדין בצ"ע. ובספר שיירי כנסת הגדולה [אות כד] כתב ולדידי הדבר פשוט דלא ישא כפיו בעוד שלא נכנס בבריתו של אברהם אבינו עליו השלום. ואין בדבריו שום טעם, דבכמה דוכתי אמרינן ומהם בפ"ק דחולין [שם] דישראל מעלייא הוא, אלא דמ"מ הדבר פשוט שלא ישא את כפיו, ולאו מטעמיה אלא שכתב הרמב"ם ז"ל פ"ו מהלכות ביאת המקדש [הלכה ח] ערל שעבד חילל עבודתו ולוקה כזר שעבד ע"כ, וכיון שחילל פשיטא שלא ישא את כפיו, במכל שכן דנושא נשים בעבירה ומטמא למתים ושוחט לעכו"ם בשוגג שכתבתי סעיף ל"ז יע"ש ודוק: 
סעיף מ 
כהן שנשא גרושה וכו'. ואפילו נשא חלוצה דאסורה מדרבנן ואפילו אינו יכול להוציאה מחמת אונס נפשות ונדר הנאה ממנה מעכשיו אינו נושא את כפיו ואינו קורא בתורה ראשון, הרא"ם ח"א סימן נ"ט: 
סעיף מא 
י"א דמי שיש לו בת וכו'. בפרק ארבע מיתות [סנהדרין סוף נא, ב] ור' ישמעאל האי את אביה היא מחללת מאי דריש ביה, מיבעיא ליה לכדתניא היה ר"מ אומר מה תלמוד לומר את אביה היא מחללת, שאם היו נוהגין בו קדש נוהגין בו חול. כבוד, נוהגין בו בזיון. אומר ארור שזה ילד וכו'. ולכאורה יראה דהך דרשא ליתא אלא לר' ישמעאל, אבל התוספות ז"ל [שם] לעיל דף נ' [ע"ב] ד"ה כשהוא אומר וכו' כתבו, דכ"ע אית להו הך דרשא דאין מקרא יוצא מידי פשוטו יע"ש, והרי"ף הביאה (בס"פ הקורא עומד) [בסנהדרין] [סוף טו, ב], והמרדכי [שם] פרק נגמר הדין [רמז תשיז] כתב על זה, אומר אני, א"כ כהן שיש לו בת שנשתמדה או רק זינתה אין לו לפתוח ראשון ולברך ראשון, ואמר לי מורי קרובי דמצו לפרש הכא נוהגין בו חול דרשות הוא, וכיון דרשות הוא יכול לפתוח ולברך ראשון ע"כ. ולכאורה יראה דרשות היא מההיא דקאמר עלה [סנהדרין נב, א] רב אשי כמאן קרינן רשיעא בר רשיעא ואפילו לרשיעא בר צדיק, כי האי תנא. ומ"מ יראה עיקר כסברת המרדכי וכדמוכח לשון הברייתא. ואמרינן נמי בסוף מסכת סוכה גבי מרים בת בילגה שהמירה דתה וכששמעו חכמים הדבר סתמו חלונה של משמרה, ופרכינן משום ברתא קנסינן ליה לדידיה, אמר אביי אין כדאמרי אינשי שותא דינוקא בשוקא או דאבוה או דאימיה. ובס"פ הקורא עומד [מגילה כה, ב] אמרינן האי מאי דסני שומעניה שרי לבזויי שפחה בן גויה ומיהו מסתברא דהני מילי באיניש דעלמא אבל צורבא מרבנן לא, וכדאמרינן פרק מי שמתו [ברכות יט, א] תלמיד חכם שחטא ביום אל תהרהר אחריו בלילה שודאי עשה תשובה. ומיהו אי איכא חילול שם שמים בדבר שרי, כדאמרינן התם [מועד קטן יז, א] ההוא צורבא מרבנן דהוו סנו שומעניה, אמר רב יהודה היכי ליעביד, לשמתי צריכי ליה רבנן, לא לישמתיה קא מיתחיל שמא דשמיא: 
סעיף מב 
ואפילו אם עלה ירד. ואפילו לפי מ"ש הרמב"ם ז"ל בפ"ו מהלכות ביאת המקדש [הלכה י] שאם עבד לא חילל, שאני הכא דאיכא איסור עשה ואיסור ברכה לבטלה וכמו שכתבתי ריש סימן זה [ס"ק ג] יע"ש: 
סעיף מג 
אחר ז' ימי אבילות וכו'. ובתוך ז' ימי אבילות או אונן אם עלה לא ירד, אעפ"י שאונן מחלל עבודה. ופרטי דיני אונן עיין בהרמב"ם פ"ב מהלכות ביאת מקדש: 
ומ"ש יצא מבית הכנסת. מסתברא שא"צ לצאת, שהרי כיון שנהגו האבלים שלא לעלות לדוכן אין דעת הקורא כהנים לאותם שהם אבלים. וכן מוכח ממה שכתב הב"ח בריש סימן זה [ד"ה וכל] גבי כהן שיש לו דברים המעכבים מדרבנן יע"ש. מיהו פשיטא לי שאם קראו לאבלים לעלות לדוכן שחייבים לעלות כיון דאפילו מדרבנן לא אשכחן שלא יעלו, אבל האונן ודאי דאסיר מדרבנן שהרי מחלל עבודה, וכמו שכתבתי לעיל [סעיף לט] גבי ערל, וכיון דכן אפילו אם קראו לו לעלות לא יעלה כמו שכתבתי בריש סימן זה [ס"ק ד] יע"ש. כתב בספר כנסת הגדולה [הגב"י ד"ה אמר המאסף] שכהן אבל תוך ז', ביום שבת קדש ג"כ לא ישא את כפיו, והביא ראיה מדברי הגהות מיימוניות [אבל ד אות ה] יע"ש. ואני אומר שיקיים שלשה עשה וישא את כפיו ותבא עליו ברכת טוב, דדין זה דאבל לא ישא את כפיו אין לו טעם ולא שורש ועיקר והבו דלא לוסיף עלה: 
סעיף מד 
נושא את כפיו. כתב הרב ז"ל בבדק הבית [קטו, ב] ראיה מהא דאמרינן בס"פ לולב הגזול [סוכה מב, א] קטן היודע לישא את כפיו, וסתם הקטן אינו נשוי, ואפילו בפני עצמו יעלה, שהרי כיון שהביא ב' שערות נושא כפיו בפני עצמו באקראי אעפ"י שסתמו אינו נשוי ע"כ: 
סעיף מה 
בהגה: כי כל אחת מהן הוא סוף ברכה בפני עצמה וכו'. וקשה דהא מילת לך שכתב המחבר אינו סוף ברכה אלא מלת שלום, וגם ברוקח בסימן שכ"ג כתוב מלת לך. ומה שנראה ביישוב זה הוא דבעינן סוף ברכה וגם שיברך בכינוי לקהל, והרי במלת יברכך וישמרך וכן אליך ויחונך ואליך תניין מברך לקהל בנוכח, ולפיכך מהפך פניו לצפון ולדרום כדי לברכם, אבל במילת שלום שאינו אלא שם דבר ואין כאן מדבר לנוכח, לפיכך הוסיף מילת לך עם שלום דהשתא הוי מדבר לנוכח בסוף ברכה זו דומיא דאינך ודוק: 
אסור להשתמש בכהן וכו'. הכי איתא בירושלמי דברכות בפרק ואלו דברים [הלכה ה]: 


פרי חדש אורח חיים סימן קכט 
========================== 
סעיף א 
אבל לא במנחה. ואפילו עלה ירד, כדמוכח מדין דלקמן. אם נמשכת הנעילה עד צאת הככבים אינן יכולין לישא כפיהן דאינן נשיאות כפים בלילה, ואפילו אם עלה ירד, באר שבע דף כ"ו [סוטה לז, ב ד"ה ואיתקש] מן הירושלמי דפרק תפילת השחר [ברכות פרק ד הלכה א], הביאו הרא"ש במסכת יומא [פ"ח סימן כ]: 
סעיף ב 
יש בה נשיאת כפים. ואם יש כהן בבית הכנסת במנחה שהיה לו שום אונס שלא התענה לא יעלה לדוכן עם הכהנים המתענים. ולענין אם צריך לצאת מבית הכנסת עיין לעיל בסימן קכ"ח [סעיף ב] ובסימן (קל"ד) [קלה] [סעיף ה] בהגה וכמו שאכתוב שם בס"ד: 


פרי חדש אורח חיים סימן קל 
========================= 
סעיף א 
ונימא הכי רבונו של עולם וכו'. ואף על גב דבסימן קכ"ח סעיף (ט') [כו] כתב המחבר ז"ל שאין לומר שום פסוק, י"ל דחשיב שפיר מאזין שמראה עצמו דמקבל ברכת כהנים, ומשום הכי קאמר ליה שיתקיים בו ברכת כהנים ויתהפך חלומו, ב"י בשם תשובה אשכנזית: ומה שכתב ואי לא לימא הכי וכו'. כלומר ואי לא שאמר רבש"ע ועדיין לא סיימו הכהנים ברכת כהנים לימא הכי וכו': 
כתב מגן אברהם [ס"ק א] דמכל מקום לא ישר לאומרו בכל יום ע"כ, וכן בתוספות דסוטה דף מ' [ע"א ד"ה כל] כתבו דמשום סכנה התירו דשמא חלום מסוכן הוא, מוכח דהא לאו הכי אין לאומרו כלל וע"ש: 


פרי חדש אורח חיים סימן קלא 
========================== 
סעיף א 
בהגה: ואפילו בימים שאין אומרים תחנון אומרים למנצח וכו'. אבל אין אנו נוהגין כן אלא שבכל יום שאין אומרים תחנון אין אומרין למנצח: 
סעיף ב 
יחיד אפילו בביתו וכו'. הכי משמע מעובדא דרבי אלעזר דסוף פרק הזהב [בבא מציעא נט, ב] וכן מהא דאמרינן בירושלמי פ"ב דתעניות [הלכה ו] כל מי שאינו כשר כיהושע אל יפול, ובלבד יחיד על הציבור, וכמו שאפרש לקמן בס"ד וזה פשוט: 
כתב הרמב"ם פ"ה מהלכות תפילה [הלכה יד] מותר לאדם להתפלל במקום זה וליפול על פניו במקום אחר, ומבואר הוא בפרק הקורא את המגילה עומד [כב, ב] אהא דקאמר התם, רב לא נפל על אפיה לפי שהיתה רצפה של אבנים לפניו, פרכינן וליזיל לגבי ציבורא ולינפול על אפיה. כתב הטור בשם רב נטרונאי דנפילת אפים אחר תפילה רשות. כמדומה לי שיצא לו זה מהא דאמרינן סוף פרק הזהב [שם] מההוא מעשה ואילך לא הוה שבקיה ליה דביתהו לרבי אליעזר למיפל על אפיה, ואי סלקא דעתך חובה, איך רבי אליעזר היה מניח עצמו מליפול על פניו, אלא שמתוך מה שכתב הב"י בריש סימן זה [ד"ה וכתבו] בשם תלמידי הרשב"א שאין לדבר בין תפילה לתחינה, והיינו דאמרינן כל יומא וכו', כלומר שהיתה מבטלת כונתו להפסיקו בין תפילה לתחינה, בזה נדחק ראיה זו. עוד יראה להוכיח דהויא רשות, מהא דאמרינן במגילה [כב, ב] וליזיל לגבי ציבורא ולינפול על אפיה ומשני לא בעי למטרח ציבורא, ואי הוה חובה פשיטא דהוה מטרח ציבורא, או לא היה יושב במקום המרוצף מתחילה אלא משמע דהוייא רשות: 
סעיף ד 
בהגה: ולא מיקרי חתן אלא ביום שנכנס לחופה. לאפוקי יום שלפני החופה, אבל ביום החופה אעפ"י שאינו נכנס לחופה עד הערב אין נופלים על פניהם בשחר, וכמו שכתב בכתבי מהר"ר ישראל [תרומת הדשן ח"ב] סימן פ' אבל לא אתא למעוטי ז' ימי החופה שזה מילתא דפשיטא דכל ז' הימים מיקרי חתן, ומיהו לדידי מסתברא לי דלא כמהר"י ז"ל, אלא שכל שלא נכנס לחופה נופלים על פניהם: 
סעיף ו 
ולא במנחה שלפניו. לכולהו קאי דכל יום שאין בו נפילת אפים אין נוהגין ליפול במנחה שלפניו וכן בחנוכה: 
ולא בט"ו בשבט. שהוא ראש השנה לאילנות, נוהגין באשכנז להרבות בו במיני פירות של אילנות לכבוד שמו של יום, ספר תיקון יששכר [פשוטות לד, ב], וט"ו בשבט דאמרינן איתא בפ"ק דראש השנה [טו, א] דלא הוי שבט דתקופה אלא שבט דחדשים: 
סעיף ז 
ולא בין יום הכיפורים לסוכות. לאו דוקא אלא היינו כל חדש תשרי: 
עד אחר שבועות. ואנו נוהגין עד י"ג ולא עד בכלל, מטעם דחג השבועות יש לו תשלומין כל ז'. יום י"ד וט"ו שבאדר הראשון אין בו נפילת אפים כמו שכתב המחבר בסימן תרצ"ז. בפסח שני ג"כ אין בו נפילת אפים, סוף דבר כל אלו העניינים תלויים במנהג, איברא שיש ללמוד דליכא נפילת אפים בראש חודש מהא דאמרינן בסוף פרק הזהב [בבא מציעא נט, ב] מההוא מעשה ואילך לא הוה שבקה ליה דביתהו לרבי אליעזר למיפל על אפיה, ההוא יומא ריש ירחא הוה ואיחלף לה בין מלא לחסר אשכחתיה דנפל על אפיה, וכתב רש"י ז"ל [ד"ה] בין מלא לחסר, סבורה היתה שיהא החדש חסר וקבוע ביום שלשים ולא יפול ביום החדש על פניו, והיה מלא ולא נקבע עד יום שלשים ואחד ולא נזהרה בו ביום שלשים ונפל על פניו ע"כ: 
סעיף ח 
כשמתפלל על הציבור וכו'. לשון הירושלמי פ"ב דתענית [הלכה ו] ובלבד יחיד על הציבור, ופירש הרא"ש בפרק הקורא את המגילה עומד [סימן ד] דהיינו לומר שמתפלל בפני הציבור ובשביל הציבור, אבל היכא דמתפלל בינו לבין עצמו בביתו שפיר דמי, דהיכא דמתפלל על הציבור בציבור כסיפא ליה מילתא שמהרהרים עליו שאינו הגון ואינו ראוי ליענות ע"כ. ואין זה מחוור, דבש"ס דילן פרק הקורא את המגילה עומד [כב, ב] אמרינן רב לא נפל על אנפיה ושאלינן מאי טעמא, ומשנינן אדם חשוב שאני כדרבי אלעזר דאמר אין אדם חשוב רשאי וכו', ולא משמע דהוה על עסקי ציבור ואעפ"י כן משני דאדם חשוב שאני, וכן בההיא דאביי ורבא [שם כג, א] דמצלו אצלויי, כפירוש רש"י [שם ד"ה דמצלי] והעומדים בשיטתו היינו בכל נפילת אפים לא היו (מצים) [מטים] ליפול על פניהם אלא מטין על צידיהם לפי שאין אדם חשוב וכו'. ולכן העיקר אצלי כדי לכוין הירושלמי עם הש"ס דילן, דיחיד על הציבור, ר"ל לפני הציבור אעפ"י שאינו בשביל הציבור, ודלא כהמחבר ז"ל: 
ומה שכתב בפשוט ידים ורגלים וכו', בפרק הקורא את המגילה עומד [כב, ב] רב איקלע לבבל בתענית ציבור נפול כולי עלמא אאנפייהו ורב לא נפל על אנפיה. מאי טעמא רב לא נפל על אפיה, רצפה של אבנים היתה ותניא ואבן משכית לא תתנו בארצכם להשתחוות עליה [ויקרא כו, א], עליה אי אתה משתחוה בארצכם וכו', ואיבעית אימא רב פשוט ידים ורגלים הוה עביד, וכדעולא, דאמר עולא לא אסרה תורה אלא פשוט ידים ורגלים בלבד, וליפול על אפיה ולא ליעביד פישוט ידים ורגלים, לא משני ממנהגיה. הנה לשינוייא קמא דלא אסיק אדעתיה דרב פישוט ידים ורגלים הוה עביד, מדרבנן אסרו קידה דהיינו על אפים אטו השתחויה דהיינו פשוט ידים ורגלים, ולפי שלפני רב היתה רצפה של אבנים לא נפל על אנפיה דהיינו פניו דבוקות בקרקע, ולשינוייא בתרא מוכח ודאי דכל דלא הוי פישוט ידים ורגלים אפילו פניו דבוקות בקרקע שרי אפילו מדרבנן, ופרכינן בפשיטות ליפול על אפיה ולא ליעביד פישוט ידים ורגלים. והרמב"ם ז"ל בפ"ו מהלכות עכו"ם [הלכה ו - ז] כתב וז"ל, אבן משכית האמורה בתורה אעפ"י שהוא משתחוה עליה לשם לוקה שנאמר [שם] ואבן משכית וכו', ואינו לוקה עד שיפשוט ידיו ורגליו על האבן ונמצא כולו מוטל עליה שזו היא השתחויה האמורה בתורה, ומפני זה נהגו כל ישראל להציע מחצלאות בבתי כנסיות הרצופות באבנים וכו', ואם לא מצא דבר מבדיל בינו ובין האבן הולך למקום אחר ומשתחוה או שוחה על צידו ומטה כדי שלא ידביק פניו באבן ע"כ. משמע דאפילו בפישוט ידים ורגלים כל שמטה על צידו שרי אפילו מדרבנן, ודלא כהגהות אשירי [ברכות פרק ד סימן כ] שהביא הב"י [ד"ה ואיתמר], וכן עיקר. ולענין הלכה נראה לי דשינוייא בתרא עיקר ודי לנו במה שאסרה תורה דהיינו פישוט ידים ורגלים הא לאו הכי הכל שרי אפילו מדרבנן. וכן נראה, חדא דהויא שינוייא בתרא, ועוד כיון דהוי מידי דאיסוריה מדרבנן, בדרבנן הלך אחר המיקל, וההיא דאביי ורבא דמצלו אצלויי איכא לפרושא כפירוש רש"י [מגילה כג, א ד"ה דמצלי] מטעם אדם חשוב שאני, הא אם אינו אדם חשוב לא בעי אצלויי ואפילו פניו דבוקות בקרקע שרי, וכן דקדק הרא"ש [שם פ"ד סימן ד] מדברי הרי"ף [שם יג, א], ואפילו לפי מה שפירש הרא"ש [שם] דמאי דמצלו אצלויי מטעם איסור השתחויה לא קשיא לן מידי, דאיכא לאוקמה בפישוט ידים ורגלים ואפילו הכי אם מטין על צידהן שרי כדכתיבנא לעיל. וכל זה דלא כמור"ם בהגהה שהחמיר בכדי, וגם דבריו סותרין אהדדי, שמתחילה כתב סברת האוסר בפישוט ידים ורגלים אפילו אין שם אבן משכית, ובב"י [ד"ה ואיתמר] הובא הטעם שחושש אולי היתה שם ונבנה עליה, ובאמת שזו סברה [רחוקה] היא דמנין לנו לחוש לאלו החששות ולאסור ההשתחויה בכל מקום, ולפי שיטה זו לשינוייא קמא דש"ס דהוה סבירא ליה דאפילו קידה אסורא מדרבנן, א"כ אמאי איצטריך לומר רצפה של אבנים היתה, וי"ל דלא גזרו קידה אלא ברצפת אבנים דאל"כ הויא גזירה לגזירה, ועוד אפילו שנניח בהנחה מועטת שהיתה שם אבן משכית ונבנה עליה מה טעם או מה סברא יש בזה לאסור, ומאחר שמור"ם ז"ל בתחילת דבריו פסק כרב שרירא [הובא בריב"ש סימן תיב], מהו זה שכתב אחר כך או יציעו שם עשבים, דמשמע דהכי קאמר שיציעו עשבים כדי שיוכלו לעשות פישוט ידים ורגלים, והא ליתא לדעת רב שרירא, והעיקר כדכתיבנא: 


פרי חדש אורח חיים סימן קלב 
========================== 
סעיף ב 
ויש לומר פטום הקטורת. יין קפריסין צ"ל היוד בצירי שהוא סמוך. אמרו משמו של מוהר"י אשכנזי ז"ל שלא היה אומר רובע הקב, דסתם רובע שבתלמוד הוא רובע הקב, ולא היה אומר אלא רובע גרידא, וכההיא דתנן בפ"ב דכלאים [משנה א] כל סאה שיש בו רובע ממין אחר ימעט, ותו תנן התם [משנה ג] כדי שלא ישייר רובע לבית סאה, וכהנה רבות דקאמר רובע ולא קאמר רובע הקב: 
וחיישינן שמא ידלג אחד מסממניה וכו'. הב"י [בסימן קלג, ד"ה כתב רבינו] השיב על זה דהא דחיסר אחת מסממניה חייב מיתה, פירש רש"י [כריתות ו, א ד"ה] חייב מיתה, כי עייל ביום הכפורים דכתיב [ויקרא טז, ב] ואל יבא בכל עת ולא ימות, וכי מעייל קטורת שלא כהילכתה ביאה ריקנית וחייב מיתה ע"כ. אלמא שאינו חייב מיתה מפני שחיסר אלא מפני שנכנס למקדש ללא צורך, ואפילו לדעת הרמב"ם שכתב בפ"ב מהלכות כלי המקדש [הלכה ח] חסר אחת מסממניה חייב מיתה, איכא למימר דהיינו דוקא כשהוא מקטיר ממש אבל כשחיסר בקריאה מהי תיתי לן. ועוד שכבר הוכחתי לעיל דהא דאם חיסר מסממניה חייב דוקא במחסר אחד מי"א סמנים הוא, ודבר קל הוא ליזהר שלא יחסר שום אחד מהם בקריאתן, עכ"ל. ולעיל [שם ד"ה ועליך] כתב כיון שבורית כרשינא ויין קפריסין אינן באין אלא לתקן הציפורן, ומעלה עשן כדי לתקן שיהא העשן מתמר ועולה, ומלח סדומית בא לשום תיקון אחר, משמע שאפילו אם חסרם אינו חייב כלום ע"כ, ועיין עוד שם. ובאמת שדברי רש"י [כריתות שם] תמוהים, וכדברי הרמב"ם מבואר בסוגייא דהוציאו לו [יומא נג, א] והכי איתא התם, ת"ר ונתן את הקטרת על האש לפני ה' וכו', כי בענן אראה על הכפורת מלמד שנותן בה מעלה עשן, ומניין שנותן בה מעלה עשן שנאמר [ויקרא טז, יג] וכסה ענן הקטורת את הכפורת, הא לא נתן בה מעלה עשן או שחיסר אחד מכל סמניה חייב מיתה, ואקשינן ותיפוק ליה דקא מעייל ביאה ריקנית, ומשנינן כגון ששגג בביאה והזיד בהקטרה, הרי בהידייא דאפילו דליכא חיוב מיתה משום ביאה ריקנית, חייב משום חסרון הסמנים. וכבר השיג לרש"י ז"ל בזה בספר באר שבע [כריתות ו, א ד"ה חיסר] ויפה כיון. ומה שכתב מרן ז"ל [בב"י שם] עוד דבחסרון מעלה עשן ליכא חיוב מיתה, היינו ודאי בשאר ימות השנה דאי ביום הכיפורים הא אמרינן בהך ברייתא דמייתינן בסמוך שאם לא נתן בה מעלה עשן חייב מיתה, והיינו דבברייתא הנזכר בפ"ק דכריתות [שם] לא אמרינן אלא אם חסר אחד מכל סמניה חייב מיתה ואלו מעלה עשן לא קתני, וידוע שמעלה עשן אינו בכלל הסמנים, ודלא כספר באר שבע [שם] שהשיג על הב"י ולא ירד לחלק בין יום הכפורים לשאר ימות השנה, וכדברינו מוכח בהידייא מדברי הרמב"ם ז"ל שבהלכות כלי המקדש [ב, ח] דמיירי בכל ימות השנה, העתיק ברייתא דפ"ק דכריתות ולא הזכיר חסרון מעלה עשן, ובהלכות עבודת יום הכיפורים [ה, כה] העתיק ברייתא דהוציאו לו, ואף על פי שרש"י ז"ל אההיא ברייתא דכריתות כתב חייב מיתה כי עייל ביום הכיפורים, דמשמע דוקא ביום הכיפורים, ליתא, דרש"י ז"ל מאחר דקאי כפי סלקא דעתיה דהוציאו לו דמאי דקתני חיוב מיתה בחסרון הסמנים היינו משום ביאה ריקנית, הוכרח לומר דדוקא ביום הכיפורים, דאי בשאר ימות השנה ליכא חיוב מיתה בקדש אלא לאו, וכמו שכתב הרמב"ם ריש פ"ב מהלכות ביאת המקדש, ודלא כספר באר שבע דף מ"ו [שם] שכתב וז"ל, ואפילו לא נכנס לפני ולפנים אלא בהקטרת דמזבח הזהב חייב מיתה משום מקטיר קטורת זרה ומשום ביאה ריקנית ע"כ, ולא דק, דהא ליכא חיוב מיתה בביאה ריקנית אלא לפני ולפנים על כרחך וכדכתיבנא. ואם תאמר והא בגמרא [יומא נג, א] אמרינן אמר מר ומניין שנותן בה מעלה עשן ת"ל וכסה, ופרכינן קרא לקרא, כלומר הא נפקא ליה מכי בענן, ומשני רב ששת דהכי קאמר אין לי אלא ביום הכיפורים בשאר ימות השנה מניין ת"ל וכסה, ומשמע דחיוב מיתה איכא נמי בחסרון מעלה עשן אפילו בשאר ימות השנה, י"ל דלא קיימא לן כהך אוקמתא, ואף על גב דלאוקמתת רב אשי דקאמר חד למצוה וחד לעכב משמע מדברי התוספות [ד"ה חד] דס"ל דאיכא נמי חיוב מיתה בשאר ימות השנה בחסרון מעלה עשן, איכא למימר דלית הילכתא כוותיה, דתרי רב אשי הוו וזה רב אשי הוא הראשון, ותדע דמייתי הש"ס דברי רבא באחרונה דאוקים חד לעונש וחד לאזהרה ולדידיה משמע ודאי דכולי קרא מיירי דוקא ביום הכיפורים דהא ליכא קרא מיותר לשאר ימות השנה, ואפילו תימא דהך רב אשי הוא האחרון והלכתא כוותיה לגבי רבא, מכל מקום מדסתם תלמוד קבע דברי רבא אחר דברי רב אשי שמע מינה דהכי סבירא ליה והכי הילכתא, ואף על גב דבברייתא קתני התם  ר"א אומר ולא ימות עונש, כי בענן אראה אזהרה, יכול יהיו שניהם אמורים קודם מיתת בני אהרן, ופירש רש"י [ד"ה יכול] ונאמר שבעון מעלה עשן שלא נתנו מתו וכו', משמע דאפילו בשאר ימות השנה איכא חיוב מיתה במעלה עשן, י"ל דלא קיימא לן כהנך תנא אלא כברייתא דפ"ק דכריתות, כן נראה לי ליישב דברי הרמב"ם ז"ל בכך. והעולם נהגו לקרות פיטום הקטורת על פה כדברי הרב ז"ל בב"י ועיקר, והרבה דקדוקים יש בהני ברייתות דפיטום הקטורת ועיין בתשובת רדב"ז המודפסות [חלק ד] סימן ל"ה [אלף קט, קי] שהאריך בזה יע"ש: 


פרי חדש אורח חיים סימן קלד 
========================== 
סעיף א 
נוהגין להרבות בתחנונים. התוספות ז"ל בסוף פרק מרובה [בבא קמא פב, א ד"ה כדי] האריכו בזה אהא דתיקן עזרא שיהיו קורין בשני וחמישי, וי"ל משום דאמרינן במדרש משה רבינו ע"ה עלה בחמישי לקבל לוחות האחרונות וירד בשני ונתרצה לו המקום, ולפי שהיה עת רצון באותה עלייה וירידה קבעו בשני וחמישי, ולכך נמי נהגו להתענות בב' וה' ע"כ. ואפשר לומר להפך שלפי שהם ימים קשים מרבים בתחנונים ומתענים בהם כדאמרינן בסוף פרק מפנין [שבת קכט, ב] פורסא דדמא חד בשבתא ארבעה ומעלי שבתא אבל שני וחמישי לא, דאמר מר מי שיש לו זכות אבות יקיז דם בשני ובחמשי שבית דין של מעלה ושל מטה שוין. צריך לכתוב סגולת ויעבור דאיתא בפ"ק דראש השנה דף י"ז ע"ב. לקמן בסימן תר"ז [סעיף ג] איתא דצריך להתודות מעומד כו', ומיהו כתבתי שם דבשאר ימות השנה אם התודה כבר אין צריך לעמוד יע"ש: 
סעיף ב 
מראה פני כתיבת וכו'. כשמוציאים ס"ת מההיכל להוליכו לתיבה וההיכל במזרח והתיבה למערב, כשמחזיר פניו לתיבה להוליכו יוליכנו דרך צפון דהוי לצד ימינו, וכשאוחז אותו מהתיבה להוליכו להיכל נמצא יד ימינו לצד דרום ויוליכנו דרך שם, וכשמראה הספר תורה לעם והוא עומד במזרח התיבה יקיף ממזרח ולדרום וכמו שכתבתי בסימן קכ"ח [סעיף יז] לענין כהנים בס"ד יע"ש, ובב"י בסימן קכ"ח [קיב, ב ד"ה כשמחזירין] יש שם טעות סופר בדין זה. כתב הרמב"ן ז"ל בפירושו לתורה בפרשת והיה כי תבא [דברים כז, כו] בירושלמי בסוטה [פרק ז הלכה ד] ראיתי ארור אשר לא יקים, וכי יש תורה נופלת, רבי שמעון בן יקים אמר זה החזן, כלומר על החזן שאינו מקים ספר תורה על הציבור להראות פני כתיבתו לכל, כמו שמפורש במסכת סופרים [פרק יד הלכה יד] ע"כ. אומרים קדיש עד לעילא קודם הוצאת ספר תורה, אבל ביום שיש בו מוסף אומרים תתקבל קודם קריאת ספר תורה, תוספות פרק הקורא עומד [מגילה כג, א] ד"ה חד אמר עולה וכו', וכן נוהגין. כתבו התוספות ז"ל בסוף פרק בני העיר [שם לב, א ד"ה גוללו] נהגו לומר כשמוציאין ספר תורה הני פסוקי דרחמי תורת ה' תמימה, עדות ה' נאמנה, פקודי ה' ישרים, מצות ה' ברה, לפי שמתן שכרם בצידם ואחר כך אומר גדלו, לפי שיש בו ששה תיבות כנגד ששה (נערים) [צעדים] של נושאי הארון, ומ' תיבות יש בתורת ה' תמימה כנגד הארבעים יום שניתנה בהם התורה: 


פרי חדש אורח חיים סימן קלה 
========================== 
סעיף א 
מותר להוסיף ולקרות ד' וכו'. כלומר ויעלו לקרות הב' חתנים. וכתב הב"י [ד"ה כתב המרדכי בפרק] בשם המרדכי [מגילה רמז תתח] דכשאין שם אלא חתן אחד לא אמרינן שיקראו ד' משום דלא הוי מועד אלא לגבי חתנים גופייהו אבל לגבי אחרים לא, ע"כ. ותמהני אמאי לא יוכל החתן לעלות רביעי כיון דלדידיה הוי מועד והשלישי עולה בהיתר שהרי עולה במקום שלישי, ודע דכל זה בדאיכא כהן אבל אי ליכא כהן ואיכא חתן החתן יעלה במקום כהן, כדאמרינן בסוף מסכת מועד קטן [כח, ב] מניין לחתן שמסב בראש, שנאמר [ישעיה סא, י] כחתן יכהן פאר, מה כהן בראש אף חתן בראש וכהן גופיה מנא לן דתנא דבי ר' ישמעאל וקדשתו לכל דבר שבקדושה לפתוח ראשון ולברך ראשון: 
ומה שכתב ונראה דהוא הדין לשני בעלי ברית וכו'. ליתא דאמרינן פרק הקורא עומד [מגילה כב, ב] כל דטפי ליה מילתא מחבריה טפי ליה גברא יתירה, הילכך בראש חודש ומועד דאיכא קרבן מוסף קורין ארבעה, ביום טוב דאסור בעשית מלאכה חמשה, וא"כ בעל ברית דלא אשכחינן, אלא שהיו נוהגין להרבות במשתה כדמוכח בריש אחד דיני ממונות [סנהדרין לב, ב] אור הנר בברור חיל משתה שם משתה שם, וכן מוכח נמי בריש פרק רבי אליעזר דמילה [שבת קל, א], אבל שהבעל ברית יאסר במלאכה הא ודאי לאו, וכיון דכן אטו עדיף בעל ברית מפורים, דמשתה ושמחה כתיב ביה, ואינן עולין אלא שלשה, וגם בדין חתן יש לפקפק דאע"ג דבפרק קמא דכתובות [ד, א] מדמינן חתן לרגל, וכן בפרק קמא דמועד קטן [ז, ב] אמרינן חתן שנולד בו נגע נותנין לו שבעת ימי המשתה לו ולביתו ולכסותו, וכן ברגל נותנין לו ז' ימי הרגל, מכל מקום לא אשכחן בש"ס דילן שיאסר במלאכה, ואדרבה בפרק קמא דכתובות [ה, א] דאמרינן למחר משכים לאומנותו והולך לו מוכח דלא מיתסר בעשיית מלאכה, אלא שהמפרשים כתבו [ר"ן שם א, ב סוף ד"ה ודוקא] שנמצא באגדא ובפרקי רבי אליעזר [פרק טז] שחתן דומה למלך מה מלך אינו עושה מלאכה אף חתן אינו עושה מלאכה ואין בזה כדאי לטפויי גברא, והרב ז"ל [ב"י שם] בספר בדק הבית כתב ואנו לא נהגנו בשני וחמישי בשביל חתנים ולא שמענו מי שנהג כן ע"כ, וכן עיקר: 
אם יש שני חתנים אחד נשא גרושה ואחד נשא חלוצה והם שוים בחכמה ובמנין כתב בספר שיירי כנסת הגדולה [הגה"ט אות יא] שנשאל מי יעלה בתחילה והשיב שראוי להקדים נושא החלוצה לנושא הגרושה, דגרושה אסירא לכהן מדאורייתא וחלוצה לא אסירא אלא מדרבנן כדאמרינן בפרק כיצד [יבמות כד, א], ואין זה נכון, דמה בכך בישראל שלוקח גרושה או חלוצה, אלא הדין הוא שמי שהיה רגיל בתחילה הוא יעלה: 
כתב הרא"ש בתשובה כלל ג' סימן ט' על קהל שהסכימו שלא להתפלל במנין אם לא יפרעו מעותיהם שאינן יכולין לקרות בשבת בספר תורה ולומר אחריו קדיש דלשון בני אדם כל דבר שצריך מנין נקרא תפילה: 
סעיף ג 
כהן קורא בתורה ראשון. כתב בב"י [ד"ה וכתב מהר"י קולון] בשם מהר"י קולון שורש ט' על קהל שהיו נוהגין שבשבת בראשית היה אחד מהקהל מתנדב מעות לצורך בית הכנסת כדי שיקרא ראשון בהתחלת התורה והכהן אינו רוצה למחול, שאין חוששין לדבריו ויעשו הקהל כמנהגם, וכתב הב"י [ד"ה וכתב עוד שם] שהכהן אין צריך לצאת מבית הכנסת, ועיין שם ועיקר: 
סעיף ד 
כהן עם הארץ קודם לקרות וכו'. תנינא בהניזקין [גיטין נט, א] אלו אמרו מפני דרכי שלום כהן קורא ראשון ואחריו לוי ואחריו ישראל, ובגמרא [שם ע"ב] מנא הני מילי ר' חייא בר אבא אמר מהכא וקדשתו לכל דבר שבקדושה, אמר ליה אביי לרב יוסף מפני דרכי שלום דאורייתא היא, ואסיק דדרכי שלום דמתניתין אתא לכדמר, דתניא שנים ממתינים זה לזה בקערה שלשה אין ממתינין, הבוצע הוא פושט ידו תחילה ואם בא לחלוק כבוד לרבו או למי שגדול ממנו הרשות בידו, ואמר מר עלה לא שנו אלא בסעודה אבל בבית הכנסת לא, דאתי לאנצויי, אמר רב מתנא הא דאמרת בבית הכנסת לא, לא אמרן אלא בשבתות ויו"ט דשכיחי רבים אבל בשני וחמישי לא, איני והא רב הונא קרי בכהני בשבתות ויו"ט, שאני רב הונא דאפילו רבי אמי ורבי אסי כהני חשיבי דארץ ישראל מיכף הוו כייפי ליה, והרא"ש כתב בפסקיו ואף אם בא הכהן לחלוק כבוד לרבו או למי שגדול ממנו בחכמה שיקרא ראשון בבית הכנסת בשבתות ויו"ט דשכיחי רבים בבית הכנסת, אין הרשות בידו דלא ליתו לאינצויי, והא דרב הונא קרי בכהני בשבתות ויו"ט משום דמופלג בחכמה היה, ע"כ. מתוך דברי הרב ז"ל מוכח בהידייא דלא בעינן שיהיו הכהנים כפופים לו אלא כל שמופלג בחכמה די בכך, ובגמרא הכי קאמר תדע דמופלג בחכמה הוה, שהרי אפילו רבי אמי ורבי אסי כהני חשיבי דארץ ישראל מיכף הוו כייפי ליה, וכן כתב בספר ב"ח [ד"ה ומ"ש אבל ר"ע], אבל מדברי התוספות ז"ל [שם ד"ה דאפילו] משמע דבעינן שיהיו כפופים לו כפשטא דשמעתתא, וכן נראה, דאי כדברי הרא"ש ז"ל שתלוי במופלג בחכמה למה ליה לאדכורי הש"ס דרבי אמי ורבי אסי כהני הוו ומה איכפת לן בכך, אלא הוה ליה למימר שאני רב הונא דאפילו חשיבי דארץ ישראל מיכף הוו כייפי ליה אלמא מופלג בחכמה הוה, אלא משמע דבעינן שיהיו הכהנים כפופים, ולהכי קאמר דהא ודאי רב הונא הכהנים היו כפופים לו, שאפילו רבי אמי ורבי אסי דהוו כהני חשיבי מיכף הוו כייפי ליה, וכן משמע נמי מהא דאמרינן פרק הקורא עומד [מגילה כב, א] רב קרא בכהני דהא רב הונא קרי בכהני, ופרכינן בשלמא רב הונא קרי בכהני דהא אפילו רבי אמי ורבי אסי כהני חשיבי דארץ ישראל מיכף הוו כייפי ליה, אלא רב הא איכא שמואל דכהנא הוה ודבר עליה, ואם איתא הא ודאי דבר ידוע הוא שרב מופלג בחכמה היה ורבן של בני גולה קרינן ליה ומאי קושיא, אלא ודאי דהכי קאמר שאעפ"י שרב מופלג בחכמה הוי מכל מקום בעינן שיהיו כפופים לו כהני, ושמואל לא הוה כייף ליה, ומשני דשמואל נמי מיכף הוה כייף ליה, ומהכא שמעינן נמי שאעפ"י שכהנים שבאותה העיר כפופים לו אם בסביבות יש כהן דלא כייף ליה לא מצי לעלות ראשון, דהא הכא רב הוה בבבל ושמואל הוה בנהרדעא ואי לאו דהוה כייף שמואל לרב לא הוה קרי בכהני, וכן כתב בב"י [ד"ה ומ"ש הרמב"ם] וכן כתב בחידושי הר"ן ז"ל כ"י בשם הרשב"א: 
דע שכתב הרמב"ם ז"ל בפירוש המשנה [גיטין פ"ה משנה ח] דזה שנאמר וקדשתו, ובא בקבלה בכל דבר שבקדושה לפתוח ראשון ולברך ראשון, זה כולו כשאין שם חכם גדול ממנו, כגון שיהיו שם כהן ולוי וישראל ויהיו כולם במדרגה אחת בחכמה ולא יהיו קצת יותר חכמים מקצתם, אז תחזור הקדמת הייחוס וכהן קודם ואחריו לוי ואחריו ישראל, ואם הכהן ראוי שיקרא ראשון והתיר לישראל שהוא כמותו או פחות ממנו שיעלה ויקרא הרשות בידו, אבל אנו אומרים זה מפני דרכי שלום ע"כ. ולדעת הרב צריך לומר דהא דאמרינן [גיטין נט, ב] אבל בבית הכנסת לא ומשמע דקאי לבא לחלוק כבוד לרבו, איכא למימר דסבירא ליה דהא דאמרינן גבי בוצע ואם בא לחלוק כבוד לרבו או למי שגדול ממנו הרשות בידו, ודאי לאו דוקא והוא הדין לקטן ממנו אלא אורחא דמילתא נקט, אי נמי במי שהיה רבו מקודם ועכשיו הוא גדול ממנו, ואו למי שגדול ממנו דקתני היינו גדול ממנו בשנים, אי נמי ועיקר דאפילו תימא דגדול ורבו דקאמר דוקא קתני, לא קשיא מידי והכי קאמר, לא שנו דמי שיש לו מעלת הקדימה ורוצה ליתנה לאחר שהרשות בידו אלא בסעודה, אבל בבית הכנסת היכא שיש לו מעלת הקדימה לכהן, דהיינו בששניהן שוין, דבהכי כתיב [ויקרא כא, ח] וקדשתו וכדמוכח בסוף מסכת הוריות [יג, א], והרוצה ליתן רשות לישראל שיעלה ויקרא לא דאתו לאנצויי, אבל אם הישראל גדול מהכהן לו ראוי ליתן הקדימה. והא דפרכינן [גיטין שם] והא רב הונא הוה קרי בכהני, הכי פריך דהיינו ודאי הוה קרי שלא מדעת הכהן והוה משמע לן דמסתמא הוו התם כהני גדולים בתורה כמוהו, וכיון דכן היכי הוה מצי לעלות בלא רשות, ומשנינן שלא היה שם גדול ממנו שאפילו רבי אמי ורבי אסי וכו'. והא דאמרינן בפרק בני העיר [מגילה כז, ב] אמר ר' פרידא מימי לא בירכתי לפני כהן ואוקימנא לה בשוין, היינו שוין ממש והכהן היה מוסר מקומו לרבי פרידא בשני ובחמישי, שמן הדין היה יכול לעלות ר' פרידא ואעפ"י כן לא בירך לפניו. ומהתימא על הב"ח [ד"ה ומ"ש אבל] שכתב על הב"י שכתב [ד"ה אבל] דמשמע מדברי הרא"ש [גיטין פ"ה סימן כ] שמי שהוא מופלג בחכמה שיכול לקרות לפני כהן שלא מדעתו של כהן, וכתב הוא ז"ל דשארי ליה מארי להב"י דעל מה שאסור לחלק כבוד בשבתות ויו"ט קא מקשה מדרב הונא דחלקו לו כבוד בשבת ויו"ט וקרי בכהני, ותירץ משום דמופלג בחכמה היה רשאי למיקרי בכהני כשחלקו לו כבוד, והכי מוכח בגמרא פרק הניזקין [גיטין שם] דכולא שקלא וטריא מיירי כשחולקין לו כבוד, אבל כשאין חולקין לו כבוד אלא בא לקרות לפני כהן שלא מדעתו, דאורייתא הוא דאסור וליכא מאן דשרי, ודבר פשוט הוא ע"כ. ולא דק בפשיטות ולא שת לבו לראות שדברי הרמב"ם ז"ל בפירוש המשנה [שם] הוא הפך דבריו, וכך נראין הדברים כדברי הב"י דבודאי ההיא דרב הונא קרי בכהני היינו שלא מדעתם של כהנים, אלא שלדעת הרמב"ם כל שגדול בחכמה סגי בהכי ועולה כהן, ולדעת הרא"ש בעי מופלג בחכמה, ולדעת התוספות [גיטין שם ד"ה דאפילו] בעינן שיהיו כפופים לו, שלא כדברי רב עמרם ורב נטרונאי שהביא הטור דסבירא להו דהא דרב הונא קרי בכהני דוקא כשהכהנים היו מוחלים לו על כבודם, וליתא, דלא משמע הכי, דאע"ג דאנן קיימינן בבא לחלוק כבוד דאפילו הכי בשבתות ויו"ט כיון דשכיחי רבים לא, דאתו לאנצויי, כי פרכינן מרב הונא במכל שכן פרכינן, דהא אמרת דבשבתות ויו"ט אפילו הכהן אינו יכול לחלוק כבוד לרבו ורב הונא הוה קרי מדעתו בשבתות בלא דעת הכהנים, ומשני דמיכף הוו כייפי ליה וכיון דכן לו ראוי הקדימה. וכן מוכח מההיא דפרק הקורא עומד [מגילה כב, א] דרב קרא בכהני ופרכינן והא איכא שמואל דכהנא הוה ודבר עליה, משנינן שמואל נמי מיכף הוה כייף ליה לרב, אלמא דכיון דכייף אפילו בלא רשותו, דהא שמואל לא הוה התם שימחול על כבודו: 
ולענין הלכה כל תלמיד חכם שעולה לפניו כהן עם הארץ חייב מיתה כדמוכח בפרק בני העיר [מגילה כח, א] וכמו שכתב הב"י [ד"ה ומ"ש רבינו] בשם תשובת הרשב"א [ח"א סימן קיט]. ואם הכהן תלמיד חכם ורוצה לחלוק כבוד למי שגדול ממנו בשני ובחמישי רשאי, אלא שכתבו התוספות [גיטין נט, ב ד"ה אבל] בשם (ר"ת) [ר"ח] דלדידן שכיחי בשני ובחמישי כמו ביום טוב, וכפי זה בין בשני ובחמישי בין בשבתות ויו"ט אם בא לחלוק  כבוד לרבו או למי שגדול ממנו אינו רשאי מפני דרכי שלום, אבל אם הכהנים כפופים לו יכול לעלות מעצמו אפילו בשבתות ויו"ט, ואם נותן הקדימה לכהנים מאריך ימים, ולא נהגו כן כמו שכתב המחבר: 
כתב מהרי"ט ח"א סימן קמ"ה דכיון דטעמא דכהן קורא ראשון הוא משום דלא ליתו לאינצויי, הוא הדין שמעלין כהן קטן מפני המחלוקת למאן דאמר דכהן קורא ראשון מדרבנן הוא, ואפילו למ"ד דכהן קורא ראשון מדאורייתא היינו משום דכבוד הוא לזרעו של אהרן, וכיון דמשום שבח בית אביו הוא עולה אין זילזול אחריו, והביא ראיה. עוד נסתפק הרב ז"ל בתשובה הנזכר אם היה לוי קטן אם יקרא כהן במקומו, ולי נראה דלדעת הרמב"ם בפירוש המשנה [שם] כל שיש גדול בחכמה יותר מהכהן הקטן תו ליכא וקדשתו ופשיטא שלא יעלה הכהן הקטן, ולדעת שאר הפוסקים מסתברא ודאי דאפילו לוי קטן יעלה במקומו ולא יקרא כהן במקומו. כהן מומר לעכו"ם ועשה תשובה עולה בתורה ראשון, טור וב"י סוף סימן קכ"ח [קטו, א ד"ה ומ"ש רבינו]. דין כהן שנטמא למתים או נושא נשים בעבירה אם עולה ראשון, כתבו המחבר ז"ל סימן קכ"ח סעיף מ' ומ"א יע"ש. דין ממזר אם מותר לעלות לספר תורה, עיין סימן רפ"ב [סעיף ג בהגה]. אם יעיד אחד מהאנוסים שאחד מהם הוחזק לכהונה מעלין אותו לקרות בתורה, ואין לחוש שמא אמו נכרית, שכל האנוסים נזהרים מלהתחתן בנכרים ולא חיישינן למיעוט, דכל דפריש מרובא פריש, ספר בדק הבית [בב"י ד"ה כתב מהר"י] ובתשובות הר"א מזרחי ח"ב [מים עמוקים] סימן ג' ובב"י אבן העזר סימן ג' [סוף ד"ה ומ"ש שאינו], ספר כנסת הגדולה [שם הגב"י]: 
סעיף ה 
אם ספר תורה פתוח וכו'. עיין מה שכתבתי סימן זו סעיף ד': 
ומה שכתב וקוראין ישראל במקומו. מתוך מה שכתב רש"י בפ"ב דכתובות דף כ"ה [ע"ב ד"ה שקרא אחריו] יראה דאחר הישראל לא יעלה לוי, דהא היכא דאיכא כהן לא נתפרדה החבילה ויאמרו דאי לאו דהאי כהן הוה, לא הוה לוי קרי אבתריה, ומה שאומרים במקום כהן, אינו מעלה ואינו מוריד דהא איכא למיחש לנכנסים שלא שמעו כך: 
ומה שכתב וטוב שילך מבית הכנסת. לעיל סעיף ג' כתבתי שאין צריך לצאת: 
סעיף ו 
אינו פוסק וכו'. מסתברא דעולה למנין שבעה כיון שהתחיל בהיתר, ועוד אני אומר שכיון שכשבירך הישראל לא היה שם כהן יעלו אחריו ישראלים להשלים מנין ז', אבל אם היה הכהן בבית הכנסת ובטעות סבור שאין שם כהן קרא הישראל, יראה דאין עולה למנין שבעה ואחר הישראל יעלה הכהן, וכן מוכח מהא דאמרינן בהניזקין [גיטין נט, ב] אהא דקאמרינן כהן אחר כהן לא יקרא משום פגמו של ראשון, ופרכינן דלמאן הוי האי פגם אי ליושבין הא קא חזו ליה, ופירש רש"י ז"ל [ד"ה] הא קא חזו ליה ראשון דסליק למנין שבעה ע"כ, ומשנינן אלא ליוצאין, ומאי פירכא האי דקא חזו ליה דסליק למנין שבעה, אטו חלל אינו עולה למנין שבעה, ואפילו ממזר קיימא לן [סימן רפב סעיף ג בהגה] דמותר לעלות לספר תורה, ומשמע ודאי דהוי מן המנין, ובפרט לדעת הרמב"ם בפירוש המשנה [גיטין פ"ה משנה ח] ממזר תלמיד חכם קודם לכהן גדול עם הארץ יע"ש, ואדרבא התלמיד חכם חייב מיתה אם עולה לפניו עם הארץ, אלא משמע דהכי פרכינן דאם איתא דהוי חלל, כיון שעלה במקום כהן והיה כהן בבית הכנסת לא יהא סליק למנין שבעה, ומדסליק שמע מינה דכהן הוי וליכא פגם, ומהא שמעינן דכי היכי דהתם להיות שקראו החלל בטעות והיה כהן בבית הכנסת, הקריאה הויא כמאן דליתיה ולא סליק למנין ז', כיון שקראוהו במקום כהן, הוא הדין היכא דאיכא כהן וסבור שאין שם כהן וקרא ישראל במקומו שאינו עולה למנין שבעה, כן נראה לי: 
ומה שכתב אם אין כהן בבית הכנסת וכו'. בפרק הניזקין [גיטין שם] אמר אביי נקיטנן אם אין שם כהן נתפרדה החבילה, וכתב הרא"ש [שם פ"ה סימן כ] וז"ל פירש רש"י [שם ד"ה נתפרדה] שלא יקרא הלוי כלל, פירוש אחר שלא יקרא לוי במקומו ויכול ישראל לקרות לפניו, וריצב"א היה תופס זה הפירוש עיקר, ודוקא אם הישראל חשוב ממנו, אבל אם הם שוין לוי קודם, ואפילו לקרות במקום כהן כדאמר רבי יהושע בן לוי [ירושלמי ברכות פ"ה הלכה ד] מימי לא בירכתי לפני כהן ולא בירך ישראל לפני, ורבי יהושע בן לוי היה לוי כדאמרינן בחולין פרק כל הבשר [קו, ב], וקאמר שלא היה מניח לישראל לברך לפניו ובשוין מיירי דומיא דלא בירכתי לפני כהן דמוקי התם בשוין, עכ"ל. ולי נראה עיקר לפרש דנתפרדה חבילה היינו לומר שאיבד מעלת הלויה לגמרי וכמאן דליתא דמייא, ואפילו בשוין איזה שירצה יקדים ויכול לעלות גם כן במקום לוי אם יש ישראל גדול ממנו או שוה לו שעלה במקום כהן ואם ירצה שלא לעלות לא יעלה. והא דאמרינן פ"ב דכתובות [כה, ב] ההוא דאתא לקמיה דרבי אמי אמר ליה מוחזקני בזה שהוא כהן, אמר ליה מה ראית שקרא ראשון בבית הכנסת, בחזקת שהוא כהן או בחזקת שהוא גדול שקרא אחריו לוי, והעלהו רבי אמי לכהונה על פיו, אלמא דהיכא דליכא כהן אינו קורא לוי במקום שני, כבר תירצו בזה דכהן אחר הוה התם, אי נמי כשהלוי היה גדול מהראשון, אי נמי בלוי קטן מישראל שקרא אחריו. וזה נראית דעת הר"מ מרוטנבורק שהביא הטור משמו סוף סימן ר"א שבמקום שאין שם כהן אין קדימה ללוי על ישראל, ומשמע דהיינו כששניהם שוין. והא דהביא הרא"ש [שם] מירושלמי דפרק אין עומדין [שם] ופרק הניזקין [גיטין פ"ה הלכה ט] דקאמר רבי יהושע בן לוי מימי לא בירכתי לפני כהן ולא בירך ישראל לפני, וכי היכי דמאי דקאמר מימי לא בירכתי לפני כהן מיירי בשוין, כי היכי דמוקמינן בפרק בני העיר דף כ"ח [ע"א] הא דקאמר רבי פרידא מימי לא בירכתי לפני כהן, הכי נמי סיפא דקאמר ולא בירך ישראל לפני, על כרחך בשוין מיירי, ליתא, ואדרבא משם ראיה דשוין דקאמר תלמודא לאו דוקא, דא"כ מאי רבותיה דתיפוק ליה מוקדשתו אלא היינו לומר שהיה תלמיד חכם אלא שלא היה חשוב כמותו, ואף על פי כן לא בירך לפניו, וכן כתבו בתוספות [שם ד"ה כי]. ואהא קאמר שלא בירך ישראל לפניו, מרוב גדולתו שלא היה שוה לו, הא לאו הכי אפילו בשוה היה מניח לישראל לברך לפניו, וזהו הפירוש השני ששמע שמצאתי כתוב שהביא הב"י [ד"ה מצאתי] משמו, דלב' הפירושים יכול לקרות במקום ראשון מפני גדולתו אלא דמשמע ליה דבמקום ב' לא יעלה, וליתא כדכתיבנא. אלא מאי דאיכא בין הני תרי פירושי הוא, דלפירוש ריצב"א [הובא ברא"ש שם] ג"כ בכל מקום שירצה יעלה ואם הם שוין לוי קודם, אבל לפירוש דידן אפילו שוין אם ירצה הישראל יקדים לו. ולפירוש ראשון שהביא רש"י [גיטין שם] לא יעלה כלל ונתפרדה החבילה לגמרי, וזו היא דעת הרמב"ם [תפילה יב, יט] והרשב"א בתשובה [ח"א] סימנים י"ג ורי"ד ותשל"ג, ונמשך אחריהם המחבר. ולא משמע כן מההיא דקאמר רבי יהושע בן לוי לא בירך ישראל לפני, ואי בדאיכא כהן פשיטא דתנן כהן קורא ראשון ואחריו לוי ואחריו ישראל מפני דרכי שלום, אלא משמע דהיינו אפילו בדליכא כהן, ומתוך הרשום בכתב יתבאר לך שמה שכתב בהגה בסתם דראשון יכול לעלות, ליתא דהיינו דוקא כשהוא גדול דאי לאו הכי מהיכא תיתי דהא נתפרדה חבילה קתני, וכן השיג בספר ב"ח [ד"ה ומ"ש ופי'] וכתב עוד לענין הלכה שהלוי לא יקרא כלל וכדברי המחבר ז"ל. ולי נראה עיקר כדעת הר"מ מרוטנבורק וכדכתיבית, ועיין מה שכתבתי סימן ר"א סס"ב בשם ספר באר שבע: 
ומה שכתב שלא יטעו לומר שזהו כהן. סיים הטור ויאכילוהו חלות, ולי נראה דהאידנא ליכא למיחש להכי דהא בפ"ב דכתובות [כה, ב] אמרינן דקריאת ראשון בבית הכנסת לא הוי חזקת כהונה, דדילמא קרא בחזקת גדול אא"כ קראו אחריו לוי וכמו שכתבתי בסמוך יע"ש, וכיון דדינא הכי לא חיישינן לאינשי דעלמא שיטעו ויאכילוהו חלות, ומש"ס מוכח שכשהיו קורין ישראל במקום כהן שלא היו נוהגין לומר במקום כהן, ועוד דמאי תיקן לנכנסים שלא שמעו כך וכמו שכתב הב"י [ד"ה וכתוב בשבולי] בשם הרשב"א ז"ל [שו"ת ח"א סימן תקמג] לענין לוי, אלא ודאי דלא חיישינן להכי: 
סעיף ז 
אין מפסיקין אותו. ומסתברא ודאי דעולה למנין שבעה, ולא דמי למה שכתבתי בסעיף ו' שאם היה כהן בבית הכנסת ובטעות קראו ישראל דאין עולה למנין שבעה, דשאני הכא דעדיף כהן מלוי: 
סעיף ח 
שהראשון פגום. אבל בשני ליכא למימר דאבוה גרושה או חלוצה נסיב ואחליה לזרעיה דסוף סוף לוי מי קא הוי, ש"ס פרק הניזקין [גיטין נט, ב]: 
סעיף י 
נהגו לקרות וכו'. לשון הטור ויש מקומות שנוהגין לקרות הרבה כהנים בהפסק ישראל ביניהם ואין חוששין שיאמרו הראשון פגום הוא כיון שקראו ישראל אחריו, וכן כתב רב עמרם [בסידור ח"ב סימן כח]. ובתר דקרי כהן לוי וישראל קרי מאן דבעי אי בעו כהן למיתנייה ואיקרי שפיר דמי. וכתב בב"י [ד"ה ויש] וז"ל, ותמהני דבכהאי גוונא איכא למיחש לפגמו של אחרון שיאמרו חלל הוא ולפיכך קראוהו אחר ישראל, ועוד דלפגמו של ראשון נמי איכא למיחש וכו', ומיהו בהא איכא למימר דאם איתא דפגום הוה בעודו קורא היו מרננים אחריו ומיד היו מודיעין אותו לחזן, וכיון שלא הודיעוהו אז וכבר קראו שנים אז ליכא למיחש למידי, אבל לפגמו של אחרון הוה ליה למיחש, וי"ל דכיון דקראו בתריה לוי וישראל ליכא למיחש שיאמרו שהוא חלל, דא"כ יצטרכו לומר שגם הלוי שקרא אחריו הוא פסול וכולי האי לא חיישינן, עכ"ל. ותימא שמלשון הטור ולשון רב עמרם משמע דאע"ג דליכא לוי קורא כהן אחר כהן בהפסק ישראל, ועוד דאכתי איכא למיחש לפגמו של ראשון משום היוצאין בין גברא לגברא קודם שיקראו לוי אחר הכהן, ובספר ב"ח [ד"ה ויש] כתב בזה ואינו כלום יע"ש. ולעניות דעתי יראה לתרץ דסבירא ליה להני רבוותא דלא חיישינן לפגם דידיה דאיהו יחוש לעצמו ולא יעלה ובשלו הוא רשאי, אבל היכא דפוגם לאחריני אז ודאי לא יעלה דחב לאחרים. והא דאמרינן [גיטין שם] לוי אחר לוי לא יקרא משום פגם שניהם קושטא דמילתא קאמר, ומיהו העיקר הוא משום פגם לוי הראשון דאילו משום פגם הלוי השני גרידא אי איהו בעי לפגום בעצמו ולעלות לספר תורה רשאי. ולענין הלכה מאחר שכבר כתב הרשב"א [ח"א סימן ריד] בשם רב האיי והרי"ף והביאו הב"י [ד"ה וכתב הרשב"א] שיכולים לעלות כהן ולוי וישראלים ואחריו כהן ולוי וישראל, מי יוכל לחלוק בזה בלא ראיה ברורה. ומיהו מה שנוהגין לומר במקום כהן אינו מעלה ומוריד אלא שנהגו כן לרווחא דמילתא. כהן אחר כהן לוי, הרי הוא ככהן אחר כהן בלי הפסק ישראל, ואעפ"י שיאמר החזן אעפ"י שהוא כהן לא יקרא כלל בלא הפסק ישראל, ועיין בספר משפט צדק ח"ב סימן ס"ה ובהר"י הלוי סימן כ"ט ול' יע"ש: 
סעיף יא 
אלא אחר יעלה מעצמו וכו'. ולי נראה שאם באנו לחוש בדין זה לפגמו של ראשון אף אנו נאמר שלא יעלה כהן אחר אפילו בלא קריאת שם, דמאן דחזי להאי כהן אחר דסליק לספר תורה יאמר שאחר שקראו לראשון נמצא פגום ולכן קראו אחר, אלא ודאי דלא חיישינן להכי, וכמו שכתב הרשב"א בתשובה [ח"א סימן רכט] הביאה הב"י [ד"ה וכתב עוד וכן] על כהן שסבור שאין לוי וקרא בטעות, שכתב הרב ז"ל שאין כאן פגם ללוי דאיכא למימר שגגה היתה, סבורים היו שאין שם לוי ולפיכך לא נקרא ולא קרא, וכל שכן בנידון דידן דאיכא למימר שגגה היתה, כסבורים שהיה שם הכהן שקראו ראשון ולא נמצא ולא עלה, כן נראה לי: 
ומה שכתב יכול לקרוא כהן אחר לתורה. והוא הדין לוי שליח צבור יכול לקרוא לוי אחר לתורה וכן עיקר, ודלא כרבינו אפרים [הובא במרדכי מגילה רמז תתיג] שחולק בזה משום פגמו של קורא וליתא, דמה פגם יש בכהן שקורא כהן אחר לקרות בתורה, וכך המנהג שלפעמים עולה זה ולפעמים עולה אחר, ותנן נמי בברכות [לד, א] ואם אין שם כהן אלא הש"ץ לא ישא את כפיו וליכא פגם בהכי, ובסוטה פרק אלו נאמרים [לח, א] איכא מאן דאמר לענין נשיאות כפים דכהן קורא כהנים ולא חיישינן לפגמו, ואף על גב דלא  קיימא לן הכי, לאו מטעמא דפגם אלא מטעמא אחרינא, או כמו שכתב הרמב"ם [תפילה יד, יד] דמדכתיב אמור להם מכלל שהמקרא אינו שלהם: 
סעיף יב 
עיר שכולה כהנים וכו'. הילך לשון תשובת הרשב"א סימן י"ג הביאה הב"י [ד"ה כתב הכלבו] וז"ל, לפי פשטא של שמועה היה נראה שאין כהן קורא לעולם אחר כהן ועיר שכולה כהנים כהן אחד קורא ויושב וחוזר וקורא ויושב ז' פעמים, אלא שבירושלמי דהניזקין [גיטין פ"ה הלכה ט] אמר רבי חנינא עיר שכולה כהנים ישראל קורא ראשון מפני דרכי שלום, כלומר אם יש שם ישראל אחד ביניהם, מכאן אתה למד שבמקום שכולם כהנים או שאין ישראל כדי סיפוקם כהן קורא אחר כהן וכו' ע"כ. ודע דבירושלמי מסיים, דהיינו למאן דאמר דאין כהן קורא ראשון אלא מדרבנן, ואיברא שהתוספות [חולין פז, א ד"ה וחייבו] והרא"ש [שם פ"ו סימן ח] והמרדכי [שם רמז תרנו] (בפרק החובל) פסקו כן וכתבו דהך דרשא דוקדשתו הויא אסמכתא, אבל דעת הרמב"ם ז"ל [כלי המקדש פ"ד הלכה א ב] דהך דרשא דוקדשתו הויא דרשה גמורה, וכן מוכח בהידייא בש"ס דילן [גיטין נט, ב] דפרכינן מפני דרכי שלום דאורייתא היא, ובירושלמי [שם] נמי אמרינן מילתיה דרבי שמעון בן יוחי אמר שהוא מדברי תורה, דתני רשב"י ויכתוב משה את התורה הזאת וכו' [דברים לא, ט], וכפי זה אם הישראל הוא שוה בחכמה לכהנים לדעת הרמב"ם ז"ל [פירוש המשניות גיטין פ"ה משנה ח] ולדעת שאר הפוסקים אפילו גדול מהכהנים בחכמה, וכמו שכתבתי בארוכה לעיל סעיף ד' יע"ש, אינו יכול לעלות ראשון בכאן אלא אם כן מחלו הכהנים על כבודם, דהשתא ליכא איסורא דאורייתא אז אמרינן תקנתא דרבנן כהן קורא ראשון משום דלא ליתו לאינצויי, וכיון דכן בעיר שכולה כהנים אדרבא תקנתא דרבנן היא שישראל קורא ראשון מפני דרכי שלום, אבל אם אינם מוחלים על כבודם אינו יכול הישראל לקרות ראשון. והעיקר כדעת הרמב"ם ודלא כהמחבר ז"ל שסתם וכתב ישראל קורא ראשון מפני דרכי שלום, ונמשך אחר הפוסקים דסבירא להו דדרשא דוקדשתו הויא אסמכתא, ומיהו מה שכתב המחבר שיקרא כהן אחר כהן, וכמו שלמד הרשב"א דין זה מהירושלמי הנזכר הוא מוסכם לכולי עלמא ועיקר. ויש עוד קצת ראיה לזה מדין בית הכנסת שכולה כהנים מקצתן עולין ומקצתן עונין אמן כדאיתא פרק אלו נאמרים [סוטה לח, ב], ולא חיישינן לפגם דהני שאינן עולים מפני שכולם כהנים והדבר ידוע: 
סעיף יד 
אין מביאים אצלם ספר תורה וכו'. כן כתב המרדכי בסוף פרק קמא דראש השנה [רמז תשי], והביא ראיה מהא דאמרינן בירושלמי ריש פרק בא לו [יומא פ"ז], אהא דתנן חזן הכנסת נוטל ספר תורה ונותנו לראש הכנסת וכו', וכהן גדול עומד ומקבל, ואמרינן עלה בכל אתר את אמר הולכין אחר התורה והכא את אמר מוליכין את התורה אצלן, אלא ע"י שהן בני אדם גדולים התורה מתעלה בהן, והא תמן מובילין אורייתא גבי ריש גלותא תמן ע"י שזרעו של דוד משוקע שם אינון עבדין לון כמנהג אבהתהון, עד כאן. אלמא דאפילו ביום הכפורים אם הם בני אדם גדולים התורה הולכת אצלם אבל באינשי דעלמא לא, ואיני רואה מכאן ראיה כלל, אלא היכא דאפשר שילכו אחר התורה, אבל היכא דלא איפשר והם חבושים בבית האסורים אפשר דניחא ליה לספר תורה לילך אצלם כדי שיצאו בו ידי חיוב היום מקריאת ספר תורה, ולענין דינא צ"ע: 


פרי חדש אורח חיים סימן קלו 
========================== 
סעיף א 
ששואלים אותו דבר הלכה וכו'. בסוף פרק אלו קשרים [שבת קיד, א] אמר רבי יוחנן איזהו תלמיד חכם הממנין אותו פרנס על הציבור זה ששואלין אותו דבר הלכה בכל מקום ואומר ואפילו במסכת כלה. ואם תאמר והא אמרינן פ"ק דתענית [י, ב] איזהו יחיד ואיזהו תלמיד, יחיד כל שראוי למנותו פרנס על הציבור, תלמיד כל ששואלים אותו הלכה בלימודו ואומר ואפילו במסכת דכלה, ואמרינן תו התם לא כל הרוצה לעשות עצמו יחיד עושה, תלמיד עושה, אלמא שמי שראוי למנותו פרנס על הציבור עדיף טפי ממי ששואלים אותו דבר הלכה, וי"ל דההיא בלימודו דוקא יודע להשיב, אבל במסכתא אחריתי לא, והך (דכל כתבי) [דאלו קשרים] [שם] יודע להשיב אפילו במסכתא שאינו לומד, וכדאמרינן בריש מסכת שבת א"ל רבי חייא לרב כי קאי רבי בהך מסכתא לא תשייליה במסכתא אחריתי דלמא לאו אדעתיה, דאי לאו דרבי גברא רבא הוה כספתיה, וכן תירצו בתוספות ז"ל [תענית שם ד"ה איזהו] וברור הוא: 


פרי חדש אורח חיים סימן קלז 
========================== 
סעיף א 
ואי סליק עניינא וכו'. כן כתבו התוספות ז"ל בריש הקורא עומד [מגילה כא, ב ד"ה אין] והביאו ראיה מהא דאמרינן בההוא פרקא גופא [שם כג, א] המפטיר בנביא לא יפחות מכ"א פסוקים, ופרכינן והרי עולותיכם ספו דלא הוו עשרין וחד וקרינן, ומשנינן שאני התם דסליק עניינא, והכי איתא בירושלמי [שם פ"ד הלכה ב], ועוד יש להוכיח כן מהא דאמרינן ריש פרק בתרא דתענית [כז, ב] ומייתינן לה ריש פרק הקורא עומד [מגילה כב, א], אהא דתנן ביום הראשון בראשית ויהי רקיע ותני עלה בראשית בשנים יהי רקיע בחד, והוינן בה בשלמא יהי רקיע באחד דתלתא פסוקי הוו, אלא בראשית בשנים חמשה פסוקים הוו ותניא הקורא בתורה לא יפחות משלשה פסוקים, ואיתמר עלה רב אמר דולג ושמואל אמר פוסק, אלמא פוחתין מעשרה פסוקים היכא דסדרא דיומא סליק בבציר מהכי, אלא שבירושלמי [שם] אמרו שחוזר שני פסוקים ואינו נראה כן מש"ס דילן, שא"כ הוה ליה לפרושי, ועיין בסימן תרצ"ג סעיף (א') [ד] וכמו שאכתוב ריש סעיף ד': 
סעיף ב 
הרי זה משובח. בב"ח [ד"ה ואיזה] כתב בשם מוהרש"ל [בהגהותיו לטור] דהאידנא אם מקרא הש"ץ ד' עם האמצעי הוא מבייש לראשון או אחרון, ואינו נראה, דהא אמרינן בגמרא [מגילה כא, ב] דשלשתן הם חשובים וא"כ לאיזה מהם שירצה לקרות ד' רשאי, ועוד דא"כ לאחד מהם שקורא ארבעה הרי מבייש לאחרים ומי מפיס איזה מהם יקרא ד' אלא אין לדברים אלו עיקר, וכן כתב בספר ב"ח [שם]: 
סעיף ג 
אם דלג פסוק אחד וכו'. לשון המחבר הוא מדברי הגהות מיימוניות [תפילה פי"ב אות מ] והוציאו ממסכת סופרים פרק (י"ד) [יא] [הלכה ו] והתוספות כתבו בפרק הקורא עומד [מגילה כג, א] ד"ה חד אמר עולה וכו' וז"ל, בשבת לא יקרא פחות מכ"א פסוקים לז' בני אדם כל חד וחד ג' פסוקים ובמנחה ובשני וחמישי עשרה פסוקים, ואם שכח ולא קרא כל כך יחזור ויקרא והביאו הב"י [ד"ה כתבו]. וכתב בספר שיירי כנסת הגדולה [הגב"י אות א] דנראה מדבריהם דאפילו בשבת לא יחזור אא"כ דילג מכ"א פסוקים וזה שלא כדברי ההגהות, עד כאן. ואין לדקדק מדברי התוספות כלום שהתוספות כתבו עיקר הדין שצריך לקרות כ"א פסוקים, ואהא כתבו שאם לא קרא כל כך יחזור ויקרא, אך כיון שקרא כ"א פסוקים הרי עביד תקנתא דרבנן, אבל לפי המנהג שקוראין פרשה אחת מידי שבת בשבתו ודילגו פסוק אחד, בהא לא כתבו התוספות מידי ובדילוג לא קמיירו. ומה שרצה לפרש [שיירי כנסת הגדולה] דברי ההגהות בשלא קראו הכ"א פסוקים ואפילו קראם לא קרא הז' כי אם ב' פסוקים, אבל כל שקרא הז' הג' פסוקים אף אם שכח או דילג פסוק אחד משם ולהלאה אינו חוזר, לא נהירא כלל, וגם מדברי תרומת הדשן סימן כ"ד מוכח בהידייא דבכל גוונא פסוק אחד מעכב וצריך לחזור ולקרות אותו פסוק ושנים עמו, משום שהקורא בתורה לא יפחות מג' פסוקים, ואעפ"י שכבר קראו ז' ויצאו ידי חובה משום גזרת הנכנסים שלא יראו לקרות אלא פסוק אחד וסברי דאוקמי מוקמי התם. ויש לדקדק בדברי המחבר ז"ל אמאי הצריך שקראו עשרה פסוקים בלא פסוק המדולג, הרי הוא ז"ל כתב בסעיף דלקמן שאם לא קראו בין שלשתן אלא ט' פסוקים אין צריך לחזור ולקרות, והכי נמי כיון שבדיעבד קראו ט' פסוקים בלא פסוק המדולג היה לו לומר דמהני, ואולי העתיק דברי הגהות מיימוניות וסמך אדין דלקמן, אלא דקשה דסעיף ד' הם דברי שבלי הלקט [סימן מ], ותיקשי ליה לישנא דמסכת סופרים [שם] דנקט עשרה פסוקים, וכן נראה מדברי התוספות ז"ל שהבאתי לשונם בסמוך שכתבו שאם שכח ולא קרא כל כך יחזור ויקרא, ומשמע ודאי אעפ"י שקראו ט' פסוקים, ומכל מקום העיקר כדברי שבלי הלקט וכמו שאכתוב בסמוך בסעיף ד'. ועיין בספר שיירי כנסת הגדולה בהגהת ב"י אות ב' יישוב ללשון מסכת סופרים שמשם למד הדין הגהות מיימוניות ז"ל יע"ש, ועיין במה שאכתוב סימן קמ"ד סעיף א' בס"ד: 
כתב מוהר"ם מלובלין ז"ל סימן פ"ה דלישנא דחוזר וקורא הוא ושנים עמו משמע דהוי בלא ברכה, ולא דמי למה שכתב המחבר בסעיף (ד') [ה] גבי פרשת פרה דחוזר ומברך לפניה ולאחרי דההיא משום דהויא דאורייתא ע"כ. ואין בדבריו טעם, אלא הדבר ברור שצריך לברך לפניה ולאחריה משום הנכנסין והיוצאין שיסברו שאין ברכה בתורה לפניה ולאחריה וכדלקמן גבי פרשת פרה וזה פשוט: 
ומה שכתב פרשת המועדים דינם כמו בשבתות וכו'. כן עיקר ודלא כספר תיקון יששכר [נא, ב] דפליג על זה, ואפילו בקרבנות דמוספים של המועדים דחובת היום נינהו בכל גוונא אם דילג אינו חוזר מדלא מחלק מהר"ם מלובלין סימן פ"ה ועיקר: 
סעיף ד 
וראייה לדבר פרשת עמלק וכו'. כן עיקר ודלא כדמשמע מדברי התוספות [מגילה כג, א ד"ה חד] והגהות מיימוניות [תפלה פי"ב אות מ], כמו שכתבתי בסעיף הקודם, שא"כ היה לו לומר שידלג בפרשת עמלק פסוק אחר כדי להשלימו לעשרה, ומה שחוזרין וכופלין פסוק אחרון וכמו שכתב המחבר ז"ל סימן תרצ"ג [סעיף ד] הוא מנהגא בעלמא, ומור"ם ז"ל שם הגיה שאין נוהגין באשכנז לכפול פסוק אחרון, וכן משמע בירושלמי דפרק הקורא עומד [מגילה פ"ד הלכה ב], וכן מוכח בש"ס דילן בריש פרק בתרא דתעניות [כז, ב] אהא דתנן ביום הראשון בראשית ויהי רקיע ותני עלה בראשית בשנים, ופרכינן חמשה פסוקים הוו ותנן הקורא בתורה לא יפחות מג' פסוקים, ומהדרינן רב אמר דולג ושמואל אמר פוסק, ומשמע דבדולג או פוסק חד קרא סגי בהכי אעפ"י דלא הוו אלא ט' פסוקים, ואף על גב דבירושלמי פרק הקורא עומד [שם] אמרו שחוזר שני פסוקים אינו  נראה כן מש"ס דילן דא"כ הוה ליה לפרושי: 
ומה שכתב אבל אם קראו פחות מתשעה צריכין לחזור ולקרות. מוהר"י קולון בשורש (קע"ח) [קעז] כתב בשם מהר"ר שמואל שנשאל על זה על נדון ששאלוהו שקראו שנים כל אחד ז' פסוקים והאחד לא קרא כי אם שנים, מי אמר הא דתנן לא יפחות מג' פסוקים הני מילי לכתחילה אבל בדיעבד לא מהדרינן ליה או לא, והשיב אפילו לא קראו השלשה כי אם שלשה פסוקים לא מהדרינן ליה שהרי לא ברכו לבטלה, ודבר שהיא תקנה לא מצינו דמהדרינן בדיעבד, תדע דהא פרשת עמלק לכתחילה הנהיגו לקרותה כל שכן בדיעבד שאין להקפיד במנין הפסוקים, עד כאן. ואיכא למידק עליה דא"כ למה כתב אפילו לא קראו השלשה כי אם ג' פסוקים נימא נמי אפילו לא קראו שלשה בני אדם דהא עיקר קריאה הויא תקנתא ודבר שהוא תקנה לא מצינו דמהדרינן, ועוד דא"כ מאי פרכינן בפרק בתרא דתענית [שם] בראשית בשנים, מאי טעמא ה' פסוקים הויין ותנן הקורא בתורה לא יפחות מג' פסוקים, ואם איתא דבדיעבד מהני ב' פסוקים מאי פירכא הא סליק סידרא דומיא דפרשת עמלק ואין לך דיעבד גדול מזה, ועוד דאמרינן התם מאן דאמר פוסק מאי טעמא לא אמר דולג גזירה משום הנכנסין והיוצאין, כלומר שהנכנסין ישמעו השני מתחיל פסוק זה ויאמרו לא קרא ראשון אלא שנים וכן היוצאין יאמרו לא יקרא השני אלא שנים, ואם איתא דבדיעבד מהני קריאת ב' פסוקים לא הוה ליה למיגזר על כך, אלא ודאי דאפילו דיעבד לא מהני וצריך לחזור ולקרות, וזו היא דעת בעלי התוספות בפרק הקורא עומד [מגילה שם] ודעת הגהות מיימוניות [שם] ושבלי הלקט [סימן מ] ודעת מוהר"י קולון בשורש הנזכר יע"ש דקריאת שני פסוקים לא הוי קריאה כלל והכי נקיטנן: 
סעיף ה 
ומה שכתב ומתחיל מראש הפרשה וכו'. תימה למה צריך לחזור לראש ולמה לא יתחילו לקרות מהגר הגר ואילך ומה בכך אם יקראו שנים בספר שני, וכן דקדק הכסף משנה פי"ג מהלכות תפילה [ד"ה ואם] מדברי הרמב"ם דין ד', וראיתי בספר שיירי כנסת הגדולה [הגב"י אות ב] שכתב דטעמו של דבר דכיון דחובת היום לקרות כל הסדר הזה [כל] שלא (תהא בסדר) [קרא כסדר] שתיקנו חכמים אין כאן קריאה וחוזר לראש, עד כאן. ואין בזה טעם של כלום דהא חציו שקראו קראוהו כסדר שתיקנו חכמים, ולכן נראה לי שאין לסמוך על דין זה אלא יתחילו ממקום שפסקו וזה ברור: 
סעיף ו 
או אפילו שנים במקום דלא אפשר וכו'. כלומר במקום דלא אפשר לקרות שלושה אבל אפשר לקרות שנים, דאי לא אפשר כלל הוי דומיא דפרי החג. ודין זה כתבו הב"י [ד"ה כתב] בשם הגאונים והביאו ראיה מהא דתנן פרק בתרא דתעניות [כו, א] ביום הראשון בראשית ויהי רקיע, ואי סלקא דעתך דשני קורא מה שקרא ראשון בלא תוספת ועולה למנין, אמאי פליגי רב ושמואל אמתניתין, לוקמה דקרא ראשון בפרשת בראשית ואחר כך קראה שני והוה ליה כשנים, אלא לאו שמע מינה דאין עולה למנין, אח"כ מוסיף הואיל ואפשר, משא"כ בפרי החג דלא איפשר עכ"ל. ותימא על המחבר ז"ל שפסק לדין זה, דהא כיון דאשכחינן דאפילו לכתחילה קורא זה מה שקורא זה ועולה למנין ז' היכא דלא איפשר, הוא הדין דבדיעבד היכא דאפשר, וכמו שכתב המחבר בסמוך [סעיף ד] היכא דלא קראו אלא ט' פסוקים דמהני וראיה פרשת עמלק, כלומר דכי היכי דהתם לכתחילה אפילו דלא אפשר הוא הדין בדיעבד אפילו היכא דאפשר, וא"כ הכי נמי נימא הכי. ועוד קשה ממה שכתב המחבר סימן רפ"ב סעיף ו' אם טעה הש"ץ וסיים הפרשה עם הששי ואמר קדיש אין צריך לקרות עוד אחר אלא יקרא עם המפטיר מה שקרא עם הששי, אלא דבהא איכא למימר דכיון שאין רגילים אלא לקרות פרשה אחת בכל שבוע מידי שבת בשבתו, א"כ סליק סדרא דיומא בטעות והוה ליה כפרי החג דלא אפשר, ולהכי מהני מה שחוזר וקורא המפטיר מה שקרא הששי בלא שום תוספת: 
ואי קשיא הא קשיא, דגמרא ערוכה היא בפרק בני העיר [מגילה כט, ב] ראש חודש אדר שחל להיות בואתה תצוה אביי אמר קרו שיתא מן ואתה תצוה עד ועשית כיור נחשת וחד חוזר וקורא מן כי תשא עד ועשית כיור נחשת, חל להיות בכי תשא עצמו אמר אביי קורין שיתא מן כי תשא עד ויקהל משה וחד חוזר וקורא מכי תשא עד ועשית כיור נחשת, ותניא כוותיה, וכל זה כתבוהו הרי"ף [שם י, א] והרא"ש ז"ל [שם פ"ד סימן י] בפסקיהם, והרמב"ם סוף פרק י"ג מהלכות תפילה [הלכה כב] והטור בסימן תרפ"ה, ואם איתא דהיכא דאפשר אינו עולה למנין אלא א"כ מוסיף על חבירו, הכא הא אפשר והיה לו לומר שיקראו ז' מן ואתה תצוה עד ועשית והח' שיחזור ויקרא מכי תשא עד ועשית, וכי תימא לא, כי לפי שחכמים תקנו ז' עולים ולא יותר ולא רצו לחייב שיעלו ח', וכיון דאינן עולין אלא ז' לא מצינן למיעבד, כי היכי דלהוי היכר לפרשת שקלים, אלא בכהאי גונא הז' לקרות מה שקרא הששי, אכתי הוה מצי לתקוני שיקרא השישי ג' פסוקים מפרשת כי תשא והז' שיחזור ויקרא מתחילת הפרשה עד ועשית, ובהכי מוסיף ג' פסוקים ואיכא היכר לפרשת שקלים, אלא ודאי משמע דכל שקרא מה שקרא חבירו בלא שום תוספת אפילו היכא דאפשר עולה למנין, ואולי לא כתבו כן הגאונים אלא בשלשה דצריך להוסיף על מה שקרא חבירו, ומה שעולה למנין ז', שאני לפי דלא הוי אלא תוספת לכבוד בעלמא בשביל שבת, ומכל מקום לא משמע כן. ולעיקר קושית הגאונים חפשתי בספרים ומצאתי בחידושי הר"ן ז"ל כתב יד שתירץ בשם הרשב"א [מגילה כב, א ד"ה ק"ל] דאדרבא בהא איכא למיגזר טובא דאילו קרא ראשון כולה פרשה איכא משום היוצאין, דדילמא איכא מאן דידע בסדרו של יום שאין קורין אלא שתי פרשיות אלו וסבר דפרשת ויהי רקיע יקראוה שנים זה אחד וזה שנים או שלא יהו אלא שני קוראים, ומשום הנכנסין נמי איכא טפי, דכיון דחזי דהאי מתחיל בתחילת בראשית ולא קרי בתריה אלא חד, מימר אמר דלא קרו אלא הני תרי ובתרי סגי דהא למעלה מבראשית ליכא מידי דמקרי, עכ"ד פי חכם חן: 


פרי חדש אורח חיים סימן קלח 
========================== 
סעיף א 
מותר לשייר בתחילה וכו'. דאע"ג דאמרינן אין משיירין בפרשה פחות מג' פסוקים משום היוצאים שיאמרו העולה אחריו לא יקרא אלא ב' פסוקים, שאני התם דאמרי דאם לא כן למה לא גמר הפרשה עם הראשון, וכן בהתחלה כשמתחיל בה שני פסוקים הנכנס אומר למה הפסיקו בכאן אם לא שלא קראו עם הקודם אלא ב' פסוקים לבד, אבל כשגמרו כל הפרשה אף על גב דאיכא פרשה של ב' פסוקים, יאמר היוצא שיקראו לעולה אחריו שלשה, דמה שהפסיקו בכאן היינו לפי שנגמרה הפרשה, ואף על פי שכתבתי בסמוך [סימן קלז סעיף ו] בשם הרשב"א ז"ל [מגילה כב, א ד"ה ק"ל] גבי פרשת ויהי רקיע דאיכא גזירת היוצאין, שאני התם דידע דקרו תלתא וסליק סידרא בפרשת ויהי רקיע אבל הכא הא איכא רווחא טפי ודו"ק: 
כתב בספר שיירי כנסת הגדולה [הגה"ט אות ג] דאם נמצא ספר תורה מוטעה ומוציאין ספר תורה אחר וקורין ממקום שפסק, אם לא נשתייר לקורא אלא ב' פסוקים או אחד דאין קורין לו אלא מה שנשאר וליכא למיחש לנכנסים: 


פרי חדש אורח חיים סימן קלט 
========================== 
סעיף א 
פעמים שלשה וכו'. לשון ילמדנו של פרשת יתרו [תנחומא אות טו] הביאוהו התוספות סוף פרק בני העיר [מגילה לא, ב ד"ה קללות] אין אדם רשאי לקרות בתורה עד שיסדיר הפרשה ג' פעמים שנאמר [איוב כח, כז] אז ראה ויספרה חקרה והבינה. איתא בריש פרק הרואה [ברכות נה, א] דשלשה דברים מקצרין ימיהם של אדם ואחד מהם מי שנותנין לו ספר תורה לקרות ואינו קורא: 
ומה שכתב ואם לא סידר וכו'. יש להסתפק אם קריאת הפרשה שנים מקרא ואחד תרגום מהני במקום סידור או לא דהא רבי עקיבא קראוהו לעלות לספר תורה ולא עלה לפי שלא סידר הפרשה [תנחומא שם, שמות רבה פרשה מ אות א], מסתמא כבר קרא הפרשה שנים מקרא ואחד תרגום, ואולי הניחה לקרותה בשבת אחר יציאה מבית הכנסת, ומסתברא דמהני וכן כתב בספר שיירי כנסת הגדולה ז"ל [הגב"י אות ב], אלא דצריך לחזור ולסדרה פעם אחרת, ומה שלא עלה רבי עקיבא לפי שלא סידרה ג' פעמים: 
סעיף ב 
צריך למחות בידו וכו'. כן נראה להוכיח מהא דאמרינן בהירושלמי דהקורא עומד [מגילה פ"ד הלכה ג] אחד יודע שלשה פסוקים, כלומר והאחרים אינם יודעין, קרי וחזר קרי, וגרסינן תו התם העבד עולה למנין שבעה ופרכינן מהא דאמרינן אסור ללמוד את עבדו תורה, כלומר וכיון שאינו יודע איך עולה, ומשמע שלמד מאליו, אלמא שכל שאינו יודע לקרות אינו עולה לספר תורה, ומתוך דברי המחבר ז"ל מוכח בהידייא דאע"פ דכשמקרין אותו מלה במלה יודע לקרותה מוחין בידו שלא יעלה לספר תורה, ויש להקל בזה, וכן נראה מדברי הטור [סימן קמא] ותשובת הרא"ש [כלל ג סימן יב] שהביא הב"י סימן (תרי"א) [קמא] [ד"ה ומ"ש רבינו ומיהו]: 
סעיף ג 
לא יקרא עד שיאמרו לו. מה שכתב הב"י [ד"ה ואינו] בשם אורחות חיים [הלכות שני ובחמישי סימן יד] הלין כהנייא דמצלו ביומא דספרא וכו', עיין בספר ב"ח [ד"ה ואינו] ובכל בו [ריש] סימן ך'. מקום שנהגו שכשיש שמחה בקהל מכריזין שכל מי שירצה לכבד לבעל השמחה יעלה לספר תורה זו היא נתינת רשות וכן כתב בספר שיירי כנסת הגדולה [הגב"י אות ד]: 
ומה שכתב סומא אינו קורא וכו'. כן עיקר וזו היא דעת היש מפרשים שהביא הרב רבינו יונה בפרק קמא דברכות [ד, א ד"ה רב] דהא דרב ששת מהדר אפיה וגריס, היינו לפי שהיה סגי נהור ולא היה מחויב לקרות בתורה, ואין לדקדק משאר הפוסקים מדלא משני הכי משמע דסבירא להו דסומא קורא בתורה, דהא הרא"ש [בתשובה שם] משמע מתוך דבריו שסומא אינו קורא בתורה וכמו שכתב הב"י בסימן קמ"א [ד"ה ומ"ש רבינו ומיהו], ואפילו הכי לא משני הכי: 
פוחח והוא מי שבגדיו קרועים אינו קורא בתורה ואפילו הוא משנה בפרק הקורא עומד [מגילה כד, א]. ותימא על הפוסקים שהשמיטוה: 
סעיף ד 
מברכים לפנים ואחריה. הנוסחא המדוקדקת בברכה אחרונה של תורה היא תורתו תורת אמת: 
סעיף ז 
חוזר המברך וכו'. עיין מה שכתבתי סימן נ"ז: 
סעיף ח 
דמשום כבוד התורה נתקנה. כתב בספר באר שבע בחידושין (לפרק היה מביא) דף נ"ח [סוטה מא, א ד"ה לפי] דאע"ג שכבר בירך ברכת התורה בשחרית ביחיד, אפילו הכי חייב מן התורה לחזור ולברך ברכת התורה לפניה על קריאתה בציבור והאריך בזה, וטעות הוא בידו, דהא עיקר קריאה בספר תורה בציבור לא הויא אלא תקנתא כדאיתא בסוף פרק מרובה [בבא קמא פב, א], ובירושלמי פרק הקורא עומד [מגילה פ"ד הלכה א] וכן כתב הכסף משנה בהלכות חנוכה פ"ג [הלכה ו] דאטו מי נימא דקריאת התורה בשבת ושני וחמישי דתקנת משה היא שאינה מדברי סופרים, ושוב מצאתי לו בריש פרק ואלו נאמרים [סוטה לג, א ד"ה כל] שכתב דהוי דומיא דברכת המזון, שאם הוא רוצה לקרות מעצמו בבית הכנסת חייבתו תורה לברך, וגם זה אינו כלום אלא בכל גוונא מדרבנן היא: 
ומה שכתב צריך לחזור ולברך וכו'. כתב הטור בשם ה"ר יחיאל שנסתפק בדבר, אולי נאמר שאין לחלק הואיל ותקנו ברכה זו על קריאתה בציבור יש לו לברך אף על פי שכבר בירך, או נאמר ודאי אחת מהן לבטלה דהיאך יברך ברכה אחת פעמים בזה אחר זה בלי הפסק בינתיים, והשיב לו הרא"ש כי יש לו לברך כי לא חלקו בדבר, ודבר ברור הוא ששאלת ה"ר יחיאל היתה לומר דכיון דברכת התורה בציבור לא נתקנה אלא משום כבוד ציבור, איכא למימר דהשתא דאיכא איסור ברכה לבטלה לא תקון ולא יברך, ועל זה השיב הרא"ש יפה, דכיון דאיסור ברכה לבטלה הויא דרבנן לא מכרעת לדחות תקנתא דרבנן, דתקון שכל שיעלה לספר תורה יברך ברכת התורה, ולא פלוג רבנן, ומיהו בתקנתא דברכה לבטלה לא קמיירי הרא"ש ולא נחית להכי, ובזה נתיישבה תמיהת הב"ח [ד"ה וכתב] על הרא"ש, והנכון שבעוד שהולך לעלות לתיבה שיקרא פסוק אחד וכמו שכתב הב"ח [שם] ובהכי ליכא איסור ברכה לבטלה וזה פשוט: 
סעיף ט 
דלא גרע וכו'. מיהו כתב הב"ח [ד"ה ואם] בשם מהרש"ל [בהגהותיו לטור] דלא דמי ממש לברכת אהבה, דהתם נפטר לגמרי ואינו מברך כלל, אבל הכא אינו מברך שנית אשר בחר בנו, אבל ברכת לעסוק בדברי תורה והערב נא צריך לברך: 
סעיף י 
ברכה אחרונה אשר נתן וכו'. אם בירך אשר נתן לנו תורת אמת בתחילה יברך בסוף אשר בחר בנו דאין סדר לברכות, ומיהו אם לא סיים הברכה חוזר ומתחיל אשר בחר בנו ולא יאמר ברוך אתה ה', כנסת הגדולה [בהגה"ט] בשם ספר באר שבע: 
סעיף יא 
בכל פעם חזק. אולי יצא מנהג זה משום שהתורה נקראת תושיה שמתשת כוחו של אדם [סנהדרין כו, ב], ועוד דאמרינן פרק אין עומדין [ברכות לב, ב] ד' דברים צריכין חיזוק ואלו הן התורה ומעשים טובים וכו' שנאמר [יהושע א, ז] רק חזק ואמץ חזק בתורה ואמץ במעשים טובים: 


פרי חדש אורח חיים סימן קמ 
========================= 
סעיף ב 
הב"י [ד"ה והמרדכי] הביא שרבינו יואל [ראבי"ה מגילה תקנב; מרדכי מגילה רמז תתלב] פירש טעם הירושלמי [ברכות פ"ה הלכה ג] משום דכיון שנשתתק הוה ליה היסח דעת הראשון וכיון דכן צריך השני לברך כיון שנכנס במקום הראשון, ולא דמי למה שכתב המרדכי בשם רבינו יואל בסוף ראש השנה [רמז תשכא] הביאו הב"י סימן תקפ"ה [ד"ה ואם], שאם בירך ותקע מקצת התקיעות ושלח השופר לאחר, יסיים התקיעות בלא ברכה, וכתב הרא"ש [ראש השנה פ"ד סימן יא] ואפילו עף הראשון, דהתם אם הראשון הסיח דעתו האחרים לא הסיחו דעתם, אבל הכא כיון שהב' ממלא מקום הראשון בעינן שלא יסיח דעתו הראשון, ומכאן פסק דאדם העומד לקרות בתורה ובירך ברכה שלפניה וקרא מקצת פסוקים ופסק ודבר דברי תורה או דברי חול, צריך לחזור ולברך אם רוצה לחזור ולקרות יותר. ונראה לי שטעמו דאע"ג דבברכת התורה דשחרית וכן בברכת המוציא כיון שקרא פסוק אחד או התחיל לאכול מצי להפסיק ולא בעי ברכה אחריתי, התם היינו טעמא לפי שכבר נגמרה ונתקיימה הברכה בהכי ותו לא הוי ברכה לבטלה, אבל הכא גבי קריאת ספר תורה דהברכה היא משום כבוד ציבור, והקורא בתורה לא יפחות מג' פסוקים, ואם פיחת לא הויא קריאה וכמו שכתבתי לעיל סימן קל"ז סעיף ד', כל שלא קרא ג' פסוקים אכתי לא נגמרה הברכה ואם הפסיק צריך לחזור ולברך, משא"כ אם קרא ג' פסוקים דאז לא הוי הפסק, ובהכי נדחית ראיית רבינו אפרים [שם בראבי"ה ובמרדכי] מפ"ב דברכות [משנה א] בפרקים שואל מפני הכבוד דקריאת שמע ג"כ היא תורה וכתיב בה תמימה [תהלים יט, ח] אלמא אף על גב דסח אין צריך לחזור  ולברך ברכות שלפני קריאת שמע, דהתם שאני דהנהו ברכות לא הוו אשר קדשנו במצוותיו וציונו לקרות את שמע, ומי שאינו יודע קריאת שמע ויודע ברכת יוצר לא מעכבי זה את זה ויברך מה שיודע, משא"כ הכא דאע"ג דברכה ראשונה לא הוי לעסוק בדברי תורה מכל מקום לא נתקנה אא"כ קורא ג' פסוקים בתורה: 
גם מה שכתב רבינו אפרים [שם] דהמברך הקורא בתורה אין מוציא את הרבים בברכתו שהרי כל אחד ואחד צריך לברך ולקרות, הילכך היכא שנשתתק צריך אחר לברך, אבל היכא דסח אפילו הסיח דעתו אין צריך לברך, אין אנו צריכין לתשובת רבינו יואל שהשיב דנשתתק קלא אית ליה, דדילמא לא פלוג רבנן, אלא לי לא קשיא מידי, דנהי דלאחרים אינו מוציא, מכל מקום הא ודאי לדידיה מפיק, ואי נשתתק לא הוי היסח הדעת השני היה יוצא בברכה הראשון כי נקרא גומר קריאת הראשון, אבל השתא דהוי היסח הדעת הא הראשון עצמו צריך לברך וכל שכן זה, ומתוך מה שכתבתי יתבאר לך שמה שכתב הב"י [ד"ה והמרדכי] בשם מהר"י אבוהב שנראה מדברי רבינו יואל דדוקא כשקרא ג' פסוקים ואח"כ שח צריך לחזור ולברך, אבל אם לא קרא עדין ג' פסוקים עדיין לא עשה גמר מצוה שהתחיל ואפילו שח אין לו לחזור ולברך, דליתא דאדרבא הסברא היא להפך וכדכתיבנא, ולשון רבינו יואל שכתב (ה"ג) [הכי נמי] מי שקרא בתורה ג' פסוקים יצא ידי קריאה ואם שח בינתיים יברך לפניה, צריך לפרש דשח בינתיים ר"ל באמצע ג' פסוקים הנזכר דהיינו שלשה פסוקים כנ"ל: 
ולענין הלכה העיקר כדעת רבינו אפרים וכמו שכתב המחבר, דהא בריש היה קורא [ברכות יד, א] אמרינן בהלל ובמגילה פוסק ואין בכך כלום, כלומר ברשות מפני היראה או מפני הכבוד, ופשיטא שאינו חוזר לראש אף על גב דמברך לקרוא את ההלל ועל מקרא מגילה,  וקיימא לן כר' יוחנן [ראש השנה לד, א] דאמר שמע ט' תקיעות בט' שעות ביום יצא, וזו היא דעת הרי"ף [שם יא, א] והרז"ה [שם יב, א] והר"ן [שם יא, א ד"ה שאלו] בסוף מסכת ראש השנה הביאה הב"י סימן תקצ"ב [ד"ה ואם], ותשובת הרשב"א [ח"א סימן רמד] הביאה הב"י סימן (תרצ"ה) [תרצב] [ד"ה ומ"ש רבינו], ודעת הרא"ש [פסחים פ"א סימן י] הביאו הטור בסימן תל"ב, ועיין מה שאכתוב במקומות הנזכרים ובמה שכתבתי סימן ס"ה סעיף א' יע"ש ודוק: 
ואיכא למידק במה שכתב המחבר וקרא מקצת פסוקים, דמשמע טעמא דקרא מקצת פסוקים הא אם לא קרא כלל צריך לחזור ולברך, ובסימן מ"ז [סעיף ט] כתב בשם יש אומרים שאם הפסיק בין ברכת התורה ללימודו אין בכך כלום, וכל שכן הכא דלא הויא הברכה משום הקריאה אלא משום כבוד ציבור, וי"ל דמקצת פסוקים דקאמר היינו ג' פסוקים, ועפ"י מה שכתב בב"י [סוף ד"ה והמרדכי] בשם מוהר"י אבוהב דלא פליגי רבינו יואל ורבינו אפרים אלא בשקרא ג' פסוקים ולהכי נקט לה בהכי לרבותא וכל שכן כשלא קרא ג' פסוקים, ובסמוך [לעיל] השגתי על מוהר"י אבוהב ובסימן מ"ז [אות ז] השגתי על המחבר ז"ל יע"ש: 
סעיף ג 
י"א שאינו צריך וכו' וי"א שצריך. טעם שני הסברות כתובים בב"י [ד"ה כתב] והסוברין שצריך לחזור ולברך שנית מוכיחין כן מדגרסינן בירושלמי פרק כיצד מברכין [ברכות פ"ו הלכה א] הדין דנסיב פוגלא ומברך עליה והוא לא אתא לידיה צריך לברוכי עליה תניינות, ר"ל כיון שהפסיק אחר ברכתו שנטלו מן הקרקע חוזר ומברך אעפ"י שלא הפסיק אלא בשתיקה, והחולק השיב שאין הירושלמי הזה עיקר, דהלכה כרבא [ברכות לט, ב] דמברך ואח"כ בוצע, דלא חשבינן שתיקה להפסקה לא שנא מרובה ולא שנא מועטת, ולי נראה דהא ודאי שתיקה הויא הפסקה לענין זה שאם בירך על שום דבר ושהה כדי דיבור בשתיקה דלא מהני אותה ברכה וצריך לברך פעם אחרת, והא דקיימא לן כרבא דמברך ואח"כ בוצע אינו ענין לכאן, דהא בציעה הויא צרכי המוציא ואפילו אם הפסיק בדיבור לא גרע מטול כרוך טול כרוך דלא הויא הפסק, וכבר נתבאר בסימן ס"ה [סעיף א בהגה] לענין אם שהה כדי לגמור את כולה חוזר לראש דהיינו אפילו בשתיקה, וההיא דירושלמי דהדין דנסיב פוגלא אינה לא כדברי זה ולא כדברי זה, ובודאי שאם היתה לפניו אעפ"י שהיתה מונחת בקרקע ובירך ואח"כ נוטלה ואוכלה מה בכך, אלא פירוש לידיה דקאמר הירושלמי היינו לרשותיה, ולשון הרמב"ם [ברכות ד, י] והטור סימן ר"ו בירך ואח"כ הביאוהו לפניו צריך לברך פעם אחרת, הרי לך שהפוסקים פסקו כרבא וכהדין ירושלמי דפוגלא ודלא כדעת החולק דפליגי: 
עוד הביאו ראיה שצריך לחזור ולברך, מהא דאמרינן בירושלמי [שם] האי מאן דנסיב תורמוסא ונפל מידיה מהו לברוכי עליה זמן תניינות, הביאו המחבר סימן ר"ו סעיף ו', וזו ראיה נכונה היא והכי נקיטנן, ומיהו כל זה כשהראו לו במה שאינו חובת היום אבל אם הראו לו במה שהוא חובת היום אם הוא במה שכבר קראו יקרא ממקום שהראו לו כדי שלא יהיה ברכה לבטלה, ואם הראו לו למטה יתחיל לקרות ממקום שפסקו עד אותו פסוק שהראו לו ואותו בכלל, הא למה הדבר דומה למי שיש לו לפניו סל פירות ולקח פרי בידו ובירך עליו ואח"כ נמלך ולקח פרי אחר דמהני, דדין תורמוסא דירושלמי הוא דוקא כשלא היה בדעתו לאכול אלא אותו התורמוס, וכמו שכתב ההגה לקמן סימן ר"ו [סעיף ו] כנ"ל ועיין במוהר"מ מטראני [מבי"ט] ח"א סימן רכ"ד ודוק: 


פרי חדש אורח חיים סימן קמא 
========================== 
סעיף א 
צריך לקרות מעומד. במגילה [כא, א] תנן הקורא את המגילה עומד ויושב ותני עלה משא"כ בתורה, והטור בסימן תר"ץ כתב דלישנא דהקורא משמע דיעבד אבל לכתחילה לא יקרא יושב, וכתב שם הב"ח [ריש הסימן] דכפי זה בתורה אפילו דיעבד לא וצריך לחזור ולקרותה מעומד, אלא דגבי מגילה לא קיימא לן הכי דבירושלמי [שם פ"ד ריש הלכה א] אמרינן (ביני) [כיני] מתניתא מותר לקרותה עומד ומותר לקרותה יושב וכן פירש רש"י [שם ד"ה הקורא], וכפי זה בתורה אם קרא מיושב יראה דמהני דודאי לא הוי עיכובא אף לפי מאי דמשמע בש"ס דילן [מגילה שם] דהוי משום כבוד התורה, וכל שכן לפי מאי דמשמע בירושלמי [שם] דהוי משום כבוד הרבים, תדע דבפרשת המלך [סוטה פ"ז משנה ח] תנן שקורא יושב, ואם איתא דבעלמא אפילו דיעבד לא מהני היכי שרינן לכתחילה גבי מלך, אלא משמע דבדיעבד עלתה הקריאה מיושב וזה ברור: 
ומה שכתב או לעמוד. והוא הדין לחבירו וכדלעיל סימן צ"ד [סעיף ח] ועיין בתשובת הריב"ש סימן רס"ו ובחושן משפט סימן י"ז סעיף א' [בהגה]: 
ומה שכתב אלא אם כן הוא בעל בשר. כן כתב בב"י [סוף ד"ה ומטעם] בשם הירושלמי, ועוד נראה להביא קצת ראיה מש"ס דילן ריש פרק היה קורא [ברכות יג, ב] דר' יוחנן הוה מצלי וקרי קריאת שמע משום דבעל בשר הוה: 
ומה שכתב צריך לעמוד וכו'. כן נראה מדילפינן בריש פרק הקורא עומד [מגילה כא, א] מקרא דכתיב [דברים ה, כח] ואתה פה עמוד עמדי, כביכול אף הקדוש ברוך  הוא בעמידה: 
סעיף ב 
לא יקראו שנים וכו'. ומיהו העומד לצד הקורא מסייע את הקורא בנקודות וטעמים בלחש, פ"ק דשבת סוף דף י"ב רש"י ד"ה ראש פרשיות יע"ש: 
או שליח ציבור קורא וכו'. כתבו המפרשים דהאידנא לא נהגו לקרות העולים לספר תורה אפילו יודעים, כדי שלא לבייש את מי שאינו יודע. וכההיא דתנן בבכורים [פ"ג משנה ז] בראשונה כל מי שיודע לקרות קורא וכל מי שאינו יודע לקרות מקרין אותו, נמנעו מלהביא בכורים, התקינו שיהיו מקרין את מי שיודע ואת מי שאינו יודע. ובפרק בתרא דתעניות [פ"ד משנה ח] בט"ו באב וביום הכפורים בנות ירושלים יוצאות בכלי לבן שאולים כדי שלא לבייש את מי שאין לו, וכיוצא בזה בסוף פרק ואלו מגלחין [מועד קטן כז, א] בראשונה היו מהלכין וכו' והיו עניים מתביישין התקינו שיהא הכל מביאין וכו' יע"ש: 
ומה שכתב ומכל מקום צריך הוא לקרות. תימא דהא קיימא לן דשומע כעונה, ולמה אינו יוצא בקריאת הש"ץ דומיא דמגילה דלקמן ריש סימן תרצ"ב סעיף א' [בהגה] וסימן תקפ"ה סעיף ג': 
ומה שכתב דלא עדיף מתפילה וכו'. כבר כתבתי בסימן ק"א [אות ב] עפ"י הזוהר [ויקהל רב, א] לענין תפילה ג"כ שלא ישמיע לאזניו, וכל שכן כאן שיקרא בלחש באופן שלא ישמיע לאזניו וכדברי המחבר ועיקר: 
סעיף ד 
על ידי סרסור וכו'. הכי איתא בירושלמי [מגילה פ"ד הלכה א] ודלא כהר"ן ז"ל [מגילה יד, א ד"ה קטן] שהמציא טעם אחר מלבו, דהיינו טעמא מפני מראית העין שלא יראה כאלו אין כאן ש"ץ, וטעם חלוש הוא: 
סעיף ו 
ואין מניחין וכו'. ואם התחיל לברך פשיטא שלא יפסיק במכל שכן במה שנתבאר בסימן קל"ה סעיף ו' וז', ואפשר שאפילו אם עלה לא ירד. כתב בספר שיירי כנסת הגדולה [הגב"י אות ח] דאפילו אב ובן בנו איכא משום עינא בישא ולא יעלו זה אחר זה לספר תורה, ולא נהירא לי: 


פרי חדש אורח חיים סימן קמב 
========================== 
סעיף א 
מחזירין אותו. בירושלמי פרק הקורא עומד [מגילה פ"ד הלכה ה] טעה בין תיבה לתיבה מחזירין אותו ואפילו טעה בין אם לואם. וגרסינן תו בירושלמי [שם פ"ב סוף הלכה ב] גבי מגילה אין מדקדקין בטעיותיה, ומפרש כגון בין יהודים ליהודיים, משמע דדוקא במגילה הקלו אבל בספר תורה מדקדקים. ומהכא שמעינן דהוא הדין שאם במקום אברהם קרא אברם או איפכא במקום אברם אברהם, או קרא במקום אהרן הרן ודילג בקריאת האלף מאהרן, או במקום מצרים קרא מצריים וכיוצא (ועיין בפרק אין מעמידין [עבודה זרה] דף כ"ב [ע"ב] בתוספות ד"ה רגלא וכו') שמחזירין אותו, וזה שלא כדברי מור"ם ז"ל שכתב דדוקא בשינוי שמשתנה ע"י זה הענין וליתא. וכן כתב הרב ז"ל בב"י [ד"ה כתב הכלבו] בפשיטות שאפילו בטעות שאין המשמעות משתנה מחזירין לקורא ושכן נראה מדברי ארחות חיים [הלכות קריאת ס"ת סימן יח], ומיהו בדקדוק טעמים או נקודות בדבר שאינו משנה שום משמעות אין מחזירין אותו אבל גוערין בו. עוד כתוב בב"י [ד"ה והרמב"ם] בשם ה"ר מנוח [ספר המנוחה על הרמב"ם תפלה יב, ו] שצריך ליזהר שלא יניח הנד ולא יניד הנח ולא ירפה החזק ולא יחזיק הרפה ע"כ, וגם צריך ליזהר בין תיבה שתחילתה כסוף תיבה שלפניה, וכן להפסיק בכל אל"ף שאחר מ"ם, ובכל הדקדוקים כמו שכתוב לעיל סימן ס"א וכמו שכתב שם בהגה סעיף כ"ב יע"ש ופשוט הוא: 
סעיף ב 
אפילו הכי יקראו בתורה וכו'. ומסתברא לי דהיינו דוקא כגון לאהרן הרן פירוש שלא קרא האלף, או יהודים יהודיים וכיוצא, אבל אם טועה בטעות שמשנה הענין וכגון שבמקום חלב קורא חלב או איפכא, וכן במקום זכר קורא זכר כגון תמחה את זכר עמלק וכיוצא בזה, ואין שם יודע שיוכל להחזירו מטעותו פשיטא שאין מברכין בתורה ואין מפטירין בנביא, נראה לי ברור: 



 *   *   *   *   *   *   *   *   *   *   *   *   *   * 
פרי חדש אורח חיים סימן קמג 
========================== 
סעיף א 
ויצאו מקצתן גומרים. והוא שנשתיירו רובן, וכן נראה לישנא דמקצתן, וכן כתב המחבר לעיל סימן נ"ה [סעיף ב]: 
סעיף ב 
אין קורין בו וכו'. בפרק הניזקין [גיטין ס, א] רבה ורב יוסף דאמרי תרוייהו אין קוראין בחומשין בבית הכנסת משום כבוד ציבור, וכיון דטעמא משום כבוד ציבור יראה שאם הציבור ירצו למחול על כבודם רשאין, וכמו שכתבתי בסימן קמ"ד סעיף ג' וכן כתב בב"י [ד"ה ומה] בשם רבינו ירוחם [נתיב ב ח"ג כ ע"א] והמרדכי בסוף פרק הקומץ [הלכות קטנות רמז תתקסח]. וכן כתב הרב [ב"י] ז"ל סימן נ"ג [ד"ה ומדברי] ליישב מה שנהגו שקטן יורד לפני התיבה במוצאי שבת להתפלל תפילת ערבית, וכן נראה עיקר, ודלא כהב"ח ז"ל שם [ד"ה ואין]: 
ומה שכתב שהשליח צבור קורא מן החומש בניקוד וכו'. ראוי לבטל זה המנהג שאינו מכוון יפה, שהרי הקהל אינם שומעים אלא קריאה בספר תורה פסול, ויותר טוב שיקרא בספר תורה אעפ"י שאינו בקי בנגינה: 
סעיף ג 
אין מברכין עליו. והוא הדין אם אין להם אלא ספר תורה פסול או חומשים שלנו שאין מברכין עליהם וכן עיקר, ודלא כתשובת הר"ם במז"ל [פאר הדור סימן ט] והר"א מזרחי בח"א סימן י' וספר תומת ישרים סימן ל"ב, שאם כדברי הרמב"ם שמותר לברך לפי שאין הברכה על הקריאה בספר כמו הברכה שעל נטילת לולב או ישיבת סוכה שאם היתה פסולה או לולב פסול נמצאת הברכה לבטלה, וכן בספר תורה הקריאה היא המצוה בין שקרא בספר כשר בין שקרא בספר פסול וכו', קשה דהא אמרינן בהניזקין [גיטין ס, א] ספר תורה שחסר יריעה אחת אין קורין בו ומשמע ודאי דאין קורין בו דקאמר היינו אפילו דליכא כשר, ותמהני על הר"א מזרחי דמשמע מתוך דבריו שלא התיר הרב ז"ל אלא לקרות בחומשים שלנו אבל בספר תורה חסר אפילו אות אחת אין קורין בו, וליתא שדברי הרב ז"ל מוכיחין בבירור שאפילו בספר תורה חסר קורין היכא דליכא אחר, ומשמע ליה דהא דאמרינן אין קורין בו היינו היכא שיש ספר כשר, וכפי זה נדחה מה שכתב הרשב"א שמכאן ראיה מפורשת הפך דעת הרב ז"ל ולא קשה ליה כדכתיבנא, ומכל מקום העיקר כדעת הרשב"א ז"ל. ולכאורה היה נראה להביא קצת ראיה לדעת הרמב"ם מהא דאמרינן בפרק בא לו [יומא ע, א] אהא דתנן ויותר ממה שקריתי לפניכם כתוב כאן וכל כך למה כדי שלא להוציא לעז על ספר תורה, ואיך יכולין להוציא לעז דהוי ספר תורה חסר דא"כ איך קראו בו אחרי מות ואך בעשור, אלא משמע דבדיעבד נפיק בספר תורה חסר ועכשיו מצאו החסרון בפרשת פנחס, וזה נדחה עם מה שאכתוב לקמן בסעיף ד' בס"ד יע"ש. ומה שהביא הרמב"ם ז"ל [פאר הדור שם] ראיה ממה שאמרו [גיטין שם] אין קורין בחומשין בציבור מפני כבוד הציבור, וכי יש פסלות בעולם כמו פסלנות חומשין, ואפילו היה ספר תורה חסר אות אחת או יתר פסלה וכל שכן חומש, ולמה נתנו טעם מפני כבוד הציבור והיה להם לתת טעם מפני שהוא פסול ויהיה ברכה לבטלה, לאו ראייה היא, דהא כי בעינן למיפשט [בגמרא שם] דין חומשין מדין ספר תורה שחסר יריעה אחת, דחינן התם מחסר במילתיה הכא לא מחסר במילתיה, וא"כ איכא למימר נמי דלא איצטרכינן לטעמא דכבוד ציבור אלא גבי חומשים לא מיחסר במילתיה, אבל היכא דהוי חסר או פסול בלאו טעמא דכבוד ציבור אסיר משום דלא הוי ספר כתיקנו, נראה לי, ומיהו הדבר ברור דלכולי עלמא שרי לקרות בחומשים שלנו או בספר תורה פסול בלא ברכה ואין בכך כלום: 
סעיף ד 
יתבאר פרט דין זה ביו"ד סימן רע"ט בסייעתא דשמיא: 
ומה שכתב אבל משום חסירות ויתרות אין להוציא אחרת. אין המנהג כן אלא אפילו על חסירות ויתירות ודיבוק בעלמא אנו מוציאין אחרת: 
ומה שכתב יש להקל לקרות באותו חומש. יש לסמוך על זה היכא דליכא ספר תורה כשר ומברכין עליו, דהא לדעת הרמב"ם [פאר הדור סימן ט] אפילו פסול לגמרי ויש בו טעות באותו חומש שקורין בו מברכין עליו, ודין זה כתבוהו הרשב"א [משאנץ] [הובא במרדכי גיטין רמז תסג] והר"ן ז"ל [גיטין כז, ב ד"ה גמ' לפתוח] להלכה, וכיון דכן יש להקל בו כיון דליכא ספר תורה אחר. ועוד יראה לדקדק דין זה מהא דאמרינן פרק בא לו [יומא ע, א] אהא דתנן שהיה אומר כהן גדול יותר ממה שקריתי לפניכם כתוב כאן, וכל כך למה כדי שלא להוציא לעז על ספר תורה, וכתב רש"י [ד"ה שלא] כשרואין אותו יהיו סבורין שספר תורה חסר אותה פרשה וקרא פרשה שלישית על פה, ולכאורה יראה דאין ידים ללעז זה, דא"כ איך יצאו במה שקרא הכהן גדול פרשת אחרי מות ואך בעשור בספר תורה חסר, אלא משמע דכיון שהם קורים בחומש אחד והחסרון הוא בחומש אחר אין בזה כלום ולהכי יוציאו לעז שפרשה שלישית חסרה מן הספר תורה, ודוק: 
סעיף ה 
וחוזר לברך תחילה וכו'. הכי איתא בתוספתא [מגילה פ"ג הלכה ו] וכתבה הרי"ף [שם יד, א]. ובירושלמי דהקורא עומד [שם פ"ד הלכה ג] נמי אמרינן יודעין שלשה פסוקים כולהון קרו אחד יודע שלשה פסוקים קרי וחזר וקרי, ואילו יושב ועומד לא קאמר כמו שכתב התוספתא, משום דמיירי לאחר תקנה דתקינו ברכה לכל אחד ואחד, וכמו שכתבו הפוסקים דבהכי הוי היכר, ומהירושלמי שהבאתי מוכח דהיכא דכולהו ידעין כולהון קרו ואינו יכול לעלות שתי פעמים ולקרות כיון דאיכא יודע, ומיהו מסתברא דהיכא שהולך לבית הכנסת אחר אעפ"י שכבר קרא ועלה פעם אחרת יכול לעלות פעם שנייה ועולה למנין שבעה אעפ"י שיש באותו בית הכנסת יודעים שלא עלו כלל, ויש סמך לזה מדין נשיאות כפים סימן קכ"ח סעיף כ"ח והכי נהוג: 


פרי חדש אורח חיים סימן קמד 
========================== 
סעיף א 
אבל מנביא לנביא אין מדלגין. פירוש בשתי עניינים אבל בענין אחד מדלגין: 
ומה שכתב ובלבד שלא ידלג מסוף הספר לתחילתו. כתבו בתוספות בפרק בא לו [יומא ע, א ד"ה ובלבד] דאין לפרש מסוף תרי עשר לתחילתו, דא"כ אפילו מתחילתו לסופו נמי לא דהיינו בכדי שיפסיק התורגמן, אלא מסוף הספר לצד תחילתו כלל כלל לא. והר"ן ז"ל [מגילה יד, א ד"ה גמ'] כתב משום דהוה ליה למפרע ואין קורין למפרע וכן פירש רש"י ז"ל [מגילה כד, א ד"ה מסוף]. ולאו למימרא דאין קורין למפרע בנביא, דמהיכא תיתי איסורא דדווקא בקריאת שמע ובמגילה ודכוותה דאיכא קראי לאסור וכדאיתא ריש פ"ב דמגילה [יז, א] הוא דלא יקרא למפרע אבל בעלמא למה לא יקרא, ואשכחן בפרק ואלו נאמרין [סוטה פ"ז משנה ח] גבי מלך שהיה קורא עשר תעשר כי תכלה לעשר ואח"כ היה חוזר למפרע וקורא פרשת המלך שמפסקת בין עשר לכי תכלה, והמחבר ז"ל כתב לעיל סימן קל"ז סעיף ג' שאם דילג פסוק אחד בקריאת התורה חוזר וקורא הוא ושנים עמו ואילו כולה פרשתא לא קתני, משא"כ בקריאת שמע ובמגילה שצריך לחזור ולקרות מאותו פסוק שדילג ואילך עד גמר הקריאת שמע והמגילה, אלא ודאי דהיינו דוקא מנביא לנביא ואפילו בתרי עשר לא ידלג מסוף הספר לצד תחילתו שלא יקרא למפרע, אבל בנביא עצמו של תרי עשר פשיטא שקורא למפרע בין בענין אחד בין בשני עניינים. תדע דהא דקתני ובלבד שלא ידלג לא קאי אלא אנביא של תרי עשר, אבל בנביא בעלמא מדלגין מסופו לתחילתו וכל שכן בנביא עצמו של י"ב שמדלגין מסופו לתחילתו, וכן כתב הרב ז"ל בכסף משנה בפי"ב מהלכות תפלה [הלכה יג] ופשוט הוא. ומיהו הא דקתני ובלבד שלא ידלג מסוף הספר לתחילתו מסתברא שאפילו בענין אחד אין מדלגין: 
כתב בספר כנסת הגדולה [בהגה"ט] בשם הר"מ מינץ סימן פ"ה שאין קורין בשבת אחת בשני חומשים אפילו שאין שם דילוג, כגון פרשת פקודי ופרשת ויקרא, עד כאן, ואין בדבריו טעם לסמוך עליו לכן הקורא בב' חומשים לא הפסיד: 
סעיף ב 
ואין למחות בידם וכו'. כן כתב בספר תרומת הדשן סימן כ' והטעם דהא דאין מדלגין מנביא לנביא היינו משום כבוד ציבור כדי שלא יעמדו בשתיקה בשעה שגוללים מפרשה זו לפרשה אחרת, והאי קפידא לא שייכא אלא בימיהם שהיו כל ספריהם כתובים כגליון ספר תורה שלנו והיו צריכין לשהות בגלילה, אבל לדידן שהפטרות שלנו כתובים בקונטריס ויוכל לסמן שימצא מהר איזה הפטרה שירצה אין חשש בדילוג מנביא לנביא, עד כאן. ותימא על זה דהא אין מדלגין מנביא לנביא אפילו בכדי שלא יפסוק המתורגמן ולא שייך טעמא דכבוד ציבור, אלא על כרחך היינו טעמא כדפירש רש"י [מגילה כד, א ד"ה אין] משום טירוף דעת יותר מדאי כיון דהוו תרי נביאים ותרי עניינים, אלא הטעם שאין למחות בידם הוא משום מה שכתב הרב ז"ל [תרומת הדשן שם], עוד דהא דאין מדלגין מנביא לנביא היינו דוקא במקומות שהיו נוהגין לתרגם והיו מבינין הענין ולהכי איכא למיחש לטירוף דעת, אבל לדידן דלא נהגינן לתרגם לא חיישינן לטירוף דעת, ומיהו במקום שלא נהגו כן אין ראוי לנהוג כן מחדש. ואף על גב שמדברי רש"י בפרק ואלו נאמרין [סוטה מא, א ד"ה דשמע] משמע דהיכא דליכא תורגמן יכולין לדלג בתורה ואפילו בכדי שיפסיק המתורגמן וא"כ משמע דכל שכן מנביא לנביא בכדי שלא יפסוק המתורגמן, אין לסמוך עליו ז"ל, ועיין שם בתוספות יום טוב [שם פ"ז משנה ח ד"ה עשר]: 
סעיף ג 
אין גוללין ספר תורה וכו'. כתב הב"י [ד"ה וכן] בשם רבינו ירוחם [נתיב ב ח"ג יט ע"ד] דנראה שזה היה בימיהם שהיה עומד ספר תורה חוץ מהבית שמתפללין בו כדאמרינן בסוטה [לט, ב וברש"י ד"ה להפשיט], אבל בזמן הזה אין חשש עד כאן, ותמהני עליו דהא בפרק בא לו [יומא סח, ב] גבי כהן גדול דתנן קורא אחרי מות ואך בעשור וגולל ספר תורה ומניחו בחיקו, ובעשור שבחומש הפקודים קורא על פה, פרכינן עלה בגמרא [שם ע, א] אמאי ניגלול וניקרי ומשני לפי שאין גוללין בציבור, והא הכא גבי כהן גדול דהויא דומיא דבזמן הזה ואפילו הכי אמרינן שאין גוללין, וראיתי בספר ב"ח [סוף ד"ה אין] שכתב שטעמו של רבינו ירוחם הוא דכיון דהיה עומד ספר תורה במקום אחר והיו צריכין להמתין עד שינטל ספר תורה להצניע במקום אחר ולילך אחריו ללוותו כדלקמן בסימן (קמ"ח) [קמט], הקפידו שלא לגלול בציבור שלא להטריח על הציבור להתעכב עוד יותר בשביל גלילתו דספר תורה, משא"כ בזמן הזה, עד כאן. ובהכי מתורץ קושין אלא שאין לדברים אלו שום טעם ואין לחוש לדברי רבינו ירוחם ז"ל: 
ומה שכתב וידחה כבוד הציבור. כן כתב בב"י [ד"ה וכן] בשם המרדכי [גיטין רמז תסג] והריטב"א [יומא ע, א ד"ה חד] וכן כתב בכל בו בהלכות קריאת התורה [סימן כ יג ע"א] בשם גדולי נרבונה. ויראה דהיינו טעמא דכיון דטעמא הוי משום כבוד ציבור והם רוצים למחול על כבודם וגוללים שפיר עבדי, וכמו שכתבתי לעיל בסימן קמ"ג סעיף ב', אבל אם ירצו לקרות המאורע בחומשים, פשיטא דמצו עבדי במכל שכן במה שהתירו בפרק בא לו [שם סח, ב] לקרות על פה, אעפ"י שדברים שבכתב אי אתה רשאי לאומרו על פה ואסרו לגלול, וכן כתב בב"י [ד"ה וכן] בשם תשובת הרשב"א ז"ל ועיקר: 
סעיף ד 
אין קורין לאדם אחד בשני ספרי תורה. פירוש אפילו בשני עניינים, דאם איתא דחד גברא בתרי ענייני ליכא פגם, אמאי משנינן בפרק בא לו [שם ע, א] תלתא גברא בתלתא ספרי ליכא פגמא, לא הוה ליה לשנויי אלא הכא חד עניינא התם תרי ענייני, אלא ודאי דאפילו בתרי ענייני דומיא דראש חודש טבת בעינן תרי גברי, וכן כתב הרב ז"ל [ב"י] בספר בדק הבית ובכסף משנה [תפלה יב, כג] יע"ש: 
כתב הר"י הלוי סימן פ"ב דהא דאמרינן דתלתא גברי בתלתא ספרי ליכא פגמא הני מילי כשהעניינים הם חלוקים אבל בענין אחד אפילו תרי גברי בתרי ספרי איכא פגמא. ולא נהירא לי דהא אההיא דכהן גדול [יומא שם] משנינן חד גברא בתרי ספרי איכא פגמא, וטעמא דהוי חד גברא הא הוו תרי גברי ודומיא דכהן גדול דהיינו בענין אחד שפיר דמי וליכא פגמא. ואפשר דלהכי כתב הרמב"ם בפי"ב מהלכות תפלה [שם] לא יקרא איש [אחד] ענין אחד בשתי ספרי תורה, וקשה דהיה לו לומר דבאיש אחד אפילו שני עניינים לא יקרא בשתי ספרי תורה וכמו שהוכחתי בסמוך [לעיל], אלא משמע דהכי דייקינן איש אחד הוא דלא יקרא בענין אחד הא תרי גברי בענין אחד בשתי ספרי תורה שפיר דמי וליכא פגמא, נראה לי ודוק. וכן נראה מדברי הרב ז"ל עצמו בהלכות [עבודת] יום הכפורים [ג, י] שכתב ובעשור שבחומש הפקודים קורא אותו על פה, ולמה לא יקרא בספר אחר, לפי שאין אחד קורא בב' ספרים משום פגם ראשון, הנה בכאן כתב סתם שאין אחד קורא בב' ספרים, וכן דקדק שם הלחם משנה: 


פרי חדש אורח חיים סימן קמה 
========================== 
סעיף א 
אין הקורא רשאי לקרות לתורגמן וכו'. משנה בפרק העומד [מגילה פ"ד משנה ד]: 
ומה שכתב ואין המתרגם רשאי וכו'. בסוטה פרק ואלו נאמרין [לט, ב]: 
ומה שכתב ואין הקורא רשאי להגביה וכו'. בריש פרק שלשה שאכלו [ברכות מה, א] אין המתרגם רשאי להגביה קולו יותר מן הקורא ואם אי אפשר למתרגם להגביה קולו כנגד הקורא ימעך הקורא קולו ויקרא: 
ומה שכתב ואין הקורא רשאי לסייע וכו'. בסוף פרק בני העיר [מגילה לב, א] מימרא דעולא מפני מה אמרו הקורא בתורה לא יסייע למתורגמן כדי שלא יאמרו תרגום כתוב בתורה, ומהך טעמא במכל שכן שלא יתרגם החזן, ואפילו תימא שגולל הספר תורה או מכסהו בסודר, אסיר מטעמא דאמרינן בירושלמי [שם פ"ד הלכה א] כשם שניתנה תורה ע"י סרסור כך אנו צריכים לנהוג בה, ויש למחות ביד הש"ץ המסייעים למתורגמנין בפרשת ואברהם זקן [בראשית כד, א] כשיש חתן בבית הכנסת וכל שכן כשמתרגמין הם עצמם שטועים הם: 
גרסינן בריש פרק הקורא עומד [שם כא, ב], בתורה אחד קורא ואחד מתרגם ובלבד שלא יהא אחד קורא ושנים מתרגמין, ובנביא אחד קורא ושנים מתרגמין ובלבד שלא יהו שנים קורין ושנים מתרגמין. תו תנן התם [כג, ב] לא יקרא למתורגמן יותר מפסוק אחד ובנביא שלשה ואם היו שלשתן שלשה פרשיות קורין אחד אחד, וכתב הר"ן ז"ל [שם יג, ב ד"ה מתני'] דהוא הדין לשלשה עניינים חלוקין: 
תו גרסינן בירושלמי פרק הקורא עומד [שם] רבי שמואל בר רב יצחק עאל לכנישתא חמא חד בר נש קאים מתרגם סמיך לעמודא אמר ליה אסור לך כשם שניתנה באימה ויראה כך אנו צריכים לנהוג בה באימה ויראה: 
תו גרסינן התם שלא יתרגם בכתב דדברים שנאמרו בפה בפה, ולא נהגו כן כמו שנהגו היתר בכתיבת תורה שבעל פה וכדאמרינן פרק הניזקין [גיטין ס, א] דרבי יוחנן ור"ש בן לקיש מעייני בספרא דאגדתא בשבתא משום עת לעשות לה' הפרו תורתיך: 
כתב הרמב"ם פי"ב מהלכות תפלה [הלכה יב] ולא כל המקראות מתרגמין בציבור, מעשה ראובן וברכת כהנים ומעשה העגל מן ויאמר משה אל אהרן [שמות כה, כא] עד וירא משה את העם וכו' [שם כה] ועוד פסוק אחר ויגוף ה' את העם [שם לה] נקראין ולא מתרגמין, ובמעשה אמנון במקום שנאמר אמנון בן דוד לא נקרא ואינו מתרגם עד כאן, וכל זה הוא ברייתא וגמרא בסוף פרק הקורא עומד [מגילה כה, א], וקרא דויגוף הוא שנוי בתוספתא [שם פ"ג הלכה יט], וכיון דברייתא נחית למיתני כולהו ואילו מעשה דבת שבע לא קתני, על כרחך מאי דקתני במתניתין [שם] מעשה דוד ואמנון לא נקרא ולא מתרגם, היינו מעשה אמנון שנזכר בו דוד אבל מעשה דבת שבע נקרא ומתרגם, או משום דניחא ליה דליהוי ליה כפרה או משם דשבחיה הוא דאודי: 
סעיף ב 
אבל אינו כבוד לגדול וכו'. אבל הר"ן ז"ל [שם יד, א] כתב שאינו כבוד לציבור, וכפי זה אפילו שהגדול ימחול על כבודו לא יתרגם מפני כבוד ציבור. ואינו מחוור דבסוף פ"ק דיומא [כ, ב] אמרינן רב איקלע לאתריה דרבי שילא לא הוה אמורא למיקם עליה דרבי שילא, קם רב(ה) עליה אף על גב דרב היה גדול מרבי שילא: 
אמרינן בפ"ב דחגיגה [יד, א] שאין מעמידין מתורגמן על הציבור פחות מחמשים שנה: 
סעיף ג 
האידנא לא נהגו לתרגם וכו'. בפרק הקורא עומד [מגילה כג, ב] אהא דאמרינן התם לא שנו אלא במקום שאין תורגמן וכו', כתבו התוספות [ד"ה לא] ועל זה אנו סומכין שאין אנו מתרגמין הפטרות שבכל ימות השנה וכן הפרשיות. ואיתא נמי בירושלמי [שם פ"ד הלכה א] מן מה דאנן חמיין רבנן נפקי לתעניתא וקראי ולא מתרגמין הדא אמרינן שאין התרגום מעכב, אמר רב יונה אף על גב דאת אמר אין התרגום מעכב טעה מחזירין אותו, ועיין במה שכתבתי סימן קמ"ב סעיף א' וב' יע"ש: 


פרי חדש אורח חיים סימן קמו 
========================== 
סעיף א 
כשהוא פתוח וכו'. ואפילו בין פסוק לפסוק דאסיקנא בתיקו [ברכות ח, א], וכיון דהוי טעמא משום ועוזבי ה' יכלו [ישעיהו א, כח] פסקו להחמיר: 
ומה שכתב שפיר דמי. מסתברא שכיון שהשלים הקריאה אף על פי שעדיין לא בירך ברכת אשר נתן יכול לצאת: 
סעיף ב 
כיון שהתחיל וכו' אסור לספר. בסוטה פרק ואלו נאמרין [לט, א] אמר רבא בר הונא כיון שנפתח ספר תורה אסור לספר אפילו בדבר הלכה שנאמר [נחמיה ח, ה] ובפתחו עמדו, ואין עמדו אלא שתיקה שנאמר [איוב לב, טז] עמדו ולא ענו עוד. ר' זירא אמר רב (ספרא) [חסדא] מהכא ואזני כל העם אל ספר התורה [נחמיה ח, ג]. ומקשו [בתוספות שם ד"ה כיון] מהא דאמרינן בפ"ק דברכות [ח, א] רב ששת מהדר אפיה וגריס, אמר אנן בדידן ואינהו בדידהו, ורש"י ז"ל [הובא בטור] כתב דהא דאמרינן שאסור לספר היינו דוקא בקול רם לפי שמונע האחרים מלשמוע אבל בלחש שרי, ואין זה נכון דהא רבי זירא מפיק מקרא דאזני כל העם דאסור לספר אלמא דאפילו בלחש אסור, ומיהו מאי דמשמע לפי שיטת רש"י דבין גברא לגברא שרי לספר ואפילו בדברי חול, יש להקל בדבר, דהא ר' אבהו נפיק בין גברא לגברא [ברכות שם] ומשמע דהוא הדין לדבר בבית הכנסת ולהפסיק בין גברא לגברא דשרי, וגם פירש בעל הלכות גדולות [ריש סימן כד] שכתב דלא אסיר לספר אלא בדליכא עשרה דצייתי אבל אי איכא עשרה דצייתי שפיר דמי, אינו נכון דהא כתיב [נחמיה ח, ה] עמדו כל העם וכן כתיב [שם פסוק ג] ואזני כל העם אל ספר התורה, אלמא דבעינן דכולהו להוו צייתי לספר תורה. אבל התירוץ המחוור הוא מה שהסכימו בו הרי"ף [ברכות ד, א] והר"ם במז"ל בפי"ב מהלכות תפילה [הלכה ט] והרשב"א בתשובה [ח"א סימן רו] דדוקא רב ששת שתורתו אומנותו ודכוותיה מצי לסלוקי עצמו מקריאה בספר תורה ולגרוס בדבר הלכה אבל איניש אחרינא לא, ומיהו מי שתורתו אומנותו שרי אפילו בדלא מהדר אפיה, ורב ששת דהוה מהדר אפיה הוא כדי שלא יטרידוהו בלמודו. אבל התוספות בסוטה [שם] כתבו דלא הויא אורחא דמילתא לאיפסוקי בדבר הלכה באנפי ציבורא בעוד שהן עסוקין בשמיעת התורה, ויותר נכון מה שכתבתי. ומתוך מה שכתבתי יתבאר לך שאין לסמוך להקל על הנך סברות דאייתי המחבר אלא דוקא למי שתורתו אומנותו וכדכתיבנא: 
ומה שכתב לקרות שנים מקרא וכו'. בתרומות הדשן סימן כ"ד כתב שפירש בהגה"ה במיימון [תפילה יב אות ז] הטעם דשרי משום דבאותו ענין קעסיק, והשתא שמעינן מינה היכא דעסוק באותו ענין אין צריך לשמוע קריאת התורה אפילו ליכא עשרה ששומעין קריאת התורה ע"כ, ולדידי נראה דמעיקר הדין אפילו דאיכא עשרה דצייתי לספר תורה אסור לקרות הפרשה שנים מקרא ואחד תרגום ודלא כהמחבר ז"ל אלא אם כן היתה תורתו אומנותו וכדכתיבנא לעיל ודוק: 
ומה שכתב שהם בעשרה מדאורייתא וכו'. תימה דנהי דפרשת זכור יראה דהויא דאורייתא כדאמרינן בריש פרק הקורא למפרע [מגילה יח, א] בגמרא דקראה על פה לא יצא אלא פרשת פרה, מנא ליה לתוספות ריש פרק היה קורא [ברכות יג, א ד"ה בלשון] שהיא מן התורה, וכן בתוספות דמגילה ריש פרק הקורא למפרע [יז, ב ד"ה כל] והרא"ש בפרק שלשה שאכלו [ברכות פ"ז סימן כ] לא הזכירו אלא פרשת זכור, ועוד תמהני על מה שכתב הרא"ש בפרק שלשה שאכלו [שם] דפרשת זכור הויא דאורייתא בעשרה וזה מניין לו וצריך עיון, ועיין בחידושי הרשב"א ריש פרק היה קורא [ברכות יג, א ד"ה לימא] ובב"ח סוף הלכות חנוכה [סימן תרפה] שלא דק: 
סעיף ג 
אסור לספר וכו'. עיין בסימן רפ"ד סעיף ג': 
סעיף ד 
אין צריך לעמוד וכו'. כן עיקר, וכן מוכח מהא דאמרינן בירושלמי ריש פרק הקורא עומד [מגילה פ"ד זה שהוא עומד לקרות בתורה מפני מה הוא עומד וכו', וכן נראה להוכיח מהא דאמרינן בש"ס דילן פרק הקורא עומד [שם כב, א] דרב איקלע לבבל בתענית ציבור קם קרא בספרא וכו', ובעינן למימר דרב בישראל קרא, ומדקאמר קם מכלל דיושב הוה, והכי דייק תלמודא בסוף פרק ואלו נאמרין [סוטה מא, ב] ובריש פרק בא לו [יומא סט, א] עומד מכלל דיושב, משמע דיכול לישב בשעת קריאת ספר תורה, ואם נדחה ונאמר שהיה יושב בין גברא לגברא ולהכי קאמר קם, נקוט מהא פלגא בידך דבין גברא לגברא שפיר דמי לכולי עלמא, ומיהו אפילו בשעת קריאה שרי וכדמוכח בירושלמי דכתיבנא וכן עמא דבר, ומכל מקום מי שרוצה לנהוג כמוהר"מ [שו"ת מהר"ם מרוטנבורג ד"פ סימן תקד] אין מזניחין אותו דאע"ג דקרא דובפתחו עמדו כל העם [נחמיה ח, ה] אמרינן בגמרא [סוטה לט, א] דהוי לשון שתיקה וכדכתיב [איוב לב, טז] עמדו ולא ענו עוד, מכל מקום הרי כתיב התם [נחמיה ח, ז] והעם על עמדם וכתיב עוד [שם ט, ג] ויקומו על עמדם ויקראו בספר תורת ה' אלהיהם, ומהתימה על הטור שכתב שאין צריך לקום משום דעמדו הוי לשון שתיקה והא איכא קראי אחריניה דמוכחי ודאי שהיו קמים וכדכתיבנא: 


פרי חדש אורח חיים סימן קמז 
========================== 
סעיף א 
בלא מטפחת. אבל במטפחת שרי, רש"י [ד"ה ערום] ותוספות סוף פרק בני העיר [מגילה לב, א ד"ה בלא], ומדברי הב"ח [ריש הסימן] יראה דאפילו כרוך במטפחת אסור לו לאחוז בעמודי הספר בלא מטפחת או ע"י כנף הטלית, וליתא דנהי דכשהוא ערום אסור לאחוז בעמודיו, וכמו שדקדק מוהר"י טראני ח"א סימן קל"ו מדברי הרמב"ם שכתב בהלכות ספר תורה [י, ו] ולא יאחוז את הספר תורה כשהוא ערום, וכן נראה מדברי הב"י [ד"ה וכתב המרדכי], אבל כשהוא כרוך במטפחת פשיטא דשרי לאחוז בעמודי הספר אפילו בלא מטפחת: 
ומה שכתב אפילו בכהאי גונא אסור. מוהרי"ט ח"א סימן קל"ו כתב וז"ל וראיתי המרדכי [מגילה רמז תתלד] הביא מדברי ראבי"ה ז"ל [שם סימן תקצה] שכתב דהני מילי בסתם ידים אבל נטל ולא הסיח דעתו לא קפדינן, ואי קשיא א"כ מאי קשיא ליה התם בשבת פרק קמא [יד, א] דאי הא דידים שניות גזור ברישא הא תו למה לי למיגזר ידים הבאות מחמת ספר, ונימא דחכמים גזרו לידים טהורות שנגעו בספר, י"ל דמשום הא דידים טהורות לגמרי לא היה להם לגזור מאחר שאין טעם בדבר שכבר טהורות הם כמו שכתבו שם התוספות [ע"ב ד"ה כיון], אמנם כתבו התוספות שם דהשתא אפילו נוגע אחר נטילה גזרו שלא חילקו, וזה נראה דלא כראבי"ה, עד כאן. וקשה טובא במאי דמשמע מדבריו דלראבי"ה קשיא, דאי הוה אמרינן דאפילו בידים טהורות קפדינן אספר תורה ערום לא הוה קשיא ליה, וליתא דאדרבא איפכא הוי, דלראבי"ה ז"ל ליכא קושיא ופרכינן [בגמרא שם] שפיר דמאחר דמימרת ר' פרנך אינה אלא בסתם ידים, א"כ למה להו למיגזר בסתם ידים הבאות מחמת ספר, תיפוק ליה משום סתם ידים עצמם בלא נגיעת ספר, אלא אי אמרת דמימרת ר' פרנך היא אפילו בידים טהורות מאי פריך הא אצטריך גזרה שניה לידים הבאות מחמת ספר אפילו בידים טהורות והתוספות תירצו כזה: גם מה שכתב [מהרי"ט] דמדברי התוספות שכתבו דאפילו נוגע אחר נטילה גזרו נראה דלא כראבי"ה, אינו מוכרח, דאפילו תימא דמימרת רבי פרנך ליתא אלא בסתם ידים אפילו הכי משום לא פלוג גזרו אפילו נוגע אחר נטילה, ואיברא שממה שכתבו בתחילת הדיבור יראה דסבירא להו דלא כראבי"ה: 
סעיף ב 
כי אין זה שייך לחזנים. ומיהו משמע דבהולכה שייכא לחזנים, וכן נראה מהא דאמרינן בירושלמי פרק בא לו [יומא פ"ז הלכה א] אהא דתנן חזן הכנסת נוטל ספר תורה ונותנו לראש הכנסת וראש הכנסת נותנו לסגן והסגן נותנו לכהן גדול וכהן גדול עומד ומקבל, ופרכינן עלה בירושלמי בכל אתר את אמר הולכין אחר התורה והכא את אמר מוליכין את התורה אצלן, אלמא שראוי הוא שיוליך החזן הספר תורה בעצמו, ואולי י"ל ליישב המנהג שלא נהגו כן, דכיון שהחזן הולך למקום הספר תורה ומלוה אותו די בכך ומיקרי הולך אחר התורה, ועיין בספר שיירי כנסת הגדולה [בהגה"ט] פרטי דינים על ענין מה שנוהגים בקנין המצוות: 
סעיף ח 
ומוציאין ב' הספרים כאחת וכו'. אין נראה כן מהא דאמרינן ריש בא לו [יומא ע, א] אהא דתנן ובעשור שבחומש הפקודים קורא על פה, פרכינן ונייתי אחרינא וניקרי, ומשנינן משום ברכה שאינה צריכה, וכתב רש"י ז"ל [ד"ה ברכה] שיהא צריך לחזור ולברך, ותימה למה יהא צריך לחזור ולברך והלא הב' ספרים הם לפניו ודעתיה עילווייהו, אלא ודאי שלא היה דרך להביא ספר שני ביחד עם הראשון אלא אח"כ, ולהכי קאמר שאם אנו מביאים ספר שני לפרשת ובעשור הרי מפסיקין בהבאתו מהבית שהוא בו שהיה חוץ מהבית שמתפללין בו והוי הפסק ויהא צריך לחזור ולברך, כן נראה לי ודוק: 


פרי חדש אורח חיים סימן קמט 
========================== 
סעיף א 
בסוטה פרק ואלו נאמרין [לט, ב] אמר רבי תנחום אמר רבי יהושע בן לוי אין הציבור רשאי לצאת עד שינטל ספר תורה, ושמואל אמר עד שיצא, ולא פליגי הא דאיכא פתחא אחרינא הא דליכא פתחא אחרינא, אמר רבא בר אהינא אסברא לי אחרי ה' אלהיכם תלכו [דברים יג, ה], פירש רש"י [ד"ה] איכא פתחא אחרינא, משינטל ספר תורה לצאת דרך פתחו הרוצה לצאת בפתח אחר יוצא אפילו לא יצא ספר תורה ליכא פתחא אחרינא, נכון הוא שיצא ספר תורה ולא יצא אדם בפני ספר תורה, וכתב הב"י [ד"ה ותו] דמשמע דבמקום שנוהגין להצניעו בבית הכנסת שמתפללין בו שהם רשאין לצאת כשירצו דכל שמצניעים אותו שם ליכא זילותא אם יצאו, וכן נראה לי מדברי הרמב"ם שכתב בסוף פי"ב מהלכות תפלה מקום שמוציאין ספר תורה אחר שקוראין בו ומוליכין אותו לבית אחר להצניעו אין הציבור רשאין וכו', אלא דצריך טעם למה השמיט הרב ז"ל דין דפתחא אחרינא. וגאון [הובא בטור] פירש שהא דאמר רבי יהושע בן לוי בכל מקום קאמר כשש"ץ אומר עושה שלום אחר גמר תפילתו אין ציבור רשאין לצאת עד שינטל ספר תורה להצניע, והוסיף שמואל כי בזמן שמוציאין אותו מבית הכנסת להצניעו אין רשאי לצאת עד שיצא וילכו אחריו ויעשו לו הדור ואי איכא פתחא אחרינא רשאין, וכתב בספר ב"ח [ד"ה ומ"ש הגאון] שכוונת הגאון לפרש דשמואל הוא דאמר במקום שמוציאין אותו להצניעו, אבל רבי יהושע בן לוי לא איירי בהא אלא בכל שאר מקומות שמצניעים הספר תורה בהיכל, והתם קאמר דאין רשאין לצאת עד שינטל ספר תורה להצניעו בהיכל והצניעו, אבל במקום שמוציאין אותו מבית הכנסת להצניעו ואיכא פתחא אחרינא רשאין לצאת אף מקמי שינטל ספר תורה להצניעו, עד כאן. וקשה דאם איתא דרבי יהושע בן לוי לא מיירי אלא במקום שמצניעין אותו בבית הכנסת עצמו ושמואל מיירי במקום שמשמרין אותו חוץ לבית הכנסת, א"כ מאי האי דאמרינן ולא פליגי וכו' דמשמע דתרוייהו מיירו בחד גוונא, אלא דהכא איכא פתחא אחרינא והכא ליכא פתחא אחרינא, לא היה לו לומר אלא דהא והא דליכא פתחא אחרינא ועוד שהעיקר חסר מן הספר, ויותר נכון מה שכתב הב"י [ד"ה ותו] דלפירוש הגאון, רבי יהושע בן לוי איירי בכל מקום בין שנוהגין להוציא הספר תורה להצניעו בבית אחר בין שמצניעין אותו בבית הכנסת שמתפללין בו, לעולם אין הציבור רשאין לצאת עד שינטל ספר תורה כדי להצניעו, ועיין עוד בב"י באורך בזה: 
ומה שכתב בהגה שאם אינם יוצאים רק יחיד לית לן בה. רש"י [סוטה שם] פליג על זה בהידייא דוק בלשון רש"י שהבאתי ותשכח, וכן כתב מוהריק"ש ועיקר: 
לא מצאתי יותר וחבל על דאבדין 


פרי חדש אורח חיים סימן קנח 
========================== 
סעיף ח 
[ואין לו מים וכו']. ומיהו אם יש לו מים בצמצום כדי לשתות ורוצה להחמיר על עצמו וליטול ידיו רשאי, כדאמרינן פרק עושין פסין [עירובין כא, ב] על רבי עקיבא שהיה חבוש בבית האסורים, וכן כתבו בתוספות שם [ד"ה מוטב]. אלא שמכל מקום לט ידיו במפה כדלקמן סימן קס"ג [סעיף א]. אלא דקשה לי אמאי רבי עקיבא לא עביד הך תקנתא, ובפרט (לרב) [לרמב"ם] [ברכות ו, יח] דסבירא ליה דלכתחילה לט אדם ידיו במפה, וצ"ע: 


פרי חדש אורח חיים סימן קנט 
========================== 
סעיף ז 
צריך שיבואו המים וכו'. עיין שו"ע יו"ד סימן ז': 
סעיף ט 
חשיב שפיר כח גברא וכו'. יש ראיה מהא דאמרינן בהנשרפין [סנהדרין] דף ע"ז ע"ב, האי מאן דכפתיה לחבריה וכו': 


פרי חדש אורח חיים סימן קס 
========================= 
סעיף יא 
הגה: לא נפסלו אותן מים. עיין בלשון רש"י ריש פרק כל הבשר [חולין קז, ב ד"ה דטריד], הביאו הב"י יו"ד סוף סימן פ"ט [ד"ה כתב רש"י] ע"ש, ועיין סימן קנ"ט סעיף ו' וסימן קס"ב סעיף ד' וסימן קס"ג סעיף ב': 
סעיף יב 
והמלח וכו'. עיין סעיף ט', וב"י יו"ד סימן ר"א דף רל"ב ע"ב [צח, א סוף ד"ה וכל] דמפליג בין תחילת ברייתן מלוחין כגון מי הים וכו': 


פרי חדש אורח חיים סימן קסו 
========================== 
סעיף א 
[ויש אומרים שצריך ליזהר וכו']. ההיא דאמרינן [ברכות מב, א] תכף לנטילה ברכה, ודאי דהוי במים אחרונים, ומכל מקום גם בנטילה דקודם סעודה בעינן תכף, כדאמרינן באלו דברים [שם נב, ב] תכף לנטילה סעודה. וא"ת אי הכי אמאי לא חשבינן לה בכיצד מברכין [מב, א] באידך תכיפות, הנה תוספות ז"ל [שם נב, ב ד"ה תכף] תירצו דמשום (דשנייה) [דשנויה] במשנה לא חש למיתנייה, ודבריהם תמוהים דהא חשבינן תכף לסמיכה שחיטה, ומשנה היא במנחות פ"ט [משנה ח], ואפשר דכיון דפלוגתא דבית שמאי ובית הלל היא בפלוגתא לא קמיירי, ואם תרצה לומר דבית שמאי במקום בית הלל אינה משנה, איכא למימר דכי אמרינן תכף לנטילה ברכה חשבת לה בתרתי, ובין בתחילה ובין בסוף קמיירי. ואי קשיא לך מהא דאמרינן בחולין [קו, ב] נוטל אדם ידיו שחרית ומתנה עליהם כל היום, דאלמא דלא בעינן תכף, יראה לי שמפני זה פסק ר"ח [הובא בתלמידי רבינו יונה ברכות מא, ב ד"ה ולענין] כלישנא דמחמיר [חולין קז, א], דהויא דוקא בשעת הדחק, ומכל מקום שאר הפוסקים לא הסכימו עמו. ועיין מה שתירצו בזה והביאו מרן ז"ל [בב"י] בסימן קס"ד [ד"ה אמר] כי שם ביתו ועיין שם: 


פרי חדש אורח חיים סימן קסז 
========================== 
סעיף ו 
בהגה: והא דאם שח דברים בטלים צריך לחזור ולברך היינו דוקא שמה קודם שאכל הבוצע אבל אח"כ לא הוי שיחה הפסק. הך דינא לאו בר סמכא היא וכמו שכתב מר"ן ז"ל בב"י [קמה, א ד"ה כתב הרוקח] ויפה כיון, וכן מוכח מהא דאמרינן [ברכות מ, א] טול כרוך טול כרוך דלא הוי הפסק, אלמא שצריכין לטעום כולם, וכן כתב הרשב"א בפרק שלושה שאכלו [שם מז, א ד"ה ולענין] אהא דאמרינן אין המסובין רשאין לטעום עד שיטעום המברך. וז"ל, והא דאמרינן לעיל בעל הבית בוצע כדי שיבצע בעין יפה ואמרינן נמי טול כרוך אינו צריך לחזור ולברך, דמשמע מינייהו שצריכין המסובין לאכול מככר הברכה, התם כשהיו כולן זקוקים לככר אחד. [ע"כ]. (וזה) [מזה] מבואר שאינו חיבוב מצוה כמו שכתב מור"ם. והכי נקטינן שאם הפסיקו בדברים, שצריכין לחזור, וזה פשוט. ועוד ראיה מהא דאמרינן [שם מ, א] אין הבוצע רשאי לבצוע עד שיביאו מלח או לפתן לפני כל אחד ואחד, אלמא דכולהו חייבין לטעום: 
סעיף יג 
היבא דלא קבעו מקום וכו' יצאו. אבל הרא"ש [שם פ"ו סימן לג] אמתניתין [שם מב, א] דהיו יושבין לאכול, הביאו הב"י [קמה, ב ד"ה ואם היו] כתב וז"ל, אבל אם לא הסיבו אף על גב דשומע כעונה אפילו אמר אמן לא יצא. ועיקר, ועיין  במה שכתב הרשב"א דף לו ע"ג [שם מב, ב ד"ה ירושלמי], ולמעשה צ"ע: 


פרי חדש אורח חיים סימן קסח 
========================== 
סעיף ב 
אם יש לאדם שני חצאי לחם. לכאורה נראה להביא ראיה לזה מהא דתנן פ"ט דחולין [קכד, ב], ומודה ר"ע בשני חצאי זיתים שתחבן בקיסם והסיטן שהוא טמא. אלא שאין צריך לזה, דהכי איתא בהידייא בסוף פרק חלון [עירובין פא, א], תפרה בקיסם מערבין בה והא תניא אין מערבין לא קשיא הא דידיע תיפרה הא דלא ידיע תיפרה: 
סעיף ד 
פת שעורים ופת כוסמין מברך על של שעורים כיון דהוא ממין שבעה. כתב מג"א ס"ק ו' דאע"ג דכוסמין מין שבעה דבכלל חטין הם, מכל מקום שעורים עדיפי דכתיבי בהידייא בקרא, אגודה [ברכות סימן קמט], ע"כ. ולי נראה דאע"ג דכוסמין מין החטין והחטין ממין ז', מכל מקום כוסמין בפני עצמו אינו משבעת המינין דלא מקרי חטה, ודוק: 
סעיף י 
חביצא דהיינו פרורי לחם וכו'. יש לדקדק הרבה בסוגייא וארחיב בזה הדיבור כשאפנה בסייעתא דשמיא, לבד זה אזכיר שמה שכתב בסעיף י"א וי"ב דין פרורין במים ופת שרוי ביין, יראה דפליג אמה שכתב לעיל [סעיף זה] ואם אינו מחובר אלא מפורר מברך ברכת (מ"ז) [המזון]: 


פרי חדש אורח חיים סימן קע 
========================= 
סעיף א 
[ואם דבר עם חבירו וכו']. מדברי המחבר משמע דדבר עם חבירו והפליג יכול ליטול ידיו בחוץ, דדוקא בהשתין דמאיס לבני חבורה צריך ליטול ידיו לפניהם. ומלשון הברייתא [יומא ל, א] ומדברי הרמב"ם פ"ז מהלכות ברכות [הלכה ח] משמע דבכל גוונא צריך ליטול לפניהם, וכן עיקר: 
סעיף י 
[לא ישוך פרוסה]. וכל שכן שלא יניחנה לתוך הקערה, וכן כתב הטור. וקשה מהא דלקמן סימן קע"א סעיף ג' שהמדקדקים אוכלים מעט מן הפת עם הדייסא, וצריך לומר דהכא מיירי בדאיכא אחרים עמו דמאיסי ולקמן באוכל הוא לבדו: 


פרי חדש אורח חיים סימן קפד 
========================== 
סעיף ד 
[צריך לברך מספק]. ומכל מקום לא מצי להוציא אחרים שודאי לא בירכו, דמאי דקי"ל ספיקא דאורייתא לחומרא אינו אלא מדבריהם וכמו שכתבתי בפרושי ליו"ד סימן ק"י בכללי הספק ספיקא [אות א ד"ה אמנם] ולא אתי מדבריהם ומפיק דאורייתא, כן נראה לי: 


פרי חדש אורח חיים סימן קפט 
========================== 
סעיף ב 
[בבית האבל אומר וכו']. כתב ב"י [סוף הסימן] וז"ל, וכיון שהרי"ף [ברכות לד, ב] והרמב"ם [ברכות ב, ח] הסכימו לדעת בעל הלכות גדולות [שם פ"ו] שאין לומר לוקח נפשות במשפט, הכי קי"ל. וכן נראה לי שמלבד ראייתם שכתבו דיש מיתה בלא חטא [שבת נה, ב], יש ראיה מהא דאמרינן פ"ק דחגיגה [ד, ב] ויש נספה בלא משפט [משלי יג, כג] וכגון דאיתרעא מזליה, ואמרינן בפ"ק דתענית [ה, ב] במעשיהם לא נאמר אלא באמרי פיו. ואפשר שזהו טעם מה שאמרו ז"ל אין הצדיקים מתים אלא א"כ אומרים בפיהם שימותו, ועובדא דהרואה [ברכות סא, ב] גבי רבי עקיבא שאמרו המלאכים זו תורה וזו שכרה והשיב הקדוש ברוך הוא חלקו בחיים, ועובדא דרבי חייא (דסמ"ק דמסרי) [דמסיק]  נפשיה למלאך המות [מו"ק כח, א], וכההיא דאמרינן [ברכות ה, א] יסורין של אהבה, וכתב רש"י [ד"ה יסורין] להרבות שכרו: 


פרי חדש אורח חיים סימן קצ 
========================= 
סעיף ה 
[צריך לברך בורא פרי הגפן]. כן כתב בב"י [ד"ה מצאתי] משום ספר אגודה [פסחים סימן עה] והביאו מור"ם לעיל סימן קע"ד [סעיף ה]. וכן נראה מהא דאמרינן בפרק ערבי פסחים דף ק"ג [ע"א] תינח בי ריש גלותא דהכי עביד דספק מייתי לן, יע"ש. וכנראה שהכל בקיאות אחד. וכסברת האגודה כתבו התוספות שם [ד"ה לא]: 


פרי חדש אורח חיים סימן קצב 
========================== 
סעיף א 
[היו המסובין ג' חייבין בזימון]. כתב ב"י [ד"ה כתב] משום המרדכי [ברכות רמז קנה] דשלשה שאכלו משבעת מינים חייבין בזימון ואין נראה כן מדברי הפוסקים וכו', וכן עיקר. ומכל מקום יש לסמוך אסברא זו מהא דאמרינן בכיצד מברכין [שם לז, א] ומעשה ברבן גמליאל וזקנים שהיו מסובין בעליה ביריחו והביאו לפניהם כותבות ואכל, ונתן רבן גמליאל רשות לרבי עקיבא לברך, קפץ ובירך ר"ע ברכה אחת מעין שלש וכו'. ואינו מחוור, דסתמא אמרו בפרק כל הבשר [חולין קו, א] אין מזמנין לפירות, והך עובדא דרבן גמליאל לא קשיא כלל, ואדרבה משם סייעתא, וכמו שכתבו בתוספות ז"ל שם [ד"ה ושמע]. וראיה לדברינו מהא דמפיקינן ברכת זימון מוברכת את ה' אלהיך [דברים ח, י] והך קרא לא קאי אלא אלחם, ואפילו למאן דסבירא ליה דברכת מעין שלש דאורייתא, קאי ארץ הפסיק הענין והך קרא לא קאי אלא אלחם, וזה פשוט, ואף על גב דאיכא מאן דמפיק ברכת זימון מקרא אחרינא הא אשכחינן מאן דפליג עליה. ועוד מוכח בהידייא דלא כמרדכי מסוגיין דדף מ"ח [ע"א] אפילו לא טבל עמהם אלא בציר ולא אכל עמהם אלא גרוגרת מצטרף וכו', אכל עלה ירק ושתה כוס יין מצטרף. מהא שמעינן דליכא זימון בשבעת מינים, דהא הכא דוקא לאצטרופי אמרינן דמהנו גרוגרות וכוס יין, הא אי כולם אכלו גרוגרות או שתו יין ודאי דליכא זימון, וזה פשוט. איברא דקשיא לי לדברי הרא"ש [שם פ"ז סוף סימן כא] שכתב דלהוציא את הרבים ידי חובתן, מדקאמר דגן ולא פת דסגי בברכת מעין שלש. וקשה דמאי איכא למימר בהא דאמרינן [שם] תשעה שאכלו דגן ואחד ירק מצטרפין, הכי נמי דגן ולא פת ומתוך דבריו לא משמע כן, וצ"ע: 
סעיף ב 
[ולא הזכירו אלהינו אין יכולים לחזור]. עוד כתב הב"י [ד"ה כתוב], כתוב באורחות חיים אם טעו המזמן בעשרה והעונים ולא בירכו בשם אין יכולים לחזור (בו) [כו'] דאין זה כמי שבירך עד שיענו אחריו. ולא דק, שאפילו שענו אחריו הוא לא הפסיד בשביל זה ויאמר ברוך אלהינו. וזה פשוט אצלי ודוק: 


פרי חדש אורח חיים סימן קצג 
========================== 
סעיף ב 
[אפילו לא הוקבעו מתחלה]. טור, כתב הרב רבינו יונה ז"ל [ברכות לב, ב ד"ה שלשה] הא דתנן [שם נ, א] שלשה שאכלו אינן רשאין ליחלק, דוקא כשקבעו עצמם ביחד בתחילת ברכת המוציא, אבל אם נקבעו אח"כ באכילה ביחד רשאין ליחלק, ע"כ. אין לדקדק הפך מזה מהא דאמרינן בכיצד מברכין [שם מב, ב] גבי תלמידי דרב בתר דכריכי יתבי וקמיבעייא להו. וכתבו בתוספות [ד"ה עשרה] וא"ת אמאי המתינו למיבעי עד ברכת המזון והיאך בירכו על הפת מתחילה, וי"ל דישבו לאכול זה אחר זה וברך כל אחד לעצמו המוציא, ע"כ. דשאני התם שאמרו מעיקרא ניזל וניכול לחמא אנהר דנק וזה ברור ודוק. ומכל מקום דברי הרא"ש [שם פ"ז סימן א] עיקר, והכי מוכח [מ]הא דאמרינן [שם] דף מ"ז ע"א רב ושמואל הוו יתבי בסעודתא, אתא רב שימי בר חייא הוה קמסרהב ואכיל, א"ל מאי דעתך לאיצטרופי בהדן אנן אכילנא לן ודוק: 


פרי חדש אורח חיים סימן קצו 
========================== 
סעיף ג 
[והוא הדין לשלשה שמודרים זה מזה]. ב"י [ד"ה והטעם] וטעמא דלא מהני מה שיכולים לישאל על נדרם, נראה לי משום דא"כ כי כהנים אכלי תרומה תיפוק ליה דזר נמי מצי אכיל תרומה אי מתשיל עלה וכו'. ותמהני דהא אסיקנא בנדרים פרק הנודר מן הירק דף נ"ט [ע"א] דכיון שבאת ליד (גבאי) [כהן] לא מיתשיל עלה. ויש לדחוק ולומר כי היכי דלא נישויה למר"ן ז"ל טועה, דהכי קאמר דאמאי לא מוקי הש"ס שנתנו ליד כהן וכגון בתנאי דמצי לאיתשולי עליה, וקמ"ל מתניתין דכיון דאי בעי לאיתשולי מתשיל דחייבין בזימון אף על גב דחד לא מצי למיכל מדחבריה, ומדלא מוקי לה בהכי דהוי רבותא טפי אלא תלי טעמא דכיון דכהן מצי אכיל, משמע דליכא חיוב זימון אלא היכא דחד מיהא מצי אכיל מדחבריה: 


פרי חדש אורח חיים סימן קצז 
========================== 
סעיף ג 
כתב ויש אומרים דבכזית דגן מהני אפילו אינו פת. ליתא, דהך סברה היא סברת הרא"ש [ברכות פ"ז סוף סימן כא] שכתב כן גבי מוציא את הרבים ידי חובתן אבל לא גבי צירוף. ואולי הרב ז"ל נקיט סברת הרא"ש, ודגן דאיתמר בש"ס [שם מח, א] לא הוי פת, וכפי זה אפילו למאן דאמר דבשלשה בעינן דגן היינו דלא הוי פת, והך יש אומרים הוי סברת עצמו כפי מה שכתב הרא"ש, וצ"ע: 
סעיף ד 
בהגה: יש אומרים שאינו חייב לברך מדאורייתא אם לא שתה והוא תאב לשתות. והב"י [ד"ה כתב המרדכי] כתב שהפוסקים מדלא הזכירוהו חלוקים בזו. ובאמת שכך נראה מהסוגייא [ברכות מט, ב] לפי דעת הפוסקים דסבירא להו דכזית הוי דאורייתא. וראיתי בחידושי הרשב"א באלו דברים [שם נב, א ד"ה ולענין] אמתניתין דקתני בא להם יין לאחר המזון בית שמאי אומרים מברך על היין ואח"כ מברך על המזון, ובית הלל אומרים מברך על המזון ואח"כ מברך על היין. וז"ל, משמע מינה לכאורה לבית הלל דברכה טעונה כוס, ומסתברא דבית הלל לאו דוקא מברך על המזון ואח"כ מברך על היין קאמר, אלא לאפוקי מדבית שמאי דאמרי מברך על היין ואח"כ מברך על המזון, וטעמייהו דבית שמאי איכא למימר משום דכתיב [דברים ח, י] ואכלת ושבעת וברכת, ואכלת זו אכילה ושבעת זו שתייה וכו', ובית הלל אומרים אין צריך אלא מברך על המזון, [עכ"ל]. ואינו מחוור, דהא קיימא לן כבית הלל אליבא דר' יהודה [ברכות נב, א], ומשמע ודאי דכי היכי דדייקינן לבית שמאי דסבירא להו דברכה טעונה כוס ודאי דהכי איכא למידק לבית הלל, וכן עיקר. ובסוף פרקין כתב רש"י [שם נג, ב ד"ה] בא להם יין, הא פריש לה בגמרא בריש פרקין לבית שמאי אין ברכת מזון טעונה כוס ולבית הלל טעונה כוס. ועוד קשה דמדבריו מוכח בהדייא דבית הלל לא דריש ושבעת זו שתייה, וקשה שמאחר דקי"ל דמזמנין עד כזית, האי ושבעת במאי מוקמינן ליה, וצ"ע, ולכן נראה עיקר היש אומרים שהביא בהגה: 


פרי חדש אורח חיים סימן קצח 
========================== 
סעיף א 
והוא הדין אם היה שם כשגמרו מלאכול ולא אכל עמהם כך הוא עונה אחר המברך ואחר העונים. מה שכתב שצריך לענות אמן אחר העונים הם דברי תימה, דדוקא כשלא היה שם ולא ענה ברוך ומבורך עונה, אבל כשהוא שם וענה ברוך ומבורך למה צריך לענות אמן. ויש לדחוק ולומר דהכי קאמר או אחר העונים אמן היכא דאיתיה ולא ענה ברוך ומבורך, ודוק: 


פרי חדש אורח חיים סימן רב 
========================= 
סעיף ג 
[גרעיני הפירות וכו']. שם אהא דתנן [ערלה פ"א משנה ח] ומייתי לה הש"ס [ברכות לו, ב] קליפי אגוזים והגרעינין חייבין בערלה. כתבו בתוספות [שם ד"ה קליפי] מכאן שיש לברך על הגרעינין של גודגדניות וכל מיני גרעינים של פירות בורא פרי העץ. וכתב הרשב"א [שם ד"ה קליפי] שאינו מחוור כלל, שאלו אין חייבין בערלה משום פירי אלא מריבוייא דאת, דדרשינן את הטפל לפריו, ואדרבה בשל גודגדניות ואפרסקין שגרעיניהן מרים משמע דלא מברך בהו כלום ואי ממתק להו ע"י האור מברך עליו שהכל, ע"כ. ובאמת שכן נראה עיקר, אך דברי מרן ז"ל תמוהים כי כיון שהוא ז"ל פוסק כסברת התוספות ודעימייהו דהוי פרי א"כ אפילו מתקן ע"י האור ראוי לברך עליהם בורא פרי העץ כמו שכתב לקמן [סעיף ה] גבי שקדים המרים, והרשב"א שכתב דכי מתקן ע"י האור מברך שהכל, היינו כפי דעתו ז"ל דלאו מתורת פרי מחייבינן להו בערלה אלא מריבוייא דאת, אך לדעת התוספות מסתברא ודאי דאפילו מתקן ע"י האור מברך עליהם בורא פרי העץ כיון דהוו עיקר פרי. ואולי הרב ז"ל מחלק בין דין גרעינין לדין שקדים המרים, דשאני גרעינין דלאו אדעתא דהכי נטעי להו. ומכל מקום לא מיסתבר כלל, דא"כ גם כשהם מתוקים מצד עצמן היה לו לומר שהכל דומיא דקורא, אלא העיקר כדעת הרשב"א, ובכל גוונא לא מברך על הגרעינין אלא שהכל, וגם הרא"ש הדר ביה בהלכות ערלה [ה"ק סימן ז] והכי נקטינן ודלא כמו שכתב בשו"ע: 
סעיף ד 
[אינו מברך עליו כלל]. פרק כיצד מברכין [ברכות לה, ב] שמן זית מברכין עליו בורא פרי העץ, היכי דמי אילימא דקא שתי ליה אזוקי מזיק ליה, ופירש רש"י ז"ל [ד"ה] אזוקי מזיק לגופיה ואין זו אכילה שטעונה ברכה, דגבי ברכה ואכלת כתיב. אבל הרמב"ם [ברכות ח, ב] כתב שמברך עליו שהכל, ויראה דהיינו טעמא דאע"ג דמזיק ליה כיון שנהנה ממנו בעי ברכה, כדאמרינן בגמרא [שם לו, א] גבי קמחא דשערי, דאע"ג דקשה לקוקייאני מברך עליו שהכל, ותנן נמי [שם מ, ב] על החומץ מברך עליו שהכל, אלמא דאע"ג דאזוקי מזיק מברך עליו. ולא דמי לפלפלי וזינגבילא יבישי [סעיף טז] דהני לאו בני הנאה נינהו וכעץ דעלמא דמי. זהו מה שנראה בדין זה וראוי לחוש לדבריו ז"ל, ודוק: 
שם אם הוא חושש בגרונו וכו'. כתב הטור בשם ה"ר יוסף דלאו דוקא חושש בגרונו אלא אורחא דמילתא נקט, והוא הדין נמי אם אינו חושש בגרונו אם נותן שמן הרבה לתוך אניגרון מברך עליו שהרי נהנה ממנו, ובעל הלכות גדולות [ברכות פ"ו ח ע"ג] והר"מ מרוטנבורק [ברכות מהר"ם סימן ה] והרמב"ם [ברכות ח, ב] חלוקין עליו, ע"כ. ובאמת שדברי ה"ר יוסף עיקר, וכמו שכתב הטור דאף כשאינו חושש כיון שהוא נהנה למה לא יברך, ומה שכתב מרן ז"ל בב"י [קעח, ב ד"ה ומ"ש רבינו ויותר] שמתוך דברי הרשב"א [ברכות לו, א ד"ה הכא] נתיישב דבר זה שכתב דכל ששותהו ע"י אניגרון וכו' (וכן) [וכל] שאין מתכוין לרפואה אלא לאכילה הוה ליה אניגרון עיקר, ע"כ. ותימא דאטו הרשב"א כיפי תלה לה במאי שלא נתכוון אלא לאכילה, דסוף סוף כיון שנותן שמן הרבה מאי איכפת לן שאינו מכוין לרפואה, ואין ספק אצלי שהביאו לזה מה שכתב הרשב"א דמדאוקימנא בחושש בגרונו, דאלמא לא משכחת לה לעולם דמברך עליהם בורא פרי העץ אלא בחושש בגרונו, ע"ש. ולדידי לאו מילתא היא ואין אנו צריכין לידחק במה שכתב ה"ר יוסף, דאורחא דמילתא נקט. אלא היינו טעמא דאיצטריך הש"ס לאוקמה בכך ולאו בנותן שמן הרבה ואינו חושש בגרונו, דא"כ פשיטא וכדפרכינן השתא ואיצטרכינן לשנויי דמהו דתימא דכיון דלרפואה קמיכוין, וזה ברור בעיני, והנני מורה ובא בפשיטות כסברת ה"ר יוסף ז"ל: 
סעיף ה 
כשהם קטנים [מברך] בורא פרי העץ. עיין ביו"ד סימן של"א סעיף ע"ד דמשמע דאף קטנים אינם אוכל[ין]: 
סעיף ו 
[צלף וכו']. בגמרא [ברכות לו, א] אמר רב יהודא אמר רב צלף של ערלה בחוץ לארץ זורק את האביונות וכו'. הנה בהך סוגייא רבו הסברות, והנה דעת הר"מ בתוספות [שם ע"ב ד"ה והלכתא] והרא"ש ז"ל [שם פ"ו סימן ג] והראב"ד ז"ל [הובא ברשב"א שם ד"ה ר"א] הוא דהכי פירושא דשמעתתא, דפרכינן לרב מדאוכל את הקפריסין אלמא לאו פירא הוא, ורמינהי מברייתא דקתני על הקפריסין [מברך] בורא פרי העץ דאלמא פירא הוא, ומשניא לעולם פירא הוא ומברכינן עליה בורא פרי העץ כברייתא, ואיהו דאמר כרבי עקיבא דהלכה כמותו בחוץ לארץ כיון דערלה [בחו"ל] הוי מדברי סופרים, הם אמרו והם אמרו דאפילו דהוי פירא לברכה מכל מקום לענין ערלה בחוץ לארץ לאו פירא הוא, ומתוך כך פסקו דעל הקפריסין מברך בורא פרי העץ, והשיגו על בעל הלכות גדולות [הובא בתוספות וברא"ש שם] והרי"ף [ברכות כה, ב] שלא כתבו כן: ויש להביא ראיה לדברי הר"מ [בתוספות] במה שכתב דהא דלגבי ערלה לאו פירא הוא, היינו משום דכל המיקל בארץ הלכה כמותו בחוץ לארץ, ובברכות ליכא חילוק בין ארץ לחוץ לארץ, מדאמרינן בפרק תולין [שבת קלט, א] מכריז רב האי מאן דבעי למזרע כשותא בכרמא ליזרע אלמא מין אילן הוא, ורב גופיה קאמר בפרק בכל מערבין [עירובין כח, ב] דאכשות מברכין עליהן בורא פרי האדמה אלמא מין ירק הוא, אלא על כרחך הדבר ברור דאע"ג דמין ירק הוא ולהכי הוו כלאים בכרם בארץ ישראל, וחכמים מקילין בחוץ לארץ לזורעו והעיקר הוא מה שנוהג בו בארץ ישראל, וזו ראיה מכרעת [ל]דעת הר"מ. ולי נראה כדברי הרי"ף ודעימיה. והן אמת דהך סוגייא דברכות הכי רהטא ואזלא כדכתיבן, מכל מקום אדרבה הך סוגייא הוייא סייעתין, דמוכח מינה בהידייא דלרבי עקיבא על הקפריסין בורא פרי האדמה, וההיא ברייתא אתיא כרבי אליעזר, וכן כתבו ז"ל, (ו)כיון דקי"ל כרבי עקיבא לגבי רבי אליעזר. וכן נראה מדברי הרמב"ם שאפילו בארץ ישראל זורק את האביונות ואוכל את הקפריסין [מעשר שני י, ג] וכמו שכתב מרן ז"ל ביו"ד סימן רצ"ד [ב"י רלז, ב ד"ה ויש], ואין ספק שזו היא שיטת הרי"ף דמסתמא כשיטת רביה אמרה, וזו היא שיטת בעל הלכות גדולות ומינה ילפינן שמברך על הקפריסין בורא פרי האדמה. ויצא להם זה שלא לפסוק כרב מהא דאמרינן [ברכות לו, א] רבינא אשכחיה למר בר רב אשי דקזריק אביונות וקאכיל קפריסין, א"ל מאי דעתיך כרבי עקיבא דמיקל ולעביד מר כבית שמאי דמיקלי טפי. פירוש, דהוה סבירא ליה לרבינא דמאי דהוה קאכיל קפריסין היינו משום דהוה בחוץ לארץ, ומטעמא דכל המיקל בארץ הלכה כמותו בחוץ לארץ, ושני דלאו מהך טעמא אלא משום דרבי עקיבא במקום רבי אליעזר עבדינן כוותיה והיינו אפילו בארץ ישראל, וכי תימא סוף סוף הא בית שמאי מקילי טפי ונעביד כוותיה בחוץ לארץ, ואפילו אביונות מצינא למיכל, ליתא, דבית שמאי במקום בית הלל אינה משנה ולא נאמר בזה כל המיקל. ונמצינו למדין שיפה כיוונו בעל הלכות גדולות והרי"ף לומר מדגבי ערלה לאו פירא הוא מוכח הך עובדא דמר בר רב אשי, גבי ברכה נמי לאו פירא ומברכין בורא פרי האדמה. וכן הסכים הרשב"א [ברכות שם ד"ה רבי אליעזר] וכן פסק מרן ז"ל והכי נקטינן, וכל זה דלא כמו שכתבו תלמידי ה"ר יונה ז"ל [שם כה, ב ד"ה ומדלגבי] וזה ברור. ודוק היטב בלישנא דגמרא דקאמר רבי עקיבא במקום רבי אליעזר עבדינן כוותיה, דלא היה לו לומר אלא רבי עקיבא במקום רבי אליעזר משנה היא, אלא ודאי כדאמרן. ועל פי שנים עדים יקום דבר שדעת הרי"ף כן, העד האחד מדהשמיט [הרי"ף] תיבת בחוץ לארץ ממימרא דרב, והעד השני הרמב"ם תלמידו שסבירא ליה כן ודוק: 
סעיף ט 
[על הנובלות שהם וכו']. אבל על תמרי דזיקא דהיינו שמסירן הרוח מברך עליהם בורא פרי העץ, כדאמרינן בגמרא [שם מ, ב] בלישנא בתרא אלא למ"ד תמרי דזיקא שהכל, בורא פרי העץ מיבעי ליה לברוכי, וכתב רש"י ז"ל [ד"ה פרי] שהרי לא נשתנו לקלקול, ודלא כרבינו ירוחם שהביא מרן ריש הסימן [קעח, א ד"ה ובעודם] שכתב נובלות שהוא מין פרי שלא נגמר בישולו שהכל והיינו כלישנא קמא: 
סעיף י 
והרא"ש כתב וכו'. כן כתב בפסקיו [ברכות פ"ו סימן יח] וממה שכתב בתשובה כלל ד' [סימן טו] ומייתי לה הב"י סוף סימן ר"ה [ד"ה ועל] משמע שאם בישלם בשביל מי הירקות מברך שהכל, וע"ש ודוק: 
סעיף יח 
[על פלפל וכו' כשהם רטובים]. מתוך הש"ס [שם לו, ב] מוכח בהידייא דמברך עליהם בורא פרי העץ, ומכל מקום מתוך תשובת הרשב"א [ח"א סימן ת] הביאה הב"י [קעט, ב ד"ה פלפל] למדנו ישוב לדעת הגאונים שכתבו שמברך בורא פרי האדמה, יע"ש. ומכל מקום נשאר אצלי תמיה אמאי הרמב"ם ושאר פוסקים ז"ל השמיטו דין פלפלין רטיבתא שחייבין בערלה, ולכן עלה בדעתי לומר דסבירא ליה להרמב"ם דמאי דפרכינן הכא בסוגייא לאו מדרבי מאיר פרכינן דהא ודאי לית הילכתא כרבי מאיר, אלא הכי קאמר דעל כרחך לא פליגי רבנן עליה דרבי מאיר אלא דלא מיחייבי בערלה, אך מכל מקום פירא הוי ומברכינן בורא פרי האדמה, ומשני דההיא ברטיבתא. כן נראה לי: 



 *   *   *   *   *   *   *   *   *   *   *   *   *   * 
פרי חדש אורח חיים סימן רו 
========================= 
סעיף ב 
[ונתכוין לפטור את פרי העץ]. נמשך אחר ה"ר יונה ז"ל [ברכות כח, ב ד"ה אבל] אבל רש"י [שם מא, א ד"ה אבל] חולק בזה וסבירא ליה דהא דאמרינן בירך על פירות האילן בורא פרי האדמה יצא הני מילי בחד מינא וטעה ובירך עליו בפה"א, אבל צנון וזית אפילו נתכוון לפטור הזית, ובדיעבד לא מהני ולא נפטר זית, וכן העתיקו בתוספות ז"ל משמו. ומסתברא כדברי ה"ר יונה ז"ל מדאמרינן בש"ס [שם] מתיבי היו לפניו צנון וזית מברך על הצנון ופוטר את הזית, ולסלקא דעתך דש"ס תיקשי ליה מתניתין [שם מ, א] דתנן בירך בורא פרי האדמה יצא דמשמע דוקא בדיעבד והכא קתני לכתחילה, אלא ודאי דמשמע ליה דכיון דאיכא צנון שראוי לברך עליו בורא פרי האדמה הוה ליה זית בדיעבד ולכתחילה מצי לפטור את הזית, וכן תירץ הרשב"א ז"ל [שם מא, א ד"ה מתיבי]. וכיון דהמקשן הוה סבירא ליה דאפילו בכהאי גוונא מיקרי דיעבד לית לן לאפושי פלוגתא בינייהו, ואפילו לדידן דפסקינן שמברך על זה וחוזר ומברך על זה היינו לכתחילה, אבל אם נתכוון לפטור הזית יצא וכפסק מרן ז"ל שיפה כיון, כן נראה לי ודוק: 
סעיף ו 
בהגה: רק שלא היה דעתו עליו לאכול. עיין בתוספות דברכות דף ל"ט ע"ב ד"ה והילכתא: 


פרי חדש אורח חיים סימן רח 
========================= 
סעיף ה 
ד"ה והתוספות נסתפקו אם יברך וכו'. קמח אפילו של חטים. מתוך דברי מרן וגם מדברי הטור משמע דבקמח מודו תוספות דלאחריו בורא נפשות רבות, וליתא, דגם בקמח נכון ליזהר שלא לאוכלו אלא בתוך הסעודה וכדברי התוספות. וכן מוכח להידייא מדברי הרשב"א בחידושיו גבי קמחא דחיטי [ברכות לו, א ד"ה קימחא], ומדברי תלמידי ה"ר יונה פרק כיצד מברכין [שם לב, א ד"ה ונראה] גבי פלוגתא דרבן גמליאל וחכמים והכי נקטינן: 
סעיף ח 
[על פת דוחן]. כתב הרי"ף [שם כו, א] ופת דוחן בתחילה מברך שהכל ולבסוף בורא נפשות רבות. ויראה שטעמו דאע"ג דמעיקרא הוה בעי למימר הש"ס [שם לז, א] דאפילו אפת דוחן מברך עליו בורא מיני מזונות, מכל מקום בתר דאשכחנא ברייתא דאלו הן מעשה קדירה דקתני אורז ואלו דוחן לא קתני, דליכא למימר תנא ושייר, חדא דמאי שייר דהאי שייר, ותו תני תנא אלו ואת אמרת תנא ושייר, והכי פרכינן בפרק קמא דקדושין [טז, ב], וכיון דאשכחנא האי ברייתא ודוחק לאוקמא כרבי יוחנן בן נורי כיון דלית הילכתא כוותיה. ותו דגם לפי סברת הש"ס דמוקי האי ברייתא כרבי יוחנן בן נורי משמע ליה נמי פשטא דברייתא דבאורז דוקא. ותו דבברייתא דהכוסס לא מידכר אלא אורז משמע דבדוחן אינו מברך אלא שהכל, על כרחך ההיא ברייתא דאייתי תלמודא בקמייתא פירושה כדאיתא בגמרא כמעשה קדירה ולא כמעשה קדירה, זהו דעתו. ומכל מקום יותר נכון לומר דאפת דוחן נמי בורא מיני מזונות דומיא דאורז, חדא דההיא ברייתא דהביאו לפניו פת אורז ופת דוחן משמע ודאי דעל כרחך הדוחן מברך בורא מיני מזונות, דמאי דדחינן כמעשה קדירה דמברכין עליה תחילה וסוף דחייה הוא, דמהיכא תיתי דלא ניברוך עלייהו דמי גרע ממלח וזמית וכדפרכינן לעיל, אלא ודאי דתריצת דהאי ברייתא דקמ"ל דמברך בורא מיני מזונות על פת אורז ודוחן, ובברייתא דהכוסס לא אדכר אלא אורז משום דאתי לאפוקי מדרבי יוחנן בן נורי. ועוד מוכח כן מתוך הסוגייא דלאוקימתא דרב ששת [ברכות שם] דמוקי ברייתא דהכוסס כרבן גמליאל, הא שמעינן ליה לרבן גמליאל בהידייא [שם ע"ב] דאפת אורז ודוחן סבירא ליה ברכה אחת מעין שלש, ואלו בברייתא דהכוסס לא קתני אלא אורז, אלא ודאי כדאמרן. ואף על גב דדחינן לה, מכל מקום לאו מכח האי קושיא  דחינן לה, וזכינו לדין שהעיקר כדברי החולקים [רא"ש שם פ"ו סימן ח] ונקטינן שגם על פת דוחן מברך בורא מיני מזונות, כן נראה לי, ודוק: 
סעיף יג 
אבל אם אכל תפוחים ושתה יין צריך לברך בורא נפשות רבות על התפוחים. כתב הרשב"א בפרק כיצד מברכין [שם מד, א ד"ה ולענין] והביאו מרן בב"י [קפה, ב ד"ה כתב א"א] דלאותם שחותמים על הארץ ועל הפירות, שאינו צריך לברך דומיא דשבעת מינים. ולי נראה שאפשר דשאני התם שמתחיל הברכה על העץ ועל פרי העץ משא"כ הכא: 
סעיף יז 
[שאם אכל דייסא וכו'], אף על פי שמדברי תלמידי ה"ר יונה [שם כט, ב ד"ה לאחר] משמע כן, אינם דברים של טעם, דמילתא דפשיטא דדייסא זיין ומסעד טפי מתמרי, וכיון שיצא לנו מתוך סוגייא דבפ"ק דברכות [יב, א] שאם בירך על התמרים ברכת הזן יצא, כל שכן על חמשת מיני דגן. והנה רש"י ז"ל בפרק כיצד מברכין [שם מא, ב] אהא דאמרינן שלא מחמת סעודה בתוך סעודה טעונים ברכה לפניהם, כתב רש"י [ד"ה] שלא מחמת סעודה, כגון דייסא וכן כרוב ותרדין, ולא לאחריהן דמיני מזון נינהו וברכת המזון פוטרתן, ע"כ. ואף על גב דכרוב ותרדין לא משמע הכי, דאי משום דזיין הא כל מילי בר  ממים ומלח מיזן זייני, וכמו שהקשה הרא"ש [שם פ"ו סימן כו] על דברי בעל הלכות גדולות [שם פ"ו] מכל מקום בחמשת מיני דגן הדין דין אמת. (ומסתברא לי דקלח של כרוב דאמרינן לקמן מד, ב כרוב למזון, שאם בירך עליו ברכת הזן יצא, דנהי דרבנן פליגי עליה דרבי עקיבא דקאמר שם ע"א שלש ברכות, מכל מקום בדיעבד יצא כנ"ל וכדאמרינן נמי גבי תרי תלמידי דכרוב עדיף דזיין בדף ל"ט ע"א). ואף על פי שהפוסקים סתרו פירוש  רש"י, מכל מקום מדבריו אנו למדין דין זה, וסברת בעל הלכות גדולות יוכיח דינינו דאיהו ז"ל כתב [שם] שחביצא ודייסא נפטרין מברכת המזון משום דהוי מזון, אבל תמרי ורמוני לאו מזון, והביאו הרא"ש, הנה לך בבירור שסבירא להו דדייסא מיסעד סעיד וזיין טפי מתמרי. ואף על גב דבתמרי אין דינו מחוור שכנראה הוא ז"ל [הבה"ג] נמשך אחר הירושלמי [ברכות פ"ו הלכה ה] ואנו אין לנו אלא כשיטת תלמודינו בפ"ק דברכות [יב, א], מכל מקום נקטינן דמילתא דפשיטא דדייסא ושאר מיני דגן במכל שכן דתמרי ודלא כפסק השו"ע, וכן מצאתי לבעל באר הגולה [אות ו] שהשיגו. וסוף דבר שעל חמשת מיני דגן או יין או תמרים אם בירך ברכת הזן יצא, אבל בשאר פירות ברכת שלש אינה פוטרת מעין שלש, וכדמוכחי הפוסקים מהא דאמרינן [שם מא, ב] לאחר הסעודה טעונים ברכה לפניהם ולאחריהם. ועיין בתוספות דפסחים דף ק"ו ע"ב בד"ה מקדש אריפתא, ודוק: 
דע שאף על פי שהרשב"א ז"ל גבי יין בתוך הסעודה כתב [שם מב, א ד"ה אי הכי] דביין ברכת שלש פוטרת מעין שלש דידיה, היינו דוקא בתוך הסעודה, וכמבואר שם דמתוך דהויא קביעות לאכילה הויא קביעות לשתייה, הא לאו הכי משמע דלא יצא. ומכל מקום בפרק שלשה שאכלו [שם מח, א ד"ה הא] גבי שמעון בן שטח הסכים בתירוץ שני דכיון דיין מיזן זיין יצא דומיא דתמרי פ"ק דברכות [יב, א] אף על גב דליכא קביעות סעודה: 


פרי חדש אורח חיים סימן רט 
========================= 
סעיף ג 
[מפני שהוא של תורה]. דע כי ברכת מזון השלש ברכות מן התורה וברכה רביעית דוקא מדרבנן, שביבנה תיקנוה [ברכות מח, ב], וזה פשוט, ודלא כמו שכתב מרן ז"ל בב"י או"ח סימן קצ"א גבי פועלים שאין מנין הברכות שאחר המזון מן התורה. וכן העלה מוהר"ש חיון ז"ל [שו"ת בני שמואל ח"ב] בסימן מ"ב ויש הוכחות רבות לזה. אמנם בברכת מעין שלש מצאנו ראינו לטור ז"ל בסימן זה דכתב דהוי דאורייתא וזו היא דעת הרא"ש בב' מקומות בבירור בכיצד מברכין [פ"ו סימן טז] וזו היא דעת ה"ר יונה [שם כד, ב ד"ה גמ'] והרשב"א ריש כיצד מברכין [שם לה, א ד"ה הכי], וכתב סמ"ג [עשין כז הלכות שאר ברכות] שכן משמע מתוך דברי בעל הלכות גדולות [ברכות פ"ז י ע"ד], והוא ז"ל חלק עליו וסבירא ליה שאינה אלא מדרבנן, וכן נראה מדברי הרמב"ם [ברכות ח, יב] וכמו שכתב מרן ז"ל. ואיכא בינייהו דאי מספקא ליה אם בירך או לא, למאן דאמר דאורייתא צריך לחזור ולברך ולמ"ד דרבנן אין צריך לחזור ולברך. ולהלכה למעשה ראוי והגון שלא לברך שלא יהא אלא ספק שב ואל תעשה שאני, ומה גם שנראה לי עיקר כסברא זו. ומנא אמינא לה מדתנן פ"ג דברכות [כ, ב] גבי בעל קרי ועל המזון מברך לאחריו ואינו מברך לפניו, ואלו שבעת המינין לא קתני, והיינו טעמא כדאמרינן בגמרא [שם כא, א] דברכת המזון וקריאת שמע דאורייתא, אלמא ברכת שבעת המינין דרבנן. וכן יש לדקדק מהא דאמרינן סוף פרק כיצד מברכין אהא דתנן [שם מד, א] אכל תאנים וענבים מברך אחריהן שלש ברכות דברי רבן גמליאל וחכמים אומרים ברכה אחת מעין שלש. ואמרינן בגמרא מאי טעמא דר"ג דכתיב [דברים ח, ח] ארץ חטה ושעורה וכתיב [שם פסוק ט] ארץ אשר לא במסכנות תאכל בה לחם וכתיב [שם פסוק י] ואכלת ושבעת וברכת, ורבנן ארץ הפסיק הענין, ע"כ. והשתא דקיימא לן דארץ הפסיק הענין וכרבנן, ברכת מעין שלש מן התורה מהי תיתי והא לא קאי וברכת אלא אלחם גרידא, אלא ודאי דהוי מדרבנן שתקנוה בשאר ברכות. ותו דאם איתא דהוי דאורייתא הוי ליה לברוכי ג' ברכות כסברת רבן גמליאל אלא ודאי כדאמרן, ובהכי דחה סמ"ג סברת בעל הלכות גדולות. ועיין בהרשב"א [שם מד, א ד"ה ורבנן] שנדחק בזה ואינו מחוור. ואף על גב דבמתניתין [שם כ, ב] קתני מזון ומשמע לפחות חמשת מיני דגן, ליתא וילמד סתום מן המפורש בברייתא [שם כב, א] דלא קתני אלא פתו, דמשמע דוקא הפת מברך לאחריה: 
ואי קשיא לך סוגייא דריש פרק כיצד מברכין [שם לה, א] דכי בעינן למילף שאר מינין מכרם [ו]קמה דפרכינן מה להצד השוה שבהן שכן יש בהן צד מזבח, ומשנינן אלא דיליף לה משבעת המינין, אלמא משמע בהידייא דברכת שבעת המינין דאורייתא, לא תיקשי ואדרבה הך סוגייא סייעתין, דמעיקרא לא קאמר הש"ס אלא דיליף שאר מינין מכרם וקמה משום דמשמע ליה לש"ס דוברכת לא קאי אלא אלחם, ובהכי איסתלקו כל קושיות הרשב"א [שם לה, א ד"ה אי] על הש"ס, יע"ש. אלא דכי אשכח פירכא הדר ביה למימר דקרא דוברכת קאי לשבעת המינין, אולי בהכי נילף שאר מינין מינייהו, וכיון דלבסוף אשכחנא פירכא נמי לשבעת המינין וברכה נפקא לן מסברא, הדרינן למאי דהוה סבירא ליה לש"ס מעיקרא דוברכת לא קאי אלא אלחם. וכי תימא היכי מצי למימר דברכת שבעת המינין דאורייתא, דא"כ תיקשי ליה מתניתין דפרק ג' [שם כ, ב] וכמו דאקשינן לעיל, דאיכא למימר וליטעמיך מי ניחא היכי סלקא דעתך דש"ס לאתויי בתורת קל וחומר ברכה דלפניה, דתקשי ליה מתניתין דתנן [שם] גבי בעל קרי ועל המזון מברך לאחריו ואינו מברך לפניו, והיינו טעמא משום דברכה לפניה אינה מן התורה, אלא מאי אית לך למימר מאי דתירץ הרשב"א ז"ל [שם לה, א ד"ה וקל] דכיון דלא סליק הני שמעתתא לא דייקינן בה כולי האי, הכי נמי כיון דלמסקנא הדרינן למאי דסבירא לן מעיקרא לא דייק בה תלמודא, כן נראה לי. ושוב מצאתי לתלמידי ה"ר יונה שכתבו בשם רבם ה"ר יונה סוף פרק כיצד מברכין [שם לב, א ד"ה ונראה] דברכת מעין שלש מדרבנן והביא ראיה לזה ועיקר. ועיין בכסף משנה ריש הלכות ברכות [הלכה ב] ובפ"ח דין י"ב: 
ומעתה נשאר לנו לברר כשנסתפק אם בירך ברכת המזון שצריך לחזור ולברך אם צריך לחזור ולברך ברכה רביעית או לא, ומסתברא שצריך לחזור ולברך אותה אף על גב דהיא מדרבנן,  וכן משמע לי מהא דתנן [שם כ, ב] גבי בעל קרי ועל המזון מברך לאחריו ואינו מברך לפניו, ואם איתא ליפלוג בברכת המזון גופיה וליתני ועל המזון מברך שלש ברכות וברכת הטוב והמטיב אינו מברך, אלא משמע דגם ברכה רביעית בעי לברך. ולכאורה אפשר דהיינו טעמא כמו שכתב (מוהרש"ס) [מוהרש"ח] ז"ל [שו"ת בני שמואל ח"ב סימן מב] כי היכי דלא ליתו לזלזולי ביה, אכן אין צורך לזה, אלא כיון שצריך לברך הג' ברכות מן התורה ראוי שיברכו ג"כ ברכה רביעית, וכההיא דכתב הרמב"ם ז"ל בהלכות קריאת שמע פ"ב דין י"ג וע"ש בכסף משנה, וגבי פועלים, שאני התם שהם טרודים במלאכת בעל הבית ולא אטרחוהו רבנן, כן נראה לי ודוק: 


פרי חדש אורח חיים סימן ריא 
========================== 
סעיף א 
איזה מהם שירצה יקדים ואפילו אינו חביב. היא סברת הרא"ש [ברכות פ"ו סימן כה] וכן נראה עיקר מדאמרינן בגמרא [שם מא, א] בשלמא למאן דאמר כשברכותיהן שוות מחלוקת שפיר, אלא למאן דאמר בשאין ברכותיהן שוות פליגי במאי פליגי, ומשני להקדים. ואם איתא כדברי שאר הפוסקים, הא אפילו למ"ד כשברכותיהן שוות פליגי קאמר כשאין ברכותיהן שוות דמברך על זה וחוזר ומברך על זה ואית ליה קדימה בחביב, א"כ למאן דאמר פליגי, סבירא ליה דרבי יהודה אפילו בשאין ברכותיהן שוות אזלינן בתר מין שבעה ולא בתר חביב ומאי קשיא ליה, אלא ודאי דהכי פירושא דשמעתתא, בשלמא למאן דאמר כשברכותיהן שוות מחלוקת שפיר, דכשאין ברכותיהן שוות לא שייך כלל הקדמה ולהכי מברך על איזה מהם שירצה אפילו אינו חביב, אלא למ"ד כשאין ברכותיהן שוות מי נימא דבהא נמי להקדים פליגי הא בהא לא שייך הקדמה, ומשני דאין להקדמה פליגי, וזו שיטה ברורה ודלא כהרשב"א בחידושיו [שם מא, א ד"ה אלא], כן נראה לי: 
סעיף ב 
[ולהרמב"ם אם היה וכו']. בזה נראין דברי הרמב"ם ז"ל [ברכות ח, יג], וכן מוכח מההוא עובדא דתרי תלמידי דבר קפרא [ברכות לט, א] דכי כעס בר קפרא אמר לא על המברך אני כועס אלא על המלגלג אני כועס אם חביריך דומה עליו כמי שלא טעם טעם בשר לעולם. וכתב רש"י ז"ל [שם ד"ה שלא] (ועושה) [ונעשה] הבשר חביב עליו. אלמא שמחמת שלא טעם טעם בשר נעשה חביב, הא אם הורגל בבשר באופן שכרוב ודורמסקית הוו חביבי ליה טפי אף על גב דבעלמא בשר חביב לו טפי אינו נעשה חביב השתא. והכי דייק מתניתין [שם מ, ב] דקתני מברך על איזה מהם שירצה, אלמא בתר השתא אזלינן, והכי נקטינן. וכן משמע מהא דאמרינן בערבי פסחים [קו, ב] זימנין חביב עליה ריפתא מקדש אריפתא, ע"ש: 


פרי חדש אורח חיים סימן ריב 
========================== 
סעיף א 
ואפילו פת חשוב וכו' מברך על הדג. כן כתב הטור. ותמיהא לי טובא דא"כ מאי פרכינן בש"ס [ברכות מד, א] מי איכא מידי דהוי מליח עיקר ופת טפילה, דמאי קושיא דילמא דבעי לאכול דג מליח וכדי שלא יזיקנו אוכלו עם פת וכדמשמע פשטא דמתניתין, ואמאי איצטריך לדחוקי נפשיה ולאוקמי דבאוכל פירות גינוסר שנו, וכתב רש"י [שם ד"ה פירות] שהם חשובים מן הפת, ולמאי נפקא מינה שהם חשובים מן הפת אפילו דלא חשיבי לימא דמיירי שרוצה לאכול פירות גינוסר. אלא ודאי הזקיקו לרבינו לומר כן דאל"כ לוקמיה כפשטא דמתניתין וכדאוקי בקמייתא, אלא ודאי דמשמע ליה לש"ס דלא משכחת פת טפל אלא באוכל פירות גינוסר דהוו חשיבי טפי, הא לאו הכי אף על פי שעיקר אכילתו  הוא דג מליח כיון שאוכלו עם פת הפת פוטרתו דחשיב טפי, וכן מוכח בש"ס דאהא דקאמר ר' יוחנן [שם לה, ב] שמן זית מברכין עליו בורא פרי העץ, אמרינן היכי דמי אלימא דקשתי ליה משתא אזוקי מזיק ליה דתנן וכו', כלומר ולא בעי ברכה כלל, אלא דקאכיל ליה ע"י פת אי הכי הויא ליה פת עיקר ותנן כל שהוא עיקר וכו', ולוקמי לעולם דאכיל ליה ע"י פת אלא שרוצה בשמן לטועמו ומטבל פת בשמן כדי שלא יזיקנו ובהכי הוי ליה שמן עיקר ופת טפל, אלא ודאי משמע דכיון דפת חשיב טפי כל מאי דאכיל ביה אף על גב דהשתא לא  ניחא ליה בפת פת עיקר מיקרי, זולתי פירות גינוסר דחשיבי טפי מפת. ואיכא לדמויי קצת הך דינא להא דרב ושמואל דאמרי תרוייהו [שם לו, ב] כל שיש בו מחמשת המינין מברכין עליו בורא מיני מזונות, כן נראה לי בדין זה ודלא כהטור ושו"ע. וכנראה שאחר המחילה שהטעהו בזה לשון הרמב"ם [ברכות ג, ז] וכמו שכתב מ"מ [דברי חמודות ברכות פ"ו אות קכו] ודוק: 
שם בהגה: [אבל אם אוכל הטפל תחילה]. כתב מרן בב"י [ד"ה כתוב] בשם תרומת הדשן ז"ל [סימן לא] והביאו מור"ם בהגה הרוצה לשתות יין וקשה לו לשתות אליבא ריקנייא ומביאין לו מאכל שהוא ממתק השתייה כיון שהטפל נאכל קודם, שראוי לברך עליו. ולכאורה קשה לי מההיא שמעתתא דצנון וזית [ברכות] דף מ"א [ע"א] והכי איתא התם גבי פלוגתא דרבי יהודה ורבנן מחלוקת כשברכותיהן שוות אבל כשאין ברכותיהן שוות דברי הכל מברך על זה וחוזר ומברך על זה, ומותבינן עלה מדתניא היו לפניו צנון וזית מברך על הצנון ופוטר את הזית, ומשני דהכא במאי עסקינן כשהצנון עיקר, ופרכינן אי הכי אימא סיפא רבי יהודה אומר מברך על הזית שהזית ממין שבעה וכי לית ליה לר' יהודה הא דתנן כל שהוא עיקר וכו', ואם איתא מאי פריך דילמא אית ליה, ומכל מקום סבירא ליה דבעי לאקדומי מין שבעה אף על גב דהוא טפל כי היכי דקדים מין שבעה למין חביב, וכיון דסבירא ליה דבעי לאקדומי להכי מברך על הזית דלא פטר ליה עיקר דאתי בתריה. וי"ל דפריך מכח רישא דמתניתין דקתני מברך על המליח ופוטר את הפת ונימא דלית ליה, וקאמר וכי תימא [הכי נמי] דלית ליה וכו'. אי נמי אין הכי נמי דהוה מצי למימר הכי אלא דסמיך אברייתא דמייתי הש"ס דקאמר ר' יהודה אם מחמת הצנון בא הזית וכו'. אי נמי דמשמע ליה לישנא דמברך על הזית היינו ברכתו הראויה לו דהיינו בורא פרי העץ, ולפי דעת בעל תרומת הדשן לא היה לו לברך אלא שהכל. ומכל מקום אין דין זה מחוור כלל וכמו שהשיג מרן ז"ל [ב"י שם], ואף על פי שאפשר לחלק מדין הרא"ש [שם פ"ו סימן טז] לדין זה, מכל מקום מחוורתא דמילתא שמברך עליו ברכתו הראויה לו שלא בשביל זה שהוא טפל משתנית הברכה, והדין הוא תפל מבלי טעם, אלא ודאי שכיון שמברך עליו לפי שהוא ראשון אין לו דין מברך על העיקר. וכן נראה ממה שהביא [הב"י] בסמוך [ד"ה כתב] [דברי] האגור [סימן רחצ] בשם אור זרוע [ח"א סימן קעו] ודוק: 
כתב רמ"א בתשובה [סימן] א' דכששתה ראשונה ואח"כ אוכלים מעט כדי למתק השתיה, שאין צריך נטילה, דאין חילוק בין ברכה לנטילה, וליתא לענ"ד: 


פרי חדש אורח חיים סימן רטז 
========================== 
סעיף ח 
סיגלי. פירש רש"י [ברכות מג, ב ד"ה סיגלי] וייאולוש בורא עשבי בשמים. אבל רש"י בפרשת ויצא [בראשית ל, יד] כתב דודאי סיגלי עשב הוא ובלשון ישמעאל יאסמין והרמב"ן דחה בפירושו לתורה [שם זה, וכדחייתו נדחה גם כן מה שפירש רבינו ירוחם [נתיב טז סוף ח"ב] דסימלק הוא יאסמין, ולהלכה למעשה לא נדע מה נעשה ולכן ראוי ליזהר שלא להריח על יאסמין שהרי לפי דעת רבינו ירוחם בורא עצי בשמים ולדעת רש"י בורא עשבי בשמים, אך בויאולש דליכא פלוגתא בהידייא מברך בורא עשבי בשמים, כן נראה לי ודוק: 


פרי חדש אורח חיים סימן רכה 
========================== 
סעיף ב 
בהגה: וטוב לברך בלא שם ומלכות. עיין ב"י אהע"ז [סוף] סימן ל"ד ולעיל סימן מ"ו סעיף ח': 
סעיף ה 
אינו חוזר ומברך. ליתא, דמוהר"י מולין [שו"ת מהרי"ל סימן קכז] צידד כך מהא דאמרינן בפרק בתרא דעבודה זרה [סו, א] חמרא חדתא בעינבי חד טעמא הוא, ולא דק, דהא קיימא לן כרבא דבתר שמא אזלינן והאי שמא לחוד והאי שמא לחוד, וא"כ הדבר ברור שחוזר ומברך שהחיינו כדעת בעל תרומת הדשן [סימן לג]: 
סעיף י 
אפילו עכו"ם וכו'. כתב מרן [ב"י סוף הסימן] דהוא מהירושלמי [ברכות פ"ט ה"א], יע"ש. ואני אומר דהכי מוכח בהידייא בסוף פרק קמא דעכו"ם [ע"ז] דף ך' [ע"א]: 


פרי חדש אורח חיים סימן רכח 
========================== 
סעיף א 
ועל הים הגדול. עיין בב"י [ד"ה ומה] תשובת הרא"ש [כלל ד סימן ד], ובפרשת בא אל פרעה פסוק ויהפוך ה' רוח ים [שמות י, יט] בפירוש הראב"ע: 


פרי חדש אורח חיים סימן רלא 
========================== 
סעיף א 
וכן בשיחה אפילו וכו'. השח שיחת חולין עובר בעשה אבל בעסקיו מותר, ה"ר יונה בפרק היה קורא [ברכות ט, ב ד"ה ודברת]: 


פרי חדש אורח חיים סימן רלג 
========================== 
סעיף א 
[תפלת המנחה אחר וכו']. עתה באתי לפי שראיתי לרבים וגדולים בתורה שלא דקדקו בענין זמן תפילת מנחה אימתי מתחיל, וסברו דהא דאמרינן בפרק תפילת השחר [ברכות כו, ב] ואיזו היא מנחה גדולה משש שעות ומחצה ולמעלה הוא מעיקר הדין, וכן נראה מדברי רש"י שם [ד"ה מנחה גדולה], ועיקרן של דברים שזמנה העיקרי הוא מחצות היום ואילך דהיינו מתחילת שעה ז' דעל כרחך מזמן זה מתחיל השמש לערוב לבית מבואו, וכן כתב רש"י בהידייא בפירוש החומש בפרשת בא [שמות יב, ו] ובפרשת אמור [ויקרא כג, ה], והכי משמע בריש פרק מקום שנהגו [פסחים נ, ב] אהא דקתני מקום שנהגו וכו', פרכינן מאי אירייא ערבי פסחים אפילו ערבי שבתות וערבי יום טוב נמי, ומאי קושיא  לימא דבערב שבת ליכא איסור אלא מן המנחה ולמעלה דהיינו חצי שעה אחר חצות ואלו בערבי פסחים נאסר מחצות ואילך, ואין לומר דהיינו דקא משני, דקשה דודקארי לה מאי קארי לה, אלא על כרחך דזמן תפילת המנחה הוי מחצות ואילך, ולהכי פריך שפיר ושני ליה דההיא במנחה קטנה מיירי, וכמו שפירש רש"י ז"ל [שם ד"ה מן], והכי משמע ריש פרק תפילת השחר [ברכות כו, א] דמשני כולי יומא מצלי ואזיל, ואם איתא הרי איכא חצי שעה דלא שייכא לא לתפילת שחרית ולא לתפילת תשלומין, והכי איתא בהידייא בריש פרק אמר להם הממונה [יומא כח, ב] דמייתינן התם מתניתין דחל ערב פסח להיות בערב שבת שנשחט התמיד בשש ומחצה, ופרכינן ונשחטה מכי משחרי כותלי, פירוש דהיינו מתחילת שבע, ומשני ודילמא כותלי בית המקדש בשש ומחצה משחרי משום דלא מיכווני טובא, אלמא שעיקר זמן תפילת המנחה מן הדין הוא מתחילת שבע ואילך, אלא שמפני שכותלי בית המקדש לא מיכווני ביה נשחט התמיד בשש ומחצה, ורש"י הביאו בפ"ק דפסחים דף ה' ע"א ד"ה לא תשחט על חמץ ובפרק מי שהיה טמא [שם] דף צ"ג ע"ב ע"ש ברש"י [ד"ה חמשה עשר], וכיון שתפילת המנחה נתקנה כנגד תמיד של בין הערבים אמרו בפרק תפילת השחר [ברכות כו, ב] ואיזו היא מנחה גדולה משש שעות ומחצה ולמעלה אבל אם התפלל מחצות היום ואילך דהיינו מתחילת שבע פשיטא דיצא, וכן כתבו התוספות בריש פרק תמיד נשחט [פסחים נח, א ד"ה מוקמינן] אהא דאמרינן מוקמינן ליה אדינא בשש שעות ומחצה ודלא כפירוש רש"י שם [ד"ה מוקמינן], וההיא דפסחים דפרק מי שהיה טמא [צד, א] דאמרינן חצי שש וחצי שבע היא עומדת באמצע הרקיע, היינו לומר דלא מינכרא הטייתה לדידן, אבל מילתא דפשיטא דאיכא הטייה לבית מבואה. וכל זה לאפוקי מהב"י [ד"ה ואם עבר] ומהב"ח [ומ"ש ואם] ריש סימן פ"ט, וכן הטור שכתב בסימן רנ"א העושה מלאכה בערב שבת מן המנחה ולמעלה דהיינו משש שעות ומחצה ולמעלה אינו רואה סימן ברכה, ליתא ומחצות היום ואילך אסור. וכן הר"א מזרחי [בבאורו לסמ"ג ריש הלכות פסח לאוין סימן עה] שהביא הב"י [סימן רנא ד"ה ומ"ש] אחר המחילה לא דק, וכן הכסף משנה בסוף פ"ג מהלכות תפילה [הלכה ט] אמה שכתב הרמב"ם טעה ולא התפלל שחרית ועבר חצי היום יתפלל מנחה שתים, כתב דלאו דוקא חצי היום אלא חצי היום וחצי שעה יותר, ולפום מאי דכתיבנא אתי לשון הרמב"ם על נכון. ומעתה מה שכתב ההגה בריש סימן פ"ט שאחר חצות היום אסור להתפלל תפילת שחרית אף על פי שהוציאו מדברי הרשב"א בחידושיו [ברכות כו, א ד"ה איבעיא] והוא לא כיון  לכך, מכל מקום הדין דין אמת מכל הלין ראיות כדכתיבנא. ועיין בפ"ק דפסחים דף י"ב ולשון רש"י ע"ב ד"ה בי קרנתא, ועוד ראיה שהרי בפסח כתיב בין הערבים ומבואר בפ"ק דפסחים דף ה' ע"א דזמן שחיטת הפסח הוי משש שעות ולמעלה, וע"ש בתוספות ד"ה לא תשחט את הפסח, ומיהו יש לדחות כל אלו הראיות דכי היכי דבתמיד מגזרת חכמים לא היה נשחט עד שש ומחצה, הוא הדין לתפילת מנחה שכנגד התמיד תקנוה ודוק: 


פרי חדש אורח חיים סימן רלה 
========================== 
סעיף א 
[זמן קריאת שמע]. עיין בב"י [ד"ה אבל הרמב"ם] שהביא דברי הרמב"ם מפ"א דקריאת שמע [הלכה ט] וכתב דסבירא ליה דמאי דקאמר [ברכות ח, ב] הלכה כרבן גמליאל הוא לאפוקי מרבי אליעזר, ודברי תימה הם, דא"כ לימא אין הלכה כרבי אליעזר או הלכה כרבנן, אלא ודאי דהלכה כרבן גמליאל לגמרי קאמר. וכן משמע בפ"ק דשבת דף י' [ע"א] דקאמר ערבית כיון דכולי ליליא זמן ערבית ומשמע ודאי דאפילו לכתחילה מצי לקרותה, וכההיא ברייתא דמייתי הש"ס [ברכות] דף ט' [ע"א] קריאת שמע ערבית מצותה עד שיעלה עמוד השחר ודוק. ענין שקיעת החמה עיין בתוספות דמנחות דף ך' [ע"ב] ד"ה (אדרבה) [נפסל]: 
סעיף ב 
[אסור להתחיל לאכול]. כתב בב"י [ד"ה אבל ר"י] בשם רבינו ירוחם ז"ל [נתיב ג סוף ח"ה] שאפילו התחיל לאכול והגיע זמן תפילת ערבית שמפסיק, משמע אפילו אי אתחיל מקמי זמן חיובא, וליתא כמו שהביא הר"ן [שבת ד, א ד"ה ומיהו] ראיה מדין קידוש, ועוד דא"כ בני רבן גמליאל וההוא זוגא דרבנן דאשתכיר בהלולא דבריה דרבי יהושע בן לוי [ברכות ט, א] אמאי לא הפסיקו סעודתם, אלא ודאי דהיינו טעמא לפי שהתחילו בהיתר. מיהו מה שכתב הר"ן [שבת שם ד"ה מהא] בשם הרשב"א [שם ט, ב ד"ה ולענין] שאם התחילו לאכול ממש שאינו מפסיק, לא מיחוור כלל, דלשנוייא קמא [שם י, א] כד מפלגינן בין תפילת מנחה לתפילת ערבית דבתפילת ערבית אפילו אם התחילו מפסיקין משום דשכיח שכרות לא מסתבר כלל לחלק לפי שהתחילו לאכול שאין מפסיקין. ובהא עיקר כדברי רבינו ירוחם שאם לאחר זמן איסורו התחיל לאכול מפסיק ומתפלל ערבית ואח"כ גומר סעודתו, כן נראה לי ברור ודוק: 


פרי חדש אורח חיים סימן רמו 
========================== 
סעיף ד 
ישראל שהשכיר שוורים. עיין רלב"ח סימן ק"ו: 
סעיף ה 
אם ישראל וגוי וכו'. עיין סוף סימן רמ"ה בב"י [עמודים יז - יח]. ומה שכתב [בשו"ע כאן] ואם לא התנו מתחילה אסור אף על פי שהתנו אח"כ, בהריב"ש [סימן קנא] איתיה ומייתי לה ב"י סוף סימן רמ"ה [שם ד"ה וז"ל] דגרע טפי כשהתנה אח"כ: 


פרי חדש אורח חיים סימן רמט 
========================== 
סעיף א 
כתב הטור [ריש הסימן] דבמלחמת מצוה מתחילין אפילו בשבת. וכתב מרן [ב"י ד"ה ומ"ש אבל] דכן מפורש בירושלמי [שבת פרק א הלכה ח] דקאמר אבל במלחמת חובה אפילו בשבת, שכן מצינו שלא נכבשה יריחו אלא בשבת. וקשה דהא התם לא התחילו אלא באחד בשבת, שהרי שבעה ימים סבבוה ובשביעי נכבשה, שמע מינה שביום ראשון הקיפוה, ודוק: 


פרי חדש אורח חיים סימן רסג 
========================== 
סעיף יג 
מניחו ליפול וכו'. עיין סעיף ט"ו: 
סעיף טו 
לא יתפלל מנחה וכו' ויתפלל כו'. עיין סעיף י"ג: 


פרי חדש אורח חיים סימן רסח 
========================== 
סעיף ג 
אם היה סבור וכו'. אחר המחילה לא דקדק כאן דבתרומת הדשן [סימן יד] הוי דין זה מהא דכתב ראבי"ה [סימן תקכו עמוד 176] גבי ספירה דסבר דקאי בארבעה ובירך אדעתא דשלשה והוא קאי בחמשה, דלא יצא אפילו סיים בחמשה, וכיון שמרן ז"ל לא פסק כן בסימן (ת"ץ) [תפט] [סעיף ו] א"כ סותר דבריו דהתם. ואני בעוניי בקונטריס שכתבתי בעניינים אלו דחיתי דברי ראבי"ה בשתי ידים והעליתי שפסק מרן גבי ספירת העומר מכוון להלכה, וא"כ הכא נמי לא איכפת לן בכוונה כלל. ומה שהביא תרומת הדשן ראיה מדברי הרא"ש [ברכות פרק א סימן יד] ושכן מוכח מדברי רש"י ז"ל [ברכות יב, א ד"ה בתר], אגב שיטפיה לא דק, דהתם לצידי הבעיא קמיירו, אך לפום מאי דנקטי רבוותא ההיא בעיא להקל גם לדברי רש"י הכונה לא מיפסלא כלל בברכה, וזה פשוט ודוק: 


פרי חדש אורח חיים סימן רעג 
========================== 
סעיף ה 
שחייב עליו ברכה. כתב מגן דוד [ט"ז סק"ד] דמדברי ב"י [עמוד קמט ד"ה כתוב] ורמ"א משמע דהיינו ששתה כשיעור, והך שחייב ברכה פירוש ברכה אחרונה שצריכה שיעור, אבל ברכה ראשונה לא. אלא דקשה דכל קידוש לא נצטרך להיות במקום סעודה דהא צריך לשתות מלא לוגמיו כדלעיל וכו', וליתא דמלא לוגמיו הוי בציר מרביעית, והגאונים מצרכו לשתות רביעית ודוק: 


פרי חדש אורח חיים סימן רעט 
========================== 
סעיף א 
אסור לטלטלו ולהסתפק ממנו באותו שבת. אבל לאחר שבת מותר, ב"י סוף סימן תרע"ז [עמוד תרלג ד"ה ואיכא] ע"ש: 


פרי חדש אורח חיים סימן רפב 
========================== 
סעיף ד 
עיין בהגה. ואם יש שלשה ספרים כמה קוראין בכל אחד, עיין סימן תרפ"ד סעיף ג': 


פרי חדש אורח חיים סימן רפה 
========================== 
סעיף ג 
[מיום ראשון ואילך]. ואפשר נמי ממנחה של שבת ואילך, וכדמוכח בסעיף ד': 
סעיף ו 
[מלמדי תינוקות]. משמע דמיירי בשלומד עם התינוקות מקרא ולעז וכמאן דאמר דלעז חשיב כמו תרגום, ועיין בספר מגן אברהם ס"ק ט' יע"ש: 


פרי חדש אורח חיים סימן רצו 
========================== 
סעיף ח 
[נשים חייבות בהבדלה וכו' ויש מי שחולק]. עתה באתי ללמוד וללמד אי נשים חייבות בהבדלה או לא, ומדאורייתא לא מיבעיא לן דפשיטא שאינן חייבות אליבא דהנהו פוסקים דסבירא להו דהבדלה היא מדרבנן, ולדעת הרמב"ם ז"ל [ריש] פרק כ"ט מהלכות שבת דסבירא ליה דהוי דאורייתא ומפיק ליה מזכור [שמות כ, ז], ויש לי לסמוך דבריו מהא דאמרינן בריש נזיר [ג, ב] מיין ושכר יזיר לאסור יין מצוה כיין הרשות. ופריך מאי ניהו קדושה והבדלה מושבע ועומד מהר סיני הוא, ואי אמרת בשלמא דעיקר הבדלה מן התורה ניחא, אלא אי אמרת דעיקר הבדלה מדרבנן לא הוה ליה למימר אלא מאי ניהו קידושא ותו לא, אלא משמע דהוי מדאורייתא, וכיון דכן מינה ילפינן דקידוש דבר תורה בדברים אבל לא על היין. וכן כתב הרמב"ם ז"ל [שם] בפרק הנזכר. ודלא כתירוץ אחר של תוספות בפרק ערבי פסחים דף ק"ו [ע"א] ד"ה זוכרהו וכו'. דאם איתא דחיוב קדוש [מדאורייתא] על היין, מינה להבדלה, ואנן חזינן בפרק אין עומדין [ברכות לג, א] דכשהעשירו קבעוה על הכוס. ותו הא איכא אמוראי [שם] דסבירא להו שמבדיל בתפילה שאין צריך להבדיל על הכוס. אלא ודאי דדבר תורה קידוש והבדלה בדברים, ורבנן הוא דתקון דקדוש על היין, ועל ההבדלה לא תקנו אלא כשהעשירו. ועוד ראיה דליכא חיוב דבר תורה על היין, מהא דאמרינן בבמה מדליקין [שבת כג, ב] נר חנוכה וקידוש היום נר חנוכה קודם, ולא הוה לן לדחויי דאורייתא מחמת מצוה דרבנן. עוד ראיה מהא דאמרינן [פסחים קו, ב] רב זימנין חביבא ליה ריפתא מקדש אריפתא. ועיין בהא דאמרינן סוף פרק ראוהו בית דין [ראש השנה כט, ב] ברכת הלחם של מצה וברכת היין של קדוש מהו יע"ש. ולא תיקשי לך הא דאמרינן בריש אלו דברים [ברכות נא, ב] שהיין גורם לקדושה שתאמר ואם אין לו יין או פת שלא יקדש, דשאני התם שכבר קידש בצלותא ויצא מן התורה. איך שיהיה לדידיה ודאי שחייבות בהבדלה נמי מדאורייתא. כי קא מיבעיא לן הוא אליבא דהנהו פוסקים דסבירא להו דהבדלה מדרבנן, אי נימא דחייבות מיהא מדרבנן. ומסתברא לן דחייבות [כמו] בקידוש וכן כתב הרב המגיד ז"ל [שם] דדומיא דקידוש תיקנוה. 
איברא שראיתי למרן ז"ל בב"י [עמוד ריב ד"ה כתוב] הביא בשם ארחות חיים [הלכות הבדלה סימן יח] שאין מבדילות לעצמן אלמא אפילו מדרבנן פטרו, ואינו מחוור. ויש לי להביא ראיה שחייבות מיהא מדרבנן, מהא דאמרינן [פסחים] פרק מקום שנהגו דף ד"ן [ע"א] אף על פי שרבי מפזרן חוזר וסודרן על הכוס כדי להוציא בניו ובני ביתו, ואמרינן בכמה דוכתי [יומא ב, א] ביתו זו אשתו. ובפרק קמא דקדושין [כב, א] נמי אמרינן לו אשה ובנים ולרבו אין אשה ובנים [אינו] נרצע שנאמר [דברים טו, טז] כי אהבך ואת ביתך. ואם לחשך אדם לומר שתי תשובות בדבר, חדא דלשון תורה לחוד ולשון חכמים לחוד, ועוד דלשון ביתו לחוד ולשון בני ביתו לחוד, הנה אביא לך ראיה מהא דאמרינן פרק ג' דברכות [כד, א] אהא דסבירא ליה לרב יוסף דאשתו כגופו פרכינן ליה מדתניא היה ישן במיטה ובניו ובני ביתו במטה לא יקרא קריאת שמע, ופירש רש"י ז"ל [שם ד"ה היה ישן] דאשתו בכלל ביתו, הנה לך בבירור דפריך הש"ס בפשיטות דסבירא ליה דאשתו בכלל בני ביתו. ואף על פי שהתוספות ז"ל [שם ד"ה והתניא] כתבו דלא נהירא דלא אשכחן אשתו דמקרייא בני ביתו, לא נראו דבריהם, דהא אשכחן בפרק ג' דמעשרות [משנה א] אהא דתנן המעביר תאנים בחצרו לקצות, בנו ובני ביתו אוכלים ופטורים, ופריך בירושלמי [שם הלכה א] ואין להם עליו מזונות, כלומר ומאי שנא מפועלים דסיפא דקתני לא יאכלו, ומשני כמאן דאמר אין מזונות לאשה דין תורה. הרי לך בהדיא דסבירא ליה לירושלמי דאשתו בכלל בני ביתו. וזכינו לדין דבהבדלה נמי חייבות מיהא מדרבנן ויכולות להבדיל לעצמן, ודלא כמור"ם ז"ל בהגה כנ"ל ודוק: 


פרי חדש אורח חיים סימן רצט 
========================== 
סעיף ו 
שכח ולא הבדיל במוצאי שבת מבדיל עד סוף יום שלישי וכו'. עיין בתרומת הדשן סימן קנ"ד: 
סעיף י 
בהגה ויש אומרים דכל זה וכו' אבל הדלקת הנר בעלמא או הוצאה מרשות לרשות וכו'. הם דברי רבינו ירוחם [נתיב יב חלק כ קב, ד] הובאו בב"י [עמוד רכה ד"ה כתב רבינו] וחלק עליו. ואולי כוונת רבינו ירוחם שכל שאין בו טירחא מותר בלא הבדלה וכההיא דאמרינן בנדרים דף ל"ח [ע"ב], ומכל מקום אין לדבריו טעם: 


פרי חדש אורח חיים סימן ש 
======================== 
סעיף א 
לעולם יסדר וכו'. חמין לשתות ולרחוץ רפואה, פת חמה רפואה, [שבת] פרק כל כתבי דף קי"ט [ע"ב וברש"י שם ד"ה חמין]: 


פרי חדש אורח חיים סימן שי 
========================= 
סעיף ט 
תיבה שיש בה וכו'. עיין לקמן סימן של"ד סעיף ט"ו: 


פרי חדש אורח חיים סימן שיא 
========================== 
סעיף ה 
אם צריך וכו'. עיין סימן של"ד סעיף י"ז וסימן ש"ח סעיף ה': 


פרי חדש אורח חיים סימן שיד 
========================== 
סעיף א 
בהגה: שאינה מחזקת ארבעים סאה. אף על גב דמאן דמתיר בדבוקה היינו אפילו גדולה ומאן דמתיר בקטנה היינו אפילו היא שלימה, וא"כ דעת השו"ע להתיר אף בגדולה מכל מקום נקט ההגה להחמיר דבעינן תרתי לטיבותא: 


פרי חדש אורח חיים סימן שכו 
========================== 
סעיף י 
מותר לרחוץ וכו'. וכל שכן בחתיכת לימוניש או נארנגאס דשרי, ואם עדיין לא נסחטו אף בחול אסור משום הפסד אוכלין, ועיין סוף פרק במה טומנין [שבת נ, ב]: 


פרי חדש אורח חיים סימן שכח 
========================== 
סעיף ד 
[מכה של חלל וכו']. כתב הר"ן בפרק שמונה שרצים [שבת מ, א ד"ה תנן] דאם היה ספק להם אם יתרפא אם לאו מחללין, ומשמע דהוא הדין בספק אם היא רפואה. ועיין לקמן (בסי') [בסעיף] י"א [ובפרי חדש שם] וביומא דף פ"ג [ע"א] ובהר"ע בטנורא [ד"ה וכל] והרמב"ם פרק בתרא דיומא מתניתין ו', וביו"ד סוף סימן קנ"ה בהגה וצ"ע, עיין סוף סימן רפ"ח: 
סעיף יא 
חולה שיש בו וכו'. ומה שכתב לעיל בסעיף ד' דבמכירים באותו חולי שממתין (ו)אסור לחלל עליו, מיירי בחולי שאין בו סכנה: 
סעיף כג 
וחתיכות בגדים וכו'. עיין רש"י שבת סוף דף קל"ד [ע"ב מד"ה מוך]: 
סעיף מז 
עצם שיצא. פירוש שיצא ע"י שבר, אבל בנשמט כתבו לעיל סעיף ל': 


פרי חדש אורח חיים סימן תיז 
========================== 
סעיף א 
מותר בעשיית מלאכה וכו'. זה פשוט בכמה דוכתין בש"ס וכדמוכח בפרק הקורא עומד [מגילה כב, ב] דאמרינן התם בראשי חדשים ומועד דאיכא קרבן מוסף קורין ארבעה, ביום טוב דאסור בעשיית מלאכה קורין חמשה, אלמא דראש חודש מותר בעשיית מלאכה. והכי אתא בהדיא בפרק במה מדליקין [שבת כד, א] ובפרק שני דערכין [י, ב], ואמרינן נמי בפרק אין דורשין [חגיגה יח, א] ראש חודש יוכיח שיש בו קרבן מוסף ומותר בעשיית מלאכה. ומדקאמרינן סתמא דמותר משמע ודאי דאיכא שריותא אפילו לנשים דאם לא כן הוי ליה לפרושי, ועוד דאמרינן בירושלמי בפרק קמא דתענית [הלכה ו] ובפרק מקום שנהגו [פסחים פ"ד הלכה א] נשיא דנהיגין דלא למעבד עובדא יומא דירחא מנהגא, אלמא דמעיקר הדין ליכא איסורא. ומעתה מה שכתבו התוספות בפרק הקורא עומד [מגילה שם ד"ה ושאין] ליישב ההיא דאיתא התם דשאין בהם ביטול מלאכה כגון ראש חודש קורין ארבעה דוודאי מותר בעשיית מלאכה לאנשים אבל נשים אסורות במלאכה, דמשמע דאסירי מעיקר דינא, ופרכינן בפרק מקום שנהגו [פסחים נה, א] מעיקרא תני מנהגא ולבסוף תני איסורא, ליתא וכדכתיבנא, אי נמי לא דייקי תוספות בלישנא דידהו ואסורות דקאמרי היינו מחמת מנהג. ולפי זה יש לי לדקדק במאי דקאמר בפרקי דרבי אליעזר [פרק מה] שלפי שלא רצו נשים ליתן נזמיהם לבעליהן במעשה העגל לכך נתן להן הקדוש ברוך הוא  שכרן שיהיו משמרות ראש חודש יותר מאנשים, וקשה דמה יתרון יש לנשים מהאנשים כיון דבמנהגא תליא מילתא, וגם האנשים אם נהגו שלא לעשות מלאכה הוי מנהג ובעי התרה דומיא דנשים. ולכן נ"ל דלאנשים הוי יום ראש חודש כשאר ימות החול ואם נהגו לעשות בו מלאכה הוי מנהג בורות ולא בעי התרה, וזו היא המעלה שניתנה לנשים שאם ירצו שלא לעשות מלאכה בראש חודש דהוי מנהג טוב ואין לבטלו. ועיין לקמן במה שכתבתי סוף סימן תר"ע בס"ד. ומיהו כשראש חודש שני ימים וירצו להקל ביום ראשון שפיר עבידי כיון דלא הוי אלא תשלום חדש שעבר. 
יש אנשי מעשה שנוהגים להתענות כל ערב ראש חדש בשביל מיעוט הירח, ומטו משמיה דמהר"ם קורדוירו ז"ל שהיה קורא אותו כפור קטן לפי שבו מתכפרין עוונות של כל החדש דומיא דשעיר ראש חודש וכדאמרינן במוסף זמן כפרה לכל תולדותם. והביא הב"י סימן תכ"ג [עמוד רעט ד"ה ועומדים] בשם ארחות חיים [הלכות ראש חדש סימן ב] כי כינוי תולדותם קאי אל החדשים, ר"ל כי עולת ראש חדש היתה באה על תולדות ימי החדש לפיכך קרא ראש חודש זמן כפרה. ואם חל ראש חודש באחד בשבת יש להסתפק אי אמרינן כיון שנדחה ידחה ליום חמישי או דלמא כל כמה דמקרב טפי לערב ראש חודש עדיף טפי ויתענה בערב שבת, ומההיא דתנן בפרק (ה') [א] דמגילה [ב, א] חל להיות י"ד בערב שבת כפרים מקדימין ליום הכניסה ועיירות גדולות ומוקפות חומה קורין בו ביום, ליכא למידק דלא אמרינן הואיל ונדחה ידחה מדלא דחינן למוקפות חומה ליום הכניסה, דדילמא שאני התם דערב שבת הוי קריאה לרוב העולם והכי עדיף טפי מלדחויי ליה ליום הכניסה. גם מסיפא דקתני [שם] חל להיות בשבת כפרים ועיירות גדולות מקדימים וקורין ליום הכניסה ומוקפות חומה למחר, ליכא למידק איפכא דכיון דנדחה ידחה ליום הכניסה, דהכא נמי דילמא משום דברוב עם הדרת מלך מפני בני הכפרים שקורין ביום הכניסה דחינן להו ליום הכניסה, הא לאו הכי לא דחינן להו. 
ומיהו מההיא ברייתא דמייתינן בגמרא התם [ד, ב] חל להיות בשבת כפרים מקדימין ליום הכניסה ועיירות גדולות קורין בערב שבת ומוקפות חומה למחר, שמעינן ודאי דסבירא ליה להאי תנא דאע"פ שנדחה עבדינן ליה בקירוב טפי כל כמה דמצינן, ולא דחינן ליה ליום הכניסה. ואף על גב דרבי פליג [שם] וקאמר הואיל ונדחו עיירות ממקומן ידחו ליום  הכניסה, אפושי פלוגתא לא מפשינן, ודלמא לא פליג אלא הכא דהכי עדיף טפי לאצטרופי עם בני הכפרים ולקרות כולם ביום אחד משום דאיכא פרסומי ניסא טפי, אבל בעלמא לא פליג אתנא קמא ולפי זה ראוי להתענות בע"ש. 
אך תימא שלא נהגו כן אלא להתענות ביום חמישי, ועוד שכן כתבו הפוסקים כשחל פורים באחד בשבת שיקדימו התענית ביום חמישי שלפניו וכמו שכתב המחבר בסימן תרפ"ו [סעיף ב], וכן בסי' ת"ע [סעיף ב] כתב כן לענין תענית בכורות. ולכן יראה דדוקא בקריאת מגלה ודכוותא לא אמרינן הואיל ונדחה ידחה כיון דמצינן שפיר למעבדא בערב שבת וליכא טירחא כולי האי, אבל לענין תענית שנוהגין להרבות בו בסליחות ותחנונים ובעו אינשי למטרח בצורכי שבת עדיף טפי לדחותו ליום חמישי, דאם לא כן ממנעי ולא עבדי משום כבוד שבת. 
ומיהו כשחל ראש חדש בשבת הדבר ברור שיתענו בערב שבת שהרי ערב שבת זמנה היא, והיינו דאמרינן בסוף פרק בכל מערבין [עירובין מא, ב] הלכה מתענה ומשלים, וכמו שכתב המגיד משנה בפרק ה' מהלכות תעניות [הלכה ה ד"ה ואם] הביאו הב"י בסוף סימן תרפ"ו יע"ש. ואם נופלים על פניהם במנחה יתבאר בס"ד [סימן קלא סעיף ו]. 
נהגו פה ירושלים תוב"ב שביום משמרת ראש חודש מאריכין בתפלות ותחנונים על אורך גלותינו, ואח"כ מתקבצים יחידי סגולה בבתי כנסיות ובבתי מדרשות וקורין קודם חצות פרשת ויקרא אל משה כולה, ופרשת צו את אהרן [שם ו, א] עד להקריב את קרבניהם במדבר סיני [שם ז, לח] ובישעיהו סימן ב' מן נכון יהיה [פסוק ב] עד ולא ילמדו עוד מלחמה [שם פסוק ד], ובסימן י"א מן ויצא חוטר מגזע ישי [פסוק א] עד כי גדול בקרבך קדוש ישראל [שם יב, ו], ובירמיה סימן ל"א מן מצא חן במדבר [פסוק א] עד ולא יהרס עוד לעולם [שם פסוק לט], וביחזקאל בסימן מ' בעשרים וחמש שנה [פסוק א] עד סופו, ומן יואל סימן ג' מן והיה אחרי כן אשפוך את רוחי [פסוק א] עד סופו, ומשלי [לא, י] אשת חיל עד סופו. ואח"כ לומדים מסכת אבות ומסכת מדות ומסכת תמיד וסימנך אמ"ת, ואחר חצות קורין כל ספר תהילים ובין ספר וספר מאריכין בתחנונים ואח"כ לומדים בספר ראשית חכמה עד שיתקבצו הקהל להתפלל תפלת מנחה, הר"י בואינו ז"ל [שלחן מלכים ס"ק ח]. 
כתב הרמ"ע מפאנ"ו ז"ל [שו"ת] בסימן ע"ט יזהרו המתענים לפני ראש חודש שלא יכנסו בו כשהם מעונים אלא ראוי למהר בסעודת הלילה ע"כ, ואף על גב דאסיקנא בסוף פרק בכל  מערבין [עירובין שם] הלכה מתענה ומשלים, כבר כתב המגיד משנה [שם ד"ה חל] הביאו הב"י בסימן רמ"ט [עמוד לח ד"ה ולענין] דהיינו לומר שיתענה עד שקיעת החמה אבל כל שנכנס לתחום שבת שוב אינו רשאי להתענות, ואם כן הכא נמי משעת צאת הכוכבים ואילך אסור להתענות. 


פרי חדש אורח חיים סימן תיח 
========================== 
סעיף א 
ראש חודש אסור בתענית. כן דעת הרמב"ם [תעניות א, ז] והטור ז"ל [ריש הסימן] ולאפוקי מסברת רבינו ירוחם שכתב דכיון דבטלה מגילת תענית דאינו אסור, ויש סמך לדבריו מהא דאמרינן בפרק שלשה שאכלו [ברכות מט, ב] טעה ולא הזכיר של ראש חודש בברכת המזון אין מחזירין אותו משום דאי בעי אכיל ואי בעי לא אכיל. ומכל מקום לא נראה, וכדמוכח בהדיא בפרק קמא דראש השנה [יט, א] ובפרק ב' דתעניות [יז, ב] דפרכינן התם ותיפוק ליה דהוה ליה יום שלפני ראש חודש, ומשני ראש חודש דאורייתא הוא ודאורייתא לא בעי חיזוק, דתניא הימים האלה הכתובים במגילת תענית לפניהם ולאחריהם אסורים, שבתות וימים טובים הן אסורים לפניהם ולאחריהם מותרים, ומה הפרש בין זה לזה הללו דברי תורה ודברי תורה אינן צריכין חיזוק הללו דברי סופרים ודברי סופרים צריכין חיזוק, משמע ודאי דראש חודש אינו נכנס בימים הכתובים במגילת תענית וכשבתות וימים טובים דמי דאסירי מעיקר הדין. והכי מוכח בירושלמי [שם פרק ב סוף הלכה יב] דבתר דאסיקנא דבטלה מגילת תענית מייתי התם דרבי יעקב בר אחא מפקד לספרייא אין אתא איתתא מישאל כדון אימרון לה בכל מתענין חוץ משבתות וימים טובים וראש חדשים וחולו של מועד חנוכה ופורים, ומשמע דהכי קאמר בכל מתענין דהיינו אפילו ימים הכתובים במגילת תענית חוץ משבתות וכו', אלמא דלענין ראש חדש לא בטלה מגילת תענית. וכן כתוב בב"י [עמוד רסו ד"ה כתב] וכן דעת התוספות בפרק קמא דתענית דף י"ב [ע"א ד"ה ואם] שכתבו יש ליזהר שלא להתענות בראש חודש ובחנוכה ופורים דמאלו ודאי לא בטלה מגילת תענית, ע"כ, ולא הוו צריכי למינקט במלתייהו חנוכה ופורים, דבאלו הוי ש"ס בפרק קמא דראש השנה [שם ע"ב] הלכתא בטלו והלכתא לא בטלו קשיא הלכתא אהלכתא לא קשיא כאן בחנוכה ופורים כאן בשאר ימים. ומיהו מהא דתנן בפ"ב דתעניות [טו, ב] אין גוזרים תענית על הצבור בראש חודש חנוכה ופורים ליכא ראיה כל כך, דדילמא הך תנא ס"ל דלא בטלה מגילת תענית. 
סעיף ב 
ואם התחילו וכו' אפילו יום אחד וכו'. משנה בפרק ב' דמסכת תענית [שם] אין גוזרים תענית על הציבור בראש חדש בחנוכה ופורים ואם התחילו אין מפסיקין, ובגמרא [שם יח, ב] בכמה הויא התחלה רבי אחא אמר שלש רבי יוסי אמר אחת, פירוש רבי אחא סבירא ליה דלא מיקרי התחלה אלא בשלש דהיינו שני וחמישי ושני לפי שאין גוזרין על הציבור בבציר מהכי, גזירה חדא מיקרי התחלה ולכן כל שגזרו על מיעוט גשמים או על כל צרה שלא תבא על צבור שני וחמישי ושני ולא היה בהם ראש חודש אין מפסיקין, ואם בשני וחמישי ושני הבאים אחריהם יפגעו בראש חודש וחנוכה יכולים לגזור עוד שני וחמישי ושני, שהרי התחילו בהיתר שבגזרה הראשונה לא היה בהם יום אסור בתענית, ורבי יוסי סבירא ליה דאפילו ביום אחד הויא התחלה, ואם גזרו בית דין שלש תעניות ולא אסיקו דעתייהו שבאחד מהם יש יום אסור בתענית והתענו יום אחד אין מפסיקין. ומה שכתב הרמב"ם ז"ל בפירוש המשנה [שם] אם התחילו אין מפסיקין ר"ל אם התחילו להתענות שעה אחת אין מפסיקין התענית אלא שמשלימים היום ע"כ, אינו מחוור, דכי היכי דשלש דקאמר רבי אחא על כרחך ליכא לפרושי שעות אלא ימים, הכי נמי אחת דקאמר רבי יוסי הוי פירושו יום ולא שעה, וכן פירשו המפרשים ז"ל וגם הוא ז"ל חזר בו בחבורו [תעניות א, ז], ופסקו הפוסקים כרבי יוסי דביום אחד הויא התחלה משום דאמרינן בירושלמי [שם הלכה יד] דהכי נפיק עובדא ומעשה רב, זהו מה שנראה לי בדין זה. אלא שמתוך לשון הרמב"ם ז"ל שכתב בפרק א' מהלכות תעניות [הלכה ה] אין גוזרין בתחלת תענית אלא בשני בשבת ובחמישי שלאחריו וכו', וכן אין גוזרין תענית בתחלה בראש חדש וכו' [הלכה ז], משמע לי שסבירא ליה להרב ז"ל דלא בעי לפרושי דהתחילו בטעות, (עוד מיירי) [או דמיירי] מתניתין בזמן שהיו מקדשין את החדש על פי הראיה ולא היו יודעין אימתי יקדשו את החדש וגזרו שלשה תעניות אולי לא יפול ראש חודש בהם, והדר פגע בהם ראש חודש, דכל זה דוחק, אלא הכי פירושא דמתניתין לדעת רבי יוסי דכל שיש להתחיל בהיתר ויום ראשון מהשלשה שגוזרין לא הוי יום אסור בתענית, ואסור לגזור שלשה תעניות אף על פי שיש בהם ראש חודש משום שאפשר שיענו מן השמים בתענית של יום ראשון  ולא יצטרכו להתענות עוד בראש חודש, ואין לסמוך על זה להלכה ולמעשה אלא כדכתבינא מעיקרא, וכן מוכח בהדיא מדברי הגה"מ ומדברי ב"י ז"ל [בשו"ע כאן, ובסימן תקעב סעיף ב] ומפסקי תוספות [שם פ"א אות כז] שהביא הב"י בסימן תקע"ב [עמוד רצ ד"ה בפסקי] והכי נקטינן, אם גזרו בית דין להתחיל בהם אין גזרתם גזרה ואינם רשאין להתחיל בראש חודש ופשוט הוא. בפיסקי תוספות בפרק קמא דתענית [שם] כתבו דהאידנא דליכא תענית צבור מפסיקין לראש חודש וחנוכה ופורים ופורעין אותו יום שמפסיקין, וכל הפוסקים חולקין על זה וכמו שכתב הב"י בסימן תקע"ב [שם]. חול המועד הוי כראש חודש וחנוכה ופורים ואם התחילו אין מפסיקין, הביאו המחבר ז"ל לקמן בסימן תקע"ב [שם] ועיין במה שכתבתי בסעיף ד' בס"ד. 
ומה שכתב ומתענין ומשלימין. הכי אסיקנא בגמרא [שם] הלכה מתענה ומשלים, ומיהו כתבו בתוספות [שם ד"ה הלכה] דלא קאי אפורים דבפורים אינו יכול להתענות דיום משתה ושמחה כתיב [אסתר ט, יז - יח]. ואין נראה כן מדברי הפוסקים ז"ל, ועיקר. 
סעיף ג 
אינו צריך התרה. כתב הב"י [עמוד רסח ד"ה ואמאי] בשם רש"י [הובא בתוספות שם יב, א ד"ה ואם] והפוסקים ז"ל שאין צריך לפרוע אותו יום. 
ומה שכתב צריך התרת חכם. הטעם לפי שנדרים חלים על דבר מצוה כדאיתא ביו"ד [ריש] סימן רט"ו, יעוין שם. 
סעיף ד 
נראה לי שחלה עליו שבועה וכו'. איברא שכן נראה מדברי התוספות בפרק קמא דתענית [יב, א ד"ה ואם] גבי אם גזרתינו קודמת לנדרו וכו', והכי מוכח מדברי הר"ן בפרק קמא דתענית [ב, ב ד"ה גמ' וד"ה אלא] הביאו הב"י ז"ל [עמוד רסו ד"ה ויחיד] וז"ל וקבלת התענית לא חמירא כנדר גמור למיעקר יום טוב ואפילו דמגילת תענית לפי שאינו אלא קבלה לדבר מצוה ולא נדר גמור, זהו דין תענית יחיד, אבל תענית צבור הרי הוא כנדר גמור לפי שיש כח בבית דין לגזור תענית ביום טוב של דבריהם ומשום הכי אמרינן [שם טו, ב] דאם התחילו אין מפסיקין עכ"ל, אלמא דראש חודש לא הוי אלא יום טוב של דבריהם. אלא דקשה לי דכיון דתענית צבור הוי כנדר גמור אפילו יום טוב לידחי, ואנן ראש חודש חנוכה ופורים תנן [שם] יום טוב לא תנן. וכן קשה טפי לדעת הרמב"ם שכתב בפרק שלישי מהלכות נדרים [הלכה ט] שהנודר לצום בחנוכה ופורים שנדרו בטל מפני שהן מדבריהם וצריכין חיזוק, ואילו בפרק ראשון מהלכות תענית [הלכה ז] כתב לענין גזרת תענית שאם התחילו להתענות על הצרה ופגע בהם חנוכה ופורים שמתענין ומשלימין ולא אמרינן בהא חכמים עשו חיזוק, אלמא גזרת בית דין אלימא מנדר, וכיון דכן קשה אמאי לא דחיא יום טוב. וכל שכן לדעת הרב ז"ל [רמב"ם נדרים שם] דסבירא ליה דראש חודש הוי ליה מן התורה, וא"כ מה לי ראש חודש מה לי יום טוב וצ"ע. והכי משמע עוד מדברי רש"י [שם ד"ה בראשי] והר"ן בפרק שני דתענית [ז, א ד"ה אין] שפירשו דהיינו טעמא שאין גוזרין תענית בראש חודש משום דאיקרי מועד, כדאיתא בפרק בתרא דהתם [כט, א] תמוז דההוא שתא מלויי מלייוהו דכתיב [איכה א, טו] קרא עלי מועד, והכי אמרינן בהדיא בפרק כיצד צולין [פסחים עז, א] ובפרק קמא דשבועות [י, א] דמהך קרא נפיק לן דראש חודש איקרי מועד. וא"ת והא גרסינן בפרק קמא דראש השנה [יח, ב] בתלתא בתשרי בטילת אדכרתא מן שטריא ואותו יום עשוהו יום טוב, ואוקימנא ליה בזמן שבית המקדש קיים, ופרכינן [שם יט, א] ותיפוק ליה דהוה ליה יום שנהרג גדליה בן אחיקם, פירוש דהוי יום טוב בזמן שבית המקדש קיים, ומשני לא נצרכה אלא לאסור שלפניו, ופרכינן תו שלפניו נמי תיפוק ליה דהוה ליה שלאחר ראש חודש, ומשני ראש חודש דאורייתא ודאורייתא לא בעי חזוק, ופריך ותיפוק ליה דהוה ליה יום שלפני יום שנהרג בו גדליה בן אחיקם, ומשני אמר רב (אסי) [אשי] גדליה בן אחיקם דברי קבלה הוא ודברי קבלה כדברי תורה דמו. ואם איתא דאיסור ראש חודש הוה מקרא דקרא עלי מועד, הרי לפירוקא קמא איצטרכינן למימר דברי קבלה כדברי תורה דמו למאי קשה לן מגדליה בן אחיקם, דאדרבה גדליה בן אחיקם עדיף טפי למיקרייה קבלה מקרא דקרא עלי מועד משום דלא הוי אלא סיפור דברים שמספר הנביא והולך מעצמו, וכמו שכתב התוספות בריש פ"ב דתענית [הובא ברש"י שם טו, א ד"ה ובקבלה]. ויש לומר ראש חודש דקאמר הש"ס לאו דוקא, אלא בראש חודש תשרי מיירי התם ואסור מדאורייתא משום יום טוב. ומיהו מדאשכחן להך לישנא גופיה בפ"ב דתענית [יז, ב] ובפרק במה מדליקין [שבת כד, א] לראש חודש דעלמא, שמעינן להך לישנא דהכא דוקא ובכל ראש חודש בעי למימר הש"ס דהוי דאורייתא ועדיף מיום [שנהרג] גדליה דהוי דברי קבלה, והיינו מדאתקש למועד דכתיב [במדבר י, י] ביום שמחתכם ובמועדיכם ובראשי חדשיכם, או משום דקרא דקרא עלי מועד גלי אקרא דאלה תעשו לה' במועדיכם דכתיב בסוף פרשת פנחס [שם כט, לט] דקאי נמי אראש חודש, ומעתה משמע ודאי דהוי מן התורה. ועוד דלישנא דאורייתא הכי משמע כדאמרינן בפרק מי שמתו [ברכות כ, ב] גבי ההוא דנשים חייבות בקידוש היום דבר תורה דבעינן למימר דהוי מדרבנן, ופרכינן והא דבר תורה קאמר. ואף על גב דבפרק שלשה שאכלו [שם מט, א] גבי  טעה ולא הזכיר של ראש חודש מספקא לן אי חתמינן בשמחה או לא, היינו טעמא משום דכיון דלא כתיב שמחה בהדיא גבי ראש חודש אהני לן הקישא לאסור תענית בראש חודש, וכדאמרינן בפרק קמא דמועד קטן [ט, א] אין שמחה בלא אכילה ושתיה, או דלמא בעינן שמחה גמורה דומיא דיום טוב דאין שמחה אלא בבשר ויין [פסחים קט, א], וכיון דאסיקנא גבי טעה ולא הזכיר של ראש חודש בברכת המזון [ברכות שם ע"ב] דאין מחזירין אותו משום דאי בעי אכיל פירוש פת ואי בעי לא אכיל, מפשטא בעיין דלא בעי בראש חודש שמחה גמורה אלא דמיתסר בתענית. והכי מוכח בהדיא מדברי הרמב"ם פרק שלישי מהלכות נדרים [הלכה ט] שראש חודש הוי מן התורה, שכת' ז"ל, הנודר שיצום יום ראשון או יום שלישי כל ימיו ופגע בו יום זה והרי הוא יום טוב או ערב יום הכפורים הרי זה חייב לצום, ואין צריך לומר ראש חודש, פגע בו חנוכה ופורים ידחה נדרו מפני הימים האלו הואיל ואסור הצום בהם מדברי סופרים הרי הן צריכין חיזוק, ע"כ, מכלל דאיסור דצום בראש חודש או בערב יום הכפורים לא הוי מדברי סופרים אלא מן התורה, וכן עיקר. ומיהו מסתברא לי שאעפ"י כן אם נשבע בפירוש להתענות בראש חודש שחל עליו שבועה כיון שאינו מפורש בתורה, ולכן כשכתב הרמב"ם בפרק א' מהלכות שבועות [הלכה ו] שאין שבועה חלה על דבר מצוה כתב כגון שנשבע שיתענה בשבתות וימים טובים, ואלו ראש חודש לא קאמר מטעמא דכתיבנא, והוא הדין לערב יום הכפורים כיון שאינו מפורש אלא אתי מדרשא [ברכות ח, ב] וכי בתשיעי לחדש מתענין וכו', וזה כדעת הר"ן ז"ל [שו"ת סימן לב] שהביא הב"י יו"ד סימן רל"ט [עמוד תקעד ד"ה וזה] ופסקו המחבר בסימן הנזכר בסעיף ו' ודלא כדמשמע מדברי המחבר ז"ל [לדעת הרמב"ם] בכאן דליתא, אבל בחנוכה ופורים יראה שלדעת הרמב"ם ז"ל שכתבתי לעיל משמו והביאו המחבר ז"ל לקמן בסימן תק"ע [סעיף א] שהנודר לצום בחנוכה ופורים שנדרו בטל, הוא הדין הכא אם נשבע בכולל או בפירוש להתענות בחנוכה ופורים שאין כאן שבועה משום שחכמים עשו חיזוק לדבריהם יותר משל תורה, אלא שאין דברי הרב ז"ל נראין נכונים בזה. וחולו של מועד מסתברא דדינו כראש חודש דומיא דברכת המזון וכמו שכתב המחבר לעיל בסימן קפ"ח סעיף (א') [ז], ולדעת הרמב"ם הויא מן התורה ולדעת שאר הפוסקים הויא מדרבנן. 
סעיף ה 
צריך למיתב וכו'. כתבו בתוספות פרק קמא דתענית דף י"ב [ע"ב] ד"ה דאי מצי וכו' שאם התענה בשבת כגון תענית חלום דצריך לפרוע כדאמרן [בגמרא שם] ובלבד דיתיב תעניתא לתעניתיה, אם יארע שיהיה ראש חודש אותו היום אז ידחה לתעניתו עד יום (אחד לשבוע) [אחר בשבוע] כדלעיל בהגה בסימן רפ"ח סעיף ד'. 


פרי חדש אורח חיים סימן תיט 
========================== 
סעיף א 
מצוה להרבות בסעודת ראש חדש. כן הוכיחו הטור והרוקח סימן (ש"ה) [סוף סימן שז] וסימן רכ"ח בהוכחות נכוחות, וכן דעת רש"י בפירוש נביאים ראשונים בקרא דמחר חדש [שמואל א כ, ה ד"ה הנה; שם פסוק יח ד"ה מחר]. אבל מקרא שהביא הטור דכתיב גבי דוד כי זבח משפחה לנו [שם פסוק כט] ליכא ראיה, שרש"י [שם פסוק ו ד"ה זבח] פירש שהיו נוהגים לעשות זבח משפחה יום אחד בשנה. וההיא דירושלמי דמגילה [פרק א ריש הלכה ד] דקאמר סעודת ראש חודש וסעודת פורים מאחרין ולא מקדימין, אפילו תימא דסעודת ראש חודש ממש קאמר ולא כמו שפירש הר"ן [מגילה ג, א ד"ה מתני'] שהיו עושין סעודה כשהיו נכנסין לעבר את החדש, ליכא קושיא איך לא נהגו העולם כשחל ראש חודש להיות בשבת לעשות סעודה באחד בשבת, משום שכבר העליתי בסימן תרפ"ח סעיף (ז') [ו] [ד"ה ואין] לענין סעודת פורים דלא קיימא לן כהירושלמי בזה אלא שנעשית בשבת, והוא הדין לסעודות ראש חודש. וא"ת והא אמרינן בפרק שלשה שאכלו [ברכות מט, ב] דבראש חודש אי בעי אכיל ואי בעי לא אכיל ועיקר הסעודה הויא בפת, וי"ל דמכל מקום מצוה איכא (דכיון) [אך כיון] דליכא חיוב אין מחזירין אותו. 
יש מי שכתב שיש נוהגים להדליק נרות יתירות לכבוד ראש חודש. 


פרי חדש אורח חיים סימן תכ 
========================= 
סעיף א 
אבל לא מקוננות. והוא הדין שאין נופלים על פניהם כמו שכתוב סימן קל"א סעיף (ד') [ו]. וכתב בספר שיירי כנסת הגדולה בשם דרשות מהרי"ל [הלכות ראש חדש עמוד ו] שבמוצאי ראש חודש אין אומרים תחינה או צדקתך ע"כ, ואין כן מנהגינו. 
דין הספד תלמיד חכם יתבאר ביו"ד סימן ת"א סעיף ו' בס"ד. 
מברין בראש חודש במכל שכן ממה שכתוב בסימן תקמ"ז סעיף ח' שמברין בחול המועד, וכן כתב הב"י [כאן, עמוד רעא ד"ה כתוב] בשם סמ"ג [לאוין עה עמוד שיב]. 
סעיף ב 
אומרים צדוק הדין וקדיש. הטעם משום דלא הוי הספד אלא הודאה וקבלת דין שמים. 


פרי חדש אורח חיים סימן תכא 
========================== 
סעיף א 
[שאומרים פרשת ובראשי חדשיכם וכו'] כבר נתבאר בסימן מ"ח בס"ד. 


פרי חדש אורח חיים סימן תכב 
========================== 
סעיף א 
בין שראש חדש יום אחד בין שהם שני ימים וכו'. בסוף פרק תפילת השחר [ברכות ל, ב] אמר רב ענן אמר רב טעה ולא הזכיר של ראש חודש ערבית אין מחזירין אותו לפי שאין בית דין מקדשין החדש אלא ביום, אמר אמימר מסתברא מלתיה דרב בחדש מלא אבל בחדש חסר מחזירין אותו, אמר ליה רב (אסי) [אשי] לאמימר מכדי רב טעמא קאמר מה לי חסר מה לי מלא, אלא לא שנא. ופירש רש"י [ד"ה] בחדש מלא כשהחדש שעבר מלא עושין ראש חודש שני ימים הילכך יכול לאומרה למחר, דערבית של מחר ראש חודש גמור יותר מן הראשון ע"כ. וכתבו בתוספות [שם ד"ה לפי] בשם יש מפרשים דדוקא בלילה ראשונה אין מחזירין אותו לפי שאין מקדשין את החדש בלילה, אבל בליל שני מחזירין אותו שכבר מקודש מיום שלפניו, וכן הביא הב"י [עמוד רעג ד"ה כתב] בשם ה"ר נתן והריב"ט [הובאו בארחות חיים הלכות תפלה סימן קג], ואעפ"י שבזמן שהיו מקדשין על פי הראיה לפעמים היו מקדשין ראש חודש בסוף כ"ט יום כשעדיין לא יצאו כוכבי ליל שלשים מכל מקום האידנא דלא מקדשים על פי הראיה אינו ראש חודש עד שיצאו הכוכבים ואין מקדשין החדש בלילה. וכתב הב"י [שם] על סברא זו ודבר תימא הוא שזה הפך פשט דברי הגמרא ע"כ. ותימא לתמיהתו דמאי דאמרינן בגמרא לא שנא חסר לא שנא מלא היינו בטעות לילה ראשונה אבל בלילה שניה לעולם דמחזירין אותו, ואדרבה יש להביא סעד לסברא זו מההיא ברייתא דבסמוך [שם] דקתני טעה ולא הזכיר של ראש חודש ערבית אין מחזירין אותו מפני שיכול לאומרה בשחרית, ולמה ליה הך טעמא תיפוק ליה מטעמא דאין מקדשין את החדש בלילה, והתוספות [שם ד"ה והתניא] נדחקו בזה, ולסברא זו ניחא דהך ברייתא איכא לאוקמא בלילה שניה של ראש חודש ולהכי איצטריכינן לטעמא אחרינא. ואפשר דמשום הכי הוה בעי אמימר לאוקמיה מילתיה דרב דוקא בחדש מלא כי היכי דלהוי הך ברייתא רויחא טפי. וכן הא דגרסינן בריש פרק שני דביצה [יז, א] שבת שחל להיות בראש חודש או בחולו של מועד ערבית שחרית ומנחה מתפלל שבע ואומר מעין המאורע בעבודה ואם לא אמר מחזירין אותו, אלא צריכינן למימר דלצדדין קתני אלא מתוקמא בליל שני של ראש חודש. ומיהו התוספות ז"ל [ברכות שם ד"ה לפי] כתבו שאין נראה לחלק בין יום ראשון ליום שני וכן משמעות כל הפוסקים, וההיא ברייתא דמייתינן אינה עיקר, וכך הוא עיקר הגירסא טעה ולא הזכיר של ראש חודש בשחרית אין מחזירין אותו מפני שתפלת המוספים לפניו, והכי נקטינן וכפסק המחבר ז"ל. 
ומה שכתב אומרו במקום שנזכר. פירוש ואחר כך יאמר מודים, ואם כבר בירך ברכת המחזיר אין צריך לחזור ולאומרה. 
ומה שכתב [בהגה] ואם הוא ספק וכו' אין צריך לחזור. בירושלמי בפרק קמא דתענית [הלכה א ב, ב] גרסינן התפלל ואינו יודע מה הזכיר אמר רבי יוחנן כל שלשים יום חזקה כל מה שהוא למוד הזכיר מכאן ואילך מה שצריך יזכיר, ובפרק אין עומדין [ירושלמי ברכות פרק ה הלכה ג] אמרינן רבי שמעון בר בא בשם רבי אלעזר ספק הזכיר של ראש חודש ספק לא הזכיר מחזירין אותו, להיכן הוא חוזר, שמעון בר ווא בשם רבי יוחנן אם עקר את רגליו חוזר לכתחילה ואם לאו חוזר לעבודה. ובפרק שלשה שאכלו [שם פרק ז הלכה ד] גרסינן שמעון בר בא בשם רבי יוחנן ספק הזכיר של ראש חודש ספק לא הזכיר אין מחזירין אותו, אשכח תנא [תוספתא שם פרק ג הלכה יד] ופליג כל יום שיש בו קרבן מוסף כגון ראש חודש וחולו של מועד צריך להזכיר מעין המאורע ואם לא הזכיר מחזירין אותו וכו'. ותימא דהיכא אשכח תנא דפליג, דאי רבי יוחנן מיירי בברכת המזון דהא אהזכרה דברכת המזון מייתי לה וכמו שכתב הב"י [עמוד רעב ד"ה ואם], ליכא קושיא מההיא ברייתא דההיא מתניא לענין תפילה, ואפילו תימא דרבי יוחנן מיירי נמי בתפילה מדנקיט למילתיה בספק הזכיר משמע דהא אם ודאי לא הזכיר מחזירין אותו, וא"כ ההיא ברייתא לא פליג עליה דהתם בודאי לא הזכיר קאמר דמחזירין אבל בספק לעולם דאין מחזירין אותו. ונראה לי דמשמע להירושלמי דכיון דאשמועינן כבר רבי יוחנן דכל שלשים יום חזקה מה שהוא למוד מזכיר, מעתה כיון דקאמר דעל הספק אין מחזירין אותו על כרחך הוא הדין לודאי, דספקו כודאו לפי שכל שלשים יום חזקה מה שהוא למוד מזכיר, אלא דנקט מילתיה בספק אי משום דכי איתשלי בבי מדרשא הכי איתשיל, אי משום רבותא דרבי אלעזר בר פלוגתיה דאפילו על הספק מחזירין אותו, אבל רבי יוחנן גופיה סבירא ליה דאפילו על הודאי אין מחזירין אותו ולהכי קאמרינן דההיא ברייתא פליגא עליה. 
ולענין הלכה אית לן למפסק כההיא דרבי יוחנן דפרק קמא דתענית דכל שלשים יום חזקה מה שהוא למוד הוא מזכיר דהא ליכא מאן דפליג עליה, אבל במאי דסבירא ליה גבי הזכרת ראש חודש דאפילו בוודאי לא הזכיר אין מחזירין אותו לא קיימא לן כותיה בהא, דהא ברייתא פליגא עליה ומייתי לה הבבלי בפרק במה מדליקין [שבת כד, א] דהוא הדין בספק הזכיר דהא כל שלשים יום חזקה מה שהוא למוד מזכיר, ועוד דרבי אלעזר הכי סבירא ליה בפרק אין עומדין, ועוד דמשמע התם דרבי יוחנן הדר ביה לבתר דשמע הך ברייתא דפליג עליה, וכן דעת הרוקח בסימן ר"ל ודעת הרשב"א בחידושיו בפרק תפלת השחר [ברכות ריש כט, ב] דעל הספק מחזירין אותו, ולזה הסכים הב"י [שם] והבית חדש [שם ד"ה כתב] וכן דעת מהריק"ש ז"ל [ערך לחם] וכן עיקר, ודלא כההגה שפסק שאין מחזירין אותו ולא נהירא. ועיין בספר שיירי כנסת הגדולה [הגב"י אות ג] שהאריך הרבה בכאן וכמעט שכל דבריו אינן מחוורין ודחוקים הרבה, והעיקר כמו שכתבתי בפירוש הירושלמי. 
אם שכח בליל ראש חודש ולא התפלל תפילת ערבית, אם טעה בתשלומין ולא הזכיר של ראש חודש, וכן כשראש חודש שני ימים וביום ראשון שכח ולא התפלל תפילת מנחה וטעה בתשלומין ולא הזכיר ראש חודש, העליתי בסימן ק"ח [אות ט ד"ה ומה] שאין מחזירין אותו יעויין שם. 
סעיף ב 
וקורים ההלל בדילוג וכו'. כתב הב"י [עמוד רעה ד"ה ומ"ש וקורין] בשם הגאונים [הובאו בשבלי הלקט סימן קעב] לענין שאומרין הלל בראש חודש מצינו שרמז דוד בתהילים [קנ] הללויה הללו אל בקדשו שתים עשרה פעמים כנגד שנים עשר חדשים, ולפיכך אנו כופלים כל הנשמה על שנה מעוברת שיש לה שלשה עשר חדשים ועל חדש שני ימים, ע"כ. וקשה דהא בראש השנה ליכא הלל כדאמרינן בפרק ב דערכין [י, ב] משום דאפשר מלך יושב על כסא הדין וספרי חיים וספרי מתים פתוחים לפניו וישראל אומרים שירה. 
ומה שכתב ויש אומרים שאף הצבור אין מברך עליו וכו'. זהו דעת רש"י [סדור רש"י סימן שכז] והרמב"ם [חנוכה ג, ז] וטעמם דאמנהגא לא מברכינן, ומה שהביאו [עיין תוספות ברכות יד, א ד"ה ימים] ראיה היפך מזה מיום טוב שני דמנהג אבותינו בידינו [ביצה ד, ב] ומברכינן, אינו כלום, דהתם היינו טעמא כי היכי דלא ליזלזולי ביה והכי משני הש"ס בפרק במה מדליקין [שבת כג, א] גבי ספק דדבריהם לא בעי ברוכי. 
ומה שהקשו [תוספות הנ"ל] דאי אין מברכין עליו תחילה וסוף הוי כאדם שקורא בספר תהילים ולא שייך ביה הפסקה, יש לומר דכיון שנהגו לקרותה בצבור לא דמי לקורא בספר תהילים ואין ראוי להפסיק בהם בכדי. 
ודע שדעת הרמב"ם בהלכות חנוכה [שם] שיחיד לא יקרא כלל ואם התחיל ישלים ויקרא בדלוג כדרך שקורין הציבור, והוא פי' למה שאמרו בפרק בשלשה פרקים [תענית כח, ב] תנא יחיד לא יתחיל ואם התחיל גומר. ויראה שטעמו דכיון דלא הוי אלא מנהג אין ראוי ליחיד לאומרו, משום דאמרינן בפ"ב דמגילה [יח, א] המספר בשבחו של הקדוש ברוך הוא  יותר מדאי נעקר מן העולם, ואמרינן נמי בפרק כל כתבי [שבת קיח, ב] הקורא הלל בכל יום הרי זה מחרף ומגדף, זה נראה בדעת הרב ז"ל. אבל מדברי הרי"ף ז"ל בפרק במה מדליקין [שבת יא, ב] מוכח דדוקא יחיד לא יתחיל בברכה אבל בלא ברכה שפיר דמי, והרא"ש בפרק היה קורא [ברכות פרק ב סימן ה] פירשו בענין אחר באופן דלכולהו פירושי משמע ודאי דהיחיד יכול לקרותו בלא ברכה ואפילו אם התחיל בברכה גומר בלא ברכה, וכן כתב הרשב"א בחידושיו [שם יד, א ד"ה ימים] בשם קצת גאונים וכן עיקר. ומיהו יש שחוששין לסברת הרמב"ם וקוראין אותו מיושב או מקדימין לקרותו עם הצבור אף קודם תפילה. ולי נראה דאף לדעת הרמב"ם כל שיש עשרה בבית הכנסת מצי שפיר יחיד לקרותו, ולא מיקרי יחיד אלא כשקורא אותו בביתו וליכא עשרה, ומה שכתב מור"ם ז"ל דאפילו אומר לשנים שיאמרו עמו הוי כרבים לא מסתבר, ובכל אלו העניינים המנהג הוא עיקר ונהרא נהרא ופשטיה. 
כתב הרוקח סימן שי"ו אין קוראין הלל בראש חודש בבית האבל, חדא דאין אומרים דבר שמחה ועוד משום לועג לרש כי הנשמה אוננת שם ואיך יאמרו לא המתים יהללויה, עד כאן. ומיהו אם יש מקומות שנהגו לאומרו אין מוחין בידם. 
הלל נאמר בכל לשון אעפ"י שאינו מבינו, תוספות ריש פרק אלו נאמרין [סוטה לב, א ד"ה קרית]. 
קטן אפי' הגיע לחינוך אינו מוציא אחרים ידי חובתם אעפ"י שהלל מדרבנן, וכמו שכתוב בסימן תרפ"ט [סעיף ב, ופרי חדש שם ד"ה ולענין] לענין מגילה בס"ד יע"ש. 
כתב רבינו ירוחם ז"ל בנתיב י"ג [חלק ג קה, א] בהלל אף על פי שיצא מוציא בין יחיד  בין ציבור, ודוקא שאינו בקי שאינו יודע לענות אבל אם יודע לענות אם יצא אינו מוציא אלא אם כן עונה אחריו הללויה. וצ"ע היכא איתיה בגמרא, בדק הבית [סוף עמוד רעו]. ולי נראה דמשמע ליה לרבינו ירוחם דהא דאמרינן בסוף פרק ראוהו בית דין [ראש השנה כט, א] כל הברכות אעפ"י שיצא מוציא הוא דוקא לשאינו בקי, וכן כתב המחבר עצמו לעיל בסימן רע"ג סעיף ד', אבל לבקי אינו מוציא אלא אם כן עונה אחריו וכדתנן בפרק לולב הגזול [סוכה לח, א] אם היה גדול מקרא אותו עונה אחריו הללויה, ומשמע ליה דהוי לעיכובא. וכשהמקרא כבר יצא ידי חובתו, הא לאו הכי אפילו לבקי מוציא ואפילו לא ענה אחריו, כדאמרינן בפרק שלשה שאכלו [ברכות מה, ב] שנים שאכלו כאחד אחד מהם יוצא בברכת חבירו, והוינן בה מאי קמשמע לן תנינא שמע ולא ענה יצא. ולדידי מסתברא לי דאע"פ שיצא מוציא אף לבקי וכמו שהעליתי בסימן רע"ג בס"ד, ואף אם שמע ולא ענה דבכל גוונא יצא משום דשומע כעונה כן נראה לי. 
כתב הר"ד אבודרהם בתחילת ספרו בשער ג' [עמוד יז דבור ראשון] דהיינו טעמא שאין אומרים זמן בהלל לפי שאין מברכין זמן בפחות משלשים יום ולפעמים מקצת החדשים הם חסרים, עד כאן. ולי אין צורך לכך דכיון דמנהגא הוי לא מברכינן זמן. ומיהו צריכנן לטעמיה לימים שהיחיד גומר בהם את ההלל [המובאים בערכין י, א] דלא מברכינן שהחיינו לפי שבפחות משלשים יום כבר אמרו את ההלל. 
סעיף ג 
כל מקום לפי מנהגו. בגמרא [סוכה לח, ב] אמרינן הוא אומר ברוך הבא והם אומרים בשם ה' מכאן לשומע כעונה, והרמב"ם דגריס הוא אומר ברוך הבא וכל העם אומרים ברוך הבא, אפשר דמפיק שומע כעונה מדאמרינן [שם] הוא אומר אנא ה' הצליחה נא והם אומרים אנא ה' הצליחה נא מכאן שאם בא לכפול כופל, וממילא משמע דשומע כעונה. אי נמי מפיק לה מדחזינן [שם] דעונים העם הללויה אחר המקרא ובהכי נפקי ידי חובתן אלמא דשומע כעונה, ואולי שזהו טעם מה שנוהגים לקרות כולם ביחד ברוך הבא ולא עבדי כמנהג הש"ס. אי נמי יש לומר שכיון שנהגו שהמקרא אומר יאמר נא ישראל והקהל עונים הודו לה' כי טוב מהתם שמעינן ששומע כעונה וכיון דכן מצו לקרות כולם ביחד ברוך הבא ודוק. 
כתב הריב"ש בסימן ע"ב וע"ד שהנוהגין שלא לכפול הודו ביום שאין בו לולב מנהג משובש הוא. 
סעיף ד 
לענין הפסקה וכו'. בפרק היה קורא [ברכות יד, א] גרסינן בעי מיניה אחי תנא דבי חייא מרבי חייא בהלל ובמגילה מהו שיפסיק, אמרינן קל וחומר קריאת שמע דאורייתא פוסק הלל דרבנן מבעיא או דילמא פרסומי ניסא עדיף, אמר ליה פוסק ואין בכך כלום. אמר רבה ימים שהיחיד גומר בהם את ההלל בין פרק לפרק פוסק באמצע הפרק אינו פוסק, וימים שאין היחיד גומר בהם את ההלל אפילו באמצע הפרק פוסק, איני והא רב בר שבא איקלע לגבי דרבינא וימים שאין היחיד גומר בהן את ההלל הוה ולא פסיק ליה, שאני רב בר שבא דלא חשיב עליה דרבינא. 
ולכאורה משמע דרב בר שבא איקדים למשאל בשלמיה דרבינא ואפילו הכי לא פסיק ליה, ולפי זה על כרחך לפרש דרבה פליג ארבי חייא וסבירא ליה דהלל עדיף מקריאת שמע משום פרסומי ניסא, וימים שהיחיד גומר בהן את ההלל בין פרק לפרק הוי דינו כאמצע הפרק של קריאת שמע ושואל מפני היראה ומשיב מפני הכבוד, ובאמצע הפרק אינו פוסק פירוש מפני אביו או רבו. ולרש"י [שם יג, א ד"ה מפני] שפירש דמפני היראה הוי אנס או מלך לא קאי אינו פוסק אלא אמפני הכבוד, דאי לאנס פשיטא שיפסיק אפילו באמצע הפרק. וימים שאין היחיד גומר בהן את ההלל דינו כקריאת שמע. ופרכינן דהא רב בר שבא איקלע לגבי דרבינא בימים שאין היחיד גומר בהם את ההלל ולא פסיק ליה ואפילו דהוה באמצע הפרק, הא אמרת משיב מפני הכבוד, ומשני דלא חשיב עליה דרבינא ולא הוה מפני הכבוד. ואין זה נכון, דאם כן רבה פליג ארבי חייא ודוחק, ועוד דמאן דפריך מרב בר שבא משמע דבעי לאלומי ימים שאין היחיד גומר בהן את ההלל טפי מקריאת שמע, וגם זה דוחק. והרמב"ם בפרק ג' מהלכות חנוכה [הלכה ט] העתיק דברי הגמרא, וכתב המגיד משנה שמדבריו נראה שהוא פוסק לכל דבר ואינו כדין קריאת שמע שאינו מפסיק אלא לדברים ידועים, וכן הדין שהרי אין ברכה מתוקנת לאחריו ותלויה היא במנהגא ע"כ, ולפי זה על כרחך לפרש דהכי פריך מרב שבא דכיון דבאמצע הפרק פוסק לכל דבר אם כן כל שכן דהוה ליה להפסיק מפני הכבוד, ומשני דלא חשיב עליה דרבינא ולא רצה להפסיק ואפילו לא הוה קרי הלל לא הוה שאיל בשלמיה, אבל אין הכי נמי דאי הוה בעי להפסיק דשפיר דמי אף על גב דלא חשיב  עליה, ודוחק הוא, ועוד דבימים שאין היחיד גומר בהן את ההלל דאמרינן באמצע הפרק אינו פוסק לא ידעינן מאי ניהו, משמע שאינו פוסק כלל אפילו להשיב מפני הכבוד קאמר, וזה קשה דבין הפרקים מקילינן טפי בהלל מבקריאת שמע ובאמצע הפרק מחמירינן טפי בהלל מבקריאת שמע, ועוד אטו אחי תנא דבי רבי חייא דבעי מיניה מרבי חייא אי הלל דינו כקריאת שמע או עדיף טפי לא ידע מה שכתב המגיד משנה שאין ברכה מתוקנת לאחר ההלל, ואף על פי כן לא אסיק אדעתיה למבעי צד שלישי או דלמא הלל גריע מקריאת שמע ופוסק  לכל דבר. אלא ודאי אין בדברים אלו עיקר ואין בדברי הרמב"ם שום הכרע למה שכתב הוא ז"ל, שכן מנהג הרב ז"ל להעתיק לשון הגמרא ומה שיש לפרש בגמרא יש לפרש בלשונו ז"ל, והעיקר כמו שכתבו שאר המפרשים ז"ל שבימים שהיחיד גומר בהן את ההלל הרי הוא כקריאת שמע ממש, וימים שאין היחיד גומר בהן את ההלל דין באמצע הפרק בהם כבין פרק לפרק בימים שהיחיד גומר, ולפי זה רב בר שבא דאיקלע לגביה דרבינא לא שאיל בשלמיה משום אורח ארעא, וזה מסכים לפסק המחבר והכי נקטינן ודוק. 
מסתברא לי שבימים שאין היחיד גומר בהן את הלל בין הפרקים דינו כאמצע הפרק ושואל מפני הכבוד ומשיב שלום כל אדם, אבל לשאול בשלום כל אדם אסור. 
סעיף ה 
[אם הפסיק בו וכו']. עיין מה שכתבתי בארוכה בסימן ס"ה [אות א] בס"ד. 
סעיף ו 
[הקורא הלל למפרע לא יצא]. עיין מה שכתבתי בסימן תר"צ סעיף ו'. 
יש מן הגדולים שכתבו אפילו קרא הפרשיות למפרע שלא כסדרן לא יצא מפני שהפרשיות הולכות על הסדר, בצאת ישראל ממצרים כשנגאלו ממצרים, לא לנו ה' על הגלות, אהבתי כי ישמע לימות המשיח, אסרו חג בעבותים לימות גוג ולעתיד לבא, אלי אתה ואודך אלהי ארוממך, מבית מועד מצאתי כתוב. ולא דמי לדין קריאת שמע שנתבאר בסימן ס"ד [סעיף א] דבפרשיות יצא וק"ל. 
ומה שכתב [בהגה] טעה יחזור למקום שטעה. דווקא כשיודע היכן טעה וקורא משם ואילך, אבל אם אינו יודע היכן טעה יחזור לראש הפרק. 
סעיף ז 
מצות קריאת הלל מעומד. כתב הב"י [סוף הסימן] בשם שבלי הלקט [סימן קעג] שכן הורה הר"ר מאיר והטעם על שם הכתוב [תהלים קלה, א - ב] הללו עבדי ה' שעומדים בבית ה' בלילות. וטעם זה אינו מבואר אצלי, דקרא משמע דהכי קאמר הללו עבדי ה' שכבר הם עומדים בבית ה', ולא משמע דבעי למימר שיעמדו בשביל ההלל. אבל מצאתי כתוב בשם ס' תניא [סימן לב ד"ה מה] שהטעם לפי שההלל עדות שבחו של מקום ונפלאותיו וניסיו שעשה לנו ומצות עדות בעמידה וכן ראוי לנהוג, ובליל פסחים נהגו לקרותו מיושב לפי שדרך ליל פסח הסיבה וחירות, אי נמי בשביל שהם שתויי יין וכן כתב בב"י [שם]. 
גרסינן בריש פרק הקורא עומד [מגילה כא, ב] בהלל אפילו עשרה קורין כאחד, הביאו המחבר לקמן בסימן תפ"ח [סעיף ב]. 


פרי חדש אורח חיים סימן תכג 
========================== 
סעיף א 
ואין מוסיפין עליהם. עיין בסימן תרפ"ד סעיף ג'. 
סעיף ב 
וישראל קורא עולת תמיד עד ובראשי חדשיכם וכו'. בספר תרומת הדשן סימן כ"ב כתב שמותר להפסיק ולשייר בפרשה אף על פי שהפרשה הבאה אחריה אינא אלא של  שני פסוקים, והביאו מור"ם ז"ל בהגה סימן קל"ח עיין מה שכתבתי שם. ולכאורה יראה דדוקא בפרשה הקודמת, אבל בפרשה עצמה של שני פסוקים לסיים שם יראה דלאו שפיר למעבד הכי [משום] גזרת הנכנסים דאמרי שלא קרא עם הקודם אלא הפרשה קטנה, דאם לא כן למה לא סיים בפרשה הקודמת, וכן נראה ממה שכתבו התוספות בפרק הקורא עומד [מגילה כב, א ד"ה אין] וכן פרשה של ראש חודש שהשלישי קורא ביום השבת [במדבר כח, ט], אין לחוש שמא יאמרו הנכנסים שהשלישי לא קרא אלא שני פסוקים מוביום השבת שהרי הדבר ידוע לעולם, הא לאו הכי איכא למיחש לנכנסים. והכי משמע נמי מדברי הר"ן בפרק הקורא עומד [שם יב, ב ד"ה הלכתא] אהא דאמרינן התם גבי פרשת ראש חודש דאמצעי דולג דהיינו שני, כתב שהקשה הרמב"ן ז"ל [שם כא, ב מד"ה ואני] דאם כן מה הועילו בתקנתם והלא אותה חששא דנכנסים במקומה עומדת, שהרואה אותו מתחיל בפסוק שלישי שבפרשה יאמר הראשון לא קרא אלא שני פסוקים, ואי לא חיישינן לנכנסים בדלא אפשר למה דולג יקראו השני בפרשת צו [שם פסוקים א - ח] והשלישי יקרא וביום השבת ופסוק אחד מפרשת ובראשי חדשיכם [שם פסוק יא], דמאי איכא משום (דמתחילין) [דאין מתחילין] בפרשה פחות משלשה פסוקים, והא ההיא אינה אלא משום הנכנסים, וכיון דאפילו בדילוג אכתי איכא לההיא חששא גופא למה נידלוג ניקרי כדרכו ולא לחוש לנכנסים כיון דלא אפשר. והרשב"א [שם כב, א מד"ה ומסתברא] תירץ דמשום הכי פסקינן דידלוג בראשי חדשים ולא אמרינן שיקראו כדרכן וכדכתיבנא, משום דכשאמצעי דולג דהיינו שני ליכא למיחש אלא לחד נכנסים דהיינו אותם שיכנסו בתחילת קריאת השני, ואילו היו קורין כדרכן ויקרא השלישי פרשת וביום השבת דהויא תרי פסוקי ופסוק אחד מובראשי חדשיכם איכא למיחש לתרי גווני נכנסים, חד לנכנסים בשעה שהוא מתחיל לקרות אותו פסוק של ובראשי חדשיכם שהוא סבור שמשם התחיל לקרות, שאם לא כן למה לא סיים בסוף פרשת וביום השבת, ואיכא למיחש לנכנסים בתחלת קריאת הרביעי דכד חזו ליה מתחיל בפסוק שני סברי דקמא לא קרא אלא פסוק אחד, הילכך דילוג עדיף עכ"ל [הר"ן]. 
ואיכא למידק בדברי הרשב"א ז"ל במה שכתב דכשהשני דולג ליכא למיחש אלא לחד נכנסים, דהתם נמי איכא מאן דידע דסידרא דיומא לא הוי אלא פרשת צו ונכנס בתחילת קריאת השלישי, וסבר דאחד משנים הראשונים לא קרא אלא שני פסוקים, או סבר דבראש חודש קורין שלשה. ויש לומר דמכל מקום אלו היו קורין כדרכן בנקל איכא למטעי טפי כיון שמתחיל בפרשה פחות משלשה פסוקים. הנה מכאן מוכח דדעת הרשב"א לחוש לנכנסים בתחילת הפרשה לומר שמשם התחיל לקרות, וא"כ משמע דבעלמא או גבי ראש חודש אינו הגון לקרות עד ובראשי חדשיכם, משום גזרת הנכנסים בשעה שמתחיל לקרות פסוק של וביום השבת ויאמרו שלא קרא אלא שני פסוקים. ואי מהא לא איריא דדלמא עד כאן לא קאמר הרשב"א כן אלא היכא דמסיים באמצע הפרשה, דאמרי שלא קרא אלא מה שיש בתחילת הפרשה דאם לא כן למה לא סיים למעלה, אבל היכא דהוי סוף פרשה ליכא למימר למה לא סיים למעלה לפי שגם בכאן סיים בסוף פרשה. 
אלא דאכתי קשה בדברי הרשב"א דנהי דיפה תירץ לקושית הרמב"ן לפי מה שהקשה הוא ז"ל, מכל מקום תיקשי קושית הרמב"ן בכהאי גוונא שיקראו כדרכן והשלישי יקרא שני פסוקים מפרשת צו ופרשת וביום השבת, דמאי חששא איכא משום היוצאים הא בדילוג נמי איכא חששת נכנסים, וכיון דגבי דילוג איכא חששא חדא וגם אם אנו קורין כסדרן איכא חששא חדא למה לן לדלוגי. ודוחק לומר דגזרת יוצאים אלימא טפי דמאן דעייל שיולי שאיל וכמו שכתוב בב"י [עמוד רעח ד"ה כתוב] בשם שבלי הלקט [סימן קעה], דהא אמרינן בגמרא [שם] נמי דנכנסים שכיחי יוצאים לא שכיחי, וגם הר"ן ז"ל [שם] הקשה דלמה נקדים לומר לשני שידלוג ידלוג האחרון, ולא תירץ דגזרת יוצאים אלימא טפי, אלא על כרחך לומר דאי קרינן כסדרן וכדכתיבנא איכא למיחש ליוצאים ולנכנסים והוי תרי גזרות ובדילוג ליכא אלא חדא. 
ולענין הלכה אעפ"י שהעולם נהגו כדברי הרמב"ם [תפלה יג, ד] והמחבר שהשלישי קורא עד ובראשי חדשיכם וכן נראה לי עיקר, מכל מקום יש לחוש לסברת התוספות והרשב"א ז"ל ולקרות לשלישי עד וביום השבת שהוא דרך מסולק מהספקות ואין בו פקפוק ודוק. 
סעיף ג 
[ועומדים להתפלל תפלת מוסף]. מי שהתפלל תפילת יוצר במקום תפלת המוספין אי מצי לכווני לתפילת הש"ץ שפיר, ואי לא יראה לי שאינו חוזר לפי מה שסתם המחבר ז"ל בסימן רס"ח סעיף ו', דלא כספר כנסת הגדולה [הגה"ט] שכתב בשם רדב"ז דחוזר וליתא לע"ד ודוק, והיא [ברדב"ז] במודפסות בסימן רס"א [אלף שלב]. 
בסדר המוספין אמרינן זמן כפרה לכל תולדותם, וכתוב בב"י [עמוד רעט ד"ה ועומדים] בשם הר"ב יהודה הלוי [הובא בארחות חיים הלכות ראש חדש סימן ב] כי כינוי תולדותם שב אל החדשים, ר"ל כי עולת ראש חודש היתה באה על תולדות ימי החדש. בנוסח הסדורים כתוב זכרון לכולם יהיה, וקשה דממלת לכולם משמע דקאי אזמן שהיו מקריבין ולפי זה מלת יהיה דהויא לעתיד אין לה שחר, ודוחק לומר דקאי אלעמך נתת. ורש"ל בתשובה בסימן ס"ד כתב שהוא היה אומר זכרון לכולנו יהיה, וגם זה אינו, דא"כ הוה ליה לומר גם כן תשועת נפשינו מיד שונא. ולכן נראה לי עיקר הגירסא לומר זכרון לכולם היה, ופירושו תשועת נפשם מיד שונא היינו יצר הרע ור"ל כי שעיר החדש לזכרון לפני ה' להנצל מן היצר. 
רש"ל בתשובה סימן ס"ד כת' שהוא היה אומר "ואת" מוסף ראש חודש בוי"ו וכן הביא הנוסחא הרמב"ם בסדר תפלה [ברכה אמצעית של מוסף ראש חדש], אבל הר"ד אבודרהם במוסף שבת [סוף עמוד קעד] הביא "את" בלא וי"ו וכן כתוב בנוסח הסדורים וכן עיקר, דהא מוסף ראש חודש נמי נכלל בכלל ומוספין כהלכתן ואם כן לא שייך למימר ואת מוסף ראש חודש, נ"ל. 
כתב בספר כנסת הגדולה [שם] שהרמב"ם בסדר תפלת המוספים חוץ ממוסף חג המצות הביא הנוסחא ואת מוספי אף כשחל בחול, ואולי שם [בסדר מוסף חג המצות] נפל טעות סופר וצ"ל את מוספי, ופירוש מוספי פירש הרב ז"ל דהוי מוספי דעלמא של כל השנים דומיא מה שכתבו התוספות בריש פרק ערבי פסחים, ולי נראה דהכא לא שייך למימר הכי דאמרינן את מוספי ראש חודש הזה נעשה ונקריב לפניך, ולכן משמע לי דכיון דמקריבים בשביל תוספת היום הרבה קרבנות שייך שפיר למימר את מוספי. ומיהו העיקר כמו שאנו נוהגים לומר כשחל בחול את מוסף וכשחל בשבת את מוספי. 
בנוסח הסדורים כתוב ומנחתם ונסכיהם כמדובר, ורש"ל [שו"ת] בסימן ס"ד כתב שהיה מדלג מלת ונסכיהם שאם בא לפרש כמדובר גם על הנסכים הוה ליה למימר אח"כ ויין חצי ההין לפר, אלא בודאי דוקא המנחות בא לפרש המדובר ממש והנסכים מקצר ואומר ויין כנסכו. ובפ' פנחס [במדבר כח - כט] נמי מפרש המנחות בכל פעם והנסכים אומר כמשפטם או ונסכיהם לבד כדרך הכתוב פה. ובתוספות יום טוב בפרק ט' דמנחות [משנה ד ד"ה לא] תמה עליו וכתב דונסכיהם על השמן אומר, והביא ראיה דשמן נמי איקרו בלשון נסך מההיא דתנן התם הכבש הבא עם העומר אף על פי שמנחתו כפולה לא היו נסכיו כפולים, ומבואר  בגמרא התם [פט, ב] דאף שמן נמי רביעית ולא היה כפול, ואף על פי שמדברי הרמב"ם בפ"ב  מהלכות מעשה הקרבנות [הלכה ה] משמע שהיה לו גירסא אחרת בגמרא דהשמן היה כופל ולפי זה מילת נסכיו לא קאי אלא ליין, הרי מצינו בששי בחג [שם כט, לא] כתוב ונסכיה ופירש [רש"י] בפירוש החומש [שם פסוק יא ד"ה ונסכיהם] דקאי לתמיד, אלמא דאיכא תרי נסכים דהיינו היין והשמן, (דאמאי) [דמאי] דאמרינן בפרק קמא דתענית [ב, ב] דמכאן לניסוך המים מן התורה היינו רמז בעלמא דכתיב מי"ם כדאיתא התם. ואף על פי שיש לדחות דשאני  הני דמשום ניסוך דשייך שפיר ביין אגב [יין] כייל נמי שמן אבל לייחד מלת נסך על שמן גרידא לא אשכחן, מכל מקום נראה עיקר כדברי התוספות יום טוב ז"ל דאי לא תימא הכי הרי לא הוזכר שמן כלל הכא אלא ודאי דמלת נסכיהם אשמן בעיא למימר. 
ויהי החדש הזה סוף וקץ לכל צרותינו, פירוש כיון שבתחלת החדש במקום צרה איכא פדיון שייך שפיר למימר שהוא סוף וקץ לכל הצרות, דהא השתא מינכר שהצרות שעברו בחדש שעבר היה סוף הצרות. 
סעיף ד 
לחלוץ וכו'. אם השעה דחוקה שאינו מספיק לחלוץ תפיליו יזיזם ממקומן לצד אחר דחשיב כמונחים בכיסם כדלעיל סימן כ"ה דין י"ב, הריק"ש [ערך לחם] ז"ל. 
נסתפקתי על מי שכבר יצא ידי חובת חזרת מוסף ואח"כ הניח תפילין והלך לבית הכנסת אחר שעדיין לא התפללו תפילת מוסף ובעי למימר כתר עמהם, אי מצי למימר בתפילין הואיל וכבר יצא ידי חובתו או דלמא הכי נמי בעי לסלוקינהו, ודעתי נוטה להתיר ודו"ק. 


פרי חדש אורח חיים סימן תכד 
========================== 
סעיף א 
ואם לא אמר אין מחזירין אותו. הטעם דאע"ג דמצוה להרבות בסעודת ראש חודש וכדלעיל בסימן תי"ט, מכל מקום כיון שאינו מחוייב לאכול פת [כמבואר בסימן קפח סעיף ז] אין מחזירים אותו. אם התחיל לאכול בראש חודש ומשכה סעודתו עד הלילה העיקר כמו שכתב המחבר בסוף סימן קפ"ח דבתר התחלת סעודה אזלינן. 
ומה שכתב אומר ברוך שנתן וכו'. פירוש בשם ומלכות אבל אומרה בלא חתימה, ואי חתים בה שמחה או לא, כתבתי בסי' קפ"ח סעיף ז' בס"ד. 


פרי חדש אורח חיים סימן תכה 
========================== 
סעיף א 
וקורין בראשון שבעה בסדר היום וכו'. אף על גב דבירושלמי בפרק בני העיר [מגילה פרק ג הלכה ה] משמע דאין קורין בסדר היום, דגרסינן התם ירמיה ספרא שאל לרב ירמיה ראש חודש שחל להיות בשבת במה קוראים אמר ליה קוראים בראש חודש, ולפי זה להשלים מנין שבעה עולים יקראו ויחזרו ויקראו דומיא דפרי החג [סימן תרסג סעיף א] מכל מקום לא קיימא לן הכי משום דבש"ס דילן בפרק בני העיר [שם כט, ב] בפלוגתא דרב ושמואל מאי פרשת שקלים מוכח בהדיא דקורין בסדר היום, ואמרינן נמי התם ראש חודש טבת שחל להיות בשבת מביאין שלש תורות וקורים בהם אחד מעניינו של יום וכו'. ומיהו מאי דכתב המחבר ז"ל לאו דוקא, דאפילו שיתא מצו למיקרי בספר ראשון והשביעי קורא בספר שני. 
ומה שכתב ובשני קורא מפטיר. כתב מהרשד"ם בתשובה חלק או"ח סימן י"ב על מנהג שנוהגים שקורין שבעה בספר אחד ובספר שני אחד והמפטיר חוזר וקורא בראשון דאי אפשר כפי הדין, חדא משום דאין גוללין ספר תורה בצבור מפני כבוד צבור [יומא ע, א], ועוד משום פגמו של ספר שני ע"כ. ותמהני דההיא דאין גוללין לא שייכא הכא דהא ליתא הכא גלילה אלא שפותחין ספר תורה הראשון וקורא בו המפטיר, ואם נאמר שהמנהג היה שהמפטיר היה קורא ובראשי חדשיכם בס' הראשון אי איכא שהות לגלול הספר תורה בענין שלא יעמדו הצבור בשתיקה יראה דשפיר דמי, ואי משום פגמו של ספר תורה שני ליכא דהא תרי גברי בתרי ספרי ליכא פגמא ואפילו בחד עניינא כמו שכתבתי בסימן קמ"ד סעיף ד' [ד"ה כתב] יע"ש, ולא מסתבר לחלק כשקורא השני בספר אחר או כשחוזר וקורא בספר הראשון. סוף דבר שאיני רואה במנהג זה שום טעות דכיון דטעמא דמפטיר בנביא שיקרא בתורה תחילה הוי מפני כבוד תורה כדאיתא בפרק הקורא עומד [מגילה כג, א] ליכא קפידא אם יקרא המפטיר בספר ראשון כנ"ל ודו"ק. 
ראש חודש טבת שחל להיות בשבת מפטירין רני ושמחי [זכריה ב, יד] כדלקמן בסימן תרפ"ד [סעיף ג]. 
סעיף ג 
ויש אומרים שאין להפסיק מנביא לנביא וכו'. כבר כתבתי בסימן קמ"ד סעיף ב' ליישב המנהג יע"ש. 
סעיף ד 
וחותם מקדש השבת וכו'. אף על גב דלפום ריהטא מההיא דפ"ב דביצה [יז, א] משמע שאין צריך לומר מקדש השבת וישראל והזמנים אלא ביום טוב אבל בחולו של מועד ובראש חודש ליכא מאן דאמר הכי, מכל מקום מדאשכחינן בפרק שלושה שאכלו [ברכות מט, א] דאותביה לוי לרבי מקדש השבת וישראל וראשי חדשים, שמעינן דכי היכי דפליג רבי ביום טוב פליג נמי בחול המועד וראש חודש, כן כתבו המאור [ביצה ט, ב] ותוס' [שם יז, א ד"ה אין] והר"ן ז"ל [שם ט, א ד"ה מתחיל] ובגירסתינו בפרק שלושה שאכלו לא מצאתי כן. ומיהו משמע דאף לדעת הני רבוותא אם לא חתם אלא מקדש השבת דיצא וכן דעת בעל ספר כנסת הגדולה [הגה"ט], ועיין לקמן בסימן תפ"ז סעיף א' [ופרי חדש שם ד"ה וחותם]. 
הטעם שמניחים מוסף שבת ואומרים אתה יצרת, מפני שבמוסף שבת לא יפול בו עירוב שבת וראש חודש, שלטי הגבורים בפרק במה מדליקין [על המרדכי שבת עמוד עא אות ג]. האומרים אחר וביום השבת זה קרבן מוסף שבת ובמוסף ראש חודש נאמר ובראשי חדשיכם טועים והוי הפסקה, ספר צידה לדרך [מאמר ד כלל ב סוף פרק יא]. ומצאתי כתוב בשם ספר תניא [סימן לד סוף ד"ה ומתפללין] שראוי לגעור במי שאומר כן. 


פרי חדש אורח חיים סימן תכו 
========================== 
סעיף א 
מברך אשר במאמרו וכו'. הטעם שאין מברכין זמן משום דמצי לברוכי בתוך שלשים יום ואין אומרים זמן בפחות משלשים יום. גירסת הרי"ף בפרק תפלת השחר [ברכות כא, א] והרמב"ם בפרק י' מהלכות ברכות [הלכה טז] ששים ושמחים לעשות רצון קוניהם ומה"ר אברהם די בוטון ז"ל בתשובה [לחם רב] סימן א' האריך בראיות להוכיח דמאן דקאמר הכי לא משתבש, ובספר ערוגת הבשם פרק כ"א כת' שיו"ד קוניהם הוי תמורת הא למד הפועל כמו בורא שמים ונוטיהם [ישעיה מב, ה] וכן עיקר על דרך הדקדוק. ואם זכית להבין קרא דכתיב בקהלת [יב, א] וזכור את בוראיך מלא ביו"ד בין תבין את אשר לפניך. 
ומה שכתב [בהגה] בעת שהלבנה זורחת. פירוש שתהא זריחתה ניכרת על גבי קרקע, שלטי הגבורים בפרק אלו דברים [על המרדכי ברכות רמז קפט אות א]. 
אין לעמוד תחת הגג אלא בחצר או ברחוב [שלטי הגבורים] שם. וכתב הב"ח [עמוד רפד] דהא אין מברכים אלא במקום מגולה היינו דוקא היכא דאפשר, אבל מי שחושש באיזה מיחוש שלא יוכל לצאת לחוץ אי נמי כששרוים בתוך הגוים יכול לקדש בביתו דרך חלון או פתח. 
אם יש מסך מבדיל כל שהוא מכיר דברים הניכרים לאור הלבנה מצי מברך, והוא הדין לענין העבים אם הוא עב אינו מברך ואם הוא דק וקלוש מברך, ואם התחיל לברך וכסה הענן גומר הברכה. כנסת הגדולה [הגה"ט] בשם רדב"ז [סימן שמא]. 
סומא חייב בברכת הלבנה רש"ל בתשובה סימן ע"ז וכן הוא עיקר ודלא כהריק"ש [ערך לחם סעיף א] דפליג. 
יחיד יכול לברך ברכת הלבנה מדלא מני לה בפרק הקורא עומד [מגילה כג, ב] בהני מילי דליתנהו בפחות מעשרה. 
סעיף ב 
יש ללבוש בגדים נאים. כן כתוב בתרומת הדשן בסי' ל"ה וכן כתוב [בשלטי הגבורים] סביב המרדכי בפרק אלו דברים [שם] וכן ראוי לנהוג לפחות ללבוש הקאפה של שבת. 
ומה שכתב [בהגה] אין מקדשין הלבנה קודם תשעה באב. כתב הריק"ש [ערך לחם ד"ה בחדש] הטעם משום שמחה שכבר עבר הצום ונסו יגון ואנחה. 
ומה שכתב [שם] אבל לא במוצאי תשעה באב. בספר כנסת הגדולה [הגב"י] חלק בזה שיברכו במוצאי תשעה באב וכן נוהגים במקומות הללו [ירושלים חברון וקושטנדינא], אלא שצריך ליזהר שלא לברך בלא מנעל. 
ומה שכתב [שם] ואין מקדשין אותה במוצאי שבת שחל בו יום טוב. יש מפרשים הטעם משום דשמא יש תחומין למעלה מעשרה והוי כאלו הלך להקביל חוץ לתחום, ומה שנראה נכון בזה דכבוד שבת כלה מלכתא וקדושת יום טוב עדיף לן ואין מערבין שמחה בשמחה וכן כתב הרמ"ע [מפאנו] בסימן ע"ח. ומיהו אם לא נראת הלבנה בח' ניסן ובח' תשרי עד ט"ו לחדש פשיטא דמברכין וכן כתוב בס' ב"ח [עמוד רפג דבור ראשון; שו"ת סימן פ]. 
ומה שכתב ותולה עיניו כו'. כתב בספר שיירי כנסת הגדולה [הגה"ט אות ה] ששמע בשם ספר חרדים שלא יביט בה כי אם בשעת הברכה בלבד ואח"כ אסור להביט בה כמו שמסתכל בקשת. 
עיקר הגירסא סימן טוב תהי לכל ישראל. יש אומרים שאין לומר כשם שאנו מרקדים מפני שהוא פועל יוצא לאחרים אלא רוקדים, ואין צריך, שלפי שמשוררים ומזמרים לפני הרוקד ועל ידי כך הוא מרקד לפיכך נקוט האי לישנא. 
ומה שכתב [בהגה] שלש פעמים שלום עליך. הטעם לפי שקלל ואמר תפול עליהם אימתה ופחד ראוי לומר לחבירו לא עליך כי אם שלום, מטה משה סימן תק"מ. 
ומה שכתב [שם] ונוהגין לומר דוד מלך ישראל חי וקיים. יש סמך לזה בפרק ב' דראש השנה [כה, א] דאמר ליה רבי לרבי חייא זיל לעין טב וקדשיה לירחא ושלח לי סימנא דוד מלך ישראל חי וקיים, ופירש רש"י [ד"ה] דוד מלך ישראל נמשל ללבנה שנאמר בו [תהלים פט, לז - לח] כסאו כשמש נגדי כירח יכון עולם. 
סעיף ג 
ולא ששה עשר בכלל. כן עיקר והטעם שכיון שעברו ט"ו יום הולכת הלוך וחסור ואין כאן חידוש, כדקיימא לן [ראש השנה שם] דאין חדשה של לבנה פחות מכ"ט יום וחצי ותשצ"ג חלקים וכמו שכתב הב"י [עמוד רפב ד"ה ומ"ש] בשם תשובה אשכנזית [שו"ת מהרי"ל סימן יט] ובכסף משנה בפרק י' מהלכות ברכות [הלכה יז] בשם הר"ר מנוח [שם], ולאפוקי משיירי כנסת הגדולה [הגה"ט אות ב] שכתב בשם תלמידי (הרי"ף) [הרבינו פרץ] והרב המאירי דאפילו י"ו בכלל ואינו מחוור. 
סעיף ד 
עד שיעברו שבעה ימים וכו'. כן כתב הב"י [סוף עמוד רפד] בשם (הרי"ץ גיא') [הר"י גיקטילי"א]. ותמהני דהא בגמרא בסוף פרק היו בודקין [סנהדרין מא, ב] אמרינן עד מתי מברכים אמר רב יהודה עד שבעה נהרדעי אמרי עד ששה עשר, אלמא דקודם שבעה מברכים, דהא מילתא דפשיטא דנהרדעי לא פליגי בתרתי אדרב יהודה אלא בהמשך זמן הברכה אבל בהתחלה מדרבי יהודה נשמע לנהרדעי. וזה שנים שכתובה אצלי ראיה זו וכעת מצאתיה בספר ב"ח [עמוד רפג ד"ה וכתב] ושכן קבל מרבותיו לקדש אחר שלשה ימים וכדברי הרב רבינו יונה [ברכות כא, א ד"ה נהרדעי] שהביא הב"י [שם ד"ה גרסינן], וכן כתוב בספר צידה לדרך [מאמר ד כלל ב פרק יב]. דאע"פ שמדברי הרמב"ם בפרק י' מהלכות ברכות [שם] שכתב אם לא בירך עליה בליל הראשון מברך עליה עד ששה עשר משמע לי דסבירא ליה דאפילו בלילה הראשון מברכים עליה, וכדמשמע מפשט לשון הש"ס [סנהדרין שם], מכל מקום יש לחוש לסברת ה"ר יונה וספר צידה לדרך ושלא לברך עליה עד אחר שלשה ימים, אבל קודם שבעה פשיטא דשפיר דמי וכן נהגנו אנו ורבותינו ודו"ק. (ומנהג העולם כדברי המחבר וכן כתב העשרה מאמרות מאמר אם כל חי ח"א סי' (ט') [יט] ומוהרמ"ע מפאנו בתשובה סימן עח). 
ומה שכתב [בהגה] ואין מקדשין הלבנה תחת הגג. כבר כתבתי בזה בסעיף א' [ד"ה אין] ע"ש. 


פרי חדש אורח חיים סימן תכז 
========================== 
סעיף א 
אמר הכותב, המחבר ז"ל בחר בקיצור ולא כתב כלל מענין המולדות והתקופות וגם לידע ולהודיע קביעות המועדות, ואנכי הצעיר ראיתי לכותבם כדי שיהיה השולחן ערוך בכל מכל כל ולא יעקרו משולחן לשולחן לשוטט ולבקש בספרים ענינים אלו, ועוד שבספר הטור שיד הכל ממשמשים בו נפלו בו הרבה טעיות ולכן ראיתי לפנות הדרך ולהעמיד הדברים על בוריין. ומאלהי צורי אחסה בו אשאל עזר וסיוע לקרבה אל המלאכה יהיו לרצון אמרי פי והגיון לבי לפניך ה' צורי וגואלי. 
דע שהלבנה אין לה אור מעצמה והיא אספקלריא דלית לה מגרמה כלום אלא מה שמקבלת מאור השמש, וכל זמן שהלבנה מתקרבת אל החמה דהיינו כמו יום אחד קודם שתדבק בשמש בסוף החדש וכמו יום אחד אחר שתדבק בשמש בתחלת החדש, אינה מאירה לנו, לפי שהאור מכה עליה מלמעלה ואינו מלמטה. ואחר זמן זה שהולכת ומתרחקת מן השמש לפי שגלגל הלבנה הוא מהיר בהילוכו יותר מגלגל החמה, אז אינה מכה האור לא למעלה ולא למטה אלא בחלק מהלבנה מחובר מהעליוני והתחתוני, וכל עוד שמתרחקת, יותר מאירה לנו עד אמצע החדש. ובזמן שהיו עושין על פי הראיה היו מחשבין ויודעין שעה שיתקבץ בו הירח עם חמה בדקדוק הרבה, אבל מה שאנו מחשבים עכשיו ויודעים שעת קיבוצן הוא בלא דקדוק אלא במהלכם האמצעי והוא הנקרא מולד, והחשבון שאנו מחשבין היום הוא הנקרא עיבור. 
משיתקבץ הירח והחמה לפי חשבון זה עד שיתקבצו פעם שניה במהלכם האמצעי תשעה ועשרים יום ושתים עשרה שעות מיום שלשים, ושבע מאות שלשה ותשעים חלקים, שתתר"ף מהם שעה, משעת י"ג. וזה הוא הזמן שבין כל מולד ומולד וזה הוא חדשה של לבנה [רמב"ם קדוש החדש ו, ג]. 
אלו לא היה חדשה של לבנה אלא כ"ח ימים כל המולדות היו בנקודה אחת לפי שהם כלים שבעה שבעה וחוזרים לעולם לתחלת הנקודה. ומפני שהוא כ"ט י"ב תשצ"ג נמשך כל מולד אחר חבירו א' י"ב תשצ"ג, לכן היודע מולד חדש אחד ורוצה לידע מולד של חדש של אחריו, יתן עליו א' י"ב תשצ"ג ובמקום שיכלה חשבונו שם המולד. כיצד בתחלת מחזור רפ"ח שהיא שנת התנ"ד שמולד [תשרי הוא ביום] רביעי שלש [שעות] שכ"ט [חלקים], כשתוסיף עליו א' י"ב תצש"ג יצא לך מולד חשון ביום חמישי בארבע שעות ביום ומ"ב חלקים. וכן על דרך זה עד סוף העולם חדש אחר חדש. 
כיון שיתרון חדש אחד הוא א' י"ב תשצ"ג, לשנה פשוטה שהיא י"ב חדשים יתרונה שנים עשר פעמים א' י"ב תשצ"ג שהם שנ"ד ימים ושמנה שעות ותתע"ו חלקים, וכשתשליך ש"נ שהם ז' ז', נשארים בידך ארבע ימים ושמנה שעות ותתע"ו חלקים וסימן ד"ח תתע"ו, ואם היא מעוברת שהוספנו על הפשוטה כ"ט י"ב תשצ"ג אחר, יהיה יתרונה ה' כ"א תקפ"ט כזה: 
ציור מס' 1 
לפי זה מי שיודע מולד ראש השנה ורוצה לידע מולד ראש השנה שלאחריה, אם השנה שעברה פשוטה יתן על המולד ד"ח תתע"ו ואם היא מעוברת יתן עליה ה' כ"א תקפ"ט ויצא לו מולד של ראש השנה של אחריה. כיצד, כבר ידעת ששנת התנ"ד מולדה ד' ג' שכ"ט והיא שנה פשוטה שהיא תחלת מחזור, כשתוסיף עליה ד"ח תתע"ו יצא לך מולד ראש השנה של שנת התנ"ה ביום ראשון בי"ב שעות במאה וחמשה ועשרים חלקים, וסימן אי"ב קכ"ה, הרי שתוסיף על אי"ב קכ"ה ד"ח תתע"ו אחר, יצא לך מולד ראש השנה של שנת התנ"ו בחמשה ימים ועשרים שעות ותתר"א חלקים, וסימן ה"ך תתר"א, הרי שהוספת על ה"ך תתר"א ה' כ"א תקפ"ט לפי שהיא מעוברת שהיא שנה שלישית למחזור, יצא לך מולד ראש השנה של שנת התנ"ז ביום רביעי בששה שעות ביום בחמש מאות ועשרה חלקים, סימן ד' י' ח' תק"י, וכן על דרך זה לעולם ועד. 
י"ט שנים שי"ב מהם פשוטות ושבעה מעוברות שהן שלישית ושישית ושמינית ושנת י"א וי"ד וי"ז וי"ט, שסימן גו"ח א"ד ז"ט, נקראים מחזור הלבנה. והטעם, לפי שלדעת רב אדא מדת השנה האמצעי הם שס"ה יום וה' שעות ותתקצ"ז חלקים ומ"ח רגעים מע"ו בחלק ואם תקבץ זה י"ט פעמים יעלה בידך ששת אלפים ותשע מאות ותשעה ושלשים יום ושש עשרה שעות ותקצ"ה חלקים, ואם תקח חשבון זה ותחלקהו לחדשים של לבנה שהם כ"ט ימים י"ב שעות תשצ"ג חלקים יעלו לך מאתים וחמשה ושלשים חדשים בלי תוספת בלי מגרעת אפילו רגע אחד. ולפיכך נקראו מחזור שחוזרים הלבנה והשמש ומתקבצין (באותו) [כאותו] רגע שנתקבצו בתחלת המחזור. ואפילו לדעת שמואל [ערובין נו, א] שסבירא ליה ששנת החמה היא שס"ה יום ורביע (שעה) [יום] שהם ששה שעות, ואם תקבצם י"ט פעמים יעלה לך ששת אלפים ותשע מאות (ושלשה ותשעים) [ותשעה ושלושים] יום וח"י שעות, וכשתחלקם לחדשי הלבנה ישאר בידך שעה ותפ"ה חלקים שקודמת חמה ללבנה, אעפ"י כן שייך שפיר לקרותו מחזור לפי שלא יש זמן אחר שמתקבצין כל כך החמה והלבנה אלא אחר י"ט שנים. ואם תקבץ מותר המחזור שהוא י"ב פעמים ד"ח תתע"ו [של השנים הפשוטות], ושבעה פעמים הכ"א תקפ"ט [של השנים המעוברות], יעלו ב' י"ו תקצ"ה כזה: 
ציור מס' 2 
לפיכך היודע מולד של ראש השנה של ראש המחזור ורוצה לידע [המולד] של ראש המחזור שלאחריו, יתן עליו בי"ו תקצ"ה ובמקום שכלה חשבונו הוא מולד ראש מחזור השני. כיצד, הרי ידעת כי שנת התנ"ד היא תחלת מחזור רפ"ח ומולדה ד"ג שכ"ט, הרי שהוספת על מולד זה ב' י"ו תקצ"ה יצא לך מולד של שנת התע"ג שהיא תחלת מחזור רפ"ט ביום ששי בשבעה שעות ביום בתתקכ"ד חלקים וכן כל כיוצא בזה. 
אם אינו יודע לא מולד של המחזור ולא של השנה ולא של החדש ומבקש לידע המולד, יצרף השנים שעברו מבריאת העולם ויעשה מהם מחזורים של י"ט שנים ויחשוב לכל אחד מהם ב' י"ו תקצ"ה, ומה שיותר לו יתן על ב"ה ר"ד, ר"ל ליל שני ה' שעות ר"ד חלקים שזה היה מולד הראשון של שנת תהו, וזה מוסכם בין לרבי אליעזר [ראש השנה י, ב] בין לרבי יהושע [שם יא, א], ובמקום שיכלה חשבונו שם הוא מולד של ראש המחזור. ומה שנשאר מן השנים שלא הגיע לכלל י"ט יחשוב לכל פשוטה ד"ח תתע"ו ולמעוברת הכ"א תקפ"ט, ויצרפם ויתנם על המולד של ראש המחזור, ובמקום שיכלה חשבונו הוא מולד ראש השנה. ואם נשארו חדשים שלא עלו לכלל שנה יחשוב לכל אחד א' י"ב תשצ"ג ויצרפם ויתנם על מולד ראש השנה, ובמקום שיכלה חשבונו הוא המולד אשר אתה מבקש. 
בכל החשבונות האלו שתדע מהן המולד כשתוסיף שארית עם שארית כשיתקבץ מן החלקים אלף ושמונים תשליך שעה אחת ותוסיף אותה למנין השעות, וכשיתקבץ מן השעות ארבע ועשרים תשליך יום ותוסיף אותו למנין הימים, וכשיתקבץ מן הימים יותר על שבעה תשליך שבעה מן המנין ותניח השאר, שאין אנו מחשבים לידע מנין הימים אלא לידע באיזה יום מימי השבוע ובאיזה שעה ואיזה חלק יהיה המולד. 
ומה שכתב שהוא יום שלשים לחדש שעבר. הטעם לפי שרוב היום דהיינו י"ב שעות ותשצ"ג חלקים הוא מהחדש שעבר, ולכן יחשב יום שלשים מחדש שעבר. ועושין אותו ראש חודש לפי שיש בו מולד של חדש הבא. ואין למנות שעות לחדשים כדאמרינן בפרק קמא דמגילה [ה, א] עד חדש ימים [במדבר יא, כ], ימים אתה מחשב לחדשים ואי אתה מחשב שעות לחדשים, ולפיכך עושים שני ימים. וגם בזמן שהיו מקדשים על פי הראיה לפעמים היו עושים שני ימים, וכן כתוב ביהונתן [שמואל א כ, כז] ויהי ממחרת החדש השני, ועיין באה"ע סימן קכ"ו. 


פרי חדש אורח חיים סימן תכח 
========================== 
סעיף א 
זה סדר החדשים, ניסן לעולם מלא אייר חסר סיון מלא תמוז חסר אב מלא אלול חסר תשרי מלא טבת חסר שבט מלא אדר חסר. ניסן לעולם אינו ראש חודש אלא יום אחד, אייר שני ימים סיון יום אחד תמוז שני ימים אב יום אחד אלול שני ימים תשרי יום אחד חשון שני ימים שבט יום אחד אדר ואדר [ב] שני ימים. מרחשון וכסלו פעמים שניהם מלאים ונקראת השנה שלימה, ופעמים שניהם חסרים ונקראת השנה חסרה, ופעמים מרחשון חסר וכסלו מלא ונקראת כסדרה. וכשיהיו שניהם מלאים ראש חודש כסלו וטבת לעולם שני ימים, וכשיהיו שניהם חסרים כסלו וטבת ראשם יום אחד, וכשיהיו אחד חסר ואחד מלא כסלו ראשו יום אחד וטבת שני ימים. 
ראשי חדשים סדורים על דרך ראשי ימי השבוע כיצד, הרי שסימן השנה הפשוטה היא ז"ש תדע שתשרי ביום שבת ומרחשון ראשון שני. כסלו שלישי רביעי טבת חמישי ששי, שבט שבת אדר ראשון שני, ניסן שלישי אייר רביעי חמישי, סיון ששי תמוז שבת ראשון, אב שני אלול שלישי רביעי, וכן על דרך זה לעולם ועד. 
לידע אם השנה שלימה או חסרה או כסדרה תלוי ביום קביעות ראש השנה, ועל כן צריך לבאר תחילה הימים שראוי לקבוע בהן ראש השנה. ארבע דחיות יש לדחות קביעות ראש חודש תשרי מיום מולדו, הדחיה הראשונה אם חל מולד תשרי באחד מימי אד"ו דוחין הקביעות ליום שלאחריו, וטעם דחיית ד"ו משום יום כפור שלא יבא בערב שבת ובמוצאי שבת משום ירקייא ומתיא [ראש השנה כ, א], וטעם דחיית יום א' משום ערבה שלא יבא בשבת [סוכה מג, ב]. וזה טעם חלוש, אלא שעיקר טעם הדחיות הללו כדי לפגוע ביום קיבוץ האמיתי כמו שכתב הרמב"ם בפרק שביעי בהלכות קידוש החדש [הלכה ז], ודחו אד"ו מטעם זה ולא שאר ימים. הדחייה השניה היא אפילו אם חל בבגה"ז שראוי לקבוע בהם, אם המולד בחצי היום ומחצי היום ומעלה נקרא מולד זקן ודוחין הקביעות ליום שלאחריו, אם הוא ראוי לקביעות שאינו מימי אד"ו. וטעם דחייה זו לפי שאינו יכול להראות סמוך לשקיעת החמה כדאיתא בפרק ב' דראש השנה [כ, ב], ובזמן שהיו מקדשים על פי הראיה אף על פי שהיו יודעים מולדה לא היו מקדשים, משום דרחמנא [שמות יב, ב] תליא בראיה כזה ראה וקדש [גמרא שם ע"א]. ואף על פי שלפעמים המולד יהיה בליל ג' והירח לא יראה לא בליל ה'  ולא בליל ו', מכל מקום אנן לא ידעינן ואפשר שיראה, אבל במולד זקן הרי הדבר ידוע לכל שאי אפשר להראות ולהכי דוחין אותו. דחייה השלישית הוא כשנולד בליל ג' ט' שעות ר"ד חלקים משעה העשירית וממנו ולמעלה וסימן גטר"ד, והשנה פשוטה, אז נדחה מיום הולדו גם מיום שלאחריו משום אד"ו, ונקבע ביום חמישי. וטעם דחייה זו משום שאם אנו קובעים ראש השנה ביום ג' במולד כזה, כשתוסיף ד"ח תתע"ו יהא לך מולד של שנה הבאה ביום שבת בח"י שעות, ומשום מולד זקן צריך לדחותו ליום ראשון, ואז אי אפשר לקבעו משום אד"ו, וא"כ צריך לדחותו ליום שני ונמצא שיש בין קביעות לקביעות ה' ימים וזה אי אפשר, דהא קיימא לן [בגמרא שם] שאין בין שנה פשוטה לשנה הבאה אחריה יותר מארבעה ימים וכדלקמן, אבל אם נולד בג' ט' ר"ג יצא לך מולד הבא ביום שבת בשבעה עשר שעות בתתרע"ט חלקים, וכיון שאינו מולד זקן הרי אנו קובעים אותו בשבת, ויש שלשה ימים בין קביעות לקביעות והויא שנה כסדרה. דחייה רביעית היא כשנולד ביום ב' בט"ו שעות ותקפ"ט חלקים משעה הט"ז, וממנו ולמעלה, והיא שנה שלאחר העיבור. וטעם דחייה זו, שכשתגרע מבט"ו תקפ"ט הכ"א תקפ"ט לידע מולד שעבר יצא לך ביום ג' בח"י שעות, כיצד, הרי שגרעת תקפ"ט מתקפ"ט לא נשאר כלום, לגרוע כ"א שעות מט"ו אי אפשר, תקח יום אחד ותחלקהו לשעות והם ל"ט שעות, תגרע כ"א ונשארים ח"י שעות, לגרוע ה' ימים (מאחר) [מהאחד] שנשאר אי אפשר, תוסיף שבוע אחד שהם שבעה ימים ותצרפם עם האחד שנשאר והם שמונה, ואם משמונה תגרע חמשה ישארו שלשה, נמצא שמולד שעבר היה גי"ח וכיון שהוא מולד זקן צריך לדחותו ליום רביעי, וגם אי אפשר לקבוע בו ביום משום אד"ו ונדחה ליום חמישי, ואם אנו קובעים מולד של ב' ט"ו תקפ"ט ביומו הרי לא יש בין קביעות לקביעות אלא שלשה ימים ואנן קיימא לן שלא יש בין שנה מעוברת לשנה הבאה אחריה פחות מארבעה ימים וכדלקמן, ולכן אנו דוחים אותו ליום ג' ובזה יש ביניהם ארבעה ימים, ונמצא ששנה שעברה היתה חסרה. אבל אם המולד בבט"ו תקפ"ח יצא לך מולד הקודם ביום ג' בי"ז שעות (תתרע"ו) [תתרעט] חלקים, ונקבע בו ביום לפי שאינו מולד זקן, ויש חמשה ימים בין קביעות לקביעות, ונמצא שהשנה שעברה היתה כסדרה, דוק ותשכח. 
ונמצינו למדים שמי שרוצה לידע קביעות ראש השנה יחשוב מולד תשרי באיזה יום ובאיזה שעה ובאיזה חלק יבא, ויום שיהיה בו המולד יהיה הקביעות, ובתנאי שלא ימנענו אחד מהארבע דחיות הנזכרות שהם אד"ו ומולד זקן וגטר"ד בשנה פשוטה ובט"ו תקפ"ט בשנה שלאחר העיבור. וכיון שיודע קביעות ראש השנה ורוצה לידע קביעות חדשיה אם שנה זו שכ"ח, יחשוב באיזה יום יקבע ראש השנה שלאחר זו ויחשוב מנין הימים שביניהם חוץ מיום קביעות של שנה זו ושל שנה הבאה, אם יש ביניהם ארבעה ימים יהיה מרחשון וכסלו שלימים ואם הם שלשה יהיו כסדרן ואם הם שנים יהיו חסרים. במה דברים אמורים כשהיתה השנה שרוצה לידע סידור חדשיה פשוטה, אבל אם היא מעוברת, אם יש בין קביעות לקביעות ששה ימים היא שלימה ואם הם חמישה היא כסדרן ואם הם ארבעה היא חסרה. והטעם לפי ששנה שלימה ימיה הם שנ"ה, כשתשליך יום אחד של קביעות ראש השנה וש"ן ימים שהם ז' ז' נשארו בידך ארבעה ימים, ואם השנה כסדרה נשארים שלשה ואם היא חסרה נשארים שנים, וכשהשנה מעוברת שאנו מוסיפין שלשים ימים כשתשליך כ"ח שהם ז' ז' נשארין שנים, וארבעה ימים של הפשיטות הם ששה ימים. 
שנה שראש השנה ביום שלישי תהיה לעולם כסידרה בין פשוטה בין מעוברת, ואם יהיה בשבת או בשני לא תהיה כסידרה לעולם בין בפשוטה בין במעוברת, ואם יהיה בחמישי אם היא פשוטה אי אפשר שיהיו חדשיה חסרים, ואם היא מעוברת אי אפשר שיהיו כסדרם. ובטור [עמוד רפט] נפל טעות סופר בזה. 
יש כללות לידע בהן קביעות החדשים בלא חשבון ואלו הן, שנה שעיבור לפניה ולא לאחריה והוא שנת א' ד' ט' י"ב ט"ו [ממחזור יט השנים], כלל שלה אטר"ד ב"ש, בט"ו תקפ"ט ג"כ, גטר"ד ה"כ, הטר"ד ה"ש, הי"ח ז"ח, ות"ח ז"ש, זי"ח ב"ח. וזה פירושו, מולד של ראש השנה שנולד באטר"ד וממנו עד בט"ו תקפ"ט יהיה ראש השנה ביום ב' והשנה שלימה. והטעם, שכשתתן ד"ח תתע"ו על מולד אטר"ד יצא לך מולד הבא ביום חמישי ח"י שעות, ומולד אטר"ד אנו דוחין אותו ליום שני משום אד"ו, ומולד הבא דחינן ליה משום מולד זקן ליום שלאחריו, וגם ביום ששי אי אפשר לקובעו משום אד"ו, ואם כן אנו קובעים אותו בשבת, ונמצאת השנה שלימה לפי שיש בין קביעות לקביעות ארבעה ימים. וכן על דרך זה עד בט"ו תקפ"ט, שכשתוסיף ד"ח תתע"ו על בט"ו תקפ"ח יצא לך המולד בשבת ושפ"ד חלקים הרי יש בין קביעות לקביעות ארבעה ימים, אבל כשהמולד בט"ו תקפ"ט כיון שהיא בצאת עיבור הרי נדחת ליום שלישי, והסי' ג"כ ר"ל שהשנה כסדרה לפי שמולד הבא בא יבא בשבת ושפ"ה חלקים ויש שלשה ימים ביניהם. ומבט"ו תקפ"ט עד גטר"ד הוא זה הסדר, לפי שכשתוסיף על ג' ט' ר"ג ד"ח תתע"ו יצא לך המולד ביום שבת בי"ז שעות ותתרע"ט חלקים, ואינו מולד זקן ונקבע בשבת, ונמצאת השנה כסדרה לפי שיש בין קביעות לקביעות שלשה ימים, אבל כשהמולד בג' ט' ר"ד סימן השנה ה"כ ר"ל ביום ה' וכסדרן, והטעם שכשתוסיף ד"ח תתע"ו על ג"ט ר"ד יצא לך מולד הבא אחריו בשבת וח"י שעות, ומשום מולד זקן דחינן ליה ליום שלאחריו, ואי אפשר לקובעו ביום ראשון משום אד"ו ונדחה ליום שני, ומולד ג"ט ר"ד נדחה מיומו משום דהוי שנה פשוטה והוא אחד מארבע דחיות הנזכרים לעיל, וביום שלאחריו אין לקובעו משום אד"ו ונמצא שהקביעות ביום חמישי, והשנה כסדרה לפי שיש בין קביעות לקביעות שלשה ימים. וזה הסדר הוא מג' ט' ר"ד עד ה' ט' ר"ד, שכשתוסיף ד"ח תתע"ו על (הו) [ה'] ט' ר"ג יצא לך המולד ביום שני בי"ז שעות ותתרע"ט חלקים ונקבע ביומו. ומהטר"ד עד הי"ח הסימן הוא ה"ש ר"ל חמישי ושלימים, והטעם שכשתוסיף ד"ח תתע"ו על ה' ט' ר"ד יצא לך מולד הבא ביום ב' בח"י שעות ונדחה ליום שלישי [משום מולד זקן], ונמצאת השנה שלימה לפי שיש בין קביעות לקביעות ארבעה ימים. וזה הסדר נמשך והולך עד הי"ח, לפי שמולד הבא אחר ה' י"ז הוא ג' א' תתע"ו ונקבע ביומו, אבל כשהמולד בה' י"ח הסימן ז"ח ר"ל שבת וחסרים, והטעם שכשתוסיף ד' ח' תתע"ו על הח"י יצא לך מולד שלאחריו בג' ב' תתע"ו ונקבע ביומו, ומולד הי"ח הוא מולד זקן ונדחה ליום שלאחריו, וביום ששי אי אפשר לקובעו משום אד"ו ונדחה ליום שבת, ונמצאת השנה חסרה לפי שלא יש בין קביעות לקביעות אלא שני ימים. ומן הח"י עד ו' ת"ח זה הסדר, לפי שכשתוסיף ד"ח תתע"ו על ו' ת"ז יצא לך המולד שלאחריו ג"ט ר"ג ונקבע ביומו, אבל כשהמולד ו' ת"ח המולד הבא אחריו הוא ג' ט' ר"ד והסימן ז"ש ר"ל שבת ושלימה, והטעם לפי שכבר ידעת שמולד ג' ט' ר"ד דחינן ליה ליום שלאחריו ואי אפשר לקובעו ביום רביעי משום אד"ו ונדחה ליום חמישי, ונמצאת השנה שלימה לפי שיש בין קביעות לקביעות ארבעה ימים. וזה הסדר ישנו עד ז' י"ח, לפי שכשתוסיף על ז' י"ז ד' ח' תתע"ו יצא לך המולד ביום חמישי בשעה ראשונה ותתע"ו חלקים ויש בין קביעות לקביעות ארבעה ימים, אבל כשהמולד ז' י"ח הסימן הוא ב"ח ר"ל יום שני וחסרים, והטעם שכשתוסיף ד"ח תתע"ו על ז' י"ח יצא לך המולד ה' ב' תתע"ו ונקבע ביומו, מולד ז' י"ח נדחה מיומו משום מולד זקן, ואין קובעים אותו ביום ראשון משום אד"ו ונדחה ליום שני, ונמצאת השנה חסרה לפי שלא יש בין קביעות לקביעות אלא שני ימים. וזה הסדר נמשך עד אטר"ד, לפי שכשתוסיף ד"ח תתע"ו על אטר"ג יצא לך המולד ביום חמישי בי"ז שעות ותתרע"ט חלקים ומולד (אתר"ג) [אטר"ג] נדחה משום אד"ו, ונמצאת השנה חסרה לפי שלא יש בין קביעות לקביעות אלא שני ימים, דוק ותשכח. 
ובשנה שעיבור (לפניה ולא לאחריה) [לאחריה ולא לפניה] והיא שנת ב' ה' י' י"ג י"ו [ממחזור יט השנים], כלל שלה א' ט' ר"ד ב"ש, ב' י"ח ג"כ, ג' ט' ר"ד ה"כ, הט' ר"ד ה"ש, ה' י"ח ז"ח, ו' ט' ר"ד ז"ש, זי"ח ב"ח. החילוק שיש בין כלל זה לכלל ראשון הוא בשני סימנים, והטעם לפי שלעיל שהיא שנה בצאת עיבור יש דחיית בט"ו תקפ"ט, וכאן שאין עיבור לפניה נמשך סימן ב"ש עד בי"ח שנדחה משום מולד זקן. והחילוק השני שלעיל מו' ת"ח ואילך הוי הסימן ז"ש, ובכאן נמשך סימן ז"ח עד ו' ט' ר"ד, הטעם לפי שכשתוסיף ד"ח תתע"ו על ו' ת"ח יצא לך המולד ג' ט' ר"ד, ולעיל דמיירי בשנה שעיבור לפניה ולא לאחריה הרי יש דחיית ג' ט' ר"ד בשנה פשוטה ולהכי הויא שנה שלימה, אבל בכאן שהיא שנה שיש עיבור לאחריה הגטר"ד לא הוי דחייה בשנה מעוברת ולכן נמשך סימן ז"ח עד ו' ט' ר"ד, אבל כשהמולד בו' ט' ר"ד ותוסיף ד"ח תתע"ו יצא לך ג' ח"י ומשום מולד זקן ואד"ו נדחה ליום חמישי, ומולד גטר"ד קביעותו ביום שבת משום אד"ו, והרי לך בין קביעות לקביעות ארבעה ימים והיא שנה שלימה. ושאר כלל זה אינו צריך ביאור לפי שכבר נתבאר. 
ובשנה שעיבור לפניה ולאחריה והיא שנת ז' י"ח [ממחזור יט השנים], כלל שלה א' ט' ר"ד ב"ש, וב' ט' תקפ"ט ג"כ, ג' ט' ר"ד ה"כ, ה' ט' ר"ד ה"ש, ה' י"ח ז"ח, ו' ט' ר"ד ז"ש, ז' י"ח ב"ח. בכלל זה יש בו דחיית בט"ו תקפ"ט כמו בכלל ראשון משום שהיא שנה בצאת עיבור, ומו' טר"ד ואילך הוי ז"ש לפי שהיא שנה שיש עיבור לאחריה כמו שנתבאר בכלל שני, ואין צריך ביאור עוד. 
ובשנה מעוברת שהיא שנת ג' ו' ח' י"א י"ד י"ז י"ט [ממחזור יט השנים], כלל שלה א"ך תצ"א ב"ש, ב' י"ח ג"כ, ג' י"ח ה"ח ד' י"א תרצ"ה ה"ש, ה' י"ח ז"ח, ו"ך תצ"א ז"ש, ז' י"ח ב"ח. והטעם לפי שכשתתן ה' כ"א תקפ"ט על א"ך תצ"א יצא לך המולד ביום שבת בי"ח שעות ונדחה ליום שני משום מולד זקן ואד"ו, ומולד א"ך תצ"א קביעותו ביום שני משום אד"ו, הרי יש בין קביעות לקביעות ששה ימים ונמצאת השנה שלימה. וזה הסדר נמשך עד ב' י"ח לפי שנקבע לעולם ביום שני, אבל כשהמולד בב' י"ח נדחה ליום שלישי משום מולד זקן והסימן ג"כ, לפי שמולד הבא אחריו ביום ראשון בט"ו שעות בתקפ"ט חלקים וקביעותו ביום שני משום אד"ו, והרי השנה כסדרה לפי שיש בין קביעות לקביעות חמישה ימים. ומג' י"ח ואילך הסימן ה"ח ר"ל יום חמישי ושנה חסירה, והטעם לפי שמולד ג' ח"י נדחה ליום חמישי משום מולד זקן ואד"ו, ואם תוסיף על ג' ח"י ה' כ"א תקפ"ט יצא לך המולד בט"ו תקפ"ט, וכיון שהיא שנה שלאחר העיבור נדחה ליום שלישי ונמצאת השנה חסירה לפי שיש בין קביעות לקביעות ארבעה ימים. והסדר כך עד ד' י"א תרצ"ה, אבל כשהמולד בד' י"א תרצ"ה כשתוסיף ה' כ"א תקפ"ט יצא לך המולד שלאחריו בג' ט' ר"ד, ונדחה ליום שלאחריו משום דחיית גטר"ד, וברביעי אי אפשר לקובעו משום אד"ו ונדחה ליום חמישי, ומולד של ד' י"א תרצ"ה נדחה ליום חמישי משום אד"ו ונמצא סימן השנה ה"ש מפני שיש בין קביעות לקביעות ששה ימים, ולפיכך השנה שלימה. וזה הסדר נמשך עד ה' ח"י, אבל כשהמולד בה' ח"י ותתן ה' כ"א תקפ"ט עליו יצא לך המולד הבא ביום ד' ט"ו שעות ותקפ"ט חלקים ונדחה ליום חמישי משום אד"ו, ומולד ה' ח"י נדחה ליום שבת משום מולד זקן ואד"ו, והסימן ז"ח לפי שלא יש בין קביעות לקביעות אלא ארבעה ימים. וזה הסדר נמשך עד ו"ך תצ"א, הטעם לפי שכשתוסיף ה' כ"א תקפ"ט על ו"ך תצ"א יצא לך המולד ביום חמישי ח"י שעות ונדחה ליום שבת משום מולד זקן ואד"ו, ומולד ו"ך תצ"א נדחה ליום שבת משום אד"ו, והרי יש בין קביעות לקביעות ששה ימים ולפיכך סימן השנה ז"ש. וזה נמשך עד ז' י"ח, אבל כשהמולד ז' י"ח ותוסיף עליו ה' כ"א תקפ"ט יצא לך המולד שלאחריו יום ששי ט"ו שעות תקפ"ט חלקים ונדחה ליום שבת משום אד"ו, ומולד ז' י"ח קביעותו ביום שני משום דחיית מולד זקן ואד"ו, והרי יש בין קביעות לקביעות ארבעה ימים ולפיכך סימן השנה ב"ח וזה נמשך עד א"ך תצ"א, דוק ותשכח. 
מי שיודע קביעות תשרי ורוצה לידע קביעות ניסן, אם השנה שלימה (ימיה) [ימי] ששה החדשים הראשונים הם קע"ח ימים. והרי אם תוציא מהם קע"ה ימים שהם ז' ז' ותוציא יום אחד של קביעות ראש השנה, נשארים שני ימים, ואם סימן השנה ב"ש תדע שראש חודש ניסן הוא ביום חמישי. ואם השנה כסדרה יש יום אחד ביניהם, ואם השנה חסירה וסימן השנה ב"ח ניסן ופסח ביום שלישי. במה דברים אמורים בפשוטה, אבל במעוברת הרי ניתוספו שני ימים ואם השנה שלימה יש ביניהן ארבעה ימים, ואם השנה כסדרה הרי יש ביניהם שלשה ימים, ואם השנה חסירה הרי יש ביניהן שני ימים. מתוך מה שכתבתי יתבאר לך שסימני הפשוטות הם אלו בח"ג בש"ה גכ"ה הש"א הכ"ז זש"ג זח"א וסימני המעוברות הם בח"ה בש"ז גכ"ז הש"ג הח"א זש"ה זח"ג. פירוש האות הראשונה מורה על קביעות ראש השנה, והאות השנייה מורה על השנה שלימה או כסדרה או חסירה, והאות השלישית מורה על קביעות ניסן ופסח. 
אמר הכותב ראיתי שמה ושערוריה לקצת מעברים שסבורים לומר שיש י"ג מחזורים שקביעותם חוזרים חלילה, ומכללם החכם דניאל כהן בספר שארית יוסף ולמען ה' אל תסמוך ואל תשען עליהם, חלילה לך מעשות כדבר הזה שיגרמו ח"ו לבטל צום הקדוש והנורא ולאכול חמץ בפסח ולחלל את המועדות. ולכן אתה המעיין שמע בקולי איעצך ויהי אלהים עמך, השמר והזהר פן תשכח דברים הדברים האלה הדברים בהוייתן יהו [ע"פ ברכות יג, א] מה שאני כותב בפרט הלז לפי שהוא עשוי על פי דקדוק החשבון הדק היטב, והוא מכוון בכל מכל כל עם ספר תקון יששכר [עבור שנים דף יד - כא] מתחלת מחזור רפ"ח עד סוף העולם, וכל הפורש ממנו כפורש מן החיים. 
ציור מס' 3 
בשנת תסב ט' למחזור רפח נפל טעות סופר בטור [עמוד רצה] וכתב בח וצ"ל ולכתוב במקומו בש. בחמש שנים ממחזור רצא יש טעות בטור וספר שארית יוסף והם אלו, שנת תקכא ותקכב ותקכג ותקכו ותקכז ואל תחוש למניינם ולחשבונם שטעו, והעיקר כדכתבינא דוק ותשכח. 
ציור מס' 4 
בשנת תקצז י"א למחזור רצה נפל ט"ס בטור וכתוב בש וצ"ל ולכתוב במקומו בח ודוק. בשנת תרלט ט"ו למחזור רצז נפל ט"ס בטור וכתב זח וצ"ל זש. בשנת תרנט י"ו למחזור רצח נפל ט"ס בטור וכתוב זש וצ"ל זח ודוק. גם בשנת תרסב סוף המחזור יש טעות בטור ושארית יוסף ובלוח של י"ג מחזורים לחכם חייא גבריאל ואל תשגיח בחשבונם אלא העיקר כדכתיבנן ודוק. בשנת תרסג היא תחילת מחזור רצט יש טעות בטור וספר שארית יוסף ובמחזורים לחכם חייא גבריאל, ובשנת תרצז נפל ט"ס בספר שארית יוסף שכתוב ה ומורה קביעות זח ואי אפשר כפי הכלל שאין בין פשוטה לשנה שלאחריה יותר מארבעה ימים, וכיון שקביעות שנה הקודמת היתה בשבת והיא פשוטה על כרחך שנה שלאחריה אינה ביום שבת. וצריך למחוק מלת ה ולכתוב במקומו ד שמורה על קביעות האמיתי שהוא הך, דוק ותשכח. 
הטור [עמוד רצה] וספר שארית יוסף כתבו שמחזור שא ומחזור רפה הם שוין ושבוש הוא, שבשנה תשז ותשח הם מחולקים ודוק היטב. מחזור שב ומחזור רפט שניהם שוין דוק. 
ציור מס' 5 
מחזור שג ומחזור רץ שוין ואין בהם שום חילוק ודוק. מחזור שד ומחזור רצא שוין והטעויות שיש בטור וספר שארית יוסף כבר נתבארו שם. מחזור שה ומחזור רצב שוין ודוק. מחזור שו ומחזור רצג שוין ודוק. מחזור שז ומחזור רצד שוין הם ודוק. הטור [שם] ושארית יוסף כתבו שמחזור שח ומחזור רצה שוין ושבוש הוא שבארבע שנים הם מחולקים והם אלו, שנת תתמז ותתמח ותתנא ותתנב דוק ותשכח. מחזור שט ומחזור רצו שוין ואין בהם חילוק ודוק. מחזור שי ומחזור רצז שוין ודוק. מחזור שיא ומחזור רצח שוין, והטעיות שיש בטור ושארית יוסף כבר נתבארו שם ודוק. מחזור שיב ומחזור רצט שוין, וטעיות שיש בטור ושארית יוסף שם נתבארו יע"ש ודוק. 
ציור מס' 6 
אשרי המחכה ויגיע בריך רחמנא דסייען עד כען אמן כן יהי רצון. 
דע שבשנות אלו והם שנת תתקכט ותתקל ותתקלג ותתקלד ותתקלה הם מוחלקים ממחזור ש לאפוקי מהטור [שם] ושארית יוסף שכתבו שחוזר חלילה והם שוין, וטעות הוא בידם, דוק ותשכח. מחזור שיד ומחזור שא שוין, וטעויות שיש בטור ושארית יוסף נתבארו שם דוק. מחזור שטו ומחזור שב אחים ושוין ודוק. 
מאחר שנבתררו באורך וברוחב פרטי המולדות והקביעות, מעתה אבוא לדברי המחבר ז"ל. 
מה שכתב לא אד"ו ראש השנה. כבר נתבאר לעיל בס"ד עם שאר הדחיות. 
ומה שכתב לא אג"ו יום הכיפורים כו'. כל אלו הדחיות נדחות מחמת אד"ו ודו"ק. 
ומה שכתב וביום שיהיה חנוכה יהיה עצרת. תימה דכשהשנה כסדרה או שלימה יש בין חנוכה לעצרת הבא שלשה ימים ובחסרה שני ימים, שהרי כשתמנה הימים שיש בין חנוכה לשבועות תמצא שהם מאה ושבעה וחמשים, וכשתוציא מאה וארבעה וחמשים שהם כלין ז"ז ישאר בידך שלשה ימים ובחסירה שני ימים, וזה בפשוטה, שבמעוברות צריך להוסיף שני ימים. ויש לדחוק ולומר שעצרת האמור כאן ר"ל שמיני עצרת ומיירי כשהשנה שלימה או כסדרה ובמעוברות דוק ותשכח. וראיתי בספר שירי כנסת הגדולה [הגה"ט אות ב] שהביא ישוב אחר בשם כמהר"ר ישי אלמולי שהעצרת המוזכר כאן הוא שבועות והוא עצרת שעבר, ולשון המחבר מסורס הוא, והביא ראיה לדבריו מנוסחא אחת שנמצאת בקצת ספרי המחבר שמסיים הרב ז"ל כשיהיו כסדרן או חסרים, ע"כ, אבל בשלמים יהיה יום חנוכה ביום שני של עצרת עכ"ל. וזה אמת ויציב גם כן ותו לא מידי. 
סעיף ב 
ניסן אגה"ז. תדע שהרי לא בד"ו פסח כדלעיל [סעיף א], וכיון שניסן אינו אלא באגה"ז יום שני של ראש חודש איירי על כרחך אינו אלא ביום שלישי וחמישי ושביעי ושני, וסימנך גהז"ב. וסיון דוא"ג, ויום שני של ראש חודש תמוז ואג"ה, אב זבד"ו, אלול בדו"א, תשרי (גאז"ב) [גהז"ב] חשון הזב"ד. ומה שכתב בדברי המחבר מרחשון גדו"א והוא רומז לקביעות יום ראשון של ראש חודש, אינו מדוקדק, ולא היה לו לומר אלא בדה"ז ולקבוע סימן ביום שני של ראש חודש שהוא העיקר וכמו שעשה הוא ז"ל בשאר, ולמה נשתנה חדש זה, אלא ודאי לא דק. כסלו אינו בא בשבת משום שלפי זה יבא חנוכה ביום שלישי, ולא בג' חנוכה כדלעיל [שו"ע סעיף א]. 
ומה שכתב טבת אבגד"ו. פירוש חל ביום שני כשהשנה מעוברת וסימן השנה ה"ח ודו"ק. 
ומה שכתב שבט בגדה"ז. פירוש חל ביום שלישי כשהשנה מעוברת וסימן השנה ה"ח, וחל ביום רביעי כשהשנה פשוטה וסימן השנה ה"ך ודוק. 
סעיף ג 
שהוא שמחת תורה. פירוש לבני חוץ לארץ. 
סעיף ד 
לעולם קורין וכו'. טעם לפקדו ופסחו, מפני שבפרשת צו את אהרן מדבר בהכשר כלים דכתיב [ויקרא ו, כא] וכלי חרש אשר תבושל בו ישבר וכו', וראוי להזהיר עליהם קודם פסח. ובמעוברות שקורין סגרו ופסחו גם יש סמך, שבפרשת מצורע כתיב [שם טו, יב] וכלי חרש אשר יגע בו הזב ישבר וכל כלי עץ ישטף במים. 
ומה שכתב ולעולם קורין פרשת במדבר סיני קודם עצרת. בסוף פרק בני העיר [מגילה לא, ב] תניא עזרא תקן להם לישראל שיהיו קורין קללות שבתורת כהנים [פרשת בחקתי] קודם עצרת ושבמשנה תורה [פרשת נצבים] קודם ראש השנה, ואמרינן התם שהטעם כדי שתכלה שנה וקללותיה דעצרת נמי ראש השנה היא, וכדתנן [ראש השנה טז, א] ובעצרת על פירות האילן, וכתבו בתוספות [מגילה שם ד"ה קללות] שהטעם שאנו קורים במדבר סיני קודם עצרת כדי שלא להסמיך הקללות שבחוקתי לעצרת, ע"כ. ויראה דכי היכי דבשנה מעוברת וראש השנה ביום חמישי מוסיפים עוד פרשה וקורים אחרי מות קודם פסח וכדלעיל [בשו"ע], הכי נמי יש לקרות נשא קודם עצרת, וכן כתבו בחרוזים של א"י צבא מדבר בטרם העצרת רע"ה נשא וחג עשר דברים, ופירוש רע"ה ר"ל שחל ראש עיבור יום חמישי קורים נשא ואחר כך עושים חג עשר דברים שהוא עצרת. 
ומה שכתב אתם נצבים קודם ראש השנה. וא"ת למה מחלקים פרשת נצבים וילך לשנים כשיש שני שבתות בין ראש השנה לסוכות בלא יום הכפורים, ואין מחלקים מטות ומסעי שהם ארוכות יותר, העלו בתוספות סוף פרק בני העיר [שם] וסוף פרק המוכר את הספינה (בבא בתרא דף פ"ח ע"ב ד"ה וקללם) שהטעם לפי שאנו רוצים להפסיק ולקרות שבת אחת קודם ראש השנה בפרשה שלא תהא מדברת בקללות כלל, שלא להסמיך הקללות לראש השנה. 
ומה שכתב ב"ג המלך פת וילך. ר"ל שכשהמלך שהוא ראש השנה (וקורין אותו מלך אי משום שהוא ראש השנה ואי משום שקורין בו מלכיות) חל ביום שני או שלישי, אז פת וילך מלשון פתות אותה פתים [ויקרא ב, ו] ר"ל שיחלק ויפריד הפרשיות. 
סעיף ה 
פ' האזינו וכו'. בפרק (ב') [ד] דראש השנה [לא, א] במוספי דשבתא מה היה אומרים אמר רב ענן אמר רב הזי"ו ל"ך, ואמר רב ענן בר רבא אמר רב כדרך שחלוקין כאן כך חלוקין בבית הכנסת. ופירש רש"י [ד"ה] כדרך שחולקין פרקי השירה זאת כאן כך חולקין בבית הכנסת, כך קורים אותם ששה הקוראים בספר תורה והשביעי קורא מן השירה ולהלן, ומסכת סופרים פרק י"ב [הלכה ח] הכי איתא, ואלו הן האזינו [דברים לב, א] זכור [שם פסוק ז] ירכיבהו [שם פסוק יג] וישמן [שם פסוק טו] לו [שם פסוק כט] כי ידין ה' עמו [שם פסוק לו]. והמפרשים פירשו שהוי"ו הוא וירא ה' וינאץ [שם פסוק יט] וכן עיקר, דהא ליכא לפרושי שהוא וישמן דאמרינן בגמרא כדרך שחלוקין כאן כך חלוקין בבית הכנסת, ומירכבהו עד וישמן ליכא אלא תרי פסוקי, והקורא בתורה לא יפחות משלשה פסוקין [סימן קלז סעיף ב], אלא ודאי כדאמרן. ומיהו בל"ך נקטינן כמסכת סופרים דהוי לו חכמו וכי ידין ה' עמו מאחר דלא אשכחן הפך מזה בגמרא, ודלא כהמחבר שנמשך אחר המפרשים שפירשו דהוי כי אשא אל שמים [שם פסוק מ] דליתא לענ"ד, ודוק. 
ומה שכתב [בהגה] אבל במנחה בשבת ושני וחמישי אין לחוש. ואין המנהג כן אלא גם במנחה בשבת ובשני וחמישי קורין האזינו, זכור, ירכיבהו, וכן כתב בב"י [עמוד רצ]. 
סעיף ו 
ומתחילין בפסוק שלפניהם. אף על גב דבסוף פרק בני העיר [מגילה לא, ב] אמרינן כשהוא מתחיל מתחיל בפסוק שלפניהם כבר כתבו התוספות [שם ד"ה מתחיל] והב"י [עמוד רצא ד"ה ומ"ש הילכך] בשם הר' מנוח [תפלה יג, ז ד"ה מתחיל] דפסוק אחד לאו דוקא דהא אין מתחילין ומשיירין בפחות משלשה פסוקים. 
ומה שכתב אבל קללות שבמשנה תורה וכו'. מבואר שם בגמרא בסוף פרק בני העיר דארורים שבמשנה תורה [דברים כז, טו - כו; כח, טז - יט] דינם הכי ויראה דעל פי המנהג אין להפסיק בהם דומיא דקללות, ודוק. 
סעיף ז 
אין מפסיקין בהם וכו'. כן הוא פירוש העיקרי [בגמרא מנחות ל, א], אבל הרמב"ם מפרש דקורין אותם בפחות מעשרה, שכן כתב בפרק י"ג מהלכות תפלה [הלכה ו] שמונה פסוקים שבסוף התורה מותר לקרות אותם בבית הכנסת בפחות מעשרה, והראב"ד השיג עליו דדבר זרות הוא דהצבור להיכן הלך, ובכסף משנה [שם ד"ה הראב"ד] תירץ דמשכחת לה כגון שהתחילו בפחות מעשרה ויצאו מקצתן. ויש לדקדק על זה דמאי אירייא הני שמונה פסוקים אפילו כל התורה כולה נמי דינא הכי כמו שכתוב בריש סימן קמ"ג. ושמא י"ל דכפי מה שכתב הר"ן [מגילה יג, ב ד"ה ירושלמי] והביאו המחבר בסי' נ"ה [סעיף ב] דבעינן נשתיירו רובן, בהני שמונה פסוקים אפילו לא נשתיירו רובן גומרים, ודוק. נהגו שהלוי קורא כל פרשת העגל עד לא ימיש מתוך האהל [שמות לג, יא], והטעם משום דאמרינן בפרק שני שעירי [יומא סו, ב] שבטו של לוי לא עבד עבודה זרה, ולפי זה גם אם רוצים לקרותם לכהן שפיר דמי, אלא שלא נהגו כן כדי ליתן ריוח לעולים. עוד נוהגים שקורים בקול נמוך ויתן אל משה ככלותו [שם לא, יח] עד ויחל משה [שם לב, יא], וכשמתחיל ויחל משה חוזר וקורין בקול רם עד ויפן וירד משה מן ההר [שם פסוק טו] וחוזר וקורא בקול נמוך עד ומשה יקח את האהל [שם לג, ז] ומשם ואילך קורא בקול רם. וגם בפרשת בהעלותך נוהגים לקרות ששה פסוקים מן ויהי העם כמתאוננים [במדבר יא, א] עד והמן כזרע גד [שם פסוק ז] בקול נמוך, והטעם להראות שהם מתחרטים. ומכל מקום צריך שיהא נזהר הש"ץ להשמיע קולו לרבים, לאפוקי מקצת ש"ץ שאומרים בקול נמוך כל כך שכמעט רוב הצבור אינם שומעים ההקריאה ואינם יוצאים ידי חובתם וזה שיבוש. 
סעיף ח 
רני עקרה קומי אורי וכו'. בהרמב"ם בסוף ספר אהבה [סוף סדר התפילות] כתוב לשופטים קומי אורי לכי תצא רני עקרה ואין המנהג כן. 
ומה שכתב ובשבת שבין יום הכיפורים לסוכות שקורין האזינו מפטירין שובה. אעפ"י שכבר עבר יום הכפורים, הא אמרינן בפרק קמא דראש השנה דרבי יצחק סבירא ליה דגזר דין דצבור מקרע אם לא יש עמו שבועה, וכתבו בתוספות בסוף מסכת מגילה [לא, ב ד"ה ראש] דהפטרה זו שייכא שפיר בין כיפור לסוכות דכתיב בה [יואל ב, כג] ונתתי לך יורה ומלקוש, וכן ה' נתן קולו לפני חילו [שם פסוק יא], דמשתעי במים. 
ומה שכתב [בהגה] דמפטירים הלוא כבני כושיים. הטעם דהכי עדיף טפי אעפ"י שהיא הפטרת פרשה ראשונה משום דהפטרת התשפוט [יחזקאל כב, א - טז] יש בה הזכרת תועבות ירושלים, ואמרינן בסוף פרק הקורא עומד [מגילה כה, ב] מעשה באדם אחד שהיה קורא למעלה מרבי אליעזר הודע את ירושלים את תועבותיה, אמר ליה עד שאתה בודק בתועבות ירושלים צא ובדוק בתועבות אמך, בדקו אחריו ומצאו בו שמץ פסול. ובספר הלבוש [סעיף ח ד"ה ובשאר] חולק בזה וכתב שטעות הוא אעפ"י שבמרדכי [שם רמז תתלא יט, ב] ובמנהגים [ר"א טירנא מנהג שבת עמוד כב] וספר תיקון יששכר [מנהגות בהפטריות פד, א - ב] כתבו מנהג זה, במקום שאין מנהג נ"ל שראוי לנהוג כספר הלבוש, דאמרינן בסוף פרק (בני העיר) [הקורא עומד] [שם] הודע את ירושלם את תועבותיה נקרא ומתרגם, ופרכינן פשיטא, ומפרקינן לאפוקי מדרבי אליעזר דתניא מעשה באדם אחד וכו'. וכל זה למנהג אשכנזים, אבל מנהגינו דבאחרי מות קורין התשפוט ובקדושים קורין הלדרוש [שם כ, א - כ], ואם הם (מעוברות) [מחוברות] קורים במאי דסליק דהוי הלדרוש. 
אמר הכותב להיות כי באתי לידי המדה זו לכתוב המולדות והקביעיות אף על פי שהשמיטם המחבר ז"ל, גם עלה על לבי לכתוב מענין חשבון התקופות וגם הטור הביאו וה' יעזור לי. כבר כתבתי בתחלת סימן (זה) [תכז] [ד"ה י"ט] מחלוקות חכמי ישראל במדת שנת החמה כמה היא, ולדעת מי שאומר שהיא שס"ה יום ורביע היום ישאר מכל מחזור של י"ט שנה שעה אחת ותפ"ה חלקים, וכשימי השנה תחלקם לארבע תקופות השנה יעלה לכל חלק צ"א יום וז' שעות ומחצה, וזהו המרחק שיש בין תקופה לתקופה. ומשתדע תקופה אחת באיזה יום באיזה שעה היא, תתחיל למנות ממנו לתקופה השנייה שלאחריה ומן השנייה לשלישית עד סוף העולם. תקופת ניסן היא השעה והחלק שתכנס בו השמש בראש מזל טלה, ותקופת תמוז היות השמש בראש מזל סרטן, ותקופת תשרי היות השמש בראש מזל מאזנים, ותקופת טבת היות השמש בראש מזל גדי. ותקופת ניסן היתה בשנה ראשונה של יצירה לפי חשבון זה קודם מולד ניסן בשבעה ימים ותשע שעות ושש מאות ושנים וארבעים חלקים, סימן ז"ט תרמ"ב, הלכך הרוצה לידע תקופת ניסן של ראש המחזור יעשה מהשנים שעברו מן בריאת העולם מחזורים של י"ט י"ט שנים, ויחשוב לכל מחזור שעה ותפ"ה חלקים ויצרף מה שיעלה בידו מכולם, ויסיר מחשבונו ז"ט תרמ"ב ומה שיותיר בידו יתן על מולד ניסן, ובמקום שיכלה חשבונו שם היא התקופה. כיצד, הרי שרצונו לידע תקופת ניסן של ראש מחזור רפ"ח שהיא שנת התנ"ד ליצירה, קח לכל מחזור מרפ"ז מחזורים שעברו שעה אחת (ותקפ"ה) [ותפ"ה] חלקים לכל מחזור, וקבץ כל החלקים שעות וכל השעות ימים ויעלו בידך י"ז ימים וז' שעות ותתקנ"ה חלקים, כשתגרע מהם ז"ט תרמ"ב ישארו בידך ט' כ"ב שי"ג, כשתתנם על מולד ניסן דהוי בליל ו' שבע שעות ותשס"ז חלקים ותצרפם כולם יצא לך התקופה בליל ב' בתחילת שבע שעות, וכן על דרך זה לעולם ועד. ואם ירצה לדעת תקופת תשרי של ראש המחזור יסיר מחשבונו י"ב ך' ר"ד, פירוש י"ב ימים ך' שעות ר"ד חלקים, והטעם לפי ששנת הלבנה [בשנה פשוטה] היא שנ"ד ימים וח' שעות ותתע"ו חלקים ושנת החמה היא שס"ה ימים וששה שעות, נמצא שנת החמה יתירה על שנת הלבנה י' ימים וכ"א שעות ור"ד חלקים, ולכן לדעת תקופת תשרי צריך להסיר חצי מותר של שנה והוא ה' [ימים] י' [שעות] תרמ"ב [חלקים] וז"ט תרמ"ב ועולה הכל י"ב ימים וך' שעות ור"ד חלקים, ואחר שיסיר זה מה שיותר בידו יתן על מולד תשרי ובמקום שיכלה חשבונו שם היא התקופה. ואם ירצה לידע התקופה של שנה שעומד בה שהיא כך וכך למחזור, יתן לכל המחזורים השלמים שעה ותפ"ה לכל מחזור ולשנים הגמורות שנכנסו במחזור יכ"א ר"ד לכל שנה, ויקבץ הכל ויסיר מהם ז"ט תרמ"ב, ומה שיותר בידו יעשה ממנו חשבון של חדשי הלבנה שהוא כ"ט י"ב תשצ"ג, והנשאר שלא עלה לכ"ט י"ב תשצ"ג יתן על מולד ניסן של אותה שנה, ובמקום שיכלה החשבון שם היא התקופה. 
ואם ירצה לידע תקופת תמוז יקח ב' י"ז שכ"א ויצרף אותו עם המותר שלא עלה לחשבון כ"ט י"ב תשצ"ג ויתן אותו על מולד ראש חודש תמוז. ולתקופת תשרי יקח ה"י תרמ"ב ויצרף עם השאר שלא עלה לכ"ט י"ב תשצ"ג ויתן הכל על מולד ראש חודש תשרי. ולתקופת טבת יקח ח"ג תתקס"ג ויצרף אותו עם המותר שלא עלה לחשבון כ"ט י"ב תשצ"ג ויתן אותו על מולד ראש חודש טבת. כיצד הרי שרצונו לידע תקופת ניסן של תחילת מחזור רפ"ח שהיא שנת [ה' אלפים] תנ"ד ליצירה, וקיבצנו המותר של הרפ"ז מחזורים ועלה י"ז ימים וז' שעות ותתקנ"ה חלקים כשנגרע ז"ט תרמ"ב ישאר ט' כ"ב שי"ג כשנתן אותו על מולד ניסן שהוא ו"ז תשס"ז יצא התקופה בליל שני בו' שעות. ואם נרצה לידע תקופת תמוז נוסיף (של) [על] ט' כ"ב שי"ג בי"ז שכ"א וכשיתקבץ יעלה י"ב ט"ו תרל"ד, ואם תתנהו על מולד תמוז שהוא ג' כ"א תתקפ"ו יצא התקופה ביום שני שעה וחצי. ולידע תקופת תשרי משנת [ה' אלפים] תנ"ה ליצירה תוסיף על ט' כ"ב שי"ג ה"י תרמ"ב ויעלה טו"ח תתקנ"ה כשתתנהו על מולד תשרי שהוא אי"ב קכ"ה יצא התקופה ביום שני בתשעה שעות ביום. הרי שרצינו לידע תקופת טבת נוסיף על ט' כ"ב שי"ג ח"ג תתקס"ג ויצא ח"י ב' קצ"ו, כשתתן אותו על מולד טבת שהוא ו"ב שמ"ד יצא לך התקופה בליל שלישי בד' שעות וחצי. ואם תרצה לידע תקופת ניסן תוסיף על י"ז ז' תתקנ"ה י' כ"א ר"ד ויעלה כ"ח ה' ע"ט, כשתגרע ממנו ז"ט תרמ"ב ישאר ך' י"ט תקי"ז, כשנוסיף אותו על מולד ניסן שהוא גי"ו תקס"ג יעלה לך התקופה בתחילת יום שלישי, ותן לחכם ויחכם עוד על דרך זה עד סוף העולם. כלל יש לשנים שנכנס במחזור, לשנה ראשונה יקח י' כ"א ר"ד, ולשניה יקח כ"א י"ח ת"ח, ולשלישית ג"ב תתצ"ט, ולרביעית י"ד ימים וכ"ג חלקים, ולחמישית כ"ד כ"א רכ"ז, ולששית ו"ה תשי"ח, ולשביעית י"ז ב' תתקכ"ב, ולשמינית כ"ח ימים מ"ו חלקים, ולתשיעית ט"ח תקל"ז, ולעשירית כ"ה תשמ"א, ולי"א אי"ד קנ"ב, ולי"ב י"ב י"א שנ"ו, ולי"ג כ"ג ח' תק"ס, ולי"ד די"ו תתרכ"א, ולט"ו ט"ו י"ד קע"ה, ולי"ו כ"ו י"א שע"ט, ולי"ז ז' י"ט תת"ע, ולי"ח י"ח י"ו תתרע"ד, ולי"ט שעה ותפ"ה חלקים. ודע שזה החשבון יעלה לך בתנאי שכשתגיע לכ"ט י"ב תשצ"ג תשליכם לפי שהוא חדש העיבור, והשאר תקבץ בידך ודוק. 
כבר ידעת שהמרחק שיש בין תקופה לתקופה הם צ"א יום ושבע שעות ומחצה, וכשתשליך הצ"א יום שהם שביעיות נמצא שאין תקופה נמשכת מחברתה אלא ז' שעות ומחצה, לפיכך היודע תקופה אחת ומבקש לידע שניה שלאחריה יתן עליה ז' שעות ומחצה ושם היא השניה. 
דרך אחרת לידע באיזה יום מימי השבוע ובאיזו שעה תהיה התקופה, קח שָׁנִים גמורים שעברו משנת יצירה עד שנה שתרצה והשלך הכל כ"ח כ"ח, והנשאר יותר מכ"ח קח לכל שנה יום אחד ושש שעות שהוא ארבע פעמים שבע שעות ומחצה, וקבץ הכל והוסיף עליו שלשה [ימים] ותשליך הכל ז' ז', והנשאר מן הימים ומן השעות תתחיל למנות מתחילת ליל א' בשבת ולאשר יגיע החשבון בו תהיה תקופת ניסן. והטעם שמשליכין כ"ח כ"ח הוא לפי שבכל כ"ח שנים חוזרים חלילה התקופות לאותה שעה ולאותו יום שהיו מתחילה, ולמה מוסיפין שלשה לפי שהתקופה הראשונה של שנת יצירה היתה בתחלת ליל ד'. כיצד הרי שרצינו לידע תקופת ניסן של שנת התנ"ד ליצירה שהיא שנת כ"ב למחזור גדול מחזור קצ"ה, תקח לאחד ועשרים שנים שנכנסו בתוך המחזור כ"ו ימים וששה שעות, תוסיף עליו שלשה ותוציא השביעיות, נמצאת תקופת ניסן בליל שני בששה שעות. וכשתוסיף עליה ז' שעות ומחצה הרי תהיה תקופת תמוז בשעה וחצי של יום. וכשתוסיף עליה ז' שעות ומחצה תהיה תקופת תשרי בתשע שעות ביום. וכשתוסיף עלי' ז' שעות ומחצה תהיה תקופת טבת בארבע שעות ומחצה מליל שלישי, וכשתוסיף עליה ז' שעות ומחצה תהיה תקופת ניסן הבא בתחילת יום שלישי, ועל דרך זה עד סוף העולם תקופה אחר תקופה. ואם תרצה לידע תקופת תשרי באיזה יום מימי השבוע ובאיזה שעה תהיה, אחר שקבצת שאריות השנים שנכנסו בתוך מחזור גדול תוסיף שני ימים ותשע שעות ותשליך השביעיות, והנשאר הוא תקופה של השנה ההיא. כיצד, הרי שרצונו לידע תקופות תשרי של שנת [ה' אלפים] תנ"ד ליצירה, תקח לכ"א שנים שנכנסו בתוך המחזור כ"ו ימים וששה שעות, וכשתוסיף שני ימים ותשע שעות ותשליך השביעיות נשארו ט"ו שעות, נמצאת התקופה בשלש שעות מיום ראשון. והטעם שמוסיפים שני ימים ותשע שעות הוא לפי שתקופת תשרי של כל שנה ראשונה ממחזור כ"ח היא בליל שלישי ותשע שעות וסימן ג"ט. ולתקופת טבת תוסיף שני ימים ושש עשרה שעות וחצי. ולתקופת תמוז תוסיף שלשה ימים ושבע שעות וחצי מהטעם הנזכר ודוק. אם תרצה לידע בכמה יום בחדש תהיה תקופת ניסן, תדע תחילה באיזה יום מימי השבוע תהיה ובאיזה יום יקבעו ניסן של שנה זו וכמה שנים גמורים עברו ממחזור קטן של י"ט שנה, ותקח לכל שנה אחד עשר יום, ותוסיף על סכום הימים תשע ימים בזמנים אלו והוא קרוב למה שנתקבץ ממותר כל מחזור שהוא שעה ותפ"ה חלקים אחר הסרת ז"ט תרמ"ב, והשלך הכל ל' ל', והנשאר פחות משלשים תתחיל למנותו מראש חודש ניסן אם יגיע ליום התקופה מוטב ואם לאו תוסיף יום או שני ימים או שלשה ימים על המנין עד שיגיע ליום התקופה, ואם מצאת שאתה צריך להוסיף יום על זה תדע שטעית בחשבון ותחזור ותחשוב בדקדוק. ואם תהיה השנה מעוברת תתחיל למנות מראש חודש אדר שני, ואפילו שיהיו יותר משלשים תקחם כולם בידך וליום שיגיע החשבון באותו היום מן החדש תהיה התקופה. כיצד, הרי שרצונו לידע בכמה בחדש תהיה תקופת ניסן של שנה התנ"ד שהיא תחילת מחזור רפ"ח, מצאנו ראש חודש ניסן נקבע בה בשבת ותקופת ניסן ביום שני, ואם תתחיל למנות תשע [ימים] מיום שבת יגיע החשבון ליום ראשון וכבר ידענו שאין התקופה אלא בשני, לפיכך תוסיף יום אחד כדי שתגיע ליום התקופה. ואם תרצה לידע תקופת ניסן של שנת תנ"ה, תקח אחד עשר יום בשביל מותר השנה שעברה מהמחזור י"ט (ימים) [שנים] והרי הם עשרים ויצא לך התקופה בעשרים לחדש בלי תוספת שום יום, ועל דרך זה תעשה בכל שנה ושנה. מתוך מה שכתבתי יתבאר לך שתקופת ניסן לפי חשבון זה אינה לעולם אלא או בתחילת הלילה או בחצי הלילה או בתחילת היום או בחצי היום, ותקופת תמוז לעולם אינה אלא או בשבע שעות ומחצה או בשעה אחת ומחצה בין ביום בין בלילה, ותקופת תשרי לעולם אינה אלא בתשע שעות או בשלש שעות בין ביום בין בלילה, ותקופת טבת לעולם אינה אלא או בעשר שעות ומחצה או בארבע שעות ומחצה בין ביום בין בלילה. כל אלו הכללים שכתבנו הם לדעת מי שאומר שמדת שנת החמה היא שלש מאות וחמשה וששים יום ורביע יום, אבל לדעת מי שאומר שהם שלש מאות וחמשה וששים יום וחמש שעות ותשע מאות שבעה ותשעים חלקים ומ"ח רגעים והרגע אחד מע"ו רגעים בחלק, לפי חשבון זה תהיה תוספת שנת החמה על שנת הלבנה עשרה ימים ואחת ועשרים שעה ומאה ואחת ועשרים חלק ושמנה וארבעים רגע, סימן להם יכ"א קכ"א מ"ח, ולא תמצא תוספת במחזור של י"ט שנה כלל, אלא בכל מחזור מהם יושלמו שני החמה עם שני הלבנה הפשוטות והמעוברות. בין כל תקופה ותקופה לפי חשבון זה אחד ותשעים יום ושבע שעות וחמש מאות ותשעה עשר חלקים ול"א רגע, סימן להם צא"ז תקי"ט ל"א, וכשתדע תקופה מן התקופות אימתי היתה תחשוב מאותו רגע מנין זה, ותדע תקופה שאחריה על הדרך שנתבאר בתקופה האחרת. תקופת ניסן לפי חשבון זה היתה בשנה ראשונה של יצירה קודם מולד ניסן בתשע שעות ושש מאות ושנים וארבעים חלקים וסימן להם ט' תרמ"ב, וכן הוא לעולם בכל שנה ראשונה של כל מחזור קודם מולד ניסן ותשע שעות ותרמ"ב חלקים. כשתדע תקופת ניסן של שנה ראשונה מן המחזור, תחשוב ממנה צ"א יום וז' שעות ותקי"ט חלקים ול"א רגעים לכל תקופה ותקופה עד סוף המחזור. אם תרצה לידע מתי תהיה תקופת ניסן לפי חשבון זה, תדע תחילה שנים גמורות שעברו מן המחזור ותקח לכל שנה מהן תוספת והיא יכ"א קכ"א מ"ח, וקבץ כל הרגעים חלקים וכל החלקים שעות וכל השעות ימים כדרך שנתבאר במולדות, ותגרע מן הכל תשע שעות ותרמ"ב חלקים, והנשאר תשליך חדשי הלבנה ומה שנשאר תוסיף אותו על מולד ניסן של אותה שנה, וברגע שיגיע המנין בו תהיה תקופת ניסן של אותו שנה. וחשבון שתי תקופות הללו שביארנו דרכם הכל בקירוב הוא, ובמהלך השמש האמצעי לא במקומם האמיתי. ואף על פי שהרמב"ם בפ"י מהלכות קידוש החדש [הלכה ו] כתב שתקופה זו  היא אמת יותר מן הראשונה, מכל מקום קצרתי בזו והארכתי בראשונה, לפי שאני לא כתבתי עניינים אלו אלא בשביל מה שנוהגים בכל תפוצות ישראל להזהר בשעת התקופות שלא לשתות מים מפני הסכנה, ונתפשט המנהג לחשוב ימים ולילות שוות לעולם ואין מחלקים בין ימים ארוכים ולילות ארוכות. בספר [שו"ת] צמח צדק סי' י"ד כתב שאין לבטל המנהג יעויין שם ואין דבריו נכונים, ששעות אלו אינם שעות זמניות אלא שעות מעוותות. מה שנהגו העולם להכריז זמני התקופות כדי שיזהרו העולם מלשתות מים בשעת התקופה משום סכנה שלא יזוק ויתנפח, והביאו בהגה ביו"ד בסימן קי"ו [סעיף ה]. והעולם לא נהגו להכריז אלא תקופה ראשונה, אלמא משמע להו שהיא עקרית. ואל תחוש לדברי החכם אבן עזרא [הובא באבודרהם שער התקופות עמוד שיא ד"ה וכתב] שכתב שדבר הניפוח שיחת זקנות היא, שאנו בזמנינו זה שמענו כמה וכמה ניפוחים משתיית מים בשעת התקופה, ומהם מתים ומהם מתרפאים, והב"י הביא בסימן תנ"ה [סעיף א] שהמרדכי [פסחים רמז תקצג] והגהות מיימוניות [קושטא חמץ ומצה ה, טו] סבירא להו שכל מים שהיו בתלוש בשעת התקופה כל ששותה מהם או לש בהם ואוכל אפילו אחר כמה ימים הם מזיקים, ע"כ. ונוהגין להניח ברזל במים דאז אין רשות למזיק וכמו שכתב ההגה לקמן בסימן תנ"ה [סעיף א] וכתב שם ספר שיירי כנסת הגדולה [הגב"י אות יד] בשם דרשות מהרי"ל [הלכות מים דלישת המצות עמוד לד] שיהא הברזל חדש ושיתלנו בחוט או משיחה ע"כ, ולא נהגו כן. ובמבושל או כבוש או מלוח אין חוששין משום תקופה ויש להם על מה שיסמוכו כמו שכתב השפתי כהן ביו"ד בסימן קי"ו [ס"ק ו] ועכ"פ השם יציל לעמו ישראל מכל מקרה רע ויהי נועם ה' אלקינו עלינו. 


פרי חדש אורח חיים סימן תכט 
========================== 
סעיף א 
איתא בפ"ק דפסחים [י, א] שואלין בהלכות הפסח קודם לפסח שלשים יום, מאי טעמא שהרי משה עומד בפסח ראשון ומזהיר על פסח שני. וכבר כתבו בתוספות [שם ע"ב ד"ה ומזהיר] שאע"ג שעל ידי שאלתן נזקק לומר להן, מכל מקום לא היה צריך להאריך אלא אל תעשו פסח ותו לא. וכן נראה מדקדוק לשון רש"י ז"ל [שם ד"ה שהרי] והתוספות בפרק בתרא דבכורות [נז, ב] אמתניתין דשלש גרנות למעשר בהמה (בפרק קמא דעכו"ם) כתבו דעיקר מה שדורשין בהלכות הרגל קודם לרגל אינו אלא מפני הקרבנות [כדמשמע בעבודה זרה ה, ב]. ואעפ"כ תקנה ראשונה לא זזה ממקומה ואפילו האידנא דליכא קרבן שואלין בהלכות הפסח קודם לפסח שלשים יום כדמוכח בהדיא בפרק קמא דסנהדרין [יב, ב], וכן כתבו הפוסקים לענין איסור מלאכה בערב פסח אחר חצות כדלקמן בסימן תס"ח [מג"א ס"ק א]: 
ומיהו איכא למידק עלה מהא דגרסינן בסוף פרק בני העיר [מגילה לב, א] וידבר משה את מועדי ה' אל בני ישראל מצותן שיהו קורין אותם כל אחד ואחד בזמנו, משה תיקן להם לישראל שיהיו שואלין ודורשין בעניינו של יום, הלכות פסח בפסח הלכות עצרת בעצרת הלכות חג בחג. ומשמע דוקא בפסח אבל מקמי פסח לא, והוה מצי לשנויי דההיא דפרק קמא דפסחים הוא למדרש במידי דקרבנות וכדכתיבנא בשם התוספות ז"ל, וכן תירץ בב"י [ד"ה תניא] ועוד תירץ דההיא לדרוש בטעמים שבעבורם נצטוינו במועד ההוא, וגם כן לדרוש בדברים שאסור ומותר ביום טוב, אבל שאר הלכות קודם לפסח שלשים יום ובסוכות יום או יומים, ע"כ. אלא שכל זה אינו מחוור, דהא ודאי הא דקתני בפרק קמא דפסחים [שם] שואלין בהלכות הפסח קודם לפסח שלשים יום, לאו דוקא פסח והוא הדין שלשים יום קודם חג וכן עצרת, וכן מוכח בהדיא בפרק קמא דסוכה [ט, א] במתניתין דסוכה ישנה שכתב רש"י ז"ל שם [ד"ה בית שמאי] דבתוך שלשים לחג כיון דשואלין בהלכות החג קודם לחג שלשים יום סתם העושה סוכה לשם חג הוא עושה. והכי מוכח בירושלמי בפרק קמא דפסחים [הלכה א] ואכתבהו בסמוך [ד"ה ולכן] בסייעתא דשמיא. וכן נראה מדברי התוספות פרק קמא דמגילה [ד, א ד"ה מאי] שכתבו אהא דאמרינן התם פורים שחל להיות בשבת שואלין ודורשין בעניינו של יום, ופרכינן מאי אירייא פורים אפילו יום טוב נמי דתניא משה תיקן וכו', וכתבו בתוספות ז"ל וז"ל, מאי אירייא פורים אפילו יום טוב  נמי, נראה לי דהכי פרושו מאי אירייא פורים דאין דורשין בו מקודם לכן שלשים יום דמשום הכי לדרוש בו ביום אפילו ביום טוב ודרשינן שלשים יום לפניו, אפילו הכי דורשין בו ביום כדתניא וכו'. פירוש לפירושם, הוקשה להם דמאי פריך הש"ס מאי אירייא דילמא נקט פורים לרבותא וכל שכן שאר יום טוב, ולכן כתבו דהכי פירושו וכו', מכל מקום מדבריהם למדנו שבכל יום טוב שואלין מקודם שלשים יום, והכי משמע מדברי רש"י בפרק הגוזל בתרא [ב"ק קיג, א ד"ה בריגלא] ואכתבם בסמוך [ד"ה אי]. והא דנקיט בפרק קמא דפסחים [שם] שואלין בהלכות הפסח הוא לפי דמיניה ילפינן לכולהו רגלים, והכי משמע קצת מהא דתנן בפרק בתרא דבכורות [נח, א] בפרוס החג בפרוס עצרת, והכי משמע עוד בפרק בני העיר [מגילה כט, ב] אמתניתין דמייתי התם באחד באדר משמיעין על השקלים, אמרינן התם דהיינו טעמא דכיון דבניסן בעי אקרובי מתרומה חדשה קדמינן וקרינן באחד באדר, כדתניא שואלין בהלכות פסח וכו', אלמא דלכולהו מילי ילפינן מפסח ובעינן תלתין יומין מקודם: 
ולכן נראה עיקר כתירוץ ראשון שתירץ הרב ז"ל והוא תירוץ הר"ן ז"ל בפרק קמא דפסחים [ב, ב ד"ה העושה] ובפרק קמא דמגילה [ב, ב ד"ה פורים] דההיא דתניא בפרק קמא שואלין, לאו למדרש בפירקא דההיא דוקא הלכות חג בחג וכדאיתא בסוף פרק בני העיר, אלא מיירי בתלמידים של בית המדרש ששלשים יום מקודם היו שואלים בענין ונזקקין להם, והכי איתא בירושלמי בפרק קמא דפסחים [שם] שואלין בהלכות הפסח בפסח והלכות עצרת בעצרת והלכות חג בחג בבית וועד קודם שלשים יום, ע"כ: 
אי נמי י"ל דמעיקרא לא קשיא מידי דבסוף פרק בני העיר לא נחית אלא לומר דדורשין הלכות פסח בזמן פסח ואילו מאימת זמן פסח מקרי לא קאמר, ובפרק קמא דפסחים אשמועינן דשלשים יום מקודם דרשינן בפירקא דהלכות פסח בזמנן מיקרי שלשים יום קודם, והכי משמע בפרק בני העיר [מגילה כט, ב] גבי באחד באדר משמיעין על השקלים, וכן נראה מדברי התוספות פרק קמא דמגילה [ד, א ד"ה מאי] שהבאתי לשונם לעיל [ד"ה ומיהו], וכן מוכח בפרק קמא דסנהדרין [יב, ב] דהא דאמרינן התם דאם עברו ביום שלשים של אדר מעובר פרכינן מכדי מפוריא לפסחא תלתין יומין הוו, ומפוריא דרשינן בהלכות פסח, וכי מטי ריש ירחא מרחקין ליה אתי לזלזולי בחמץ וכו', ואם איתא דלא מידריש בפירקא אלא דוקא בבית וועד וכדכתיבנא בשם הירושלמי, הרי אין הדבר מסור לכל אלא לחכמים ולא אתו לזלזולי, אלא ודאי משמע וגם בפירקא דרשינן תלתין יומין מקמי פיסחא, וכן פירש רש"י ז"ל שם [ד"ה ומפוריא] בבירור, וכן בפרק בתרא ד[בבא] קמא [קיג, א] אמר רב נחמן לא יהבינן זמנא לא לבני כלה בכלה ולא לבני ריגלא בריגלא, ופירש רש"י [ד"ה] בריגלא באין לשמוע הלכות הרגל קודם הרגל שלשים יום, ע"כ. ותירוץ זה יותר נכון ע"פ הש"ס דילן ודוק: 
יש משתבשין לומר דבפורים מיקרי השואל בהלכות בפסח שואל כענין, דהא לא משכחת שלשים יום בלא יום פורים עצמו. ולאו מילתא היא מכמה טעמי, חדא שכן דרך רז"ל ליקח חשבון שלם ובמקום כ"ט נקטי שלשים, ותו דבזמן הראיה משכחת לה זימנין שלשים יום, ותו דלמקומות שקורין בי"ד הוי שלשים ממש, אבל במקומות שקורין בט"ו פשיטא דבו ביום שואל בהלכות פסח מיקרי שואל שלא כענין וזה פשוט: 
ומה שכתב [בהגה] וכל מי שדר בעיר י"ב חדש צריך ליתן. הכי איתא בירושלמי בפרק קמא ד[בבא] בתרא [הלכה ד] ומסיק התם בין לישא בין ליתן, ופירש בב"י יו"ד סימן רנ"ו [קצ, א דבור ראשון] שרוצה לומר בין לעשיר לפרוע בין לעני ליקח ממנו, והביא בשם סמ"ק [סימן רמח] שעתה מרוב הגלות נהגו העם דין שלשים יום: 
סעיף ב 
ואין מספידין בו וכו'. כל זה הוא על פי המנהג, ויש לו סמך בפרק בתרא דמסכת סופרים [הלכה ב] והכי איתא התם אין מתענין בניסן מפני שבאחד בניסן הוקם המשכן וי"ב נשיאים הקריבו קרבנם לי"ב יום לכל שבט ושבט וכל אחד היה עושה ביומו יום טוב וכו'. וכתב הב"י [ד"ה והכי] דהכי פירושו, אין מתענין בכל חדש ניסן מאחר שבאחד בו הוקם המשכן, ובי"ב ימים שאחריו הקריבו הנשיאים קרבנן ואח"כ חג הפסח שבעה ימים, הרי רובו יצא בקדושה והילכך אין להתענות בו כלל, ע"כ. ולפי זה אף על גב דלא נקט במסכת סופרים אלא אין מתענים, משם יש ללמוד להספד, שהרי קרא אותו יום טוב וכיון שרובו יצא בקדושה אין להספיד בו. ומיהו מה שכתב הב"י שביום שני של ניסן התחילו להקריב הנשיאים ליתא, דמאי דנקט המסכת סופרים שבאחד בניסן הוקם המשכן לא הוי טעמא לאיסור התענית, אלא לומר שהוקם המשכן ובאותם הימים הקריבו הנשיאים את קרבנם. ובספרי [פרשת נשא פיסקא מד] ובסדר עולם [פרק ה] איתא בהדיא שבראש חדש ניסן התחילו להקריב הנשיאים. וכתב הריק"ש [בערך לחם] דהוא הדין לימים שמבטלין מהן תחנונים ונפילת אפים, שאין להספיד בהם שלא בפני המת אפילו מת ביום שלפניו, ודוקא ע"י ספדן או שתהא אחת אומרת וכולם עונות אחריה, וכבר נהגו גם בצידוק הדין לומר קצת מזמור שמעו זאת, ע"כ. ועיין בסימן קל"א [סעיף ז] ותקמ"ז [סעיף א] ותר"ע [סעיף ג] וביו"ד סימן ת"א [סעיף ה, ו], וכל זה אינו אלא מחמת מנהג, אבל מעיקר הדין שרי להתענות אפילו בצבור וכל שכן להספיד, וכדמוכח בהדיא בסוף פרק שני דתעניות [יז, ב] דגרסינן התם מריש ירחא דניסן ועד תמניא ביה איתוקם תמידא ולא למספד בהון, הא לאו הכי שרי למספד בהון, וא"כ לדידן דקיימא לן בטלה מגילת תענית כדאיתא בפרק קמא דראש השנה [יח, ב] שרי למספד, וכן כתב הב"י [ד"ה והכי] ופשוט הוא, ואפילו לפי מה שכתב המחבר דוקא תענית ציבור אבל תענית יחיד שפיר דמי, ולכן הותר להתענות תענית חתנים, וכן תענית יום שמת בו אביו או אמו, וכן אם התענה בשבת בשביל חלום מותר למיתב תעניתא לתעניתיה וכן כל כיוצא בזה ודלא כהגה דליתא: 
ומה שכתב [בהגה] ואין אומרים מזמור לתודה וכו'. באלו המקומות נהגו לאומרו בערב פסח, אבל יותר נכון שלא לאומרו משום דאמרינן בפרק קמא דפסחים [יג, ב] ובפרק שני דביצה [יט, ב] אין מביאין תודה בחג המצות מפני חמץ שבה, ופרכינן פשיטא, ומשני הכא בי"ד עסקינן וקסבר אין מביאין קדשים לבית הפיסול, מטעם זה ראוי שלא לאומרו: 
ומה שכתב [בשו"ע] הבכורות מתענין. עיין לקמן בסימן ת"ע: 


פרי חדש אורח חיים סימן תל 
========================= 
סעיף א 
מפני הנס שנעשה בו. הנס היה שפסח מצרים מקחו בעשור ופסח שיצאו ישראל ממצרים היה ביום חמישי, כדאיתא בסדר עולם [פרק ה] ונמצא שעשרה בחדש היה שבת, ולקחו להם כל אחד שה לפסחו וקשרו אותו בכרעי המטה, ושאלום המצרים למה זה לכם והשיבו לשוחטו לשם פסח במצות השם עלינו, והיו שיניהם קהות על ששוחטין את אלהיהם ולא היו רשאין לומר להם דבר, כן כתב הטור. ותוספות בפרק אמר רבי עקיבא [שבת פז, ב ד"ה ואותו] כתבו הנס באופן אחר. ועכ"פ יש לדקדק למה לא ייחסו הנס לעשירי בחדש באיזה יום שיפול ולקרותו יום גדול, ומה ראו לייחס הנס אל שבת שלפני הפסח, ואולי זכות שבת אהני להו פורתא להצילן מיד המצריים ולכן יחסו הנס לשבת. ובלבוש [סעיף ד] כתב שלפי שלא בא הנס אלא ע"י שמירת שבת, שמפני שידעו המצרים שהיו ישראל שומרים השבת במצרים כדאיתא במדרש היו מתמיהין שהיו מטפלים בבעלי חיים בשבת וע"י כך שאלום, לפיכך תלו הנס בשבת. ובספר ב"ח [ד"ה שבת] כתב שקיבל שאם היו מייחסין הנס ליום העשירי היו טועים לומר שעל שם הנס שעלו מן הירדן בעשור לחודש נקרא גדול, ולכך ייחסו הדבר לשבת לפי שידוע היה להם שעלייתם מן הירדן לא היה בשבת. ויש מפרשים שלכן נקרא שבת הגדול לפי שהוא שבת ראשון שנכנסו ישראל למצות. ודוק: 


פרי חדש אורח חיים סימן תלא 
========================== 
סעיף א 
[בודקין את החמץ]. כתוב בתורה [שמות יב, טו] אך ביום הראשון תשביתו שאור מבתיכם, וצריך לברר השבתה זו מאי היא. והנה בריש פסחים [ד, ב] אהא דאמרינן התם מדאורייתא בביטול בעלמא סגי, כתב רש"י ז"ל [ד"ה בביטול בעלמא] דמדכתיב תשביתו ולא כתיב תבערו אלמא השבתה בלב היא, והקשו עליו בתוספות [ד"ה דמדאורייתא] דהאי השבתה הבערה היא ולא ביטול מדתניא התם [ה, א] רבי עקיבא אומר אינו צריך הרי הוא אומר תשביתו ומצינו להבערה שהיא אב מלאכה, ועוד דתשביתו אמרינן התם מאך חילק שהוא משש שעות ולמעלה ואחר איסורא לא מהני ביטול, וכן שם בד"ה וכתיב וכו' כתבו עוד בפשיטות שלא ציוה הכתוב לשורפו אלא לאחר איסורו ובהכי דחו נמי פירוש רש"י דהתם, יע"ש. וזו אינה קושיא לרש"י דאיהו אזיל לטעמיה שפירש לקמיה [שם יב, ב ד"ה שלא בשעת] אהא דקאמר ר' יהודה אימתי שלא בשעת ביעורו אבל בשעת ביעורו השבתתו בכל דבר, דשעת ביעורו הוי משש שעות ולמעלה, ולפי זה על כרחך קרא דתשביתו מקמי איסוריה מיירי. והתוספות אזדי לטעמייהו דשלא בשעת ביעורו היינו אחר שש ולדידהו אקשו לרש"י שפיר, ולישנא דקרא דיקא טפי לפירוש רש"י, אי לפירוש התוספות על כרחך צ"ל דהכי קאמר דאי עבר זמנו ולא ביטל שישרפנו, דאי ביטל למה לי שריפה הא מדאוריתא בביטול בעלמא סגי אפילו לחמץ ידוע, וכמו שנוכיח לקמן [ד"ה ואכתי] בסייעתא דשמיא אלא ודאי כדאמרן, ומיהו הא דאמרינן בריש כל שעה [שם כא, ב] אמתניתין דלא יסיק בו תנור וכירים, פשיטא לא צריכא לר' יהודה דאמר אין ביעור חמץ אלא שריפה, סלקא דעתך אמינא הואיל ואמר ר' יהודה מצותו בשריפה בהדי דקא שריף ליה ליתהני מיניה קא משמע לן, קשה לרש"י. וי"ל דכיון דהא דקתני עבר זמנו אסור בהנאתו אוקימנא ליה בשעות דרבנן דהיינו שעה שישית, מעתה שפיר משני דלא יסיק בו תנור וכירים, איצטריך לר' יהודה דאמר אין ביעור חמץ אלא שריפה, דמיירי בשעה שישית דהיינו שלא בשעת ביעורו לפי פירוש רש"י דסלקא דעתך אמינא וכו', ומכל מקום העיקר כדברי התוספות: 
ולמאי דקיימא לן לתוספות מעיקרא דהשבתה זו לא הויא ביטול, הנה לדעת רש"י שכתב בריש פסחים [ב, א ד"ה בודקין] אמתניתין דאור לי"ד בודקין את החמץ לאור הנר, בודקים שלא יעבור עליו בבל יראה ובבל ימצא, דמשמע ליה דמתניתין מיירי בלא ביטל, דהא לא אידכר ביטול במשנה אלא בחמץ ידוע בפרק אלו עוברין [שם מט, א], וכי היכי דמדאורייתא בביטול בעלמא סגי הוא הדין בדיקה בלא ביטול וזה מנין לנו, וליכא למימר דמאי דכתב דפירוש תשביתו הוא ביטול, הוא לדעת רבנן דפליגי אר' יהודה, ורבי עקיבא דסבירא ליה דתשביתו הויא הבערה הוא משום דקאי בשיטת ר' יהודה דאין ביעור חמץ אלא שריפה, אבל לרבנן לא. דהא ליתא דמדרבי עקיבא נשמע לרבנן דהא לא פליגי בהא אלא דמר יליף מנותר ומר לא יליף, והכי מוכח בפרק כל שעה [שם כז, ב] דתניא התם אמר ר' יהודה אין ביעור חמץ אלא שריפה והדין נותן ומה נותר וכו', אמרו לו לא מצא עצים לשורפו יהא יושב ובטל והתורה אמרה תשביתו שאור מבתיכם בכל דבר שאתה יכול להשביתו, אלמא דגם לרבנן פירוש תשביתו הוי ביעור. ועוד דהכי משמע מלישנא דבתיכם, דאי בלב לא היה לו לומר אלא תשביתו שאור מאי מבתיכם, והכי משמע עוד מהא דאמרינן בפרק קמא דפסחים [י, א] על ובדק ולא אשכח פלוגתא דרבי מאיר ורבנן, והכריחו בתוספות [ד"ה על] דמיירי בלא ביטול ולרבי מאיר צריך לבטלו ולרבנן אפילו ביטול לא בעי כיון שבדק, ויש לדחוק דאע"ג דבדיקה לא מהניא מידי היינו בבית שהוא מלא חמץ כל השנה, אבל על ככר פת לחם שהכניס העכבר כיון שבדק אחריו ולא מצאו סגי בהכי ותלינן שאכלו העכבר ואינו עובר עליו מן התורה אם ישנו שם ודוק: 
והכי משמע עוד מהא דילפינן בדיקה לאור הנר מקראי, ואף על גב דדברי תורה מדברי קבלה לא ילפינן מכל מקום גלויי מילתא בעלמא הויא, ואף למה שכתב רש"י [שם ז, ב ד"ה זכר לדבר] דאסמכתא בעלמא נינהו, היינו במאי דקתני שיהיה לאור הנר אבל בעיקר הבדיקה ודאי הויא מן התורה. והכי נמי דייקא מדתקנו לברך על ביעור חמץ ולא על ביטול אלמא דביעור נמי הויא מן התורה, דאם לא כן על ביטול הוה ליה לברוכי דעדיפא מבדיקה. וכן נראה מדלא אידכר ביטול במתניתין, ואי אמרת בשלמא דמדאורייתא בבדיקה או בביטול מהני להכי תני במתניתין בדיקה ולא ביטול משום דבדיקה עדיפא, אלא אי אמרת דמדאורייתא לא מהניא בדיקה ובעינן ביטול יציבא בארעא וכו' שמזכיר התנא בדיקה דהויא מדרבנן ועיקר שהוא הביטול לא מדכר, אלא ודאי כדאמרן. וראיה לדבר עוד מהא דאמרינן התם [ו, ב] הבודק צריך שיבטל ואסיקנא גזרה שמא ימצא גלוסקא יפיפיה, ואם איתא דמדאורייתא לא סגי בלא ביטול ואין לבדיקה וביעור חמץ עיקר מן התורה כלל, מהו זה דשאלינן בגמרא [שם] מאי טעמא צריך שיבטל, והא על כרחך צריך ביטול דרחמנא ביטול אצרכינן, ופריכינן תו וכי משכחת לה לבטוליה ומאי פירכא והא קא עבר עליה למפרע בעידנא דאשכחה כיון דלא ביטל, אלא על כרחך דהכי קאמר דנהי דביטול לחודיה לא סגי והצריכו חכמים לבדוק גזרה שמא ישכח ויאכלנו, אבל כיון דבדק ומדאורייתא נמי יצא ידי חובה ואפילו נמצאת גלוסקא לא קעבר למפרע אלא משעת מציאה ואילך אי שהי לה, א"כ למה הצריכו חכמים ביטול ותירצו משום שמא ימצא גלוסקא וכו', ומעתה על כרחך לומר דסבירא ליה (לר"ש) [לרש"י] דתרתי שמעינן מתשביתו, דמדכתיב תשביתו ולא כתיב תבערו שמעינן ביטול, ומלישנא דמבתיכם, ועוד דלא כתיב תבטלו שמעינן נמי דאי בעי לבדוק ולבער החמץ ולא לבטליה שפיר דמי. ומיהו לסברת התוספות שכתבתי לעיל [ד"ה בודקין] דלר' יהודה מצות שריפה אינה אלא לאחר שש שעות, ולפירושו תבטלו מיירי מקמי איסוריה, ולכן העיקר דפירוש תשביתו הוא הביעור ודלא כרש"י והרמב"ם בפרק ב' מהלכות חמץ [הלכה ב], וביטול בעלמא דסגי מדאורייתא נפקא לן דכיון דביטלו ואסח דעתיה מינה הרי אינו שלו, ואמרינן שלך אי אתה רואה אבל אתה רואה של אחרים ושל גבוה והכי איתא בסיפרי [דברים ראה פיסקא קלא] וזו היא שיטת ר"י בעל התוספות ז"ל והיא הנכונה ודוק: 
ושוב מצאתי להרא"ש בפרק קמא דפסחים [סימן ט] דמוכח בהדיא מתוך דבריו דסבירא ליה דבדיקה לא מהניא מידי ואפילו לחמץ שאינו ידוע, שהרי כתב גבי ההיא דהבודק צריך שיבטל, דמדלא כתיב לא תראה חמץ אלא לא יראה משמע לא יהיה לך חמץ במקום הראוי לראיה ואף על פי שאינו יודע שהם בביתו, מכל מקום בל יראה איכא ולכך  צריך שיבטל. ולפי זה הא דאמרינן גזרה שמא ימצא גלוסקא לאו דוקא אלא אפילו שאינו מוצא אותה עובר, וכן פירש הוא ז"ל כלומר חיישינן שמא באחת מן הזויות היתה גלוסקא זו, ע"ש. וגם הטור נמשך אחר סברת אביו בסימן תל"ד כדמוכח בהדיא מלשונו, יע"ש. והב"ח נדחק שם [ד"ה ואחר] ולא נהירא. ושיטה זו אינה מחוורת כלל בש"ס אלא העיקר כמו שכתבתי דבדיקה מהניא לחמץ שאינו ידוע וחכמים הצריכו לבטל גזרה שמא ימצא גלוסקה דלא בטלה כמו פירורין ושהי לשורפה וקעבר עלה משעת מציאה, והשתא בביטול לא קאמר וזה שלא כדברי ר"י ז"ל בפרק כל שעה דף כ"ט [ע"ב ד"ה רב אשי] שכתב שהמשהה חמץ בפסח ודעתו לבערו שאינו עובר באותה שהייה משום דלא יראה ניתק לעשה, וכן דקדקו התוספות בפרק ט' דפסחים דף (צ"ב) [צה, א] אבל מדברי הרמב"ם בפרק א' [הלכה ב] ובפרק ג' דין י' מהלכות חמץ ומצה ומדברי שאר המפרשים משמע הפך סברת ר"י: 
ומאחר שנתברר בראיות נכונות דמן התורה דביעור יכול להתקיים באחד משני דברים או בבדיקה או בביטול, אכתי צריך לברר על איזה חמץ מחוייב לבדוק או לבטל, אי דוקא על הידוע או אפילו לשאינו ידוע. ובספר ב"ח [ד"ה ומדאורייתא] כתב דמפירוש רש"י [פסחים ו, א ד"ה אפילו] בההיא דאמר ליה רבא לאביי ואי דעתו לחזור אפילו מראש השנה נמי וכו', מוכח דחיוב הביטול מן התורה אינו אלא לחמץ הידוע, אבל כל שאין לו חמץ ידוע אין צריך לבטל, ודלא כדברי הר"ן [שם א, א ד"ה ומהו] שכתב דמצות השבתה מן התורה היא גם מפני מקומות שרגיל להמצא בהם חמץ דליתא, והא דתנן [ריש פסחים] אור לארבעה עשר בודקים וכו', דהיינו אפילו לחמץ שאינו ידוע אינו אלא מתקנת חכמים, עכ"ל. וגדולה מזו מצאתי בתוספות בריש פרק כל שעה [שם כא, א ד"ה ואי] דאע"ג דאיכא חמץ ידוע כיון שאינו יודע היכן הוא אינו עובר משום דכתיב לא ימצא, והרי זה אינו מצוי, כן משמע בפרק קמא [שם ו, ב] דפריך וכי משכחת לה לבטולה, משמע דכל כמה דלא משכחת לה אינו עובר בבל יראה, ע"כ. ולי נראה עיקר כדברי הר"ן ז"ל ולא מבעיא לדידיה דסבירא ליה בסוף פרק קמא דקידושין [טו, ב ד"ה גרסינן] דהא דאמרינן ספיקא דאורייתא לחומרא דהוי דבר תורה, דא"כ הכא נמי אפילו אין לו חמץ ידוע צריך לבדוק מספק. אלא אפילו מאן דפליג עליה וסבירא ליה דספיקא דאורייתא לחומרא הויא מדרבנן דכל ספיקא רחמנא שריא, מודה הכא דהך ספיקא עדיף משאר ספיקין, כיון שהם מקומות שרגילים להכניס בהם חמץ כל השנה הוי ספק הרגיל וקרוב לודאי דאיכא חמץ ובעי לבדוק כל אותן מקומות. והכי מוכח בפרק קמא דפסחים [י, ב] דאמתניתין דתנן ר' יהודה אומר בודקים אור י"ד ובי"ד שחרית ובשעת הביעור, וקא סלקא דעתך דבעינן כל הני בדיקות ואמרינן התם דהוו כנגד שלש השבתות שבתורה, אלמא דהשבתה האמורה בתורה היא אפילו לחמץ שאינו ידוע דומיא דמתניתין דבסתם בתים קמיירי. והכי משמע עוד התם [ד, א] דאמתניתין דמייתינן הכל נאמנים על ביעור חמץ אפילו נשים וכו', אמרינן לעולם חזקתו בדוק והכא במאי עסקינן דמוחזק לן דלא בדוק, פירוש, כגון שראינוהו טרוד או יצא (מבעית) [מבעוד יום] לדרך וקאמרי הני בדיקניה, מהו דתימא לא להמנינהו רבנן, קא משמע לן כיון דבדיקת חמץ דרבנן היא, דמדאורייתא בביטול בעלמא סגי ליה, הימנוהו רבנן בדרבנן. משמע דאפילו בסתם בתים דלא ידעינן אי איכא חמץ בהו או לא בעינן ביטול מיהא מן התורה. וכן נראה מלשון רש"י דריש פסחים [ב, א ד"ה] בודקים שלא יעבור בבל יראה ובבל ימצא. וההיא ראייה דאייתו תוספות [שם כא, א ד"ה ואי] מפרק קמא דפריך וכי משכחת לה ליבטלה, אינו כלום, דשאני התם דבהכי מיירו התם שכבר בדק ולהכי לא קעבר אלא משעת מציאה ואילך וכמו שכתבתי לעיל, אבל אם לא בדק קעבר מן התורה אפילו לחמץ שאינו ידוע, ודלא כהתוספות והב"ח ז"ל [ד"ה ומדאוריתא] כדמוכח בהדיא מדברי התוספות בגמרא [שם ט, א] דאין חוששין שמא גיררה חולדה ד"ה כדי שתהא, וד"ה היינו חנויות וכו' [שם ע"ב] כנ"ל: 
ואכתי פש גבן לברורי אי ביטול מהני אפילו לחמץ ידוע או לא. וחזינן לגאון שהביא הכל בו [חמץ ומצה סימן מח ז, ב] משמו דלחמץ ידוע לא סגי בביטול בעלמא, והביא ראיה מהא דאמרינן בפרק כל שעה [שם כז, ב] לא מצא עצים לשורפו יהא יושב ובטל, והך מילתא לא מיחוורא כלל, אלא עיקרן של דברים דאפילו לחמץ ידוע סגי ליה בביטול בעלמא מן התורה, כדמוכח בההיא דגזירה שמא ימצא גלוסקא יפיפיה [שם ו, ב] דפרכינן וכי משכחת לה ליבטלה, וכן בתלמיד יושב לפני רבו ונזכר שיש חמץ בתוך ביתו [שם ז, א] אמרינן מבטלו בלבו, והכי מוכח עוד מדין צבור אחד של חמץ ולפניו שני בתים בדוקים ואתא עכבר ושקל ולא ידעינן אי להאי על אי להאי על דאמרינן בגמרא [שם י, א] דהיינו שני שבילין, ובין לדעת הרמב"ם [חמץ ומצה ב, יא] שכתב סתם שאין צריך לבדוק, ובין לדעת שאר מפרשים שהשוו דין הבדיקה לדין הטומאה ואם באו לשאול זה אחר זה שניהם אין צריכים בדיקה, שמעינן דמדאורייתא בביטול בעלמא סגי אפילו לחמץ ידוע, דאם לא כן פשיטא דעכ"פ הוו מיחייבי לבדוק, ועוד ראיה שהרי הוכחנו לעיל [ד"ה והכי] דביטול מדין הפקר מהני וכדאיתא בספרי [דברים ראה פיסקא קלא] לא יראה לך בטל בלבך, וכיון שאינו שלו הא אמרינן בגמרא [שם ה, ב] שלך אי אתה רואה אבל אתה רואה של אחרים ושל גבוה, וכי היכי דבאחרים אף על פי שנראה וידוע שרי מיניה נמי כשביטל  שלו שרי אפילו בידוע, ועוד כן מוכח מהא דאיבעיא לן בפרק קמא דפסחים [י, ב] גבי ככר בשמי קורה וככר בבור אי חיישינן להו לדילמא אתי למכלינהו או לא, מכלל דמדאורייתא בביטול בעלמא סגי אפילו דהוי חמץ ידוע, דאם לא כן פשיטא דבעי לבערינהו וכמו שכתבתי בסוף סימן תל"ח [אות ב ד"ה כזית] בסייעתא דשמיא. ועוד ראיה מהא דתנן בפרק אלו עוברין [שם מט, א] ההולך לשחוט את פסחו ולמול את בנו וכו' ונזכר שיש לו חמץ בתוך ביתו, אם יכול לחזור ולבער ולחזור למצותו יחזור ויבער ואם לאו מבטלו בלבו להציל מן הגוים וכו' יבטל בלבו, מדקתני ברישא אם יכול לחזור ובסיפא לא קתני ליה משמע דבסיפא אפילו יכול לחזור סגי בביטול, וכן פירש רש"י [שם ד"ה] יבטל בלבו ולא יחזור ואפילו יש שהות, דמדאורייתא סגי ליה בביטול בעלמא, ע"כ. וכן כתב (המ"מ) [הכסף משנה] ז"ל [חמץ ומצה ב, ב] דאם איתא דמדאורייתא לא מהני ביטול לחמץ ידוע, אפילו דקאזיל לפקוח נפשות כיון דאיכא שהות לבער ולחזור למצותו, פשיטא דהוה ליה למימר שיבער ואח"כ יחזור למצותו וזה וזה מתקיימין בידו, אלא ודאי משמע דמדאורייתא בביטול בעלמא סגי אפילו לחמץ ידוע, וכיון דבדיקה הויא מדרבנן הכא לא אטרחוהו אפילו דאיכא שהות לשתיהן משום דטריד בפיקוח נפשות: 
ובירושלמי בסוף פרק אלו עוברים [פסחים פ"ג הלכה ח] אמתניתין דבשר קדש בכזית וחמץ בכביצה אמרינן מה בין זה לזה, ומשני זה יש לו ביטול וזה אין לו ביטול. וכן דעת רש"י בפרק קמא דפסחים [ו, א] אהא דאמרינן המוצא חמץ ביום טוב כופה עליו את הכלי, שכתב וז"ל, כופה עליו את הכלי דהא לא חזי לטלטולי ואפוקי, ומיהו בבל יראה לא עבר דהא בטליה בלביה מאתמול, ע"כ. וזה יתבאר בריש סימן תמ"ו [ד"ה אלא; ד"ה ולי נראה], יע"ש. והכי משמע מהא דתנן בפרק כל שעה [לא, ב] חמץ שנפלה עליו מפולת הרי הוא כמבוער, ואמרינן עלה בגמרא וצריך שיבטל בלבו, ופירש רש"י [ד"ה צריך שיבטל] הטעם שמא (יתפקח) [יפקח] הגל במועד ונמצא עובר עליו, משמע דבביטול אינו עובר עליו אפילו אם יתפקח הגל, וכן בהא דאמרינן בפרק קמא [שם יג, א] בי"ד שחל להיות בשבת, שתרומות טהורות לא ישרפו שמא ימצאו להן אוכלים, כתב רש"י [ד"ה טהורות], ואם לא ימצא יאכלוה למחר לכלבי כהנים או יבטלם בלבו, ע"כ. וזהו דעת ה"ר פרץ שהביאו הטור ופסקו המחבר ז"ל לקמן בסימן תל"ד [סעיף ג] שבביטול היום יאמר דחזיתיה ודלא חזיתיה, אלמא דאפילו לחמץ הנראה וידוע שייך ביטול. והב"ח ז"ל [ד"ה ומדאורייתא] נדחק הרבה לדחות קצת ראיות שכתב ואין דבריו נראים כלל, ורצה להביא ראיה מהירושלמי הפך ממה שכתבתי דקתני התם [שם פ"א הלכה א] במפרש בים ואין דעתו לחזור, דבודאי חמץ אפילו מראש השנה צריך לבער, דאלמא דבחמץ ידוע לא מהני ביטול דבר תורה דאם לא כן מה בין ספק לודאי, ואין זה כלום, דההיא מדרבנן ובודאי חמץ הזקיקו לבער אבל בספק חמץ וקודם שלשים יום אוקמוהו אדינא דאורייתא, וזה פשוט. ומהתימה מהב"ח דהכא איהו מסייע לגאון משמע דהכי סבירא ליה דביטול לא מהני לחמץ ידוע, ואיהו גופיה אסיק לעיל דבחמץ שאינו ידוע אין צריך להשבתה מן התורה לא לבער ולא לבטל, וכיון דכן על כרחך כי אצריכיה רחמנא ביטול היינו לידוע, וקשו דבריו אהדדי ולא דק, ושמא לדבריו של גאון קאמר וליה לא סבירא ליה: 
ומאחר שנתבאר בראיות בריאות וטובות דביטול מהני אפילו לחמץ ידוע מעתה צריך לדחות ראיית הגאון שהביא מהא דאמרינן בפרק כל שעה [שם כז, ב] לא מצא עצים לשורפו יהא יושב ובטל, ולי נראה דכיון שהעלינו לעיל [ד"ה בודקין] דהא דקאמר רבי יהודה אין ביעור חמץ אלא שריפה מיירי דוקא אחר איסורו, א"כ שפיר קאמרי ליה רבנן שאם לא מצא עצים לשורפו יהא יושב ובטל, דהא בתר איסוריה לא מצי לבטל דלאו ברשותה קיימא כדאיתא בפרק קמא דפסחים [ו, ב] גבי גזירה שמא ימצא גלוסקא יפיפיה, ועוד דקושיא ליתא דהא אפילו שמבטל מה בכך הרי אינו שלו ואינו מקיים מצות תשביתו בחמץ דידיה והתורה אמרה תשביתו שאור בכל דבר שאתה יכל להשביתו, והר"ן נמי העלה כסברתינו בריש פסחים [א, א ד"ה אלא] דביטול מהני אפילו לחמץ ידוע, אלא שכתב עוד שם בסוף דבריו שהטעם שהחמירה תורה בחמץ טפי משאר איסורין לעבור עליו בבל יראה ובבל ימצא הוא משום שחמץ לא בדילי אינשי מיניה כולי שתא, ואין זה מחוור שהרי לא הזקיקה התורה לבער חמץ מן הבית אלא לבטלו, ואכתי איכא למיחש שמא ישכח ויאכלנו ותו לא מידי. וכתב הר"ן בריש פסחים [א, א ד"ה גמרא] בשם הראב"ד דמשום הכי נקט מתניתין אור לארבעה עשר לומר שבתחילת הלילה שיש בו אור עדיין ראוי לבדוק כדי שלא יתרשל או שלא ישכח, וכיון דאותה שעה קושטא היא שיש בה אור תנא אור משום לישנא מעליא ולא תנא בתחילת ליל י"ד בודקים את החמץ, ואם לא מפני טעם זה משום לישנא מעליא לא היה שם התנא חושך לאור ומכאן אתה למד (שהביעור) [שהבדיקה] צריך להקדימו עם אור היום כדי שלא יתרשל ע"כ. ומתוך דבריו מתורץ למאי דפריך בגמרא [שם ג, א] ותנא דידן מאי טעמא לא קתני לילי דהכי קאמר דהוה ליה למימר בפירוש בתחילת ליל י"ד בודקין את החמץ לאשמועינן הך דינא, ומשני דאיכא נמי לישנא מעליא במילת אור ולהכי לא נקט בתחילת ליל י"ד. והא דמייתינן בגמרא [שם ב, ב] אימתי משיאין משואות לאור עבורו וכן אור של יום הכיפורים מתפלל שבע ומתודה וי"ל דהכי נמי הא קא משמע לן דמקדימין ולא מאחרין ולהכי נקט אור, ומיהו הא דתניא [זבחים נו, ב] גבי שלמים יכול יהא נאכל אור לשלישי ותנן נמי בכריתות [ז, ב] דמפלת אור שמונים ואחד קשו להראב"ד דהא הני על כרחך מיירי אחר צאת הככבים ומשום לישנא מעליא לא היה שם התנא חשך לאור, ועוד דתנא דבי שמואל דתני לילי י"ד בודקים את החמץ אמאי לא אשמועינן הך רבותא, ואי אמרת בשלמא דתנא דידן משום פתח דבריך יאיר נקט אור דילמא תנא דבי שמואל לא פסח בהך דינא אלא במילי אחרינן ולהכי לא קפיד ונקט לילי, אבל להראב"ד קשה. ועוד דאמרינן בגמרא [פסחים ד, א] אמר אביי הילכך האי צורבא מרבנן לא נפתח בעידניה וכו', ומאי הילכך הא מתניתין היא דקתני אור, ולזה יש לומר דאי ממתניתין הוה אמינא זריזותא בעלמא, ועוד דהא אמרינן בגמרא [שם ג, א] דבאתריה דרב הונא קרי לאורתא נגהי אלמא דפירוש אור הוה לילה ממש, ועיין במה שכתבתי בסמוך בסייעתא דשמיא: 
סעיף ב 
אין צריך להפסיק. כן כתב הטור בשם ה"ר יונה וכתב עליו ונראה לי דכיון שהטעם משום שלא יטריד בלימודו וישכח מלבדוק אין חילוק ואפילו אם התחיל כבר פוסק. ואין זה כלום דהא תנן בפרק קמא דשבת [ט, ב] לא ישב אדם לפני הספר סמוך למנחה וכו' גזירה שמא ימשך, ואעפ"כ תנן ואם התחילו אין מפסיקין ואפילו אם התחיל באיסור כמו שכתוב לעיל בסימן רל"ב [סעיף ב] ובסוף סימן ע' והוא הדין נמי לתפילת ערבית, ואפילו בקריאת שמע דהויא מן התורה את התחיל לאכול בהיתר כתב המחבר בסימן רל"ה סעיף ב' שאינו מפסיק וכל שכן דבדיקה דהויא מדרבנן, ולפי זה יראה דאפילו אם התחיל באיסור אין צריך להפסיק, והאי דנקט ה"ר יונה שהתחיל ללמוד מבעוד יום דמשמע שאם התחיל ללמוד משחשכה שמפסיק, ליתא, דהוא הדין אפילו אם התחיל באיסור ודבר בהווה, דלאו אורחא דצורבא מרבנן לאתחולי באיסור, אי נמי אפשר דסבירא ליה לה"ר יונה כמו שכתבתי לעיל [ד"ה ומאחר] בשם הראב"ד שעיקר הבדיקה צריך לעשותה עם אור היום וא"כ נאסר הלימוד גם מבעוד יום קצת, וכן כתב הרמב"ם בפרק ב' בהלכות חמץ ומצה [הלכה ג] ז"ל ואין קובעים מדרש בסוף יום י"ג וכן החכם לא מתחיל לקרות בעת זו שמא ימשך וימנע מבדיקת חמץ בתחילת זמנה ע"כ. ובכסף משנה כתב דמפיק לה הרב ז"ל מלישנא דגמרא [פסחים ד, א] דקאמר האי צורבא מרבנן לא לפתח בעידניה באורתא דתליסר נגהי ארבסר, והוה סגי ליה נגהי ארבסר כדתנן במתניתין אור לארבעה עשר, אלא ללמד דמסוף י"ג אסור. ואין זה מספיק דאורחיה דלישנא דתלמודא בהכי כדאמרינן בפרק קמא דברכות [ד, א] בפלגא אורתא דתליסר נגהי ארביסר הוה קאי, ובפרק הרואה [שם נט, ב] גבי הרואה חמה בתקופתה אמרינן באורתיה דתלת נגהי ארבע, וכן בפרק רבי ישמעאל דמנחות [סח, ב] אמרינן באורתא דשיתסר נגהי שבסר. ולי נראה דמפיק לה ממילת אור וכפירוש הראב"ד ועיין במה שאכתוב לקמן: 
ואם תאמר מאי שנא דמקמי תפילה לא נאסר הלימוד ולא חיישינן דדילמא מטריד בגירסיה וכמו שהארכתי להוכיח בסימן פ"ט סעיף ו' והכא חיישינן לדילמא ממשכא ליה שמעתתיה. וי"ל דשאני בדיקה דמזמן לזמן קאתיא דאיכא למיחש בה טפי לשכחה. ומיהו אין זה מספיק להליץ בעד הטור ולומר שלפיכך אפילו אם התחיל פוסק דכיון שהתחיל לית לן לאחמורי כולי האי כיון דהוי מידי דרבנן וכל שכן בהתחיל בהיתר, ואף על גב  דבתפילת השחר כתב ה"ר יונה גופיה [ברכות ה, א ד"ה כל] שאם התחיל לאכול קודם עמוד השחר שאעפ"כ פוסק מלאכול, שאני התם דאסמכוהו אקרא דלא תאכלו על הדם [ויקרא יט, כו]: 
כתב בספר כנסת הגדולה [הגה"ט] בשם הראנ"ח חלק ב' [מים עמוקים סוף] סימן ע"ט דלא חיישינן לדילמא משכא ליה שמעתתא אלא במי שיושב ולומד בביתו, אבל חכם המלמד לקהל פסק ערב ובקר מותר, והסכים הוא ז"ל עמו ונוסף עוד כל שכן בעיר שאי אפשר להתעכב זמן רב מפני פחד הסובבים בעיר לתפוש היוצא מפתח ביתו אחר זמן המוגבל שמותר להתחיל, דלא חיישינן לדילמא ממשכא שמעתתיה כיון שהוא צריך לקום ללכת לביתו קודם זמן הפחד ע"כ. ויש לבעל דין לחלוק ולומר דאעפ"כ חיישינן דילמא ממשיך ליה שמעתתא, ואדרבא בעיר שיש סובבים גריע טפי דממשיך ליה פורתא ולא יוכל לצאת לילך לביתו והפסיד מצות בדיקה לאור הנר, וביום דילמא ישכח משום שאין בני אדם מצויים בבתיהם. ועוד אפילו תימא דליכא למיחש דדילמא ממשיך אכתי איכא למימר דאסור משום לא פלוג רבנן, ובההיא דכתב החמבר בריש סימן רע"ה דאין קורין לאור הנר בשבת אפילו גבוה כמה קומות שאינו יכול ליגע בה משום שלא חילקו חכמים בדבר, והכי נמי דכוותה. וגם בספר באר שבע בקונטריס שקראו באר מים חיים [סימן יב] העלה שאסור לכתחילה לאכול סעודה גדולה סמוך למנחה אף על פי שיש שמש שנוהג לקרות הקהל לבית הכנסת וליכא למיחש לדילמא ממשיך, וכן כתב בספר ב"ח ריש סימן תנ"א לעניין כלי חמץ דצריך להצניעם ולא סגי ליה להשימם בפומבי אף בגבוה הרבה יע"ש, אף על פי שאין סברתו  מוכרחת לשם וכמו שכתבתי עלה [שם אות א ד"ה ומ"ש ומצניען] בסייעתא דשמיא, ויראה דהוא הדין בנידון דידן. מכל מקום יש להביא ראיה להתיר ממה שכתב המחבר בסימן פ"ט סעיף ו' אפילו ללמוד אסור משיגיע זמן תפילה, והיינו מי שרגיל להתפלל בבית מדרשו ואינו רגיל לילך לבית הכנסת דאיכא למיחש דילמא מטריד בגירסיה ויעבור זמן קריאת שמע ותפילה, אבל מי שרגיל לילך לבית הכנסת מותר, וכל שכן בנידון דידן שכיון שרגילים לילך לביתם שפיר דמי. ומכל מקום נראה לי שמטעם אחר ראוי למחות בחכם המלמד פסק משום דמשמע לי מדברי הרמב"ם [חמץ ומצה ב, ג] דהא דאמרינן בגמרא דילמא אתי לאמנועי ממצוה לאו למימרא דחיישינן לדילמא ישכח ולא יבדוק, דכיון דאית ליה זמן כל הלילה לא חיישינן להכי, אלא היינו לומר שימנע מעיקר המצוה לבדוק בתחילת הלילה שיש קצת אור וכפירוש הראב"ד [הנזכר לעיל ד"ה אין], ולהכי פירש דהאי צורבא מרבנן לא ליפתח מיירי בסוף יום י"ג דאי בתחילת ליל י"ד פשיטא דאסור דהא ממנע ממצוה, ומאי האי דקאמר דילמא ממשכה ליה שמעתתא דבלאו הכי הרי מפסיד עיקר המצוה שהיא הבדיקה כשיש אור היום, וזהו שדקדק הרב ז"ל בלשונו דכתב וימנע מבדיקת חמץ בתחילת זמנה ולא כתב שימנע מהבדיקה לאור הנר או שימנע לגמרי מהמצוה, אלא ודאי כדאמרן. ולפי זה ניחא טפי הא דחיישינן הכא בלימוד דדילמא ממשיך מאי דלא חיישינן בעלמא משום דבזמן מועט כל כך דהוי עיקר המצוה דהיינו בתחילת הלילה חיישינן, ולפי זה אפילו אם התחיל ללמוד בהיתר כשיגיע זמן הבדיקה צריך להפסיק, דאע"ג דקיימא לן גבי תפילה ואם התחילו אין מפסיקין וכדלעיל היינו בדאיכא שהות, אבל בדליכא שהות מפסיק ואפילו לתפילת ערבית כמו שכתוב לעיל בסימן רל"ה [סעיף ב] בהגה והכא כליכא שהות דמי לעיקר המצוה שהיא תחילת הלילה, וכן אם היה טרוד ולא התפלל תפילת ערבית עם הציבור יבדוק ואח"כ יתפלל מטעמא דכתיבנא. כל זה נראה לי על פי שיטת הרמב"ם ז"ל ונכונה היא והכי נקטינן, ועיין במה שכתבתי לקמן סימן ת"ע סעיף ב': 


פרי חדש אורח חיים סימן תלב 
========================== 
סעיף א 
על ביעור חמץ. כתב הרמב"ם בסוף הלכות ברכות [יא, טו] דבין שבודק לעצמו בין שבודק לאחרים מברך כך, ודע שהסכמת רוב הפוסקים שאם בירך לבער יצא וכן עיקר: ומה שכתב כל זמן שלא יסיים בדיקתו. פירוש ר"ל אף על פי שסיים הבדיקה כיון שלא ביטל ביטול הלילה אכתי מצי לברוכי. ואף על פי שכתב המחבר לקמן  בסימן תל"ו סעיף ב' דלא יברך על הביטול, כתב כתבתי שם [ד"ה ולא] דמברך על ביעור חמץ והכי נמי דכוותא. אי נמי אפילו תימא דהתם לא מברך כלל היינו משום דליכא אלא ביטול גרידא, אבל הכא שכבר בדק ולא ביטל לא מיקרי שסיים המצוה ולכולי עלמא מצי לברוכי מקמי שיבטל, אבל אם כבר ביטל בלילה אף על פי שיש לו עדיין לבטל ביום אותו ביטול  אינו כלום ואינו מוזכר בש"ס ונמצא שכבר נגמרה מצוה (והרב מגן דוד [ט"ז ס"ק ב] והרב מג"א [ס"ק ב] ז"ל הסכימו דיברך בשעה חמישית והביאו ראיה יע"ש) ולא יברך עוד, כדאיתא בסוף פרק שלשה שאכלו [ברכות נא, א] דכל שהיה ראוי לברך ונדחה אינו חוזר ונראה ופסקו הרמב"ם בסוף הלכות ברכות [יא, ו], ודלא כהגהת אשירי בפרק קמא דברכות [סימן יג] שכתב כל היכא שלא בירך קמי דמצוה מברך אחר המצוה ויצא ידי חובתו אכן בסעודה דאסור לאדם שיהנה מן העולם הזה בלא ברכה כיון דאדחי אדחי ע"כ. וליכא לפרושי אחר המצוה דקאמר דהיינו בתר דאתחיל בה מקמי דנגמרה, דאם כן גם בברכת המוציא הדין כך ואין חילוק ביניהם, אלא משמע דסבירא ליה דאע"פ שנגמרה מצוה לגמרי יברך דההיא דכל המצות מברך עליהם עובר לעשייתן היא לכתחילה אבל בדיעבד [יברך] דכולהו מצות הוו כלכתחילה דטבילת גר, ובספר ברכת אברהם בסימן נ"ג מסכים עם זה ואינו מחוור אלא העיקר כדעת הרמב"ם [שם] ולזה הסכים הש"ך יו"ד סימן י"ט [ס"ק ג]: 
בטור הביא מחלוקת אי מברכינן שהחיינו או לא ובעל העיטור [הלכות ביעור חמץ קכ, ג] סיים דרשות היא ומאן דבעי מברך, וכתב הב"י [ד"ה ומסתברא] תימה מפני שהוא רשות היה לנו להחמיר ולומר מספק לא יברך, וכן יש לתמוה על מה שכתוב בסוף פרק בכל מערבין [עירובין מ, ב] ושהחיינו אקרא חדתא הוי רשות, מיהו בההיא איכא למימר דקים להו לרבנן דהכי תקינו מעיקרא לברך זמן אקרא חדתא אם ירצה עכ"ל. מאי דקרי הרב חומרא מאי דלא מברך ליתא, דאדרבא קולא היא, וכדאמרינן בכל מקום ספק ברכות להקל ר"ל דלא מברכין וכמו שכתב הב"י גופיה בסימן קצ [ד"ה כתב האגור] וכבר הארכתי להוכיח כן בסימן ס"ז [ד"ה מ"ש המחבר] ע"ש. גם מאי דמשמע מתוך דבריו דזמן דקרא חדתא דוקא הוי רשות ליתא, דמההיא דאמרינן בסוף פרק בכל מערבין [שם] רשות לא קמבעיא לי מוכח דברכת שהחיינו על הפירות הוי רשות ולא חובה, וכן כתב הרשב"א בתשובה [חלק א] בסימן (ק"נ) [רנ] והביאו [הב"י] ז"ל בסימן (רנ"ה) [רכה] [ד"ה כתב וד"ה ודע] והסכים עמה יע"ש, ולהכי כתב בעל העיטור דכיון שאשכחן בעלמא דברכת שהחיינו רשות והכא הויא פלוגתא דרבוותא מאן דבעי מברך, ולכן לא השיגו הטור כמו שהשיג להרב האיי גאון בסימן כ"ט על ברכת לשמור חקיו. והרשב"א בתשובה בסימן רכ"ג ושע"ט הזכיר השתי סברות וכתב שבמקומו של בעל העיטור נוהגים לאומרו וכן נראה לי עיקר, לפי שהטעם שהביא הר"ד אבודרהם בתחילת ספרו בשער (השני) [השלישי] [עמוד טז] בשם הגאונים שאין מברכים שהחיינו אלא בדבר שיש בו שמחה והנאה לגוף, כבר דחאו הרשב"א בתשובה הנזכרת דאי הכי מה נעשה ליום הכיפורים, ואם תאמר מחמת הגעת זמן המצוה גם בבדיקת החמץ כן, וגם הטעם האחר שלפי שאין לו זמן קבוע שהיוצא לדרך אפילו מתחילת השנה ודעתו לחזור חייב לבדוק גם טעם זה נדחה בעשיית סוכה דאם עשאה לשם חג אפילו מתחילת השנה כשירה כדאיתא בפרק קמא דסוכה [ט, א] ואפילו הכי העושה סוכה לעצמו אמרינן בפרק לולב וערבה [שם מו, א] דמברך שהחיינו, ומדקתני לה סתמא משמע אפילו מתחילת השנה, וכן העושה לולב לעצמו מברך שהחיינו אף על גב דלא קביע ליה זמן. ויש לדחות דשאני הני דעיקר המצוה קביע ליה זמן, לאפוקי ביעור דאע"ג דהויא עיקר המצוה לא קביע לה זמן. ומיהו פדיון הבן משלשים יום ואילך לא קביע ליה זמן ואפילו הכי מברך שהחיינו: 
גם מה שכתב הרא"ש [שו"ת כלל יד סימן ג] דסמכינן ליה אזמן דרגל אינו מחוור, דבשלמא בעשיית סוכה ולולב כיון שלא נעשית המצוה איכא למימר דסמיך לה בעשיית המצוה, אבל הכא המצוה שהיא מצוה הביעור כבר אזדא לה ומה שייך לומר בכאן דסמכינן ליה אזמן דרגל. וקרוב לזה השיגו מהרש"ל [בביאורו על הטור ד"ה לצורך] ויפה כיון, ודלא כב"ח ז"ל [ד"ה וא"א הרא"ש]. ותדע שכתב הר"ן בשם הראב"ד בפרק לולב וערבה [סוכה כב, ב ד"ה ואם] והביאו ההגה לקמן בסימן תרמ"א שמי שלא אכל בסוכה לילה ראשונה אף על פי שבירך זמן בביתו צריך למחר כשישב בסוכה לברך זמן אם לא בירכו עליה בשעת עשייה ע"כ, הרי לך דזמן דרגל לא פטר זמן עשיית סוכה כיון שלא ישב בה והכי נמי זמן דרגל איך יפטר זמן דביעור והמצוה אזדא לה, אלא ראוי לנהוג ולהנהיג לברך ברכת שהחיינו אחר שבירך על ביעור חמץ ודלא כהמחבר ז"ל שהשמיט ברכת שהחיינו כנ"ל ודוק: 
ומה שכתב ויזהר שלא ידבר בין הברכה לתחילת הבדיקה. פירוש ואם דיבר צריך לחזור ולברך וזה פשוט, אבל אם התחיל לבדוק ודיבר אח"כ כתב בספר שיירי כנסת הגדולה [הגה"ט אות ג] בהא פליגנא ואמינא הלכה ואין מורין כן וצריך לחזור ולברך כיון שלא נתקיימה ברכה עד שישלים כל הבדיקה, ברכת אברהם חלק ד' סימן קל"ט, וכן כתב המרדכי בפרק קמא דפסחים [רמז תקלו] בשם תשובת הגאונים עכ"ל. והרי"ף [יא, א] והרז"ה [בעל המאור יב, א ד"ה וזו שכתב הרי"ף] והר"ן [יא, א ד"ה שאלו] בסוף מסכת ראש השנה הביאו הב"י סימן תקצ"ב [ד"ה והוי יודע], והרשב"א [בתשובה ח"א סימן רמד] הביאה הב"י בסימן (תרצ"ה) [תרצב] [ד"ה ובעל העיטור כתב] והרא"ש הביאו הטור כאן, כולהו סבירא להו כדברי המחבר ז"ל וסבירא להו דאע"פ שלא נגמרה ונתקיים הברכה כיון שהתחיל במצוה אף על פי שהפסיק אח"כ אין צריך לחזור ולברך, ויש הוכחות לזה וכתבתים בסימן ק"מ וכן עיקר. וכל זה כששח מעניינים שאינם מצורכי בדיקה, אבל אם שח לצורך הבדיקה אפילו קודם שבדק לא הויא הפסק דהוי כטול ברוך טול ברוך שנתבאר לעיל בסימן קס"ז סעיף ו' דלא הוי הפסק: 
ודע שאפילו שאינו בודק הבעל הבית כלום מצי לברוכי ולא הוי ברכתו לבטלה כדלקמן בסימן תקפ"ה סעיף ג' וסימן תרצ"ב סעיף א' בהגה, אבל בסימן תרע"א סעיף ז' בהגה כתב אם רוצים למהר להתפלל לאחר שבירך הש"ץ והדליק אחד מהם וכו' אלמא המברך צריך להדליק: 
סעיף ב 
על סמך ברכה שבירך בעל הבית. ודוקא כשהבתים אינם רחוקים דאם לא כן הוה ליה הפסק וצריך לחזור ולברך, מידי דהוה למי שלובש טלית קטן ומברך עליו והולך לבית הכנסת ומתעטף בטלית גדול דצריך לברך עליו, משום דהליכה מביתו לבית הכנסת חשיבה הפסק כמו שכתוב לעיל בסימן ח' סעיף י"ג: 
ומה שכתב [בהגה] ומיהו אם לא נתן לא עיכב. יש להביא ראיה מהא דתנן בפרק קמא דפסחים [י, ב] וחכמים אומרים לא בדק באור י"ד יבדוק בי"ד לא בדק בי"ד יבדוק בתוך המועד לא בדק בתוך המועד יבדוק לאחר המועד, והסכימו כל המפרשים זולתי רש"י [שם ד"ה בתוך המועד] דפירוש מועד הוי פסח, וכתב הרמב"ם [חמץ ומצה ג, ו] דגם כשבודק בתוך הפסח שיברך והביאו המחבר לקמן בסימן תל"ה, אלמא דאפילו שאפשר שלא ימצא שום חמץ דומיא דבודק בתוך הפסח דהתם על כרחך לא הניח פתיתין אעפ"כ מברך וזה פשוט: 


פרי חדש אורח חיים סימן תלג 
========================== 
סעיף א 
לא יבדוק לאור החמה אלא לאור הנר. והויא עיכובא ואעפ"כ עיקר הבדיקה בלילה משום שבני אדם מצויים בבתיהם בלילה ואפילו אדם בטל וכן מבואות אפילים דלדידהו הוי כחשיכה כאורה צריך לבודקן בלילה, דאיתא בירושלמי [פסחים פ"א הלכה ב] לא כמה דהוא מנהר בליליא הוא מנהר ביממא: 
ומה שכתב אם בדקה לאור החמה דיו. כן הוא לשון הרמב"ם בפרק ב' מהלכות חמץ ומצה [הלכה ד], ובגמרא בפרק קמא דפסחים [ח, א] הכי איתא אמר רבא אכסדרה לאורה נבדקת, וכתב רש"י [שם ד"ה לאורה נבדקת] אין צריך להביא לה אור הנר בלילה אלא בודקה ביום, ואינו נכון דהא לעיל [ד, א] פרכינן ונבדוק מצפרא ומשנינן בשעה שבני אדם מצויים בבתיהם, והרי"ף [שם ד, א] שהביא ברייתא דאין בודקין לאור החמה ואח"כ כתב דאכסדרה דנפיש נהוריה בודקין אותה אפילו לאור החמה לא קשיא, דהא על כרחך ברייתא דאין בודקים לאור החמה מיירי במי שלא בדק ליל י"ד וכדאוקמוה בירושלמי [שם] וההא קאמר הרי"ף דאכסדרה בודקים אותה אפילו לאור החמה, אבל לעולם שגם עיקר בדיקת מצות האכסדרה היא ג"כ בלילה לאור הנר ולאפוקי מפירוש רש"י. ויראה ודאי דמשום הכי נקט לה הרמב"ם בדיעבד משום דעיקר מצותה היא בלילה, אבל לעולם שאם עבר ולא בדקה בלילה שלכתחילה יכול לבודקה לאור החמה, דאי לא תימה הכי נבדקת דקאמר רבא דהיינו לכתחילה במאי מוקמת ליה, אלא ודאי כדאמרן והכי נקטינן: 
בב"י [ד"ה ומיהו אכסדרה] הביא בשם רבינו ירוחם [נתיב ה סוף חלק א] דדוקא אכסדרה אבל בית אחר אף על פי שיש בו אור הרבה צריך לבודקו לאור הנר, זה  הוציאו מהירושלמי [פסחים פ"א הלכה ב] דגרסינן התם לא סוף דבר בית שאין בו אורה אלא אפילו בית שיש בו אורה אפילו ביום צריך לבדוק לאור הנר. ועוד פשיטא להו התם על בתי כנסיות ובתי מדרשות אף על פי שאורן מרובה דצריך לבדוק לאור הנר, וא"כ על כרחך  דאכסדרה דוקא או דכוותיה דהיינו כנגד ארובה שבחדר וזה לא הוצרך לבאר, וגם הרמב"ם לא הזכירו משום דאמרינן בגמרא בהדיא דהיינו אכסדרה, ובזה נסתלקה תמיהת הב"י עליו ודוק: 
סעיף ב 
אין בודקים לאור האבוקה. מסתברא דאבוקה הויא עיכובא ואם בדק באבוקה צריך לחזור ולבדוק בנר קטן, אבל שאר נרות שאסר המחבר דוקא לכתחילה אבל בדיעבד שפיר דמי, וכן כתב בספר ב"ח [ד"ה ומ"ש וגם ירא]: 
סעיף ג 
[אבל אוצרות יין שאין מסתפק מהם וכן מתבן וכיוצא בו אין צריך בדיקה]. לשון הרמב"ם בפרק ב' מהלכות חמץ ומצה [הלכה ו] מתבן ואוצרות יין ואוצרות שמן שאינו מסתפק מהם דגים גדולים אין צריך בדיקה אלא א"כ הכניס להם חמץ, אבל אוצרות שכר ואוצרות יין שמסתפק ממנו ובית המלח ובית השעוה ובית דגים קטנים ובית העצים ובית המורייס וחורי הבית האמצעיים וכיוצא באלו צריכים בדיקה שסתמן שמכניסים להן חמץ, ואם ידע בודאי שלא הכניס שם חמץ אין צריך בדיקה ע"כ. והכל מבואר בפרק קמא דפסחים [ח, א] זולתי מה שכתב באוצרות שמן שאינו מסתפק דמשמע דבמסתפק בעי בדיקה, בגמרא לא משמע כן, דפרכינן ואוצרות יין אין צריך בדיקה והתניא אוצרות יין צריך בדיקה ואוצרות שמן אין צריך בדיקה, ומשני הכא במאי עסקינן במסתפק ושמן יש קבע לאכילה ויין אין קבע לשתייה אלמא דבשמן אפילו במסתפק לא בעי בדיקה, וכבר השיגו הראב"ד [בהשגות שם] וכן בהלכות [רי"ף פסחים ד, ב] לא ביארו זה, וכנראה שמגיד משנה היתה לו גירסה אחרת בהלכות שכתב ששם ביארו דאפילו במסתפק לא בעי בדיקה וליתא בנוסחי דידן. וגם הר"ן [פסחים ד, ב ד"ה חורי הבית] כתב שלא נתפרש זה בהלכות, ואפשר דסבירא להו דכיון דבאידך ברייתא דמייתי התם הש"ס כרוך ותני אוצרות יין ואוצרות שמן אינם צריכים בדיקה, וגרסינן תו אפיסקא דובמה אמרו שתי שורות במרתף מקום שמכניסים לו חמץ ובמסתפק משמע דאפילו בשמן אם מסתפק ממנו בעי בדיקה, והני ברייתות פליגן אהדדי וסמי חדא מקמי תרתי זה נראה בדעתם ז"ל. ואינו מחוור, דלא שבקינן פשיטותא דהך ברייתא משום לישנא דאידך ברייתא דדילמא לא פליגי והא כדאיתא והא כדאיתא. ועוד דהכי איתא נמי בירושלמי [פסחים פ"א הלכה א] דגרסינן התם מרתף של יין צריך בדיקה מרתף של שמן אין צריך בדיקה, מה בין יין ומה בין שמן יין אין לו קבע שמן יש לו קבע, אוצר בין של יין בין של שמן אינו צריך בדיקה איזהו מרתף כל שנתון עם הלחם בחצר, יש מרתף שהוא כאוצר ואוצר שהוא כמרתף מרתף שהוא בוש לוכל בתוכו הרי הוא כאוצר ואוצר שאינו בוש לוכל בתוכו הרי הוא כמרתף. אבל הר"ן [שם] כתב שהטעם שלא נתפרש בהלכות דכיון שנהגו עכשיו להדליק בשמן הוו להו אוצרות שמן כבית השעוה שנתבאר בגמרא דצריך בדיקה, ודינו דין אמת והכי נקטינן, זולתי במקומות שאין נוהגים להדליק בשמן דאז אפילו באוצרות שמן דמסתפק מהם לא בעי בדיקה וכדכתיבנא ודוק. גם מה שכתב הרמב"ם סתם דבאוצרות שכר שמסתפק ממנו צריך בדיקה, קיצר, דבגמרא [שם ח, א] הכי איתא עשו אוצרות שכר בבבל כאוצרות יין בארץ ישראל ובמסתפק, ור"ל שבבבל היו עושין שכר טוב והיו רגילים בו ולפיכך אין קבע לשתייתו כיין של ארץ ישראל אבל במקומות שאין רגילים בו אפילו במסתפק בו אין צריך בדיקה. 
כתב מהר"י וויל בסימן קצ"ג שאותם שיש להם סוסים הזהרו כשנותנים להם האוור"ן שלא ישאר כלום בתוך האבוס: 
סעיף ד 
אבל הגבוהים שאין יד אדם מגעת. בש"ס דילן [פסחים ח, א] איתא חורי בית העליונים והתחתונים אין צריכין בדיקה, ואקשינן עלה מברייתא אחריתי דקתני דחור צריך בדיקה ומשני דההיא במיצעא. ובירושלמי [שם פ"ב הלכה א] איתא חורי הבית עליונים ותחתונים אינן צריכין בדיקה ניחא העליונים אבל בתחתונים ניחוש לנפולה, כלומר אולי נפל שם חמץ דהשתא קסלקא דעתין דתחתונים הוי בקרקעית הבית, ומשני ששניהם בכותל אחת למעלה מעשרה ואחת למטה מעשרה, ולפי זה מציעאי דאמרינן דבעי בדיקה דוקא כשהם גבוהים עשרה טפחים דאז ניחא תשמישו אבל בגבוהים למעלה מעשרה לא ניחא תשמישיה, והכי משמע בפרק (חלון) [כיצד משתתפין] [עירובין] דף פ"ד [ע"ב] יע"ש וכן עיקר, ודלא כהטור והמחבר בב"י [ד"ה ומ"ש על הירושלמי] שסבירא להו שעיקר תשמיש האדם הוא למעלה מעשרה וליתא: 
גם מה שכתב הטור דנמוכין הוי פחות משלשה טפחים לא נראה דלא אתמר כן בירושלמי אלא אגג הבד וגג המגדל, והטור חשב דאחורין קאי וליתא, דהא בחורין אתפרש בהדיא דתחתונים הוי פחות מעשרה טפחים, וכיון דהש"ס דילן ליכא מידי דמוכח הפך הירושלמי נקטינן כותיה ודלא כהמחבר ז"ל. וכתב הכסף משנה [חמץ ומצה ב, ד] בשם הראב"ד דבמקום שהתנוקות מצויים אפילו חורים התחתונים צריך לבדוק שמא הצניעו שם חמץ ע"כ. ומיהו הני מילי מסתמא, אבל אם הדבר ידוע שנשתמש שם חמץ אפילו גבוה כמה קומות צריך בדיקה והכי איתא בירושלמי [פסחים פ"ב הלכה א]: 
סעיף ו 
ומה שכתב וכן אמצעה של חצר וכו'. עיין מה שכתבתי בסמוך בסייעתא דשמיא: 
ומה שכתב והני מילי מספק חמץ אבל ודאי חמץ לא. כן עיקר והכי משמע מלישנא דגמרא [פסחים ח, א] דקאמר חצר אינה צריכה בדיקה מפני שעורבין מצויין שם, ואי בחמץ ידוע היה לו לומר אינה צריכה ביעור דשייך בחמץ ידוע אבל בדיקה לא שייכא אלא בספק חמץ, וכיון דטעמא מפני העורבים שמעינן דדוקא קרקעית החצר לא בעי בדיקה אבל חורין שבכותלי החצר פשיטא דבעו בדיקה דמהתם לא שקלי עורבים. וזהו כוונת הרמב"ם [חמץ ומצה ב, ד] והמחבר ז"ל שכתבו דאמצעה של חצר אינה צריכה בדיקה לאפוקי מהחורין שבכותל, וכן הבין הר"ן [שם ד, ב ד"ה חצר], ויש מי שהבין דצידי חצר בעו בדיקה דאמצעה של חצר דוקא וטעות הוא בידו: 
ומה שכתב בהגה דלקמן סימן תמ"ה מבואר וכו'. לאו קושיא היא דהתם מיירי שמשליך החמץ במקום הפקר וכמו שכתב המחבר שם, וא"כ אפילו לא יאכלוהו העופות מה בכך הרי אינו ברשותו, וכאן מיירי ברשותו ולהכי אי איכא ודאי חמץ לא סמכינן אעופות שיאכלוהו וצריך לבערו, והיינו טעמא משום דהא ודאי איכא חמץ ומי יימר דיאכלוהו, הוי ספק וודאי ואין ספק מוציא מידי ודאי, וכדאיתא בפרק קמא דפסחים [ט, א] אמתניתין דאין חוששין יע"ש. וכן תירצו האחרונים ז"ל וכן עיקר. ועיין מה שכתוב בסימן תל"ד סעיף (ו') [א] וסימן (קל"ט) [קלט] סעיף א': 
סעיף ז 
כל אחד בודק עד מקום שידו מגעת וכו'. הכי איתא בברייתא בפרק קמא דפסחים [ח, א], וקשיא לי דמאי קא משמע לן פשיטא דהא כל מקום שאין מכניסין בו חמץ אינו צריך בדיקה, וראיתי בספר ב"ח [ד"ה חור] שכתב דאעפ"כ הוה ליה למיחש שמא נתגלגל שם חמץ וקא משמע לן דלא חיישינן להכי, ומיהו אי איכא ודאי חמץ צריך להוציאו דהוה ליה כמטמין בבור עכ"ל. ולי היה נראה דאפילו דאיכא ודאי חמץ לא הוו מיחייבו לבערו משום דכתיב לא ימצא והרי זה אינו מצוי, וכההיא דתניא במכילתא [בא פרשה י] יצא חמצו של נכרי שהוא ברשותו של ישראל אבל אינו יכול לבערו, והכא נמי כיון שאין ידו של אדם מגעת לשם אינו יכול לבערו קרינן ביה וכמבוער דמי ואין צריך להוציאו. אלא שאין דעתי נוחה בכך שהרי מבואר בפרק קמא דפסחים [ה, ב] דמטמין בבורות שיחין ומערות עובר בבל יראה ובבל ימצא אף על פי שמסתמא אין ידו של אדם מגעת לשם, ומשמע ודאי שאם הפיל מפולת על חמץ דלא קעבר אמידי אלמא דנדון דידן לא הוי כמפולת. ומיהו מטעמא אחרינא בביטול בעלמא סגי ולא בעי להוציאו אף מדרבנן ולא דמי למטמין בידים דהוה ליה כחמץ בבור שכתב המחבר לקמן בסוף סימן תל"ח דמבטלו בלבו ודיו, ועיין במה שכתבתי שם בסייעתא דשמיא, וכמו שכתב הר"ן בפרק קמא דפסחים [ב, ב ד"ה חמצו] בההיא דמפרש בים ויוצא בשיירא. ואין להקשות דא"כ כי קשיא לן חורין אחורין בפרק קמא דפסחים אמאי לא משנינן הא בספק חמץ הא בודאי חמץ, דאין זה כלום, דהך ברייתא דחור שבין אדם לחבירו מיירי נמי בספק חמץ כדמשמע לישנא דזה בודק, וזה פשוט ודוק: 
ומה שכתב אינו צריך בדיקה כלל. פסק כפלימו [שם ח, ב] אף על גב דמשמע התם דרבים פליגי עליה, משום דחזינן לרב נחמן בר יצחק דאוקי ברייתא סתמית כותיה אף על גב דהוה מצי לפרושי לה כפירוש רב אסי דהתם, אלמא דסבירא ליה לרב נחמן כותיה. והוה משמע לי דאפילו ביום לא בעי בדיקה אפילו דליכא סכנה משום דכיון דלא מצי לבדוק כתקנת חכמים דהוי בלילה ולאור הנר לא אטרחוהו לבדוק ביום, וכן נראה מלשון המחבר ז"ל, אבל בכסף משנה [חמץ ומצה ב, ה] הביא בשם הרבינו מנוח דאפילו לפלימו דוקא בלילה ושרגא אבל ביממא ונהורא צריך בדיקה דכי היכי דמשתמש בה הכי נמי בדיק לה עכ"ל, וכן ראוי לעשות: 
סעיף ח 
אין צריך לבדוק תחתיו. בפרק קמא [פסחים ח, א] תנא אין מחייבין אותו להכניס ידו לחורין ולסדקים לבדוק מפני הסכנה, מאי סכנה אי מפני סכנת עקרב כי משתמיש היכי אישתמש, לא צריכא דנפל, אי נפל למה לי בדיקה והתניא חמץ שנפלה עליו מפולת הרי הוא כמבוער, התם שאין הכלב יכול לחפש אחריו הכא שהכלב יכול לחפש אחריו. ויראה דהכי פירושו, אי נפל למה לי בדיקה דקתני אין מחייבין אותו מפני הסכנה טעמא דאיכא סכנה הא ליכא סכנה מחייבים אותו לבדוק והתם קתני סתם והרי הוא כמבוער ומשמע ודאי אפילו דליכא סכנה, ומשני דהתם בשאין הכלב יכול לחפש אחריו הא אם הכלב יכול לחפש אחריו צריך לבערו משום דליכא סכנה, והכא איכא סכנה, ולפיכך אפילו דהכלב יכול לחפש אחריו לא מחייב לבעורי ואפילו בחמץ ידוע. אבל בתוספות [שם ד"ה הכא] כתבו דהתם נמי בדאיכא סכנה ואפילו הכי כיון שהכלב יכול לחפש אחריו ואיכא חמץ ידוע אטרחוהו חכמים להשכיר פועלים במרא וחצינא, אבל הכא שאין החמץ ידוע לא אטרחוהו וכפסק המחבר ז"ל. ומההיא בעיא דפרק קמא דפסחים [י, ב] דככר בפי נחש דלא אפשיטא ונקטי לה רבוותא לקולא אם ביטל, וכן כתב הרמב"ם [חמץ ומצה ב, יג] דאין צריך חבר להוציאו משום דבגופיה אטרחוהו רבנן בממוניה לא אטרחוהו, יש להוכיח כדברינו, שאם כדברי התוספות [שם] כיון דהוי חמץ ידוע למה לא מטרחינן ליה להוציאו על ידי חבר דומיא דחמץ בפחות מעשרה טפחים דאע"פ דאיכא סכנה מטריחינן ליה להוציאו על ידי פועלים, ודוחק לומר דשאני התם דיש לומר שמא יוציאנו או יאכלנו הנחש דהכא נמי איכא למימר שאם יחפש אחריו הכלב שמא יוציאנו או יאכלנו, ולכן נראה לי עיקר כדכתיבנא ודוק: 
ומה שכתב ואם יש עליו גובה שלשה טפחים מבטלו בלבו ודיו. לשון הגמרא בפרק כל שעה [לא, ב] תנא כמה חפישת הכלב שלשה טפחים והכי פירושו כמה יהא מכוסה ולא נחוש בו לחפישת הכלב שלשה טפחים, וא"כ בשלשה טפחים סגי ליה, כסף משנה בפרק ג' מהלכות חמץ ומצה [הלכה יא ד"ה חמץ]. ובירושלמי [שם פ"ב סוף הלכה ב] מדוקדק הלשון יותר דגרסינן התם כל שאין הכלב יכול לחפש עד היכן עד שלשה טפחים, וכתבו רש"י [שם לא, ב ד"ה צריך שיבטל בלבו] והר"ן בפרק כל שעה [שם ט, ב ד"ה אמר] דהאי ביטול הוי מדרבנן שמא יתפקח הגל במועד ונמצא עובר עליו, אבל מדאורייתא לא בעי ביטול דהרי הוא כמבוער. והכי איתא במכילתא [בא פרשה י]. ובספר ב"ח [ד"ה ומה שכתב ואם] הביא בשם מהר"ש [מצילשטט] דמדאורייתא צריך לבטלו ואף על גב דמדרבנן הרי הוא כמבוער שלא  יבא לאכלו בפסח שהרי טמון הוא מכל מקום עובר על בל יראה ובל ימצא ובל יטמין וצריך לבטלו, ע"כ, והסכים עמו. ופירוש משובש הוא דהיכי תני מתניתין [שם] דהרי הוא כמבוער ור"ל מדרבנן, דאי מדאורייתא אינו מבוער וצריך ביטול יציבא בארעא וכו', והלא הביטול שהיא העיקר הוה ליה למתני במתניתין. ועיין במה שכתבתי בסוף סימן תל"ח בסייעתא דשמיא: 
גרסינן בגמרא פרק קמא דפסחים [ח, א] חורי הבית העליונים והתחתונים וכו' אין צריכים בדיקה, רבן שמעון בן גמליאל אומר מטה החולקת בתוך הבית ומפסקת צריכה בדיקה, ורמינהי רבן שמעון בן גמליאל אומר מטה החולקת בתוך הבית ועצים ואבנים סדורים תחתיה ומפסקת אינה צריכה בדיקה, ומשנינן הא דמדליא הא דמתתאי. והרי"ף ושאר מחברים השמיטו זה, וכתב הטור דאפשר משום שהם דברי יחיד דלרבנן לעולם אינו בודק אלא צד החיצון. וקשה דמטה מאן דכר שמיה והיכי פליג רשב"ג עם תנא קמא, וכי תימא דחסורי מחסרא, כולי האי הוה ליה לפרושי הש"ס. ולכן נראה שעיקר הגירסא היא בשניהם אין צריך וכגירסת רבינו חננאל [שם ח, א ד"ה תנו רבנן] ופריך דבקמייתא לא בעינן עצים סדורים ובבתרייתא בעינן, והשתא ניחא דרשב"ג אתא לטפויי אתנא קמא דין אחר דאין צריך בדיקה שלא הוזכר בדברי תנא קמא, והכי משמע בירושלמי דליכא מאן דפליג ארשב"ג, וע"פ זה נקטינן דמטה החוצצת בתוך הבית אם עצים ואבנים סדורים תחתיה אפילו דמידליא בודק צד החיצון ואינו בודק צד הפנימי, ואם היא מידליא ואין עצים ואבנים סדורים תחתיה צריך לבדוק ג"כ צד הפנימי שמא תינוק הכניס שם חמץ. ושוב מצאתי בכסף משנה [חמץ ומצה ב, ו] הביא בשם הרבנו מנוח שהטעם שהשמיט הרמב"ם דין מטה החולקת הוא לפי שהכל בכלל דבריו, דאי למטה עצמה הרי היא כחורי הבית, ואי לענין בית שלאחריה אם יש לו דרך לשם פשיטא שצריך לבדוק ואם אין לו פשיטא שאין צריך תחתיה אם עצים ואבנים סידורים תחתיה אין צריך שהרי אין משתמשים שם ואי אין עצים ואבנים סידורים תחתיה ודאי צריך עכ"ל, ולפי דבריו קשה דמאי קא משמע לן רבן שמעון בן גמליאל: 
סעיף י 
צריכים בדיקה. פירוש ליל י"ד לאור הנר כדין בדיקת חמץ ולא נהגו כן אלא שמכבדים אותם ביום י"ג, ולאו שפיר עבדי דכיבוד לא מהני למאי דאיכא בגומות כדאמרינן בפרק קמא דפסחים [ז, א] כגון דאשתכח בגומא, ועוד שעיקר המצוה היא בלילה לאור הנר ומיהו לא מצו לבטולי החמץ לפי שאינו שלהם: 
סעיף יא 
אף על פי כן צריך לבדוק בלילי י"ד. דע שדעת הרז"ה [בעל המאור פסחים ד, א] והרב המגיד [חמץ ומצה ב, ד] שמי שרוצה לבדוק ביום י"ג לאור הנר דשפיר דמי, והר"ן דחה דבריהם בריש פסחים [א, ב ד"ה ואיכא] מכח הירושלמי דגרסינן התם [ריש פסחים] לא כמה דמנהר בליליא מנהר ביממא, והיינו דאמרינן בגמרא דידן בשעה שהנר יפה לבדיקה כלומר שאורו מבהיק בלילה יותר מביום, וסיים הר"ן ולפיכך אם בא להקדים לבדוק ביום י"ג לאור הנר אינו רשאי ע"כ. מוכח בהדיא דבליל י"ג לאור הנר דשפיר דמי. אבל מדברי ראב"ן שהביא המרדכי בריש פסחים [רמז תקלה] משמע דאפילו אם בדק ליל י"ג לאור הנר צריך לחזור ולבדוק בליל י"ד שהיא עיקר התקנה של חכמים, ולזה הסכים הב"ח בתחילת סימן זה [ד"ה והבדיקה], ודברי המחבר שהם לקוחים מדברי ראב"ן סתומים ויותר נוטים לזה ואינו מחוור, אלא העיקר שכיון שבדק באחת מן הלילות לאור הנר וכיון לבער חמץ מן הבית שוב אין צריך לבדוק בליל י"ד. והכי משמע מההיא בעייא דפרק קמא דפסחים [ד, ב] המשכיר בית לחבירו בחזקת בדוק ומצאו שאינו בדוק, וכתבו בתוספות [שם ד"ה המשכיר] דנראה לרשב"א דבי"ג איירי. ועוד יש להוכיח כן מהא דאמרינן תו התם [ט, ב] ומי אמרינן אין חוששין שמא גררה חולדה והא קתני סיפא מה שמשייר יניחנו בצנעא שלא יהא צריך בדיקה אחריו, ושני אביי הא בי"ד הא בי"ג דשכיח ריפתא בכולהו בתי לא מצנעא ואין חוששים, אלמא דבבודק בי"ג אין צריך לחזור ולבדוק בליל י"ד, ועל כרחך מיירי שבדק בליל י"ג לאור הנר דאי ביום לא אפשר כדכתיבנא. וההיא ראיה דאייתי המרדכי [שם] מהירושלמי דקאמר על חצירות שבירושלים שאוכלים שם חלות תודה ורקיקי נזיר שצריכים בדיקה אף על פי שהם בדוקות מן הנותר כדי שלא לחלוק בין ביעור לביעור, אינה ראיה, דשאני התם שלא בדק כלל לשם פסח וכדי שלא לחלוק בין ביעור לביעור צריך לחזור ולבדוק, אבל כל שבדק כתקנת חכמים לשם פסח אינו מחוייב לחזור ולבדוק בליל י"ד. והכי איתא בירושלמי גופיה בריש פרק קמא דפרכינן ויתחיל בי"ד ומשני משום רבי יוסי שאין בדיקת הנר יפה אלא בלילה, והדר פריך ויתחיל אור לי"ג ומשני אין כיני יבדוק אפילו מראש חדש, וזה מבואר כמו שכתבתי והכי נקטינן: ומה שכתב [בהגה] והכיסין וכו' צריכים בדיקה. זה פשוט ונלמד במכל שכן דבי מילחי ובי קירי, פירוש כלים או מקומות שמשימין המלח ונרות של שעוה שנתבאר בפרק קמא דפסחים [ח, א] שצריכים בדיקה: 


פרי חדש אורח חיים סימן תלד 
========================== 
סעיף א 
אחר הבדיקה יהא נזהר בחמץ וכו'. אף על פי שכן נראה מלשון רש"י בפרק קמא דפסחים [ט, ב ד"ה ומה שמשייר] שהרי כתב וז"ל, מה שמשייר אחר הבדיקה מאכילתו יניחנו בצנעא, ע"כ. ודאי לאו דוקא, שהרי אם בשעת בדיקה נטל עכבר בפנינו צריך לחזור לבדוק מה שבדק כבר. והר"ן [שם ד, ב ד"ה ומה] נזהר מזה שכתב ומה שמשייר בלילה לצורכו שיאכל בלילה וגם בבקר יניחנו בצנעא, ע"כ. וכן כתב בספר ב"ח [ד"ה ואחר] שכך ראוי להורות להצניע החמץ שרוצים לאכול בלילה קודם הבדיקה: תנן בפירקא קמא [שם] אין חוששין שמא גררה חולדה מבית לבית וממקום למקום, שאם כן מחצר לחצר ומעיר לעיר אין לדבר סוף. והרמב"ם [חמץ ומצה ב, ז] מפרש שרוצה לומר שאין חוששין שמא גררה חולדה מבית שמכניסין לבית שאין מכניסין, וכתב ריא"ז [פסקי ריא"ז פסחים פ"א הלכה ג אות א] וז"ל, אם גררה חולדה בפנינו צריך לבדוק אפילו במקום שאין שם חמץ שהרי החולדה מוליכתו בכל מקום, ע"כ. ולפי זה כי אמרינן בגמרא [שם ט, א] טעמא דלא חזינן דשקל הא חזינן דשקל חיישינן, היינו לומר דחיישינן שהוליכתו אפילו למקום שאין מכניסים שם חמץ, ועיין במה שכתבתי בסימן תל"ח סעיף א'. וכתבו בתוספות בשם ר"י ז"ל דבככר קטן דמצינן למימר שאכלו אף על גב דהוי ספק וודאי, ואמרינן בגמרא [שם] דלא אתי ספק ומוציא מידי ודאי, הני מילי כשלא ביטל אבל אם ביטל דבדיקה מדרבנן, אתי ספק אכלתיה ומוציא מידי ודאי בדיקה מדרבנן, ואין נראה כן מדברי רש"י [שם ט, ב] ושאר מפרשים. ועיין מה שכתבתי לקמן בריש סימן תל"ט בסייעתא דשמיא: ומה שכתב כדי שלא יצטרך בדיקה אחרת. עיין מה שכתבתי בשם הר"ן [שם ד, ב ד"ה ומה] בסימן תל"ח סעיף א': ומה שכתב כגון שהניח עשר ככרות. עיין לקמן בסימן תל"ט דין ג': ומה שכתב לכך יכפה עליו כלי וכו'. בספר ב"ח [ד"ה ואם כפה] כתב דלכתחילה אין לסמוך על כפיית כלי דשמא מבני הבית יטלנו ולא ישים אל לבו שמונח תחתיו חמץ, אלא צריך לתלותו באויר או ליתנו בתיבה, ומיהו בדיעבד תלינן לקולא. והכי מוכח מלשון הטור ודברי המחבר עיקר. ואף על  גב דבפרק קמא דפסחים [ו, א] בחמצו של גוי לא סגי לן בכפיית כלי, שאני התם דהוי לז' ימים. והא דתנן בפרה [פרק יא משנה א] ומייתי לה הש"ס בפרק קמא דחולין [ט, א] צלוחית שהניחה מכוסה ובא ומצאה מגולה פסולה מפני שדרכן של שרצים לגלות, התם הכיסוי תלוי ועומד והשרץ מצי לגלותו ולהוציאו פורתא פורתא, אבל הכא כיון שהוא כפוי על גבי קרקע אין דרך שרצים לגלות, ואפילו לכתחילה שפיר דמי וכדמוכח בהדיא בירושלמי [פסחים פ"א הלכה ג] דקתני כופה עליו כלי ודוק: 
סעיף ב 
כל חמירא דאיתיה ברשותי. עיין מה שכתבתי בסוף סימן ת"מ: ומה שכתב ליבטל ולהוי כעפרא דארעא. כן עיקר, ודלא כיש נוהגים לומר ליבטל ולהוי הפקר כמו עפר, דאע"פ דביטול מתורת הפקר נגעו בו, ודאי דלא דמי להפקר כמו שכתב הר"ן בפרק קמא דפסחים [א, א ד"ה ומהו] הביאו הב"י בסימן תל"א [ד"ה ומדאורייתא בביטול] דאטו עפרו של אדם הפקר הוא, ועוד דהא ביום טוב משמע ודאי דאסור להפקיר וכההיא דתנן [יומא סו, א] אין מקדישין ואין מחרימים ולא מעריכין ביום טוב וטעמא משום גזרת מקח וממכר, ואילו הכא קתני מבטלו בלבו אחד שבת ואחד יום טוב, ועוד דהפקר צריך שלשה ובכאן לא הצריכו שלשה, אלא על כרחך הפקר דעלמא שאני משום דאיכא זוכה הוי כמו מקח וממכר ואסיר בשבת ובעינן אינך תנאי, אבל הכא סגי בביטול בעלמא ואפילו בלב משום שאין כאן זוכה. ועוד דחמץ אינו ברשותו של אדם ועשאו הכתוב כאילו הוא ברשותו לעבור עליו ובגילוי דעתא כל דהו דלאו ניחא ליה סגי, וכמו שכתב הר"ן ז"ל: ומה שכתב [בהגה] כל חמירא כולל חמץ ושאור. אף על גב דמהא דאמרינן בפרק כל שעה [פסחים ל, א] פוקו וזבונו חמירא דבני חילא, ליכא ראיה דעל כרחך לא הוי פת, דהא אמרינן בפרק אין מעמידין [עבודה זרה לה, ב] לא תשתעו בהדו דאיבו דקאכל לחמא דארמאי. ואף על פי שפירש רש"י [פסחים שם ד"ה בני חילא] בני חילא גוים אף על פי שאפהו יום זה שעבר והוא פסח, כבר כתב הב"י ביו"ד [ריש] סימן  קי"ב דלאו דוקא אלא ללישה קרי אפייה, מכל מקום יש ראיה מהא דאמרינן בפרק כל שעה [שם ל, ב] הני אגני דמחוזה הואיל ותדירי למילש בהו חמירא וכו'. ועוד הביא [הב"י ביו"ד שם] ראיה מתרומת הדשן סימן קל"ד מהא דאמרינן בפרק קמא [שם ד, א] על המשכיר לבדוק דחמירא דידיה הוא, ואמרינן נמי התם אמר להו רבא לבני מחוזא בעירו חמירא דבני חילא מבתייכו, אלמא דחמץ נמי נכלל בלשון חמירא, וכן הרמב"ם בפרק ב' מהלכות ציצית [הלכה ה] העתיק בצק במקום חמירא ודלא (כהג"מ) [כהכסף משנה] שם: ומה שכתב [בהגה] אבל בשאר לשונות צריך להזכיר כל אחד בפני עצמו. קשה לזה מהירושלמי ריש פרק כל שעה [שם יג, א] דקתני התם צריך שיאמר כל חמץ שיש לי בתוך ביתי ואיני יודע בו יבטל, לכן נראה דבהזכרת חמץ לחוד סגי כיון דהך ביטול הוי מדרבנן, לחמץ דשכיח חששו והצריכו ביטול, לשאור דלא שכיח לא חששו ולא הצריכו ביטול ודוק: ומה שכתב [בהגה] וטוב לחזור ולבטלו וכו'. כן כתב הרא"ש בפרק קמא [פסחים סימן ט] בשם תשובת רש"י, מיד בלילה יבטל, ויש שנוהגים לבטל בתחילת שעה שישית בשעת שריפה, ואומר אני ששניהם כאחד טובים מדאמרינן דלאו זמן איסוריה ולאו זמן ביעוריה, משמע אי הוה בזמן איסוריה או בזמן ביעוריה שהוא זמן קבוע ולא פשע שפיר דמי. ולכאורה יראה דמייתי ראיה דלא מצי לבטולי בשעה חמשית ולהכי אייתי דמצי לבטולי בשעה חמשית, והשתא כיון שביטל כבר בלילה לא אכפת לן אי מבטל ביום אף על גב דלא הוי זמן קבוע,  דאי מדכר ומבטל שפיר ואי לא הרי ביטל, וכן נראה שהבין הטור עיין בדבריו. אבל ליכא לפרושי דהכי קאמר שבזמן התלמוד היו נוהגים לשרוף בתחילת שש, וכדתנן [שם יא, ב] שורפין בתחילת שש ופרכינן נמי [שם ז, א] ונבטליה בשית, ופירש רש"י [ד"ה] ונבטליה בשית לתקנו רבנן לכל אדם ליבטל בלבו בתחילת שש, דהשתא לא פשע דאיכא זכרון טובא שהרי עסוק בשריפתו, אבל היש נוהגים הנהיגו עצמם לשרוף בסוף חמש, וכיון שהם עסוקים בשריפתו הוה ליה לדידהו זמן קבוע ולא פשע ולהכי קאמר ששניהם כאחד טובים. אכתי יקשה להש"ס [שם ו, ב] דלתקנו שישרפו בסוף חמש וליבטלו בההיא שעתא דהשתא לא פשע. והיותר קרוב לומר דהא דאמרינן בגמרא [שם] דשעת חמשית לא הוי זמן ביעור הוא לר' מאיר [שם יא, ב] דסבירא ליה דאוכלים כל חמש, אבל לר' יהודה שעת הביעור היא שעה חמישית וזו היא שיטת הרז"ה ז"ל [בעל המאור שם ג, א ד"ה והא דאמר], והכי איתא בירושלמי [שם פ"א הלכה ד] הידין היא שעת הביעור אמר ר' בא חמישית כרבי יהודה. ומעתה שפיר מדקדק מהש"ס דאי הוה בזמן ביעוריה דשפיר דמי, וכיון דלר' יהודה שעת הביעור היא שעה חמישית יפה נוהגים לבטל באותה שעה דהא מדכר ולא פשע. ומיהו עיקר הביטול הוא של לילה שהבדיקה היא הכרחית ועל ידה מדכר, אבל הביעור אינה הכרחי דאפשר שלא ישאר לו חמץ לבער והשתא לית ליה במה לאדכורי. וכי פרכינן ונבטליה בד' וה' ונבטליה בשית, הוי מצי לשנויי הכי אלא דעדיפא מינה קא משני, כן נראה לומר ודוק: ומה שכתב שמשתגיע שעה שישית נאסר ואין בידו לבטלו. בספר שיירי כנסת הגדולה בסימן תל"א [הגה"ט אות ב] הביא שאלה שנשאלה בוינציא על מי שביטל בשעה ששית ולא ביער החמץ אם יעבור עליו בבל יראה ובבל ימצא, מי נימא כיון שחכמים אסרוהו בהנאה שוב אינו מועיל לו ביטול וילקה עליו מן התורה, או דילמא כיון דבשעה ששית עדיין יכול לבטל מן התורה למה יעבור עליו של תורה כיון דביטל בזמן שמועיל מן התורה. ולכאורה היה נראה להביא ראיה שאינו עובר מהא דכתבו התוספות בפרק קמא דכתובות [ז, א ד"ה מתוך שהותרה] דהא דאמרינן המוצא חמץ ביום טוב כופה עליו את הכלי מיירי בשלא ביטל, ולא שרינן לשורפו משום מתוך, משום דאסור לשורפו מדרבנן משום מוקצה דאסור לטלטלו. והקשה בכסף משנה פרק ג' מהלכות חמץ ומצה [הלכה ח] וכי משום איסורא דרבנן שרינן ליה להשהותו ולעבור עליו בבל יראה ובבל ימצא, ותירץ לחד שינוייא דכיון דרצונו היה לבערו אלא שחכמים אסרוהו אינו עובר עליו, דלא אמרה תורה בל יראה ובל ימצא אלא כשברשותו היה לבערו ואינו מבער, אבל אם הוא אנוס לא, וזה אנוס הוא, עכ"ל. אם כן הכי נמי דכוותא כיון דמצי לבטל מן התורה בשעה ששית אלא שחכמים אסרוהו אינו עובר עליו. וליתא, דלא דמי, דשאני התם דאנוס הוא דמאי הוה ליה למעבד הרי בדק כל הבית ולא מצאו, אבל הכא כיון שהיה יכול לבטל מקודם ולא ביטל עד שעה ששית כיון שחכמים אסרוהו בהנאה הרי אינו שלו ואינו יכול לבטלו, ועשאו הכתוב כאילו שלו לעבור עליו ואם לא ביערו בפסח עובר עליו בבל יראה ובבל ימצא. וכן מבואר בגמרא [פסחים ז, א] דפרכינן וניבטליה בשית, ומשני כיון דאיסורא דרבנן עלויה כדאורייתא דמי ולא ברשותא קיימא ולא מצי מבטיל, דאמר רב גידל המקדש משש שעות ומעלה אפילו בחיטי קורדיינתא אין חוששין לקדושין, כלומר דכי היכי דהתם אתי איסור הנאת חמץ דרבנן ומפקע קידושין דאורייתא, הכי נמי בשעת שישית דהויא דרבנן לא מצי מבטיל ואי לא ביערו קעבר אדאורייתא ודוק: ומה שכתב [בהגה] כדי לקיים מצות שריפה בחמץ שלו וכו'. אין טעם להגה זו אלא אליבא דרבי יהודה [שם יב, ב] דקאמר אין ביעור חמץ אלא שריפה וכפירוש רש"י בפרק קמא דפסחים [שם ד"ה שלא בשעת] בההיא דקאמר רבי יהודה אימתי שלא בשעת ביעורו, דשלא בשעת ביעורו היינו מקמי איסורא, אבל לפי מה שהעלינו לעיל בריש סימן תל"א דאין פירושו מחוור אלא העיקר כמו שכתבו בתוספות [שם ד"ה אמתי וכו'] דמקמי איסוריה השבתתו בכל דבר אין צריך לדקדק בזה ודוק: 
סעיף ג 
בביטול היום יאמר וכו'. כתב בטור בסימן תל"ו שנהגו לומר כך אבל מעיקר הדין אם מחשב בלבו לבטל סגי. וכן דעת רבינו ירוחם [נתיב חמישי סוף ח"ה] וכן נראה מדברי הר"ן בריש פסחים [ג, א ד"ה אמר רב יהודה] וכן רש"י [שם ו, ב] פירש הבודק צריך שיבטל בלבו וכן נראה דבכל מקום אמרינן מבטלו בלבו. אבל הר"ן כתב בפרק כל שעה [שם ט, ב ד"ה אמר רב חסדא] איכא מאן דאמר דלבו לאו דוקא אלא לומר שאין צריך להשמיע לאזניו, אבל צריך שיוציא בשפתיו דדברים שבלב אינן דברים. ובאמת דגדולה מזו כתב ר"י בעל התוספות בפרק תמיד נשחט [פסחים] דף ס"ג [ע"א ד"ה מאי שנא] דמחשבת פיגול לאו דוקא, דאינו פיגול עד שיוציא בשפתיו. וכן כתב בסוף פרק המפקיד [בבא מציעא מג, א ד"ה החושב] במתניתין דהחושב לשלוח יד בפקדון דחושב לאו דוקא אלא היינו בפה. וכן בפרק היה קורא [ברכות טו, א] גרסינן לא יברך אדם ברכת המזון בלבו. וכתב רש"י [ד"ה] בלבו, שלא השמיע לאזניו, ויש הכרח לדבריו שם בדקדוק הסוגיא, יע"ש. והכי נמי איכא למימר דלבו לאו דוקא והכי מוכח בירושלמי דפרק כל שעה [פסחים פ"ב הלכה ב] דקאמר דצריך לומר כל חמץ שיש לי בתוך ביתי ואיני יודע בו יבטל, וכן נראה עיקר: 
סעיף ד 
שלוחו יכול לבטל. אף על גב דביטול מתורת הפקר מהני והפקר ליכא על ידי שליח, שאני ביטול דכיון דליכא זוכה קיל ובגלוי דעת כל שהו סגי. ובספר ב"ח [ד"ה ושלוחו] כתב שנראה דברי האוסרים והעיקר כפסק המחבר. והא דכתבו התוספות בפרק קמא דפסחים [ד, א ד"ה על] בההיא דהמשכיר בית לחבירו בי"ד על מי לבדוק דחמירא דידיה הוא, אין לפרש הטעם כיון דשלו הוא ואין אדם יכול לבטל אלא הוא חייב לבדוק, לא קשה דההיא בלא רשותו אבל ברשות ושלוחו לעולם דמצי לבטל ודוק: ומה שכתב ואם אינו עושה כן וכו'. הלשון מגומגם, ויראה דהכי קאמר ועל החשש אולי לא יעשה כן טוב שתבטל אשתו: 


פרי חדש אורח חיים סימן תלה 
========================== 
סעיף א 
[לא בדק בליל י"ד וכו']. בפרק קמא דפסחים [י, ב] תנן ר' יהודה אומר בודקים אור י"ד ובי"ד שחרית ובשעת הביעור, וחכמים אומרים לא בדק אור י"ד יבדוק בי"ד, לא בדק בי"ד יבדוק בתוך המועד, לא בדק בתוך המועד יבדוק לאחר המועד. ורש"י [ד"ה בתוך המועד] פירש דפירוש מועד הוא מועד הביעור, ולאחר המועד היינו משש שעות ולמעלה עד שתחשך. וכתב הר"ן [ד, ב ד"ה ובודקין] דהיינו טעמא משום דאפילו רבנן מודו דכל היכא דענוש כרת אפילו מחזר עליו לשורפו חיישינן דילמא אתי למיכל מיניה. והא דאמרינן בפרק קמא [שם ו, א] המוצא חמץ ביום טוב כופה עליו את הכלי, דמשמע דבחול המועד מותר לטלטלו ולשורפו, שאני התם שכבר מצאו והכי עדיף טפי מלהניחו בבית אף אם ביטל, אבל לחזור אחריו לא. וכל המפרשים כתבו שאין פירושו נכון, חדא דלמה שינו חכמים לשונם דר' יהודה קרי ליה ביעור ואינהו קרו ליה מועד, ועוד דלפי זה לא הוה ליה למימר יבדוק בי"ד דמשמע כל היום כולו, אלא הוה ליה למימר יבדוק בי"ד שחרית. ובזה נדחה גם כן מה שכתבו בתוספות [שם י, ב ד"ה ואם לא בדק] דתוך המועד היינו מתחלת שבע עד סוף הפסח, דליתא, אלא העיקר דפירוש מועד הוי פסח וכמו שכתב המחבר ז"ל, ומשמע דבביטול מיירי דאם לא כן מאי טעמא דר' יהודה, ודוחק לומר דמשום גזרה דשמא יאכלנו יניח מלבדוק וקעבר על בל יראה ובל ימצא אפילו על חמץ שאינו ידוע וכמו שהוכחתי לעיל בסימן תל"א [אות א ד"ה ואכתי פש], אלא משמע ודאי דמיירי בביטול ואעפ"כ קאמרי חכמים שיבדוק בתוך הפסח ולאחר הפסח. וכן כתב בספר ב"ח [ד"ה לא בדק] דאפילו בביטל דליכא בל יראה צריך לבדוק דהא אפילו לאחר הפסח צריך לבדוק, ואף על גב דליכא בל יראה אלא כדי שלא יכשל בחמץ שעבר עליו הפסח, אם כן מטעם זה כל שכן דצריך לבדוק בתוך הפסח אפילו אם ביטל: וכתב עוד [ב"ח שם] דביום טוב עצמו לא יבדוק אפילו לא ביטל דכיון דליכא אלא חמץ שאינו ידוע אינו עובר עליו, ע"כ. ולפי מה שהוכחתי בסימן תל"א [אות א ד"ה ואכתי] הפך דבריו, דאפילו לחמץ שאינו ידוע בעינן ביטול או בדיקה מן התורה, אם לא ביטל יבדוק אפילו ביום טוב למאן דאמר דההיא דמצא חמץ ביום טוב דכופה עליו את הכלי מיירי בביטל, אבל למאן דאמר דמיירי בלא ביטל ואעפ"כ אסור לטלטלו כל שכן הכא שלא יבדוק. ואם ביטל, אליבא דכולי עלמא לא יבדוק, דהא בדיקה מדרבנן ואיסור מוקצה מדרבנן ומאי אולמיה דהאי מהאי דשב ואל תעשה שאני, ועוד דהוי כל שכן ממצא חמץ ביום טוב והוי חמץ ידוע ואפילו הכי אסור לטלטלו, וכל שכן לבדוק אחריו שלא יבדוק, ועיין לקמן בסימן תמ"ו [סעיף א]. ודע דכל בדיקה האמורה בכאן היא בכל פרטי בדיקה המוזכרים בסימן תל"ג, וכן כתב ברוקח בסימן רס"ז וז"ל, יבדוק לאחר המועד הכל בנר אפילו ביום, ע"כ: ומה שכתב ועל הבדיקה שלאחר הפסח לא יברך. הטעם דכיון שאינו עובר עליו אפילו מדרבנן בשהייתו מכאן ואילך היאך יברך על ביעורו, אבל בתוך הרגל שכל שעה שמשהא אותו עובר עליו שייך לברך, כסף משנה בפרק ג' מהלכות חמץ ומצה [הלכה ו]. וצריך לעיין בזה, שהרי סוף סוף הבדיקה הויא מצוה מדברי סופרים, ועיין במה שכתבתי בביאורי ליו"ד בסימן י"ג סעיף קטן ה', ע"ש וצ"ע: 


פרי חדש אורח חיים סימן תלו 
========================== 
סעיף א 
ואינו מניח בביתו מי שיבדוק וכו'. אבל אם מניח בביתו מי שיבדוק למה יבדוק הוא, והלא בדיקה היא מצוה שאפשר להעשות על ידי אחרים, ובספר שיירי כנסת הגדולה [הגה"ט אות ב] כתב בכאן דלמאן דאמר דאין לבטל על ידי שליח היינו בישנו בעיר בשעת הביעור, אבל באינו בעיר יכול השליח לבטל, ע"כ. והוא טעות גמור, שנתחלף לו ביטול בביעור, דהא מילתא דפשיטא דלמאן דאמר דביטול ליכא על ידי שליח הוא אפילו אינו בעיר דומיא דהפקר וזה פשוט: ומה שכתב [בהגה] ולא יברך אז על ביעור חמץ. בספר ב"ח [ד"ה ומ"ש רבינו] הטיל פשרה דבתוך שלשים יום צריך לברך, קודם שלשים יום אין צריך לברך. ואני אומר לא כדברי זה ולא כדברי זה אלא דכל שחייב לבדוק פשיטא דמברך, והכי משמע ממה שכתוב בסימן תל"ג סעיף י"א דתקנת חכמים אינה לבדוק בליל י"ד אלא אפילו מתחילת השנה כל שבודק לשם פסח בלילה ולאור הנר בעי ברוכי, וכל שכן זה שחייבוהו לבער. ולא דמי למה שכתב המחבר לקמן בסימן תרפ"ח סעיף ז' על המפרש בים ואינו מוצא מגילה להוליך עמו שיקראנה בי"א בלא ברכה, שהתם הויא קריאה בלא זמנו דהנהו זמנים הם קולא שהקלו על בני הכפרים, אבל הכא כוליה שתא זמניה הוא, כן נראה לי: ומה שכתב ואם דעתו לחזור קודם הפסח צריך לבדוק וכו'. זו היא דעת הרמב"ם ז"ל [חמץ ומצה ב, יט] ומסתייע מהא דפרכינן בגמרא [פסחים ו, א] לאביי ואי דעתו לחזור אפילו מראש השנה נמי, ואי מיירו בדעתו לחזור בתוך הפסח מאי דעתיה דאביי, ומה שכתב הר"ן [שם ב, ב ד"ה וגרסינן] דלא משמע כן בירושלמי [שם פ"א הלכה א], אדרבא נראה לומר שסמך הרב ז"ל בכאן על הירושלמי דגרסינן התם אמר רב בא ואפילו יש בדעתו לחזור צריך לבדוק שמא ימלך ולא יחזור, הכי פירושו לא מבעיא מי שאין דעתו לחזור קודם הפסח אלא בתוך הפסח דצריכים לבדוק, אלא אפילו מי שדעתו לחזור קודם הפסח צריך לבדוק שמא ימלך ולא יחזור קודם פסח אלא בימי הפסח, וזה מבואר כדברי הרמב"ם ז"ל ויש לחוש לסברא זו להחמיר: כתב הר"ן [שם] בשם הירושלמי [שם] דכי אמרינן קודם לפסח שלשים יום אין זקוק לבער, הוא כשאין שם חמץ ידוע, אבל אם יש שם חמץ ידוע בודאי אפילו מראש השנה זקוק לבער. שאינו נראה כן לפי גמרתינו מדאמרינן [שם ו, א] אין זקוק לבער ולא אמרינן אין זקוק לבדוק, ואף על פי שאין בזה כדאי לדחות דברי הירושלמי דהא מברכינן על ביעור חמץ  אפילו דליכא חמץ ידוע, והתם לפי שבדיקת חמץ זהו ביעורו, מכל מקום נראה לי עיקר כדבריו להלכה ולמעשה, דהא על כרחך היינו טעמא דקודם שלשים יום אין זקוק לבדוק משום דלא חל עליו חובת בדיקה וכדמפרשינן בגמרא [שם] הני שלשים יום מאי עבידתייהו כדתניא שואלין בהלכות פסח וכו', וכיון שאין דעתו לחזור ולא חל עליו חובת ביעור, מה לי ידוע מה לי אינו ידוע, כי היכי דבשאין ידוע לא חל עליו חובת בדיקה הוא הדין לחמץ ידוע דלא חל עליו חובת ביעור. ובשעה חמישית במקום אשר הוא שם יבטלנו ולא יעבור עליו ודלא כהכל בו [סימן מח ו ע"ד] והב"ח ז"ל [ד"ה המפרש מבישה לים] שסמכו על הירושלמי דליתא, והכי מוכח בהדיא בתשובות הרשב"א [ח"א] בסימן ע' הביאה ההג"ה בסמוך. עוד פשיטא לי דהא דאמרינן בשאין דעתו לחזור דבתוך שלשים יום צריך לבדוק דמיירי אפילו בביטל, דמה בכך אם ביטל כיון דהוי בתוך שלשים יום הרי חל עליו חובת ביעור מדרבנן, דומיא דערב פסח גם אם דעתו לחזור אפילו אם ביטל פשיטא דצריך לבדוק שמא יבא בפסח ויאכלנו, ודלא כהב"ח [שם] שכתב דבביטל אין צריך לבדוק דליתא: כתב הב"י [ד"ה כתבו] בשם הגהות [מיימוניות דפוס קושטא] פרק ב' [מחמץ ומצה הלכה יט] דדוקא מפרש בים ויוצא בשיירא דדעתו ללכת רחוק חיישינן להצריכו לבער שלשים יום קודם הפסח, אבל שאר יוצא לדרך לא, ע"כ. וכן היה נראה מדברי רש"י ז"ל [פסחים ו, א ד"ה בשיירא] שכתב שיירא למקום רחוק, אלא שלפי שיטת רש"י [שם ד"ה דעתו] שפירש דעתו לחזור בתוך הפסח, מה לי דרך קרוב מה לי דרך רחוק, ואם כן אין טעם לחלק בכך אלא לדעת הרמב"ם [חמץ ומצה ב, יט], וכבר כתבתי [ד"ה ומ"ש ואם] שיש לחוש לדבריו. ומיהו במפרש מן היבשה לים אין קצבה לאותו הדרך שלפעמים מהלך יום אחד מתעכבים כ' או ל' יום וזה פשוט: ומה שכתב אם דעתו לפנותו קודם הפסח צריך לבדוק. הטעם דחיישינן שמא יפנה אוצרו ערב פסח ויכלה מלפנותו ערב פסח בין השמשות ולא יהיה לו פנאי לבער, ודלא כהב"י [ד"ה וכן הדין] שכתב דחיישינן שמא ישאר שם חמץ מכוסה בפחות משלשה טפחים, וכיון דלא ידע בבירור שיש שם חמץ לא יתן אל לבו להוציאו, דליתא, דהא על כרחך גם בודאי חמץ מיירי דומיא דחמץ שנפלה עליו מפולת, ואף על פי שהוא כמבוער בתוך שלשים יום צריך לבדוק משום דלכתחילה אין ראוי לבערו  בכך וכמו שכתבו רש"י [שם ד"ה תוך שלשים] והר"ן [שם ב, ב ד"ה העושה] ז"ל: ומה שכתב [בהגה] אם נעשה האוצר שלשים יום קודם לפסח אינו זקוק לבער. משמע שאם נעשה האוצר בתוך שלשים יום אף על פי ששכח לא ביערו מקודם והשתא הוה ליה חמץ  שנפלה עליו מפולת אעפ"כ זקוק לבדוק כיון שחל עליו חובת ביעור מקודם. וכן כתב הב"ח [ד"ה ואם שכח] בשם מהרי"ל [הלכות שלשים יום קודם הפסח עמוד יג] שכתב כן בשם מהר"ש [סימן ב], אבל בתשובות הרשב"א [ח"א] סימן ע' ליכא למשמע מינה כך, ולא דמי לחמץ שנפלה עליו מפולת דהרי הוא כמבוער, דהתם ממילא והכא בידיה, אי נמי התם איכא סכנה והכא ליכא סכנה, נראה לי ודוק: 
סעיף ב 
ולא יברך על הביטול. כן עיקר ואף למה שכתבתי בסימן תל"ד סעיף ג' דביטול בפה, שהרי לא מצינו שתקנו חכמים נוסח ברכה על ביטול, ומיהו מסתברא לי שיברך על בעור חמץ דביטולו זהו ביעורו, ואפשר שזהו כוונת הראב"ד שכתב הכל בו סימן מח [חמץ ומצה ו, ד] משמו שמברכים על הביטול, וכן נראה ממה שכתב אחר כך, יע"ש: ומה שכתב [בהגה] גם אשתו תבדוק וכו'. כבר כתבו המחבר ז"ל בסוף סימן תל"ד ואולי כתבו כאן ללמדנו דאף ביוצא בשיירא הדין כך: 
סעיף ג 
וצריך לבער בית העכו"ם שהוא יוצא ממנו כדי לקיים מצות ביעור. כתב בספר ב"ח [סוף הסימן] דהאי דנקטיה ביוצא מבית גוי לרבותא נקטא, דלא מבעיא ביוצא מבית ישראל תוך שלשים יום דצריך לבער החמץ שלא ימצא ממנו בתוך הפסח, ואף על פי  שיחזור הישראל השני ויתן בו חמץ, מה בכך גם הוא יבער את הנשאר כשיגיע הפסח ולא ישאר שום חמץ בבית בפסח, אלא אפילו יוצא מבית הגוי שהגוי יתן לתוכו חמץ בפסח אפילו הכי צריך לבער וצריך לקיים על כל פנים מצות ביעור. וכן נראים הדברים בודאי לסברא זו, ולפי זה הא דאבעיא לן בגמרא בפרק קמא דפסחים [ד, א] המשכיר בית לחבירו בי"ד על מי לבדוק, על המשכיר לבדוק דחמירא דידיה הוא, או דלמא על השוכר לבדוק וכו', דמשמע דבי"ג על השוכר לבדוק וכמו שכתבו בתוספות ז"ל [שם ד"ה על המשכיר] ואבעיא לן נמי התם המשכיר בית לחבירו בי"ד חזקתו בדוק או אין חזקתו בדוק, בדליתא קמן דלישייליה כל הני מיירו כשנכנס הישראל המשכיר בבית אחר, הא אם פירש לים או יצא בשיירא פשיטא דעל המשכיר לבדוק שהרי על כל פנים צריך לקיים מצות ביעור, ומכל מקום לענין הלכה העיקר כמו שכתב ההגה בשם יש אומרים, והוא סברת הטור, שכיון שנכנס הגוי בביתו מה בכך אם חל עליו חובת ביעור הרי הניח החמץ בביתו של גוי והוה ליה כמו שנתנו לו במתנה, וביעור חמץ הוא ליתנו לגוי או להשליכו לכלבים, ואפילו אליבא דר' יהודה [שם יב, ב] דקאמר אין ביעור חמץ אלא שריפה העיקר כמו שפירש ר"ת בפרק קמא דפסחים [שם ד"ה אימתי] דמקמי איסורו השבתתו בכל דבר: ועוד החילוק שמחלק [הב"ח בסוף הסימן] בין נכנס בבית אחר ללא נכנס, אין לו טעם, שאם אתה אומר שכשנכנס בבית אחר אין צריך לבדוק מפני ששם מקיים מצות ביעור, אף אנו נאמר שהמפרש מיבשה לים לא יבדוק לפי ששם מקיים מצות ביעור שיתנו לגוי או ישרפנו וכיוצא. ואם תאמר לא כי אלא שצריך לקיים מצות ביעור בחמץ זה כיון שחל עליו חובת ביעור, גם בנכנס בבית אחר שייך לומר כן שחל עליו חובת ביעור חמץ זה, ולכן העיקר דכיון שנכנס שם הגוי זהו ביעורו להניחו שם, וכל שכן כשישראל נכנס בבית שיצא זה ממנו שאין צריך לבער שהרי הישראל יבערנו, נראה לי ודוק: 


פרי חדש אורח חיים סימן תלז 
========================== 
סעיף א 
[המשכיר בית לחבירו]. בפרק קמא דפסחים [ד, א] בעא מיניה מרב נחמן בר יצחק המשכיר בית לחבירו בי"ד על מי לבדוק, על המשכיר לבדוק דחמירא דידיה הוא, או דלמא על השוכר לבדוק דאיסורא ברשותיה קאי. ואמר ליה תנינא המשכיר בית לחבירו אם עד שלא מסר לו המפתח וכו', ואף על פי שכתבו התוספות [שם ד"ה על] דדוקא משכיר  בי"ד אבל בי"ג פשיטא דעל השוכר לבדוק דהא איסורא ברשותיה קאי, ועוד שחל עליו חובת בדיקה בתחילת ליל י"ד, יראה ודאי דלמסקנא דפשטינן דתלוי במסירת המפתח מה לי אם השכירה בי"ד או מקודם. ותדע שהרי בברייתא קאמר סתמא המשכיר בית לחבירו, וכן הרמב"ם [חמץ ומצה ב, יח] העתיק לשון הברייתא כצורתה, ואף על פי שהרי"ף [שם א, ב] והטור העתיקו בי"ד, לאו דוקא, וכבר כתב הר"ן [שם ד"ה המשכיר] כלומר לצורך י"ד וממנו ואילך, וכמו שכתב המחבר [סעיף א]. ודע דלשיטת רש"י בסוגיא [ד"ה מסירת מפתח] הכל תלוי בחזקה, שאם כשחל י"ד החזיק השוכר בבית עליו לבדוק אף על פי שעדיין לא  נמסר לו המפתח, ואם לא החזיק על המשכיר לבדוק. ולשיטת ר"י [שם תוספות ד"ה אם] הכל תלוי במסירת המפתח, שאם עד שלא מסר המפתח חל י"ד על המשכיר לבדוק אף על פי שהחזיק  השוכר, ואם משמסר לו המפתח חל י"ד על השוכר לבדוק אף על פי שלא החזיק. אבל דברי המחבר  שהם על פי הר"ן והרב המגיד ז"ל [שם] הם עיקר ומכוונים להלכה דבודאי כי אמרינן המשכיר היינו שהשכירו לו והחזיק האחר, ואהא מבעיא לן דאע"פ כן כיון שהחמץ של המשכיר עליו מוטל לבדוק, ופשטינא דהכל תלוי במסירת המפתח דאם עד שלא מסר המפתח חל י"ד, על המשכיר לבדוק משום שהחמץ שלו ועוד שהמפתח בידו, אבל אם כשמסר המפתח חל י"ד, על השוכר לבדוק משום דאיסורא ברשותיה קאי ועוד שהמפתח בידו, אבל אם לא החזיק אף על פי שהמפתח בידו אינו כלום ובעי המשכיר לאהדוריה אמפתח לפתוח הבית ולבדוק. וכן מוכח בירושלמי בפרק כל שעה [הלכה ב]. וראיתי בספר משפטי שמואל בסימן א' שנחלקו על דין אחד שבא המפתח ליד שוכר בהתחלת זמן חיוב בדיקה או מקודם, והחזירו ליד המשכיר בדרך פקדון, על מי מוטל לבדוק, ומסתברא דלדעת הר"ן והרב המגיד שעל השוכר לבדוק ובעי לאהדוריה השוכר על המפתח ואפשר שאף לדעת התוספות הדין כך, דפקדון כל היכא דאיתיה ברשותיה דמאריה איתיה, וכסברת כמה"ר מנחם רושו שהובא בתשובה הנזכרת ועיקר. ודברי הב"ח בכאן [ד"ה המשכיר בית] אינם ברורים, יע"ש: 
סעיף ב 
[השוכר בית מחבירו ואינו יודע אם הוא בדוק]. שם [פסחים ד, א] בעו מיניה מרב נחמן בר יצחק המשכיר בית לחבירו בי"ד חזקתו בדוק או אין חזקתו בדוק, למאי נפקא מינה לישייליה, דליתיה להאי דשייליה, לאטרחיה להאי מאי, אמר ליה רב נחמן תניתוה הכל נאמנים על ביעור חמץ אפילו נשים וכו', מאי טעמא מהימני לאו משום דחזקתו בדוק וכו'. ומשמע ודאי דאפילו חזקתו בדוק אי איתיה קמן שיילינן ליה, דאם לא כן מאי קאמר למאי נפקא מינה, הא נפקא מינה טובא דאי חזקתו בדוק לא מטרח לשייוליה ליה ואי אין חזקתו בדוק בעי למטרח לשייוליה, אלא ודאי משמע דעל כל פנים בעי לשייוליה ליה, וכן כתב הר"ן [שם א, ב ד"ה גרסינן] ומהתימה מהרא"ש [שם פ"א סימן ב] איך לא שת לבו לזאת, ודקדק דין זה מדברי ר"י ושכן כתב רי"ץ גיאת, וראיתי בספר ב"ח [ד"ה השוכר] שכתב דאיכא לפרושי דהכי קאמר, מאי נפקא מינה בבעיא זו דמספקא לך, הלא כיון דספק הוא נשייליה להוציא מידי ספק. ואין זו שיטת התלמוד דאע"ג דמסתפק ליה מבעיא ליה אולי ימצא שום פשיטות דחזקתו בדוק ולא מטרחינן ליה לשיוליה: והקשה בב"י [ד"ה השוכר (הראשון)] דכי איתיה למשכיר קמן אמאי שיילינן ליה ולא סמכינן אחזקה, מאי שנא מבהמה דאיתיה קמן ואפילו הכי לא בדקינן לה מכולהו טרפות אלא מוקמינן לה אחזקתה, וי"ל דשאני בהמה שהיא בחזקת כשירה משנולדה, אבל בית כל השנה בחזקת שאינו בדוק, ע"כ. ובספר ב"ח [ד"ה וכתב] תירץ דבהמה שאני שחזקת כשרותה ממילא היא, מה שאין כן בבית בדוק דבעי מעשה שיבדקנו בעל הבית ואפשר שעל ידי שום סיבה שלא בדק, ע"כ. ולא הבינותי מאי האי דקאמרי שהבהמה בחזקת כשירה נולדה, דדלמא נולדה טריפה, ואם איתא דכל בהמה בחזקת כשירה נולדה, כי בעינן למפשט בפרק קמא דחולין [יא, א] דאזלינן בתר רובא מרישא דעולה ומעגלה ערופה, אמאי לא דחינן דלעולם דלא אזלינן בתר רובא ושאני התם דאיכא חזקה, וכהאי גוונא אקשו תוספות דהתם [ד"ה אתיא] בההיא ילפותא דמייתי התם מפרה, וכי תימא דמיירו בבהמה שחיתה י"ב חדש ואגלאי מילתא דכשירה נולדה, לפי שטרפה אינה חיה י"ב חדש, הא תינח בבהמה בת שנה אבל בבהמה פחותה מבת שנה דלא בעיא בדיקה בכולהו טרפות מאי איכא למימר. ועוד שהרי כתבו התוספות בפרק קמא דחולין דף י"א [שם] דכל חזקה שלא נתבררה ולא נודעה אפילו שעה אחת לא אזלינן בתרה, אלא אין לדברים אלו עיקר. והיינו טעמא דלא בדקינן בכולהו טרפות משום דאזלינן בתר רובא ורוב בהמות הם כשרים, ואפילו דאיכא לברורי סמכינן ארובא ולא סמכינן אחזקה משום דרובא וחזקה רובא עדיף. וההיא דריש חולין דרוב מצויים אצל שחיטה מומחין הם, ואעפ"כ כתבו הגאונים דאי איתיה קמן בדקינן ליה, ההוא רוב לא אלים כולי האי כהך רובא דרוב בהמות כשירות, אי נמי יש לומר דכיון שבבהמה אם באנו לבודקה בכולהו טרפות מטרחינן טפי הוה ליה כאילו לא מצינן לברוריה ליה. אי נמי יש לומר דהך חזקה דהכא קילא וכמו שכתבו התוספות [שם] דשאני הכא גבי בדיקה שאפילו לא יהיה בדוק לא יהיה כל כך מכשול, לכך צריך לישאל אם הוא בעיר. הרי"ף השמיט בעיא זו דחזקתו בדוק ואבאר טעמו בסמוך: 
סעיף ג 
[המשכיר בית לחבירו בחזקת בדוק]. שם [פסחים ד, ב] איבעיא להו המשכיר בית לחבירו בחזקת בדוק ומצאו שאינו בדוק מהו מי הוי כמקח טעות או לא, תא שמע דאמר אביי לא מיבעיא באתרא דלא יהבי אגרא ובדקי דניחא ליה לאיניש לקיומי מצוה בגופיה, אלא אפילו באתרא דיהבי אגרא ובדקי דניחא ליה לאניש לקיומי מצוה בממוניה. וכתבו בתוספות [ד"ה המשכיר] דבי"ג מיירי, דאי בי"ד הא אסיקנא לעיל דעל המשכיר לבדוק, כלומר דמה שייך הכא מקח טעות, דמה לי אם בדקו כבר או יבדקנו עכשיו סוף כל סוף הרי המשכיר מחוייב לבדוק, אבל אם השכירו בי"ג חל על השוכר לבדוק אלא שהטעהו המשכיר, ואיכא למידק אי הוי מקח טעות או לא. והר"ן [שם א, ב ד"ה המשכיר] כתב דבי"ד עסקינן ואף על גב דמסקינן לעיל דעל המשכיר לבדוק הכא בעי אי אמר משכיר לא  בעינן למיעבד מצוה, אי נמי דליתי למשכיר במתא ושוכר לא סגי ליה בלא ביעור, דהא אמרינן [שם ו, א] גבי חמצו של גוי דעושה לו מחיצה עשרה וכיון שכן בעינן אי הוי מקח טעות, ומסקינן דלא הוי מקח טעות ולא מצי תבע ליה שוכר למשכיר מה דאפיק עליו, שהרי לא ההנאו למשכיר כלל דמצוה לחוד הוא דרמיה עליה דמשכיר, ואף על גב דלא עבדה ליכא  חייובא דממונא עליו כלל, והמגיד משנה [חמץ ומצה ב, יח] הביא בשם הרמב"ן, והר"ן [שם] הזכירו בשם אחרים, דכי אמרינן דניחא ליה לאיניש וכו' היינו לענין דלא הוי מקח טעות אבל שלומי בעי. ולדידי פשיטא לי דאי אתני בהדיא השוכר עם המשכיר שאינו שוכר הבית אלא אם כן יהיה בדוקה דלית דין ולית דיין דלימא דלא להוי מקח טעות, ומה שייך הכא ניחא ליה לאיניש וכו' כיון דגלי דעתיה דלא ניחא ליה, ואפילו בעי הך לשלומי בטל מקח, אלא הכא עסקינן במשכיר בית בי"ד שעל הסתם חזקתו בדוק. ונראה שזהו דעת הרי"ף שהשמיט בעיא דחזקתו בדוק, לפי שסמך אהך בעיא דמשכיר בית לחבירו בחזקת שהוא בדוק דמפרשה בי"ד ור"ל שעל הסתם חזקתו בדוק, אי נמי שהשכירה אפילו בי"ג ואמר לו המשכיר שהיתה בדוקה והשוכר לקחה סתם ולא אתני עמיה מידי, וכהאי גוונא מיירו הר"ן והרב המגיד שכתבו דאתני בהדיא, והשתא איכא למבעי שפיר אי הוי מקח טעות שמסתמא השוכר אחזקה או אדבוריה דמשכיר סמך ולא לקחה אלא אדעתיה שיהיה בדוקה ואם אינה בדוקה נתבטל המקח, או דאמרינן לא הוי מקח טעות, ופשטיה דאפילו אי הוה ידע דלא בדיק לא הוה הדר ביה משום דניחא ליה וכו'. ואף על גב דחזינן דלא ניחא ליה לאו משום שאינה בדוקה הדר ביה אלא משום מילתא אחריתי, והעיקר כמו שכתב הר"ן ז"ל [שם] דלא מצי תבע שוכר למשכיר מידי כדמוכח בהדיא לישנא דניחא ליה לאיניש למעבד מצוה בממוניה דמשמע לגמרי, וכן מוכח מדברי התוספות ז"ל [פסחים י, ב ד"ה בממוניה] בבעיא דככר בפי נחש, ואכתוב דבריהם בסמוך. ודלא כמו שכתב ההגה [סעיף ג] בשם יש אומרים, והיא סברת הרמב"ן ז"ל, דליתא, דהכא אמרינן דניחא ליה לאיניש לקיומי מצוה בממוניה, והיינו לגמרי, וכדכתיבנא: ואם תאמר דהכא אמרינן דניחא ליה לאיניש לקיומי מצוה בממוניה ומשמע אפילו דאיכא הפסד וכדכתיבנא, ואמרינן נמי בבכורות בפרק מעשר בהמה [נז, ב] אמתניתין דשלש גרנות למעשר בהמה בפרוס הפסח, ופרוס עצרת, ופרוס החג, דמאי שנא בהני זמני כדי שתהא בהמה מצויה לעולי רגלים, ואף על גב דתנן עד שלא הגיע הגרן מותר למכור ולשחוט, ניחא ליה לאיניש דליתעביד מצוה בממוניה, אף על גב  דאיכא הפסד דאמורים ואליה ויותרת הכבד וכמו שכתב התוספות יום טוב בריש פרק ג' דשקלים וכן כתבו הפוסקים, ועיין בתרומת הדשן סימן ק' ופסקים סימן קנ"ט, הביאו ההגה לקמן סימן תרמ"ט סעיף ה', ועיין בתוספות יום טוב פרק ב' דבכורות מתניתין (ה') [ו], ע"ש,  ויו"ד סוף סימן שי"ז. וי"ל דוקא פיזור ממון להוצאת עשיית המצוה הוא דניחא ליה אבל הפסד ממון דנגרר מחמת המצוה לא, והביאו המחבר לעיל בסימן י"ד [סעיף ד] שמותר ליטול טלית חבירו בלא רשותו ולברך עליו משום דניחא ליה וכו', ואף על פי שכתבו שיקפל  אותו אם מצאו מקופלת, היינו טעמא לפי שהמצוה כבר נעשית ולמה יניח אותו בלא קיפול. ובפרק קמא דפסחים [י, ב] מבעיא לן ככר בפי נחש צריך חבר להוציאו או אין צריך, בגופיה אטרחוהו רבנן בממוניה לא אטרחוהו, או דלמא לא שנא, תיקו. ואמאי לא פשטינן לה מההיא דאביי [שם ד, ב] דהכא, ובתוספות [שם י, ב ד"ה בממוניה] תירצו דהתם שאני דכיון דלא הוי אלא ככר אחד ואולי יוציאנו או יאכלנו, להכי לא אטרחהו, אבל בבית שאינו בדוק דמסתמא איכא חמץ טובא בבית אמרינן דניחא ליה וכו'. ולדידי הא לא קשיא דנהי דאיהו ניחא ליה בהכי ולהכי אמרינן דלא הוי מקח טעות אבל אנן לא מטרחינן ליה בהכי, וזה ברור. עיין בחו"מ סימן רצ"ב סעיף כ' מענין דין ספר תורה, ועיין בנדרים בפרק ד' דף ל"ו ע"ב ובהרמב"ם ריש פרק ד' מהלכות תרומות [הלכה ב]: ואי קשיא הא קשיא, דגרסינן בפרק אלו מציאות [בבא מציעא כט, ב] השואל ספר תורה מחבירו הרי זה לא ישאילנו לאחר, ופרכינן מאי אירייא ספר תורה אפילו כל מילי נמי אין השואל רשאי להשאיל, ומשני דספר תורה איצטריכא ליה, מהו דתימא ניחא ליה לאיניש דתעביד מצוה בממוניה קמ"ל, כלומר דלא, והביאו ההגה לעיל בסימן י"ד [סעיף ד'], אלמא דבמידי דאית ביה חסרון כיס לא אמרינן ניחא ליה. ועיינתי במרדכי דמציעא [שם רמז רסג] וראיתי דברי שתירץ דשלא מדעתו לא ניחא ליה, אבל לקיומי מצוה בממוניה מדעתו בודאי דניחא ליה. פירוש לפירושו, דהתם גבי ספר תורה כיון שהמצוה נעשית שלא מדעתו לא ניחא ליה, דהא איהו לא ידע בה בההיא שעתא, אבל גבי בדיקה כיון דהמצוה היא בידיעתו אנן סהדי דניחא ליה. ואף על פי שהמרדכי עצמו [שם רמז רסא] התיר ליקח  טלית חבירו שלא ברשות, הביאו הב"י בסימן הנזכר [ד"ה כתב המרדכי], שאני התם דליכא הפסד אלא פורתא דלא קפדי אינשי כלל, ותירץ עוד [המרדכי שם רמז רסג] דגבי בדיקת חמץ דאית בה טירחא לכך גמר ומשעבד נפשיה אבל בעלמא לא. ולא ידענא מאי קאמר, דאדרבה כיון דאיכא טירחא או פסידא דממונא הוה ליה למימר דבטל מקח משום דלא ניחא ליה. ולי נראה לתרץ דהך פסידא דבדיקה וכן ההיא פסידא דאייתינן בפרק מעשר בהמה דהויא פסידא פורתא אמרינן דניחא ליה לאיניש, אבל ההיא דאלו מציאות איכא פסידא טובא וכמו שכתב רש"י ז"ל שם [בבא מציעא שם ד"ה מאי אריא] דנוח להתקלקל בטשטוש וקריעה ולהכי אמרינן דלא ניחא ליה, כן נראה לי ודוק: 
סעיף ד 
הרי אלו נאמנים וכו'. ומשמע ודאי דאפילו לכתחילה מצו למבדק כדאמרינן בגמרא [פסחים ד, ב] טעמא דהמנוהו רבנן בדרבנן, ביו"ד בסימן קכ"ז [סעיף ג] כתב בהגה שאם הוחזק חמץ בבית שאין נאמן הקטן, ולי נראה דכיון דאמרינן בגמרא [שם] דטעמא משום דמדאורייתא בביטול בעלמא סגי, וכבר הוכחתי בסימן תל"א [אות א] דמהני אפילו לחמץ ידוע, הכי נמי אפילו בחמץ ידוע המנוהו רבנן בדרבנן. נראה לי שפחות שלנו שמתגיירות אין לסמוך עליהן על הבדיקה מצד חומרא אף על פי שמעיקר הדין נאמנות, רדב"ז בתשובה בסימן רפ"ט [ח"ד סימן אלף שס]: 


פרי חדש אורח חיים סימן תלח 
========================== 
סעיף א 
צריך לחזור לבדוק הבית. כתב בספר ב"ח [ד"ה ומ"ש] שאם ראינו שנכנס למקום מן המקומות שבבית אין צריך לבדוק אלא אותו מקום בלבד, ואין חוששין שמא גירר ממקום למקום שבכל ימות השנה מגררת חולדה ממקום למקום, ואין צריך לבדוק בליל י"ד אלא מקום שמכניסין שם חמץ, והוא הדין נמי אם קצת פתחי החדרים הם נעולים אין חוששין שמא דרך חור הכניסה מחדר לחדר דאם כן אין לדבר סוף, אבל אותם החדרים שהם פתוחין צריך לבדוק אפילו אין משתמשין שם חמץ דיש לחוש שהחולדה גיררה לשם, שהרי לא ידענו לאיזה מקום הכניסה הככר, ובכהאי גוונא מיירי ריא"ז [פסקי ריא"ז פסחים פ"א הלכה ג אות א] שהבאתי דבריו בסימן תל"ד סעיף א' [ד"ה תנן]. וקשה לזה ממה שכתב הטור בסימן תל"ט צבור אחד של חמץ ואתא עכבר ושקל ונכנס לחצר שלפני הבית ואין ידוע אם נכנס לבית או לאו, אף על פי שקרוב לבית מאד תלינן להקל ואין צריך לבדוק אם  ביטל, והכא נמי אף על פי שהחדרין הם פתוחים תלינן לקולא שהחולדה לא גיררה לשם, ולכן יראה דריא"ז מיירי בעכבר שנכנס לבית וחמץ בפיו דצריך לבדוק כל הבית אף מקומות שאין מכניסין שם חמץ שהרי עכבר מוליכו בכל מקום, והא דתנן [פסחים ט, א] אין חוששין שמא גיררה חולדה ומשמע דאפילו במקומות שחולדה וברדלס יכולות להלך לשם וכמו שכתב בתוספות [שם ד"ה אין], היינו בדלא חזינן דשקל כדאמרינן בגמרא [שם], איברא שלדעת הרמב"ם [חמץ ומצה ב, י] שפסק דבספק על ספק לא על דצריך לבדוק הכא נמי צריך לבדוק כל החדרים הפתוחים, ואפשר שזה דעת הריא"ז, אלא שהב"ח גופיה בסימן תל"ט [ד"ה ט' ציבורין] כתב שנ"ל כדעת הטור, ועיין במה שכתבתי שם בסעיף ד'. ודקדק עוד מדברי הרמב"ם שאם מכיר הפת שנטל העכבר אפילו מצאו חסר ממנו קצת אין צריך בדיקה דתלינן בעכבר שאכל אותו מקצת שחסר. עוד הביא בשם הרוקח סימן רס"ו דכי היכי דאין דרכו של עכבר לפרר הוא הדין כלב ותרנגול: כתב הר"ן בסוף פרק קמא דפסחים [ד, ב ד"ה ומה] הביאו הב"י בסימן תל"ד [ד"ה כתב] דהיכא שצריך לבדוק פעם אחרת צריך לבטל פעם אחרת, שהרי חמץ זה שגיררה חולדה מתוך הבית לא נתבטל הילכך צריך ביטול. ועיין במה שכתבתי בסימן תל"ט סוף סעיף ב': ומה שכתב [הב"ח ד"ה ומ"ש] ומצא פירורין אין צריך לחזור ולבדוק, פירוש בין מצא פירורין פחות מכדי הככר בין מצא פירורין כדי כל הככר, אבל אם לא מצא פירורין כלל צריך לבדוק, וכסברא הראשונה נראה עיקר, והיא דעת הרמב"ם [חמץ ומצה ב, ט], ודלא כיש אומרים, מדאמרינן בגמרא [י, א] ומצא פירורין ולא קאמר ומצאו דהוה משמע דקאי אככר: נכנס עכבר לבית וככר בפיו ויצא עכבר משם וככר בפיו, אומרים הוא הראשון שנכנס הוא האחרון שיצא ואין צריך לבדוק וגם לא לבטל, היה הראשון שנכנס שחור וזה שיצא לבן צריך לבדוק ולא סגי ליה בביטול, ולא בעי ביטול לפי מה שכתבתי לקמן בסימן תל"ט בסוף סעיף ב' דבחתיכה אחרת סגי בבדיקה ולא בעי ביטול אף מדרבנן, הפך סברת הר"ן ז"ל [שם], והוא הדין אם נכנס עכבר וככר בפיו ויצאתה משם חולדה וככר בפיה, אבל אם יצאת משם חולדה ועכבר וככר בפיה צריך לבטל ואין צריך לבדוק דתלינן שזה הככר הוא שהיה בפי העכבר, אבל אם יצאת משם חולדה ועכבר בפיה והככר בפי עכבר אין צריך לא לבטל ולא לבדוק. נחש שנכנס לחור ופת בפיו אינו חייב להביא חבר להוציאו, ודוקא כשבידו לבטלו אבל לאחר זמן איסורו שאינו יכול לבטלו חייב להביא חבר להוציאו, כל זה על פי דברי הרמב"ם בפרק ב' מהלכות חמץ ומצה [הלכה יג]: 
סעיף ב 
כזית חמץ וכו'. בפרק קמא דפסחים [י, ב] בעי רבא ככר בשמי קורה צריך סולם להורידו משם דזמנין דנפל ואתי למיכליה, או דילמא כולי האי לא אטרחוהו רבנן, ואם תימצי לומר זמנין דנפל ואתי למיכליה, ככר בבור צריך סולם להעלותו דזמנין דנחית למעבד צורכיה ואתי למיכל או דלמא אין צריך, ומשמע ודאי דבביטל מיירי, דאי בלא ביטל מילתא דפשיטא דבעי לבעוריה ואי לא קעבר אבל יראה ובל ימצא, והיינו דחיישינן לדילמא אתי למיכליה, ולא אמרינן דלמא נפל ושהי לבערו וקעבר אבל יראה ובל ימצא כדאמרינן בההיא דגזירה שמא ימצא גלוסקא יפיפיה [שם ו, ב] משום דהכא בביטל עסקינן, אבל ראיתי בספר שיירי כנסת הגדולה [הגב"י] אהא שכתב הב"י [ד"ה ומ"ש] שסובר הטור שהבעיות הן בין מצא חמץ קודם זמן איסורו בין מצאו לאחר זמן איסורו, ואם אי אפשר לו לבטל, דהיינו שלא ביטל קודם זמן איסורו ומצאו אחר זמן איסורו צריך להוציאו משום דהוי ספיקא דאורייתא, הביא שם שהוקשה לרבני ויניציאה דמאי ספיקא איכא, כיון דאיכא ודאי חמץ ברשותו כל שלא ביטל חייב לבערו, והשיב הוא ז"ל דסבירא ליה להב"י דלא עבר אבל יראה ובל ימצא וצריך לבערו אם לא ביטל, אלא כשבתוך הפסח יכול למצוא החמץ ולבא לאכלו, אבל ככר בשמי קורה או בבור הרי הוא כחמץ שנפלה עליו מפולת דהרי הוא כמבוער אף על פי שהוא ברשותו ואף על פי שלא ביטל לא עבר עליו,  ע"כ. ולא נהירא, שהרי ברייתא מפורש כדאיתא בפרק קמא דפסחים [ה, ב] אין לי אלא שבבתיכם בבורות בשיחים ובמערות מנין תלמוד לומר בכל גבולך, ומה שאור האמור בבתים עובר משום בל יראה ובל ימצא ובל יטמין ובל יקבל פקדונות מן הגוים אף שאור האמור בגבולין כן. ומילתא דפשיטא היא דכי היכי דמטמין בבור קעבר בבל יראה ובל ימצא, הוא הדין שאפילו נפל ממילא ולא ביטל שחייב לבערו, ואי לא, עובר עליו מן התורה. ומצאתי בתוספתא [שם פ"ג הלכה ג] חמץ שנפל בתוך הבאר הרי הוא כמבוער, וליכא למימר דמשבשתא היא שהרי הרוקח העתיקה בסימן רע"א, וצריך לדחוק ולומר דהתוספתא מיירי בביטל, והרי הוא כמבוער דקאמר מדרבנן ולא חיישינן לדלמא נחית ואתי למיכליה, ואין לסמוך עליה לפי שהיא הפך הש"ס דילן, ולכן יראה דמאי דנקט הב"י לישנא דספיקא, משום הנך בעיי דאייתי הטור בקמייתא, דהתם שייך שפיר לישנא דספיקא משום דהתם ליכא חמץ ידוע: ודע שלשון המחבר הוא כלשון הרמב"ם בפרק ב' [הלכה יד] והראב"ד השיג עליו דכשבדק וביטלו ולאחר איסורו מצא מיירי, דאי לכתחילה היינו מטמין בבורות כלומר ומדרבנן חייב לבעורי אף על פי שביטל וכמו שהבין הב"י, ודלא כהטור והב"ח [ד"ה ומ"ש], ויפה השיב על זה במגיד משנה [שם] שאע"פ שאסור להטמין בבור, הנופל מאליו בבור, כיון דבדיקה הויא מדרבנן, דמדאורייתא בביטול בעלמא סגי אפילו בחמץ ידוע כמו שהארכתי להוכיח בסימן תל"א, יע"ש [אות א ד"ה ואכתי], לא אטרחוהו רבנן להוציאו, ולא חיישינן לזמנין דנחית למעבד צורכיה ואתי למיכל, אבל מה שסיים המגיד משנה שהרי זה ממש כחמץ שנפלה עליו מפולת שהרי הוא כמבוער וצריך לבטלו בלבו דברי תימה הם, דמה ענין זה לזה, דהתם אפילו לכתחילה מצי להפיל עליו מפולת מן התורה ולבערו בכך, אלא דמדרבנן לכתחילה אין זה ביעורו כדמוכח בההיא דעושה ביתו אוצר דפרק קמא דפסחים [ו, א], ומאי דאמרינן התם [לא, ב] דבעי ביטול הוי מדרבנן כמו שכתב רש"י [שם ד"ה צריך שיבטל בלבו] והר"ן [ט, ב ד"ה אמר רב חסדא], ואילו הכא אם מניחו בבור בלא ביטול קעבר אבל יראה ובל ימצא וכמו שמפורש בברייתא בפרק קמא דפסחים [י, ב] והבאתי לשונה בסמוך, ואיך הוי זה ממש דין המפולת ולא דמו כי אוכלא לדנא. ואיני רואה דמיון זה לזה אלא אם כן נאמר שסבירא ליה להמגיד משנה כאותו פירוש שהבאתי בשם מהר"ש [מצילשטט] בסימן תל"ג סעיף ח' [מובא בב"ח שם ד"ה ומ"ש ואם] דהרי הוא כמבוער דקתני הוא מדרבנן, דהשתא לא אתי למיכליה ומאי דמצריכינן ביטול הוא מן התורה, והשתא הוי שפיר דומה בדומה ממש, דהתם הביעור הוא מדרבנן והביטול הוא מדאורייתא, והכא נמי הרי הוא כמבוער מדרבנן וצריך ביטול מן התורה, וכבר כתבתי שם שפירוש מהר"ש אינו מכוון כלל, ע"ש ודוק: 


פרי חדש אורח חיים סימן תלט 
========================== 
סעיף א 
[ט' ציבורין של מצה]. בפרק קמא דפסחים [ט, ב] ט' צבורין של מצה ואחד של חמץ ואתא עכבר ושקל ולא ידעינן אי מצה שקל אי חמץ שקל היינו ט' חנויות. וכתבו בתוספות [ד"ה היינו] דמה שפירש הקונטרס [ד"ה ואתא] דצריך לבדוק לא נהירא לר"י, דמאי מייתי מט' חנויות דהוי ספיקא דאורייתא לבדיקה דהויא ספיקא דרבנן, ותירצו דאיירי בלא ביטל דהשתא הוי בדיקה מן התורה דומיא דט' חנויות, אבל אם ביטל אין צריך לבדוק. והקשו עוד דהתם גבי ט' חנויות ליכא חזקה דהיתר אבל הכא הבית בחזקת בדוק ואוקמה אחזקתה, ותירצו דלענין הככר קבעי אי שרי לאכילה או לא, כלומר אבל לענין בדיקה אפילו אם לא ביטל אין צריך לבדוק משום דאוקמא אחזקתא. ועוד כתבו בד"ה היינו שתי קופות דכולא שמעתתא מיירי שהככר כל כך גדול דליכא למימר אכלתיה, והטור קאי בשיטה זו דהך סוגיא מיירי בככר גדול ובשלא ביטל, אבל אם לא ביטל והככר קטן שאפשר שיאכלנו העכבר אינו צריך בדיקה דהוי ספק ספיקא, ספק מצה ספק חמץ ואם תמצי לומר חמץ שמא אכלו כולו, והוא הדין אם ביטל אפילו דהוי הככר גדול אין צריך בדיקה משום דהוה ליה ספק חמץ ספק מצה וספיקא דרבנן לקולא. אבל במאי דסבירא להו לתוספות דלענין הככר קבעי אבל לענין בדיקה אין צריך אפילו אם לא ביטל, אין דעת הטור כן: וכתב בספר ב"ח [ריש הסימן] דיש מדקדק דמאי שנא מעכבר שנכנס לבית בדוק וככר בפיו שאפילו מצא פירורים צריך לחזור ולבדוק כל הבית ואפילו ביטל, ותירץ דשאני התם דאיכא ודאי חמץ בבית וספק אם אכלו, ואין ספק מוציא מידי ודאי אפילו בבדיקה דרבנן כדמשמע בסוגיא דאין חוששין שמא גררה חולדה [שם ט, א], אבל כאן דספק מצה ספק חמץ הוא תלינן לקולא בדרבנן, עכ"ל. מאי דקשיא ליה מעכבר שנכנס לבית בדוק וככר בפיו, לא קשיא, דהתם מיירי בשהככר גדול דליכא למימר אכלתיה וכמו שכתבתי בשם התוספות, הא לאו הכי תלינן לקולא דאכליה ואתי ספק אכליה ומוציא מידי ודאי בדיקה דרבנן, ואף על גב דלענין בדיקה אמרינן התם דאין ספק מוציא מידי  ודאי, כבר תרגמה ר"י גופיה בריש ההיא שמעתתא [שם תוספות ד"ה כדי (הראשון)] דמתניתין דהתם מיירי בשלא ביטל דהוי ודאי דאורייתא, יע"ש. ואולי הב"ח כתב כן ליישב דעת הטור שלא ביאר בדין עכבר שנכנס לבית בדוק וככר בפיו דמיירי בככר גדול. וכן דעת הראב"ד בהשגות [חמץ ומצה ב, י] דהך שמעתתא אינה אלא לענין ביטול אבל לענין בדיקה ספיקא דרבנן היא ולקולא, אבל הרמב"ם [שם] ושאר מפרשים חלוקים בזה וסבירא להו דאפילו אם ביטל דהשתא הויא בדיקה מדרבנן צריך לבדוק, ואף על גב דבשאר ספיקות דרבנן אזלינן לקולא וגם במילי דרבנן אמרינן אתי ספק ומוציא מידי ודאי וכמו שהוכיח ר"י ז"ל לחד שינוייא מההיא דמערים אדם על תבואתו, גבי בדיקת חמץ לא אמרינן הכי ואזלינן לחומרא, אי משום חומרא דחמץ דהחמירה עליו תורה משאר איסורים גם ראו חכמים להחמיר בספיקו טפי משאר ספקות, ואי מטעמא דכתב המגיד משנה [שם] דכיון שבדיקת חמץ תחילתה על הספק החמירו בספיקו משאר ספיקות. ואף על גב דלא דמיא לתחילתה דהתם הבית מליאה חמץ כל השנה ואילו הכא אדרבה הבית בחזקת בדוק, מכל מקום כיון דחזינן דעל עכברא לביתא אי חמץ עייל הא איתרע לה חזקת ביתא וקם ליה בחזקת שאינו בדוק, וכי תימא הא ליכא חמץ ודאי אלא ספק חמץ ספק מצה, הא לאו מילתא היא דכיון דודאי על מעתה הך ביתא לאו בחזקת בדוק קאי, והך ספיקא לא מפקעה בדיקה משום דבדיקה על הספק נתקנה. ומיהו הני מילי בספיקא דעניינא אבל בספיקא דדינא אזלינן לקולא, שהרי הרמב"ם בכל בעיא דלא אפשיטא בענין בדיקה נקיט לה לקולא, וכן כתב בלחם משנה [שם], זו היא שיטה המחוורת ומוסכמת מרוב המפרשים ז"ל וכן פסק המחבר ז"ל: ולעניין הלכה נראה לי עיקר כדברי המפרשים דהא דאמרינן [פסחים ט, ב] היינו ט' חנויות הוא דוקא לענין ביטול, אבל לענין בדיקה דהויא מדרבנן תלינן לקולא דמצה שקל, וראיה לדבר ממה שכתב המחבר ז"ל ביו"ד בסימן קי"א סעיף א' שאם היה קדירה של בשר שחוטה ולפניו ב' חתיכות אחד של היתר ואחד של איסור דרבנן, ונפל בה אחד מאלו ב' חתיכות ואין ידוע איזה היא, אנו תולין דשל היתר נפלה, והם דברי הרשב"א בתורת הבית [בית ד שער ב כב, א] שלמד כן מתוספתא דתרומות [פ"ו הלכה טו], ועיין בדברי הרמב"ם בפרק י"ד מהלכות תרומות כמה פרטים כיוצא באלו דתלינן לקולא, ומאחר דחזינן בגמרא [פסחים שם] בדין ב' ציבורין ולפניהם ב' בתים ואתו ב' עכברים, שלמדוהו מדין ב' קופות אחד של חולין ואחד של תרומה, אף אנו נלמוד לנידון דידן מתוספתא דתרומות וכדכתיבנא, ומיהו אם לא ביטל הא איתרע ביתא וקם לה בחזקת שאינה בדוקה, וספק חמץ ספק מצה הוי ספיקא דאורייתא ולחומרא ובעי בדיקה וביטול, ודלא כהתוספות בזה אלא כדברי שאר המפרשים, כן נראה לי ודוק. ודע דהא דאמרינן כל קבוע כמחצה על מחצה דמי בין להקל בין להחמיר הוי כדאיתא בסוף פרק קמא דכתובות [טו, א], ונפקא מינה לדידי דאפילו דאיכא ט' ציבורים של חמץ ואחד של מצה דתלינן דמצה שקל וסגי בביטול ולא בעי בדיקה, דט' לאו דוקא אלא אפילו מאה וזה פשוט: ומה שכתב ואם פירש הככר ממקום קביעותו כו'. פירוש כשלא פירש לפנינו, והוא הדין אם נטלו עכבר ממקום קביעותו ולא ראינוהו שנטל, דהשתא לא נולד לנו ספק במקום קביעותו, דאמרינן דכל דפריש מרובא פריש ואפילו ביטול לא בעי, ואותה חתיכת פת מותרת לאוכלה בפסח דומיא דט' חנויות, אבל אם פירש או נטלו עכבר לפנינו הוה ליה נולד ספק במקום קביעותו וצריך לחזור ולבדוק, זה מבואר בתוספות דפרק קמא דפסחים [ט, ב] ד"ה היינו ט' חנויות, וכן כתב הרשב"א בתורת הבית [בית ד שער ב ל, א] והביאו ההגה ביו"ד בסימן ק"י סעיף ג', יע"ש: 
סעיף ב 
ב' צבורים אחד של חמץ ואחד של מצה וכו'. אף על גב דלסברת המחבר בספק בדיקה אזלינן לחומרא וכדלעיל בסעיף א', כבר כתב המגיד משנה [חמץ ומצה ב, יא] דלא כל הספקות שוין, דשאני התם דכיון שנכנס לבית ידוע הוה ליה ספק קבוע, אבל בכאן השני חלקים הראשון בספק איזה בית הוא מהם והב' האחרונים כבר בדק ואין כאן ספק קבוע, ובכסף משנה [שם] הביא בשם הר"ם דהתם בעי בדיקה משום דבעידנא דאיתיליד ספיקא אם הוא חמץ או מצה הוי איסורא דאורייתא ולחומרא, וקשה דיבטל ותו ליכא השתא ספיקא דאורייתא. ודע דדין זה יליף לה בגמרא [פסחים ט, ב] ממתניתין דתרומות [תוספתא פ"ו הלכה טו] מדין ב' קופות, ואף אנו נאמר שאם היה כאן צבור אחד של חמץ, ולפניו ב' בתים אחד בדוק ואחד שאינו בדוק ובא עכבר ונטל מהחמץ ועייל לחד ביתא ולא ידעינן להי עייל, דתלינן שנכנס לבית שאינו בדוק, וכדתנן בפרק ז' דתרומות [משנה ה] שתי קופות אחת של תרומה ואחת של חולין, שנפלה סאה תרומה לתוך אחת מהן ואין ידוע לאיזה מהן נפלה, הרי אני אומר לתוך של תרומה נפלה, והא לא אצטרכינן לסברת הרמב"ם והמחבר דהא אינהו סבירא להו דאפילו דהב' בתים הם בדוקין אין צריך לבדוק אחד מהם, אלא לאינהו מפרשים דסבירא להו דהכא נמי בבת אחת שניהם צריכין לבדוק דומיא דב' שבילין ממש, הכא מודו דתלינן לקולא. וכעין דין זה נתבאר גם כן ביו"ד בסימן קי"א [סעיף א], יע"ש. ואי מספקא לן אי על אי לא על, אפילו ביטול לא בעי משום דהוה ליה תרי ספיקי, ספק על ספק לא על, ואם תימצי לומר על דילמא לאו להאי עייל אלא להאי עייל ודוק: ומה שכתב וכן שני בתים בדוקים כו'. בגמרא [פסחים י, א] ציבור אחד של חמץ ולפניו שתי בתים בדוקים ואתא עכבר ושקל ולא ידעינן אי להאי על אי להאי על היינו שבילין, ומפרש הטור שדין חמץ שוה לדין הטומאה, ואם שתי הבתים של אדם אחד או של שנים ובאו לשאול בבת אחת, או שבא אחד לשאול עליו ועל חבירו שניהם צריכין בדיקה אפילו אם ביטלו, באו לשאול זה אחר זה אין שום אחד מהם צריך בדיקה אם ביטלו, עכ"ל. וכן כתבו בתוספות [שם ד"ה בבת] דהא דאמרינן בבת אחת דברי הכל טמאים היינו דרבנן דמדאורייתא אפילו בבת אחת טהורין, והשתא הוי שפיר דומה בדומה טומאה דרבנן עם בדיקה דרבנן, וזו היא שיטת רש"י [שם ד"ה ר' יהודה], וכתב בב"י [ד"ה צבור] על זה, אבל הרמב"ם [שם] כתב סתם אינו צריך לבדוק פעם שניה ולא חילק בדבר, וכבר רצה הרב המגיד [שם ד"ה וכן] לתת טעם לדבריו והניח הדבר בצ"ע, ומכל מקום יש לתמוה על הטור שכתב שניהם צריכים בדיקה אפילו אם ביטלו, ואמאי הא כשביטלו הוי ליה ספיקא דרבנן ולקולא, ותימה לתמיהתו דלפי דבריו יפה כתב הרמב"ם סתם דאינו צריך לבדוק פעם שניה, דהא על כרחך הרמב"ם מיירי בביטל, דאי בלא ביטל פשיטא דשניהם צריכים לבדוק ואיך המגיד משנה הניח הדבר בצ"ע והוא לא השיב עליו כלום. ועוד שתמיהתו הן הן דברי המגיד משנה ואף על פי כן לא נתפייס בזה. ועוד מאי תמיהא איכא על הטור כיון דגבי  טומאה הדין כך דכיון שבאים שניהם בבת אחת טמאין ולא אמרינן ספיקא דרבנן לקולא אף על גב דליכא אלא טומאה דרבנן, דאי מדאורייתא ספק טומאה ברשות הרבים ספיקו טהור ואפילו בבת אחת וכמו שכתבתי בשם התוספות: עוד תמה [ב"י ד"ה ומ"ש רבינו בבאו] על מה שכתב [הטור] בבאו לשאול זה אחר זה שאם לא ביטלו צריכים בדיקה ולא חילק בין ככר קטן לככר גדול, ואמאי והא איכא ספק ספיקא, ספק נכנס בבית זה או לא ואם תמצי לומר נכנס שמא אכלו כולו. ותירץ דספק זה דשמא אכלו דוקא לגבי ט' ציבורין מהני משום דאיכא בהדיה ספיקא דחמץ או מצה דחשיב טובא, ועוד דדין כל קבוע כמחצה על מחצה דמי הוי חידוש והילכך ספק זה חשיב התם אבל הכא לא חשיב, ע"כ. ואלה דבריו האחרונים אינם מחוורים אצלי, דהא ודאי אף על גב דנקיט לה הטור בט' ציבורין של מצה ואחד של חמץ, הוא הדין בט' ציבורים של חמץ ואחד של מצה כדאמרינן בסוף פרק קמא דכתובות [טו, א] דדין קבוע בין לקולא בין לחומרא ומעתה אין מקום למה שכתב: גם לדבריו הראשונים יש לדקדק מדין ספק על ספק לא על שכתב הטור עצמו, דבככר קטן תלינן לקולא ואינו צריך לבדוק משום ספק ספיקא אפילו לא ביטל, ולזה יש לומר דגם ספק נכנס ספק לא נכנס הוי ספק חשוב דומיא דספק חמץ ספק מצה, ובספר ב"ח [ריש הסימן] יישב דקדוקי הב"י בענין אחר, יע"ש ודוק: והנה ליישב דעת הרמב"ם [חמץ ומצה ב, יא] שכתב סתם שאינו צריך לבדוק פעם שניה, דקשה דמאי שנא דין הטומאה מדין הבדיקה, ותירץ בכסף משנה [שם] דכיון דב' שבילין דטמאים היינו מדרבנן לגבי בדיקת חמץ דרבנן העמידו דבריהם על דין תורה. ואינו מובן דאכתי קשה דמאי שנא ולמה גבי טומאה לא העמידו דבריהם על דין תורה. עוד תירץ משום דהוי ספק ספיקא ספק לבית זה נכנס או לאותו בית, ואם תימצי לומר לבית זה ספק אכלתיה או לא, עכ"ל. ואינו מחוור דמי לא עסקינן בככר גדול, ועוד דלפי זה בדין ט' ציבורין של מצה אמאי כתב הרמב"ם [שם הלכה י] דצריך לבדוק והא איכא ספק ספיקא. והעיקר בזה שדעת הרמב"ם הוא דכי אמרינן דהיינו ב' שבילין היינו לומר שדין זה נלמד משם, ולאו להשוותם לגמרי דעל כרחך לא קאמרינן התם דבבת אחת דברי הכל טמאים, אלא משום דמחזי כשיקרא לומר להם טהורים אתם ובודאי אחד מהם טמא, אבל בכאן גבי בדיקה לומר להם ששניהם אינם צריכים בדיקה מה בכך ולא מחזי כשיקרא ולהכי בביטול בעלמא סגי, ויראה שלזה כיון המגיד משנה [שם הלכה יא] והוא תירוץ נכון אף על פי שלא נתפייס בו, ומיהו  לענין הלכה העיקר כמו שכתבתי בשם הטור דדין הבדיקה שוה לדין הטומאה ממש, ודלא כהמחבר שנמשך אחר סברת הרמב"ם ואינו עיקר: ואכתי צריך לברר מהו פירוש בבת אחת ובא לישאל עליו ועל חבירו, והנה התוספות פרק ב' דכתובות [כז, א ד"ה בבא] כתבו בבא לישאל עליו ועל חבירו, אין לפרש שבא לישאל בבת אחת דהתם מודו כולי עלמא דטמאות מכל שכן דבאו לישאל שניהם בבת אחת, אלא מיירי ששאל על עצמו וטהרוהו ואח"כ בא לישאל על חבירו, דמר מדמי ליה כבת אחת כיון ששאל על שניהם במעמד אחד, ומר מדמי ליה לזה אחר זה כיון שטיהרוהו קודם, ע"כ. אבל בתוספתא דטהרות [פ"ו הלכה ד] הביאה הרמב"ם בפירוש המשנה בפרק ה' (מהלכות) [ממסכת] טהרות [משנה ה] לא משמע הכי, דגרסינן התם שנים היינו וב' שבילין הלכנו וב' טהרות עשינו, ר' יהודה ישימם כאילו באו בזה אחר זה ורבי יוסי ישימם כאילו באו בבת אחת, ולפי זה אפשר שאם שאל על עצמו וטיהרוהו ואח"כ שאל על חבירו דמצו לטהרו, ומינה לעניין בדיקה שאם שאל על ביתו ואמרו לו שאין צריך לבדוק, ואח"כ שאל על בית חבירו דמצו למימר ליה שגם חבירו אינו צריך לבדוק, ויש לסמוך על זה להלכה ולמעשה בהצטרפות סברת הרמב"ם ז"ל דסבירא ליה דעל כל פנים אינו צריך לבדוק. ומסתברא לי שזה הדין עצמו ישנו בשני צבורין אחד של חמץ ואחד של מצה ואתו ב' עכברים אחד שקל מצה ואחד שקל חמץ ונכנסו לשני בתים בדוקים ולא ידעינן הי להאי עייל והי להאי עייל, ולא נקיט ליה הש"ס [פסחים י, א] בהכי אלא בצבור אחד של חמץ אף על גב דהך דינא דמיא טפי לב' שבילין, משום רבותא  ואפילו בצבור אחד של חמץ דבכל ביתא איכא למיתליה ולמימר שלא נכנס של עכבר כלל בבת אחת צריכין לבדוק, וכל שכן כשודאי נכנס אלא דלא ידעינן אי חמץ או מצה, ואף על גב דבשני ציבורים נמי איכא רבותא לבאו לישאל זה אחר זה, מכל מקום דין ב' ציבורים נלמד בפשיטות מדין ב' שבילים דהוי ממש דומה בדומה, ולהכי נקטי בציבור אחד לאשמועינן דגם בכהאי גוונא נלמד מדין ב' שבילין. ולדעת הרמב"ם ז"ל דסבירא ליה דלא הוי ממש דומיא דב' שבילין ניחא טפי, דדוקא בציבור אחד של חמץ הוא דאמרינן דשניהם אין צריכין בדיקה, אבל בשני ציבורין פשיטא דשניהן צריכין בדיקה, וראיה לדבר מהא דאמרינן בגמרא [שם ט, ב] שני ציבורין אחד של חמץ ואחד של מצה ושני בתים אחד בדוק ואחד אינו בדוק כו' היינו ב' קופות, ואם איתא דאפילו בשני בתים בדוקים ושני ציבורים אין צריך לבדוק, לישמועינן רבותא הש"ס אפילו היכא דליכא למיתליה שאינו צריך לבדוק אלא ודאי כדאמרן, וזה ברור לדעת הרמב"ם ז"ל ודוק: ומה שכתב או שבדק קצת מהבית כו'. שם בגמרא [י, א] על ובדק ואשכח פלוגתא דרבי ורבן שמעון בן גמליאל, ופסקו הפוסקים כרבי דקבר שאבד הוא קבר שנמצא, דהכי מוכח מדין הניח עשר ומצא ט' דאוקימנא ליה בפלוגתא דרבי ורבנן דלרבי אין צריך לחזור אלא על פרוסה אחת ולרבנן צריך לחזור אחר כולן, ואי לא אמרינן קבר שאבד הוא קבר שנמצא אפילו אי הוה סבירא להו לחכמים כרבי דמנה מונח ומנה מוטל צריך לבדוק כל הבית ואפילו מצא דחיישינן דילמא אחריני נינהו, אלא ודאי משמע דמשום דסבירא להו דהכל חולין לפיכך צריך לחזור אחר העשרה הא לאו הכי לא, אלמא אית להו לחכמים קבר שאבד הוא קבר שנמצא ודוק: ומה שכתב אין צריך לחזור ולבדוק. איברא שכן הוא לשון הרמב"ם [חמץ ומצה ב, יא] והוא תמוה בעיני, איך עירב אלו הדינין וכללם ביחד, וכתב דין שוה בכולן שאינו צריך לחזור ולבדוק והם חלוקים בדיניהם לענין ביטול. ואני אבארם, שבדין הראשון של שני צבורין מיירי דוקא בשביטל כדאמרינן בגמרא [שם ט, ב] בהדיא אימור דאמרינן אני אומר בדרבנן בדאורייתא מי אמרינן, ומשני דבדיקת חמץ נמי הויא דרבנן דאי מדאורייתא בביטול בעלמא סגי, והכי איתא נמי בפרק אלו עוברין [שם מד, א]. וגם דין השני של ב' בתים בדוקים וציבור אחד של חמץ פשיטא דמיירי בביטל, דאי לא הא קעבר אבל יראה ובל ימצא ופשיטא דצריך לבדוק, ועוד דהוי דומיא דשני שבילין דהתם טומאה מדרבנן והכא בדיקה דרבנן. ובדין השלישי שהוא בדק ולא אשכח אמרינן בגמרא [שם י, א] דהויא פלוגתא דרבי מאיר ורבנן, דתנן היה רבי מאיר אומר כל דבר שבחזקת טומאה לעולם הוא בטומאתו עד שתוודע לך הטומאה היכן היא, וחכמים אומרים בודק עד שמגיע לסלע או לקרקע בתולה. והקשו בתוספות ז"ל [שם ד"ה על] דבשלמא התם נפקא מינה לרבי מאיר לטהרות שנעשו על גביו אבל גבי בדיקה כיון שבדק ולא מצא מה יעשה אם יצרכוהו לבדוק פעם שניה נמי לא ימצא, ותירצו דאיירי בשלא ביטל ולרבי מאיר לא סגי ליה בבדיקה וצריך לבטל משום ספק דלא ימצא ולרבנן אפילו ביטול לא בעי. ומכאן קשה למה שכתב הר"ן בסוף פרק קמא [שם ד, ב סוף ד"ה ומה] והבאתיו בסימן תל"ח סעיף א' דהיכא שצריך לבדוק פעם אחרת צריך לבטל פעם אחרת והא הכא דבעי בדיקה ולא ביטול, וי"ל דפליגי אי בעי ביטול מן התורה אבל מדרבנן לא סגי בלא ביטול כדאמרינן בפרק קמא [שם ו, ב] הבודק צריך שיבטל, ומכל מקום איני מתחוור בדינו של הר"ן דמשמע דלחכמים אין צריך ביטול כלל, ושאני בודק דעלמא דאיכא חמץ טובא בבית ולכך צריך שיבטל, אבל על חתיכה אחת כיון שבדק ולא מצאה לא בעי ביטול, והכי משמע מדברי הטור וכן עיקר. ובדין הרביעי שהוא בדק ואשכח הטור כתב שאם ביטל תלינן לקולא ואם לא ביטל צריך לגמור בדיקת כל הבית, משמע דפוסק כרבן שמעון בן גמליאל [שם י, א] וכמו שכתב הב"י [ד"ה ואם בדק], ולא נהירא שכבר הוכחתי לעיל [ד"ה ומה שכתב או שבדק] דהלכה כרבי, ולפי זה אפילו ביטול לא בעי, נמצינו למדין דבשני דינין הראשונים בעי ביטול ובשני דינין האחרונים אין צריך לבטל, ואם כן קשה איך עירבן יחד, ושמא י"ל דסבירא ליה להרמב"ם כסברת הר"ן שכתבתי דלעולם בעי ביטול מדרבנן ואם כן עכ"פ צריך לבטל, ומכל מקום קיצר הרבה והעיקר כמו שכתבתי ודוק: גרסינן בגמרא [שם] ספק על ספק לא על היינו בקעה דתנן וכו'. כלומר דעד כאן לא פליג רבי אליעזר אלא בדאיכא תרי ספיקי אבל בספק אחד אפילו בספק ביאה מודה דטמא, וא"כ הכי נמי אי ביטל לא בעי בדיקה ואי לא צריך לבדוק, וכן פסק הטור. ורש"י [ד"ה וחכמים] כתב דגבי בתים אפילו רבנן מודו דכיון דבדיקת חמץ דרבנן תלינן לקולא, ואף על גב דרש"י גופיה גבי ט' ציבורין כתב דצריך לבדוק משום דבספק בדיקה החמירו,  שאני הכא דאיכא למימר שלא נכנס כלל, וכן דעת הראב"ד בהשגות [חמץ ומצה ב, י], אבל הרמב"ם [שם] כתב סתם שצריך לבדוק. ונראה לי שטעמו משום דמפרש הא דאמרינן התם [ט, א] אין חוששין שמא גיררה חולדה טעמא דלא חזינן דשקל חיישינן שגיררו מבית שמכניסין לבית שאין מכניסין, והטור מפרש כפירוש רש"י [ד"ה הא] דהכי קאמר הא חזינן שהביאתו לכאן חיישינן שמא עדיין הוא כאן וצריך לבדוק, ולפי שיטת הרמב"ם קשה היכי אמרינן בגמרא דהיכא דודאי דחזינן דשקל מי יימר דאכלתיה הוי ספק וודאי ואין ספק מוציא מידי ודאי, והא הכי נמי איכא למימר ספק על ספק לא על ואם תמצי לומר על אימור אכלתיה, ותמהני על המחבר ז"ל שהשמיט זה. ואפשר שסבירא ליה שאין צריך לבדוק הפך דעת הרמב"ם, וסמך בזה דנפיק במכל שכן מדין נכנס בבית אחד אלא שאין ידוע באיזה בית משני בתים נכנס שאין אחד מהם צריך בדיקה, דכל שכן כשאין ידוע אם נכנס כלל, ואין זה מספיק דאכתי הוה ליה למכתביה לאפוקי דעת הרמב"ם, ועוד שהמגיד משנה [שם] יישב שני הדינים הנזכרים, והוא ז"ל כתב בכסף משנה [שם הלכה יא] שיישובו נכון ואם כן עכ"פ הוה צריך המחבר לבאר דעתו בדין זה וצ"ע: 
סעיף ג 
צריך לבדוק אחר כל הט'. פירוש אפילו אם ביטל, וכתב בספר ב"ח [סוף הסימן] שהרמב"ם השמיט דין הניח עשר ומצא ט' וצ"ע למה, ע"כ. ויראה דכיון דכתב [הרמב"ם] [שם הלכה יב] דבהניח ט' ומצא עשר דצריך לבדוק כל שכן שאם הניח עשר ומצא ט', ועוד דכמדומה לי דאשתמיטיה להב"ח מה שכתב הרב ז"ל בפרק הנזכר (בסעיף) [הלכה] ז' בדק ליל י"ד והניח עשר חלות ומצא ט' הרי זה חושש וצריך לבדוק פעם שניה שהרי גיררה חולדה או עכבר בודאי, אלא שיש לדחות שלא ביאר הרב ז"ל בפירוש שצריך לבדוק אחר העשר וזהו מה שהשמיט, ומכל מקום נלמד מדין הניח ט' ומצא עשר, ועוד שכתב סתם צריך לבדוק ומשמע כל הבית, נראה לי ודוק: ומה שכתב ויש אומרים דהני מילי בקשורין יחד כו'. כן דעת התוספות [שם י, א ד"ה הניח] והטור והרבה מהמפרשים ודלא כהרמב"ם בפרק ו' מהלכות מעשר שני [הלכה ג], וכדמשמע מדברי הרשב"א [תורת הבית הקצר בית ד סוף שער ב] שהביא הטור ביו"ד בסימן ס"ג וכן נראה עיקר, ובהכי ניחא לי דבגמרא [שם ט, ב] פרכינן ומי אמרינן אין חוששים שמא גיררה חולדה והא קתני סיפא מה שמשייר יניחנו בצינעא שלא יהא צריכה בדיקה אחריו, ומשני גזרה שמא יניח עשר וימצא ט', ומשמע דלא בעינן לחפש אלא אחר האחד, אלא על כרחך דהתם מיירי כשאינם קשורים: 
סעיף ד 
[הניח חמץ בזויות]. בגמרא [שם י, ב] הניח בזוית זו ומצא בזוית אחרת פלוגתא דרבן שמעון בן גמליאל ורבנן, דתנן קרדום שאבד בבית או שהניחו בזוית זו ומצאו בזוית אחרת הבית טמא, שאני אומר אדם טמא נכנס לשם ונטלו מזוית זו והניחו בזוית אחרת, רבן שמעון בן גמליאל אומר הבית טהור שאני אומר השאילו לאחר ושכח או שנטלו מזוית זו והניחו בזוית אחרת ושכח, הילכך לענין בדיקה לרבן שמעון בן גמליאל תלינן שהוא הניחו בזוית אחרת ושכח ולא בעי בדיקה ולרבנן עכבר נטלו מזוית לזוית, ואיכא למיחש נמי אולי הניח ג"כ בזוית אחרת וכגון דלא ידע מניין הככרות, וכמו שכתבו התוספות ז"ל [שם ד"ה הניח] דאי ידע ואינו חסר אלא אחד הא קיימא לן דקבר שאבד הוא קבר שנמצא. ויראה דקיימא לן כרבנן חדא דרבים נינהו, ועוד דהכי סתם לן תנא בפרק ד' דמעשר שני [משנה יב] דתנן האומר לבנו מעשר שני בזוית זו ומצא בזוית אחרת הרי אלו חולין, ואי כרבן שמעון בן גמליאל כיון דאמרינן שהוא הניחו בזוית אחרת ושכח לקולא כל שכן לחומרא דאמרינן הכי, אלא משמע ודאי דלא אתיא כרבן שמעון בן גמליאל, ולפי זה אפילו ביטל בעי בדיקה, וכן נראה כדעת הרמב"ם [חמץ ומצה ב, יב] והמחבר ז"ל, אבל במגיד משנה [שם] כתב שיש שפסקו כרבן שמעון בן גמליאל להקל וזה דעת הראב"ד בהשגות [שם] והרוקח בסימן (רצ"ו) [רסו], ויראה שטעמם משום דכל מקום ששנה רבן שמעון בן גמליאל במשנתינו הלכה כמותו, ולכן הפסק המחוור בזה מה שכתב הטור שאם ביטל אין צריך לבדוק ואם לא ביטל צריך לבדוק, ודוק: 



 *   *   *   *   *   *   *   *   *   *   *   *   *   * 
פרי חדש אורח חיים סימן תמ 
========================= 
סעיף א 
[עכו"ם שהפקיד חמצו]. בפרק קמא דפסחים [ה, ב] אמר מר יכול יטמין ויקבל פקדונות מן הגוים תלמוד לומר לא ימצא, והאמרת רישא שלך אי אתה רואה אבל אתה רואה של אחרים ושל גבוה, לא קשיא הא דקבל עליו אחריות הא דלא קביל עליה אחריות, כדאמר להו רבא לבני מחוזא בעירו חמירא דבני חילא מבתייכו כיון דאילו מגניב ומיתאביד ברשותייכו קאי ובעיתו לשלומי כדידכו דמי ואסיר. וגרסינן תו התם [ו, ב] תנו רבנן גוי שנכנס לחצרו של ישראל ובצקו בידו אין זקוק לבער, הפקידו אצלו זקוק לבער, ייחד לו בית אין זקוק לבער שנאמר [שמות יב, יט] לא ימצא, ואסיקנא דאסיפא קאי והכי קאמר ייחד לו בית אין זקוק לבער שנאמר לא ימצא בבתיכם והאי לאו דידיה הוא דגוי כי קא מעייל לביתא דידיה קא מעייל, ופרכינן למימרא דשכירות קניא והא תנן אף במקום שאמרו להשכיר כו', ואי סלקא דעתך שכירות קניא כי קא מעייל לביתא דנפשיה קא מעייל, ומשני שאני הכא דאפקיה רחמנא בלשון לא ימצא מי שמצוי בידך יצא זה שאין מצוי בידך, וכתבו בתוספות [שם ו, א ד"ה] ייחד לו בית, פירש הקונטרס דלא קיבל עליו אחריות אלא אמר ליה הרי הבית לפניך, וקשה לר"י מאי אירייא ייחד אפילו לא ייחד נמי והכי נמי מסיק בסמוך למימרא דשכירות קניא. ומתוך דברי הר"ן [שם ב, ב ד"ה גרסינן] נתיישב זה, שכתב דלרש"י הכי קתני הפקידו סתם זקוק לבער, דכיון שקבלו ברשותו כמאן דקביל עליה אחריות דמי כדאמרינן בבא קמא [מח, ב] כנוס שורך ברשותי חייב, ואף על גב דלא הוי אלא שומר חנם ולא מחייב אלא בפשיעה, מכל מקום כיון דמקרא דלא ימצא דקאמר סתמא משמע בכל גוונא אלא דממילת לך מפקינן היתר לשל אחרים, כל כמה דמצינן למעוטי ההיתר ממעטינן ליה ולא מוקמינן ליה אלא בדלית ליה אחריות כלל אפילו מפשיעה הא לאו הכי מחייב לבערו, אבל בייחד לו בית ולא קביל עליה אחריות בפירוש הוה ליה כמאן דאמר כנוס שורך ברשותך דפטור, ומהכא דייק תלמודא דשכירות קניא, דאם לא כן הוה ליה כמאן דאמר כנוס שורך ברשותי, ומשנינן דשאני הכא דאפקיה רחמנא בלשון לא ימצא והרי זה אינו מצוי וכיון שאינו מצוי בידו בעינן דליקבל עליה אחריות בפירוש כי היכי דליתחייבי לבערו, ולפי זה אם קיבל עליו אחריות אפילו ייחד לו בית זקוק לבער: ולשיטה זו ניחא הא דגרסינן בירושלמי בפרק כל שעה [פסחים פ"ב הלכה ב] תני לא ישכיר ישראל ביתו לגוי ליתן בתוכו חמץ, דלא פליגא אגמרא דידן דהתם מיירי כשקיבל עליו אחריות הא לאו הכי שרי. והרשב"א בתשובה נדחק בזה [ח"א] בסימן קע"ז, יע"ש. אבל ר"ת [שם ו, א תוספות ד"ה יחד] פירש דאם ייחד לו בית אפילו קיבל עליו אחריות שרי, דהוה ליה כמקבל אחריות על חמצו של גוי בביתו של גוי דשרי, במכל שכן מחמצו של ישראל עצמו ברשותו של גוי שאינו עובר עליו כדאיתא במכילתא [פרשת בא פרשה יז] בכל גבולך למה נאמר לפי שנאמר בבתיכם שומע אני כמשמעו תלמוד לומר בכל גבולך, א"כ למה נאמר בבתיכם לומר לך מה ביתך ברשותך אף גבולך ברשותך, יצא חמצו של ישראל שהוא ברשות הנכרי אף על פי שהוא יכול לבערו אבל אינו ברשותו, ולפי זה הוא  הדין לחמצו של ישראל ברשות ישראל אחר שלא באחריות דשניהם אינם עוברים מן התורה, והיינו דלא מבעיא לן בפרק קמא דפסחים [ד, א] המשכיר בית לחבירו בארבעה עשר הי מנייהו עבר, משום דפשיטא לן דשניהם אינם עוברין זה לפי שאינו שלו וזה לפי שאינו ברשותו, ואף על גב דרשותו הוי אלא שהשכירו ושכירות לא קניא הא אפקיה רחמנא בלשון לא ימצא  והרי זה אינו מצוי בידו, ודלא כדמשמע מלשון רש"י דהתם ד"ה חובת הדר כו' דמן התורה בעי ביטול מיהא מן התורה, יע"ש. ומיהו מדרבנן פשיטא שאע"פ שאינו ברשותו כל שהוא שלו מחייב לבעורי וכמו שהוכיח הר"ן ז"ל [שם ב, ב ד"ה ומיהו]: ואי קשיא לך דלשיטה זו כי קשיא לן אהא דאמרינן [פסחים ה, ב] יכול יקבל פקדונות מן הגוים תלמוד לומר לא ימצא, דהא אמרת רישא שלך אי אתה רואה אבל אתה רואה של אחרים, אמאי לא משני דהא בייחד והא בלא ייחד, לאו מלתא היא דאנן בעינן למשכח שריותא אפילו ברשותו כדמוכח מקרא דשלך אי אתה רואה דהיינו ברשותו, דאי ברשות אחרים אפילו שלו מצי לראותו, ואהא קאמרינן אתה רואה אחרים, ולהכי משני דמיירי בדלא קבל אחריות. אבל בירושלמי בפרק קמא [דפסחים הלכה ג] גרסינן לא יראה לך הייתי אומר הפקיד אצלו יהא מותר, תלמוד לומר לא ימצא בבתיכם כלומר דהשתא לא כתיב לך וגם פקדון בכלל האיסור וסתם פקדון היינו שומר חינם דקביל עליה אחריות דפשיעה, ולהכי לא הוצרך לבאר, ודקביל עליה אחריות אם כן בדקביל עליה אחריות ממה שאמר [בירושלמי שם] אי לא ימצא בבתיכם הייתי אומר ייחד לו בית יהא אסור, כלומר דהא אף על פי שייחדה לו ביתו מיקרי דשכירות לא קניא, תלמוד לומר לא יראה לך, הא כיצד הפקיד אצלו אסור ייחד לו בית מותר, כלומר דקרא דלא יראה לך דמשמע מיניה שריותא דפקדון מוקמינן ליה בייחד לו בית, והירושלמי הזה יש לו פנים גם לשיטת רש"י דוק ותשכח: והרמב"ם [חמץ ומצה ד, ב] כתב שחמץ של ישראל אפילו מופקד ביד כותי הרי זה עובר משום בל יראה ובל ימצא, ולפי זה משמע דהוא הדין אם קיבל עליו אחריות אפילו בביתו של גוי דעובר עליו וכדכתיבנא [לעיל ד"ה עכו"ם שהפקיד] לפי שיטת רש"י שאם קיבל עליו אחריות אפילו ייחד לו בית זקוק לבער. והרב ז"ל סמך בזה בהא דגרסינן בפרק כל שעה [שם לא, א] ישראל שהלוה לגוי על חמצו לאחר הפסח אינו עובר משום רבי מאיר אמרו עובר, אבל גוי שהלוה לישראל על חמצו לאחר הפסח דברי הכל עובר, ואסיקנא דמיירי בשהרהינו אצלו וקמפלגי בדרבי יצחק מנין לבעל חוב שקונה משכון, תנא קמא סבר הני מילי ישראל מישראל אבל ישראל מגוי לא קני, ורבי מאיר סבר קל וחומר ישראל מישראל קני ישראל מגוי לא כל שכן, אבל גוי שהלוה לישראל את חמצו לאחר הפסח דברי הכל עובר התם ודאי גוי מישראל לא קנה. ולישנא דעובר משמע שעובר עליו מן התורה אף על פי שהרהינו דמשמע ודאי בביתו של גוי, ואינו מחוור דהא לאחר הפסח קתני ואחר  הפסח אינו אסור אלא משום קנסא שעבר אבל יראה ובל ימצא, ואין לומר דהני תנאי סבירא להו כרבי יהודה [שם כח, א] דלפני זמנו ולאחר זמנו עובר עליו בלאו כדאיתא התם, דהא לדידיה גם חמץ של גוי שעבר עליו הפסח לוקה עליו אם אכלו כמבואר שם [ע"ב], והכא אמרינן דלתנא קמא דסבירא ליה דישראל מגוי לא קני אינו עובר, אלא ודאי לית להו דרבי יהודה, ועובר דקתני לאו דוקא דומיא דאלו עוברין בפסח [שם מב, א] שפירשו בו מתבערין והכא נמי מתבער דלא מצי לאוכלו. ומיהו יש להביא קצת ראיה לדבריו מהא דאמרינן התם [לא, ב] תנן גוי שהלוה ישראל על חמצו אחר הפסח מותר בהנאה נהי נמי דהרהינו אצלו הא אמרת גוי מישראל לא קני, ומאי קושיא לימא שלפיכך מותר בהנאה אף  על פי שגוי מישראל לא קני, לפי שהיה מורהן אצלו בביתו ולא קעבר אבל יראה ובל ימצא, אלא משמע שאע"פ שהוא בביתו של גוי עובר עליו מן התורה. ויש לדחות דכיון דמדרבנן מחייב לבעורי לאחר הפסח אסור בהנאה, וכן דעת הר"ן [שם ב, ב ד"ה מיהו, ושם ז, א ד"ה גמ'] וכמו שאכתוב בסוף סימן תמ"ז [אות יב] בסייעתא דשמיא. ועוד כיון דסבירא ליה להרב ז"ל כשיטת רש"י [הובא לעיל בד"ה עכו"ם שהפקיד] דבקיבל עליו אחריות ייחוד בית לא מהני, שמעינן דהוא הדין נמי בביתו של גוי אם קבל עליו אחריות שעובר עליו, וכל שכן חמצו ממש בביתו של גוי דעובר עליו, ומכל מקום הסכמת רוב הפוסקים ז"ל דלא כהרמב"ם ז"ל אלא דתרתי בעינן לעבור עליו בבל יראה ובל ימצא שיהיה החמץ שלו וברשותו הא לאו הכי אינו עובר, ועיין במה שאכתוב בסוף סימן זה בסייעתא דשמיא. וייחוד בית מהני אפילו בדקביל עליה אחריות וכשיטת ר"ת [תוספות שם ו, א ד"ה יחד] וכן כתבו התוספות סתם בסוף פרק האומנין [בבא מציעא פא, ב] בד"ה והא אידי ואידי כו', יע"ש. והכי נקטינן ודלא כפסק המחבר ז"ל: מה שכתב המחבר אם הוא חייב באחריותו מגניבה ואבידה. דמשמע דדוקא בשומר שכר מיקרי קביל אחריות, אבל אי לא הוי אלא שומר חינם דלא מחייב אלא בפשיעה אינו עובר עליו משום דפושע מזיק הוא בידים ולא קביל עליו אחריות מקרי, זהו דעת הרמב"ם [חמץ ומצה ד, ב] וקצת מפרשים, וכתב הרא"ש [פסחים פ"א סימן ד] דדייקי הכי מלישנא דאילו מגניב ומתביד, ומיהו הרמב"ם לא מצי לדיוקי לה מהכא דהא איהו סבירא ליה דהני תשלומים לא היו מן הדין אלא באונס, אלא דייק לה מלישנא דש"ס [שם ה, ב] דקאמר הא דקביל עליה אחריות הא דלא קביל עליה אחריות, ושומר חינם בלא קבל עליו אחריות מיחייב בפשיעה, אבל לא מצינן לפרושי דדוקא בדקביל עליו אחריות דאונסין דהא אמרינן בפרק כל שעה [שם לא, א] דרבי מאיר סבירא ליה דישראל שהלוה לגוי על חמצו אחר הפסח עובר, משום דישראל מגוי קונה משכון וכדרבי יצחק מנין לבעל חוב שקונה משכון, ודקדק ר"י בתוספות [שם ע"ב ד"ה שקונה] מסוף פרק האומנין [בבא מציעא פא, ב] דלא הוי אלא שומר שכר ולאפוקי מרש"י [פסחים שם ד"ה קונה] שכתב שקונה ג"כ לענין חיוב אונסין, אלמא דאפילו דלא קביל עליה אלא גניבה ואבידה מיחייב לבעורי: והנה לדעת רש"י על דעת הר"ן ז"ל [שם ב, ב ד"ה גרסי'] כבר כתבתי [לעיל ד"ה ומה שכתב] דסבירא ליה דשומר חינם נמי עובר עליו, והכי משמע ממה שכתוב גבי מפריש חלה בטומאה [שם מו, א] דקאמר רבי יהושע דלא זה הוא חמץ שמוזהרין עליו בבל יראה ובל ימצא, ובעינן למימרא דטעמיה משום דקסבר דטובת הנאה אינה ממון ואהא כתב [שם ע"ב רש"י ד"ה טובת] דמשום פקדון נמי ליכא דאכתי לא מטא לידא דכהן, ע"כ. אבל התוספות בפרק האומנין [בבא מציעא פב, ב ד"ה אימור] כתבו דלדעת רש"י דוקא בדקביל עליה אחריות דאונסין, והם כתבו ג"כ בסוף הדיבור דמשום חיוב דשומר שכר לא מיקרי חמצו אי לאו משום דאמר הכתוב דקני ליה והוי שלו כדרבי יצחק, וכן כתבו בסוף שבועת הדיינין [שבועות מד, א ד"ה שומר] דמיגניב או מיתביד דקאמרינן היינו באונס, דאי לא מחייב באונסין אפילו מיחייב באחריות גניבה ואבידה אין זקוק לבער, וסיימו שם דבעל הלכות גדולות [הלכות פסח פרק כל שעה עמוד קעו במהדורת מ. י.] כתב דחייב לבער אם קבל אחריות דגניבה ואבידה, והרא"ש [פסחים פ"א סימן ד] העיד הפך זה בשם בעל הלכות גדולות דאפילו שומר חינם זקוק לבער, וספרו אינו מצוי בידי, וצ"ע: ולענין הלכה היה נראה עיקר להחמיר כסברת היש אומרים שהביא המחבר דאפילו שומר חנם זקוק לבער, כדמשמע מפשט הברייתא [שם ו, א] דהפקידו אצלו זקוק לבער, וכדמשמע מהירושלמי [שם פ"א הלכה ג], אלא שמצאתי ראיה הפך מזה מהא דגרסינן בפרק קמא דפסחים [יג, א] מעשה באדם אחד שהפקיד דיסקיא מליאה חמץ אצל יוחנן חקוקאה ונקבוה עכברים והיה חמץ מבצבץ ויוצא, ובא לפני רבי שעה ראשונה אמר לו המתן כו', חמישית אמר לו צא ומוכרה בשוק, ואמר רב יוסף כמאן אזלא הא שמעתתא דרבי, כרבן שמעון בן גמליאל דתנן המפקיד פירות אצל חבירו אפילו הן אבודים לא יגע בהם, רבן שמעון בן גמליאל אומר מוכרן בבית דין מפני השבת אבידה, דלתנא קמא לא יגע בהן ולא היה רשאי למוכרו. והא הכא דבסתם פקדון מיירי דהוי שומר חנם וקא סלקא דעתך דרב יוסף שלא יגע בהן, ואם איתא דאפילו דלא הוי אלא שומר חנם קעבר עליו אי לא מבער ליה, פשיטא דצריך לבערו עכ"פ ומאי דעתיה דרב יוסף, אלא ודאי משמע דדוקא בדקביל עליה אחריות דגניבה ואבידה מיחייב לבערו אבל שומר חנם לא, והכי נקטינן: ומה שכתב ואפילו חזר והפקידו ביד גוי אחר. זהו לדעת הרמב"ם [חמץ ומצה ד, ב] והנמשכים אחריו, אבל לפי שיטת רבינו תם [פסחים ו, א תוספות ד"ה יחד] והיא הנכונה, כיון שאינו שלו אלא שקבל עליו אחריות כל שהפקידו ביד גוי אחר אין צריך לבער משום דכתיב לא ימצא והרי זה אינו מצוי: ומה שכתב ואפילו אם אין חייב באחריותו בדין כו'. זו היא דעת הרמב"ם [שם הלכה ד] דמפרש דההיא [פסחים ה, ב] דאמר להו רבא לבני מחוזא בעירו חמירא דבני חילא כיון דאילו מגניב ומתביד ברשותייכו קאי ובעיתו לשלומי כדידכו דמי. שתשלומין כאלו היו שלא מן הדין אלא באונס, ואף על פי כן נקרא החמץ שלהן וצריכין לבערו או להחזירו להם קודם לפסח. ואף על פי שמתוך דברי ר"י [פסחים לא, א תוספות ד"ה שקונה] ובעל הלכות גדולות [פסחים פ"ב עמוד קעו במהדורת מ. י.] שהביא הרא"ש [שם פ"א סימן ד] ומדברי שאר המפרשים לא משמע הכי אלא שתשלומין אלו היו מחוק המלכות, מכל מקום אפשר שהדין דין אמת. וכן הרא"ש [שם] והטור העתיקו דברי הרמב"ם בלי חולק וכן נראה עיקר להחמיר. ולפי זה בני חיל שבאים להתאכסן בבית ישראל בפסח, אם הם אלמים שמכריחים לשלם הנאבד מהם אינו רשאי לקבלם לדעת הרמב"ם ולית ליה תקנה לישראל שיתאכסנו אצלו זולתי לפי שיטת רבנו תם שכתבתי למעלה [ד"ה ולשיטה זו] שייחד להם בית וסגי בהכי ודוק: 
סעיף ב 
וצריך לעשות לפניו מחיצה כו'. בפרק קמא [פסחים ו, א] מימרת רב חמצו של גוי עושה לו מחיצה עשרה טפחים, ואם של הקדש אינו צריך, מאי טעמא מבדל בדילי אינשי מיניה. וכתב המגיד משנה [חמץ ומצה ד, ב] דלדעת רש"י [שם ד"ה חמצו של גוי] והרמב"ם [שם] מיירי בחמץ דלא קבל עליו אחריות דמותר להשהותו עושה לו מחיצה בי"ד משום היכר, אבל בעל העיטור [הלכות ביעור חמץ קכא, ג] והרמב"ן [ריש פסחים ד"ה הא] מפרשים דבלא קבל עליו אחריות לא בעינן מחיצה עשרה אלא מפנהו לכל מקום כדי שלא יכשל בו, ובקבל עליו אחריות די בייחד לו בית ובמחיצת עשרה, ע"כ. וזה תימא בעיני דהא על כרחך מחיצת עשרה אינה אלא מדרבנן ומשום היכר כדמוכח בהדיא מהא דאמרינן ואם של הקדש אינו צריך כו', ואף על פי שמדברי המגיד משנה משמע שלא היה גורס כן, עיקר הגירסא כמו שכתבתי וכן העתיק הרמב"ם [שם]. ועוד דהא בברייתא [פסחים שם] לא קתני אלא ייחד לו בית אין זקוק לבער ואילו מחיצת עשרה לא קתני, אלמא דמדאורייתא סגי בייחוד בית, וא"כ מאי שנא דבלא קבל עליו אחריות סגי אם מפנהו לצד אחד ולא הצריכו חכמים מחיצה עשרה, ובקבל עליו אחריות הצריכוהו מחיצה עשרה מלבד הייחוד. ולי נראה עיקר דאפילו דלא קבל עליו אחריות צריך מחיצה עשרה מדרבנן משום היכר וכפירוש רש"י: כתב בספר ב"ח [ד"ה הלכך] ויראה לי דלדברי הכל היכא דקבל עליו אחריות ולא ייחד לו מקום אלא קבלו ממנו בסתם, אינו מועיל הפסק מחיצה עשרה טפחים לעשותו רשותו של גוי, דשמא הגוי לא חפץ שיהא מונח חמצו אלא ברשות ישראל, וא"כ לא זכה הגוי באותו זוית וחזרה לישראל, מידי דהוה אנותן מתנה לפלוני ואמר המקבל מיד איני רוצה בה, דלא קנה וחזרה לנותן כדאיתא בסוף פרק יש נוחלין [בבא בתרא קלז, ב], עכ"ל. ואינו מחוור אצלי, דשאני הכא דאפקיה רחמנא בלשון לא ימצא משמצוי בידך, יצא זה שאינו מצוי בידך כדאיתא בגמרא [פסחים שם]: כתב הרשב"א בתשובה [ח"א] בסימן קע"ז, הביאה הב"י [ד"ה כתב], דלכתחילה אין ראוי הישראל להיות יושב (ומשמש) [ומשמר] ביתו של גוי בפסח, דאע"ג דבדיעבד שכרו מותר כדאיתא בריש השוכר את הפועל [עבודה זרה סב, א] דביין נסך [דוקא] שכרו אסור משום קנס, מכל מקום לכתחילה אסור, ע"כ. ויש לדחות דכי היכי דאמרינן התם חומרא דיין נסך שאני, הכא נמי איכא למימר חומרא דפסח שאני, ואף בדיעבד שכרו אסור, ולכן יראה דעיקר טעמא דשאני הכא שאינו תופס דמיו כדלקמן בסוף סימן תמ"ג ודוק: 
סעיף ג 
ואפילו בהפסק מפה. אף על גב דביו"ד בסימן פ"ח [סעיף ב] אמרינן גבי בשר וגבינה דבאכסנאין שאין מכירין זה את זה ואפילו במכירין בהפסק מפה מותר, שאני הכא כיון דבחמץ במשהו רחוק הוא שלא יתערב פירור אחד משלו בשל ישראל וכמו שכתב הב"י [סוף ד"ה כתב] בשם הרשב"א ז"ל [שם]: 
סעיף ד 
עובר עליו המפקיד. זו היא סברת הרמב"ם [חמץ ומצה ד, א - ב] והרא"ש [פסחים פ"א סימן ד], אבל הטור כתב שיש מן הגאונים שכתבו דכיון שקבל עליו הנפקד אחריות אין המפקיד עובר עליו, ויראה שטעמם דכיון דאמרינן בגמרא [שם ה, ב] דבקביל עליו אחריות מיקרי שלו ועובר עליו א"כ הרי אינו מן המפקיד ואינו עובר עליו. ולפי זה משמע דאע"פ שהחמץ עצמו ברשות המפקיד, כל שיש אחריות על אחר אינו עובר עליו המפקיד. וסברא זו תמוה בעיני דכיון דבקבל אחריות סגי לעבור עליו, משמע דאי מיגניב ומיתביד בעי לשלומי, כל שכן כשהממון שלו ואי לא מיגניב ומתביד ברשותיה קאי, ואם נאמר שאלו הגאונים סוברים דבעינן תרתי שלא לעבור עליה המפקיד דהיינו קבלת אחריות ושיהא ברשות אחרים, אכתי קשה טובא דממה נפשך אי סבירא להו להני גאונים שאחריות אינו גורם והיינו טעמא שאינו עובר לפי שהוא ברשות אחרים, א"כ למה בעו שקבל עליו הנפקד אחריות בלאו הכי אינו עובר לפי שאינו ברשותו, ואם אחריות גורם שלא לעבור עליו המפקיד, אם כן אפילו בביתו ממש מצי לראותו דהא הוי של אחרים, ושלך אי אתה רואה אבל רואה אתה של אחרים, וצ"ע: ואיכא למידק דלדעת המחבר ז"ל שסתם שאע"פ שאינו ברשותו עובר עליו, וכן משמע שסבירא ליה להטור וכמסקנת אביו, א"כ כי היכי דכתב בסימן תל"ד [ט"ז ס"ק ד] דלא יפרט לומר כל חמירא דאית בהדין ביתא כדי לכלול אף חמץ שיש לו במקומות אחרים, הכי נמי לא לימא כל חמירא דאיתיה ברשותי לכלול חמץ שיש לו ברשות אחרים כדי שלא לעבור עליו. ובירושלמי בפרק כל שעה [פסחים פ"ב ריש הלכה ב] אמרינן דצריך שיאמר כל חמץ שיש לי בתוך ביתי ומשמע דביתי לאו דוקא אלא היינו רשותי, ומכל מקום מכאן ראיה דכל שיש לו חמץ ברשות אחרים אינו עובר עליו ולהכי לא בעי למימר אלא בתוך ביתי, אבל להטור והרא"ש [שם פ"א סימן ט] שכתבו ברשותי, ואינהו סבירא להו דחמץ שלו ברשות אחרים עובר עליו, קשה. ושמא יש לומר שהרי כתב הרא"ש ז"ל [שם סימן ד] דכיון שהשאילו הנפקד ביתו לשמירת ממונו קרינן ביה ביתו, דכי היכי דמקרי ביתו לעבור עליו הכי נמי מיקרי ביתו לענין שהחמץ שישנו שם נכנס בכלל הביטול. ומיהו לענין הלכה לא כדברי זה ולא כדברי זה אלא כמו שכתבתי בתחילת סימן זה [ד"ה ולשיטה זו] מהמכילתא דתרתי בעינן לעבור עליו שיהא שלו וברשותו הא לאו הכי אינו עובר עליו, ומיהו מדרבנן מיחייב לבעורי. ואם הוא בעיר אחרת שאינו מצוי בידו לבערו אפילו ביטול לא בעי. ועיין בטור חו"מ [סוף] סימן רצ"ב ולקמן סימן תמ"ג סעיף ב'. איכא לספוקי היכא דגוי שני קבל עליו אחריות לישראל והגוי הראשון אין לו עם הגוי השני כלום, מי אמרינן כיון דהישראל נתחייב באחריות להגוי הראשון הוה ליה כשלו וכי הדר הפקידו הישראל לגוי השני (ובמג"א ס"ק א פסק להתיר) הוה ליה כישראל שהפקיד חמצו אצל גוי, או דילמא שאני התם דעיקר ממון של ישראל אבל הכא דליתא אלא אחריות לא, וצ"ע: 


פרי חדש אורח חיים סימן תמא 
========================== 
סעיף א 
[אינו יהודי שהלוה לישראל וכו']. בפרק כל שעה [פסחים ל, ב] תנן נכרי שהלוה לישראל על חמצו אחר הפסח מותר בהנאה ואוקימנא אליבא דרבא דקיימא לן כוותיה כשהרהינו אצלו, ואמר לו קני מעכשיו אם לא אפרע לך עד יום פלוני והגיע הזמן ולא פרעו, נמצא שלמפרע היה של גוי, אבל אי לא אמר ליה מעכשיו לא קני ליה גוי דקם ליה ברשותיה דישראל ואסור, וכן נמי אם לא הרהינו אף על גב דאמר להו מעכשיו לא גרע מחמצו של גוי ברשות ישראל ואחריות על ישראל, עכ"ל הרא"ש [שם פ"ב סימן י]. ולפי זה אם הישראל אמר בפירוש להגוי שאינו מקבל אחריותו ונתרצה הגוי, אפילו לא הרהינו אצלו כיון שאמר לו מעכשיו והגיע הזמן ולא פרעו שפיר דמי, וכן עיקר. והא דאמרינן בפרק השולח [גיטין מ, ב] ובכמה דוכתיה [יבמות מו, א] אמר רבה הקדש חמץ ושחרור מפקיעין מידי שעבוד, ופירש רש"י [פסחים שם ד"ה נכרי] חמץ נכרי שהלוה את ישראל ושעבד לו חמצו ולא הרהינו אצלו אתי איסור חמץ ומפקע לשעבודיה דנכרי, והוי ליה חמצו של ישראל שעבר עליו הפסח ואסור בהנאה, ההיא בסתם חמץ קמיירי דמסתמא קביל עליה אחריות, אבל אי לא קביל עליה אחריות כלל שפיר דמי: ודעת הרמב"ם [חמץ ומצה ד, ה] ורבינו אפרים דבעינן נמי שיהא הגעת זמן קודם הפסח, הא לאו הכי אף על פי שכשעבר פסח ולא פדאו ישראל איגלאי מילתא למפרע דשל כותי היה, כיון  שבפסח היה ביד ישראל לפדותו אמרינן הואיל ואי בעי לפדותו הרי הוא שלו, השתא נמי אסור. ויש סיוע לסברא זו מההיא מימרא [גיטין מ, ב] דחמץ מפקיע מידי שעבוד, דסתמא קאמר משמע דאף אם הרהינו אצלו ואמר לו מעכשיו, עכ"פ איסור חמץ מפקיעו והוי ליה חמץ של ישראל שעבר עליו הפסח, ורוב הפוסקים פליגי על זה. וכתב בספר ב"ח [ד"ה ומ"ש אבל] דאע"ג דאמרינן גבי חלה בפרק אלו עוברין [פסחים מו, ב] הואיל ואי בעי מיתשיל עליה כדידיה דמי לעבור עליו בבל יראה, היינו דוקא לענין איסור בל יראה בפסח עצמו, אבל באיסור החמץ אחר הפסח לא אמרינן הואיל, ע"כ. ואין זה כלום, דהא אמרינן התם דחמץ של ישראל אסור בהנאה משום קנסא דעבר עליה בבל יראה ובל ימצא, אלמא דכל חמץ כשעבר עליה בבל יראה אסור בהנאה, וכן כתב המגיד משנה בסוף פרק ד' לענין תערובת חמץ, וכן כתב הטור לקמן בסוף סימן תמ"ז, והר"ן [שם ט, א ד"ה מתני'] תירץ דהיכא דמחסרא ממונא לא אמרינן הואיל, וכן משמע דאם לא כן בחמץ של גוי נמי נימא הואיל ואי הוה בעי קני ליה, אלא ודאי כדאמרן. ועיין בתוספות ריש פרק אלו עוברין [שם מו, ב ד"ה הואיל] בשמעתא דהואיל, ובדברי רש"י שם בסוף השמועה, יע"ש: ולענין הלכה נראה עיקר להחמיר דאפילו דההגעת זמן הויא קודם פסח בעינן מעכשיו, ואי לא הויא אסמכתא, אבל בהגיע זמן אחר הפסח שפיר דמי להקל וכפסק המחבר ז"ל, ודלא כהרמב"ם ז"ל בזה, נראה לי ודוק: וכתב בספר ב"ח [ד"ה עו"ג שהלוה] דמלשון התלמוד והמחברים משמע דלא אתו אלא לאשמועינן שהחמץ אינו נאסר משום חמץ של ישראל שעבר עליו הפסח, אבל מכל מקום אפשר דאסור לישראל לכתחילה ללוות בכך, דאע"פ דבפסח דעת הישראל הוא שלא לפדותו כל עיקר, לגבי האי מילתא אמרינן הואיל לעבור עליו, ע"כ. וכבר כתבתי למעלה דאין זה מחוור דליכא חמץ דמעבר עליו בבל יראה ולישתרי בהנאה אחר הפסח, ולכן יראה ודאי דישראל מותר ללוות בכך ובתנאי שכשיגיע ערב פסח שיגמור בדעתו שלא לפדותו עוד: 
סעיף ב 
אפילו אין אחריותו עליו אסור. ולשון הברייתא בפרק כל שעה [פסחים לא, ב] ואם אמר לו הגעתיך עובר, וכתב רש"י [ד"ה] דהגעתיך, מעכשיו קאמר אם לא אפרע לך עד יום פלוני עובר, ואף על פי שלא הגיע הזמן שמא כשיגיע לא יפרע ונמצא עובר  למפרע בבל יראה, ע"כ: והרא"ש [פסחים פ"ב סימן י] כתב על סברת הרמב"ם [חמץ ומצה ד, ה] דלא נראה, דהא אמרינן בגמרא [שם לא, א] אליבא דאביי אי אמרת בשלמא למפרע הוא גובה משום הכי מותר בהנאה דברשות הגוי קאי, אלמא אף על גב דבבית ישראל  קאי אלא שאין האחריות על ישראל אמרינן כיון דלמפרע הוא גובה, חזינן כאילו כבר קודם הפסח היה ברשות הגוי, וכל שכן לרבא דאמר ליה קני לך מעכשיו דאשתכח למפרע היה קנוי קנין גמור לגוי, ע"כ. ויש ליישב זה דלרבא כיון דסבירא ליה דבעל חוב גובה מכאן ולהבא מטעמא דאילו הוה ליה זוזי הוה מסלק ליה בזוזי אישתכח דהשתא קא קני, הכי נמי אף על גב דאיכא למימר מעכשיו כיון דאילו הוה ליה זוזי הוי מצי לפדותו מיקרי שלו, ולהכי בעינן דלהוי ההגעת זמן קודם הפסח, וכי תימא אי בהגיע זמנו קודם פסח מיירי למה לן לאוקומה בדאמר ליה מעכשיו דהא ליכא למימר דמשום אסמכתא דלא קניא בעינן מעכשיו, דהא במשכון לית ביה דין אסמכתא אף על גב דלא אמר ליה קני מעכשיו כדאיתא בתוספתא [שם פ"ב הלכה ה] וכמו שכתב הר"ן [שם ט, א ד"ה מתני'], ליתא, דהני מילי ישראל בישראל ומשום דקונה משכון וכדרב יצחק [שם לא, ב] מנין לבעל חוב שקונה משכון כו', אבל גוי מישראל דלא קני משכון אי לא אמר ליה מעכשיו אית ביה משום אסמכתא, ולהכי בעינן הגעת זמן קודם פסח וגם שאמר לו מעכשיו. ובמגיד משנה [שם] דייקא לה לסברת הרמב"ם מדקתני אחר הפסח מותר בהנאה, ומשמע דמיד אחר הפסח מותר, ואי אפשר לומר בשקבע אחר הפסח דאכתי עד הגעת זמן ודאי לדברי הכל אינו מותר והוה ליה לומר הגיע זמן ולא פדה מותר, ואין זה דיוק דאחר הפסח דקתני אזמן דפרעון קאי וכמו שכתב הרא"ש ז"ל: 


פרי חדש אורח חיים סימן תמב 
========================== 
סעיף א 
ראשונה צריך לברר פירוש טעם כעיקר, וטעמו ולא ממש המוזכר בתלמוד, ואי הוי דאורייתא או דרבנן. גרסינן בפרק בתרא דעבודה זרה [סז, א] ואמר ר' אבהו אמר רבי יוחנן כל שטעמו וממשו אסור לוקין עליו וזהו כזית בכדי אכילת פרס, טעמו ולא ממשו אסור ואין לוקין עליו. ופירש רש"י [שם ע"ב ד"ה] וטעמו ולא ממשו, כגון חלב שנפל לקדירה או חלב שנפל נימוח שאין ממשו בעין, ע"כ. וכן כתב הרשב"א בחידושיו [חולין צח, ב ד"ה אמר רבא], ובתורת הבית דף ק' [ב"ד שער א י, א], והביאו הב"י ביו"ד סימן צ"ח [קנה, א ד"ה משמע] וז"ל, ופירוש טעם כעיקר כגון שלא נתערב שם גופו של איסור אלא טעמו בלבד, וכדתניא [פסחים מד, א] משרת ליתן טעם כעיקר שאם שרה ענבים במים ויש בהם טעם יין, אי נמי שנפלה טיפת יין בתוך מים ואבד ממשו מחמת מיעוטו וכגון בשר שנפל לתוך יורה של חלב כו', כדאמרינן בפרק אלו עוברין [שם ע"ב] בשר בחלב לאו טעמא הוא ואסור. ומצאתי לרבותינו בעלי התוספות ז"ל [עבודה זרה סז, א ד"ה א"ר יוחנן] דמשום איסור החלב קרי לבשר בחלב טעמו ולא ממשו, דבחלב אין יכול להיות בו ממשו של דבר אלא טעמו, אבל בבשר אפשר להיות ממשו של חלב שגוף החלב נבלע הוא בתוך הבשר, וכן גיעולי גויים שאין שם אלא טעם האיסור שנבלע בכלי ולא ממשו, וכן פירש רש"י טעמו ולא ממשו שנזכר בתלמוד [עבודה זרה שם], עכ"ל. הנה מדבריו מוכח דקאי בשיטת רש"י דכל שהאיסור הוא מחוי ואינו בגופו, מיקרי טעמו ולא ממשו. וכתב הב"י [שם ע"ב] דמה שכתב הרשב"א שכן כתב רש"י טעמו ולא ממשו, אעיקרא דמילתא קאי ולא למה שכתב בשם התוספות, שהרי במאי דאמרינן בפרק אלו עוברין בשר בחלב לאו טעמא הוא ואסור, פירש [רש"י שם ד"ה בשר בחלב] בשר שנתבשל בחלב והבשר בעיניה אלא שטעם החלב נבלע בו. ולי נראה דאי מהא לא אירייא, דדילמא רש"י לא מיירי אלא כשטעם החלב מובלע בבשר ולא כשגוף החלב מובלע בבשר, ותדע לך דכן הוא דבגמרא [שם] אמרינן ורבי עקיבא טעם כעיקר מנא ליה, יליף מבשר בחלב לאו טעמא בעלמא הוא ואסור הכא נמי לא שנא. ופירש רש"י [שם ד"ה] טעם כעיקר, היכא דליכא מידי עיקר אלא טעם, כגון שרה ענבים במים מנא ליה, ע"כ. ותמהני דמי הזקיקו לרש"י בכך ואמאי לא פירש ככל טעם כעיקר שבתלמוד, דהיינו אפילו דאיכא עיקר כגון חלב נימוח. ואולי קשיא ליה דמאי בעי מנא ליה, דהא ממשרת דמפיק רבי עקיבא היתר מצטרף לאיסור דהיינו אכל כזית מפת ומיין, ממילא משמע דטעם כעיקר, ולהכי פירש דלא בעי אלא אטעם גרוע כגון שרה ענבים במים, ואם כן על כרחך כי אמרינן יליף מבשר בחלב מיירי בכהאי גוונא כטעם גרוע דהיינו טעם חלב מובלע בבשר. אלא שאין דברי רש"י נוחים אצלי, דמשמע ודאי דמדבעינן בגמרא טעם כעיקר מנא ליה, דשמעינן ליה, דאי לא תימא הכי דילמא לית ליה טעם כעיקר וכסברת רבנן דפליגי עליה דרבי אליעזר בכותח הבבלי [שם מג, א], וכי היכי דרבנן לית להו היתר מצטרף לאיסור. אלא משמע דהכי קאמר דהא כיון דמיחייב אפת שרוי ביין אלמא אית ליה טעם כעיקר, ומנא לן, דליכא למימר דממשרת מפיק לה, דאי לית ליה קרא אחרינא לטעם כעיקר לית לן לחיוביה אפת שרוי ביין משום היתר מצטרף לאיסור ומשום דהוי טעם כעיקר, דדילמא קרא דמשרת לטעם כעיקר הוא דאתא וכדרבנן. ועוד אי ממשרת ילפינן לטעם דאית ביה עיקר ממילא שמעינן דבתר טעמא אזלינן, ואפילו בטעם גרוע כגון שרה ענבים במים ולית לן לפלוגי מסברא בין טעם לטעם. ועוד אם איתא דאיכא לפלוגי בין טעמא לטעמא מנא להו לרבנן לחיובי בשרה ענבים במים, דילמא קרא דמשרת לא אתא אלא לחיובי אטעם דאית ביה עיקר דהיינו פת שרוי ביין. ומיהו אף על גב דמהך לישנא דפסחים וגם  ממה שכתב בפרק בתרא דעכו"ם [עבודה זרה שם] על טעמו ולא ממשו כגון חלב שנפל לקדירה, מצינן לדחויי דסבירא ליה כסברת התוספות ז"ל, מכל מקום ממה שכתב בפרק אלו עוברין [פסחים מד, ב] מוכח בהדיא דעכ"פ מיקרי טעם כעיקר, שכתב [התוספות שם ד"ה מפת] אהא דאמרינן התם נזיר ששרה פתו ביין ואכל כזית מפת ומיין חייב, דפליגי רבנן עליה דלית להו היתר מצטרף לאיסור ואילו פשט היין בכל הפת לא הוו פליגי רבנן עליה דהא אית להו טעם כעיקר כו', הרי דליין המובלע בתוך הפת קרי ליה טעמו, ולדעת התוספות משמע דממשו מיקרי. ואף על גב דחלב נימוח גם לדעת התוספות מיקרי טעמו ולא ממשו, וכמו  שכתבו בפרק בתרא דעכו"ם [עבודה זרה סז, א ד"ה א"ר יוחנן], שאני התם דאינו בעיניה ולהכי מיקרי טעמו, אבל החלב והיין כיון שמתחילתם הם כך והוו בעינייהו לעולם ממשייהו מיקרי, ולרש"י כל איסור שאין ממשותו בעין טעמו מיקרי, וההיא דפרק כל הבשר [חולין קח, א] דטפת חלב שנפלה על החתיכה דאמרינן עליה אמר אביי טעמו ולא ממשו בעלמא דאורייתא, מוכחא כשיטת רש"י ז"ל ודוק: וכן דעת הר"ן שכתב בפרק גיד הנשה [שם לה, א סוף ד"ה גרסינן] מין בשאינו מינו כל היכא שנתערב גופו ויהיב טעמא אפילו באלף אסור מדאורייתא כדאמר רבא [זבחים עח א - ב] כו', ואי איכא כזית בכדי אכילת פרס לוקה ואי ליכא כזית בכדי אכילת פרס אסור מדאורייתא, מיהו אין לוקין עליו, ואי לא יהיב טעמא שעורו בשישים, והיכא שנתערב בדבר טעמו ולא ממשו היינו טעם כעיקר שלפי שיטת רבינו תם [עבודה זרה סז, א תוספות ד"ה א"ר יוחנן] הוא מדאורייתא, ולפי שיטת רש"י [חולין צח, ב ד"ה לטעם] מדרבנן, עכ"ל. ומה שכתב אי לא יהיב טעמא שיעורו בשישים, היינו מדרבנן דמן התורה כיון דליכא טעמא מיבטיל ברוב וכמו שכתב הוא ז"ל למעלה: וכתב הב"י ביו"ד סימן צ"א [קנה, א ד"ה משמע] דמשמע מדברי הר"ן דהא דאמר רבי יוחנן כל שטעמו וממשו כו' וטעמו ולא ממשו כו', אין הענין למחלוקתן של רש"י ורבינו תם כלל, דבנתערב גופו של איסור מיירי רבי יוחנן וקאמר דטעמו ולא ממשו אסור מדאורייתא אלא שאין לוקין עליו, ותמה עליו, יע"ש. ולא דק כלל דאין כאן שום משמעות מזה ודברי הר"ן הם פשוטים, שמתחילה כתב דכל שנתערב גופו ויהיב טעמא דהיינו חלב שאינו נימוח וכיוצא אפילו באלף אסור מדאורייתא, משום דאיכא גופו של איסור וטעמו, ומלקות ליכא משום דלית ביה כזית בכדי אכילת פרס, והיינו דקאמר רבי יוחנן כל שטעמו וממשו אסור לוקין עליו וזהו כזית בכדי אכילת פרס, משמע דאי ליכא כזית בכדי אכילת פרס נהי דמלקות ליכא איסורא דאורייתא מיהא איכא משום דאיכא טעמו וממשו, אבל בטעמו ולא ממשו הוא מה שנחלקו בו רש"י ורבינו תם. הכלל העולה מזה שהרשב"א ורש"י והר"ן הם שוים בפירוש טעמו וממשו דהיינו גוף האיסור כשאינו נימוח, (דכן) [וכן] נראה שזהו דעת הרמב"ן [בחידושיו לחולין צח, ב ד"ה אלא לטעם] כפי מה שכתב הרשב"א בשמו בתורת הבית דף ק"א [שם יא, ב] דמדאורייתא תרתי בעינן טעמו וממשו, הא ממשו ולא טעמו כגון מין במינו ברוב היתר, או טעמו ולא ממשו כגון מין בשאינו מינו שאין ממש האיסור לא בעין ולא בתערובת אלא שנתבטל לגמרי, כגון טפת יין שנפלה במים ונתבטל כו': והטור ביו"ד בסימן צח [קנד, ב - קנה, א] כתב בשם רבינו תם דמין במינו כיון שאינו נותן טעם, מן התורה בטל ברוב אלא שחכמים הצריכו ששים, ושלא במינו אסור מן התורה עד שישים אלא שאין לוקין עליו עד שיהא בו כל כך מן האיסור עד שיהא בתוך כל ד' בצים מן ההיתר כזית מן האיסור ואז חייב על כל כזית וכזית ממנו, עכ"ל. מה שכתב דשלא במינו אסור מן התורה עד ששים לאו למימרא דסבירא ליה דהא דאמרינן בגמרא [חולין צח, א] כל איסורין שבתורה בשישים ויליף לה מזרוע בשלה דהוי דרשא גמורה, דהא משמע ודאי התם דהוי אסמכתא וכמו שהוכיחו התוספות [שם ע"ב ד"ה לחומרא] והר"ן ז"ל [שם לה, א סוף ד"ה גרסינן] ועוד, שהרי רבינו תם סבירא ליה דטעם כעיקר דאורייתא אלמא דבתר טעמא אזלינן, ואין לומר דהיינו להחמיר דאי איכא טעמא אפילו באלף לא בטיל ואפילו דליכא טעמא בעיא ששים, שהרי הסכימו התוספות [שם צט, א ד"ה אלא] דבכל ענין סמכינן אקפילא אפילו בבציר מששים, אלא האי דקאמר דמן התורה אסור עד ששים היינו מספק, ומשום דלא ידעינן אי אית ביה טעמא או לא, אבל אי ידעינן דלית ביה טעמא אפילו בבציר מששים שפיר דמי ואפילו מדרבנן וכדכתיבנא: ועוד מסתברא לי דאפילו דאיכא כזית בכדי אכילת פרס כיון דליכא טעמא בטל ברוב, ותדע דהא כיון דליכא טעמא הוה ליה כמין במינו דליכא למיקם אטעמא דמיבטיל ברובא, וכן כתבו הר"ן [שם] והרשב"א [שם צח, ב ד"ה אמר] בפשיטות בפרק גיד הנשה בשמעתתא דזרוע בשלה. ועוד ראיה דאי אמרינן דכזית בכדי אכילת פרס דאורייתא אפילו דליכא טעמא היינו לחייובי נמי מלקות, ויש להוכיח דמלקות ליכא, מהא דתנן במסכת חלה [פ"ג משנה ז] העושה עיסה מן החיטים ומן האורז אם יש בה טעם דגן חייבת בחלה ואדם יוצא בה ידי חובתו בפסח. והראב"ד [חמץ ומצה ו, ה] ורבינו חיים כפי מה שכתב הרא"ש [הלכות קטנות] שבסוף פסקי דחלה ורבים מהפוסקים אוקמוה דדוקא בדאיכא כזית דגן בכדי אכילת פרס, והרי לדידהו על כרחך לומר דבממשו דהיינו כזית בכדי אכילת פרס וליכא טעם למיבטיל ברוב, דאם לא כן כיון דמתניתין דחלה מיירי בדאיכא כזית בכדי אכילת פרס, אפילו דליכא טעם דגן היה לו לומר שיוצא אדם ידי חובתו בפסח. ומיה לדעת רבינו חיים יש לדחות דבעיא טעם דגן לצאת ידי חובתו בכזית, דנהי דכזית בכדי אכילת פרס דאורייתא, מכל מקום כיון דליכא טעמא צריך שיאכל אכילת פרס כדי לצאת ידי חובה. אבל להראב"ד דעכ"פ צריך שיאכל פרס, אם איתא דכזית דגן באכילת פרס דאורייתא אפילו דליכא טעמא, אמאי נקטה מתניתין דבעיא טעם דגן, אלא ודאי כדאמרן. ועוד דכן משמע ודאי לכל הפוסקים שפירשו מימרת ר' יוחנן [עבודה זרה סז, א] במין בשאינו מינו זולת ר"ת [שם תוספות ד"ה א"ר], למה נקט רבי יוחנן טעמו וממשו אסור ולוקין עליו וזהו כזית בכדי אכילת פרס לישמועינן רבותא דאפילו בממשו גרידתא לוקין. וכן נראה מדברי (הרמב"ם) [הרמב"ן] שהבאתי לעיל [ד"ה וכתב] שכתב דמדאורייתא תרתי בעיא טעמו וממשו, הא ממשו ולא טעמו כגון במין במינו ברוב היתר כו', ולא נקוט לה במין שאינו מינו ואיכא כזית בכדי אכילת פרס, וליכא טעמא משום דנקט מילתא פסיקתא, והכי משמע מדברי הרמב"ם ריש פרק ט"ו מהלכות מאכלות אסורות: אך קשה לזה שהרי כתב רש"י בפרק אלו עוברים בסוף הסוגיא [פסחים מה, א ד"ה ור' עקיבא] דרבנן דפליגי עליה דרבי אליעזר בכותח הבבלי לית להו טעם כעיקר דאורייתא, ואף על פי כן אמרינן התם בסוגיא [מד, א] אי כזית בכדי אכילת  פרס דאורייתא אמאי פליגי רבנן עליה דרבי אליעזר בכותח הבבלי, ומשני הנח לכותח הבבלי דלית ביה כזית בכדי אכילת פרס אפילו דליכא טעמא משמע דלקי. והכי משמע נמי ממה שכתב הטור בסימן זה [קפה, א] וז"ל, ורב אלפס [שם יג, א] פסק כחכמים שאין לאו לא בתערובת חמץ ולא בחמץ נוקשה אלא איסור דרבנן, ודוקא שאין בתערובת טעם חמץ כגון כל אלו שאין נותנין אותו בו אלא לקיוהא בעלמא, אבל אם יש בו טעם חמץ מחייבים עליו דטעם כעיקר דאורייתא. ומיירי נמי שאין בהם כזית בכדי אכילת פרס, אבל אם יש בו כזית בכדי אכילת פרס חייבים עליו, ע"כ. וביאר הב"י [קפה, ב ד"ה ואיכא] שמתחילה כתב שאע"פ שאין ממשו של חמץ בתוך ההיתר לא שרי אלא משום דליכא טעם חמץ אבל אם יש בו טעם חמץ חייבים עליו, ואחר כך כתב דבהני דעבידי לקיוהא נמי לא שרי אלא בשלא נתערב שם ממשו של איסור, אבל אם נתערב שם ממשו של איסור דהיינו כזית בכדי אכילת פרס אעפ"י שאין נותנין אותו בו אלא לקיוהא בעלמא חייבים עליו. ובספר ב"ח [קפה, א ד"ה ודוקא] השיג עליו דאיך קרי לכותח שאין בו ממשו של חמץ, והלא הפירורים הם ממשו של חמץ, ומכח זה פירש בדברי הטור פירוש שאין בו ממש ואישתמיטתיה פירוש טעמו ולא ממשו, שהרי לדעת כל המפרשים אי לית בכותח כזית בכדי אכילת פרס, כיון שהאיסור הוא נימוח כמו אלו הפירורים של כותח וכיוצא טעמו ולא ממשו מיקרי, וגם לא ראה דברי רש"י בסוגיא דאלו עוברים דקרי לכותח טעם כעיקר, ואין ספק שאין לזוז ממה שפירש הב"י בלשון הטור. ומעתה כיון דסבירא ליה להטור דכותח הבבלי אין בו טעם חמץ ואף על  פי שמוכח בגמרא בהדיא דאי אית ביה כזית בכדי אכילת פרס לוקה וכמו שכתב הוא ז"ל, משמע דסבירא ליה דבממשו ולא טעמו לוקין, ואם כן צ"ע אמאי נקט רבי יוחנן טעמו וממשו: האמנם לדעת הטור י"ל דאין הכי נמי דסבירא ליה דכל דאיכא כזית בכדי אכילת פרס לוקה אפילו דליכא טעמא, וכן הוא מוכרח לדעת רבינו תם כמו שאכתוב לקמן בסייעתא דשמיא [ד"ה וא"ת לדעת זו], וההיא דרבי יוחנן דעבודה זרה [סז, א] מפרשא כפירוש רבינו תם [שם תוספות ד"ה א"ר יוחנן] דמיירי במין במינו, ואף על פי שביו"ד סימן צ"ח העתיק פירוש רבינו תם דפירש אבמין שאינו מינו, ליה לא סבירא ליה הכי, ותדע שהרי בכאן כתב דעל טעם כעיקר מיחייב מלקות אף על גב דלית ביה כזית בכדי אכילת פרס, ולפי אותו פירוש שהזכיר ביו"ד ליכא מלקות אלא בכזית בכדי אכילת פרס. וכן מוכח בהדיא דלא סבירא ליה כאותו פירוש שהזכיר ביו"ד, ממה שכתב בסימן תנ"ג שאם עירב אורז עם אחד מחמשת המינים ועשה מהם עיסה, אם יש בה טעם דגן יוצאין בה וחייבת בחלה אעפ"י שרובה אורז, ולא הצריך כזית דגן בכדי אכילת פרס, וכן כתב הב"י [שם ד"ה ואם], אלמא אית ליה טעם כעיקר דאורייתא ולקי אכזית ממנו אף על גב דליכא כזית בכדי אכילת פרס, ולפי אותו פירוש שהזכיר ביו"ד בעינן שיהא דגן כזית בכדי אכילת פרס, וכמבואר בדברי הרא"ש בסוף הלכות חלה. אבל ליכא לתרוצי להליץ בעד רש"י דמאן דלית ליה טעם כעיקר דאורייתא הני מילי בדליכא כזית בכדי אכילת פרס, אבל אי איכא כזית בכדי אכילת פרס טעמו וממשו איקרי, וכמו שהבין הב"י ביו"ד סימן צ"ח [קנה, א דבור ראשון] דהא ודאי ליתא וכמו שיתבאר לקמן בארוכה בסייעתא דשמיא [ד"ה והרמב"ם כתב], וצ"ע: ואכתי יש לדקדק בלשון הטור של יו"ד איך ייחס לרבינו תם דבעי כזית בכדי אכילת פרס, ומדברי התוספות דעבודה זרה [שם] שכתבו דבטעם גרידא דאורייתא לוקין עליו, וכן כתב הרשב"א בחידושיו [חולין] דף (ק"ח) [צח] [ד"ה אמר רבא], מוכח בהדיא דסבירא ליה לרבינו תם דאפילו דאיכא אלף כנגד האיסור כיון דאיכא טעמא לוקין על כל כזית מן התערובת. ואעפ"י שבדף (ק"ט) [שם ד"ה אבל רת"ם] כתב שהראב"ד סבירא ליה כדברי רבינו תם, לאו למימרא דשוין הם בכל, אלא ר"ל דקיימי בשטה אחת דטעם כעיקר דאורייתא ולאפוקי מרש"י, ומכל מקום יש חילוק ביניהם שלדעת הראב"ד בעינן שיאכל כזית בכדי אכילת פרס ולרבינו תם אינו כן. ואף למה שכתב הטור בשם רבינו תם הם חלוקים הראב"ד ורבינו תם, דהכי מוכח מדברי הרא"ש בסוף הלכות קטנות הלכות חלה דלרבינו תם בעיסת אורז או דגן יוצא ידי חובתו בכזית אפילו דליכא דגן כזית בכדי אכילת פרס, אם כן לדידיה סבירא ליה דעכ"פ בכזית מן התערובת לוקה מן התורה. והכי משמע נמי מדברי הרא"ש בפרק גיד הנשה [סימן לא] שכתב וז"ל, פירש רבינו תם דטעם כעיקר במין שאינו מינו דאורייתא, דכיון שנתן האיסור טעם בהיתר נהפך כולו להיות אסור ולוקין עליו בכזית כאילו היה כולו איסור, וההיא דרבי יוחנן דכל שטעמו ולא ממשו אין לוקין עליו מיירי במין במינו כו', ורבינו חיים פירש דאיירי שפיר במין בשאינו מינו, וטעמו וממשו קרי כשיש כזית בכדי אכילת פרס דאז הוי כמו ממשו של איסור, כיון דיש כל כך והאוכל ממנו כזית לוקה כדחזינן בעיסת אורז דבכזית ממנה יוצא ידי חובתו אף להקל, וטעמו ולא ממשו היינו היכא דליכא כזית בכדי אכילת פרס, ואף על פי שנתן האיסור טעם בהיתר אין לוקין עליו, עכ"ל. הרי משמע ודאי דלרבינו תם בטעם גרידא מהפך האיסור להיתר ומיחייב על כל כזית וכזית ממנו, ולרבינו חיים אינו נהפך ההיתר לאיסור [אלא אם אכל] כזית בכדי אכילת פרס ואז מחייב על כל כזית וכזית, הא לאו הכי אינו נהפך ההיתר לאיסור אלא כדקאי קאי ונמצאו היתר ואיסור מעורבין, ואסור מן התורה לאכול מן התערובת הזה מידי דהוה אחצי שיעור דאסור מן התורה. וזה כמוכרח לדעת רבינו חיים דהא סבירא ליה דטעם כעיקר דאורייתא. וזה לאפוקי מספר בני שמואל בסוף הספר [הלכות תערובות ד"ה אבל דעת] שהבין דלדעת רבינו חיים טעם כעיקר דרבנן אלא אם כן הוא טעם גדול שיש טעם כזית בכדי אכילת פרס, ואין זה מחוור כלל: וא"ת לדעת רבינו חיים היכי אמרינן באלו עוברין [פסחים מד, ב] דלרבנן אם שרה ענבים במים ויש בהם טעם יין חייב, אלמא הטעם מהפך ההיתר לאיסור ואפילו ללקות, וי"ל דהתם מיירי ששרה ענבים כל כך במים וקבלו טעם יין כאילו נתערב שם רביעית יין בכדי אכילת פרס. אי נמי י"ל דסבירא ליה לרבינו חיים כסברת הראב"ד [איסור משהו פרק ב ד"ה והני מילי], דדוקא בנזיר איכא מלקות אבל לא בשאר איסורין, משום דילפינן ליה מנזיר לרבנן או מגעולי נכרים לרבי עקיבא ואין מלקין על ההיקשות ולא על קל וחומר, כמו שכתב הרשב"א בשמו בתורת הבית דף ק"א [ב"ד שער א י, ב ושם יא, ב]. ומיהו היקשות דכתב הרב לאו דווקא, אלא ר"ל מה מצינו, דהא בפרק בן סורר [סנהדרין עג, א] בעי למילף על רודף אחר חבירו להורגו שניתן להצילו בנפשו מנערה המאורסה מקל וחומר ומה נערה המאורסה כו', ופרכינן וכי עונשים מן הדין, ומשני בהיקש הוא כי כאשר יקום איש על רעהו וגו', וכתב רש"י [שם ד"ה הקישא] וכל היקש וגזירה שוה המופנית הרי הוא כמפורש במקרא ועונשין ממנו, ע"כ. וכן בפרק כל שעה [פסחים כד, א] אמרינן וכי תימא אין מזהירין מן הדין, היקישא הוא. ומאחר שנתברר בראיות נכונות דרבינו תם ורבינו חיים הם חלוקים לענין דינא ודלא כהב"י [שם] שכתב דלא פליגי, לבי אומר לי שבטור היה כתוב ר"ח, ור"ל רבינו חיים, וטעו הספרים וכתבו ר"ת: והרמב"ם כתב בפרק ט"ו מהלכות מאכלות אסורות [הלכה ב - ג] חלב הכליות שנפל לתוך הגריסין ונימוח הכל, טועמין את הגריסין אם לא נמצא בהם טעם חלב הרי אלו מותרין ואם נמצא בהם טעם חלב והיה בהם ממשו הרי אלו אסורים מן התורה. נמצא בהם טעמו ולא היה בהם ממשו הרי אלו אסורים מדברי סופרים. כיצד הוא ממשו, כגון שהיה מן החלב כזית בכל שלש ביצים מן התערובת, אם אכל מן הגריסין האלו כשלש ביצים הואיל ויש בהם כזית מן החלב לוקה שהרי טעם האיסור וממשו קיים, אכל פחות משלש ביצים מלקין אותו מכת מרדות מדבריהם, וכן אם לא היה בתערובת כזית בכל שלש ביצים אעפ"י שיש בהם טעם חלב ואכל כל הקדירה אינו לוקה אלא מכת מרדות, ע"כ. ואף  על גב דחצי שיעור אסור מן התורה, הני מילי בעיניה, אבל על ידי תערובת כל שאין אוכל כזית בכדי אכילת פרס מן התורה מותר. וכן הרב ז"ל מחלק בין אוכל כזית בכדי אכילת פרס על ידי תערובת, ואוכל כזית בעינה ושהה בו כדי אכילת פרס לענין כרת, כמו שיתבאר לקמן בארוכה בסייעתא דשמיא [ד"ה ולענ"ד נראה]. ובב"י ביו"ד [שם] כתב על סברת הרמב"ם דכרש"י אתיא, דאע"ג דסבר רש"י [חולין צח, ב ד"ה לטעם] דלית ליה לרבא טעם כעיקר בחולין, הני מילי כשאין שם אלא טעמו של איסור בלבד ולא ממשו, אבל כשיש שם טעמו וממשו דהיינו כי אית ביה כזית בכדי אכילת פרס, פשיטא דמדאורייתא אסור ומילקא לקי עליה כדאמר רבי יוחנן כל שטעמו וכו'. ובאמת שהם דברי תימה שכנראה שהבין הרב ז"ל שפירוש הר"ן [חולין לה, ב דבור ראשון] במימרת רבי יוחנן הוא מוסכם ופשוט, ולא דק כלל, שלדעת רש"י פירוש המימרא היא שכל שטעמו וממשו כלומר גוף איסור שאינו נימוח לוקין עליו, ועל זה נאמר בכל התלמוד כזית בכדי אכילת פרס, אבל בטעמו ולא ממשו דהיינו איסור נימוח, אפילו דאיכא כזית בכדי אכילת פרס אסור מדרבנן ולפיכך אין לוקין עליו, וכן כתב הרב ז"ל בפרק גיד הנשה [רש"י שם] דרבא לית ליה טעם כעיקר בחולין דמדאורייתא ברובא בטיל מאחרי רבים להטות, הרי בבירור כתב כאן הפך מה שכתב הב"י ז"ל. וכן כתב הרשב"א בתשובה [ח"א] בסימן תקט"ו דכל שהוא למעלה מחד בתרי לדעת רש"י לאו דאורייתא דטעם כעיקר לדידיה לאו דאורייתא, ע"כ ופשוט הוא: נמצינו למדים שרש"י והרמב"ם שוים דבטעמו ולא ממשו ליכא איסור מן התורה דטעם כעיקר דרבנן, אלא דפליגי בפירושו, ולדעת רש"י כל איסור שנמחה ונתערב בהיתר אפילו דאיכא כזית בכדי אכילת פרס טעמו ולא ממשו מיקרי ומותר מן התורה, ולדעת הרמב"ם אף שגוף האיסור מחוי, כל שיש כזית בכדי אכילת פרס טעמו וממשו מיקרי ולקי עליו. והרב ז"ל דוחה סוגיית פסחים מכח מימרת רבי יוחנן דהכא, וסבירא ליה דהא דמחייבים כזית בכדי אכילת פרס הני מילי בטעמא דאית ביה עיקר, אבל אם שרה ענבים במים וקבלו טעם יין אפילו שקבלו טעם גדול דאיכא רביעית יין בכדי אכילת פרס לא לקי ומותר מן התורה, ולפיכך כתב בפרק ה' מהלכות נזירות [הלכה ה] שמשרת האמור בתורה מיירי בששרה פתו ביין והוה רביעית יין בכדי פרס מן הפת ואכל כדי פרס שנמצא שאכל רביעית יין הרי זה לוקה. ובספר בני שמואל בסופו בביאורו סימן התערובות [ד"ה והרמב"ם] טעה בזה וכתב שלדעת הרמב"ן טעם כעיקר דאורייתא, ונסתייע ממה שכתב הרשב"א בחדושיו [חולין צח, ב ד"ה אי הכי] בשמו דמין בשאינו מינו אינו בטל ברוב דבר תורה, ואין זה כלום דההיא בטעמו וממשו, אבל בטעם כעיקר דהיינו היכא דליכא כזית בכדי אכילת פרס, ובטעם גרידא כגון שרה ענבים במים וקבלו טעם יין וכיוצא, אפילו שקבלו טעם גדול לא אסיר אלא מדרבנן, כמבואר בדבריו בפרק ט"ו מהלכות מאכלות אסורות [הלכה ג] ובפרק א' מהלכות חמץ ומצה [הלכה ו] ובפרק ה' מהלכות נזירות [שם] וכדכתיבנא: מעתה אבוא בקצרה להזכיר דעות הפוסקים אי טעם כעיקר הוי דאורייתא או דרבנן: 
הנה רש"י כתב בפרק גיד הנשה [חולין] דף צ"ח [ע"ב ד"ה לטעם] אהא דקאמר רבא לא נצרכה אלא לטעם כעיקר דבקדשים אסור כו', נותן טעם קים לן דאסור בקדשים כעיקר ממשו של איסור כו', ורבא לית ליה טעם כעיקר בחולין כדמפרש ואזיל מדאורייתא ברובא בטיל אלא מדרבנן, והכי נמי שמעינן ליה לרבי יוחנן במסכת עבודה זרה [שם] כל שטעמו ולא ממשו אין לוקין עליו, והא דילפינן ליה בפסחים [מד, א - ב] מנזיר ומשרת ליתן טעם כעיקר, סבירא להו לאמוראי בתראי דאסמכתא בעלמא הוא ולא (מילתא) [מילף] הוא, דהוו להו נזיר וגיעולי כותים ב' כתובים הבאים כאחד, אי נמי גיעולי כותים חידוש הוא כדאמרינן התם ומשרת להיתר מצטרף לאיסור, עכ"ל. מה שכתב דהוו להו נזיר וגיעולי גויים ב' כתובים הבאים כאחד כתבו על זה דלא נראה, דלרבנן דסבירא להו [פסחים מד, ב] דגיעולי נכרים חידוש הוא, הא ליכא אלא חד קרא לטעם כעיקר דגיעולי נכרים לחידושו בא, ולרבי עקיבא [שם] הא איצטריך ליה משרת להיתר מצטרף לאיסור, ולטעם כעיקר ליכא אלא חד קרא דגיעולי נכרים. גם מה שכתב דגיעולי נכרים חידוש הוא, הא אמרינן התם דלרבי עקיבא לאו חידוש הוא דלא אסרה תורה אלא קדירה בת יומא דלא פגמה, ומאי דקאמר נמי דאסמכתא בעלמא היא ודאי לא משמע הכי התם דמדרבי עקיבא דיליף להיתר מצטרף לאיסור ממשרת למלקות נשמע לרבנן, והכי אמרינן התם למילתא אחריתי. ואצלי קושיות הללו אינם כלום, דהא ודאי תנאי גופייהו הכי סבירא להו דהוו דרשא גמורה וכדמוכח מפירוש רש"י גופיה שם בסוגיא, אבל רבא ורבי יוחנן סבירא להו דלא ילפינן לכל התורה כולה, דסבירא להו כותיה (דר"מ) [דרבי עקיבא] בחדא דגיעולי נכרים לאו חידוש הוא, וכוותייהו דרבנן בחדא דמשרת לטעם כעיקר הוא דאתא, ולדידהו הוו ב' כתובים ואין מלמדים. אי נמי סבירא להו (דהני) [להני] אמוראי דגיעולי כותים חידוש הוא כרבנן, ומשרת להיתר מצטרף לאיסור וכרבי עקיבא, ויש כח באמוראים למפסק הלכה בחדא כחד תנא ובאידך כבר פלוגתיה כדאיתא בפרק חרש [יבמות קיג, א] ובריש פרק ערבי פסחים [ק, א] ובכמה דוכתין בש"ס, וכל שכן הכא דרבנן דפליגי עליה דרבי אליעזר בכותח הבבלי דלית להו טעם כעיקר דאורייתא על כרחך הכי סבירא להו, וכמו שכתב רש"י בסוף בסוגיא דפרק אלו עוברין [פסחים מה, א ד"ה ור' עקיבא]: נמצא שלדעת רש"י כל איסור שנתערב ונמחה בתוך ההיתר טעמו ולא ממשו מיקרי, ולדעת רבא ורבי יוחנן אסור דאיכא כזית בכדי אכילת פרס, ואעפ"י שנטעם ונרגש טעם האיסור בתבשיל, כיון דאיכא רוב היתר מדאורייתא מותר לאכול אותו תערובת, אבל אם האיסור הבא בעיניה ולא נמחה, אעפ"י שאינו מכירו טעמו וממשו מיקרי, ואם יש כזית איסור בכדי אכילת פרס היתר, ואכל פרס מזה התערובת, לוקה וחייב כרת שהרי אכל כזית איסור בודאי. ואין פירושו מחוור מהא דאמרינן בפרק התערובות [זבחים עח, א] אמר (רב פפא) [ריש לקיש] הפיגול והנותר והטמא שבללן זה עם זה ואכלן פטור, (וז"ש) [ושמע מינה] נותן טעם ברוב לאו דאורייתא כו', וקסלקא דעתא דאפילו פיגול ונותר משני מינים שטעמו של זה ניכר בזה נמי פטר לריש לקיש, ומותיב רבא ממתניתין [חלה פ"ג משנה ז] דעשה עיסה מן חיטים ומן אורז אם יש בו טעם דגן אדם יוצא בו ידי חובתו בפסח, אלא אמר רבא מין בשאינו מינו בטעמא מין במינו ברובא. הרי דרבא גופיה סבירא ליה דדוקא מין במינו בטל ברובא אבל במין בשאינו מינו אזלינן בתר טעמא אפילו לקולא ואף על גב דרובא אורז, ומוכח התם בהדיא דהוי מן התורה, וכן פירש רש"י שם  [ע"ב ד"ה אלא] מין בשאינו מינו שהטעם ניכר בו בטעמא מיחייב ולקי מן התורה וכי אמר ריש לקיש בפיגול ונותר של מין במינו דליכא למיקם אטעמא. ואמרינן נמי התם [עט, א] אמר רבא אמור רבנן בטעמא כו', ודוחק לומר דבטעמו וממשו מיירי התם, חדא דמשמע דלדעת רש"י בעיסת חיטים ואורז טעמו ולא ממשו מיקרו החיטים, ועוד דהא רבא סתמא קאמר, ועוד לפי פירוש רש"י דפירשו לענין מלקות אפילו תימא דבטעמו וממשו קמיירי הוה ליה לפרושי דהיינו דוקא דאיכא כזית בכדי אכילת פרס כדאיתא בפרק בתרא דעבודה זרה [סז, א]. וגם סוגיא דאלו עוברין מוכחא ודאי דלכולהו טעם כעיקר דאורייתא, ואפילו רבנן דפליגי עליה דרבי אליעזר בכותח הבבלי מצו למסבר הכי כמו שיתבאר לקמן בסייעתא דשמיא [ד"ה ולענ"ד נראה], והרי אמרינן התם [מד, א] בפשיטות דכזית בכדי אכילת פרס דאורייתא ואפילו בכותח הבבלי, ודכוותיה שהאיסור נימוח ואינו בעין ולא הוי אלא טעמו, וכן רש"י גופיה קרי ליה טעם כעיקר בסוף הסוגיא [מה, א ד"ה ור' עקיבא] וכן מוכיח כל הסוגיא. ופירש רש"י (ד)התם [מד, א ד"ה ומשני] דבכותח הבבלי ושכר המדי וכיוצא אי איכא כזית בכדי אכילת פרס איכא מלקות ואפילו כרת, וזה הפך מה שכתב רש"י [חולין צח, ב ד"ה לטעם] דברוב היתר בטל מן התורה. ובב"י ביו"ד סימן צ"ח [קנה, א דבור ראשון] הביא בשם רבינו ירוחם [נתיב טו ח"ה אות כט קלח, ד] שהרשב"א סבירא ליה כרש"י דטעם כעיקר דרבנן, ואעפ"י שבתורת הבית הארוך דף ק"ב [ב"ד שער א יא, ב] הסכים דטעם כעיקר דאורייתא, בתשובות [ח"א] סימן תצ"ו כתב שהטעם שנאמן גוי דעלמא מסיח לפי תומו בטעימת התערובת מפני שטעם כעיקר אינו אלא מדרבנן, וכן כתב בתרומת הדשן סימן ע"ט אליבא דהרשב"א, וכן דעת הרמב"ן והר"ן [הובאו לעיל ד"ה וכתב הב"י] וכן דעת הרמב"ם [הובא לעיל ד"ה והרמב"ם] דטעם כעיקר דרבנן אלא שיש לו פירוש אחר בטעמו ולא ממשו כמו שיתבאר לקמן בסייעתא דשמיא [בד"ה ורבינו חיים וד"ה והרמב"ם]: ור"ת [הובא לעיל סוף דבור ראשון] וכן הטור בסימן זה [הובא לעיל ד"ה אך קשה] ובסימן תנ"ג [הובא לעיל ד"ה האמנם] סבירא להו דטעם כעיקר דאורייתא אף למלקות, שכל איסור שנתערב בהיתר ונתן טעם בהיתר כולו נהפך לאיסור ואם אכל ממנו כזית לוקין, וראייתם מסוגית אלו עוברין [פסחים מד, א - ב] ומפרק שלשה מינין [נזיר לז, א] דאמרינן התם דטעם כעיקר מן התורה, ורבנן ילפי לה מדכתיב בנזיר [במדבר ו, ג] וכל משרת ענבים לא ישתה שר"ל שאם שרה ענבים במים וקבלו טעם יין חייב, וכן אתה דן לכל איסורין שבתורה קל וחומר מנזיר. ורבי עקיבא נמי הכי סבירא ליה אלא דיליף לה מגיעולי גויים כדאיתא התם. והכי משמע מפרק התערובות [זבחים עט, א] דאמר רבא מין בשאינו מינו בטעמא, ומשמע דהיינו ללקות, וכמו שכתב רש"י לשם [עח, ב ד"ה אלא]: וא"ת לדעת זו אמאי איצטריך ריבוייא דכל מחמצת לרבי אליעזר לרבות כותח הבבלי, תיפוק ליה דטעם כעיקר דאורייתא, ועוד מאי טעמייהו דרבנן דפליגי עליה. וי"ל דבהנהו דמני בפרק אלו עוברין [מב, א] ליכא טעם חמץ ולהכי איצטריך ריבוייא דכל, והיינו טעמייהו דרבנן דפטרי וכמו שכתב הטור בסימן זה [קפה, א]. ועל כרחך לומר כן לסברא זו דאם לא כן למאי הלכתא אמרינן באלו עוברין ובנזיר דכזית בכדי אכילת פרס אעפ"י שהוא על ידי תערובת דאורייתא. ואי דאיכא טעם חמץ אפילו דליכא כזית בכדי אכילת פרס מיחייב ולקי עליו מן התורה. ואין לומר דאיצטריך לכרת, דכי היכי דילפינן מלקות לסברא זו אף על גב דאין עונשין מן הדין משום דלא הוי ילפותא גמורה אלא גלוייא מילתא בעלמא, דכי אזהר רחמנא אנבלה אטעמא דידה נמי אזהר, הכי נמי איכא למימר דאע"ג דאין עונשין כרת מן הדין וכמו שכתב התוספות בפרק כל הבשר [חולין קטו, ב ד"ה מה לחמץ] שאני הכא דלא הוי אלא גילוי דכי אזהר רחמנא אחלב אטעמא דידיה נמי אזהר. אלא ודאי דכזית בכדי אכילת פרס המוזכר בש"ס לסברא זו מיירי בדליכא טעם איסור ואף על פי כן חייב שהרי אוכל כזית איסור אף על פי שהוא על ידי  תערובת, וזה הכריחו להטור לומר דבכותח ליכא טעם חמץ אלא קיוהא בעלמא הפך מה שכתב רש"י בסוגיא [פסחים מה, א ד"ה ור' עקיבא], אבל רוב הפוסקים ז"ל סבירא להו דאי ליכא טעמא מיבטיל ברובא, וכמו שנתבאר לעיל [ד"ה ועוד] וכמו שיתבאר עוד לקמן בסייעתא דשמיא [ד"ה ולכן]. ושיטה זו גם כן אינה נכונה דהא קאמר רבי יוחנן בפרק ב' דעבודה זרה טעמו ולא ממשו אסור ואין לוקין עליו, ומה שפירש (ר"ח) [רבינו תם] במין במינו אינו מתחוור כלל במימרא ואינה עיקר. ועוד דהא משמע ודאי עיקר כדעת רוב הפוסקים דכל דליכא טעמא בטל ברוב דומיא דמין במינו, ולשיטה זו צריך לומר דכל דאיכא כזית בכדי אכילת פרס אפילו דליכא טעמא מיחייב ולקי עליה, ואינו נכון: ורבינו חיים [הובא לעיל ד"ה ועוד וד"ה ואכתי] גם כן סבירא ליה דטעם כעיקר דאורייתא אלא דסבירא ליה דהיתר אינו נהפך לאיסור לחייב לאוכל כזית מן התערובת אלא כשיש כזית בכדי אכילת פרס, והיינו דקאמר רבי יוחנן כל שטעמו וממשו אסור ולוקין עליו וזהו כזית בכדי אכילת פרס, כלומר דכיון דיש כזית בכדי אכילת פרס טעמו וממשו מיקרי ולוקין עליו אפילו שאינו אוכל מן התערובת אלא כזית, אבל בטעמו ולא ממשו דהיינו דליכא כזית בכדי אכילת פרס אסור מן התורה משום הטעם, ואין לוקין עליו. והרמב"ם מפרש כך המימרא אלא דסבירא ליה דטעם כעיקר דרבנן דכיון דאין לוקין עליו לא אסור אלא מדרבנן. ובאמת ששיטה זו של רבינו חיים מתיישבת בסוגיות הש"ס. ומאי דקאמר רבא בפרק התערובות [זבחים עט, א] מין בשאינו מינו בטעמא היינו לאיסורא בעלמא אבל לא למלקות, דהא סתמא קאמר אפילו דליכא כזית בכדי אכילת פרס. ומה שיש לדקדק על זה מהא דאמרינן בפרק אלו עוברין שאם שרה ענבים במים וקבלו טעם יין חייב מכאן אתה דן לכל התורה כולה, כבר כתבתי לעיל [ד"ה וא"ת לדעת רבינו] דלא ילפינן אלא איסורא משום דאין עונשין מן הדין. ולשיטה זו איצטריך ריבוייא דכל דכותח הבבלי לרבי אליעזר למלקות ורבנן דפטרי היינו ממלקות אבל איסורא דאורייתא איכא, ואי איכא כזית בכדי אכילת פרס אף רבנן דלא דרשי כל מיחייבי מלקות וכרת כדאיתא בגמרא [פסחים מד, א]. ובספר בני שמואל [הלכות תערובות ד"ה ואף גם] הקשה לשיטה זו מהא דאמרינן בפרק אלו עוברין [שם] גבי כותח הבבלי דאי משטר קשטר לית ביה כזית בכדי אכילת פרס, ופירש רש"י [שם ד"ה ואי] שכשאכל כדי אכילת פרס ממה שטבל בתוכו לא אכל מן הכותח אלא מעט או ב' זתים או ד' כו', ע"כ. ואם איתא כיון שאכל כזית סגי. ותירץ דשאני התם דליכא טעם חמץ ולהכי בעי אכילת פרס ממש ולא סגי בכזית מן התערובת. ואני אומר איברא, ודאי שאם אנו אומרין דסבירא ליה לרבינו חיים כסברת הטור דליכא בכותח טעם חמץ, פשיטא דבכזית מהתערובת לא מיחייב אפילו דאיכא כזית בכדי אכילת פרס, דמה בכך והא ליכא טעמא להפוך ההיתר לאיסור, ובודאי בעינן שיאכל פרס כדי לחייבו דהשתא אכל כזית מן האיסור, אלא דלפי זה נפיק דגם לדעת רבינו חיים אפילו היכא דליכא טעמא לא מיבטיל ברובא, וזה הפך מסקנת רוב הפוסקים: ולכן נראה לי דגם רבינו חיים יש לנו לומר דסבירא ליה כסברת רוב הפוסקים דכיון דליכא טעמא מיבטיל ברובו. וסוגיא דפסחים יש ליישבה לפי שיטתו והכי איתא התם, וכל איסורין שבתורה אין היתר מצטרף לאיסור והא (תניא) [תנן] [טבול יום פ"ב משנה ג] המקפה של תרומה כו', ואמר רבה בר בר חנה מאי טעמא הואיל וזר לוקה עליהן בכזית, היכי דמי לאו משום דהיתר מצטרף לאיסור. ודחינן לא, מאי כזית דאיכא כזית בכדי אכילת פרס, כלומר וכזית דקאמר רבה היינו לומר שאוכל כזית מן התערובת, ולוקה משום דכיון דאיכא כזית בכדי אכילת פרס נהפך כל ההיתר לאיסור. ופרכינן דכיון דכזית בכדי אכילת פרס דאורייתא היא אמאי פליגי רבנן עליה דרבי אליעזר בכותח הבבלי, כלומר דמשמע ליה לש"ס דאיכא טעם חמץ בכותח ואיכא כזית בכדי אכילת פרס, וכיון דכן אפילו אכזית גרידתא ליחייב ואמאי פליגי רבנן, ומשני הנח לכותח הבבלי דלית ביה כזית בכדי אכילת פרס, אי בעיניה דקשריף ואכיל ליה, פירוש כזית ממנו, בטלה דעתו אצל כל אדם, כלומר ולא מיקרייה אכילה כיון שאינו עשוי אלא לטיבול, ואי משטר קשטר ואכיל לית ביה כזית בכדי אכילת פרס, ר"ל דכיון שאינו דרך לאוכלו אלא ע"י טיבול לא מיחייב על כזית מכותח הבבלי, אלא בעינן שיהא כזית של חמץ גרידא בכדי אכילת פרס של טיבול, והא לית ליה, כן נראה לי ליישב שיטה זו: והרמב"ם ז"ל מפרש מימרת רבי יוחנן כפירוש רבינו חיים דאם איכא כזית בכדי אכילת פרס אפילו אם האיסור הוא נימוח ואינו בעין טעמו וממשו מיקרי, אלא דלדעת רבינו חיים לוקה בכזית ממנו, ולדעת הרמב"ם לעולם אינו נהפך ההיתר לאיסור וצריך שיאכל פרס, הא לאו הכי אפילו איסורא דאורייתא ליכא, ואי ליכא כזית בכדי אכילת פרס אפילו שהאיסור הוא בעין אלא שאינו מכירו ונתן טעם בהיתר טעמו ולא ממשו מיקרי ואסור מדרבנן, ולפיכך אין לוקין עליו. וסוגית אלו עוברין מסכמת עם זה, דאמרינן התם דכזית בכדי אכילת פרס דאורייתא לדברי הכל אפילו שהאיסור נימוח דומיא דכותח הבבלי, דמה בכך, כיון דאיכא כזית בכדי אכילת פרס טעמו וממשו מיקרי. גם מאי דמשמע מתוך דבריו דבטעמו וממשו ליכא כרת אלא מלקות גרידא יש לו פנים בסוגיא, ואבארנו לקמן בסייעתא דשמיא [ד"ה ומאחר]. ומיהו אין פירוש הרב ז"ל מחוור כלל במימרת רבי יוחנן מכח מימרת רבא בפרק התערובת [זבחים עט, א] דקאמר דמין בשאינו מינו בטעמא, ולדידיה על כרחך לפרושי דמיירי בדאיכא כזית בכדי אכילת פרס, דאי לאו הכי ליכא איסורא אלא מדרבנן וכולי האי הוה ליה לפרושי רבא, ומדקאמר סתמא בטעמא משמע דכל דאיכא טעמא אסור מן התורה אפילו אחד באלף, ועוד דכולא סוגיא בפסחים מוכחא ודאי דטעם כעיקר מן התורה: והראב"ד והרשב"א ורבים עמהם סבירא להו בחלק אחד כרבינו חיים דטעם כעיקר דאורייתא לאיסורא בעלמא אבל לא למלקות, וסבירא להו בחלק אחר כהרמב"ם ז"ל דלעולם אין ההיתר נהפך לאיסור ולפיכך צריך שיאכל פרס מן התבשיל, וסוגיית פסחים ומימרת רבא דפרק התערובות דמין בשאינו מינו בטעמא מסכימות עם זה. ולפי מה שהוכחנו לעיל [ד"ה ועוד מסתברא] דלדעתם ז"ל אי ליכא טעמא מיבטיל ברובא. על כרחך לומר דסבירא להו דבכותח הבבלי אית ביה טעם חמץ. וכן כתב הרא"ש בפרק בתרא דעבודה זרה [סימן ל] בשם הראב"ד [בפירושו לעבודה זרה עד, א ד"ה הלכה] דכותח הבבלי וחביריו לאו משום מה שהוא מיתסרי אלא משום נותן טעם הרבה שיש בהן, וכבר פירשו בגמרא [פסחים מב, ב] על זיתום המצרי דהוי תליתא שערי, והוא מעיד על השאר שיש בהן חמץ הרבה. ורבי אליעזר מרבה מכל מחמצת לענין מלקות, ורבנן פטרי ממלקות אבל איסורא דאורייתא איכא, ואי איכא כזית בכדי אכילת פרס ואכל פרס מן התערובת מחייבי רבנן אף על גב דלא דרשי כל משום שהרי אכל כזית חמץ. וזו היא השיטה יותר מחוורת והכי נקטינן: ומאחר שנתברר באורך וברוחב דין טעמו וממשו וטעמו ולא ממשו וממשו ולא טעמו ובביאור כל סברות הפוסקים בפרט הנזכר, קודם בואי לבאר דברי המחבר ז"ל עדין אנו צריכין למודעי לשון אחד של הרמב"ם עמוק שכתב בפ"א מהלכות חמץ ומצה [הלכה ו], אין חייבין כרת אלא על אכילת עצמו של חמץ אבל עירוב חמץ כגון כותח הבבלי כו', אם אכלן בפסח לוקה ואין בו כרת שנאמר כל מחמצת לא תאכלו, במה דברים אמורים כשאכל כזית חמץ בתוך התערובת בכדי אכילת שלש ביצים הוא שלוקה מן התורה, אבל אם אין בתערובת כזית בכדי אכילת שלש ביצים אעפ"י שאסור לו לאכול אם אכל אינו לוקה אלא מכין אותו מכת מרדות, ע"כ. ומדהביא קרא דכל מחמצת משמע דפוסק כרבי אליעזר, וקשה דבגמרא [שם מד, א] מוכח בהדיא דלרבי אליעזר איכא מלקות אפילו דליכא כזית בכדי אכילת פרס, והרב הצריך כזית בכדי אכילת פרס, ועוד כיון דרבנן לא דרשי כל אפילו כרת נמי ליחייב, דהא לית לן קרא לחיובי אלא מקרא (דלא יאכל חמץ) [שם פסוק טו] כי כל אוכל חמץ ונכרתה. ועוד לאוכל פרס למה לי ריבוייא דכל למלקות, אפילו כל התורה נמי דינא הכי, וכמו שכתב הרב ז"ל בריש פרק ט"ו מהלכות מאכלות אסורות [הלכה ג]. ועוד מדלא מחוייב מלקות אלא בכדי אכילת פרס משמע דפוסק כחכמים, ובפירוש המשנה [שם פ"ג משנה א] ובספר המצוות [לאוין קצח] כתב שהעיקר אצלינו על חמץ דגן גמור ענוש כרת ועל עירובו בלאו, ולשון זה נאמר בגמרא [שם מג, א] אליבא דרבי אליעזר: 
ולענ"ד נראה ליישב כל זה, דבודאי הרמב"ם מיירי שעירב חמץ הרבה בכותח דאפילו ע"י טיבול יש בו כזית בכדי אכילת פרס, וכן מוכיח לשונו וכמו שכתוב בכסף משנה [חמץ ומצה א, ו], שהרי משמע ודאי דפסק כחכמים, ובגמרא [שם מד, א] אמרינן אליבייהו הנח לכותח הבבלי דלית ביה כזית בכדי אכילת פרס, אי בעיניה דקשריף ואכיל ליה בטלה דעתו אצל כל אדם, ואם משטר קשטר לית ביה כזית בכדי אכילת פרס, ואם כן על כרחך לא משכחת חיוב אליבא דרבנן אלא כדכתיבנא, וסבירא ליה לרב ז"ל דהא דאמרינן בגמרא [שם מג, א] דברייתא דקתני כל מחמצת לא תאכלו לרבות כותח הבבלי וכו', יכול יהא ענוש כרת תלמוד לומר כי כל אוכל חמץ ונכרתה, על חמץ דגן גמור ענוש כרת על עירובו בלאו דאתיא כרבי אליעזר, ורבנן לא דרשי כל, היינו מקמי דידעינן דכזית בכדי אכילת פרס דאורייתא, אבל לבתר דאסיקנא דכזית בכדי אכילת פרס אפילו ע"י תערובת דאורייתא מעתה הך ברייתא אתיא כרבנן, ועל עירובו בלאו דקתני מתוקם בכהאי גוונא שאכל פרס מן התבשיל, והכי מוכח בפרק בתרא דעבודה זרה [סז, א] דדוקא אם אכל כזית בעיניה ושהא כדי אכילת פרס אז מחייב כרת, אבל ע"י תערובת קיל טפי וליכא אלא מלקות, ולהכי קאמר רבי יוחנן טעמו וממשו אסור ולוקין עליו וזהו כזית בכדי אכילת פרס. וכן דקדק הרב ז"ל בלשונו בהלכות מאכלות אסורות, ובפרק י"ד [הלכה ח] שהזכיר דין כזית בכדי אכילת פרס בעיניה הזכיר חיוב כרת, ובפרק ט"ו [שם] דמיירי בכזית בכדי אכילת פרס ע"י תערובת לא הזכיר אלא חיוב מלקות, וכמו שביאר בכאן [חמץ ומצה שם], וכן בההיא במקפה של תרומה [טבול יום פ"ב משנה ג] דמייתינן בפרק אלו עוברין [מד, א] אמר רבה בר בר חנה דזר לוקה עליו בכזית, הרי שלא הזכיר אלא מלקות, ותדע שהרי אביי היה סבור דכזית בכדי אכילת פרס לאו דאורייתא, והרי כזית בכדי אכילת פרס הוא מוסכם בכריתות [יב, ב] ובפרק בתרא דיומא [פ, ב] דהוי דאורייתא, אלא ודאי דהוה סבירא ליה לאביי דהיינו דוקא בעיניה, אבל ע"י תערובת קיל ולא אסור מן התורה, ואם כן אפושי פלוגתא לא מפשינן ומסתיין דניחייב מלקות עליה. ועוד דבגמרא [פסחים שם] אמרינן דאי כזית בכדי אכילת פרס דאורייתא מאי טעמייהו דרבנן דפליגי עליה דרבי אליעזר בכותח הבבלי, משום דמשמע ליה לש"ס דאפילו בכהאי גוונא פליגי רבי אליעזר ורבנן, ורבי אליעזר סבירא ליה דעל עירובו בלאו ורבנן סבירא להו דעל עירובו בלא כלום, ואם איתא עדיפא מינה הוה ליה לאקשויי, דכיון דכזית בכדי אכילת פרס דאורייתא וסבירא לן השתא דבכותח אית ביה כזית בכדי אכילת פרס, מאי טעמא דרבי אליעזר דלא מחייב עליה אלא מלקות. וכי תימא אכתי קשה אמאי אצריך ריבוייא דכל לכזית בכדי אכילת פרס הא בכל התורה נמי דינא הכי, י"ל דדעת רבינו דבכותח ליכא טעם חמץ אלא קיוהא בעלמא וכסברת הטור [קפה, א], והא דאמרינן בעלמא דכזית בכדי אכילת פרס דאורייתא לענין מלקות אף ע"י תערובת, היינו דוקא בדאיכא טעם איסור, הא לאו הכי מיבטל ברובא וכמו שנתבאר למעלה [ד"ה ועוד מסתברא] לדעת רוב הפוסקים וכדמשמע מדבריו בפרק ט"ו מהלכות מאכלות אסורות [הלכה א], והכא משום חומרא דחמץ החמירה עליו תורה דאפילו דליכא טעם חמץ כל דאיכא כזית בכדי אכילת פרס של חמץ ואכלו מיחייב: וכן נראה מדברי הרב ז"ל בפרק ט"ו מהלכות מאכלות אסורות [הלכה יב] שכתב יראה לי שאפילו דבר שיש לו מתירין אם נתערב בשאינו מינו ולא נתן טעם מותר כו', ואל תתמה על חמץ בפסח שהתורה אמרה [שמות יב, כ] כל מחמצת לא תאכלו לפיכך החמירו בו, ע"כ. פירוש הוקשה לו לדבריו דדבר שיש לו מתירין אינו אסור אלא בנותן טעם, הרי חמץ בפסח דהוי דבר שיש לו מתירין ואסור במשהו. וניחא ליה, דכי היכי דהחמירה התורה אפילו דליכא טעם חמץ כיון דיש כזית בכדי אכילת פרס ממאמר כל מחמצת לא תאכלו, הכא נמי החמירו בו חכמים ואסרוהו במשהו אפילו דליכא טעם חמץ. ולשיטה זו כי פרכינן אי כזית בכדי אכילת פרס דאורייתא, מאי טעמייהו דרבנן דפליגי עליה דרבי אליעזר בכותח הבבלי, הוה מצי לשנויי דשאני כותח דליכא טעם חמץ אלא קיוהא בעלמא ולהכי פטרי רבנן, אלא דניחא ליה להש"ס השתא למימר דרבנן דרשי כל כדדרשי בריש מרובה [בבא קמא סג, א] ובפרק ב' דסוכה [כח, א] וכמו שכתבו התוספות בפרק אלו עוברין [פסחים מג, ב ד"ה מאן], ומעתה בין רבנן בין רבי אליעזר דרשי כל, אלא דרבי אליעזר מרבה מכל אפילו כזית של כותח משום דסבירא ליה דהיתר מצטרף לאיסור, ואנן קיימא לן [פסחים שם] דבכל התורה כולה אין היתר מצטרף לאיסור, ולהכי צרכינן לריבויי מכל דוקא בדאכל כזית בכדי אכילת פרס, ובהכי מתרצה הא דאסיקנא בגמרא [שם] דקאמר דלרבי אליעזר אימא כל לרבות את הנשים, כי כל לרבות את עירובו, וכי תימא כי כל לרבי אליעזר לא דריש והא תניא שאור בל תקטירו כו', ואסיק בקשיא, והשתא ניחא דההיא ברייתא אתיא כרבנן דדרשי כל וכי כל, ורבי אליעזר כל דריש וכי כל לא דריש. וכן נראה מדברי הרב ז"ל, שהרי פסקה בהלכות איסורי מזבח [ה, א] אף על גב דאמרינן בגמרא [שם] דאתיא כרבי אליעזר, משום דלמסקנא מצי אתיא כרבנן, וכדכתיבנא: ובהכי מתורץ מה שכתב הטור [קפד, א] דחמץ נוקשה לרבי אליעזר בלאו, ובגמרא [שם מג, א] הויא פלוגתא דרב נחמן ורב יהודה, ואסיק הש"ס דתניא כוותיה דרב יהודה דחמץ נוקשה לרבי אליעזר לית ליה, ומה שכתב הב"י [קפג, ב ד"ה כל] בזה אינו כלום, וגם מה שכתב בספר ב"ח [שם ד"ה כל] ליישב זה אינו מחוור, דהא אסיקנא דנוקשה בעיניה לרבי אליעזר לית ליה, ובמאי דכתיבנא ניחא ולא קשיא מידי, דלמסקנא דאתיא הך ברייתא דמסייעא לרב יהודה כרבנן ולא כרבי אליעזר מדחייא הסייעתא דאייתי, ולעולם מצי סבר רבי אליעזר דנוקשה בעיניה בלאו וכסברת רב נחמן וכמו שכתב הטור ודוק: ומעתה אבוא לדברי המחבר ז"ל: מה שכתב דתערובת חמץ עוברין עליו משום בל יראה ובל ימצא. בריש פרק ואלו עוברין בפסח כותח הבבלי כו' [פסחים מב, א] ורש"י [שם ד"ה ואלו] פירש בבל יראה ובל ימצא, ובתוספות [שם ד"ה ואלו] כתבו כיון דאפילו באכילה לא מחייב אי לאו דרבייה קרא דכל מחמצת לא תאכלו [שמות יב, כ] מהיכא תיתי בל יראה ובל ימצא. ואין זו קושיא, דהא דאצטריך ריבוייא היינו לאוכל כזית מן התערובת, אבל לעבור עליו בבל יראה כיון דבכותח אית ביה כזית בכדי אכילת פרס משמע ודאי דחייב לבעורי, אי נמי משום דאתקש השבתת שאור לאכילת חמץ כדאיתא בריש פסחים [ה, א]. ומיהו מכותח הבבלי לא קשיא, די"ל דסבירא ליה לרבינו תם דגם לענין בל יראה ובל ימצא בעינן שיהא בו כזית בכדי אכילת פרס על ידי טיבול לעובר עליו, כיון שאין דרך לאוכלו כך, אבל מזיתום המצרי קשיא. וגם לזה י"ל דכיון דעל כרחך אין דרך לאוכלו אלא מעט מעט וכמו שכתב רש"י [שם מד, א ד"ה ואי] גבי שכר המדי, דאי לא תימא הכי מאי טעמייהו דרבנן דפליגי עליה דרבי אליעזר בזיתום המצרי, לפיכך אינו עובר עליו כל שאין בו ריבוי חמץ כל כך שאפילו בפחות מכדי אכילת פרס יש בו כזית חמץ, (דוק) [ודוק]. ומיהו לפי שיטת הרמב"ם שכתבתי לעיל [ד"ה ולענ"ד נראה] דאף לכזית בכדי אכילת פרס בעינן ריבוייא דכל משום דליכא טעם חמץ, על כרחך לומר דסבירא ליה דכל שיש לאו באכילתו עובר עליו בבל יראה. ואפשר נמי דלדעת רוב הפוסקים שכתבתי לעיל שסוברין דבכותח איכא חמץ דטעם כעיקר דאורייתא לאיסורא בעלמא ולא למלקות, דאע"פ כן עובר עליו בבל יראה, והא דאוקימנא מתניתין דאלו עוברין כרבי אליעזר היינו סיפא דמתניתין דקתני לענין אכילה דהוו באזהרה ואין בהם משום כרת, אבל רישא דאלו עוברין אף כרבנן אתיא כיון דאיכא איסור דאורייתא. וכן במגיד משנה כתב בפרק ד' מהלכות חמץ ומצה [הלכה ח] דלדעת הרמב"ם אינו עובר בתערובת אלא אם כן יש בו כזית בכדי אכילת פרס, ולאפוקי מהרמ"ך שכתב שכתב שאעפ"י שאינו עובר באכילתו חייב בביעורו שהרי יש כזית חמץ שם ואעפ"י שהוא מעורב בכמה זיתים עובר הוא על קיומו, ע"כ. ובכסף משנה [שם] החזיק בסברא זו בשתי ידים, והעיקר כמו שכתב המגיד משנה דכיון דלית ביה כזית בכדי אכילת פרס הוי נתבטל מן התורה ואין כאן חמץ, שהרי טעם כעיקר לדעת הרמב"ם דרבנן, וכיון שמותר לאוכלו בפסח כל שכן שאינו עובר בבל יראה ובבל ימצא. אבל לדעת הפוסקים דטעם כעיקר דאורייתא, כל שיש בו טעם חמץ אפשר דעובר עליו בבל יראה ובבל ימצא: והטור [קפד, א] כתב דכותח הבבלי ואינך לרבי אליעזר הן בלאו ואין בו כרת, ולדבריו אסור להשהותן בפסח אף על גב  דקיימא לו כרבי שמעון [פסחים כט, א] דלא קניס בחמץ על ידי תערובת הני מילי שנתערב אחר הפסח, אבל היכא שאיסורו בעין כמו שהיה מעיקרא חמיר טפי. ולרבנן אפילו לאו אין בהן אלא איסור בעלמא, ולדבריהן מותר להשהותו, ע"כ. פירוש לרבי אליעזר הן בלאו דכל מחמצת לא תאכלו, ולדבריו אסור להשהותן בפסח ר"ל מן התורה, והיינו בל יראה ובל ימצא וכפירוש רש"י והרמב"ם, והדר קשיא ליה דאע"ג דקיימא לן כרבי שמעון דלא קניס בחמץ על ידי תערובת, כלומר ואם איתא דעל התערובת איכא בל יראה ובל ימצא הוה ליה למקנס נמי על התערובת, שהרי היינו טעמא דקניס משום דעבר בבל יראה ואם כן בתערובת נמי איכא למקנס, ותריץ שפיר דהני מילי שנתערב אחר הפסח שהרי נשתנה האיסור מכמות שהיה, אבל היכא שאיסורו בעין כו', מילתא בטעמא קאמר, ור"ל דכל שנתערב קודם פסח ועבר עליו הרי אין כאן שום שינוי לאיסור וחמיר טפי ואסור אף לרבי שמעון, וכמו שביאר בסימן תמ"ז [קצא, ב] ובסימן זה [קפו, א] לענין אלמודי, זהו מה שנראה בכוונת הטור. והב"י [קפד, א ד"ה ומ"ש אף על גב] והב"ח [שם] פירשו פירושים רחוקין, ועיין  בב"י [שם ד"ה ומ"ש רבינו] שהבין שמה שכתב הטור דלרבנן אפילו לאו אין בהן אלא איסורא בעלמא שר"ל איסור מן התורה, והוקשה לו דכיון דאסור באכילה מן התורה מהי תיתי לן דמותר להשהותן בפסח. ודבריו תמוהים הן, שהרי הטור ביאר לקמן [קפה, א] דליכא אלא איסורא דרבנן: ולענין הלכה כבר כתבתי [ד"ה מ"ש דתערובת] שהעיקר כמו שכתב המגיד משנה דכל שאין בו כזית בכדי אכילת פרס אין עוברין עליו בבל יראה ובל ימצא, ואם יש בו כזית בכדי אכילת פרס עובר. ואפשר שזהו דעת רש"י גם כן דסתם כותח יש בו כזית בכדי אכילת פרס כדמוכח בגמרא, ובזיתום המצרי הא אמרינן בגמרא [שם מב, ב] דתלתא שערי, ושכר המדי מוכיח מפירוש רש"י בשמעתתא דכזית בכדי אכילת פרס [שם מד, א ד"ה ואי] דסתמו אית ביה כזית בכדי אכילת פרס, ובחומץ האדומי אפשר נמי דאיירי הכי. וכן נראה דעת התוספות גם כן דהא לכזית בכדי אכילת פרס לא צריכינן ריבוייא דכל כדמוכח בגמרא [שם מד, א] דרבנן מחייבי בהא אף על גב דלא דרשי כל, וכן  כתב הרא"ש בריש פרק אלו עוברין בשם רבינו תם על שכר העשוי מחיטים ושעורים דחייבין לבערו משום שיש בו כזית בכדי אכילת פרס, אך קשה לפירושו דאלו עוברין ר"ל מן השולחן, מכותח הבבלי ומזיתום המצרי דמשמע בגמרא דאית בהו כזית בכדי אכילת פרס, ומיהו לדעת הפוסקים דטעם כעיקר דאורייתא אפשר דאפילו דליכא אלא איסורא בעלמא וכגון שאין בו כזית בכדי אכילת פרס אפילו הכי עובר עליו בבל יראה, וכן נראה מדברי הטור [קפה, א - ב], ומכל מקום אפילו תימא דליכא בל יראה, מדרבנן מחייב לבערו כמו שהוכיחו הר"ן בפרק אלו עוברין [יג, א ד"ה ולפיכך] והתוספות בריש פסחים מההיא דשאור ישרף [שם מח, ב] ואמאי ישרף ישהה אותו עד אחר הפסח ויהא מותר. וכן עיקרא דאפילו במידי דלא אסור אלא מדרבנן דומיא דשאור דמוכח בגמרא [שם מג, א] דהוי חמץ נוקשה, ואיכא למאן דאמר [שם] דחמץ נוקשה לא אסור אלא מדרבנן, אף על פי כן צריך  לבערו, ודלא כדמשמע מדברי סמ"ג [לאוין עט] דכותח הבבלי אפילו מדרבנן לא מיחייב לבעורי, וכן כתב הרא"ש [שם] לחד שינוייא. וכל שכן מה שכתב הטור [שם] שלדברי חכמים שאין לאו לא בתערובת חמץ ולא חמץ נוקשה אלא איסור דרבנן, שמותר לערבו בתחילה לפני הפסח ולהשהותו עד אחר הפסח, שאינו מחוור כלל. וכן דעת המחבר שכתב בסוף סימן תמ"ז שחמץ נוקשה אסור באכילה אחר הפסח, אלמא מדרבנן מיחייב לבעורי. וכן כתוב בתשובת [הרשב"א המיוחסות] להרמב"ן בסימן קס"ח. ובירושלמי [פסחים] בסוף פרק כל שעה גרסינן רב שמואל בר יצחק הוה ליה יין תוסס יהב ביה שערי בגין דיחמע, אתא שאיל לר' מונא אמר ליה צריך אתה לבער, ר' חנינא בריה דר' פדאי הוה ליה דבש מזוייף בסולת אתא שייליה לר' מנא אמר ליה צריך אתה לבערו, וכתב הרשב"א בתשובה [ח"א] בסימן ג"ן דמן הסתם לא נתן בו כל כך שעורים שלא יהא ביין יותר מששים כנגדן, אלמא דאעפ"י שנתבטל מן התורה מדרבנן מיחייב לבעורי. והכי מוכח בפרק כל שעה [שם מ, ב] בההיא ארבא דטבע בחישתא דלא אשכח רבא התירא אלא למוכרן קבא קבא כי היכי דליכלו קמי פסחא, ואמאי לא ערבינהו בתוך היתר מרובה של ששים ושהינהו עד לאחר הפסח. וכן מבואר בתשובת הרשב"א [שם] סימן תפ"ה, יע"ש. וכן נראה עיקר להחמיר, לאפוקי ממה שכתב הב"י [קפה, ב ד"ה וכתוב] בשם ארחות חיים [הלכות חמץ ומצה סימן עו] שרוב הגאונים הושוו שכיון שנתבטל בששים שמותר לקיימו, וליתא, וכדמוכח מתשובת רב נטרונאי שהביא הטור [קפה, א]. ואין להקשות לזה מדין טריאקה דלקמן [סעיף ד], דשאני התם שאינו מאכל כל אדם, ואדרבא מדין טריאקה שהם דברי הרמב"ם [חמץ ומצה] בסוף פרק ד', משם ראיה דטריאקה לפי שאינו מאכל כל אדם מותר לקיימו, אבל אי איכא משהו מחמץ במידי דחזי למאכל כל אדם מיחייב לבעורי. ועיין במה שכתבתי בסימן תמ"ז סעיף ג' [ד"ה מי]. ובהכי ניחא מאי דקשייא ליה להרא"ש לסברת רבינו תם מהא דאמרינן בפרק קמא דשבת [יח, ב] לא ימכור אדם חמצו וכו' רבי יהודה בן בתירא אומר כותח וכל מיני כותח אסור למכור ל' יום קודם הפסח, דמשמע דלכולי עלמא אסור להשהותו בביתו בפסח, והניחה בצ"ע, ובמאי דכתיבנא לא קשה מידי דמדרבנן מיהא מיחייב לבעורי, אי נמי יש לומר כמו שתירצו התוספות בריש פרק כל שעה [פסחים כא, ב ד"ה רבי] דלעולם דמותר להשהותו, אבל למוכרו אוסר משום דשם בעליו עליו ויודעין שהוא כותח של פלוני ויסברו שמכרו בפסח ע"י גוי. והכי משמע בפרק קמא דשבת [שם] דטעמא משום חשדא: ומה שכתב אפילו נתנן שעה אחת כו'. לשון הגמרא בפרק אלו עוברין [שם מה, ב] אפילו יום אחד ואפילו שעה אחת, ומשמע דלאו דוקא אלא אפילו בפחות משעה נמי, ודומיא דקילור דלקמן. והכי משמע נמי מלשון הברייתא [שם] דקתני אבל נתן לתוכן עורות אפילו תוך שלשה אין צריך לבער, וכל שהוא קודם שעת הביעור תוך שלשה מיקרי. ומיהו נראה להחמיר דשעה אחת דוקא בעינן, כדאמרינן התם [ברכות טו, א] גבי נטילת ידים ותפלה דלאחריו אפילו מיל אינו חוזר, ודייקינן מינה מיל הוא דאינו חוזר הא פחות ממיל חוזר, והכא נמי איכא למידק דבפחות משעה צריך לבער, ודוק: ומה שכתב שהרי נפסד צורת החמץ כן הוא לשון הרמב"ם [חמץ ומצה ד, י] והשיג עליו הראב"ד [שם, ובהלכה יא] שאין זה הטעם אלא לפי שנפסל מאכילת הכלב, וכן בדין ניירות ובגדים דלקמן בסעיף ג', ועיין מה שאכתוב בריש סימן (תמ"ו) [תסו] אם יש לאדם על מכתו חטים לעוסות יסירם שמחמיצות כדאיתא בפרק כל שעה [פסחים לט, ב], רוקח סימן רע"א: 
סעיף ב 
אינו חייב לבער. הטעם מכיון שנפסל מאכילת כלב לא הוי אלא עפרא בעלמא. ומיהו במלוגמא שנסרחה מוקי לה בירושלמי בסוף פרק כל שעה [הלכה ו] בנסרחה ולבסוף נתחמצה, ועל כרחך בתוך הפסח מיירי ולפיכך כיון שנסרחה מקודם יש לו דין חרכו קודם זמנו, דאי קודם הפסח אפילו נתחמצה ולבסוף נסרחה נמי, מידי דהוה אעריבת העבדנין [פסחים מה, ב] שנתן לתוכה קמח קודם שלשה ימים שאין צריך לבערו, ומידי דהוה אפת שחרכו קודם זמנו דאמרינן בריש כל שעה [שם כא, ב] דמותר בהנאה אפילו לאחר זמנו, וכך העלו ז"ל ועיקר. ועיין מה שאכתוב בריש סימן (תפ"ו) [תסו] בסייעתא דשמיא: 
סעיף ג 
שאין צורת החמץ עומדת. כן הוא לשון הרמב"ם [חמץ ומצה ד, יא]. והטור [קפה, ב] כתב בשם אבי העזרי [סימן תפז] קולן של סופרים נראה לי שהנייר בעצמו מתקן בכך כגון עבוד וניכר החמץ, אבל אנו שמדבקין בו הקלף על הטבלא שאינו ניכר שרי, ע"כ. ואינו מחוור אלא העיקר כמו שכתב המגיד משנה [שם] דקולן של סופרים המזוכר בש"ס [שם מב, א] ר"ל בעיניה קודם שדבקו בו הניירות, אבל אם דבקו בו ניירות בחלון אפילו נראים מבחוץ ואפילו שהנייר בעצמו מתקן בכך, כיון שנתייבש קודם שעת הביעור תו ליכא קפידא בדבר שהרי נפסל מלאכול לכלב, וזה ברור. ומיהו תמהני על הטור למה הזכיר דין זה דאבי עזרי, דהא קולן של סופרים הוי חמץ נוקשה ולא אסור באכילה אלא מדרבנן, והוא ז"ל כתב לעיל בסמוך [קפה, א] דלדעת רב אלפס [שם יג, א] בהסכמת אביו הרא"ש [שם פ"ג סימן א] שמותר להשהותו עד אחר הפסח, ואבי עזרי סבור דקולן של סופרים בעיניה אסור בשהייה, וצ"ע. ולענין דינא כבר כתבתי לעיל [אות א ד"ה ולענין הלכה] דאפילו דלא אסור אלא מדרבנן צריך ביעור מדרבנן: 
סעיף ד 
הרי זה אסור לאכלו. עיין במה שאכתוב לקמן בסימן קמ"ז בסעיף ד' [ד"ה ולענין]: 
סעיף ה 
שכר כו' חייבים לבערו. אי איכא כזית בכדי אכילת פרס חייב מן התורה לבערו לכולי עלמא כל שיש בו טעם חמץ, ולמאי דקיימא לן דטעם כעיקר דאורייתא משמע דאפילו דליכא כזית בכדי אכילת פרס חייב מן התורה לבערו ואפילו דליכא טעם חמץ, ולא כזית בכדי אכילת פרס מדרבנן מחייב לבערו, כמו שכתבתי כל זה בארוכה בסעיף א', יע"ש בסעייתא דשמיא: ומה שכתב וכן אם העמיד גבינות וכו' חייב לבערם. בפרק אין מעמידין [עבודה זרה לה, ב] מפני מה אסרו גבינות הגויים מפני שמעמידין אותה בחומץ, כלומר וכל דבר המעמיד אפילו באלף לא בטיל, וגרסינן נמי התם אמתיניתין [שם כט, ב] דתנן מפני מה אסרו גבינות הגויים מפני שמעמידין אותו בקיבת עגלי עבודה זרה, ומקשינן אם כן למה לא אסרוה בהנאה, ופרכינן בגמרא [שם לה, א] דליהדר משום דליתיה לאיסורא בעיניה, ומשני כיון דאוקמיה קמוקים חשיב ליה כמאן דאיתיה לאיסוריה בעיניה. ומשמע לי ודאי דהא דאמרינן דחשיב כמאן דאיתיה לאיסוריה בעיניה וכן בדבר המעמיד לא בטיל היינו מדרבנן, וכן כתב הרמב"ם בפרק ט"ז מהלכות מאכלות אסורות [הלכה כו] והרשב"א בתשובה [ח"א] בסימן רע"א ובסימן רפ"ה. ולפיכך יש לי לתמוה על הטור דמשמע מדבריו [קפה, ב] שמסכים עם דין זה הפך מה שכתב בתחלת הסימן ובסימן תמ"ז [בסופו], דכל דבר שאין עוברין על תערובתו יכול לערבו לכתחלה ולהשהותו, ועיין במה שכתבתי בסימן תמ"ז סעיף י"א. ומיהו גבינה שהעמידו אותה בקיבה שהיתה בכלי הבלוע מחמץ אף על פי שאסור לאוכלה מותר להשהותה, כנסת הגדולה [הגה"ט] בשם רדב"ז  [ח"א סימן תפז], ולי נראה שאם היה בצונן מותר אפילו לאוכלה משום שאינו מבליע ולא מפליט, וממה שכתב [כנסת הגדולה הגה"ט] בשם רדב"ז עצמו בסימן תמ"ז משמע דמיירי בקיבה שהיתה מלוחה בכלי חמץ, יע"ש: כתב הרשב"א בתשובה [ח"א] סימן תת"ן על חומץ שנתחמץ בשמרי שכר שיש לו למוכרו לגויים קודם הפסח ולומר לו אם תשמרהו לאחר הפסח אקנהו ממך אני או יהודי אחר, ע"כ: 
סעיף ו 
נהגו לגרר כו' עד יטיח עליו מעט טיט. כל זה אינו אלא מנהג ונכון הוא ויש לו סמך בירושלמי בפרק כל שעה [הלכה ב], וכמו שכתב הטור [קפו, א] בשם ראב"ן [סימן ז], וגרסינן התם הטח ביתו חמץ צריך לבער, ופרכינן מדקתני רבי שמעון בן אלעזר בצק שעשאו כופת בטל, ומשני או חלוקים על רבי שמעון בן אלעזר או אהן כופת מאיס היא. ובש"ס דילן בפרק אלו עוברין [מה, ב] סבירא לן דחלוקין על רבי שמעון בן אלעזר, אבל מעיקר הדין אינו חייב כדמוכח בהדיא מסעיף ז' וח' דלקמן. ואמרינן נמי בפרק קמא דפסחים [ו, ב] אהא דאמרינן הבודק צריך שיבטל מאי טעמא, אי נימא משום פירורין הא לא חשיבי, וזה ברור: 
סעיף ז 
בצק שבסדקי עריבה כו' עד מבטלו בלבו ודיו. לשון המחבר הוא לשון הרמב"ם בפרק ב' מהלכות חמץ ומצה [הלכה טו - טז]. ובפרק אלו עוברין [מה, א] תנן בצק שבסדקי עריבה אם יש כזית במקום אחד צריך לבער, פחות מכאן בטל במעוטו. ובגמרא [שם] בלישנא בתרא אמר שמואל לא שנו דפחות מכאן בטל במעוטו אלא במקום העשוי לחזק, אבל במקום שאינו עשוי לחזק חייב לבער, מכלל דכזית אפילו במקום העשוי לחזק חייב לבער. ובהלכות [רי"ף שם יג, ב] לא כתבו אלא זה וכפסק המחבר ז"ל, ואפילו אם ביטל דהשתא הויא בדיקה מדרבנן יש לפסוק כלישנא בתרא, חדא דהכי איתא בתוספתא [שם ריש פרק ג], ועוד דאמרינן בגמרא [שם ע"ב] סמיא קילתא מקמי חמירתא, ועוד דמתניתין הכי דייקא טפי דקתני בצק שבסדקי עריבה אלמא דעשוי לחזק הוא, ואפילו הכי קתני דכזית חייב לבער. ופירוש מקום עשוי לחזק, לרש"י [שם ד"ה אלא הא] ולהרז"ה [המאור שם יד, א] ר"ל מקום שמועיל הבצק אעפ"י שעריבה אינה סדוקה בטיל לגבה, ואין זה עיקר אלא כמו שפירשו שאר המפרשים וכדמשמע מדברי המחבר ז"ל, דמקום עשוי לחזק היינו שהעריבה רעועה ואותם סדקין מתמלאים עיסה ובהכי מתחזקת העריבה, ובמקום שאינו עשוי לחזק מיקרי כל מקום שאין בו סדק בין מבפנים בין מבחוץ, ולישנא דבמקום ניחא טפי לפירוש רש"י, אבל לישנא דתוספתא מוכחא טפי כדכתיבנא ועיקר: ודע דבגמרא [שם] רמינן תרי ברייתות אהדדי, ואסיק אביי דהא והא רבי שמעון בן אלעזר היא ולא קשיא הא במקום לישה הא שלא במקום לישה. ורש"י כתב בסוף דבריו, כללא דתרוייהו תנאי שפה עליונה אפילו בפחות מכזית עובר, שוליים אפילו כזית אינו עובר, דפנות כזית עובר פחות מכזית אינו עובר. ולפי זה ההיא דשני חצאי זיתים וחוט של בצק ביניהם [בגמרא שם] על כרחך בדפנות קאי, דאי בשפה עליונה אפילו פחות מכזית עובר, ואי בשוליים אפילו כזית אינו עובר. ור"י [שם ע"א תוספות ד"ה כאן] מפרש דמקום העשוי לחזק היינו את הכלי וכדכתיבנא, ומקום לישה חמיר טפי לפי שיש לחוש שבשעה שנותנת מים לקמח ידבק מאותה עיסה לעיסה אחרת, ולכך כזית במקום לישה אפילו עשוי לחזק עובר אף על גב דודאי מבטלו כיון דאיכא תרתי לריעותא, כזית ובמקום לישה, ופחות מכזית  אפילו במקום לישה אי עשוי לחזק כיון שהוא דבר מועט יכול לשמור שלא ילוש עליו, וכן כזית שלא במקום לישה אי עשוי לחזק אינו עובר משום דאיכא תרתי לטיבותא, וכן פחות מכזית ושלא במקום לישה אפילו אין עשוי לחזק מותר. ומסקנא דפסקינן להני תרי פירושים, בכזית קיימא לן כתנא קמא בר פלוגתיה דרבי שמעון בן אלעזר דאע"ג דמבטל לא בטיל כדאמרינן בגמרא [שם] בלישנא בתרא אמר רב נחמן אמר רב אין הלכה כרבי שמעון בן אלעזר, אבל בפחות מכזית מצינן למפסק כותיה. ונמצא לפירוש רש"י דבשולים ובדפנות אין צריך לבער אבל משפתה ומגבה שאינו מקום לישה צריך לבער, ודוקא בפחות מכזית אבל אי איכא כזית אפילו בשולי העריבה עובר. ולשיטת ר"י נמי כזית בכל מקום חייב לבער, בפחות מכזית במקום העשוי לחזק אינו עובר אפילו הוא במקום לישה, במקום שאינו עשוי לחזק אם הוא מקום לישה עובר ואם לאו אינו עובר. ומתניתין דקתני בצק שבסדקי עריבה כו', לרש"י מתוקמה בשוליים ובדפנות, ולר"י מיירי או במקום העשוי לחזק או במקום שאינו עשוי לחזק ואינו מקום לישה: וא"ת לשיטת רש"י והרי"ף והרמב"ם דחצי זית בעלמא חייב לבער, היכי אמרינן בגמרא [שם] דשני חצאי זיתים בבית חייב לבער משום דזמנין דכניש להו ונפלו גבי הדדי, משמע דאי לאו האי טעמא דנפלי אהדדי והוו כזית אינו חייב לבער, תירץ הרמב"ן בספר הזכות דבבית נמי מיירי בכהאי גוונא שהבצק בסדקי קרקעו של בית דכמקום העשוי לחזק דמי, וכן מוכח מלשון הרמב"ם [שם]. ואצלי אין זה מחוור כל הצורך, דאם כן לא הוה ליה למיחש לזמנין דכניש להו, כיון שהם דבוקים בגומות הבית, ויותר נראה לי דסבירא ליה לרש"י דחצי זית דעריבה שאני דלא מאיס ולהכי מיחייב לבעורי, אבל בבית כיון דמתלכלך וממאיס בחצי זית לא גזרו רבנן, ולהכי צריכנן לטעמא דזמנין דכניש: ולענין הלכה שיטת ר"י היא יותר מחוורת בסוגיא, וכתב הרמב"ן [במלחמות שם יד, א] שזו היא שיטת הראשונים וכן דעת הר"ן [שם יג, ב ד"ה גמ'] וכן עיקר דכל חצי זית בעלמא אין צריך לבער, ואפילו בעריבה במקום שאינו עשוי לחזק אי הוי שלא במקום לישה אינו חייב לבער, ודלא כפסק המחבר ז"ל. והאי עובר דקתני בברייתא ר"ל מתבער, ואיכא לפרושי דמן התורה קאמר מידי דהוה אחצי שיעור ומשום דאיתקש אכילה להשבתה כדאיתא בפרק קמא דפסחים [ה, א], וכמו שכתבתי לפי שיטת רש"י בסוף סעיף א' [ד"ה מ"ש דתערובת] לענין כותח הבבלי. ואף על גב דפירורין אסורין מן התורה ואמרינן בפרק קמא בפסחים [ו, ב] דלא בעו ביעור, שאני התם דממילא בטלי, אבל הכא כיון שהוא בעריבה דלא מאיס לא מבטיל דומיא דפירורין, ואפשר נמי דמדרבנן קאמר: 
סעיף ח 
מפני שמקבץ לפעמים אותם. דוקא בבצק חיישינן להכי אבל פירורין של פת אעפ"י שיש בין כולם כזית, כיון דליכא כזית באחד מן הפירורין ממילא בטילי ולא מחייב לבערינהו ולא שייך למימר בהו זמנין דכניש להו ונפלי גבי הדדי וזה ברור ודוק: ומה שכתוב הואיל ואלו החצאי זיתים דבוקים בכותלים כו'. פירוש, כשהם דוקא דבוקים בסדקי הכותלים משום דהוי במקום עשוי לחזק, הא לאו הכי מיחייב לבעוריה כדין חצי זית במקום שאינו עשוי לחזק שחייב לבער לפי שיטת הרמב"ם, וכן כתב המגיד משנה [חמץ ומצה ב, טו]. והרא"ש [פסחים פ"ג סוף סימן ב] שכתב דלאו דוקא דבוקים אלא אורחא דמילתא נקט, אפשר דסבירא ליה כמו שכתבתי לעיל [ד"ה ולענין] דחצי זית דעריבה שאני דלא מאיס ולא צריכי לתירוץ הרמב"ן, ודוק: 
סעיף ט 
חמץ שנתעפש קודם זמן איסורו כו'. דע שהעיקר כמו שכתב הראב"ד בהשגות בפרק א' [מהלכות חמץ ומצה הלכה ב] דחמץ ושאור יש [הפרש] ביניהם לענין ביעור, שהחמץ אם נפסל מאכילת כלב אין זקוק דבער, והשאור אעפ"י שהוא נפסל חייב לבער לפי שהוא ראוי לשחקו לחמץ בו כמה עיסות, אלא אם כן יחדו לישיבה וטח פניה בטיט. וכן נראה עיקר, דההיא ברייתא דקתני [שם מה, ב] הפת שעיפשה חייב לבער, סתמא קתני אפילו שנפסל מאכילת הכלב, ולא הוצרכו לבאר דכיפת שאור קמיירי משום שהרי ביארו הטעם מפני שראוי לשחקה וזה לא שייך ביה בחמץ. ובתוספתא דביצה [פ"א הלכה ג] מוכח כסברא זו דקתני התם מאימתי קרוי שאור משיפסל מלאכול לכלב, אפשר שאף דעת הרמב"ם כן וכדמשמע מדבריו בפרק ב' ודלא כהמגיד משנה ז"ל [בפרק א שם]: ומה שכתב או ששרפו באש קודם זמנו. דאי לאחר זמנו לא פקע איסוריה עד דשריף ליה לגמרי, הר"ן ז"ל [שם יד, א ד"ה מלוגמא], והוא הדין לחמץ שנתעפש אעפ"י שנפסל מאכילת הכלב אם נפסל לאחר זמנו לא פקע איסוריה בהכי: ומה שכתב מותר לקיימו בפסח. משמע דבאכילה אסור, וזהו סברת הרא"ש [שם פ"ב סימן א] שכתב שאעפ"י שבטלה דעת האוכל אצל כל אדם, מכל מקום כיון דאיהו קאכיל ליה אסור. אבל הר"ן [שם ה, ב ד"ה גמ'] והמאור [שם] כתבו שמותר אפילו באכילה כיון שיצא מתורת פת קודם שיחול בו איסור חמץ, וכן נראה עיקר דהא עפרא בעלמא היא, וכדאמרינן בפרק בתרא דעכו"ם דנבילה מוסרחת שאינה ראויה לגר שריא משום דעפרא בעלמא הוא, ולא אמרינן כיון דחשיב ואכיל ליה אסור. וא"ת אם כן אפילו לא נפסלה מלאכול לכלב נמי דומיא דנבילה, ובפרק קמא דפסחים [טו, ב] נמי אמרינן לרבי יוחנן דקאמר דבשבע דברי הכל שורפין לימא מסייע ליה הפת שעיפשה כו' ונשרפת עם הטמאה בפסח, ודחינן שאני התם דעפרא בעלמא הוא, וכיון דכן אמאי נשרפת. וי"ל דחמץ כיון שלא נפסל מאכילת הכלב חזי לחמע בו כמה עיסות, אבל אם נפסל כל כך שאפילו הכלב אינו יכול לאוכלו לא חזי לכלום, מה שאין כן בשאור דאדרבה לא מקרי שאור אלא אם כן נפסל מאכילת הכלב כמו שכתבתי לעיל [ד"ה חמץ]. ולפי זה ברייתא דפרק אלו עוברין דהפת שעיפשה מתוקמה או בשאור ונפסל מאכילת הכלב או בחמץ ולא נפסל. ואף אם נאמר דנבלה מסרחת אסור מדרבנן וכדמשמע מדברי הרמב"ם בפרק י"ד מהלכות מאכלות אסורות [הלכה יא], וכן נראה לכאורה דהא לא שריא נותן טעם לפגם אלא בדיעבד שנתערב בתבשיל כדי שלא להפסיד ההיתר, ומיהו זה יש לדחות דשאני נבלה דנפסדה לגמרי, מכל מקום לא דמי דשאני התם דאסירא מעיקרא, אבל היכא דלא חל עליה שם איסור מעיקרא דומיא דמסרחת מעיקרא, התם דלא צריכין מיעוטא משום דעפרא בעלמא הוא, אין הכי נמי דשריא באכילה ואף מדרבנן. ואמרינן נמי בפרק אין מעמידין [עבודה זרה לד, א] החרצנים והזגין של גויים יבשים מותרין, ואמר רבי יוחנן התם דמותרין אפילו באכילה משום דעפרא בעלמא נינהו ואף לפי מה שכתב שם רבינו תם [תוספות ד"ה דורדיא] דשמרים שלא נתמדו אסורים הם לעולם אין שום דבר מועיל להתירן, שאני התם דמשמע דלעולם חזו לחמע בהם עיסה ואינם נפסדים לגמרי. ותדע שהרי אסורים הם בהנאה, ואם כן שפיר ילפינן מהתם שכל שמותר משום עפרא מותר אף מדרבנן, ובפרק בתרא (דתרומ') [דתמורה] [לד, א] תנינא דכל הנשרפין אפרן מותר והיינו אפילו לכתחילה, וכן כתבו התוספות בפרק כל שעה [פסחים כא, ב ד"ה בהדי], ועיין ביו"ד בסוף סימן קנ"ה בהגה, כנ"ל: 
סעיף יא 
ומ"ש והכלי מצרפו כו'. כן כתב הטור [קפו, ב] בשם ה"ר יחיאל מפרי"ש ולא ביאר בב"י מהיכן למד דבר זה, וגם לא כתב ליישב מאי דקשה לסברא זו מהא דתנן [שם מה, א] בצק שבסדקי עריבה אם יש כזית במקום אחד כו', ועוד דאמרינן בגמרא [שם ע"ב] שני חצאי זיתים וחוט של בצק ביניהם כו'. ותיפוק ליה דהכלי מצרפן. ודין זה הוציאו מן הירושלמי [שם פ"ג הלכה ב] והכי גרסינן התם, ר' ירמיה בשם ר' זעירא שני [חצאי] זיתים בתוך הבית אין הבית מצרף, בתוך הכלי הכלי מצרף. ופרכינן והא תנינן [שם] פחות מכאן בטל במעוטו, ומשני כאן בתלוש כאן במחובר. כלומר דאי הבצק דבוק ומחובר בעריבה הכלי מצרפו, ומתניתין דקתני דאי ליכא כזית במקום אחד אף על גב  דאיכא ב' חצאי זיתים בטלי מיירי בתלושים ואינם דבקים בעריבה. ועל פי זה כתב הר"י מפריש שאי אפשר לנקר העריבה לגמרי שלא ישאר דבוק כאן מעט כאן מעט ויהיה בין הכל כזית והכלי מצרפו. ומיהו כבר כתב בספר כנסת הגדולה [הגה"ט] בשם רדב"ז [ח"א סימן תפח] דזו חומרא יתירא ולא נהגו בה אבותינו ולא אנחנו אחריהם, דהני נשי דידן זהירין ובקיאי ומבקרין שלא ישאר בהם רושם כלל, ע"כ: ודין כלי הקמח עיין בסימן תנ"ג בסעיף ו': 


פרי חדש אורח חיים סימן תמג 
========================== 
סעיף א 
חמץ משש שעות ולמעלה. פירוש, סוף שש דהיינו תחילת שבע: ומה שכתב אסור בהנאה. אף על גב דרבא פסיק כרבי שמעון בפרק כל שעה [פסחים ל, א] דשלא בזמנו מותר דלא אייתר ליה קרא להכי, אפילו הכי משש שעות ולמעלה אסור מן התורה וקאי בעשה דתשביתו כדאמרינן בפרק קמא דפסחים [ד, ב] דכולי עלמא מיהא חמץ משש שעות ולמעלה אסור מנלן, ורבא גופיה [שם ה, א] אסיק מקרא דלא תשחט על חמץ דם זבחי, משמע ודאי דבכלל תשביתו איכא איסור אכילה ודלא כהרז"ה [המאור שם ג, א]. ושמעתתא דריש פסחים [ב, ב] דמייתי הש"ס פלוגתא דרבי אליעזר בן יעקב ורבי יהודה מאימתי י"ד אסור בעשיית מלאכה, מוכחא דסבירא ליה לרבי אליעזר בן יעקב דמשש שעות ולמעלה אסור באכילה מיהא מן התורה, ודעת הר"ן בפרק קמא דפסחים [ב, א ד"ה תנן] דאף בהנאה מיתסר מו' שעות ולמעלה מן התורה וכן נראה עיקר, דאע"ג דלא כתיב אכילה אלא לשון השבתה, מכל מקום כיון דבתוך זמנו אסרתו רחמנא בהנאה מו' שעות ולמעלה הצריכו הכתוב להוציאו מן הבית הוי גילויי מילתא ואסיר נמי בהנאה, וכן מוכח בהדיא בשמעתתא דהבודק צריך שיבטל דפרק קמא [שם ו, ב] דמשש שעות ולמעלה אסיר בהנאה מן התורה ומימרת ר' אלעזר דמייתי התם הש"ס משמע ודאי דהוי הלכתא, והא דאמרינן בפרק כל שעה [שם כח, ב] ומשעה שאסור באכילה אסור בהנאה אתאן לתנא קמא, דמשמע דכרבי שמעון לא אתיא וכמו שדקדקו בתוספות [שם ד"ה רבי], לאו דיוקא היא, דאין הכי נמי דגם לרבי שמעון משעה שאסור באכילה אסור בהנאה, אלא דלא ניחא ליה להש"ס למימר דהוו דברי רבי שמעון משום שלא הוזכר איסור אכילה בדבריו, אלא אדרבה נקט היתירא אינו עובר עליו בלא כלום, ודעת הרמב"ם בפרק א' [מחמץ ומצה הלכה ח] דהא דקיימא לן כר' שמעון דוקא בלאחר זמנו, אבל לפני זמנו קיימא לן כר' יהודה ולוקה מן התורה, ואגב ראיתי לברר פרט אחד שנתקשה בו הרא"ם [בביאורו לסמ"ג הלכות חמץ ומצה ג, ד אות ט] אי לוקין על ההנאה או לא והעלה הדבר בצ"ע: ואומר הנה דבר ברור הוא שאם אכל מהאיסורין שאסורין בהנאה שאינו לוקה שתי מלקיות אחד על האכילה ואחד על ההנאה, והיינו דבפרק בתרא דמכות [כא, ב], ובפרק אלו עוברין [פסחים מז, ב] במבשל גיד הנשה בחלב ביום טוב לוקה חמש לא קחשיב משום הנאה, והטעם כמו שכתב הרמב"ם בספר המצות [שורש החמישי] שאין ראוי שימנה איסור ההנאה מצוה בפני עצמו, מפני שהיא והאכילה ענין אחד הוא, שהאוכל, מין ממיני ההנאה, וגדולה מזו כלל לנו [הרמב"ם שם] בשורש ט' דאין לוקין ב' מלקיות ולא מונין ב' לאוין אלא כשהן משתי שמות, אבל כששני הלאוין הן מענין אחד אף על פי שיש להם שמות מתחלפין, כמו לא תעולל עם לא תפאר, אינו לוקה  על שניהם, וכל שכן באיסור הנאה שנכלל בכלל אכילה. ומיהו היכא דאיכא הנאה גרידתא בלא אכילה איכא לעיוני טובא אמאי לא לקי, דומיא דאכילה, ובפרק כל שעה [פסחים כד, ב] מוכח בהדיא דלקי, וגרסינן התם בלישנא בתרא אמר רב יוחנן כל איסורין שבתורה אין לוקין עליהן אלא דרך הנאתן, למעוטי שאם הניח חלב של שור הנסקל על גבי מכתו שהוא פטור, מכלל דבדרך הנאתן מיהא לקי עלייהו. וגרסינן נמי התם מר בר רב אשי אשכחיה לרבינא דשייף ליה לברתיה בגוהרקי דערלה, אמר ליה אימור דאמור רבנן בשעת הסכנה, שלא בשעת הסכנה מי אמור, אמר ליה מידי דרך הנאתן קעבידנא, ופירש רש"י [ד"ה] גוהרקי דערלה, בוסר זתים קטנים דרך הנאתן לאחר שיתבשלו ויוצא שמנן בבית הבד, ומהכא שמעינן דבשלא כדרך הנאתן איסורא דאורייתא נמי ליכא, דאם לא כן היכי רבינא שייף לברתיה, ואהא דקתני התם [כה, א] בכל מתרפאין חוץ מעצי אשירה פרכינן אי דליכא סכנה אפילו כל איסרין שבתורה נמי לא, אלא ודאי כדאמרן, ומיהו מדרבנן אסיר ובחולי אף על פי שאין בו סכנה לא גזרו: והרמב"ם כתב בסוף פ"ח מהלכות מאכלות אסורות [הלכה טז] כל מאכל שהוא אסור בהנאה אם נהנה ולא אכל, כגון שמכר או נתן לכותים או לכלבים, אינו לוקה ומכין אותו מכת מרדות. ובפרק י"א מהלכות מאכלות אסורות [הלכה א] כתב שיין נסך אסור בהנאה והשותה ממנו לוקה מן התורה וכן האוכל כל שהו מתקרובת עבודה זרה, ואילו בהנאה לא הזכיר מלקות, הנה דעת הרב ז"ל כמו שביאר במגיד משנה [מאכלות אסורות ח, טז] דסבירא ליה דכל דבר הראוי לאכילה אין דרך הנאתו אלא דרך אכילה כתיקנו, ונמצא לפי זה דלעולם ליכא מלקות על ההנאה, ואם נהנה שלא כדרך הנאתו דהיינו שהניח חלב על גבי מכתו וכיוצא אפילו איסורא דאורייתא ליכא כמו שהוכחתי [לעיל ד"ה ואומר]. וכן משמע מדברי הרב ז"ל בפרק ה' מהלכות יסודי התורה [הלכה ח]. אבל אם מכרו או נתנו לכותים, כיון שלא פרט הכתוב היתר נתינה לגר דומיא דנבילה שמעינן דאסיר מיהא מן התורה למוכרו או ליתנו לגויים, אבל מלקות ליכא מידי דהוה אחצי שיעור שאע"פ שהמכירה לא מיקרייא שלא כדרך הנאתו, מכל מקום לא מקרייא נמי דרך הנאתו ממש אלא דוקא דרך אכילתו, ולפיכך איסורא הוא דאיכא אבל מלקא לא לקי. ומאי דמשמע מדברי המגיד משנה [שם] דבההיא דגוהרקי דערלה [פסחים כד, ב] איכא איסורא דאורייתא ליתא, וכדכתיבנא. ומיהו בבשר בחלב ובכלאי הכרם הא אמרינן בגמרא [שם כה, א] שלוקין עליהן אף שלא כדרך הנאתן משום שלא כתיבא אכילה בהו, והרב שלא הזכיר בריש פ"ט מלקות באיסור הנאה מבשר בחלב, אולי סמך אמה שכתוב בפרק י"ד מההלכות הנזכרות [ה, י] ובפרק ה' מהלכות יסודי התורה [הלכה ח] שבבשר בחלב וכלאי הכרם חייב עליהם אף שלא כדרך הנאתן, וממילא שמעינן דלקי נמי אדרך הנאתן אף על פי שאינן דרך אכילתן, או אפשר דסבירא ליה לפסוק כההוא תנא דפרק כל שעה [כד, ב] דאיסור הנאה מייתי ליה בקל וחומר ואין עונשין מדין קל וחומר, והא דאמרינן התם [כה, א] קאמר בבשר בחלב שאין לוקין עליו אלא דרך הנאתו, לאו דוקא, אלא איסורא דאורייתא בעי למימר, דהא אנן בעינן למילף ליה מקל וחומר ואין עונשין מן הדין. וכן בפרק י"ט מהלכות סנהדרין לא מנה בכלל הלוקין אלא האוכל חמץ בפסח והאוכל בשר בחלב והמבשל בשר בחלב, ואילו הנהנה מחמץ בפסח או נהנה מבשר בחלב לא קתני, משמע דאהנאה לא מחייב זהו הנראה בדעת הרב ז"ל. אבל ריא"ז בפרק כל שעה [שלטי הגבורים ה, ב אות ד] כתב שכל איסורי הנאה שמכרן לגוי או שהאכילן לכלבים שדרך הנאתו בכך ולוקה עליהם, והתוספות בפרק כל שעה [כא, ב ד"ה כל] בהא דקאמר ר' אבהו כל מקום שנאמר לא יאכל לא תאכל לא תאכלו אחד איסור אכילה ואחד איסור הנאה במשמע, הקשו דיהא נהנה מחמץ בפסח בכרת דהא כתיב כל אוכל חמץ ונכרתה, ותרצו דאוכל לא ילפינן מלא תאכלו. מוכח בהדיא דסבירא להו דלוקין על ההנאה דהא כתיב לא יאכל, וזה נראה כדעת ריא"ז, דאי לסברת הרמב"ם לא משכחת מלקות באיסור הנאה מטעמא דכתיבנא, ובפרק העור והרוטב [חולין] דף ק"כ [ע"א ד"ה אלא] כתבו דהנאת חמץ לית ביה כרת אלא לאו. ודוק: ומה שכתב ורשאי למוכרה לגוי. סיים הטור ואפילו כותח, וטעמו דהא דאמרינן בריש פרק כל שעה [פסחים כא, ב] ר' יהודה בן בתירא אומר כותח וכל מיני כותח אסור למכור שלשים יום קודם לפסח, היינו משום דסבירא ליה כבית שמאי [שם כא, א] שלא ימכור אדם חמצו לגוי אלא אם כן יודע בו שיכלה קודם פסח, ור"ל דדוקא דבר מועט לאוכלו קודם פסח, וקא משמע לן ר' יהודה בן בתירא דבכותח אפילו מועט אסור למכור משום שמתעכב זמן מרובה, כיון שאין דרך לאוכלו אלא על ידי טיבול, ואף לדעת התוספות [שם כא, ב ד"ה רבי] דסברי דר' יהודה אתי כבית הלל ואסר בכותח משום דשם בעליו עליו ויסברו שמכרו בפסח ע"י גוי, מכל מקום מדקתני לה בלשון יחידאה ר' יהודה בן בתירא אומר מכלל דחלוקין עליו חביריו ולית הילכתא כוותיה. אבל בפיסקי תוספות [פ"ב אות נז] כתוב אסור למכור לגוי כותח שלשים יום קודם פסח, וכן פסק ספר האגודה [פסחים פ"ב סימן טז] ואין כן דעת כל הפוסקים, והב"ח [ד"ה ומ"ש] נמשך אחר דברי התוספות ועל פי זה כתב שבמדינת רוסיא שהיין שרוף שם בעליו עליו אסור למוכרו שלשים יום קודם פסח, ואין לחוש לזה אלא הדבר מבואר להתיר ודוק: ומה שכתב ויכול להאכילו לבהמה חיה ועוף. תנן בריש פרק כל שעה [פסחים כא, א], כל שעה שמותר לאכול מאכיל לבהמה לחיה ולעופות, ובגמרא [שם] למה לי למתני בהמה למה לי למתני חיה, צריכא דאי תני בהמה דאי משיירא חזי לה אבל חיה דאי משיירא קמצנע לה אימא לא, ואי תני חיה משום דאי משיירא מיהת מצנע אבל בהמה זמנין דמשיירא ולא מסיק אדעתיה וקאי עליה בבל יראה ובל ימצא אימא לא, צריכא. והקשה הרא"ש [שם פ"ב סימן א] כיון דמצנע ליה היאך יכול להאכילה הא אמרינן לעיל ומה שמשייר יניחנו בצנעה, שלא תבא חולדה ותטול בפניו ויהא צריך בדיקה אחריו, וכל שכן שלא יתן לה לאכול והיא תצניענו, ודחק רבינו שמשון לפרש דמיירי בחיה כפותה ולפי זה מתפרשא הסוגיא כך, דאי תני בהמה דאי משיירא חזי לה אבל בחיה כפותה נגזור אטו שאינה כפותה דאי משיירא קמצנע לה אימא לא, קא משמע לן דלא גזרינן, ואי תני חיה הוה אמינא היינו טעמא דלא גזרינן כפותה אטו שאינה כפותה, דהא אפילו בשאינה כפותה אית לה טיבותא דאי משיירא מיהת מצנע, אבל בהמה זמנין דמשיירא ולא מסיק אדעתיה כו'. וקשיא טובא דהא בחיה כפותה נמי איכא למימר זמנין דמשיירא ולא מסיק אדעתיה ואף על פי כן קשרי תנא  להאכילה, ושמא י"ל דבחיה כיון שהיא כפותה ליכא למיחש כל כך לזמנין דמשיירא ולא מסיק אדעתיה משום דאין לו לתלות עדיין שיאכל אותו, דשמא החיה יזירנו הלאה בדחיפת גופו ולא יוכל לאוכלו, ולכן הבעל הבית כיון שרואה שלא אכלו מבער אותו, אבל בבהמה אף על פי שרואהו לא מסיק אדעתיה למבעריה משום דתלי בדעתו שיאכלנו ואם אינו אוכלו עובר בבל יראה כיון שראהו ולא ביערו, ואין זה מספיק, וצ"ע. והרא"ש נדחק דמיירי הכא בשעומד עליהם עד שיאכלו ואחר כך יבער המשוייר, ומתיישבת גם לשון הש"ס לפי שיטה זו בדוחק: וקודם שאיישב קושיא זו ראיתי לעורר בלשון רש"י שכתב [שם כא, א ד"ה] ואי תני חיה הוה אמינא היא עדיפא משום דאי משיירא מצנע ליה ולא עבר עליה בבל יראה. על כרחך משמע דהיינו טעמא משום דליכא בל יראה אלא בחמץ נראה וידוע, אבל בטמון ליכא אלא איסור בן ימצא. וכן כתב בכסף משנה בפרק א' מהלכות חמץ ומצה [הלכה ג] ליישב קושית הר"א מזרחי [בביאורו לסמ"ג הלכות חמץ ומצה ד, א אות ב] שהקשה דכיון דבל יראה ובל ימצא הכל ענין אחד איך מנאן הרב ז"ל לשני לאוין, ותירץ, דאינו ענין אחד, דבטמון ליכא אלא בל ימצא דלא יראה ר"ל שלא יהא נראה לעינים. ותמהני דאם כן היתרא דהטמנה דמשמע מלא יראה במאי מוקמת ליה, ובפרק קמא בברייתא [ה, ב] גרסינן לפי שנאמר לא יראה לך שאור יכול יטמן ויקבל פקדונות מן הגוים תלמוד לומר לא ימצא וגו', ועדין אני אומר בבתים עובר משום בל יראה ובל ימצא ובל יטמין ובל יקבל פקדונות מן הגוים, בגבולין שלך אי אתה רואה אבל אתה רואה של אחרים ושל גבוה, מנין ליתן את האמור של זה בזה, ואילו בגבולין אתה מטמין לא קתני, ומשמע ודאי דהיינו טעמא דמקמי דכתיב לא ימצא הוה אמינא דלא יראה ר"ל שלא יהא נראה לעין, אבל השתא דכתיב לא ימצא ואסר הטמנה בבתים כי הדר כתיב לא יראה לך שאור בכל גבולך ובכלל הגבול הרי הבתים במשמע וכדקתני בברייתא, ועדיין אני אומר בבתים עובר משום בל יראה כי היכי דלא יראה דכתב רחמנא נמי לעבור אבתים, אין פירושו שלא יהא נראה לעין, דהא כתיב קרא אחרינא לא ימצא, הכא נמי לא יראה דכתב רחמנא לשאר גבולו חוץ מן הבתים אין פירושו אלא שלא יהא נראה בעולם דומיא דלא ימצא. וכן מבואר בדברי הר"ן בפירוש ברייתא זו [ב, א ד"ה ותמיהא], וכן מוכח בהדיא מדברי הרמב"ם בריש פרק ד' [מחמץ ומצה] וכן עיקר. ומעתה יש ליישב הסוגיא זו דמשמע מינה הפך מזה, דבבהמה דמשיירא חזי ליה קעבר אבל יראה ובל ימצא, דמשמע דבחיה כיון דמצנע לא קעבר אתרתי: והנה התוספות [פסחים כא, א ד"ה ואי] תירצו לקושיית הרא"ש [שם] דחיה וחולדה המתגדלים בבתים לא מצנעו כולי האי כמו שאר חולדות שטומנים בחורים ובסדקים, וכן עיקר, דסתמא קתני ומאכיל לבהמה חיה ועוף אף על פי שאינו עומד עליהם, והכי פירושו  דאי תנא בהמה דאי משיירא חזי לה ומבער ליה, אבל חיה דאי משיירא קמצנע לה כלומר ונמצא חמץ בביתו בפסח ואתי ביה לידי תקלה, קמשמע לן דכיון שמסתמא נותן לפניהם דבר שמיד יכולים לאוכלו תלינן שאכלה ולא שהצניעו, שחולדה המתגדלת בבית אין דרך להצניע בחורין וטפי איכא למיתליה דאכלו וכדאמרינן בפרק קמא [שם ח, א] דאמצעה של חצר אין צריך בדיקה מפני שעורבים מצויים שם, ואף על פי שנתבאר בסימן תל"ג [סעיף ו] והני  מילי מספק חמץ אבל ודאי חמץ לא, שאני התם דאפשר נמי שלא יבאו עורבים באותה שעה ולהכי כיון דאיכא ודאי חמץ לא תלינן בהו, אבל הכא שהרי חיה לפנינו מצי להאכילה, ואי תנא חיה הוה אמינא דוקא חיה מצי להאכילה משום דאפילו משיירא מיהא מצנע, דאע"פ שהיא חולדה המגדלת בבתים יותר מצניעו בקרן זוית מלהניחו שם בפומבי ואף על פי שלא ביטל,  דהא במתניתין לא אדכר ביטול אלא בחמץ ידוע, אבל על הספק מכל מקום כיון שמסתמא בדק כל הבית והרי לא ידע מחמץ זה שהניחה החולדה בקרן זווית לא קעבר עליה במזיד דמנא ידע, אבל בהמה זמנין דמשיירא ובעל הבית ראה החמץ והיה טרוד ולא מסיק אדעתיה לבעריה ובדיקה לא מהניא אלא שלא לעבור על חמץ בלתי ידוע אצלו, אבל כיון שמצא חמץ כל כמה דשהי ליה משעת מציאה ואילך קעבר על בל יראה ובל ימצא אימא דלא מצי להאכילה, קמשמע לן דלא חיישינן להכי, חדא דלא משיירא, ואפילו אי משיירא חזי ליה וקמבער ליה, זהו מה שנראה לי בפירוש סוגיא זו ודוק: ומה שכתב ומתחילת שעה ו' ולמעלה אסרוהו כו'. כתב הכסף משנה בסוף פרק א' [מהלכות חמץ ומצה] שאע"פ שבשעה ו' אסרוהו בהנאה, מכל מקום לא חייבוהו להוציאו מביתו קודם אותה שעה, ע"כ. ומיהו כיון שנכנסה שעה ו' ראוי להוציאו מן הבית מיד ולא יתעצל בכך וכדתנן [פסחים יא, ב] ושורפין בתחילת ו', ומשעה שאסור בהנאה אסור להאכילו לבהמת הפקר כדאיתא בירושלמי [פסחים] ריש פרק כל שעה, ועיין במה שכתבתי בסימן תמ"ה סוף סעיף א', והמחבר הזכירו בסימן תמ"ח סעיף ו': ומה שכתב ובשנת עיבור כו'. הב"י הביא בסימן תל"א [ד"ה ומ"ש אלא] בשם הרמב"ם [בפירושו למשנה ברכות פ"א משנה ב] דכל שעות המוזכרות בדברי חכמים הם שעות זמניות, ולפי זה הא דתנן [יא, ב] אוכלין כל ד' ר"ל שליש היום בין שהיום קצר או ארוך, וכתב על זה שכן היא דעת תרומת הדשן, ואולי כיון הרב ז"ל לתשובה ראשונה שהביא סברת הרמב"ם בשם תוספות ובשם אחד מן הגדולים [שו"ת מהרי"ל סימן קנב], אבל בסימן קכ"א שכתב [התרומת הדשן] דלעולם שרי לאכול עד ב' שעות קודם חצות מדאמרינן בגמרא [פסחים יא, ב] אדם טועה ב' שעות משמע דסבירא ליה להקל, על דרך משל הרי שהיה היום ארוך של ט"ז שעות לדעת הרמב"ם אינו רשאי לאכול אלא עד ה' שעות ושליש שעה, ולדעת תרומת הדשן יכול לאכול עד ו' שעות, וכך הבין ההגה, וכן דעת הב"ח [סימן תלא ד"ה ומ"ש], והעיקר כדעת הרמב"ם להחמיר, ויש סמך לדברי הרמב"ם ושעות דהכא הם שעות זמניות ולא שעות מעונתות מדאמרינן [שמות יב, טו] אך ביום הראשון, דאך חילק, ומדלא פירש יש לנו לחלק חצייה לאיסור וחצייה להיתר, אי נמי דאך הוא חץ כמו שפירש רש"י בריש פסחים [ה, א ד"ה אך חלק], ומעתה משמע ודאי שאם היום ארוך חציו להיתר וחציו לאיסור, ומינה ילפינן לד' שעות דרבנן דהוו שליש היום, ודע דשעות הללו התחלתן מעמוד השחר כמו שכתבתי בארוכה בהלכות שבת סימן רס"א בס"ד: 
סעיף ב 
ואם לא באו בעליו ימכרנו לגוי. כך הורה רבי יוחנן חקוקה בפרק קמא דפסחים [יג, א] וכתב בספר ב"ח [ד"ה ומ"ש והלכך] והפוסקים השמיטוהו וצ"ע למה, ע"כ. ואישתמיטתיה שהרי"ף הביאו בפרק המפקיד [כא, ב] והרמב"ם הזכירו בפ"ז מהלכות שאלה ופקדון [הלכה ג] והטור חזר והזכירו בחו"מ סימן רצ"ב [ריג, א] ושם מקומו אצל דיני השבת אבידה: ומה שכתב חייב לבערו בזמן איסורו. זהו לפי דעת הטור והמחבר בסוף סימן ת"מ שישראל שהפקיד חמצו אצל ישראל חבירו עובר עליו המפקיד, ולכן חייב לבערו אולי לא נזכר בעל החמץ למוכרו לגוי בקנין גמור או לבטלו. ואפשר שיצא להטור דין זה במכל שכן דהשבת אבידה דממונו כל שכן השבת אבידה דנפשו, וכן דעת הרוקח בסימן רס"ח. אבל לפי מה שהעליתי בסוף סימן ת"מ דבעינן תרתי לעבור עליו שיהא שלו וברשותו, הכא כל כמה דלא קיבל עליו הנפקד אחריות אינו עובר אחד משניהם ואינו מחייב לבערו, וכן יש להוכיח מן הסוגיא שאינו מחוייב המפקיד לבערו אלא למוכרו אם מוצא מדאמרינן בגמרא [פסחים יג, א] אמר רב יוסף כמאן אזלא הא שמעתתא דרבי כרשב"ג דתנן המפקיד פירות אצל חבירו אפילו הן אבודים לא יגע בהן, רשב"ג אומר מוכרן בבית דין מפני השבת אבידה. כלומר דאי אליבא דתנא קמא כי היכי דהתם לא יגע בהם הכא נמי לא יגע בהם, ואם איתא מי דמי, שאני הכא דאף תנא קמא מודה שמחוייב לבער כדי שלא יעבור המפקיד בבל יראה אלא ודאי כדאמרן, וכן משמעות הרי"ף והרמב"ם שלא הזכירו דין זה בכאן אלא בענין השבת אבידה, והכי נקטינן: 
סעיף ג 
אינו תופס דמיו. לשון הטור, מעשה וקנתה שפחה גויה ירקות בחמץ אחר ו' שעות והתירם ר"ת לפי שאינו תופס דמיו, כדאמרינן [חולין ד, א] חמצן של עוברי עבירה לאחר הפסח מותר מפני שהן מחליפים, ע"כ. והתוספות [פסחים כא, א ד"ה כל] והר"ן ז"ל בריש פרק כל שעה [שם ה, ב ד"ה כל] אהא דתנן [שם כא, א] עבר זמנו אסור בהנאה, כתבו ואסור למכור ואם מכר דמיו מותרים דאין תופס את דמיו כדתנן בפ"ב דקדושין [נו, ב] מכרן וקידש בדמיהן מקודשת, וכן הביא הטור בשם רשב"א [משאנץ, מובא במרדכי פסחים רמז תקפז] לקמן בסימן ת"נ וע"ש בב"ח [ד"ה ומ"ש הרב], ודע שנחלקו המפרשים ז"ל אם מותר גם כן לעצמו, ודעת רש"י בפרק רבי ישמעאל דעכו"ם [עבודה זרה נד, ב ד"ה למעוטי ערלה] ובפרק קמא דחולין [ד, ב ד"ה מפני שהן מחליפין] דדוקא לאחריני שרי אבל לדידיה אסיר מדרבנן, וכן נראה מדברי התוספות שם [ד"ה מותר] וסייעו לסברא זו מבעית רמי בר חמא דנדרים בפרק השותפין [מז, א], וכן נראה דעת הרא"ש בסוף פרק האיש מקדש [קידושין פ"ב סימן לא], אבל הרמב"ם כתב סתם בסוף פרק ח' מהלכות מאכלות אסורות [הלכה טז] והדמים מותרים. משמע בין לדידיה בין לאחריני, וכן דעת הרמב"ן [חולין ד, ב סד"ה דאמרינן] וכתב המגיד משנה [שם] שכן עיקר, וכן דעת הר"ן בריש פרק בתרא דעכו"ם [ל, א ד"ה גרסי'] וכן נראה מדברי התוספות והר"ן דריש פרק כל שעה שכתבתי לשונם לעיל, שכתבו סתם ואם מכר דמיו מותרים, משמע דאף למוכר עצמו מותר, וכן דעת רשב"א [משאנץ] שהביא הטור בסימן ת"נ, ומאי דקשה לסברא זו מההיא דפרק השותפין דנדרים [מז, א] כבר ישבו הרשב"א בחידושיו בחולין [ד, ב ד"ה בתוספות]. ובספר ב"ח [ד"ה מעשה] כתב שדעת ר"ת כרש"י [חולין ד, ב ד"ה מפני שהן מחליפין] ואף על פי כן התיר הירקות, דמאחר שהשפחה קנתה ירקות בלי ידיעתו של בעל  חמץ כלאחריני דמי, ונסתייע לזה מדהביא ראיה מההיא דחמצן של עוברי עבירה דריש חולין [ד, א] ולא אייתי מדתנן בקדושין [נו, ב] ואם מכרן וקדש בדמיהן מקודשת. ואין זה נכון, דלדעת רש"י שכתב בפרק קמא דחולין [שם] וז"ל, ואף על גב דהשתא נמי איסור הוא לגביה דהא מתהני מחמץ שעבר עליו הפסח, דאי לא דיהיב ליה לנכרי לא הוה יהיב ליה דידיה כו', משמע ודאי דהכא נמי אפילו קנתה השפחה ירקות בלי ידיעתו מה בכך סוף סוף הרי מתהני מחמץ. ולכן נראה לי שר"ת קאי בשיטת הסוברים דאף לדידיה שרי ולכך התיר הירקות לגמרי, והא דלא אייתי ראיה ממתניתין דקדושין, משום דהוה מצי למדחי דשאני התם דלחומרא, ולהכי אייתי מריש חולין שמותר אפילו מדרבנן ואף לדידיה, דאם לא כן מה מרויחים העוברי עבירה להחליף, ודלא כרש"י. וליכא למימר דדילמא שאני התם דקיימא לן כר' שמעון [פסחים כח, ב] דחמץ לאחר הפסח לא אסיר מן התורה ולכן לא אחמור רבנן בחליפין דידיה, אבל לאחר ו' שעות בערב פסח דהוי מן התורה מנא לן, דהא סברוה בריש חולין [ד, ב] דהא מני ר' יהודה היא דחמץ לאחר זמנו בלאו ואעפ"כ חליפין דידיה שרו, וכן עיקר, דאף לדידיה שרי, וכן דעת המחבר שכתב סתם אם קנו שום דבר כו' מותר, משמע דאף לקונים מותר, וכן נראה עוד מדבריו בסימן ת"ן סעיף ד' וכמו שכתבתי שם [אות ד] ודלא כהב"ח, נראה לי. ודע דלאו דוקא אחר ו' שעות עד הלילה אלא הוא הדין בחול המועד של פסח דזיל בתר טעמא, אלא מעשה שהיה כך היה וזה ברור: 


פרי חדש אורח חיים סימן תמד 
========================== 
סעיף א 
ומשיירין מזון ב' סעודות. בפרק אלו עוברין [פסחים מט, א] תנן י"ד שחל להיות בשבת מבערין את הכל מלפני השבת דברי ר"מ, וחכמים אומרים בזמנו, ר"א בר ר' צדוק אומר תרומה מלפני השבת וחולין בזמנן. ובפרק קמא [שם יג, א] (ת"ר) [תניא] י"ד שחל להיות בשבת מבערים את הכל מלפני השבת ושורפין תרומות כו', ומשיירין מזון ב' סעודות מן הטהורות כדי לאכול עד ד' שעות דברי רבי אלעזר איש ברתותא שאמר משום רבי יהושע אמרו לא זזו משם עד שקבעו הלכה כמותו. והרי"ף פסק בסוף פרק קמא [שם ה, ב] כרבי אלעזר איש ברתותא, ובפרק אלו עוברין [טז, א] כתב דקיימא לן כרבי אלעזר בר צדוק דקאי כרבי אלעזר איש ברתותא, והרמב"ם כתב בפירוש המשנה [שם פ"ג משנה ו] והלכה כרבי אלעזר בר צדוק, וה"ר אפרים [מובא בר"ן פסחים ה, א ד"ה ומיהוא] השיג על זה דבתרתי פליגי, דלרבי אלעזר איש ברתותא מבערין את הכל ואפילו חולין מלפני השבת ורבי אלעזר בר צדוק אמר חולין בזמנן, ופליגי נמי בתרומה, דרבי אלעזר בר צדוק סבר תרומה מלפני השבת בלא שיור כלל, ורבי אלעזר איש ברתותא סבר דמשיירין ממנה מזון ב' סעודות, ע"כ. ובב"י [ד"ה ארבעה] תירץ דהא דתנן [שם יג, א] מבערין את הכל מלפני השבת היינו בלא שיור כלל, וחכמים אומרים בזמנן, פירוש מבערין את הכל מלפני השבת חוץ ממה שצריכין לב' סעודות, ואם יותיר ממה ששיירו יבערו אותו בזמנו דהיינו ביום השבת, ועל דרך זה אמר רבי אלעזר בר צדוק חולין בזמנן, ונמצא שבחולין שוין רבי אלעזר בר צדוק ורבי אלעזר איש ברתותא שמבערים את הכל לפני השבת חוץ ממה שצריכים לב' סעודות, ואף על פי שבתרומה פליגי הרי"ף לא מיירי אלא לענין חולין שנהוגים בזמן הזה, ואינו מחוור כלל דא"כ טפי הוי ליה למיפסק כחכמים, דאתו לגמרי בכל כרבי אלעזר איש ברתותא, ומה שתירץ לזה הב"י אינו נכון. ועוד, שתירוץ זה אינו מעלה ארוכה לדברי הרמב"ם בפירוש המשנה דמשמע ודאי דסבירא ליה דקיימא לן כרבי אלעזר בר צדוק בכל דבריו. ועוד, דאי פירוש חולין בזמנן דקאמר רבי אלעזר היינו הנותר מהנצרך לב' סעודות, על כרחך כי קתני תרומה מלפני השבת ר"ל מלבד הב' סעודות, וחולין בזמנן ר"ל כל החולין אולי ימצאו לו אוכלים כיון שאוכליהם מרובים, וזו תשובה לדברי ה"ר אפרים לקושיא אחת. ולאידך קושיא דמשמע דבחולין נמי פליגי, תירצו המפרשים ז"ל דההיא דפ"ק דקתני מבערים את הכל מלפני השבת לאו בחולין קמיירי אלא במיני תרומות, ופרושי קמפרש כיצד שורפין כו', ובהכי סליקו דברי הרי"ף והרמב"ם כהוגן, ואף על פי שאין דרך הרי"ף לכתוב דיני תרומות כבר תירץ בב"ח [ריש הסימן] דמדלא כלל רבי אלעזר איש ברתותא דין חולין ותרומה ביחד דמבערין הכל ומשיירין מזון ב' סעודות, משמע דדוקא בתרומה משיירין אבל חולין בזמנן כרבי אלעזר בר צדוק ולזה הביאו הרי"ף: ואמנם דברי קיצור פיסקי הרא"ש בכאן קשים להולמן שבפרק א' [סוף הפרק] כתב וז"ל, י"ד שחל להיות בשבת מבערין את הכל מלפני השבת ומשיירין מזון ב' סעודות עד ד' שעות, ומשמע ודאי דבחולין מיירי וכמו שפסק בכאן בסימן זה וכשיטת הרמב"ם בחיבורו [חמץ ומצה ג, ג], ובפרק ג' [סוף סימן ו] כתב י"ד שחל להיות בשבת מבערין תרומה מלפני שבת וחולין בשבת, וכי היכי דלא תקשי דידיה אדידיה על כרחך לפרושי דחולין בשבת דקאמר היינו שיור מזון ב' סעודות וכפירוש הב"י [ד"ה ארבעה], ותרומה מלפני שבת דקאמר ר"ל שלא ישייר אפילו שיעור ב' סעודות, וזה הפך סברת רבי אלעזר איש ברתותא דקאמר דמשיירין מזון ב' סעודות מן הטהורות. והרא"ש [בקיצור פסקי הרא"ש שם] העתיק דברי הרי"ף [שם ה, ב] דמשמע דרבי אלעזר בר צדוק ורבי אלעזר איש ברתותא שניהם אמרו דבר אחד, ועוד דהא אמרינן בגמרא [יג, א] לא זזו משם עד שקבעו הלכה כמותו, ולזה י"ל שלא קבעו הלכה כמותו בשיור אלא בעיקר מחלוקתן אי שורפין תרומת בערב פסח או לא, ועדיין צ"ע. ומצאתי להטור בסימן תנ"ח שכתב בשם ר' מתתיה דקיימא לן מבערין הכל לפני השבת ומשיירין מזון ב' סעודות, וכתב עוד שאביו הרא"ש היה מבער מלפני השבת ומשייר מזון ב' סעודות, וזה סיוע לתירוץ הב"י: ומיהו לענין הלכה העיקר בזה כמו שכתב ה"ר אפרים [מובא לעיל בריש הסימן] דלרבי אלעזר איש ברתותא מבערין את הכל אפילו חולין מלפני השבת, שהרי דבריו הם דברי רבי מאיר בפרק אלו עוברין [פסחים מט, א], וכי היכי דמשמע התם דמיירי בחולין הכא נמי דכוותיה. ועוד, דאי פרושי קמפרש לא הוה ליה למימר ושורפין בוי"ו אלא שורפין וכשקבעו הלכה כמותו בכל דבריו קבעו מדלא ביארו בש"ס הפך מזה, וכן הרמב"ם חזר בו בחיבורו [שם] ואזיל בשיטה זו, וכפסק המחבר. ובירושלמי [פסחים פ"ג הלכה ו] אתיא דרבי אלעזר בר צדוק כרבן גמליאל דסבירא ליה בפרק קמא [סוף הלכה ה] חולין נאכלין כל ארבע ותרומה כל חמש כמה דתימה הלכה כרבן גמליאל, ודכוותיה הלכה כרבי אלעזר בר צדוק, ולדידן דלית לן כרבן גמליאל הכי נמי דלית הלכתא כרבי אלעזר בר צדוק, אלא חולין ותרומה שווין דמבערין הכל ומשיירין ב' סעודות כסברת רבי אלעזר איש ברתותא וכן עיקר: ומה שכתב לא במצה. כדלקמן בסימן תע"א בהגה [סעיף ב]: ומה שכתב וצריך לעשותה קודם שעה עשירית. דמשעה עשירית ולמעלה אסור לאכול מצה עשירה, ולההגה שכתב שיקיים הסעודה במיני פירות מותר לעשותה אף לאחר שעה עשירית כדלקמן בריש סימן תע"א, ומכל מקום בין שמקיים אותה במיני פירות בין במצה עשירה נכון (ליההר) [ליזהר] שלא יאכל אלא כזית כדי שיאכל בלילה מצה לתיאבון: כתב המרדכי [פסחים סוף רמז תקמג] דמביאין מים ללוש בליל י"ג ולא בערב שבת שמא יקדים קודם ערב שמש או יאחר ויחלל שבת, ועיין במה שכתבתי בסימן (תנ"ה) [תנח] סעיף א': 
סעיף ב 
וביום השבת יבטלנו. אף על גב דביטול מתורת הפקר נגעו בו ותנן בביצה [לו, ב] אין מקדישין ואין מחרימין כו' ומשמע דהוא הדין להפקר, הפקר דהכא קיל דבגילוי כל דהוא דלא ניחא ליה סגי ולהכי שרי אפילו בשבת, וכדאמרינן בפ"ק [פסחים ז, א] היה יושב בבית המדרש ונזכר שיש חמץ בתוך ביתו מבטלו בלבו אחד שבת אחד יום  טוב, בשלמא שבת משכחת לה כגון שחל י"ד להיות בשבת כו', ויש לדקדק על ההגה למה הזכיר זה הרי המחבר כתבו לקמן בסעיף ה' וו': יש להזהיר למזמר ולחזן שלא יאריכו בתפילה ושיאמרו אותה קצת במרוצה, ובפרט אם יש שמחה כדי שלא יבאו לידי חשש איסור חמץ: 
סעיף ג 
אין מבשלין וכו'. אני נוהג בביתי לבשל בקדירות חדשות ומוכנות לפסח, ובכף חדשה מוציאין התבשיל מן הקדירה ומניחים בקערות של חמץ, ואחר האכילה מקנחין אותן באצבע כדלקמן בסעיף ד' וכן נכון לעשות: ומה שכתב יש להדיחו מעט. אף על פי שבסימן שכ"ג [סעיף ו] נתבאר שאין מדיחין כלים אלא לצורך היום, כיון דאיכא קצת צורך מצוה צורך היום מיקרי וכמו שכתבו התוספות בריש פסחים [ה, ב ד"ה לא] דביעור חמץ הוי קצת צורך: 
סעיף ד 
ינער המפה שאכלו בה. אבל הפירורין אין צריך לבערן כדאמרינן בפ"ק דפסחים [ו, ב] הבודק צריך שיבטל מאי טעמא אי נימא משום פירורים הא לא חשיבי, כלומר וממילא בטלו ואפילו רואה אותם אין צריך לבער, ודלא כדמשמע מדברי הר"ן ז"ל [פסחים ג, א ד"ה אמר] ולאפוקי מסברת הריא"ז בפרק אלו עוברין [יד, א שלטי הגבורים ד"ה וי"א שכל] דלכתחילה צריך לבערן וליתא, וכן כתוב [בתרומת הדשן] בפסקים וכתבים סימן קס"ד הביאו הב"י בסוף סימן תס"ז [ד"ה כתוב בכתבי], והני מילי בדליכא כזית אבל אי איכא כזית שלם מיחייב לבעורי כדאמרינן בפ"ק דביצה [ב, א מתניתין] ובית הלל אומרים זה וזה בכזית, ואמרינן התם [ז, ב] דלענין ביעור פליגי, וכמו שכתוב בסימן תמ"ב סעיף ח': ומה שכתב על מנת שלא לצאת בו לרשות הרבים. הנה במרדכי בפ"ק דשבת [רמז רנב] הביא דעת היש מפרשים קמא שאסור ליתן מותר החמץ לגוי כיון שהדבר ידוע שיוציאנו חוץ לבית, ואידך יש מפרשים סבירא ליה דלהשים לפניו והוא יקח מותר אף על פי שידוע שיוציאנו, וסיים האור זרוע [ח"ב הלכות שבת אות נג] דלדידן דלית לן רשות הרבים דאורייתא מותר לתת להם אפילו ביד ואפילו ידוע שיוליכנו לחוץ, והביאו הב"י בסימן שכ"ה [צה, ב ד"ה ומ"ש או אפילו], ודין זה שכתב המחבר בכאן הוא מהגהות מיימוניות [שבת פ"ג אות ג] ובב"י בסימן הנזכר [שם] הביא בשם ההגהות עצמם דהיכא דאיכא משום דרכי שלום או בגוי אלם מותר לתת לו או לשלחו לו על ידי גוי אחר לדידן דלית לן רשות הרבים, ע"כ. ומשמע דדוקא מפני דרכי שלום שרינן אף על פי שהדבר ידוע שיוצאנו לחוץ, אבל בענין חמץ דוקא דבר מועט שרינן, אבל הב"י שהבין שם דהוא הדין להוציא חמץ מביתו בפסח ופסקו ההגה בסימן הנזכר [סעיף ב], משמע ודאי אפילו טובא, דומיא דגוי אלם, והכא לא קשרי אלא דבר מועט. ומיהו מאי דכתב המחבר על מנת שלא לצאת בו לרשות הרבים, לאו למימרא שצריך שיתנה עמו בכך, אלא כיון דהוי דבר מועט ואינו אומר לו בפירוש שיוציאנו אף על פי שהדבר ידוע שמוציאו שפיר דמי והכי  משמע מדברי ההגהות, יע"ש. ומסתברא דכל שאינו יותר מסעודה אחת דבר מועט מיקרי משום דאיכא למיתלי שיאכלנו בבית ולא יוציאנו חוצה. ולענין דינא נראה עיקר להחמיר כמו שכתב בכאן המחבר ודלא כדמשמע מההגה בסימן שכ"ה: 
סעיף ה 
מבטלו כו'. עיין מה שכתבתי בסעיף ב', ודע שבעל המאור [פסחים טו, ב] התיר לפרר ולזרות לרוח או להטיל לים שהרי אין בזה אב מלאכה ובלבד שלא יעבירנו ברשות הרבים והסכים עמו הב"ח [ד"ה תשובה], אבל במגיד משנה בפרק ג' [מחמץ ומצה הלכה ח] כתב שביום טוב אין לפררו ולזרותו ברוח, ויש לדחות דשאני התם דאסיר משום מוקצה משום דהוי זמן איסורו. ובב"ח [שם] הביא בשם הגהות סמ"ק [סימן צח אות ד] והרוקח סימן רס"ז שלא יזרה לרוח בשבת וכן מוכח מלשון המחבר והם דברי הרמב"ם בפרק ג' [מחמץ ומצה הלכה ח] וכן עיקר להחמיר: 
סעיף ז 
או לאכול סעודת אירוסין בבית חמיו. לשון הטור לאכול סעודה ראשונה של אירוסין או של סבלונות, ובב"י [ד"ה ומ"ש רבינו לאכול] הביא דסעודה שניה, דאיתא בגמרא [פסחים מט, א] פלוגתא דר' יהודה ורבי יוסי, דלר' יהודה רשות ולרבי יוסי מצוה, שהטור פסק כר' יהודה. וליתא דסעודה שניה המוזכרת שם היא של סבלונות כמבואר בדברי רש"י [ד"ה סעודה שניה] בסוגיא, וכן בתוספות [שם ד"ה תניא] וכבר השיג הב"ח [ד"ה ההולך], ונמצא לפי דעת הרא"ש [שם פ"ג סימן ח] והטור שאם היא סעודה ראשונה של אירוסין לאפוקי סעודה שניה בלא סבלונות או של סבלונות אף על פי שהיא שניה סעודת  מצוה מיקרי, והיינו כשנוייא קמא דבש"ס אוקימנא דמתניתין כר' יוסי ולדידיה אירוסין וסבלונות נכלל בכלל סעודת אירוסין דמתניתין, אבל דעת הרי"ף [טז, א] והרמב"ם [חמץ ומצה ג, ט] דקיימא לן כשנוייא בתרא דמתניתין ר"י היא, ומיירי בסעודה ראשונה, ואידך ברייתא דקרי לסעודת אירוסין רשות היא בסעודה שניה, נמצא דלא מיקרי סעודת מצוה אלא סעודה ראשונה וכפסק המחבר ז"ל, וכן עיקר. ודע דלאו דוקא הוא עצמו לאכול בבית חמיו אלא הוא הדין לכל אדם שהולך לאכול בסעודה של מצוה כמבואר בדברי הרמב"ם בפרק ג' [שם], ומתניתין דנקטיה בחתן ההולך לבית חמיו משום דההיא בכל גוונא איכא מצוה לאפוקי אחרים, דאמרינן בסוף פרק אלו עוברין [מט, א] כל סעודה שאינה של מצוה אין תלמיד חכם רשאי ליהנות ממנו, כגון מאי אמר רבי יוחנן כגון בת כהן לישראל ובת תלמיד חכם לעם הארץ. ועיין בהרמב"ם ובכסף משנה בפרק ה' מהלכות דיעות [הלכה ב]: ומה שכתב ונזכר שיש לו חמץ בביתו. לרבותא דסיפא נקטיה דאפילו בודאי חמץ אי ליכא שהות יבטלנו בלבו, אבל אי איכא שהות אפילו על ספק חמץ יחזור וזה ברור: ומה שכתב ואם לאו יבטלנו בלבו. ואם הגיע זמן איסורו שאינו יכול לבטל, אפילו דליכא שהות יחזור ויבער ואף על הספק, לפי מה שהעליתי בריש סימן תל"א דאף בספק חמץ חייב לבדוק או לבטל מן התורה והטעם משום דלאו דחמץ עדיף דקדים איסוריה: ומה שכתב ואם יצא לצורך עצמו. לשון המשנה בסוף פרק אלו עוברין [פסחים מט, א] לשבות שביתת הרשות, ופירש רש"י [ד"ה לשבות שביתת הרשות] לקנות שביתה בעירובי תחומין והקשו עליו [תוספות ד"ה לשבות] דהא קיימא לן דאין מערבין אלא לדבר מצוה, ותירץ בב"ח [ד"ה היה] דהני מילי במערב בפת אבל במערב ברגליו אפילו לדבר הרשות יכול לערב לכתחילה, וכמו שכתב הב"י בסימן תט"ו [ד"ה ומ"ש ומיהו], וכתב עוד דלדעת הטור שאינו מחלק בכך אם כן למה כתב בעירוב לצורך דבר הרשות דחוזר הלא אין מערבין כלל לדבר הרשות. ואין זה כלום שהרי ביאר בטור שאפילו הלך לערב כדי לילך ללמוד בפני רבו חשוב דבר הרשות, נמצא שערב לדבר מצוה וקרי ליה רשות לגבי מילת בנו, וכאן שנה רבי שהמעשה גדול מהתלמוד כדאיתא בירושלמי [שם פ"ג הלכה ז] ופסקו הרא"ש [שם פ"ג סימן ח], והרמב"ם [חמץ ומצה ג, ט] כתב סתם כלשון המשנה משום דאסיקנא בסוף פרק קמא דקדושין [מ, ב] תלמוד גדול שהתלמוד מביא לידי מעשה, ואף על פי שאין מערבין לדבר הרשות אם עירב מהני לדעתו כמו שכתב הב"י בסימן  תט"ו [שם], וזה כיון שהחזיק בדרך חשוב דעבר אלא דיחזור כדי לבער חמץ כן כתב בב"ח [שם], ואין זה מחוור אלא כדשניין מעיקרא: ומה שכתב עד כביצה. אף על גב דקיימא לן כבית הלל בפ"ק דביצה [ב, א] דזה וזה בכזית ואמרינן התם דפליגי לענין ביעור, מכל מקום לענין תורה כיון דמדאורייתא בביטול בעלמא סגי לא אחמור רבנן עליה כל כמה דליכא כביצה: אין לסדר השולחן לצורך הלילה אלא יסדרנו בערב שבת מהר"י ווייל סימן קצ"ג, והוא הדין דאין מסדרין השולחן ביום ראשון של פסח לצורך הלילה, ספר כנסת הגדולה [הגה"ט]. ופשוט הוא דהא לא קיימא לן כר' ישמעאל דקאמר בפרק אלו קשרים [שבת קיג, א] דמציעין את המטות מיום הכיפורים לשבת וכל שכן משבת ליום טוב: 


פרי חדש אורח חיים סימן תמה 
========================== 
סעיף א 
[כיצד ביעור חמץ שורפו או פוררו]. המחבר העתיק דברי הרמב"ם [חמץ ומצה ג, יא] ובפרק כל שעה [פסחים כא, א] תנן ר' יהודה אומר אין ביעור חמץ אלא שריפה וחכמים אומרים מפרר וזורה לרוח או מטיל לים, ובפ"ק דפסחים [יב, ב] אמרינן דאף לר' יהודה בשעת ביעורו השבתתו בכל דבר, וכבר העלינו בריש סימן תל"א שהעיקר כפירוש ר"ת דשעת ביעורו הוא שעה ששית דאז השבתתו בכל דבר, משם ואילך דוקא בשריפה. ובגמרא [שם כח, א] רבה סבירא ליה חמץ דלשאר נהרות קאזיל בעי פירור, ור' יוסף סבירא ליה דכיון דממאיס לא בעי פירור, לאפוקי חיטי או חמץ קשה שאין המים ממיסין אותו. והרי"ף [ה, ב] לא הביא אלא משנה כצורתה משום דדעתו לפסוק כרב יוסף וכסברת הרמב"ם, ואף על גב דרבה ורב יוסף הלכה כרבה בר מתלת, הכא פשטא דמתניתין מסייע לרב יוסף דלא אדכר פירור אלא בזירות לרוח אבל במטיל לים משמע דאפילו בעיניה, ולא הזכיר דבחיטי צריך פירור משום דפלוגתא דר' יהודה וחכמים הויא בתר איסורא, ודין זה אינה מצוי כל כך שכל העולם מבערים קודם סוף שש, אבל הרא"ש [שם פ"ב סימן ג] והר"ן [ה, ב ד"ה כל] וכן דעת הטור לפסוק כרבה כפי הכלל, ובשאר נהרות בעי פירור ובים המלח לא בעי פירור, והטור לא הזכיר דין ים המלח לפי שאינה מצוי ורבינו אפרים [מובא בבעל המאור דלקמן] והמאור [ז, א ד"ה איבעיא] כתבו דנקטינן חומריה רבה ור' יוסף ואף בים המלח בעי פירור לסברא זו, ולענין דינא סברת הרא"ש נראה עיקר, ודלא כהמחבר. ומיהו במאי דפסק כחכמים כן הסכמת רוב הפוסקים ועיקר, וכדמוכח מפלוגתא דרבה ור' יוסף, ואף על פי שיש לדחות דנפקא מינה לדעת ר"י לשעת ביעורו מכל מקום  העיקר כדכתיבנא, וכבר כתבו בתוספות [כח, א ד"ה ותנן] דרבנן דהכא מצו סברי כרבנן דפרק כל הצלמים [ע"ז מג, ב] דאמרו לו אף היא נעשה זבל, והא דשרו הכא משום דבחמץ כתיב לא יאכל ואינה אסור אלא בדרך הנאה ואף על גב דשלא בדרך הנאתו אסיר מיהא מדרבנן, מכל  מקום התירו בביעור חמץ על ידי פירור ולא חששו לכך, אבל בעבודה זרה לא כתיב אכילה, ואסור אפילו שלא כדרך הנאה: וכתב בכסף משנה בפרק ג' [מחמץ ומצה הלכה יא] דדוקא מתחילת שש ולמעלה שהוא זמן איסורו בעינן זריקה לים, אבל קודם שש בהוצאה מרשותו סגי, ואותם בני אדם המשימים חמץ בצידי רשות הרבים בשעה ששית ושביעית שלא כדין הם עושים שמשיגיע שעה ששית צריך לבערו מהעולם, ועיין במה שכתבתי בסעיף ג' ובב"י [ד"ה כתבו] מה שהביא בשם הגהות מיימוניות [חמץ ומצה פ"ג אות כ] בסימן זה מהא דגרסינן בירושלמי בריש פרק כל שעה [פסחים פ"ב] שבשעה שאסור בהנאה שאסור לאכילה לבהמת הפקר וכן עיקר, ואף על גב דלקמן בסימן תמ"ו [סעיף ג] יתבאר  שחמץ שנתגלגל מגגו של ישראל שדחפו בקנה וסגי בהכי, שאני התם שאין חמצו של ישראל ולא זכה בו כמו שאכתוב לשם בסייעתא דשמיא: 
סעיף ב 
ואם בישל או אפה אותה הפת ואותו התבשיל אסורים בהנאה. זה תלוי בפלוגתא דלעיל [סעיף א], ולשיטת הפוסקים כר' יהודה דאין ביעור חמץ אלא שריפה הא קיימא לן [תמורה לד, א] דכל הנשרפין עפרן מותר, ואם אפה את הפת כשאבוקה כנגדו או בגחלים לוחשות למאן דאמר אסור משום דקיימא לן [פסחים כו, ב] יש שבח עצים בפת, אבל בגחלים עוממות אסור לכתחילה לבשל וכמו שכתוב בתוספות בפרק כל שעה [שם ד"ה בישלה], אבל אם בישל שרי לפי שיטה זו והא מקלא קלי איסוריה ואינו בעין ואפרו מותר אפילו לכתחילה, אבל לפי שיטת המחבר והוא העיקר, דהלכה כחכמים דמפרר וזורה לרוח, אינו מן הנשרפין ואפרו אסור ואף בדיעבד, ובגחלים עוממות אסור דהא אפילו אפרו אסור וכל שכן הגחלים והרי האיסור בעין, וכמו שכתב הרא"ש [שם פ"ב סימן ב] בשם ה"ר יונה, וכן כתב הר"ן בפרק כל שעה [שם ו, ב ד"ה תנור] וכן דעת הרמב"ם [ג, יא] ולאפוקי מהכסף משנה [שם] שהביא בשם הרבינו מנוח [שם] דדוקא כשאבוקה כנגדו ובספר ש"ך ביו"ד סימן קמ"ב [ס"ק י] האריך בזה והביא ראיה מתוספתא דפ"ק דערלה [הלכה ז] כדכתיבנא, אך קשה לי מהא דגרסינן בפרק כל שעה [כז, ב] בעא מיניה רמי בר חמא מרב חסדא תנור שהסיקו בעצי הקדש ואפה בו הפת לרבנן דשרו בקמייתא מאי, אמר ליה הפת אסורה, ומה בין זו לערלה אמר רבא הכי השתא ערלה בטלה במאתים כו', ואם איתא מאי קמבעיא ליה ומאי האי דאמרינן ומה בין זו לערלה הא ודאי שנא ושנא דשאני הקדש דאפרו אסור כדאיתא בברייתא דמייתי התם, ואין לומר דברייתא לא שמיע להו דהא רמי בר חמא שמע ליה, וצ"ע. ומדקאמר סתם אותו פת ואותו תבשיל אסורים בהנאה משמע דלית ליה תקנתא בהולכת הנאה לים המלח, וכתב המגיד משנה [חמץ ומצה ג, יא] שכן עיקר. וגם אי שרי למוכרו לגוים חוץ מדמי איסור אבארנו לקמן בסימן (תמ"ו) [תמז] בסעיף א' בסייעתא דשמיא: 
סעיף ג 
יכול להשליכו במקום שהעורבים מצויים שם. דוקא במקום הפקר כמו שכתבתי לעיל בסימן תל"ג סעיף ו': ומה שכתב לא יניחנו שם ולא יבערנו. הטעם כמו שכתבתי בסעיף א' דמשהגיע שעה ששית צריך לבערו מן העולם, ומיהו, ממה שכתבתי לעיל [סוף סעיף א] בשם הכסף משנה משמע דכל שהוציאו מרשותו קודם שש סגי בהכי, ואפשר דהני מילי במוכרו לגוים וכיוצא וכמו שכתב המחבר בתחילת סעיף ב', אבל הכא כיון שישנו החמץ במקום שהשליכו אף על גב דהמקום הוי הפקר צריך להוציאו משם מדרבנן, אבל קשה דזה מניין לו. ובירושלמי בפרק כל שעה [פסחים פ"ב הלכה ב] גרסינן לא יראה לך, אית תנויי תני לך אין אתה רואה, רואה את בפלטיא. אית תנויי תני אפילו בפלטיא, לא קשיא הא בשהפקירו קודם לביעורו הא בשהפקירו לאחר ביעורו, אלמא דכל שהשליכו במקום הפקר קודם זמן איסורו יכול להניחו שם. ועוד קשה שדין זה הוציאו מההגהות מיימוניות [חמץ ומצה פ"ג אות כ] ושם כתוב וז"ל, ואם נמצא חמץ אחר זמן איסורו אין להניחו שמה כדי שיקחוהו העורבים דעיקר ביעור חמץ הוא שריפה, דמשמע דלרבנן יכול להניחו שמה, והמחבר פסק כרבנן וצ"ע: ומה שכתב ישרוף הכלי. אין טעם וסמך לזה: צריך שיבער חמץ על מנת שלא לזכות בו וכמו שכתבתי לקמן בסימן תס"ז סוף סעיף ט' בס"ד, יע"ש: 


פרי חדש אורח חיים סימן תמו 
========================== 
סעיף א 
ואם הוא יום טוב כו'. בפ"ק דפסחים [מ, א] אמר רב יהודה אמר רב המוצא חמץ בביתו ביום טוב כופה עליו את הכלי, וכתב הר"ן [ב, ב ד"ה המוצא] ואף על  גב דקיימא לן מתוך שהותרה הבערה לצורך הותרה נמי שלא לצורך, הני מילי היכא דאיכא צורך היום קצת אבל הכא ליכא דהא נפק ידי חובה בביטול, משמע שאם לא ביטל יכול לשורפו. וזה דעת ה"ר יחיאל [מובא בב"י ד"ה המוצא] וכן דעת הרשב"א בתשובות [ח"א] בסימן ע"א: אלא שכתב שם שיראה מלשון רש"י [שם ה, ב ד"ה ש"מ] שאינו מותר לשורפו לכולי עלמא שכן כתב בפ"ק דפסחים [ה, א] בהא דאמרינן התם רבי עקיבא אומר אינו צריך, הרי הוא אומר אך ביום הראשון ומצינו הבערה שהוא אב מלאכה, ואמרינן עלה שמע מינה מדרבי עקיבא תלת, שמע מינה אין ביעור חמץ אלא שריפה, ושמע מינה לא אמרינן הואיל והותרה הבערה לצורך הותרה נמי שלא לצורך, וכתב הרב ז"ל [הרשב"א בשו"ת שם] אין ביעור חמץ אלא שריפה ויליף לה מנותר, דאי השבתתו בכל דבר סבירא ליה לוקמא ביום טוב ויבערנו בדבר אחר ויאכילנו לכלבים, דאלמא דוקא להאכילו לכלבים הא לשרפו לא, וליתא אלא הוא הדין בשריפה. וכן מצאתיה בירושלמי בריש פרק במה מדליקין [שבת פ"ב הלכה א] דגרסינן התם מהו להצית את האור במדורת חמץ, מאן דיליף לה מנותר אסור, מאן דלא יליף לה מנותר מותר, עכ"ל הרשב"א: ולי נראה דפשט הירושלמי הוא כך, מהו להצית את האור במדורת החמץ מערב יום טוב והיא דולקת והולכת ביום טוב, מאן דיליף לה מנותר וסבירא ליה דאין ביעור חמץ אלא שריפה אסור דומיא דנותר דכתיב עד בקר שני באש תשרופו, ואסור לשורפו אף מערב יום טוב כדאיתא התם [בירושלמי], משום דלא דמי לשבת דכתיב לא תעשה כל מלאכה, שר"ל שאתה לא תעשה אבל המלאכה נעשית מאליה, ומאן דלא יליף לה מנותר מותר. וזהו דוקא בערב יום טוב אבל ביום טוב לא מיירי, ומה שהשיב הרב [הרשב"א] ז"ל על שיטה זו דאפילו הכי שמעינן שפיר שאפילו ביום טוב עצמו מותר, והיא הנותנת שכל שריפתו ביום טוב בעצמו אסור אפילו להצית בו את האור מערב יום טוב והיא דולקת והולכת ביום טוב, ליתא, דלמאן דאמר לא אמרינן הואיל והותרה הבערה לצורך, ביום טוב אסור ובערב יום טוב מותר דומיא דשבת, ולפיכך הוזקק רש"י [שם] לפרש דאי השבתתו בכל דבר סבירא ליה, לוקמיה ביום טוב ויבערנו בדבר אחר, דאם איתא דאף בשריפה מותר היכי שמעינן מדרבי עקיבא דאין ביעור חמץ אלא שריפה, דילמא סבירא ליה דהשבתתו בכל דבר ולפי שבכלל תשביתו היא ההבערה גם כן, וסבירא ליה דלא אמרינן הואיל והותרה הבערה כו', על כרחך לפרושי דוביום הראשון ר"ל מערב יום טוב ולהכי כתב דאי מהא לא אירייא, דכיון דסבירא ליה השבתתו בכל דבר מצי לאוקמי קרא בשאר השבתות חוץ מהבערה וביום טוב קמיירי, אלא על כרחך סבירא ליה דאין ביעור חמץ אלא שריפה. ומהא דכתב רש"י ז"ל בפרק כל שעה אהא דתניא [פסחים לו, א] אין לשין עיסה בפסח ביין ושמן ודבש ואם לש תשרף מיד, וז"ל [רש"י ד"ה אין לשין את העיסה], ובמועד קאמר ולא ביום טוב דהבערה  שלא לצורך היא, ליכא ראיה נמי דאין מותר לשורפו, דשאני התם שעדיין לא החמיצה, ולהכי אי הוי ביום טוב יבטלנה מקודם שתחמיץ ובהכי לא קעבר אבל יראה, אבל לעולם דבמוצא חמץ בביתו ביום טוב ולא ביטל דמצי לשורפו, ומיהו ממה שכתב בפירוש המימרא וז"ל  [רש"י שם ו, א ד"ה] כופה עליו כלי, דהא לא חזי לטלטולי ואפוקי, ומיהו בבל יראה לא עבר דהא בטליה בלביה מאתמול כו', שמעינן מיהא שאם לא ביטל מצי לפרר ולזרותו לרוח: והטור הביא בשם יש אומרים דאפילו לא ביטלו שיש בו איסור דאורייתא לא יוציאנו, כיון שאינו יכול לבערו כדינו דהיינו בשריפה לר' יהודה, משמע דהיינו טעמא דאע"ג דאיכא מצוה בשריפה מיקרי הבערה שלא לצורך, דהא קיימא לן דאין שורפין קדשים ביום טוב אף על גב דאיכא מצוה בשריפתה. ועוד, דלא אמרינן מתוך אלא  בהנאה השוה לכל נפש כדאיתא בפ"ק דכתובות [ז, א], וכן כתב הכסף משנה [חמץ ומצה ג, ח] וכן כתב הר"ן בפרק קמא דביצה [ג, ב ד"ה ודאמרינן] לענין הוצאת המת ביום טוב ראשון,  וכיון דלא מצי לקיים מצוה דאורייתא לא יפררנו גם כן, משום דאיסור מוקצה דרבנן והך ביעור דרבנן ומאי אולמא דהאי מהאי. אבל לרבנן דסבירא להו דהשבתתו בכל דבר, נהי דלא מצי לשורפו מצי לבערו בענין אחר. והני יש אומרים סבירא להו כפירוש רבינו תם בההיא דפרק קמא [פסחים יב, ב ד"ה אימתי] דשעת ביעורו היינו שש, וקשה טובא לסברא זו דכי היכי דלרבנן מצי לפררו גם לר' יהודה יבערנו בכך, ומה בכך אם אינו מקיים מצות תשביתו מכל מקום כדי שלא לעבור בבל יראה ובל ימצא יוציאנו מרשותו, אבל המגיד משנה כתב בפרק ג' [דחמץ ומצה הלכה ח] שדעת הרמב"ם נראה שאף בלא ביטול אינו יכול לשורפו ביום טוב ולא לפררו ולזוררו לרוח, וכן דעת התוספות בפ"ק דכתובות [ז, א ד"ה מתוך], וכן עיקר, דאסור לשורפו מדרבנן משום מוקצה דאסור לטלטלו, ואף על גב דלא ביטל וקעבר אבל יראה הא אמרינן בהאשה רבה [יבמות פט, ב] דבית דין מתנין לעקור דבר מן התורה בשב ולא תעשה, וכן נראה מדברי המחבר שסתם, וכן פסק מהר"ם מלובלין בסימן (ה') [כ] ע"ש, והכי משמע מהא דאמרינן בפ"ק [פסחים ו, ב] הבודק צריך שיבטל, ופרכינן וכי משכחת לה ליבטלה, ומשני דילמא משכחת לה לבתר איסורא ולא מצי מבטיל, ואכתי קשה וכי משכחת לה לשרפה או יוציאנה מן הבית לפי פירוש התוספות [שם ד"ה ודעתיה] שהוא המחוור באותה סוגיא, דאי לפירוש רש"י [שם ד"ה ודעתו עליה] איכא למימר שאע"פ שאינו חס עליה לבטלה, מכל מקום חס עליה לשורפה או להוציאה מן הבית, אלא משמע דאכתי איכא למיחש דילמא משכח לה ביום טוב ולא מצי לטלטלה ולהכי צריך שיבטל מיד. ומיהו מהא דאמרינן התם [ז, א] בתלמיד היושב בבית המדרש ונזכר שיש לו עיסה מגולגלת בתוך ביתו דקדים ומבטל לה מקמי דתחמיץ, ודייקא נמי דקתני היה יושב בבית המדרש כלומר ואי בחמץ גמור אפילו יושב בביתו נמי לית ליה תקנתא אלא בביטול, אבל השתא דלא החמיצה אי הוה יושב בביתו היה בידו לאפותה, ליכא לאתויי ראיה דלא מצי לטלטלה, דאם איתא דמצי לטלטלה לעולם דמיירי בחמץ גמור ולפי שיושב בבית המדרש סגי ליה בביטול, שאילו היה בביתו היה שורפה ומוציא מן הבית, דהתם כיון דהוה משמע לן דביטול מהני לבתר איסוריה ודאי דאסור לטלטלה, דהא נפק ידי חובה בביטול ושפיר קדייק תלמודא דמיירי מקמי דתחמיץ. אבל למאי דקיימא לן דביטול לא מהני לבתר איסוריה, וההיא ברייתא מתוקמא דוקא קודם שתחמיץ לעולם דכל שלא ביטל מצי לטלטלו ולשורפו כדי שלא לעבור עליו, ומכל מקום הדין דין אמת וכדכתיבנא: כתב הריב"ש בתשובה סימן ת"א הביאה הב"י [ד"ה כתוב] דאם החמץ הוא ברשות הרבים הרי הוא כשל הפקר, ואם כן כל שכן שאסור לטלטלו שהרי יזכה בו בהגבהתו והוה ליה חמץ שלו וקעבר עליה, ע"כ. ואף על  גב דחמץ מאיסורי הנאה הוי, שייך זכייה ביה כדאמרינן בריש פרק כל הצלמים [עבודה זרה מב, א] אמתניתין דמייתי התם ישראל אינו מבטל עבודה זרה של נכרי אמאי תהוי כעבודה זרה שנשתברה מאיליה, ומשני גזירה דילמא מגבה לה והדר מיבטיל לה והוי עבודה זרה בידי ישראל, וכל עבודה זרה ביד ישראל אינה בטלה לעולם. ומיהו אפילו אין דעתו לזכות בו דבר ברור הוא שאסור לטלטלו אף בחול המועד דילמא אתי למיכל מיניה, וכן מבואר בדברי הרב הנזכר ז"ל: עוד כתב בתשובה הנזכרת שלקנות חמץ לצורך הגוי במעותיו של גוי בחול המועד איסור גמור הוא ועובר עליו, שהרי אחריות החמץ עליו והביאו ההגה בסימן ת"נ סעיף ו': 
סעיף ב 
דינו כחול המועד לענין זה. כן כתב הב"י [סד"ה המוצא חמץ] בשם ארחות חיים [הלכות חמץ ומצה סימן כה]. ומשמע ודאי דסבירא ליה לארחות חיים דהא דאמרינן [פסחים ו, א] המוצא חמץ בביתו ביום טוב כופה עליו את הכלי, מיירי בלא ביטל וכסברת היש אומרים שהביא הטור, ולפיכך ביום טוב שני שהוא מדרבנן מותר לשורפו כדי שלא לעבור עליו, ולענין דינא אינה מכוון להלכה דכל דתקון רבנן כעין דאורייתא תקון, ואף ביום טוב שני העמידו דבריהם אף אם לא ביטל משום דמוקצה הוא ובית דין מתנין לעקור דבר מן התורה בשב ואל תעשה וכמו שכתבתי לעיל [ס"ק א], וכן כתב הב"ח בסוף סימן זה [ד"ה פסקי] דאינו מבערו אף ביום טוב שני: 
סעיף ג 
גגו של עכו"ם עד כופה עליו כלי. הכי איתא בירושלמי בפרק כל שעה [פסחים פ"ב הלכה ב]: ומה שכתב הרי זה דוחפו בקנה. אף על גב דחצרו של אדם קונה לו [בבא מציעא יא, ב] ואף באיסורי הנאה וכמו שכתבתי בסמוך [לעיל אות א ד"ה כתב הריב"ש], מכל מקום היתרא ניחא ליה דליקני איסורא לא ניחא ליה דליקני, וכמו שכתב הטור בסימן תמ"ח והיינו טעמא שדוחפו בקנה מדרבנן דילמא אתי למיכל מיניה, והא דקתני הרי זה דוחפו בקנה לאו למימרא שאע"פ שהחמץ רחוק שאין ידו של אדם מגעת לשם שצריך לדוחפו, דהא קתני סיפא [דהסעיף] דאם היה בשבת או ביום טוב כופה  עליו את הכלי, אלא אורחא דמילתא נקט לפי שלפעמים לא יוכל להשליכו לגגו של גוי אלא ע"י קנה. ומיהו משמע שהדין דין אמת משום דדמי לככר בשמי קורה שנתבאר בסוף סימן תל"ח [אות ב] שחייב לבערו משום שלפעמים יפול מהקורה, והכי נמי איכא למיחש שמא יגלגלנו הרוח למקום שיד האדם מגעת ואתי למיכליה, אבל ליכא לפרושי דדוקא בדחיפה בקנה התירו אבל לא לטלטלו בהדיא ביד דילמא אתי למיכל מיניה, דהא אמרינן בפ"ק דפסחים [יא, א] אמתניתין דר' יהודה אומר בודקים אור י"ד הוא עצמו מחזר עליו להוציאו מרשותו מיכל קאכיל מיניה, בתמיה, אבל בהגהות מיימוניות [דפוס קושטא ד, ד אות ב] והריב"ש [שו"ת סימן תא] כתבו שדוקא בדחיפה בקנה התירו אבל אסור לטלטלו ביד, ובתרומת הדשן [סימן קלה] נתן טעם לזה, עיין בב"י [ד"ה כתוב בהגה"מ] ולפי שיטת רש"י שכתבתי בסימן תל"ה [אות א] דהיכא דענוש כרת אף לרבנן חיישינן דילמא אתי למיכל מיניה, ניחא טפי שלפיכך לא התירו אלא בדחיפת קנה, ולענין דינא יש להחמיר כסברת הגהות מיימוניות: 
סעיף ד 
[דאזלינן בתר בתרא]. כל (הסימן) [הסעיף] מבואר בפ"ק דפסחים [ז, א] והטור הזכירו והרי"ף והרא"ש השמיטוהו לפי שאין דין זה מצוי כל כך, אך תימא על הרמב"ם שהשמיטו ובאמת בסוגיא דפסחים מוכחא ודאי דאזלינן בתר בתרא אף כנגד הרוב ולקולא וכן מוכח באלו מציאות [כו, א] וכן מוכח בדברי הרב ז"ל בפרק י"ו מהלכות גזילה ואבידה [הלכה יא] וכן בפרק ו' מהלכות מעשר שני [הלכה ט] הזכיר טעם שוקי ירושלמים עשויים להתכבד. אך קשה טובא שבפרק הנזכר [הלכה יא] העתיק ברייתא דמייתיה בפ"ק דפסחים [ז, א] תיבה שנשתמשו בה מעות מעשר שני במעות חולין אם רוב חולין חולין אם רוב מעשר מעשר, ולא הזכיר אחד מהשלשה אוקימתות שנאמרו בזה בגמרא [שם], ובכסף משנה [שם] כתב דצריך טעם למה, והיה אפשר לומר דסבירא ליה להרב ז"ל דהני אוקימתות לא נאמרו אלא לפי דעת המקשן שהקשה בההיא ברייתא דניזיל בתר בתרא, אבל לפום קושטא דמילתא לא קשה מידי דהא בתיבות שמשתמשים בהם אין דרך לכבד, ולא דמי לשוקי ירושלים ולההיא דפת שעיפשה [פסחים שם] שכן דרך לכבד, ולהכי לא אזלינן בתר בתרא אלא בתר רובא, ואפשר נמי דסבירא ליה דהא דאמרינן דשרבתה מצה, ר"ל שרבו ימי מצה עילויה דהויא פירוש דחיקא, אלא ר"ל דכיון דלא ידעינן אי חמץ או מצה היא דאזלינן בתר רובא, לפי שאין אדם חייב לכבד תיבות שנשתמשו בהם חמץ וכדקא סלקא דעתך מעיקרא ולא הזכירו, לפי שזה נלמד מדין תיבה שנשתמשו בה מעות חולין ומעות מעשר שהזכיר בהלכות מעשר שני [שם], ועדין צ"ע: 


פרי חדש אורח חיים סימן תמז 
========================== 
סעיף א 
חמץ בפסח אוסר תערובתו. פירוש בין שממשו של חמץ נימוח, בין שישנו בעין וליכא אלא טעמו הוי במשהו, הרשב"א בתשובה [ח"א] בסימן ל' ונ"ג, וכן מתבאר מדברי המחבר בסימן זה [סעיף ה] ובסימן ת"ס [סעיף ג] ואפילו משהו מחמץ נוקשה אסור מדרבנן דכל דתקון רבנן כעין דאורייתא תקון, ועוד דלא פלוג רבנן, וכן כתוב בפסקי מהרא"י [תרומת הדשן חלק ב] בסימן קפ"ו וכן עיקר, אף על פי שאין דעת הרמב"ם כן וכמו שאכתוב בסימן תס"ז סעיף ט' בסייעתא דשמיא, יע"ש. ומיהו לדעת הרמב"ם [מאכלות אסורות טו, ט] והרמב"ן [במלחמות פסחים ז, ב] דסבירא להו דטעם איסור חמץ במשהו הוא מפני שיש לו מתירין, הרי כתב ההגה ביו"ד בסימן ק"ב סעיף ד' דהא דדבר שיש לו מתירין לא בטיל היינו דוקא כשממשות האיסור בתערובת אבל טעמו בטל. ויראה דהכא נמי דינא הכי, וכן כתב ריא"ז [פסקי ריא"ז פסחים פ"ב הלכה ב אות ו] (ובספר כנסת הגדולה בלשון ראשון של הגהת ב"י נשתבש במה שכתב שם ושכח שלטעם אין לו ביטול דרבנן ולדעת רוב הפוסקים טעם כעיקר דאורייתא). ואפשר דכי היכי דדבר שיש לו מתירין ליתי אלא במינו, אבל שלא במינו בנותן טעם ובחמץ החמירו בו וכמו שכתב הרמב"ם בפרק ט"ו מהלכות מאכלות אסורות [הלכה יב] י"ל דאף לענין טעמו החמירו בו, ועוד שבש"ך בסימן הנזכר [יו"ד שם ס"ק ט] האריך להוכיח בכמה הוכחות מן הפוסקים דאפילו טעמו לא בטל, יע"ש: ומה שכתב במשהו. דע דהיינו דוקא בתערובת ראשון, אבל אם נפל משהו למקום אחד שהרי נאסר הכל אם נפל מאותו התערובת למקום אחר אינו אוסר במשהו. וראיה מהא דאמרינן [חולין] בפרק גיד הנשה דף ק' [ע"א] לרבי יהודה דמין במינו לא בטיל, שאם חתיכת נבילה נתנה בחתיכה אחרת של היתר חתיכה נעשית נבילה ואוסרת שאר חתיכות, וכתבו בתוספות [שם ד"ה בשקדם] בשם ר"ת דאע"ג דהיא גופא מיתסרא בכל שהו מכל מקום לא אמרינן שתעשה נבילה לאסור כל האחרות, כיון שהיא עצמה לא נאסרה אלא ע"י כל שהו, וכן מבואר בספר ט"ז [יו"ד] בסימן צ"ב ס"ק ט"ז וכתב שם דלח בלח שנתערב בדרך זה אין להקל, ע"ש. וכן מבואר בש"ך [שם] בסימן קל"ד ס"ק ט"ז בשם האיסור והיתר [כלל כד אות ג], וכן יש להורות כיון דאיסור משהו הוי מדרבנן: ומה שכתב במשהו אפילו בהנאה. לאו דוקא משהו אלא פחות מששים קרי ליה משהו, אי נמי במשהו שהשביח התערובת ונמכר התערובת יותר ממה שהיה נמכר מקודם, דאי לא תימא הכי הרי כתב המחבר לקמן בסימן תס"ז סעיף י' על תרנגולת מבושלת שנמצא בה בפסח חטה מבוקעת שמותר למוכרה וכאן כתב דבמשהו אוסר בהנאה, אלא ודאי כדאמרן. ודע שכתב הב"י ביו"ד בסימן ק"ב [ד"ה כתב הרשב"א] בשם הרשב"א [תורת הבית הקצר בית ד שער א ח, ד] דהא דאמרינן דבר שיש לו מתירין אפילו באלף לא בטיל דוקא כגון ביצה שאם ימתין לה לערב לא תפסד, אבל בחמץ בפסח בתבשיל כגון חביץ קדירה שאם ימתינו לאחר הפסח תפסד ותעבור צורתו לית ביה משום דבר שיש לו מתירין, אבל בפת שאינו מתפסד בהמתנתו מדינא אוסר בכל שהו, ע"כ. וזה כדעת הרמב"ם [מאכלות אסורות טו, ט] דטעם איסור חמץ במשהו הוא מפני שיש לו מתירין, אבל לדעת הרא"ש [עבודה זרה פ"ה סימן ל] ושאר המפרשים ז"ל נראה דכיון שחוזר לשנה הבאה לאיסורו לא שייך לומר דבר שיש לו מתירין, והיינו טעמא שהחמירו בו לאוסרו במשהו, אי משום שהחמירה עליו התורה טפי משאר איסורים, ואי משום דחמץ לא בדילי אינשי מיניה כולי שתא, אפילו חביץ של קדרה שמתקלקל אוסר במשהו וכן עיקר להחמיר. ומיהו לכולי עלמא איסור משהו אינו אלא מדרבנן דמשמע ודאי דדבר שיש לו מתירין אינו אלא מדרבנן, וכן כתב הר"ן בפרק כל שעה [פסחים ז, ב ד"ה ואני] ורש"י בפ"ק דביצה [ג, ב ד"ה אפילו באלף] ועיין במה שכתבתי לקמן בסעיף ב': ומה שכתב [בהגה] ולא סגי בפדיון דמי החמץ. ראשונה אבאר אי תקנתא דהולכת הנאה סגי להתיר אף באכילה, או דילמא דוקא בהנאה: הנה הב"י בסוף סימן זה [סוף ד"ה ולאחר הפסח] הביא בשם הגהות מיימוניות [מהדורת קושטא חמץ ומצה א, ה] דלא מהניא הולכה לים המלח אלא להתיר בהנאה בלבד, וכתב על זה שלא ידע למה. והך מילתא תליא באשלי רברבי, שהר"ן בפרק כל הצלמים [עבודה זרה כב, ב ד"ה ההוא] בההוא עובדא דמייתינן התם [מט, ב] בההוא גברא דאיערבא ליה חביתא דאיסורא בחמריה, אתא לקמיה דרב חסדא אמר ליה זיל שקול ארבע זוזי דמי חביתא ושדי בנהרא ואידך תשתרי לך בהנאה, כתב דמכאן מוכח בהדיא דיוליך הנאה לא מהניא אלא להתיר הנאה אבל לא להתיר אכילה, ע"כ. וליתא, דשאני התם שנאסר היין במגע גוי וכיון שישנו לממשו של איסור אין לנו להתיר אלא בהנאה, אבל פת שנאפה בעצי עכו"ם, או בחמץ ששרפו משעה ששית ולמעלה לא נאסר משום שנאפה בדבר האסור באכילה, דהא תנן במסכת תרומות [פ"י משנה ד] תנור שהסיקוהו בכמון של תרומה ואפה בו את הפת מותרת, ומדקתני סתמא משמע כשאבוקה כנגדו, וכן כתב שם הר"ש [ד"ה פת של] דאי משום דהוסק לא אכפת ליה דתרומה אינה אסורה בהנאה, וכן פירש רש"י בפרק בתרא דעכו"ם [עבודה זרה סו, ב ד"ה שאין בה] דמייתי התם הך מתניתין, וכן כתבו בתוספות בפרק כל שעה [פסחים כו, ב ד"ה חדש] דטעם יש שבח עצים בפת ליתיה אלא דוקא באיסורי הנאה, וכיון דמשום הנאה אסרינן להאי פת כי היכי דבהולכת הנאה לים המלח נסתלק איסור ההנאה ומותר בהנאה, הכי נמי יש לנו להתירו באכילה, שאם תאמר שאסור באכילה נמצאת אומר שדבר האסור באכילה אוסר את הפת וליתא ממתניתין דתרומות, וכן כתב ה"ר יונה בשם רבני צרפת הביאו הרא"ש בפרק כל הצלמים [עבודה זרה פ"ג סימן ט], והוכיח הטור ביו"ד בסימן קמ"ב [רלט, ב] וכתב שלזה הסכים הרא"ש ז"ל, וכן משמע מפסק המחבר שם [סעיף ד] מדכתב מותרים סתם משמע אפילו באכילה וכמו שכתב שם הש"ך [ס"ק י] וכן עיקר, אף על פי שאין כן דעת הרז"ה: והא דשרינן בהולכת הנאה לים המלח דוקא כשנתערב, אבל הפת כולו כשלא נתערב אסור, והכי משמע במתניתין דפרק כל הצלמים [עבודה זרה מט, ב] דלא קאי ר' אליעזר אלא אנתערב דוקא, והיינו דבסוף פרק כל הצלמים [שם ע"א] ברייתא דקתני שדה שנזדבלה בזבל עבודה זרה, וכן פרה שנתפטמה בכרשיני עבודה זרה שדה תבור ופרה תרזה, אוקימנא לה כר' אליעזר ולא קתני תקנתא דהולכת הנאה, וניחא נמי דלא פליג ר' אליעזר ברישא דמתניתין דקתני חדש יותץ. וכן בפרק כל שעה [פסחים כז, א] מוקמינן ברייתא דקתני חדש יותץ כותיה. ומיהו אין צריך להוליך לים המלח אלא הבאת עצים, וכן פירש הרא"ש [שם פ"ג סימן ט] וכן נראה לישנא דהולכת הנאה וכן עיקר, ודלא כהרמב"ם [עבודה כוכבים ז, יג] והתוספות [עבודה זרה מט, א ד"ה יוליך] ופסק המחבר ז"ל ביו"ד בסימן קמ"ב [סעיף ד] שכתבו שצריך להוליך הנאת הפת לים המלח, וליתא: בספר ברכת הזבח דף נ"א [זבחים עב, ב בד"ה תוספות ד"ה נתערבו] כתב שדעת הרמב"ם סוף פרק ט"ז מהלכות מאכלות אסורות דין ז' דלא אמרינן בשאר איסורים יוליך הנאה לים המלח ואפילו בעכו"ם כשגוף האיסור שם ודלא כהכסף משנה [שם]: ואכתי צריך לברר אי תקנתא דהולכת הנאה איתא בכל האיסורין או דוקא באיסור עכו"ם, ודבר זה צ"ע משום דבפרק התערובת [זבחים עד, א] קאמר שמואל טבעת עבודה זרה שנפלה לרבוא ומרבוא לרבוא כולן אסורות, ובפרק בתרא דערלה דקתני בכמה משניות ידלקו ולא משתמיט בחד מנייהו למתני יוליך הנאה, ושני חילוקים נאמרו בזה הובאו בדברי הרא"ש [עבודה זרה פ"ג סימן ט] והר"ן בסוף פרק כל הצלמים [שם כב, א ד"ה רבי אליעזר] ובפירוש הר"ש למסכת ערלה [פ"ג משנה ו] ובדברי התוספות בפרק התערובות דף ע"ב [ע"ב ד"ה כולן], האחד דדוקא באיסור עבודה זרה איתא להך תקנתא משום דתופסת דמיה, וכשמוליך הנאה לים המלח נראה כמוליך גוף האיסור, אבל בשאר איסורין לא, ע"כ. ולזה נוטה דעת הר"ן [בעבודה זרה] שם ובפרק כל שעה [פסחים ז, א ד"ה ולענין], ובאמת דלפי זה ניחא כולהו מתניתין דערלה, וכן הא דאמרינן בפרק כל שעה [שם כז, א] קערות כוסות וצלוחיות אסירי ומדקאמרינן הכי סתמא משמע דלית להו תקנתא. וזה יש לדחות עם מה שהעליתי לעיל דהך תקנתא לא הקילו אלא במידי דתערובת, ומיהו אכתי קשיא לזה סוגיא דהתערובות. והתירוץ השני דדוקא במידי דליכא ממשות בעין דומיא דתנור שהסיקו בעצי ערלה, וכן נטל ממנה כרכר וארג את הבגד קשרינן בהולכת הנאה, אבל באיסור ממש לית ליה תקנה משום דאין פדיון לעבודה זרה אף לר' אליעזר, והכי משמע מדקתני [עבודה זרה מט, ב] יוליך הנאה דהיינו דמי הנאה בעלמא, ומיהו קשיא לזה ממתניתין דערלה [פ"ג משנה ד] מדין תבשיל שבישלו בקליפי ערלה ותנור שהסיקוהו בקליפי ערלה דלא קתני בהו תקנתא, ולכן נראה ששני התירוצים הם אמת ולחומרא: ונמצא לפי זה דדוקא באיסור עבודה זרה ובמידי דליכא ממשות איתא להאי תקנתא, אבל במידי אחרינא לא, ודלא כהראב"ד בהשגות בפרק ט"ז מהלכות מאכלות אסורות [הלכה ז] דסבירא ליה דבכל איסורין איתא להך תקנתא וליתא, וכן נראה מדברי המגיד משנה בסוף פרק ג' מהלכות חמץ ומצה, דהא דכתב הרמב"ם [שם] ואם בישל או אפה אותו הפת ואותו התבשיל אסור בהנאה, כתב ואין לו תקנתא וכן עיקר. ואף על פי שיש לדחות דשאני התם שלא נתערב ולהכי אין לו  תקנה, וכדעת הרמב"ם דסבירא ליה הכי בהלכות מאכלות אסורות [שם], מכל מקום מדלא ביאר משמע שהטעם שאין לו תקנה הוא משום דסבירא ליה להמגיד משנה שלא הוזכרה תקנה זו אלא באיסור עבודה זרה וכדכתיבנא. ומיהו על כרחך לומר דדוקא בשלא נתערב לית ליה תקנה, דאי בנתערב נהי דתקנתא דר' אליעזר דיוליך הנאה לא מהניא אלא באיסור עכו"ם, אבל תקנתא דרשב"ג דפרק בתרא דעכו"ם [עבודה זרה עד, א] דימכר כולו לגוי חוץ מדמי איסור שבו, ודאי איתא בכל איסורין שבתורה, כדמוכח בהדיא בירושלמי בפרק בתרא דערלה [פ"ג הלכה א] וכן דעת הראב"ד בהשגות בפרק ט"ז מהלכות מאכלות אסורות [הלכה ז], וכן דעת הר"ש והרבינו עובדיה ברטנורה בפירושם למסכת ערלה [פ"ג משנה ו], וכן כתבו התוספות ביבמות בפרק הערל דף פ"א [ע"ב ד"ה כולן] ובסוף פרק כל הצלמים [עבודה זרה מט, ב ד"ה ארג], וכן מבואר בדברי רש"י לשם [ד"ה ונשתרי לך] ובדברי הר"ן בפרק בתרא דעבודה זרה [לז, ב ד"ה גמרא] בשם הראב"ד וכן בפרק כל הצלמים [שם כב, א ד"ה רבי אליעזר]. ועיין במה שכתבתי לקמן בסימן תס"ו סעיף י' בסייעתא דשמיא: וביאר עוד [הר"ן שם ריש כב, ב] דאע"פ שלא נתבטל האיסור מן התורה איתא להך תקנתא, ומעתה כל שאין לחוש שיחזור הגוי למוכרו לישראל שפיר דמי למוכרו חוץ מדמי איסור שבו, לאפוקי בגד שצבעו בקליפי ערלה וכרכר של אשירה שארג בו את הבגד, אבל פת שנאפה בעצי אשירה וכיוצא יכול לפתתו ולמוכרו כך, כיון שאין דרך ישראל לקנותו כך, ודומיא דההיא ארבא דטבע בחישתא דפרק כל שעה [פסחים מ, ב], וכן תבשיל שנפל בו חמץ ונאסר יכול למוכרו לגוי חוץ מדמי איסור והכי נקטינן, ודלא כההגה שכתב הפך מזה ונמשך אחר סברת מהרא"י [תרומת הדשן] בכתבים ופסקים סימן קס"ד, הביאו הב"י בסוף סימן תס"ז, וליתא. מיהו כלים שנתבשל בהם מותרים לאחר הפסח, אבל הרוקח בסימן רצ"א כתב שמאחר שהקדרה נאסרה צריך לבשל בה שלשה תבשילים מעדשים או פולין קודם שיבשלו מינו, וקדרות דקודם הפסח שאני משום דבלעו היתירא, ע"כ. ודעתי כההגה להתיר אפילו בישול ראשון במינו, דהא כיון דליתיה לאיסורא בעיניה שהרי מובלע בקדרה לא קעבר עליה והוי דומיא דקדרות מקמי פסח, וההיא ראיה דאייתי מירושלמי בפרק אלו עוברין [פסחים פ"ג הלכה א] ר' ירמיה בשם רב קדרה שבישל בה רותח אל יבשל בה מאותו המין לאחר הפסח, הא ממין אחר מותר ובלבד לאחר שלשה תבשילין, ליתא, דההיא בקדרה שבישל בה קודם פסח מיירי ורב לטעמיה דסבירא ליה דחמץ לאחר זמנו בלאו כר"י, ובש"ס דילן אמר רב קדרות בפסח ישברו [פסחים ל, א], אבל לדידן דקיימא לן כשמואל דמשהינן להו לאחר זמנו ועבדינן בהו בין במינו בין שלא במינו, אין טעם לחלק בין קדרות שנאסרו מקמי פסח לקדרות שנאסרו בפסח, כן נראה לי ודוק: ומה שכתב די בקליפה כשאר איסורים. עיין ביו"ד בסימן ק"ה ששם נתבאר איזה דבר צריך קליפה ואיזה דבר צריך נטילת מקום, ושם פסק [בסעיף ד] הפך מכאן דלא סגי בקליפה בחם בחם בלא רוטב אלא בעי נטילת מקום, וכן פסק לקמן בסוף סימן תס"א וכן עיקר להחמיר: ומה שכתב [בהגה] ויש מחמירין דמשהו מיהא איכא. ביו"ד בסימן ק"ח [סעיף א] ביאר דדוקא כשהתנור קטן והוא סתום והאיסור וההיתר מגולים תוך התנור, ויפה כיון דאע"פ שמבואר בדברי התוספות בפרק בתרא דעכו"ם [עבודה זרה סו, ב ד"ה רבא] דבתנורים גדולים אסור בפסח כיון דהוי במשהו, אזדי לטעמייהו דסבירא להו בשאר איסורים בתנורים קטנים ריחא מילתא היא, אבל לדידן דקיימא לן [ביו"ד סימן קח סעיף א] דאף בתנורים קטנים ופיהם סתום ריחא לאו מילתא היא בדיעבד, בחמץ בפסח מסקינן דרגא לאסור בכהאי גוונא דוקא, ודלא כהש"ך שם [ס"ק יד]. ולענין דינא כיון דאיסור משהו מדרבנן היא יש לסמוך על דברי המתירים, ודלא כדמשמע מדברי המחבר בסוף סימן תס"א דריחא מילתא היא לענין פסח וליתא ועיין במה שכתבתי שם [אות ה]: 
סעיף ב 
דינו כשאר איסורין. בפרק כל שעה [פסחים ל, א] אמר רבא הילכתא חמץ בזמנו בין במינו בין בשלא במינו אסור, שלא בזמנו בין במינו בין בשלא במינו מותר כרבי שמעון, והר"ן [שם ז, ב ד"ה אמר רבא] פירש דמשש שעות ולמעלה נכנס בכלל זמנו ומתסר במשהו, דלהכניסו בכלל שלא בזמנו אי אפשר, דאף לרבי שמעון בערב פסח קאי בעשה דתשביתו, ואיך אפשר שיהא מותר וזה תימה שיהא חמור ערב פסח מאיסורי כריתות, דלרבא גופיה בין במינו בין בשאינו מינו בנותן טעם. והטור [קפט, ב] סבירא ליה דנכנס בשלא בזמנו, ומותר דקאמר היינו בדאיכא ששים כשאר האיסורים, ונמצא דמשש שעות ולמעלה ולאחר הפסח בטל בששים. וגם זה אינו מחוור כלל דעל כרחך מותר דקאמר רבא הוי בפחות בששים כמו שאוכיח בסעיף י"א בסייעתא דשמיא וא"כ אין להכניסו בכלל שלא בזמנו, ותדע עוד דקאמר רבי יוחנן התם [כט, ב] חמץ בזמנו בין במינו בין שלא במינו אוסר בנותן טעם, שלא בזמנו בין במינו בין שלא במינו מותר כלומר אפילו בנותן טעם, וכי היכי דלרבי יוחנן ליכא לפרושי דמשש שעות ולמעלה נכנס בכלל שלא בזמנו, דהרי אי אפשר להתירו בנותן טעם כיון שאסרו הכתוב באכילה וטעם כעיקר דאורייתא, מדרבי יוחנן נשמע לרבא, והמגיד משנה בפרק א' [מהלכות חמץ ומצה הלכה ה] כתב דלפי דעת הרמב"ם דטעם איסור חמץ במשהו הוא מפני שיש לו מתירין, מטעם זה אף בערב פסח הדין נותן שיהא במשהו, וקשה לזה מלשון הרב שכתב חמץ שנתערב בדבר אחר תוך הפסח בין במינו בין שלא במינו הרי זה אוסר בכל שהו, על כרחך דמשמע דוקא אם נתערב בתוך בפסח הוי במשהו. וי"ל דכיון דדבר שיש לו מתירין ליתא אלא במינו אבל שלא במינו בנותן טעם וכמו שכתב הרמב"ם בפרק ט"ו מהלכות מאכלות אסורות [הלכה יב], מעתה אין לנו לאסור בערב פסח במשהו אלא במינו אבל שלא במינו בנותן טעם כשאר האיסורים, אבל בפסח גזרו שאינו מינו אטו מינו משום חומרא דחמץ, וכן כתב בכסף משנה [שם] אלא שמטעם אחר כתב כן, ומשמע מדבריו דאיסור משהו אסיר מן התורה מרבוייא דכל מחמצת, וטעות הוא דאינו אלא מדרבנן לכולי עלמא, כן מבואר בדברי הרי"ף [פסחים ז, ב] והרא"ש בפרק כל שעה [שם פ"ב סימן ה], ולשון הרמב"ם שיש לטעות כן מדבריו כבר בארתיו בסימן תמ"ב בסוף סעיף א', יע"ש. ולענין דינא העיקר דמשש שעות ולמעלה בין במינו בין שלא במינו בטל בששים ורבא לא איירי בהכי משום דדינו כשאר איסורים ולא ביאר אלא דין דבזמנו ושלא בזמנו שאינם בששים כשאר האיסורים, ומיהו הני מילי לאוכלו קודם הלילה אבל לאוכלו בפסח זה תלוי בפלוגתא דלקמן אי חוזר ונעור או לא: ומה שכתב [בהגה] ונותן טעם לפגם נמי שרי אליבא דכולי עלמא. כלומר דאע"ג דהר"ן [פסחים ז, ב ד"ה אמר רבא] סבירא ליה דמשש שעות ולמעלה אסור במשהו, הא סבירא ליה דנותן טעם לפגם מותר גם בפסח, ולא מצינו בבירור לאחד מן הפוסקים שאוסרים נותן טעם לפגם בפסח שיאסרו בערב פסח במשהו, דא"כ לדידהו אף בערב פסח יהא אסור נותן טעם לפגם, זה נראה בכוונת מור"ם ז"ל: 
סעיף ג 
בעוד שהחטה בתוכה. כאן סתם המחבר כדברי האומרים דאינו חוזר ונעור, וכן לקמן בדין ד' ולקמן בסימן תס"ז סעיף י"ג, ולפיכך כל שהסירו החטה ממנה אף על פי שחזרו וחממוה ביום טוב שריא שהרי אין כאן טעם מחודש אלא הטעם הראשון והרי נתבטל ואינו חוזר ונעור, אבל אם חממוה בעוד שהחטה בתוכה, אף על פי שנתבטל דהא בכולה  משערינן היינו לחומרא משום דלא ידעינן כמה נפק מינה ולא נתבטלה החטה עצמה אלא פליטתה, ולפיכך יש לנו לומר שעכשיו פולט מחדש טעם אחר, וחמץ בפסח במשהו. וחטה המוזכרת כאן מיירי במבוקעת כדלקמן בסימן תס"ז סעיף ט', וע"ש בסעיף י' דין תרנגולת שנמצא בה חטה שמותר למוכרה, ומשמע ודאי דהא דאמרינן דאם חממוה בעוד שהחטה בתוכה שנאסרה היינו דוקא כשחממוה ע"י מרק, לפי שע"י המרק מתפשט הטעם בכל התרנגולת ונאסרת, אבל אם חממוה כך בלא מרק אינו אוסר אלא כדי נטילת המקום שהוא כעובי רוחב אצבע, שכל מבושל בלא רוטב דינו כצלי כמו שכתב ההגה ביו"ד בסימן (ק"ב) [קה] סעיף ה', ולא דמי לדין צלי שנתבאר בסוף סימן תס"ז [סעיף טו] דיש אוסרים כל התרנגולת וק"ל ודוק. ועיין במה שאכתוב בסעיף ד': מי ששרה צימוקים קודם הפסח ובתוך החג הוציא מהם מים שרופים, ואח"כ מצא בצמוקים השרויים כמו עשרים גרעיני חיטים או שעורים והיו בהם בקועים אף על פי שנתבטלו בששים כיון שהרתיחו הצמוקים בפסח חוזרים ונותנים טעם ואוסרים במשהו, אבל מותר להשהותם ולשתותם אחר הפסח משום דמים שרופים אינו אלא קיוהא וזיעה בעלמא, הר"י בואינו [שלחן מלכים, כת"י] בשם מהרי"ט צהלון [שו"ת מהריט"ץ ח"א סימן סד], ואיני מסכים בזה אלא חייב לבערם או למכרם לגויים וכמו שכתב הטור [קפה, א] בשם רב נטרונאי בסימן תמ"ב לענין יין צמוקים, וכמו שכתבתי שם [סוף אות א ד"ה ולענין הלכה כבר] בסייעתא דשמיא. יש ראיה לדברי מתשובת הריב"ש בסימן רנ"ה בענין מים שרופים דלא הוו זיעה, לפי שכל זיעה היוצא מן המשקים החמין הרי הוא כמשקין עצמן יע"ש, ובתשובת הרא"ש (כלל ה' סימן כ"ז) [כלל כ סימן כו], נראה לי: מעשה שנמצאת חלה אחת מהמצות בצק בתוך הסל שהיו נותנים המצות אפויות ביציאתן מן התנור והוריקו הסל ולא נודע באיזה מן המצות נגע הבצק. ופסקתי דחד בתרי בטיל כיון שהיה התערובת קודם הפסח הר"י בואינו נר"ו [שלחן מלכים, כת"י] בשם הר"י בנימין, ויפה הורה למאן דאמר אינו חוזר ונעור, ומותר לחמם המצות בפסח לכולי עלמא כיון דליכא אלא טעמא בעלמא, ומיהו כל המצות שידוע שנגעו בבצק צריכין קליפה לפי שאין ביטול לאיסור הידוע: ומה שכתב [בהגה] וטוב להחמיר אם היד סולדת. כן ראוי להורות דהא איכא מאן דאמר בעלמא דכלי שני אוסר כדי קליפה וכמו שכתוב ביו"ד בסימן ק"ה סעיף ב', והכא לענין פסח דהוי במשהו יש להחמיר ועיין במה שאכתוב לקמן בסימן תס"ו סעיף ד' [ד"ה גם] ובסימן תס"ז סעיף י"ב [ד"ה אסורה] בסייעתא דשמיא: 
סעיף ד 
אינו חוזר ונעור בפסח. כן דעת הר"ן בתשובה בסימן (ס"ב וס"ד) [נט סעיף ז] וכן כתב המרדכי בפרק כל שעה [פסחים רמז תקנד] וכן כתב הראב"ד הובאו דבריו בספר תמים דעים סימן ל"ו, והביאו ראיה מהא דתנן בפרק בתרא דכלאים [משנה א] צמר גמלים וצמר רחלים שטרפן זה בזה אם רוב מגמלים מותר, ואם רוב מרחלים אסור, מחצה למחצה אסור, וכן הפשתן והקנבוס שטרפן זה בזה. כלומר ומותר לערב עמהם צמר ופשתים, ומיהא שמעינן שהיתר בהיתר מתבטל ושכיון שנתבטל שוב אינו חוזר ונעור, וכן נראה מדברי התוספות בפרק בתרא דעבודה זרה דף ס"ו [ע"ב ד"ה רבא], ומכל מקום הר"ן ז"ל לא מלאו לבו להורות כן הלכה למעשה, וממה שכתב בפרק כל שעה [פסחים יב, ב ד"ה הדר] בההיא ארבא דטבעה בחישתה, שהיו שם חיטים מבוקעות ויש לחוש שמא יחזור הגוי וימכרם לישראל אחר שטחנם, משמע דסבירא ליה דחוזר ונעור דאם לא כן הרי נתבטל בששים, אי נמי אפשר דסבירא ליה דקמח בקמח מיקרי יבש ביבש ויש לחוש לאפייה בתוך הפסח, ועיין בסימן תס"ז סעיף ד'. ואפשר לדחות הראיה שהביאו דשאני התם דאיסור שעטנז נוהג לעולם, ולפיכך אף דליכא אלא צמר בצמר דהוי כולה היתירה מיבטיל, מה שאין כן הכא דחמץ שרי מקמי פסח לגמרי וכיון שעדין אינו נוהג איסור חמץ לא שייך ביה ביטול, וכשמגיע פסח שהוא זמן איסורו הרי אין כאן חוזר ונעור שמעולם לא נתבטל. וכתב בספר שיירי כנסת הגדולה [הגב"י אות ד] דלא אמרינן חוזר ונעור אלא בדאיכא ממשו של איסור ולא הוחם, אבל בטעם גרידא לכולי עלמא אינו חוזר ונעור, ועל פי זה כתב דדין חיטה שנמצאת בתרנגולת שהזכיר המחבר בדין הקודם שהוא מוסכם אליבא דכולי עלמא, ולא נהירא כדמוכח בהדיא מתשובת רב נטרונאי שהביא הטור סימן תמ"ב על העושים יין מצמוקים ומוצאים בהם חיטים שאסור להשהותו בפסח אף על פי דליכא התם אלא טעם החיטים, וכן  מתבאר מתשובת הרשב"א [ח"א] סימן נ"ג וסימן תפ"ה וכן מדברי הב"י סוף סימן תנ"א [קצו, א ד"ה כתב], ע"ש וברור הוא: ולענין הלכה דקדק המגיד משנה מדברי הרמב"ם ז"ל בסוף פרק ד' [מחמץ ומצה] דסבירא ליה דחוזר ונעור, וכתב שכן דעת הרבה מהגאונים ושכן ראוי לנהוג ולהחמיר. ותימא על המחבר ז"ל שבכאן סתם כדברי האומרים דאינו חוזר ונעור אלמא הכי סבירא ליה, ובסימן תמ"ב סעיף ד' העתיק דברי הרמב"ם שהוא דין הטיריאקה שאסור לאוכלו בפסח אף על פי שנתבטלה מקודם הפסח וכבר השיגו שם בהגה, ויראה שדעת המחבר לחלק בין חמץ שנתערב ממילא לחמץ שערבוהו במזיד דומיא דטיריאקה, וחילוק זה הזכירו בב"י [ריש קצ, א] בשם רבינו ירוחם [נתיב ה ח"ה מו, א] וכן נראה כדעת הטור שהזכיר דין הטיריאקה ודין האלמורי בסימן תמ"ב [קפו, א] ובסימן זה [קצ, א] כתב דאינו חוזר ונעור, והמגיד משנה [שם] לא דקדק דסבירא ליה להרמב"ם דחוזר ונעור מדין הטיריאקה, אלא מלשונו שכתב שם דבר שנתערב בו חמץ ואינו מאכל אדם כלל כו', משמע דאפילו בנתערב ממילא חוזר ונעור וכדעת הגאונים. והמחבר לא חש מלהעתיק בסימן תמ"ב [סעיף ד] לשון הרמב"ם לפי שסמך אמה שפסק בכאן דאינו חוזר ונעור. אי נמי המגיד משנה לא סבירא ליה הך חלוקה דרבינו ירוחם אבל המחבר מחלק בכך, ומיהו לענין דינא קבלת הגאונים תכריע וכ"ש להחמיר וכמו שכתב המגיד משנה, וכן כתב הרשב"א בתשובה [ח"א] בסימן תפ"ה שכדברי הגאונים אנו עושים מעשה ודלא כההגה שכתב שנהגו להקל בתערובת לח בלח: ומהו נקרא לח ויבש אבאר בסעיף ט' בסייעתא דשמיא: ומה שכתב [בהגה] שמא נשארו לו פירורין ונותנין טעם בפסח. וקשה דהא קיימא לן דצונן אינו מבליע ואינו מפליט, וי"ל דמיירי ששהא בו מעת לעת ויש לו דין כבוש ואוסר וכמו שכתבתי לקמן בסימן תס"ז סעיף ב' [בהגה], ויותר נראה לומר דטעמא הוי משום שמא יבא לאכול משהו מן הפירורין בפסח, וכיון דודאי איכא חמץ לא שרינן ליה לסננו לפי שמשהו אינו שיעור ואפשר שיעבור איזה פירור דק דרך הסינון ולהכי אסרוהו לשתייה. ועיין במה שאכתוב לקמן סימן תס"ז סוף סעיף י"ב: 
סעיף ה 
מותר לאוכלן בפסח. בב"י [קצ, ב ד"ה ומה שכתב רבינו] הביא בשם תשובת רש"י [מחזור ויטרי עמוד 262 ספר האורה ח"ב סימן לג] דאפילו למאן דאמר שחמץ בפסח אסור במשהו הני מילי אי איתיא בעיניה דקנסינן ליה משום דעבר כו'. וקשה דהא פחות מכזית לא קעבר עליה כדמוכח בהדיא בפרק אלו עוברין [פסחים מה, א] ובפרק קמא דביצה [ז, ב] ובפרק קמא דפסחים [ו, ב] אהא דאמרינן הבודק צריך שיבטל, פרכינן אי משום פירורין הא לא חשיבי, כלומר ממילא בטלי ואפילו הכי אוסר, אלא היינו טעמא משום דלא בדילי אינשי מיניה כוליה שתא, וכן פירש רש"י גופיה בפרק כל שעה [פסחים כט, ב ד"ה שלא במינו]: והרא"ש בתשובה כלל כ"ד [סימן ד] כתב על דגים מלוחים שאינם שרויין במים באשכנז נוהגים איסור, ובצרפת נוהגים היתר, אבל השרויים במים אסורים בפסח כיון דחמץ בפסח במשהו אין לזלזל באיסורו, ע"כ. והטעם שבאשכנז נוהגים איסור, יראה משום דחוששין למלח שלא נבדק מחמץ, ובצרפת נוהגים היתר משום דאחזוקי איסורא לא מחזיקינן. אבל ליכא למימר דהטעם שבאשכנז נוהגים איסור הוא משום איסור פליטת הכלים, דכיון שהדגים יבשים אפילו אם ישנם בכלי חמץ בפסח מותרין לפי שאין כח למלח להפליט טעם מכלי כדלקמן בסעיף ו', אהא דאמרינן בפרק כל הבשר [חולין קיג, א] טהור מליח וטמא תפל מותר כתבו בתוספות [ד"ה טהור] יש ללמוד מכאן דאין צריך להגעיל דפוסי גבינות הנכרים ומותר לעשות בהם גבינות לישראל ולמולחן בתוכן, ופסקו המחבר ביו"ד בסימן ק"ה [סעיף יב] והביאו ב"י בסימן זה [קצ, ב ד"ה כתב המרדכי] בשם ספר התרומות [סימן סד], ואף על גב דסבירא ליה להרא"ש [פסחים פ"ב סימן ה] דאינו חוזר ונעור, מכל מקום חוששין שמא ישנו משהו מחמץ בעין במלח ונותן טעם בפסח, ומה שאסר דגים השרויים במים ביאר בב"י [קצ, א ד"ה ומה שאוסרין] דמיירי כשהם שרויים במים בכלי חמץ בפסח עצמו וכמו שפסק בכאן. וקשה דסתם כלים אינן בני יומן ונותן טעם לפגם שרי אף בפסח עצמו לדעת הרא"ש וכן פסק המחבר לקמן בסעיף י', ומוהרי"ט בתשובה בחלק ב' או"ח סימן א' כתב על דברי הב"י תימא דזה מנין, ותירץ הוא ז"ל דחשש האיסור הוא מפני המלח שלא נבדק ואילולי שראום בפסח עד שנבדקו יפה והוסר מלחם היו מותרים, אבל אלו ששראם בתוך הפסח אם יש בתוך המלח חמץ ואיתא בעיניה עכשיו הוא חוזר ונותן טעם בפסח, ע"כ. ותימא דהא בדגים מלוחים נוהגים היתר בצרפת אף על פי שלא הוסר מלחם ולא ערער על המנהג, תו קשה מאי דמשמע לכאורה מדבריו שהשרייה במים גורמת שהחמץ יתן טעם והא ודאי אי איכא חמץ במלח אפילו בלא שרייה נותן טעם. ולזה י"ל דהכי קאמר שאם הוסר מלחם קודם פסח מותרין לפי שנתבטל מקודם פסח ואינו חוזר ונעור, אבל אם לא הוסר מלחם מקודם פסח והיינו ששראום במים בפסח להסיר מלחם אסורין, וגם על זה קשה דשרויים במים בפסח מנא לן אדרבה משמע מדברי הרא"ש דכל שהיו שרויים במים מקודם אף על פי שאינם שרויים עכשיו אסורין: ולכן נראה לי דדוקא בדגים יבשים מותר, אבל דגים שהיו שרויים במים נאסרים מחמת פליטת הכלים ולא נתבטל בששים לפי שאי אפשר לדבר שניתן בתוך כלי אחד שיהא בו ששים נגד הכלי דהא בכוליה כלי משערינן, וכמו שכתוב בב"י בכאן [קצ, ב ד"ה ומה שכתב רבינו] וביו"ד סוף סימן צ"ח [קנו, ב ד"ה ממ"ש רבינו], ואף על פי שכתב הר"ן בסוף פרק כל הבשר [חולין ריש מד, ב] דמשכחת  לה כשהכלי דק הרבה שיחזיק הוא המים שבתוכו ששים מגופו, וכן כתב הב"י ליישב דעת בעל העיטור ביו"ד בסימן צ"ג [קמז, ב ד"ה כתב בעל העיטור] כלי זה אינו מצוי וביה לא קמיירי. וכי תימא הא קיימא לן [יו"ד סימן קכב סעיף ו] דסתם כלי גוים אינן בני יומן והוה ליה נותן טעם לפגם דמותר אפילו בפסח לדעתו ז"ל, י"ל שכבר כתב הטור [יו"ד סימן צו קנב, א ד"ה וכתוב עוד] בשם בעל התרומה [סימן נג] שכל דבר חריף אפילו אינו בן יומו אוסר משום דחורפיה ממתקת איסור הבלוע בכלי ומשביחו והוה ליה נותן טעם לשבח, והביאו המחבר ביו"ד בסימן ק"ג סעיף ו', ומשמע דהוא הדין לדגים מלוחים לפי שהמלח הוא חריף ומשוה לכלי השרוי בו לשבח וכאילו היה בן יומו ולפיכך נאסרו, וכן כתב הרב בספר ש"ך ביו"ד בסוף סימן צ"ה על מה שכתב השו"ע מלח הנתון בקערה של בשר מותר ליתנו בחלב, וז"ל, אין הטעם משום דהוי נ"ט בר נ"ט דהא מלח דבר חריף הוא ומשוה ליה בעין, ע"כ וע"ש. וכן נראה ממה שכתב המחבר בסימן צ"ו [סעיף ב] דדגים מלוחים דינם כצנון, ואף על פי שכתב שם הש"ך [ס"ק טז] דמיירי כשהם מלוחים  ביותר דמשום מעט מלח לא חשיבי חריף, ליתא, דסתם דגים מלוחים הם חריפים, ועוד שלפי שאין האיסור מבואר הרבה סיים הרב ז"ל, דכיון דחמץ בפסח במשהו אין לזלזל באיסורו, ומשמע לי דלא דמי נדון דידן למה שכתב הטור [כאן קצא, א] גבי זתים שלא נזהרו לכובשם בקדרה חדשה דמותרים כיון דבשעת כבישה נותנים בהם מים בטל חורפייהו. דשאני מלח דחריף טובא טפי מזית, ועוד שהדבר נראה לעין שבשביל שיתקיימו הדגים ולא יפסדו מרבים במלח יותר מדאי והמים אינם יכולים לבטל חורפת המלח לפי שהוא מרובה ודוק: ומה שכתב [בהגה] אבל בשומן מהותך בכלי חמץ אסור מדינא. אף על גב דסתם כלים אינן בני יומן ונותן טעם לפגם שנתבטל קודם פסח אינו חוזר ונעור, שאני מחבת שדרכה בכך כל השנה, וסתמו כפירושו דהוי בן יומו עד שיוודע לך שאינו בן יומו, וכן כתב מוהרי"ט בח"ב חלק או"ח סימן א' וכן כתב בספר ב"ח [כאן קפט, ב ד"ה חמץ] שמבואר כן בדברי ספר התרומה סימן נ"ה, וכן כתב הר"ן בפרק אין מעמידין [עבודה זרה יד, א ד"ה פת] דבדבר שתשמישו תדיר דחיישינן לבן יומו, וכן דעת הרמב"ן [עבודה זרה לה, ב ד"ה מה], והר"ן לא פליג התם אלא אסכין דאינו ודאי שמשתמשין חמץ בכל יום אבל במחבת אפשר דמודה: ומה שכתב [בהגה] אבל ביום טוב האחרון יש להקל בו. כן כתב בפסקי מהרא"י [תרומת הדשן] בסימן קפ"ז, ואינו נכון מדאמרינן בפרק שלשה שאכלו [ברכות מה, ב] רב אשי עני ליה לאמן בלחישה כי היכי דלא מזלזלו בהטוב והמטיב, ובפרק במה מדליקין [שבת כג, א] אהא דאמרינן ספק דדבריהם לא בעי ברוכי, פרכינן והא יום טוב שני ספק דדבריהם הוא ובעי ברכה, ומשני התם כי היכי דלא לזלזלו ביה והכא נמי אם אנו מתירים לשתותו ביום טוב האחרון יזלזלו בו, נראה לי: ומה שכתב [בהגה] והמיקל לא הפסיד. כן כתב בפסקי מהרא"י [תרומת הדשן] בסימן קפ"ט שבמדינתו לא היו מחמירים ולא עכב על ידם: ומה שכתב ואם נתנו קודם לכן כבר נתייבש וכו'. לפי מה שהעליתי בסעיף ד' שהעיקר דחוזר ונעור, יין זה אסור בשתיה, ואף על גב דצונן אינו מבליע ואינו מפליט, מכל מקום כיון שהעיסה היא  רכה ונכנסת ביין, מסתמא נימוח קצת מהעיסה ביין, וחמץ בפסח במשהו: ומה שכתב חייב לבערו כו'. אין זה נכון דכיון שנתייבש נפסל מלאכול לכלב ואינו חייב הוא לבערו וכמו שכתב בסימן תמ"ב סעיף ג': ואחר שביארתי דעת המחבר ודעת מור"ם ז"ל אכתוב דעתי בעניינים אלו, והוא זה שהמרקחות וארופי (הוא דבש שעושין מתירוש) ויין מבושל וכל כיוצא בזה אם נעשו בכלי שתשמישו תדיר כגון מחבות וקדרות של כל השנה חיישינן להו לבן יומו ואסורים בפסח, אבל אם הם כלים מיוחדים לכך אף על  פי שלפעמים מבשלים בהם מרקחת עשויה עם פתותי לחם ודבש לעשות ממנה פת הבאה בכיסנין הוה ליה כאילו אינן בני יומן בודאי וכמו שכתב הב"י, וכן בסתם כלים אינן בני יומן והוה ליה נותן טעם לפגם, וכבר כתבתי למעלה [ד"ה ומ"ש אבל ביום] דאף לדעת האוסרים נותן טעם לפגם בפסח אם נתבטל קודם הפסח אינו חוזר ונעור לכולי עלמא ולפיכך מותרים בפסח, והני מילי בדברים שאינם חריפים אבל אם הם דברים חריפים, וכן מרקחות שיש בהם פלפלין ותבלין ביותר וכגון חומץ שנתנוהו בכלי שאינו בן יומו אסורים לפי שמחמת חריפותם משבחים הטעם הבלוע בכלים והוה ליה נותן טעם לשבח ועושים הכלי בן יומו וכמו שכתוב ביו"ד בסימן קכ"ב סעיף ג' בהגה וכמו שאכתוב בסעיף ז' בסייעתא דשמיא. ויין ושמן ודבש וכן בשר מליח שלא נזהרו במליחתן וכל כיוצא בזה מותרין משום אחזוקי איסורא לא מחזיקינן וכל שכן באיסור משהו דהוי מדרבנן, אבל בשר מליח וכן גבינה שמסתפקין ממנה וחותכין ממנה לפרקים בסכין שאינו מוכשר לפסח, או שנמלח בסל שנשתמשו בו בבצק, או אפילו בפתיתין של פת שאי אפשר שלא ישאר שם מן החמץ אוסר הראב"ד, הובאו דבריו בספר תמים דעים סימן ל"ו ונראין דבריו, ומהיות טוב אל תקרי רע: נכון להזהיר לעם שהשמן ושלקות וכבשים ודבש שאדם לוקח מן השוק שיקחם קודם פסח ויניחם בכלי כשר, וכמו שכתב מהרי"ט בח"ב [חלק או"ח] בשאלה ראשונה, יע"ש. וכל זה כשאין הדבר ידוע שנתערב שם חמץ, אבל אם הדבר ידוע אפילו דליכא אלא משהו ונתבטל בששים קודם פסח חוזר ונעור ואוסר בפסח כמו שכתבתי למעלה [ד"ה ומ"ש אבל ביום]. ולא מבעיא בידוע אלא אפילו במידי דשכיח כגון שמן שומשמין שדבר מצוי הוא שיש גרעיני חיטים מעורבים בשומשמין, ושורין השומשמין במים קודם כתישתן, מילתא דפשיטא דאסור לאוכלו בפסח, משום דאיכא משהו מחמץ ומשהו אין לו שיעור, וכן אין אנו נוהגים לבשל בפסח אלא בשמן זית וכן ראוי להורות: 
סעיף ו 
מלח ששמו במדוכה כו'. פירוש אפילו בת יומא מותר לפי שהמלח אף על פי שהוא חריף כיון שהוא דבר יבש אינו מפליט מה שבלוע בכלים, ומיהו דוקא ששמו במדוכה אבל אם נדוך במדוכה אסור, ואף אם נדוך קודם פסח דהשתא הוי נ"ט בר נ"ט דהיתירא אסור למלוח בו, לפי שהמדוכה אינה מתקנחת יפה ונשאר קצת שמנונית על פניה ונמצא שמחמת הדיכה נבלע השמנונית במלח והוה ליה כההיא דאמרינן בפרק כל הבשר [חולין קיא, ב] והילכתא צנון שחתכו בסכין שחתך בו בשר אסור לאוכלו בחלב, לפי שפעמים השמנונית קרוש עליו ואינו ניכר והכא נמי דכותה, ועל כרחך לומר כן לפי מה שכתב המחבר ביו"ד בסימן צ"ו סעיף ג' דתבלין שנדוכו במדוכה של בשר בן יומו אסור לאוכלם בחלב, ומאי שנא מדין דגים שניצלו בקדרה של בשר שכתב בריש סימן צ"ה שמותר לאוכלן בכותח, אלא על כרחך לומר כדפרישית, אלא דלפי זה קשה דלמה נקטינן במדוכה בת יומה, אפילו אינה בת יומה נמי כיון דיש שמנונית על פניה, ולכן יראה לומר דמשום חורפייהו דתבלין ודוחקא דדיכה מפליט גוף הטעם הבלוע וכמאן דאיתיה לאיסורא בעיניה דמי, וכמו שכתב הש"ך בריש סימן צ"ו [ס"ק ב] גבי סכין. ואכתי קשה דמילתא דפשיטא דלא גרע בישול וצלי מחורפייהו דתבלין בצונן, וכן כתב הגהות אשירי בפרק כל הבשר [חולין סימן לא] דלא גרע בישול מחורפא דצנון, וכן כתבו התוספות בפרק כל שעה [פסחים] דף ל' [ע"א] ד"ה דילמא [השני] כו'. והרא"ש כתב על ר"ת שרצה לאסור בית שאור בהגעלה והוא בעיני פלא וכי בשביל שחימוצו קשה בלע בצונן טפי מדבר אחר על ידי האור, וכן דעת הראב"ד [מובא בר"ן לקמן] והרא"ה [מובא בר"ן לקמן] איברא דהרשב"א [חולין קיא, ב ד"ה והא] פליג, וכמו שכתב הר"ן בפרק כל הבשר [חולין מא, א ד"ה צנון] גבי צנון שחתכו, אלא שלא היה לו להמחבר לפסוק כמותו שהרי הוא יחיד בדבר, ולהכי מחוורא כדשניין מעיקרא והשו"ע לא דק בזה, נראה לי. ועיין במה שאכתוב בסעיף דלקמן בסייעתא דשמיא: 
סעיף ז 
בוסר שדכין כו' [בהגה] אם היה כלי נקי. פירוש אפילו בן יומו, ובאמת יש לתמוה על המחבר איך הסכים עם סמ"ק [סימן רכב עמוד רכח] בדין זה ומשמע ודאי דלענין דינא אף שהמדוכה אינה בת יומה הבוסר אסור כיון שנדוך שם, וזה שהמחבר כתב ביו"ד סימן צ"ו סעיף ג' וז"ל, תבלין שנידוכו במדוכה של בשר בת יומה אסור לאוכלם בחלב, ובהגה, ויש אוסרים אפילו אינה בת יומה, ע"כ. וכן עיקר דדבר חריף משוה לכלי בן יומו ודלא כהמחבר, וסברא זו הזכירה בסימן ק"ג סעיף ו' בשם יש מי שאומר, ובריש סימן צ"ו בשם יש אומרים, ובש"ך [שם סימן צו ס"ק יט] העלה כך וכתב שכן דעת כל האחרונים, ונמצא לפי זה שדין מלח ובוסר ותבלין וכיוצא בהם דברים חריפים שנידוכו במדוכות מחומצות אפילו אינן בני יומן אסורין לאוכלן בפסח, ומלבד שהמחבר סותר את עצמו מכאן למה שכתב ביו"ד בסימן צ"ו [שם] והעיקר כמו שכתב שם, אלא דבסימן זה סותר את עצמו שהרי בדין הקודם כתב מלח ששמו במדוכה מותר למלוח בו, וטעמא דליכא אלא שימה בעלמא אבל אם נידוך אסור למלוח בו, ובסעיף זה התיר הבוסר אף על פי שנדוך  במדוכה מחומצת. ואף על פי שהדוחה יוכל לחלק בין בוסר לשאר דברים חריפים, קושטא קאי דהך  פיסקא לא מחוורא כלל, ועיין במה שכתבתי בסעיף ח' ובסעיף הקודם בסייעתא דשמיא ודוק: ומה שכתב [בהגה] דסתם סכין אינו נקי. לא נהירא דאפילו שהסכין נקי ומקונח יפה משום חורפא דבוסר ודוחקא דסכינא אסור וכדכתיבנא ועיין בסעיף דלקמן: 
סעיף ח 
בסכין חדשה. והוא הדין סכין שמיוחד לגרד הבצק מהעריבה כל השנה, הרא"ש בתשובה כלל כ"ד [סימן ז] והביאה הטור [קצ, ב]: ומה שכתב מותרת לכולי עלמא. ר"ל אף לדעת האומר דדבר חריף משוה לכלי בן יומו כיון דבשעת כבישה נותנים בהם מים בטל חורפייהו, טור [קצא, א]. ומשמע מדברי המחבר שאם לא נחתכו בסכין חדשה אסורים, וקשה מאי שנא מדין בוסר דלעיל, ואולי החמיר בסכין לפי שלפעמים השומן קרוש עליו ואינו ניכר, וכמו שכתב הב"י ביו"ד בסימן פ"ט [קמ, ב]. אך קשה ממה שכתב ביו"ד בסימן צ"ו סעיף ד' וז"ל, לימוניש שמביאין הגוים וכן חתיכות דג מליח שמביאין הגויים בחביות מותרים, ע"כ. ודין זה משבלי הלקט [חלק ב סימן לז], וביאר הטעם לפי שבטל טעם הסכין בראשון ושני והכא נמי דכותה לפי פסק המחבר דלעיל שאינו חוזר ונעור, וי"ל דזית חריף טפי מלימוניש אי נמי בענין פסח דהוי במשהו ראה להחמיר וכן כתב בספר ב"ח [קצ, ב ד"ה וזתים], ולפי מה שכתבתי לעיל [סעיף ה ד"ה ומ"ש אבל ביום] דאיסור שנתבטל קודם פסח חוזר ונעור אסור בכל גוונא ודוק: דג שחתכו בסכין חמץ דינו כשאר איסורין כמו שכתוב ביו"ד בסימן צ"ו סעיף ב': 
סעיף ט 
יבש ביבש כו'. עניין תערובת לח בלח ר"ל גוף איסור או טעמו שנתערב ונבלל עם ההיתר לגמרי שבכל חלק מן התערובת יש שם מעט מן האיסור, כגון שמן בשמן יין ביין וכיוצא, וכגון חתיכת איסור שנתבשלה עם היתר שעל ידי המרק מתפשט טעם האיסור בהיתר. ויבש ביבש ר"ל שההיתר עומד בעצמו והאיסור עומד בעצמו ונתערב זה עם זה ואינו מכירו, כגון חיטים בחיטים, והוא הדין חתיכת איסור שנתבשלה עם חתיכת היתר אפילו על ידי מים ומשקים אחרים מקרי יבש, כמו שכתב הב"י ביו"ד בסימן ק"ט [קע, א ד"ה ודע] והרשב"א בתשובה [ח"א] בסימן רפ"ג, ואף על פי שיש במרק ובחתיכת היתר נגד חתיכת האיסור אף על פי כן צריך שיהיה בחתיכת ההיתר רוב כנגד חתיכת האיסור כדי  להתיר חתיכת האיסור לפי שאין היבש מתבטל בלח. ואל תטעה בלשון הרמב"ם בפרק ט"ו מהלכות מאכלות אסורות [הלכה ד] שכתב נפל חלב הכליות לחלב האליה ונימוח הכל אם היה בחלב האליה כשנים בחלב הכליות הרי הכל מותר מן התורה, דמשמע דלא סגי ברובא, שהרב סמך על מה שביאר בתחילת הפרק דמין במינו בטל ברוב. ובירושלמי דתרומות בפרק ד' [סוף הלכה ז] גבי ליטרא דקציעות שדרסה ואינו ידוע היכן דרסה דברי הכל תעלה, אמר ר' אבין וצריך שיהא בכל אחד שני ליטרין וכל שהוא כדי שתבטל ברוב. ומה שכתב הב"י בסימן תנ"ה [ר, ב ד"ה ואם] שנראה מדברי סמ"ק דדוקא חד בתרי בטיל ומשמע דבבציר מהכי לא בטיל, אינו מכוון להלכה. והא דאמרינן בעלמא דחד בתרי בטיל, משום דביבש אם נתערבה חתיכה בחתיכה ואינם שוות הרי חתיכה דאיסור יהיה ניכרת ואין ביטול לאיסור הניכר, ואם אינו יודע איזו של היתר ואיזו של איסור, שניהם אסורות מספק, שמא החתיכה גדולה היא של איסור, ועוד דחד בתרי בטיל משכחת לה נמי דלא הוי אלא רובא כגון אחת גדולה ושתים קטנות והוו רובא כנגד הגדולה ואינם יודעים איזו מהם חתיכת האיסור, דלכשתמצי לומר דהגדולה היא של איסור מתבטלת בשנים הקטנות, וכן כתב בספר ש"ך בסימן ק"ט ס"ק ד' וו' וז"ל, על מה שכתב השו"ע דיבש ביבש חד בתרי בטיל, מיהו פשיטא דבמבושל צריך ששים בין החתיכה והמים נגד האיסור אלא דאפילו יש ששים דין החתיכה כיבש דבטל ברוב, ואם אין בחתיכה רוב כל החתיכות אסורות אף על פי שיש ששים, עכ"ל. וזה מבואר כמו שכתבתי שאין היבש מתבטל בלח: ודע שהרשב"א בתשובה [ח"א] בסימן רפ"ג ובחידושיו בפרק גיד הנשה דף (קי"ו) [חולין צז, ב ד"ה אמר ליה] סבור דקמח בקמח מתערב יפה ויש לו דין לח בלח. וכן דעת התוספות בזבחים דף ע"ג [ע"א] ד"ה ר"י, ובמנחות דף כ"ב ע"ב [ד"ה ור"י], וכן הביא בתרומת הדשן [סימן קיד] בשם (סמ"ק) [סמ"ג] במצות חלב [לאוין] סימן קל"ח, הביאו הב"י בסימן זה [קצ, א ד"ה ובפסח]. אבל התוספות בפרק הערל [יבמות] בתחילת דף פ"ב כתבו לחד שנויא דקמח בקמח לא הוי כלח בלח אלא כשהוא רותח, ובהגהות מיימוניות [מהדורת קושטא חמץ ומצה א, ה] בשם סמ"ק [סימן רכב בהגה אות יב ד"ה ועל הדגן] הביאו הב"י סימן (קנ"ג) [תנג] [ד"ה כתבו הגהות] סבירא ליה דקמח בקמח הוי יבש ביבש. ועיין במה שכתבתי בסימן תס"ו סעיף ד' [ד"ה ומעתה], יע"ש. ונראה שזהו דעת הרמב"ם שכתב בפרק י"ג מהלכות תרומות [הלכה ג] אין המדומע מדמע אלא לפי חשבון, כיצד הרי שנפל עשר סאין של תרומה לתשעה סאה חולין ונדמעה הכל, אם נפל ממדומע זה עשר סאין לפחות ממאה חולין נדמעו, שהרי יש בעשר של מדומע סאה של תרומה, נפל לתוכן פחות מעשר סאין אינן מדמעות, במה דברים אמורים בדבר שאין דרכו להבלל כגון חיטים בחיטים וקמח בקמח, אבל בדבר שדרכו להבלל כגון שמן או יין כו'. ונראה לי שהרב למדה מהא דאמרינן בפרק קמא דראש השנה [יג, ב] אמר שמואל לכל אין בילה חוץ מיין ושמן. אך קשה לי דמהתם משמע דאף בדבר שאין דרכו להבלל יש בכל חלק מן התערובת מעט מן האיסור, והרשב"א [בתורת הבית דיני התערובות בית ד שער א יז, א] כתב שהטעם דיבש ביבש חד בתרי בטיל, לפי שכשאכל האחד אני אומר שהוא של היתר וכן בכל אחת ואחת, ואפילו באחרות אני אומר מה שנאכל ראשון הוא היה של איסור וכבר הלך לו וזה של היתר הוא, מה שאין כן בדברים הנבללים. והרי לפי דברי הרמב"ם משמע דאף חיטים בחיטים יש לו דין לח בלח לפי שבכל חלק מהתערובת יש בו מן האיסור, אלא שלפי שהיין והשמן נבללים יפה הולכים בו אחר הרוב. ומיהו בירושלמי סוף פרק ד' דתרומות [הלכה ז] משמע דהא דאמרינן לכל אין בילה חוץ מיין ושמן לאו דוקא, דגרסינן התם בר פדיה אמר טוחן ומתיר ואף על גב דבר פדיה אמר אין בלילה אלא ליין  ולשמן בלבד מודה הכא שהם נבללות, וגרסינן תו התם אפילו חיטים בחיטים טוחן ומתיר. ועיין במוהרי"ט חלק ב' [חלק או"ח] סימן י"ח. ולענין דינא יש להחמיר כדברי רוב הפוסקים דקמח בקמח אינו מתבטל אלא בששים כדין לח בלח, ומיהו בהפסד מרובה כדאי הוא הרמב"ם: ודע דאע"ג דיבש ביבש חד בתרי בטל בין במינו בין שאינו מינו דבר תורה, מכל מקום בשאינו מינו אחמור רבנן ואצרכוהו ששים, וכמו שכתב הר"ן בסוף פרק גיד הנשה [חולין לו, א ד"ה גרסינן] וז"ל, ומיהו כי אמרינן דיבש ביבש חד בתרי בטיל אפילו מדרבנן, הני מילי מין במינו דכיון דמדאורייתא אפילו לח בלח ברובא בטיל לא אחמור רבנן יבש ביבש דהא אי אפשר למיתי לידי איסורא דאורייתא, אבל במין בשאינו מינו דבלח בלח אזלינן בתר טעמא, אפילו ביבש נמי בעינן ששים כי היכי דאי מבשל להו אהדדי לא ליתי לידי טעמא דהוי איסורא דאורייתא, עכ"ל. והביאו מור"ם ז"ל ביו"ד בסימן ק"ט [סעיף א]. ומכל מקום לענין פסח דאיסורו במשהו נראה לי עיקר כסברת הרי"ף [בסוף פרק בתרא דע"ז לז, א], והרשב"א בתורת הבית דף ק"ז [בדיני התערובות בית ד שער א יז, א] שלא אמרו יבש ביבש בטל ברוב אלא באיסורין שהלכו בהם אחר נתינת טעם, אבל בכל האיסורים שהחמירו בהם לאוסרם למעלה מנתינת טעם לא שנא בלול ולא שנא יבש לעולם בעינן חד שעורא כו', והראיה שהביא [הר"ן בחולין שם] מדין ערלה וכלאי הכרם היא ראיה נכונה שאף ביבש ביבש כגון אגודה של ירק ופירות וכיוצא כמבואר בדברי הרמב"ם בפרק ט"ו [הלכה ו] וט"ז מהלכות מאכלות אסורות [הלכה ח] וכדמשמע מלשון הרמב"ם שהבאתי מפרק י"ג מהלכות תרומות [הלכה ג] שאינן מתבטלין ברוב כדין יבש ביבש בעלמא אלא השיעור האוסר בלח ישנו ביבש, והכא נמי דכותה לענין פסח כי היכי דאיסור משהו אוסר בבלול הוא הדין ביבש וכן עיקר, ודלא כהרא"ש [עבודה זרה פ"ה סימן ל]. ומיהו אף לדעת הרא"ש דוקא בפרוסות של חמץ, אבל בככרות של בעל הבית שהם חשובים דאית ביה תרתי דאסיר בהנאה והוי חשוב אפילו באלף לא בטיל. ומה שכתב הב"י [קצא, א ד"ה ויש] דלא קיימא לן כוותיה דרבי עקיבא בככרות בעל הבית ליתא, שהרי הוא עצמו פסק ביו"ד בריש סימן ק"י כוותיה, אלא העיקר כמו שכתב [הב"י] אחר כך [כאן שם] שיש קיצור בדברי הטור, דאע"ג דיחיד ורבים הלכה כרבים, שאני הכא דהוי מחלוקת ואח"כ סתם דהלכה כסתם דתנן [ערלה פ"ג משנה ח] נתפרסו הככרות כו' דהך סיפא אתיא כר"ע, והכי איתא בירושלמי [ערלה פ"ג הלכה ו] ולפיכך אית לן למפסק כוותיה: וכיון דקיימא לן דביבש ביבש אפילו חד בתרי אסור באכילה הוא הדין נמי בהנאה דומיא דבלול, ודלא כרש"י [עבודה זרה עד, א ד"ה תרתי] שכתב שישליך אחת מהן לכלב והשאר מותר בהנאה, וכמו שכתב הרא"ש [עבודה זרה פ"ה סימן ל], גם מה שכתב ישליך אחד מהם לכלב הכי נמי כתב בפרק קמא דביצה [ג, ב ד"ה ועלו באחת] ואינו נכון, מדתנן במסכת ערלה [פ"ב משנה א] הערלה והכלאי הכרם עולים באחד ומאתים ואין צריך להרים, וכבר השיגוהו הרא"ש [שם] והר"ן [עבודה זרה לז, א ד"ה וגרסינן] בשם התוספות והר"ש בפירושו למסכת ערלה [פ"ב משנה א], ואפשר דסבירא ליה להרב ז"ל דהא דקתני אין צריך להרים היינו מצד גזל השבט דליכא לאפוקי תרומה, ומיהו כיון דאיסורי הנאה נינהו כדי שלא יהנה ישליך אחת מהן וכדתנן בעכו"ם [עבודה זרה פ"ג משנה ג] יוליך הנאה לים המלח, וליתא, דההיא בשלא נתבטל ואעפ"כ סגי בהולכת הנאה. וכל זה שכתבנו אינו אלא בתוך הפסח אבל בערב פסח לכולי עלמא דינו כשאר איסורין דחד בתרי בטיל, ואם נתבטל קודם פסח, לאוכלו בתוך הפסח תלוי בפלוגתא אי אמרינן חוזר ונעור או לא, וכבר כתבתי שיש להחמיר כמאן דאמר חוזר ונעור, ומיהו הני מילי לאוכלם ביבשותו, אבל אם בא לבשלם בתוך הפסח או קודם הפסח, למאן דאמר חוזר ונעור אף דאיכא ששים אסור, משום דחמץ בפסח במשהו ויהיב טעמא השתא, וזה הפך סברת מהרי"ט בתשובה ח"ב [חלק או"ח] שאלה א' דסבירא ליה דבמשהו [אינו] חוזר ונעור, ועיין במה שאכתוב בסימן תס"ו סעיף ד' בארוכה בסייעתא דשמיא: ומה שכתב בספר שיירי כנסת הגדולה [הגב"י אות כ] דמה שכתב הב"י בסימן תנ"ג [ד"ה כתב ה"ר פרץ] בשם סמ"ק [סימן רכב הגה אות יב ד"ה ועל הדגן] חולק על זה, שהביא שם על דגן שצמח מלחלוחית הארץ שהוא חמץ גמור וכשהוא מעורב בתבואה אחרת צריך לבררו שיהא ששים מאותו שלא צמח, ואף על גב דהוי יבש ביבש מכל מקום יהיב טעמא בשעת אפייה, וגם צריך שתהיה האפיה קודם הפסח, דאי בפסח אפילו כל שהו אסור, עכ"ל. לא נהירא, שדברי סמ"ק ברורים הם דהא דיבש ביבש חד בתרי בטיל הני מילי לאוכלו ביבשותו, אבל אם מבשלו או אופהו צריך ששים כדי לבטלו וכמו שכתבתי לעיל [אות ט] בשם הש"ך. גם מה שכתב דצריך לאפותו קודם פסח מבואר הוא, וכמו שכתבתי לעיל בסעיף ג' בדין תרנגולת שנמצאת בה חטה, ועיין במה שאכתוב סימן תס"ו סעיף ד' בסייעתא דשמיא, ודוקא כלי של חמץ שנתערב בכלים כשרים לפסח לדעת הרא"ש דינו כיבש ביבש וחד בתרי בטיל וכמו שכתוב ביו"ד בסימן ק"ב [סעיף ג], ולסברא הראשונה שהביא המחבר והוא העיקר דאפילו באלף לא בטיל, הוא הדין בכלים שהרי משהו אוסר בפסח ואפילו מפליטת הכלים, ואם אינו בן יומו מותר לדעת המתירים נותן טעם בפסח, ומכל מקום לכתחילה אפילו אינו בן יומו אסור לבשל בהם: 
סעיף י 
נותן טעם לפגם מותר גם בפסח. כן דעת הר"ן בפרק כל שעה [פסחים ז, ב ד"ה אמר רב] בההיא דאמר רב קדרות בפסח ישברו [שם ל, א], וכן מוכח מדברי רש"י לשם [ד"ה אמר רב] וכן דעת התוספות [עבודה זרה סו, א ד"ה מכלל] והרא"ש בפרק בתרא דעבודה זרה [סימן ו], והטור [קצא, א] כתב שר"ת ור"י מן המתירין ואף על פי שהרשב"א בתשובה [ח"א] סימן תצ"ט כתב שר"י הזקן אוסר, כבר כתב בספר שיירי כנסת הגדולה [הגה"ט אות ה] שר"י הזקן לחוד ור"י הבחור לחוד, וטעם המתירים הוא לפי דשאני איסור משהו דיש שם איסור עליו אלא דהוי פורתא, וכיון דחזי לאצטרופי אסיר מדרבנן, מידי דהוה אחצי שיעור דאסור מן התורה, אבל איסור פגום פקע איסוריה. ומה שכתב הרשב"א בתשובה [שם] הביאה הב"י [קצא, א ד"ה ונותן] דכיון שאיסור משהו אינו מחמת טעמו אלא מחמת חומר איסורו, מה לנו אם הוא לשבח או לפגם הא איכא איסורא, קשה דאי באיסור לפגם איכא איסורא היכי ילפינן ליה מנבילה מוסרחת דפקע איסורא לגמרי דהא עפרא בעלמא הוא, אלא על כרחך למימר דהכי ילפינן, כי היכי דנבילה מוסרחת שריה לפי שאינו נהנה מן האיסור, הכא נמי כל איסור שפוגם את ההיתר שרי לפי שאינו נהנה מן האיסור, וכמו שכתב הר"ן בפרק בתרא דעכו"ם [עבודה זרה לב, א ד"ה ודאמרינן]. ומיהו לכולי עלמא הדבר ברור דאיסור נותן טעם לפגם לא אסיר אלא מדרבנן, דהא טעם האוסרין נותן טעם לפגם הוא משום חומר איסורו דהוי במשהו, וכיון דאיסור משהו לכולי עלמא לא הוי אלא מדרבנן וכמו שכתבתי בתחילת הסימן, ממילא שמעינן דאיסור נותן טעם לפגם לא הוי אלא מדרבנן, ואם נתבטל קודם הפסח למאי דקיימא לן להחמיר כמאן דאמר חוזר ונעור הכא נמי יש להחמיר לדעת ההגה, ואף על פי שהרשב"א בתשובה [ח"א] בסימן רס"ב כתב שאין מגעילין כלי חמץ בפסח אפילו כלי שאינו בן יומו לפי שנותן טעם לפגם אסור בפסח, משמע דקודם פסח שפיר דמי ואף על פי שהרשב"א מכת האוסרים חוזר ונעור, ליתא דלא דמי דשאני התם דהוי נ"ט בר נ"ט דהיתירא: ומה שכתב [בהגה] אפילו משהו ונותן טעם לפגם אסור. ואי הוי חמץ נוקשה ונותן טעם לפגם, איני מורה בה לא איסור ולא היתר, פיסקי מוהרא"י [תרומת הדשן] סימן קס"ד, ומיהו אי הוה חמץ נוקשה ונותן טעם לפגם ומשהו, יש להתיר לכולי עלמא, ואנו אין לנו אלא כפסק המחבר שמתיר נותן טעם לפגם בפסח: אם הניח שום דבר על תנורי בית החורף שרגילים להשים עליו פשטידה כל ימות השנה, דינו אכתבנו בסוף סימן תנ"א [סעיף כב], יע"ש: 
סעיף יא 
בטל בששים. בפרק כל שעה [פסחים ל, א] אמר רבא חמץ בזמנו בין במינו בין שלא במינו אסור, שלא בזמנו בין במינו בין שלא במינו מותר כרבי שמעון, ומי אמר רבא הכי והא אמר רבא רבי שמעון קנסא קניס הואיל ועבר עליה בבל יראה ובבל ימצא, הני מילי בעיניה אבל על ידי תערובת לא. ופירש רש"י [שם ד"ה] אבל ע"י תערובת לא, אפילו שהייה בעיניה ועבר עליה לא קניס למיסר תערובת דיליה, כלומר לא מבעיא אי לא שהייה במזיד דלא קעבר עליה אלא בשוגג, אלא אפילו שהייה במזיד דעבר עליה, לא קניס אם נתערב, אבל בתערובת שעבר עליו בבל יראה ובבל ימצא משמע ודאי דאסיר, דהא קנסא דקניס הוא משום דעבר והכא נמי הא קעבר, וכן כתב המגיד משנה בסוף פרק ד' [מחמץ ומצה] והטור בסימן זה [בסופו], וכן נראה לדעת הר"ן שכתב בפרק כל שעה [פסחים יב, ב ד"ה הדר] בההיא ארבא דטבעא בחישתא שקצת חטים היו מבוקעות, א"כ אמאי לא יהיב רבא תקנתא לשהויינהו עד אחר הפסח, וכי תימא לא קניס רבי שמעון אבל אסור להשהותו, ליתא דהא תליא בהא דאי לא קניס רבי שמעון מותר להשהותו, ודין טיריאקה שמותר לאוכלו ואסור להשהותו אל יוכיח, דשאני התם שאינו מאכל כל אדם, אבל מידי דחזי לכל אדם הא תליא בהא וכדכתיבנא, וכן דעת מרדכי הארוך [פסחים רמז תקסט בהגה] בשם ראבי"ה [פסחים סימן תיב] הביאו הב"ח בסימן תס"ז [רט, א ד"ה כתב המרדכי], יע"ש. אבל ממה שכתב רש"י [פסחים ל, א ד"ה אמר רב] אההיא דקדירות בפסח ישברו דלית הלכתא כותיה, משום דאוקי רבא הילכתא דתערובת לאחר זמנו מותר כרבי שמעון, משמע דסבירא ליה דאף בתערובת שעבר עליו הפסח דומיא דקדירות קשרי רבא ואינו מחוור, ולהטור שכתב דאפילו שהייה בעיניה ונתערב אחר הפסח בטל, וכתב דדבר שעוברים על תערובתו אם לא ביערו אסור, על כרחך לפרושי כדפרישית, אי נמי י"ל דהכי קאמר לא מיבעיא אי לא שהייה בעיניה אלא היה תערובת שעוברין עליו בבל יראה וזה התערובת נתערב אחר הפסח בששים דבטל, אלא אפילו חמץ בעיניה בטל: והנה המחבר ז"ל נמשך אחר סברת הטור בזה דלא מבטיל בבציר מששים כשאר האיסורין, וזה גרם לו שלא הביא בב"י שום חולק על זה, ובאמת דהך פיסקא לא שרירא ולא קיימא. ויראה שדעת הטור היא דמותר דקאמר רבא [פסחים ל, א] הוי דומיא דאסור דהוי במשהו, והכא נמי מותר דוקא במשהו אבל בנותן טעם אסיר, ועוד דכיון דערב פסח אין להכניסו בכלל זמנו דהוי במשהו אלא בשלא בזמנו, כי היכי דבערב פסח אין להתיר בפחות מששים דומיא דשאר איסורים וכמו שכתבו הפוסקים, הוא הדין נמי לאחר זמנו, דהא רבא בחדא מחתא מחתינהו לית לן לפלוגי בינייהו. והא ודאי לא נהירא, דאי מותר דקאמר רבא היינו בששים מאי אתא לאשמועינן, דהא אפילו תימא דכרבי יהודה [שם כח, א] הוה סבירא ליה דחמץ אחר הפסח אסור דבר תורה, פשיטא דמותר בששים כשאר האיסורים דסבירא ליה לרבא דבין במינו ובין שאינו מינו בנותן טעם וכמו שהוכיחו בתוספות [שם ל, א ד"ה אמר רבא], וליכא למימר דאיצטריך דלא נגזור שלא בזמנו אטו זמנו, דמהיכא תיתי כיון דחזינן [שם כט, א] דרב ושמואל ורבי יוחנן לא גזרי שלא בזמנו אטו זמנו ורבא קאמר הילכתא מכלל דפליגי, ותו מאי האי דפרכינן ומי אמר רבא הכי והא אמר רבא רבי שמעון קנסא קניס כו', אטו קנסא דרבנן מי עדיפא מכל איסורים שבתורה דבטילי בששים, ואף איסורים דרבנן בטלי בששים כדאשכחינן בשמנו של גיד [יו"ד סימן ק סעיף ב] וכחל [שם סימן צ סעיף א] וכיוצא, אלא ודאי מותר דקאמר אפילו בנותן טעם. וכן מבואר בדברי רש"י [פסחים ל, א ד"ה שלא בזמנו] שכתב שלא בזמנו בין במינו בין שלא במינו מותר אפילו בנותן טעם, עכ"ל. והשתא פריך שפיר דהא רבא קנסא קניס וצריך ששים כשאר איסורים דרבנן, ושני שפיר דהכא לא קניס ע"י תערובת אפילו בנותן טעם: וראיה לדבר עוד מהא דאמרינן התם [כט, ב] רבי יוחנן אמר חמץ בזמנו בין במינו בין שלא במינו אוסר בנותן טעם, שלא בזמנו בין במינו בין שלא במינו מותר כרבי שמעון, ופירש רש"י [שם ד"ה] כרבי שמעון, דלאחר זמנו שרי ואפילו בנותן טעם נמי שרי, ולקמן פריך והא אסר ליה רבי שמעון משום קנסא, עכ"ל. והשתא מאחר דעל כרחך סבירא ליה לרבי יוחנן דלרבי שמעון חמץ לאחר זמנו מותר אף בנותן טעם לית לן לאפושי פלוגתא ולמימר דרבא פליג עליה בהא, וליכא למימר דרבי יוחנן סבירא ליה דרבי שמעון לא קניס ולהכי מתיר בנותן טעם, דהא מתניתין [פסחים כח, א] דקתני חמץ של (ישראל) [נכרי] שעבר עליו הפסח מותר בהנאה לא מתוקמא אלא כרבי שמעון, וכשנוייא דרבא [שם כט, א] דרבי שמעון קנסא קניס, ורב אחא בר יעקב דאוקמא [שם] כר' יהודה הא הדר ביה, אלא ודאי אין לדברים אלו עיקר, ומשמע ודאי דאפילו ביותר מכזית בכדי אכילת פרס שרי. וכן דעת הר"ן בפרק כל שעה [פסחים ז, ב ד"ה וכי] דסיים ובלבד שירבה ההיתר מידי דהוה תרומת חוצה לארץ שמבטלין אותה ברוב, דאיסורא דחמץ אחר הפסח אינו אלא משום קנסא בעלמא ודיים שינהגו בו כקל שבאיסורים שהוא מדבריהם, עכ"ל. והעיקר שאם עירב וריבה ההיתר במזיד אסור וכסברת הרא"ש, ופרט זה עיין ביו"ד בסימן צ"ט [סעיף ה] ותבין. ואף לסברת הרשב"א שכתב בתורת הבית דף ק"ח [דיני התערובות בית ד שער א ה, א] דאף איסורין של דבריהם שאין להם עיקר מן התורה צריכין ששים, הכא מודה דשרי אף בנותן טעם וכדברירנא. ומיהו פשיטא דבבציר מרובא לא מבטיל דלא מקרי תערובת אלא אי הוי רובא היתר, ועוד כיון שנאסר מדרבנן אין לנו להתירו בפחות מרוב היתר, והרמב"ם בפרק א' [מחמץ ומצה הלכה ה] העתיק דברי הגמרא ואין לדקדק מדבריו כלום, דאי איכא למידק מידי מדלא ביאר משמע ודאי דסבירא ליה כדכתיבנא והכי נקטינן: שמרים של שכר חטים ושעורים שעבר עליו הפסח וכן שאור וכיוצא, אם העמיד גבינות בהם, או החמיץ בהם עיסה אסורים, דדבר המעמיד לא בטיל כמבואר בטור בסימן זה [קצא, ב] בשם הר"י ז"ל, וכמו שכתוב בסימן תמ"ב סעיף ה' וכן פסק מהר"ם מלובלין בתשובה סימן רכ"א, אבל אם לקח חלב זה והעמיד בו אחר, ומאחר אחר, שמותר ליקח מחלב שלישי זה ולהעמיד בו חלב אחר ולאכלו, דלאחר שלש פעמים כבר כלה חלב של איסור, ודין זה מבואר בב"י יו"ד סוף סימן קט"ו, והביאו בספר שיירי כנסת הגדולה בסימן תמ"ח [הגה"ט אות ב]: ומה שכתב [בהגה] ובפחות מששים סגי ליה כו'. בב"י [בסוף הסימן] הביא בשם הגהות מיימוניות פרק א' [מחמץ ומצה דפוס קושטא סוף הלכה ה] וז"ל, אם נתערבו חטים חמץ בשאר חטים כשרים ולא נודע עד לאחר הפסח אף על גב דקנסא קניס רבי שמעון, מכל  מקום די לו בזה שיוליך הנאה לים המלח, ויזהר שלא יחזור הגוי וימכרנו לישראל אחר, כי ההיא ארבא דטבעא בחישתא דפרק כל שעה [פסחים מ, ב], עכ"ל. וכתב עליו בב"י שלא ידע למה לא היתירו באכילה מאחר שהוליך הנאה לים המלח. ויראה שהטעם שאם נודע לו מקודם, דלא סגי ליה בתקנתא דהולכת הנאה, כדמשמע מדברי הגהות מיימוניות ז"ל הוא שהרי היה חייב לבערו וכיון שלא ביערו אסור משום קנסא כל התערובת, וסבירא ליה דלא סגי תקנתא דהולכת הנאה אלא במידי שנתערב אחר כך כמו שכתבתי בארוכה בתחילת הסימן. וראיתי בספר ב"ח [בסוף הסימן] שכתב דבתערובת לח בלח שאין הכשר עומד בפני עצמו ואין בו ששים, הוה ליה כאילו הכל חמץ ואין מועיל לו פדיון. וכתב עוד דמור"ם ז"ל מיירי בדליכא כזית והאריך בעניינים אלו ולא נהירא, ואם תרצה לעמוד על אמיתות פרטים הללו כבר הארכתי תהילות לאל בתחילת הסימן ושם תמצא הכל באר היטיב על פי הש"ס והפוסקים ובסימן תס"ז סעיף י' ודוק: 
סעיף יב 
חמץ נוקשה כו'. איסור חמץ נוקשה אינו אלא מדרבנן, ולא קיימא לן כמאן דאמר באלו עוברים [פסחים מג, א] דנוקשה בעיניה בלאו, וכן כתב הר"ן בפרק אלו עוברין [שם יג, א ד"ה הרי] ובפרק קמא דפסחים בההיא דהמקדש בחיטי קורדניתא [ג, א ד"ה המקדש], וכן כתבו התוספות שם [ו, ב ד"ה משש]. ואף על פי כן מחייב לבעורי  מדרבנן מדתנן בפרק אלו עוברים [שם מח, ב] שיאור ישרף, ואיתא התם בריש ההוא פירקא [מג, א] דשיאור הוי חמץ נוקשה, ואמאי ישרף ישהה אותו אחר הפסח ויהא מותר לכולי עלמא, וכן הוכיחו התוספות בריש פסחים [ב, א ד"ה אור] והר"ן בפרק אלו עוברין [שם טו, ב ד"ה מתניתין שאור], ולאפוקי מסברת הטור בסימן תמ"ב [קפה, א] שמותר להשהותו, וכבר השגתי עליו שם בסוף סעיף (י"א) [א], וכתב הר"ן בפרק אלו עוברין [שם יג, א ד"ה ולפיכך] דמסתברא דכיון דביעורא מדרבנן בעלמא הוא, אם השהה אותו ולא ביערו לאחר הפסח מותר בהנאה. וכמו שכתב המחבר ז"ל, ומיהו הני מילי בחמץ נוקשה לפי שאינו ראוי לעבור עליו בבל יראה ובל ימצא, אבל בחמץ שביטלו אף על פי דהשתא אינו מחוייב לבערו  אלא מדרבנן, וכן חמצו של ישראל המופקד אצל גוי דמדרבנן צריך ביעור כיון שראוי לעבור עליו בבל יראה קנסוהו רבנן לאוסרו בהנאה, כדמוכחא שמעתתא דאיתמרא אמתניתין דגוי שהלוה את ישראל [פסחים ל, ב], וכן מבואר בדברי הר"ן בפרק קמא דפסחים [א, א ד"ה אלא] ובפרק כל שעה [ז, א ד"ה גמרא] וכדלקמן בסימן תמ"ח סעיף ה' וג', ועיין במה שאכתוב שם ובמה שכתבתי סימן ת"מ סעיף א': ומה שכתב [בהגה] דחוששים שמא יפול כו'. אף על פי שהקרטין יבישים הם ונפסלו מלאכול לכלב ומטעם זה אין צריך לבערן בפסח, מכל מקום מתרכך במאכל ונותן טעם בפסח ואסיר במשהו, בפיסקי מוהר"י [תרומת הדשן] בסימן קפ"ו: 


פרי חדש אורח חיים סימן תמח 
========================== 
סעיף א 
מותר אפילו באכילה. כן עיקר ולאפוקי מסברת בעל העיטור [הלכות ביעור חמץ קכה, ב] שאוסרו באכילה. דאע"ג דלא קתני במתניתין [פסחים כח, א] אלא היתר הנאה, דתנן חמץ של נכרי שעבר עליו הפסח מותר בהנאה, מכל מקום יש לומר איידי דתני דישראל אסור בהנאה תני נמי דגוי מותר בהנאה, וכדשני רב אחא בר יעקב [שם כט, א] דהוה בעי לאוקומי מתניתין דרבי יהודה וכן בדין, דהא לרבי שמעון קנסא קניס אם כן למה לנו לקנוס בחמץ של גוי לאוסרו באכילה, והכי איתא בירושלמי [שם פ"ב הלכה ב] וכן מוכח בהדיא בתוספתא [שם פ"ב הלכה ו - ז] כדלקמן בסעיף ג' וסעיף ד', ומהא דקתני בריש חולין [ד, א] חמצן של עוברי עבירה שאחר הפסח מותר מיד מפני שהן מחליפין, לא קשיא, דההיא כבר תרגמא ר"ת [תוספות שם ע"ב ד"ה מותר] דמיד לאו דוקא אלא צריך לשהות שיעור שחמץ זה ראוי לעשות אחר פסח, דהא סברוה דהך ברייתא רבי יהודה היא דסבירא ליה דחמץ לאחר זמנו בלאו. ובספר ב"ח [ד"ה חמץ] הקשה עוד מברייתא דחנות בפרק כל שעה [לא, ב] הביאה המחבר בסימן תמ"ט, דאיתא בהדיא וחמצו של גוי מותר אפילו באכילה. ועוד אני מוסיף להקשות מהא דאיתא בפרק כל שעה [ל, א] אהא דקאמר רבא חמץ שלא בזמנו בין במינו בין שלא במינו מותר כרבי שמעון, ואזדא רבא לטעמיה דאמר רבא כי הוינן בי רב נחמן כי הוו נפקי שבעה יומי דפסחא אמר לן פוקו וזבינו חמירא דבני חילא, ופירש רש"י [שם ד"ה בני חילא] דבני חילא גוים אעפ"י שאפהו יום זה שעבר והוא פסח, ע"כ. ואפילו נימא דפירוש חמירא הוי שאור, מכל מקום מיירי בשאור שעבר עליו הפסח, אלמא דחמץ של גוי שעבר עליו הפסח מותר אפילו באכילה וצ"ע: כתב בספר שיירי כנסת הגודלה [הגה"ט אות א] בשם גיליון האיסור והיתר [כלל לט אות לג] דלהריח חמצו של גוי חם תוך הפסח מותר מדינא מאחר דלא נאסר בהנאה כו', ע"כ. וליתא, דהא פשיטא דאפילו חמצו של גוי אסור בהנאה דהא קרא סתמא קאמר [שמות יג, ג] לא יאכל חמץ, וכן מבואר בפרק כל שעה [שם כח, ב] דקאמר מני מתניתין אי רבי יהודה חמץ סתמא קאמר אפילו דגוי ומדרבי יהודה נשמע לרבי שמעון לתוך זמנו, ורב אחא [שם כט, א] דיליף שאור דאכילה משאור דראיה הא הדר ביה, וכן מבואר בתשובת הריב"ש בסימן ת', יע"ש. וכן בדברי הטור בסימן ת"נ והביאו ההגה בריש סימן תמ"ג, ועיין בסוף סימן רי"ו וכמו שכתבו התוספות בפרק (ד') [ה] דעבודה זרה [סו, ב ד"ה אביי] גבי בת תיהא, וכמו שכתבו בפרק קמא דעבודה זרה [יב, ב ד"ה אלא] אמתניתין דעיר שהיו בה חנויות מעוטרות כו', ע"ש: 
סעיף ב 
וטוב שיאמר כו'. אבל מעיקר הדין מסתמא היתירא ניחא ליה דליקניה איסורא לא ניחא ליה דליקניה כדאיתא בפרק השואל [בבא מציעא צו, ב], ואמרינן נמי התם [קב, א] ובסוף שילוח הקן [חולין קמא, ב] כיון דאמר מר אסור לזכות בביצים כל זמן שהאם רובצת עליהם חצירו נמי לא זכיא ליה. ואמרינן נמי בפרק אלו עוברין [פסחים מו, ב] משום הפסד ממונו גמר בלבו לאכול כזית ואי אפשר לכזית בשר בלא שחיטה, וכן כתב הטור. ומיהו אי גלי דעתיה דניחא ליה חצירו זוכה לו, דאע"ג דאיסורי הנאה נינהו שייך זכייה בהו כדאיתא בריש פרק כל הצלמים [עבודה זרה מב, א] ונמצא דהוי חמצו של ישראל דעבר עליו הפסח דאסור אף בהנאה. ועיין במה שכתבתי בסימן תמ"ט: כתב מוהריק"ש [ערך לחם] בשם רדב"ז סימן תק"צ [ח"ג אלף טו] שאם לתתו גוים המשרתים בטחון של ישראל ביום טוב האחרון של חג עד שיהיו מוכנים במוצאי יום טוב לטחון מותר לערבם עם החטים אחרים ולטחון הכל ולמוכרו לישראל, ע"כ. ולי נראה שאם נתבקעו אסור לערבן ולבטלן, ואם לא נתבקעו לדעת הרי"ף בפרק כל שעה [פסחים יב, א] וכן פסק המחבר לקמן בסימן תס"ז סעיף ט' דלמיכלינהו להני חיטי בעינייהו אסירי, אלא דכי משתכחי בהדי בישולא כיון דמדרבנן היא אזלינן בה לקולא, מעתה לדעתם גם כן יש לאסור לטחנם בביטול ברוב לפי שאין מבטלין איסור לכתחילה, למאן דפסק כשמואל [פסחים מ, א] דבעי נתבקעו ממש מותר לטחנם כך: 
סעיף ג 
אסור בהנאה. וכתב הר"ן [פסחים ז, ב ד"ה ודאמרינן] דלאחריני נמי אסור וראיה מדאמרינן בפרק קמא דחולין [ד, א] חמצן של עוברי עבירה אחר הפסח מותר מיד מפני שהן מחליפין, וטעמא דמחליפין הא לאו הכי אסור לכולי עלמא. ועוד נראה להביא ראיה מהא דתנן בפרק הגוזל קמא [בבא קמא צו, ב] גזל חמץ ועבר עליו הפסח אומר לו הרי שלך לפניך, כלומר אעפ"י שהוא אסור לו, והא הכא דנגזל ודאי לא קעבר עליה אלא הגזלן ואף על פי כן אסור לנגזל, אלמא דכל חמץ שעבר עליו שום אדם נאסר לכל: ומה שכתב אפילו הניחו שוגג או אנוס. כן כתב הרמב"ם בפרק א' [מהלכות חמץ ומצה הלכה ד] ולמד הרב ז"ל זה מברייתא דחנות בפרק כל שעה [פסחים לא, ב] דמסתמא חמץ שנמצא שם לא הניחו במזיד אלא בשגגה אף על פי כן קתני דאסור בהנאה, ועוד אהא  דקאמר רבא [שם ל, א] חמץ שלא בזמנו בין במינו בין שלא במינו מותר כרבי שמעון, פרכינן דהא רבי שמעון קנסא קניס ולא קמשני דרבא מיירי בהניחו בשגגה. ועוד דתנן בפרק קמא [שם י, ב] אם לא בדק בתוך המועד יבדוק לאחר המועד, ופירש רש"י ז"ל כדי שלא יכשל בחמץ שעבר עליו הפסח, והא ודאי לאו ברשיעי עסקינן אלא שמחמת איזה אונס נתעכב מלבדוק ואף על פי כן אסור בהנאה, אלמא דבכל גוונא אסיר משום קנסא דלא פלוג: ומה שכתב לגוי שמחוץ לבית. אינו ר"ל שלא יהיה הגוי משרת בבית ישראל כי אז נראה כאילו לא יצא החמץ מרשות ישראל, אבל אין להקפיד אם נשאר החמץ בבית ישראל אם לאו, וכדמשמע מדבריו בב"י [ד"ה ואם מכרו], אלא עיקר הקפידה היא שהחמץ עצמו יהא חוץ לבית שלא יהא ישראל כמו נפקד בחמץ של גוי, כן כתב בספר ב"ח [ד"ה ואם מכרו]. וקשה דאי קביל עליה אחריות אפילו בביתו של גוי אסירי, ואי לא קביל עליה אחריות אפילו בביתו של ישראל ואף בגוי שכבשתו ושרוי עמך בחצר שפיר דמי, כדאיתא בפרק קמא דפסחים [ה, ב]. ויראה דאף אם לא קבל עליו אחריות ואעפ"י שמכרו או נתנו לגוי כיון שיודע הישראל שהגוי לא יגע בו כלל מחזי כמשהה חמץ בביתו בפסח ואסיר, ומיהו אין זה אלא משנת חסידים אבל מעיקר הדין שרי וכדכתיבנא. ומעתה מה שטרח בספר ב"ח [שם] לחפש היתר על מדינתו שרוב משא ומתן הוא ביין שרוף ואי אפשר למוכרם לגוי חוץ לבית, והעלה שצריך למכור לגוי החדר והחמץ שבחדר אבל אין להתיר על דרך שכירות, חדא דאסור להשכיר ביתו להשים בו חמץ בפסח וכמו שכתב האגור [סימן תשד], ליתא דלא קיימא לן כותיה בזה דגמרא דידן בפרק קמא דפסחים [ו, א] פליגא אירושלמי [שם פ"ב הלכה ב] בהא, וכמו שכתב הרשב"א בתשובה [ח"א] בסימן קע"ז. ומיהו נראה לי דאסור להשכיר במעות משום דהוי משתכר באיסורי הנאה כדלקמן בסימן ת"ן [סעיף ה בהגה וסעיף ז] ועיין במה שכתבתי שם. גם מה שכתב [הב"ח שם] דבגמרא פרק קמא דפסחים מסיק דשכירות לא קניא ולפיכך צריך למכור החדר ליתא, דהא איפכא אסיקנא בגמרא דאע"ג דבעלמא שכירות לא קניא, שאני הכא דכתיב [שמות יב, יט] לא ימצא והרי זה אינו מצוי. ולפיכך נראה לי דימכור היין שרוף בדבר מועט וישכיר הבית לגוי אחד אוהבו, וכן מבואר בתשובות הרשב"א [ח"א] סימן ע' ובתשובות המיוחסות להרמב"ן סימן קס"ח, ואף אם המפתח ביד ישראל שפיר דמי ויכול לומר לו שלא יפסיד אחר הפסח כדלקמן בסעיף ד': ומה שכתב אבל מתנה על מנת להחזיר לא מהני. אינו כמו שכתב בתרומת הדשן בסימן ק"כ דלא הוי אלא חומרא בעלמא אלא מעיקר הדין אסיר, וכמו שכתוב בספר כנסת הגדולה [הגב"י] בשם רדב"ז [ח"א סימן רמ] דשאני הכא דכל זמן שהתנאי תלוי הוי כפקדון, ואם נתקיים התנאי אעפ"י שנמצא למפרע שהחמץ היה של נכרי בשעת קיום התנאי כבר עבר עליו הישראל ולא יועיל קיום תנאי לבטל הלאו שכבר עבר, ע"כ. ואעפ"י שבריש סימן תמ"א נתבאר שגוי שהלוה לישראל על חמצו והגיע הזמן ולא פרעו מותר ולא אמרינן דכל זמן שהתנאי תלוי הוי כפקדון, שאני התם דהוי תנאי שבידו לקיימו, וכמו שכתבתי שם [סוף אות א] שבערב פסח יגמור בדעתו שלא לפדותו עוד, אבל הכא אין בידו לקיימו ואפשר שהגוי לא יחזירנו ונמצא למפרע שהיה של ישראל שהרי לא נתקיים התנאי של המתנה, ואם נאמר שלא יחזירנו הוי גזלן ונמצא שהוא של הגוי ולא קעבר עליו הישראל, ליתא, דאפשר שבימי הפסח לא היה בדעתו של הגוי לגוזלו ואחר כך נמלך לגוזלו ונמצא שבימי הפסח היה בתורת פקדון אצלו ולא בתורת גזל, וכן נראה לי לדקדק מפרק כל שעה [לא, ב] דכל שאין התנאי בידו אעפ"י שנתקיים התנאי עובר, וזה מדגרסינן התם גוי שהרהין פת פורני אצל ישראל אינו עובר ואי אמר ליה הגעתיך עובר, ואקשינן מאי שנא רישא ומאי שנא סיפא, ומשני שאני היכא דאמר ליה מעכשיו להיכא דלא אמר ליה מעכשיו. ופירש רש"י [שם ד"ה] הגעתיך, מעכשיו קאמר אם לא אפרע לך עד יום פלוני עובר, ואעפ"י שלא הגיע הזמן שמא כשיגיע לא יפרע ונמצא עובר למפרע בבל יראה, ע"כ. פירוש לפירושו, כיון שאם אינו פורע עובר עליו אף אם לא הגיע הזמן עובר וכדברי רדב"ז נ"ל ודוק: ככר של בעל הבית של חמץ שנתערב בתוך ככרות של מצה אפילו נתערב באלף כולן אסורות באכילה ובהנאה מפני שהוא דבר שבמנין, ונראה לי שאפילו לאחר הפסח אסורין, ואם נחתך או נתבצע מותר לאחר הפסח. ויש מי שאומר לאחר הפסח מותרות שהרי התירו כל תערובת חמץ לאחר הפסח אעפ"י שאיסורו במשהו, ולא יהא דבר שבמנין חמור ממה שאיסורו במשהו, ובזה אני הולך להחמיר שהרי עשו תערובת דבר שבמניין כגוף האיסור עצמו, ע"כ מצאתי כתוב בשם ספר בית מועד. ומה שכתב ככרות בעל הבית חשיבי ולא בטילי כך הוא האמת, וכמו שכתבתי בסימן תמ"ז סעיף ט' [ד"ה ודע]. ומה שכתב ואם נתבצע מותר לאחר הפסח, קשה דמאי איריא לאחר הפסח אפילו בתוך הפסח נמי שהרי נתבטל, ואפשר דסבירא ליה כמאן דאמר [שם סעיף ד] חוזר ונעור. ובמאי דפליגי אי שרי לאחר פסח או לא נראה לענ"ד דבר פשוט דאסור. דאע"ג דהא דדבר שבמנין לא בטיל הוי מדרבנן וכמו שכתב הרמב"ם בפרק י"ו מהלכות מאכלות אסורות [הלכה ט] וכמו שכתבתי בסימן תמ"ב סעיף ה' [ד"ה ומ"ש], מכל מקום כיון דעבר עליו הפסח ולא ביערו אף על גב דלא עבר אלא מדרבנן אסור אחר הפסח, וכמו שכתבתי סימן (ת"מ) [תמז]  סעיף י"א [ד"ה בטל] דהא דאמרינן דע"י תערובת לא קניס רבי שמעון, הני מילי בתערובת שנתערב אחר הפסח, אבל תערובת שלא נתבטל ועבר עליו הפסח פשיטא דאסור וכמו שנתבאר שם וזהו הדין בעצמו כאן: 
סעיף ד 
עד שאתה לוקח חמץ במנה כו'. אית דגרסי איפכא עד שאתה לוקח במאתים קח ממני בזול במנה, ודעת הטור וכן בתשובות הרשב"א [ח"א] סימן תת"ן וכן הביא בב"ח [ד"ה ואם מכרו] בשם ספר אגודה [פסחים פ"ב סימן כב] שאפילו לומר לו בפירוש שיחזור ויקנה לו ממנו ויתן לו ריוח שרי, כיון דהמכירה היא מכירה גמורה בלי הערמה, וכן נראה עיקר: ומה שכתב ואם עשה כן הרי זה עובר בבל יראה. זהו לפי שיטת הרמב"ם [חמץ ומצה ד, ב] והמחבר ז"ל בסימן ת"מ, וכבר כתבתי שם [אות א ד"ה והרמב"ם] שאין זה עיקר, ע"ש: 
סעיף ה 
אסור אף על פי שביטלו. מדסתם משמע דאף בהנאה, ולאפוקי מבעל העיטור [הלכות ביעור חמץ קכ, א] שאסרו באכילה והתירו בהנאה וכן עיקר, וכדמוכח מדין חנות של ישראל ומלאי של ישראל [סימן תמט] דחמץ שנמצא שם אחר הפסח אסור בהנאה אף על גב שמסתמא ודאי ביטלו כתקנת חכמים. ובספר ב"ח [ד"ה וחמץ שנמצא] הקשה מדתנן [פסחים י, ב] לא בדק בתוך המועד יבדוק לאחר המועד אלמא דאף לאחר המועד אסור בהנאה, ע"כ. ואין זה כלום דדילמא הבדיקה היא בשביל שאסור באכילה. ומיהו מהתם ילפינן דאף אם ביטל אסור דאע"ג דבמתני' לא אידכר ביטל אלא בחמץ ידוע, הכא כיון שלא בדק ודאי צריך ביטול מן התורה ולא ברשעים עסקינן ואף על פי כן קתני דיבדוק משום חמץ שעבר  עליו. ומיהו אכתי מצינן למימר דשאני התם שלא בדק ולא קיים מצות חכמים ואף שהיה באונס, אבל מי שביטל ובדק כתקנת חכמים מאין לנו שהחמץ שנמצא שם אחר הפסח שיהיה אסור, ומיהו מדין חנות נלמד. וכן נראה עוד מדפרכינן בפרק כל שעה [שם ל, א] אההיא דקאמר רבא דחמץ שלא בזמנו בין במינו בין שלא במינו מותר כרבי שמעון, ופרכינן עלה דהא רבי שמעון קנסא קניס, אף על גב דדרבא מסתמא מיירי בחמץ שנמצא אחר בדיקה ובטול.  ועוד פליגי בהך מילתא רבי יוחנן וריש לקיש בירושלמי דפרק כל שעה [הלכה ב] וקיימא לן כוותיה דרבי יוחנן דקאסר ודלקמן: מי שבא לו ממדינת הים חמץ בספינה, וירא שמא יפגע הפסח ולא יבא הספינה למקום חפצו להפקירו בפני עדים ולזכות בו מן ההפקר אחר הפסח למוכרו, בתשובת הר"ש הלוי חלק או"ח סימן י"ב חכך להחמיר ולא מלאו לבו להתירו אף בהנאה. ובספר שיירי כנסת הגדולה [הגב"י אות ז] כתב דהפקיר חמצו דפליגי רבי יוחנן וריש לקיש בירושלמי דפרק כל שעה [הלכה ב] לאו בהפקיר חמצו בפני עדים אלא דוקא בהפקירו בינו לבין עצמו, דבזה רבי יוחנן חייש להערמה שמא יאמר שהפקירו ולא יפקירו, אבל בפני עדים לא שייך למימר הכי, ולפיכך מותר אף באכילה, אלו דבריו ז"ל. ולענ"ד אין דבריו מחוורים כלל, דההיא דהפקיר חמצו דהירושלמי לא שני לן בין הפקיר בפני עדים להפקירו בינו לבין עצמו, ותדע דהא על כרחך לטעמא דזכייה דאיתא התם דבעינן זוכה דומיא דמתנה, אף במפקיר בפני עדים הדין כך, ומהך טעמא נשמע לאידך דבהא ליכא פלוגתא, ואם אנו מתירין הפקר בפני עדים ממילא ניתר אף הפקיר בינו לבין עצמו, ומעתה יש לנו לחוש לערמה שלא יפקיר ויאמר שהפקיר. ועוד לא פלוג רבנן בין הפקר להפקר וכולה חדא גזירה היא דאי לא הא לא קיימא הא. והנה מילתא דפשיטא דכל מידי דבעי ביעור אף מדרבנן ולא בערו דאסור אף אם בטלה והפקירו בפני מאה עדים, וכמו שכתבתי לענין חמץ נוקשה בסימן תמ"ז סעיף י"ב וכל שכן בחמץ גמור, דאם איתא דסגי בהפקר כההיא ארבא דטבעא בחישתא דפרק כל שעה [שם מ, ב] אמאי לא אמרינן תקנתא שיפקירנה בפני עדים, וכיון שהדבר ידוע שלא הפקירה אלא להפקיע מעליו איסור חמץ אין שום אדם יכול לזכות בו, וכמו שכתב הטור בהלכות שבת בסימן רמ"ו והביאו ההגה [שם] בסעיף (ו') [ג], אלא על כרחך הירושלמי מיירי כגון שבטל ובדק עד מקום שידו מגעת ונמצא שם חמץ אחר הפסח, או כגון שביערו והוציאו מרשותו והשליכו במקום הפקר ומצאו שם לאחר הפסח דלא עבר אפילו איסורא דרבנן, ובהא פליגי, דרבי יוחנן אמר אסור משום דחייש להערמה וריש לקיש אמר מותר משום דלא חייש להערמה. ואף על גב דלאידך טעמא דזכיה לא קיימא לן כותיה דרבי יוחנן משום דקאי בשיטת ר'  יוסי [נדרים מג, א] דלא קיימא לן כותיה כמבואר בתשובת הרשב"א [ח"א] סימן ע', מכל מקום הא משמע בירושלמי דלא קם ההוא טעמא ועיקר טעם פלוגתייהו הוי משום הערמה, וקיימא לן כותיה דרבי יוחנן דאסיר משום הערמה. וכן כתב הטור, וכן פסק הרוקח סימן רס"ח, ופשוט הוא: ולפיכך איני רואה שום היתר לחיטים הללו ואף בהנאה אסורים. ואף אם תמצי לומר שאלו החטים היו בקרקעית הספינה, דסחורות אחרות הוי עליהם ויש להם דין מפולת, ואמרינן בירושלמי [שם] דלטעמא דהערמה לכולי עלמא חמץ שנפל עליו מפולת לאחר הפסח מותר משום דלית כאן הערמה, נידון דידן גרע ממפולת, וכמו שכתב הרשב"א בתשובה הנזכרת, דהתם ממילא שהוא שנמצא ולא שיהא בדעתו לפנות הגל ולחטט אחר הפסח, אבל כאן שרוצה לזכות בחטים ולמוכרם אפשר דאסרי. ובאמת שבדין המפולת נראה לי בפשיטות להתיר כדאיתא בירושלמי, וכן כתב בספר שלטי הגבורים [פסחים ט, ב אות ה], אעפ"י שכתב הרשב"א [שם] שרב האיי אסרה אבל נידון דידן כדכתיבנא, ולפיכך עכ"פ אסור. סוף דבר שהוראת בעל ספר שיירי כנסת הגדולה [הנ"ל בדיבור הקודם] היא הוראה בטעות ואין לסמוך עליה, ונלמד מתשובות הרשב"א [ח"א] סימן ע' שנשאל על ישראל שיש להם בורות מלאים חטים ובקרקעית הבור ובקירותיו יש מן החטה שנתבקעה מלחות הארץ אם צריך לברר אי לא, ומתשובתו מוכח בהדיא דסבירא ליה דאי איכא חמץ ידוע בתחתית הבור אלא אעפ"י ששאר החטים שאינם מבוקעים הם עליהם והוה ליה כחמץ שנפלה עליו המפולת שאסורים הם לאחר הפסח מטעמא דכתיבנא, ולא נתן תקנה שיפקירם בפני שנים להתירם אחר הפסח. ודין זה הזכירו מור"ם ז"ל בסימן תל"ו סעיף א'. והדברים קל וחומר ומה אם אותם החטים מבוקעים שהם בתחתית הבור שאינו חייב לבערם אף מדרבנן שהרי הם כמבוערים אעפ"י כן אסורים הם לאחר הפסח, כל שכן וקל וחומר החמץ שבא לו ממדינת הים, ואי איתא קמן הוה מחייב לבעורי דפשיטא דאסיר אף לאחר הפסח בהנאה. ועוד הרי כתב המגיד משנה בפרק א' מהלכות פסח [חמץ ומצה הלכה ד] דכי קנסי בחמץ שעבר עליו הפסח לאו דוקא, אלא ר"ל ראוי לעבור עליו, וכל חמץ שבעולם ראוי לעבור, וכן כתב המגיד משנה שם שלא מעטו אלא חמץ נכרי בדוקא וזה פשוט. ואיני מוצא תקנה לזה האיש אלא שימכרנו או יתננו לגוי מכירו כמו שכתבתי לעיל [אות ג ד"ה ומ"ש לגוי], וזה ברור ותו לא מידי: 
סעיף ו 
אסור להאכיל חמצו בפסח. לאו דוקא, אלא משעה שאסורה בהנאה אסור להאכילו לבהמת הפקר, וכמו שכתוב בסימן תמ"ג סוף סעיף א', ושם מקומו ליכתב דין זה: 
סעיף ז 
אם הוא יודע שמאכיל אותה פסולת שעורים. לדעת המתירים לקמן בסימן ת"ן סעיף ו' בעבד צא ואכול ואני פורע, הכא נמי מיירי בהקדים דינר, ועיין מה שאכתוב שם בסייעתא דשמיא: 


פרי חדש אורח חיים סימן תמט 
========================== 
סעיף א 
חנות של ישראל ומלאי. רש"י [פסחים לא, ב ד"ה ומלאי] פירש מלאי של ישראל פת ויין הנמכר בתוכה, ע"כ. ולפיכך טפי אית לן למיתלי במלאי שהוא דבר קבוע שם מלמתלי בפועלין. ולגרסת רבינו חננאל [שם ד"ה ת"ר] יראה דפירוש מלאי לא הוי במידי דמיכל אלא מיני סחורות, ולפיכך חמץ שנמצא שם אחר הפסח מותר באכילה. וכי תימא אם כן מאי קמשמע לן פשיטא וכמו שהקשה בב"י, י"ל דהא קמשמע לן דלא תימא דזכה בו בעל החנות שהרי הפועלים מסתמא נתייאשו ממנו, קמשמע לן שאין רשותו של אדם קונה לו בעל כרחו דהתירא ניחא ליה דליקני איסורא לא ניחא ליה דליקני, וכמו שכתוב בסימן תמ"ח סעיף ב', ועל פי זה לא פליגי הגרסאות לענין דינא, וכן כתב בספר ב"ח דלענין דינא לא פליגי. אך קצת קשה דלא משמע כן לדברי הטור והמחבר ז"ל מדהזכירו מחלוקת הגרסאות, משמע דסבירא להו דפליגי לענין דינא, וכן ביאר הב"י דלגרסת רבינו חננאל נמי מיירי כשיש במלאי שבחנות פת, וכן נראה דאם לא כן מאי איכפת לן במלאי אי הוי של גוי או של ישראל. ואפשר שטעמו דאפילו אית לן למיתלייא בפועלים לפי דרובא נינהו וכההיא דתנן בשקלים [פ"ז משנה ב] ומייתי לה בפרק קמא דפסחים [ז, א] מעות שנמצאו לפני סוחרי בהמה לעולם מעשר. ומיהו לענין דינא העיקר כגירסת רש"י ופירושו והכי גריס הרוקח [סימן רסח] ומיניה לא תזוז, והכי איתא בתוספתא [פסחים פ"ב הלכה ד]. ואף לגירסת רבינו חננאל יש להתיר במלאי של גוים והפועלים הנכנסים שם מקצתם גוים ומקצתם ישראל, נראה לי ודוק: 


פרי חדש אורח חיים סימן תנ 
========================= 
סעיף א 
ויש בו משום גזל כו'. ואיסור רבית ליכא כיון דהוי דבר מועט דלא קפדי אינשי כדאיתא ביו"ד בסימן קס"ב סעיף א' בהגה: כתב ריא"ז בפרק כל שעה [פסחים ט, ב אות א]. שכן הדין בישראל שהלוה חמץ לנכרי קודם הפסח ושילם לו חמץ כיוצא בו לאחר הפסח, שהואיל שאינו מחזיר לו חמץ הראשון בעינו מותר, ע"כ. ולא נהירא שאף אם החזיר לו חמץ הראשון בעינו שמותר ואף באכילה, דכיון שהלוהו לנכרי קם ליה ברשותיה דגוי והוה ליה חמץ של גוי שעבר עליו הפסח שמותר באכילה: 
סעיף ב 
יאמר לו קודם פסח כו'. אין זה עיקר אלא כדמשמע מדברי המרדכי [שם רמז תקפז] והגהות מיימוניות [חמץ ומצה פ"א אות ג] שהביא בב"י [ד"ה כתב רש"י] שאין צריך לומר קודם פסח שום דבר, אלא מן הסתם מקבל מהם אחר הפסח ככרות חמץ שהיו ראוים לתת לו בפסח, דהא ודאי לא דמי כלל לההיא דסוף פרק קמא דעכו"ם [עבודה זרה כב, א], דהכא למאי ניחוש לה, דהא חמץ שעבר עליו הפסח לא אסיר אלא משום קנסא שעבר עליו איסורא דאורייתא או דרבנן או אפילו הניחו באונס לפי שראוי עליו, אבל הכא אמאי קנסינן ליה והרי ברשותו של גוי הוא ומעולם לא זכה בו הישראל, והוי כל שכן מדין דורון של סימן תמ"ח סעיף ב' דהתירא ניחא ליה דליקני, ואם אינו נותן לו מחמץ שעבר עליו הפסח מותר אף לרבי יהודה [פסחים כח, א]: 
סעיף ג 
אומר לגוי קודם פסח וכו'. אם מתנה בכך מתחילת השותפות שפיר דמי בכל ענין כמו שכתוב לענין שבת בסימן רמ"ה [סעיף א], אבל אם לא התנה כך מתחילת השותפות לא סגי להתנות כך קודם פסח כי היכי דלא מהני להתנות כך בערב שבת, אי נמי שאני התם דכיון שלא התנה בתחילת השותפות נמצא שהגוי טורח בחצי יום של שבת בשביל הישראל ואסור, אבל הכא כל שמתנה מקמי פסח שפיר דמי, כיון דאין איסור חמץ אלא מטעם קנס ובכהאי גוונא ליכא למקנסיה. ומכל מקום צריך שיטול הדמים מתחילה קודם הפסח אבל לאחר הפסח אסור, שהרי מחצית השכר שהרויחו בפסח הרי הוא שלו, ונמצא משתכר באיסורי הנאה, ומיהו אם קבלם אף לאחר הפסח מותרים כדלקמן [סעיף ד]. ומה שכתב הב"י [ד"ה שאלה] דמדין הישראל שקנה חוק הגלחים משמע שאין צריך ליטול הדמים קודם פסח, ונראה שבכאן נמשך אחר זה ולפיכך לא הצריך שיטול הדמים מקודם, לא נהירא, דהתם התנור הוי של גויים ולמאי ניחוש לה וכמו שכתבתי לעיל, אבל בכאן שהתנור חצייו של ישראל אין להתיר אלא אם כן לקח המעות מקודם, וכבר השיגו בספר ב"ח [ד"ה ומ"ש הב"י]. ומיהו לענין דינא נראה לי להחמיר אף בנוטל מעות מקודם, משום דכיון דמשתכר באיסורי הנאה מה לי מקודם מה לי אחר כך, ובספר ב"ח [ד"ה ומ"ש והרב] כתב שכן דעת רבינו שמשון ב"ר אברהם שהביא הטור, ובאמת שכן נראה מלשון הטור אעפ"י שבמרדכי לא משמע כן לפי שבפרק קמא דעכו"ם [עבודה זרה רמז תתח] הביא תשובת ר"מ [מרוטנבורג] והיא כסברת רש"י [תשובות רש"י סימן קיא], ובפרק כל שעה [פסחים מרדכי רמז תקפז] העתיק דברי רבינו שמשון ב"ר אברהם, ומכל מקום נראה לי דהדין דין אמת כדכתיבנא וכל שכן להחמיר, ואין תקנה אלא שיחלקו ויעקרו השותפות ויחזרו וישתתפו ויתנו שהגוי יקח שכר ימי הפסח והוא יקח כנגדו ימים אחרים נ"ל. ועיין ביו"ד סימן רצ"ד סעיף י"ג וי"ד וכמו שכתב הש"ך שם [ס"ק כז] לדעת הרמב"ם [מאכלות אסורות י, יד] שדבריו נכונים וברורים והן הם דברי תשובת רב שרירא ופירושו בסוגיא, הביאה הב"י באו"ח סימן רמ"ה [ד"ה וכתב עוד] יע"ש: 
סעיף ד 
ואם קבל כבר המעות מותר ליהנות מהם. ואף לדידיה שרי, והטעם לפי שאינו תופס דמיו אפילו החמץ עצמו וכמו שכתב לעיל בסוף סימן תמ"ג, ועיין במה שכתבתי שם: 
סעיף ה 
ואם יאפה בו חמץ אין זקוק לו. כן כתב הטור בשם רבינו שמשון ב"ר אברהם וסיים כדתנן בפרק בתרא דעכו"ם [עבודה זרה סב, א] שכרו לעשות עמו מלאכה אחרת אף על פי שאמר לו העבר לי חבית של יין נסך ממקום למקום שכרו מותר. וכתב ב"י [ד"ה  ומ"ש ומיהו] שהוא ז"ל מפרש דהכי קאמר אם שכרו לעשות עמו מלאכה אחרת אף על פי שאחר כך לא עשה אותה מלאכה אלא שאמר ליה שיעביר חביות של יין נסך ממקום למקום שכרו מותר, ע"כ. וזה תימה דהא אסיק רבא התם [סה, א] ותניא כותיה השוכר את הפועל ואמר ליה העבר לי מאה חביות במאה פרוטות ונמצאת חבית של יין נסך ביניהם שכרו אסור, חבית חבית בפרוטה ונמצאת חבית של יין נסך ביניהם שכרו מותר. ודין זה נתבאר בדברי הרמב"ם בפרק י"ג מהלכות מאכלות אסורות [הלכה יח - יט] וביו"ד סימן (תל"ג) [קלג] [סעיף ג] מבואר שם שאף בחבית חבית בפרוטה שכר חביות של יין נסך אסור. ומעתה הדבר פשוט שאם שכרו לאפות בו מצה ואפה בו חמץ שאסור משום דהוי משתכר באיסורי הנאה דומיא דיין נסך, אלא דהכא בדיעבד שכרו מותר, (עיין במג"א ס"ק ה'). ומכל מקום יראה לקיים דין זה מצד אחר, וכגון ששכרו בדבר קצוב לאפות בו מצה בין אם מעט בין אם הרבה ואפה בו חמץ או מצה ששכרו מותר, שהרי אם לא היה אופה בו חמץ כלל נמי היה נוטל שכרו משלם, וכדתנן בפרק בתרא דעכו"ם [שם סב, א] שכרה לישב עליה אעפ"י שהניח גוי לגינו עליה שכרו מותר, ומפרש בגמרא [שם סה, א] דאע"ג דלגין דינא הוא לאותובי מיהא אי לא מותיב ליה מי אמרינן ליה נכי לי אגרא דלגין, ואפשר דכהאי גוונא מיירי רבינו שמשון ב"ר אברהם והמחבר ז"ל. ועוד מסתברא לי שאפילו לא אפה בו מצה כלל אלא חמץ, אם בדיני גויים הוא שכל שקבל עליו תנור לאפות בו אף אם לא אפה בו כלום חייב ליתן לו שכרו משלם או מחצית השכר וכיוצא, מותר ליקח ממנו שכרו משלם או מחצית השכר, מכיון שאפילו לא היה אופה בו כלל היה נותן לו שכר זה והוא התנה עמו שלא יאפה בו אלא מצה לא מיקרי משתכר באיסורי הנאה, אלא השכר שמקבל אינו אלא בשביל מה שקבל הגוי לאפות בו מצה, ומתניתין דעכו"ם נקטיה בלגין משום רבותא דאע"ג דדינא לאותובי ונמצא שכששכרה הוה ליה כאילו השכיר לו מקום הלגין ונמצא משתכר מיין נסך, קמשמע לן דכיון דאי לא מותיב לא מנכי אגרא דלגין ושפיר דמי כנ"ל: ומה שכתב וכן מותר להשכיר לו בית לדור כו'. זה פשוט ונלמד ממתניתין דעכו"ם [עבודה זרה] שכתבתי בסמוך דשכרה לישב עליה אעפ"י שהניח גוי לגינו עליה שכרו מותר. אבל להשכיר לו ביתו לשום בו החמץ בפסח אוסר בירושלמי בפרק כל שעה [פסחים פ"ב הלכה ב], ואף על גב דבש"ס דילן בפרק קמא דפסחים [ו, א] תניא ייחד לו בית אין זקוק לבער, ומוכיח התם דשכירות ביתו לשום החמץ שריא, הני מילי שלשים יום קודם הפסח אבל בתוך שלשים אסור משום משתכר באיסורי הנאה, ומג"א ס"ק ו' הביא בשם האגור [סימן תשד] דדוקא תוך הפסח או בערב פסח, דמשמע דקודם הפסח אפילו תוך שלשים מותר, יע"ש, וכן כתב המגן דוד [ט"ז] ס"ק ה' בשם ב"י [סוף הסימן], אי נמי התם מיירי דמייחדה או משאיל דהוי בחנם, ועיין במה שאכתוב בסעיף ז': 
סעיף ו 
אבל לא יאמר לו צא ואכול ואני פורע וכו'. הב"י [ד"ה מותר] הבין שדעת הטור כן ולא כיון יפה, שהרי בפרק בתרא דעכו"ם [עבודה זרה סב, ב] גרסינן דבי רבי ינאי יזפי פירי שביעית מעניים ופרעי להו בשמינית, אתו אמרו ליה לרבי יוחנן, אמר להו יאות הן עבדין, ופסק כוותיה הרמב"ם סוף פרק ח' מהלכות שמיטה ויובל, ומותבינן עליה [שם סג, א] מדתניא אומר אדם לחמריו ולפועליו כו', ואם אמר להם צאו ואכלו ואני פורע חושש משום שביעית, אלמא כי קא פרע דמי איסור קפרע, והכא נמי דכוותיה. ושני רב פפא [שם ע"ב] כגון שהקדים לו דינר, ורב אשי אמר כגון שנטל ונתן ביד ורב פפא ורב אשי לא פליגי לעניין דינא וכמו שכתב הרשב"א בתורת הבית דף קל"ט [בית ה, שער ב מט, ב]. וכן פסק הרמב"ם בפרק י"ג מהלכות מאכלות אסורות [הלכה כה - כו]. והשתא תימה על הב"י איך אסיק אדעתיה למסתם הכא לאסור צא ואכול ואני פורע מאחר דליכא מאן דפליג אדבי רבי ינאי, ואדרבה רב פפא ורב אשי דהוו בתראי אתו לתרוצי ברייתא אליביה אלמא דהכי סבירא להו, וכן דעת כל הפוסקים ולא נמצא חולק בזה אלא המחבר בכאן ונמשך אחר סברת הטור, וליתא, שהטור קצר בכאן וסמך אמה שביאר ביו"ד לענין יין נסך בסימן קל"ב [רכב, א], וגם בספר ב"ח [ד"ה מותר] כתב שלהלכה למעשה יש להחמיר כסברת הטור, ואין לדבריו טעם אם לא שמחלק מפסח לשאר איסורים, וסבירא ליה דמשום חומרא דחמץ אסור לומר לו צא ואכול ואני פורע, ואם לכך כיוון לא נהירא. ולכן הדבר פשוט להתיר כל שאינו מקדים לו דינר יכול לומר אף לחנוני המקיפו השקה לפועלים יין נסך, ובנדון דידן נמי מותר לומר לחנוני תן לחם לפועלי ובלבד שלא יקדים דינר, ומסתברא לי דהוא הדין דמצי דמימר לנכרי האכל לבהמתי פסולת שעורים וכיוצא כל שאינו מקדים דינר, והמחבר סוף סימן תמ"ח קצר בזה, והיינו טעמא שאעפ"י שמשתעבד מדין ערב, מכל מקום כיון שלא הקדים דינר נמצא דמדגוי קאכלי, וכי פרעי לאחר זמן לאו חליפין נינהו לאיתפוסי: ודע שכתב הרשב"א בתורת הבית [שם] דהא דאסור כשהקדים לו דינר דוקא מסתמא משום דמסתמא דמילתא כל מי שנותן דינר מוקדם לחנוני על סמך שיקח ממנו הוה ליה פקדון גביה ולא יוציא לעצמו עד שיקח ממנו, אבל אם נתנו לו בפירוש להוציאו אם יצטרך לו מותר, משום דבשעת נתינת המעות איסורא ליכא דהא לא שקיל מיניה מידי, וכי שקלי פועלים לבתר מכאן חמץ דינר ליתיה דישראל ולא דמי חמץ הוי, והביא ראיה דאהא דאמרינן התם [שם סב, ב] נתן לה ואחר כך בא עליה מותר פרכינן לכי בא עליה ליחול עליה איסורא למפרע, ומשני [שם סג, א] כשקדמה והקריבתו ואמר לה להוי גביך ואם מצטריך לך קני מעכשיו, אלמא מסתמא כל דלא אמר לה אם מצטריך לך קני מעכשיו, דעתיה דאיניש כי מקדים להו לאפוקינהו מהשתא עד דשקיל זיבונא. ואין זו ראיה דמשום דקאמר לה להוי גביך עד שעת ביאה, אצטריך לפרושי לה דאי איצטריך לה שתקנה מעכשיו, אבל בעלמא לעולם דסתמא דמילתא להוציאו נתנו לו, מיהו מדפרכינן בפשיטות לכי בא עליה ליחול איסור אתנן למפרע, משמע דמסתמא אינה יכולה להקריבו עד שעת ביאה, אלא שממה שכתבו התוספות [שם סב, ב ד"ה אלא] יש לדחות זה. וכן נראה עוד מדלא קאמר שקדמה והקריבתו וקמשמע לן דמסתמא מצי להקריבו ולפיכך נתן לה ואחר כך בא עליה מותר משום דליתיה בשעת ביאה, והשתא ליכא למפרך פשיטא דהא קמשמע לן טובא דמסתמא יכולה להקריבו, והכי יש לדקדק נמי מדאמרינן [שם סג, א] ואי דלא אמר לה קני ליך מעכשיו היכי מצי מקרבה אלמא דלהקריבה צריך לומר קני מעכשיו, ומיהו כשאמר בפירוש אם תצטרך קני מעכשיו זה למדו הרב ז"ל מדין נתן לה ואחר כך בא עליה דמותר, דאע"ג דאמר לה להוי גביך עד שעת ביאה כיון דאמר לה אי מצטריך קני מעכשיו שרייה, והכי נמי בחנוני אף אם אמר לו להוי גביך עד שעת לקיחת המקח כיון דאמר לו אי מצטריך לך קני מעכשיו שפיר דמי כל שקדם והוציאו. והטור ביו"ד בסימן קל"ב [שם] חלק על הרשב"א בזה וכתב ואינו נראה, דכיון שהקדים לו דינר מיד נקנה לו היין ובשליחותו נתנו להם, ע"כ. והמחבר נמשך לשם [סעיף ד] אחר סברת הרשב"א, ודברי הש"ך [ס"ק לא] והט"ז שם [ס"ק ח] ליישב דעת הטור אינם ברורים. ויש להסתפק לדעת הרשב"א אי אמר לחנוני קני מעכשיו ובעידנא דשקילי פועלים איסורא עדיין ישנו לדינר ביד החנוני שלא הוציאו מהו, ומסתברא דשרי דכיון שקנאו מעכשיו הוה ליה כאילו הוציאו, אלא שהרב ז"ל משוה דין פועלים לאתנן, והר"ן [שם ל, ב ד"ה גרסינן] העלה להחמיר בדין אתנן דאמר לה קני מעכשיו והקריבתו לאחר ביאה, יע"ש. ומיהו לענין דינא נראה לי עיקר כסברת הטור להחמיר ולא דמי לאתנן, דהתם שאני דבשעת נתינת האתנן ליתא לביאה בעולם ובשעת ביאה ליתא לאתנן דהא קדמה והקריבתו, אבל הכא בשעת נתינת המעות איתיה ליין ומיד נקנה לו היין ונמצא דמבעל הבית קאכלי. ועוד נראה לי דבר ידוע דכל שמקדים דינר לחנוני סתמו כפירושו שלהוציאו נותנו לו וכמו שהיה סבור הרב ז"ל מעיקרא. ולא דמי כלל לאתנן שהוכחנו לעיל דמסתמא אינו רוצה שיוציאנו אלא שיהיה בידה עד שעת ביאה, דהתם שאני דמשום שיהיה לה חיבת ביאה רוצה שיתעכב האתנן בידה עד אותה שעה, אבל בעלמא לא איכפת ליה אם יוציאנו החנוני, ואף על פי כן קאמרינן בגמרא [שם סג, ב]  סתמא דבמקדים דינר אסור. ומינה נשמע דאף אם אמר לחנוני בפירוש שיוציאנו מיד אסור משום שמיד נקנה לו היין. וכן דעת הרמב"ם [מאכלות אסורות יג, כה] ושאר מפרשים שכתבו סתם דבמקדים דינר אסור, (עיין בהרמב"ם פ"ד מהלכות איסורי מזבח דין י' י"א י"ב), והכי נקטינן: ומה שכתב ואסור לקנות כו'. עיין מה שכתבתי בסימן תמ"ו סוף סעיף א': 
סעיף ז 
[אסור להשכיר כלי לעכו"ם בפסח כדי שיבשל בו חמץ] (עיין בהרמב"ם בפ"ו מהלכות ערובין דין י"ז). לשון הטור אסור להשכיר כלי לגוי בפסח שיבשל בו חמץ מפני שרוצה בקיומו של איסור על ידי דבר אחר שלא יבקע הכלי, ועוד כיון שהכלי עצמו אסור בהנאה אסור להשכירו לכתחילה, ולא דמי להא דתניא בתוספתא [פסחים פ"ב הלכה ח] משכיר אדם חמורו לגוי להביא עליו חמץ ממקום למקום, דהתם החמור אינו אסור אבל הכא הכלי עצמו אסור, עכ"ל. וזה דעת המחבר. ודע דבפרק אין מעמידין [עבודה זרה לב, א] גבי חרס הדרייני אפסיקא הלכתא דרוצה בקיומו על ידי דבר אחר אסור, וכן בפרק בתרא דעכו"ם [שם] דף ס"ה [ע"ב] פריך הש"ס בפשיטות והא רוצה בקיומו דלא נצטרו זיקי, ודעת הטור והמחבר ז"ל להשוות שאר איסורין לאיסור יין נסך וכן דעת התוספות שם [לב, א] בד"ה והא הכא רוצה בקיומו כו' בסופו. ודבר ברור שאם עבר והשכיר הכלי לגוי וקבל הדמים שמותרים כדלעיל בדין ד', ומה שכתב הב"ח בסוף סימן זה דדמי החמץ עצמו אסורין בהנאה אף בדיעבד הוא שיבוש, שאף דמי החמץ מותרין לפי שאינו תופס דמיו כמבואר לעיל בסוף סימן תמ"ג, יע"ש. ומיהו יש לתמוה על מור"ם ז"ל שנראה שמסכים עם דין זה, [ו]בסעיף (ד') [ה] פסק כהאגור [סימן תשד] שאסור להשכיר בית לנכרי לשום בו חמץ דדוקא לדור בו שרי, ומה לי חמור ומה לי בית, וכי היכי דקשרי להשכיר לו חמור לפי שהחמור אינו אסור אף הבית נמי אינה אסורה, וכן דעת האגור [שם] לאסור בחמור גם כן כמו שכתב הב"י [ד"ה כתב האגור] משמו, ושמא י"ל דבבית איכא אידך טעמא שרוצה בקיומו של איסור על ידי דבר אחר שלא תיפול הבית, מה שאין כן בחמור שאף אם ימות לא יפסד החמץ ודוחק. ובדין ד' שאסר שכר התנור אית ביה תרי טעמי כדי לאסור, אית ביה איסור רוצה בקיומו, ואפילו תימא כמו שכתב הב"י [ד"ה אסור] דלית ביה איסור רוצה בקיומו, משום דאף אם יפול התנור לא יפסד החמץ לגמרי, משמע שאם יפסד החמץ לגמרי הוי רוצה בקיומו, וליתא, שאין החמץ מעמיד התנור לומר שרוצה בקיומו, דבשלמא בכלי אם הוא ריקן על גבי האור נבקע לגמרי ונמצא החמץ מעמיד הכלי, בתנור אינו כן ומקרי רוצה בקיומו של דבר אחר, ממילא מקים האיסור וזה שפיר דמי. וצ"ע מכל מקום אסור מאידך טעמא שהתנור עצמו נאסר מחמת אפיית החמץ ודמי לכלי. ומיהו אכתי קשה מדין מתנה לאפות בו מצה ואפה בו חמץ למאן דשרי אמאי והא רוצה בקיומו, ולתירוץ הב"י ניחא אלא שאין תירוצו מחוור: גם מה שכתב בספר ב"ח [ד"ה אסור] דכיון דאפה בו חמץ שלא מדעת הישראל לא שייך רוצה בקיומו, לא נהירא, דאעפ"י שהדין דין אמת דלא שייך רוצה בקיומו אלא בידיעתו של ישראל כדמוכח בהדיא בפרק בתרא דעכו"ם [עבודה זרה סד, א] דגרסינן התם ישראל שהיה נושה בגוי מנה ומכר עבודת כוכבים והביא לו, יין נסך והביא לו, מותר. אבל אם אמר לו המתין לי עד דאמכור עבודת כוכבים ואביא לך, יין נסך ואביא לך, אסור. ומפרש (רש"י) [רב ששת] דסיפא אסור משום דהוה ליה רוצה בקיומו, אלמא דרישא כיון דלא הוי מידיעתו של ישראל לא שייך רוצה בקיומו, מכל מקום משמע ודאי דדין מתנה לאפות בו מצה ואפה בו חמץ דשכרו מותר, מיירי אף אם ידע הישראל שהגוי אופה בו חמץ. תו קשה מאידך טעמא שכתב הטור דכל שהכלי עצמו אסור בהנאה אסור להשכירו, דהכי נמי התנור מיד נאסר באפיית הפת ולמה מותר לקבל שכרו. ואין טעם לחלק כמו שכתב בספר שיירי כנסת הגדולה [הגב"י אות ה] דתנור מיירי שהשכירו קודם פסח ובכלי נמי דכותיה כל שהשכירו מקודם פסח שפיר דמי, דאם כן יש לנו לומר דמיירי שהשכירו שלשים יום מקודם פסח דומיא דמה שכתב האגור בשכירות בית לנכרי לשום בו חמץ, ואין זה במשמע. ומיהו לפי מה שכתבתי לעיל בסעיף ה' יראה דמיושב זה, שהרי השכר שמקבל הישראל אינו בשביל החמץ שאפה בו אלא בשביל מה שקיבל לאפות בו מצה ולפיכך מותר לקבל השכר, והכא נמי אם השכיר לו כלי על מנת שלא לבשל בו חמץ ובישל שכרו מותר. ומיהו אכתי קושיא קמייתא קשה: ולענ"ד יראה שדברי הטור בכאן אינם מכוונים להלכה, דמה שכתב בתחילת דבריו שאיסור רוצה בקיומו ישנו גם כן באיסור חמץ אעפ"י שכן דעת התוספות בעכו"ם [שם לב, א ד"ה והא] אינו מחוור אצלי, שהרי פירש רש"י בפרק בתרא דעכו"ם [שם סד, א ד"ה רבנן] בבעייא דשכרו (לשכר) [לשבר] ביין נסך והביאו הר"ן שם [לא, א דבור ראשון] משמו, דהיינו טעמא דאסור להיות רוצה בקיומו של יין נסך משום דישראל מצווה לבטל עבודת כוכבים ותשמישיה, ומיהו אף לפי זה לא אסור אלא מדרבנן, כדמוכח מתניתין דדמאי [פ"ו משנה י] דתנן גר וגוי שירשו את אביהם גוי, גר יכול לומר לו טול אתה עבודה זרה ואני מעות, ומייתי לה בפרק בתרא דעכו"ם [שם] ומפרש דבירושת הגר אקילו בה רבנן, אלמא דאיסור רוצה בקיומו לא הוי אלא מדרבנן. ומעתה בשאר איסורין שאינו מצווה לבטלם ואדרבה בחמץ אמרינן [פסחים ה, ב] שלך אי אתה רואה אבל אתה רואה של אחרים ושל גבוה, מהיכי תיתי איסורא ברוצה בקיומו. וזה דעת רש"י [תשובות רש"י סימן קיא] ורבינו שמשון ב"ר אברהם [מובא בטור] שלא אסרו שכר התנור מטעם רוצה בקיומו של איסור על ידי דבר אחר, וכן מוכח מסימן תמ"ח סעיף ב' דאם גוי מביא דורון לישראל ביום אחרון של פסח שמותר בלילה ולא אסרינן ליה מטעם רוצה בקיומו, וכן הרשב"א בתשובה [ח"א] בסימן קע"ז אסר להיות יושב ומשמר בשכר משמע דבחנם שפיר דמי. ובפרק קמא דפסחים [שם] נמי גרסינן אמר להו רבא לבני מחוזא בעירו חמירא דבני חילא מביתייכו, כיון דאילו מיגניב ואילו מיתביד ברשותייכו קאי ובעיתו לשלומי כדלכון דמי, הא לאו הכי לא מחייב לבעורי ויכול להיות יושב ומשמר. וכן מוכחא שמעתתא דגוי שהלוה את ישראל על חמצו [שם ל, ב] ואמרינן נמי התם [לא, ב] גוי שהרהין פת פורני אצל ישראל אינו עובר ולא אסרינן ליה אעפ"י שמסתמא רוצה בקיומו. וכן לענין יין נסך כתב הרשב"א גופיה [תורת הבית הקצר בית ה שער ב מו, א] והטור והמחבר ביו"ד בסימן קל"ג [סעיף ו] שאסור להיות יושב ומשמר חבית של יין נסך בחנם שאעפ"י שפטור אם נשברה או נאבדה, מכל מקום מיצר הוא אם תשבר או תאבד מתוך שמירתו ורוצה הוא בקיומו ואסור, ואילו הכא מותר וכדכתיבנא. ובפרק ה' מהלכות יסודי התורה [הלכה ח] התיר הרמב"ם לעשות רטיה מחמץ בפסח, ועיין שם בכסף משנה, אעפ"י שודאי רוצה בקיומו: ומיהו מהא דאמרינן בפרק כל שעה [שם ל, א] אמר רב קדירות בפסח ישברו ואמאי לשהינהו אחר הפסח, ושמואל אמר לא ישברו אבל משהי להו כו' לא קשיא, דהיכא דליתיה לאיסורא בעיניה לא אסיר משום רוצה בקיומו, כדמוכח בהדיא מהא דאמרינן בפרק אין מעמידין [עבודה זרה לג, ב] הלוקח קנקנין ישנים מן הגויים נותן לתוכן ציר ומורייס לכתחילה ולא אסרינן ליה מפני שרוצה בקיומו של כלי משום שהאיסור ליתיה בעיניה, וכן כתב הר"ן שם [יא, ב ד"ה ומכאן] דדוקא בחרס הדרייני שבליעתו מרובה הוה ליה כמאן דאיתיה לאיסוריה בעיניה הא לאו הכי שרי. אלא שלפי מה שכתב הר"ן בפרק כל שעה [פסחים ט, א ד"ה אבל] דכלי חרס שנשתמש בן חמץ בחמין כיון שהוא בולע הרבה ואינו יוצא מידי דופיו הרי הוא כגוף האיסור, מדין קדירות נמי יש ללמוד דלא אסיר משום רוצה בקיומו אלא דוקא בעבודת כוכבים משום שמצווה לבטלה ולבערה מן העולם, אבל בשאר איסורין כגון בשר בחלב וכיוצא ואף בחמץ שרי: גם מה שכתב [הטור] שכיון שהכלי עצמו אסור בהנאה אסור להשכירו ולא דמי לחמור, תימה, דזה מנין לו שהכלי עצמו יהיה אסור בהנאה, והתוספות בפרק אין מעמידין [עבודה זרה] דף ל"ב [ע"א ד"ה והא] כתבו בשם ר"ת דקדירות האסורות משום חמץ בפסח מותר לתת לתוכו דבר יבש אבל דבר לח לא. ויראה דדבר יבש כגון תפוחים ואגוזים וכיוצא שפיר דמי משום דלא מתסר בהנאה כיון דליתיה לאיסורא בעיניה כמבואר שם, ומשום רוצה בקיומו ליכא למיסר לפי שאף אם ישבר הכלי כיון דהוי דבר יבש אינו נפסד, מה שאין כן אם משים בתוכו דבר לח כגון שמן ויין וכיוצא דאסיר משום רוצה בקיומו. ולפי מה שכתבתי בסמוך [לעיל ד"ה ולענ"ד וד"ה ומיהו] אף דבר לח מותר לתת לתוכו וכמו שכתב ההגה בשם יש אומרים והיא סברת המרדכי בפרק כל שעה [פסחים רמז תקס] שמותר להחם חמין ביורות אסורות בפסח ולרחוץ בהם שהרי אינו נהנה מן הבלוע, וכן דעת המחבר ז"ל לקמן סימן תס"ז סעיף י', ומעתה נראה גם כן להתיר למכור בחול המועד של פסח קדירות אסורות של חמץ והוא הדין להשכירן, אם לא שנאמר שדעת הטור כסברת הר"ן דפרק כל שעה שכתבתי בסמוך [שם] דכלי חרס שנשתמש בו בחמץ הרי הוא כגוף האיסור, ואיהו לא קמיירי אלא בכלי חרס ודוחק: ומיהו לענין דינא התוספתא [שם פ"ב הלכה ח] סברה דמותר להשכיר חמור וכן בית ותנור וכיוצא דלא שאני לן בין כלי לחמור, דדוקא הבאת החמץ עצמו כגון למוכרו או ליהנות בו וכיוצא, אסור לכתחילה, אבל הנאה דאתיא מחמתיה כגון להשכיר לו החמור להביא עליו, ואף הוא עצמו להוליך לו חמץ ממקום למקום וכיוצא שכרו מותר, כדתנן גבי שביעית [שביעית פ"ח משנה ד] ומייתי לה הש"ס בריש פרק בתרא דעכו"ם [עבודה זרה סב, א]. ודוקא ביין נסך אוסר שכר פעולתו משום קנסא כדאיתא התם, אבל בשאר איסורים אף שאסורים בהנאה מותרין, כיון שאינו תופס דמיו דומיא דחמץ וכיוצא. אבל בירושלמי דפרק כל שעה [הלכה ב] סבירה ליה דביין נסך אסור אפילו בדיעבד משום קנסא, אבל בחמץ אעפ"י שאם קבל שכרו מותר משום שאינו תופס דמיו, מכל מקום לכתחילה אסור להשכיר בהמה או ספינה או בית להוליך ולתת בו חמץ משום דהוי משתכר באיסורי הנאה ואסיר מדרבנן, וזו היא דעת הרשב"א בתשובה [ח"א] בסימן קע"ז שאסר להיות יושב ומשמר חמץ בשכר משום שמשתמש באיסורי הנאה, אבל הכלי עצמו שנשתמש בו חמץ איני רואה בו שום איסור למוכרו מאחר דמותר בהנאה וכדכתיבנא, אבל להשכירו אסור וזה נראה לי ברור. ויש להחמיר כדברי הירושלמי לפי שהוא בתראה ואייתי ברייתא דסברה דאסור להשכיר, ולא הזכיר בתוספתא משום דמשמע ליה דלאו מתנייא בבי מדרשא ולאו בר סמכא היא. וכן כתב הכסף משנה בפרק א' מהלכות מעשר שני [סוף הלכה י] שהרמב"ם סומך על הירושלמי יותר מעל התוספתא משום דלא ידעינן אי מתניא בי רבי חייא ורבי אושעיא. ועיין בתשובת הרש"ך חלק ג' סימן ז"ן והכי נקטינן, ועיין בתשובות רדב"ז [ח"א] בסימן פ"ד [תפו]: כתב בספר כנסת הגדולה [הגה"ט] בשם הרדב"ז [שם] שבית רחים של ישראל והבהמות של ישראל אסור לטחון בהם חמץ בפסח אפילו לשכירים גויים לצורך עצמם, ע"כ. ולי נראה דבשכר אפילו אי הבית ריחים גרידא הוי דישראל, אסיר משום משתכר באיסורי הנאה, וכמו שכתבתי בסמוך [ד"ה ומיהו] לדעת הירושלמי, אבל בחנם למאי ניחוש לה דאי משום מראית העין כבר פסק המחבר לעיל בסימן רמ"ג [סעיף א] שמותר להשכיר ריחים לגוי לטחון בו בשבת דומיא דשדה, שאעפ"י שיודעים שהוא של ישראל אומרים שלעצמו הוא טוחן, ולפיכך איני יודע שום איסור בדבר: מי שמחזיק באורינדא ר"ל אפלטו בלע"ז ולוקח בשכרו מדות מלצן דהיינו חטים של חמץ, שכל בישול שכר שהם מבשלין ביורות הם ממושל העיר, כיון שהמנהג הוא שכשמתיישנים היורות צריך הישראל לקנות חדשים משלו, אם השכר שמבשלין ביורות הוי שכר חטים ושעורים וכיוצא בו דהוי חמץ, אסור לכתחילה לקבל הנהוג משום משתכר באיסורי הנאה, הא לאו הכי מותר לקבל מדות המלצן אחר הפסח, דהא לא זכה בהם הישראל בפסח ונשארו מלוה אצל הגוי ומותר אחר הפסח, ולא הוי חמץ של ישראל שעבר עליו הפסח, ואין צריך ליטול דמים קודם פסח או להתנות שיתנו לו דמים משבוע של פסח וכמו שכתבתי לעיל בסעיף א' וב'. ואם אינו מקבל שכר על בישול השכר ביורה אין צריך למחות בידם משום דאיסור רוצה בקיומו ליתי בפסח כמו שביררתי לעיל [ד"ה ולענ"ד]. ואם היורות הם של מושל לגמרי, הוי ליה ממש כדין קונה חק הגלחים שמותר לקבלו אחר פסח, וזה הדין עצמו ישנו בשוכר ריחים מהמושל. והוצרכתי לכתוב סברתי בפרטים הללו לאפוקי מספר ב"ח [ד"ה אסור] שכתב בכאן דברים שאינם מכוונים להלכה לפענ"ד, יע"ש ודוק: 


פרי חדש אורח חיים סימן תנא 
========================== 
סעיף א 
דמותר לשהותן. ואף מדרבנן אין צריך ביעור משום דליתיה לאיסוריא בעיניה אלא מובלע בקדירה, לאפוקי תערובת דאף דאיכא ששים מיחייב מדרבנן לבעורי, וכמו שכתבתי בסימן תמ"ב סוף סעיף א' [ד"ה ולענין הלכה], והני מילי כשנתערב בפסח אבל אם נתערב מקמי פסח למאן דאמר חוזר ונעור [סימן תמז סעיף ד] צריך לבער, ולמאן דאמר אינו חוזר ונעור מותר לאוכלו כל שכן לקיימן בפסח: ומה שכתב ומצניען בפסח במקום צנוע. בספר ב"ח [קצג, ב ד"ה ומ"ש וטוב] ערער על מה שנוהגים להשים כלי חמץ על מקום גבוה בטבלאדוס לנוי וכן כלי פסח בשאר ימות השנה, מהא דאמרינן בפרק קמא דפסחים [ו, א] חמצו של גוי עושה לו מחיצה גבוה עשרה, וכן בפרק קמא דשבת [יב, ב] אמרינן דאין משתמשין לאור הנר אפילו גבוה כמה קומות. ולי נראה דאין לגזור גזירות מדעתינו ואין לדמות הגזירות זו לזו, והנהו ראיות דאייתי אינן, דשאני התם דגזרינן לדילמא אתי למיכל מיניה דאיכא איסור כרת, וכן גזרינן שמא יטה דהוי מבעיר, אבל הכא מאחר דלכשתמצי לומר דלישתמיש בהו מסתמא לא הוו בני יומן ונותן טעם לפגם מותר אף בפסח לדעת רוב הפוסקים, ואף לדעת האוסר לא אסיר אלא מדרבנן כמו שכתבתי בסימן תמ"ז סעיף י' אפשר דלא גזרינן. וכאן יראה שאם הכלים הללו הם מונחים במקום גבוה שאין ידו של אדם מגעת לשם, או אפילו בטבלאד"ו נמוך העשוי לנוי שאין דרך ליקח משם כלי בשאר ימות השנה, הוה ליה כחמץ של הקדש דאמרינן בפרק קמא [פסחים שם] דאין צריך מחיצה משום דמיבדל בדילי מיניה כולי שתא, והכי נמי אין למחות ביד הנוהגים היתר בכיוצא בזה, ומכל מקום טוב לחוש לסברת הב"ח, נ"ל: ומה שכתב וטוב לסוגרן בחדר. כן כתבו הטור [קצג, ב] והרא"ש בתשובה כלל י"ד [סימן א]: ומה שכתב ויש אוסרים אפילו בכלי שני. זה פשוט ואף דעת המחבר כן ולשונו הוא לשון הטור [שם] והרא"ש בתשובה כלל י"ד [שם] אינו מדוקדק בכאן, וכן כתב בב"י [שם ד"ה ומ"ש רבינו ולא] וכמבואר בדברי הרמב"ם בסוף פרק ה' [מהלכות חמץ ומצה הלכה כה], והכי משמע מהא דאמרינן בפרק כל שעה [שם ל, ב] ומאי שנא לענין יין נסך כו', ומשני זה תשמישו על ידי חמין וזה תשמישו על ידי צונן אלמא דכל שאין תשמישו על ידי צונן אסיר בכלי חרס. ועוד דאף בכלי שני בולע פורתא, והתורה העידה על כלי חרס שאינו יוצא מידי דופיו לעולם וזהו מעיקר הדין, ולאפוקי מסברת יש אומרים שהביא המחבר ביו"ד בסימן ק"ה [סעיף ב] דכלי שני אינו מבליע ואינו מפליט, ועיין במה שכתב שם הש"ך [ס"ק ה] שההגה פסק בתורת חטאת כלל (ל"ג) [נז] [דין יב] דכלי שני אינו מבליע כלל וכאן משום חומרא דחמץ פסק להחמיר, וע"ש: ומה שכתב ולא עביד להו הסקה מעליא. כן כתב הטור [שם], אבל רש"י [שם ד"ה חייס] פירש דאי שרית ליה על ידי היסק פנים מורה היתר וסמיך אהיסיק בחוץ, עי"ש. ואף על גב דבכוביא שרינן [בגמרא שם] במלאו גומרי בפנים ולא גזרינן לדילמא מורה  היתרא, התם לא חייס והכא חייס, ומכל מקום דברי הטור נוחים יותר, ועיין במה שכתבתי בסעיף ז'. ודע דהא דקדירה לא סגי ליה במלאו גומרי בפנים הוא מבואר בגמרא בפרק כל שעה [שם]. והמגיד משנה כתבו בסוף פרק ה' [שם] בשם כתבו ז"ל ולא ידעתי למה: ומה שכתב ומיהו אם החזירן לכבשן כו' מותר. כן למדו מהא דאמרינן בזבחים בפרק (חטאת העוף) [דם חטאת] [צו, א] דקדירות במקדש ישברו אמאי ולהדרינהו לכבשנות, ומשני לפי שאין כבשנות בירושלם, הא לאו הכי שרו בחזרת כבשנות. ויש לדחות דשאני התם דכהנים זריזים הם, ועוד דכיון דלאו מדידהו ליכא למיחש לדילמא חייס, אבל בעלמא אפשר דאי שרינן להו בחזרת כבשנות מורה היתירה וסמיך ההיסק בחוץ כפירוש רש"י דבסמוך [לעיל ד"ה ומ"ש ולא], או איפשר דלא עביד היסיקא מעליא כדבעי. וכן דעת הר"ן [פסחים ט, א ד"ה התורה העידה] דאף בחזרת כבשנות לא סגי, וכן דעת ראב"ן [פסחים קס, ב]. ומדברי התוספות שלפנינו [שם ל, ב] בד"ה התורה העידה כו' ליכא למידק מידי, אבל הרא"ש [שם פ"ב סימן ז] כתב שדעת התוספות להתיר בתורת כבשנות. ולענין דינא יש להחמיר שכן משמע מהא דקאמר רב [שם ע"א] קדירות בפסח ישברו ודוק: ומה שכתב אפילו צונן בלא הכשר. ביו"ד סימן קכ"א [סעיף ה] כתב המחבר אם הגעיל כלי הצריך ליבון אסור להשתמש בחמין אפילו שלא על ידי אור, ובהגהה אבל מותר להשתמש צונן אפילו לכתחילה על ידי הדחה ושיפשוף היטב כו'. ודוקא בדרך עראי, אבל אם רוצה להשתמש בו בקבע יש מחמירין ואומרים דאפילו להשתמש בו צונן צריך הגעלה או ליבון גזירה שמא ישתמש בו חמין, והכי נוהגין, ע"כ. והתוספות [עבודה זרה] בפרק אין מעמידין דף ל"ב [ע"א ד"ה והא] כתבו דקדירות הבלועות מבשר בחלב וכן קדירות האסורות משום חמץ בפסח מותר לתת לתוכן דבר יבש אבל דבר לח לא, ובסוף סימן ת"ן [סעיף ז ד"ה ולענ"ד וד"ה גם] כתבתי שהעיקר כדעת הר"ן דאף דבר לח מותר לתת בתוכו, וכן כתב [רמ"א] שם שפשט המנהג להתיר כל צורכי הנאה בכלי חמץ ולא גזרינן שמא ישתמש בו חמין וכדלקמן בסעיף כ"ב, וגדולה מזו כתב הריב"ש בתשובה בסימן קכ"ו, שקדירה הבלועה מבשר בחלב שמותר לבשל בה מיני קטנית וירקות, והביאו ההגה ביו"ד בסימן צ"ג סעיף א'. ועיין במה שכתב הש"ך בסימן צ"א סעיף ב' [ס"ק ג] ובסימן צ"ד סעיף ג' [ס"ק יב]. והר"ן כתב בפרק כל שעה [פסחים ט, א ד"ה אבל] דכלי חמץ שנשתמש בו איסור בחמין אסור להשתמש בו היתר ואפילו בצונן שמא יבא להשתמש בו חמין, ועוד שהוא בולע הרבה ואינו יוצא מידי דופיו הרי הוא כגוף האיסור, וכל היתר שנגע בו צריך הדחה כאילו נגע בעצמו של איסור, עכ"ל. משמע דבכלי מתכת שנשתמש איסור בחמין מותר להשתמש בו היתר בצונן. וכן מוכח עוד בהדיא כן מדבריו בפרק כל הבשר [חולין מ, ב ד"ה אימלח] בההיא פינכא דאימלח בה בישרא ותברוה, שכתב דלפי שכלי חמץ לית ליה תקנתא לחמין גזרינן ביה צונן אטו חמין, אלמא דבכלי מתכת לא גזרינן, ומקמי הכי [שם דבור ראשון] כתב דאיכא מאן דיליף מדין סכין דהתם [קיא, ב] דכלי הבלוע מאיסור שמותר להשתמש בו צונן בלא הדחה, ואפילו למאן דבעי [שם] הדחה בסכין, היינו טעמא משום דוחקא דסכינא אבל בשאר מילי לא צריך, דאע"ג דקיימא לן [יו"ד סימן צא סעיף א] דצונן בצונן הדחה מיהא בעי, הני מילי בדבר שהוא גופו של איסור, אבל טעמו ולא ממשו הבלוע בסכין אפילו הדחה לא בעי. ולענין דינא עיין לקמן בסעיף כ"ב, יע"ש: 
סעיף ב 
ואם מלאו גחלים מבפנים שרי. וכל שכן בחזרה לכבשנות, והטעם משום דלא חייס עליה דילמא פקע כיון שעשוי מלבנים ועפר. ומיהו אף לדעת המחבר בסמוך [סעיף א] דלקדירות סגי להו בחזרה לכבשנות, כתבו התוספות בפרק כל שעה [ל, ב ד"ה התורה העידה] ובפרק אין מעמידין [עבודה זרה] דף ל"ד [ע"א ד"ה שאינו יוצא] דבתנור וכירים שאיסורן בא על ידי היסק אין יוצא דופיו בחזרת אותן לכבשן ולא נקרא כלי אחר, עכ"ל. ועיין בתורת הבית הארוך [בית ד שער ד] דף קכ"ח [לז, ב] ולקמן בסימן תס"א סעיף ב': 
סעיף ג 
וכלי ראשון כו'. רק שעודנו רותח, פירוש שהוא רותח כל כך שהיד סולדת בו. ובב"י [קצד, א ד"ה ומ"ש וכלי] הביא ראיה לדין זה מדתנן [שבת מב, א] האלפס והקדירה שהעבירן מרותחין לא יתן לתוכן תבלין, והר"ן בפרק כל שעה [ח, א סוף ד"ה אבל] גבי עץ פרור הביא ראיה מהא דאמרינן בפרק כירה [שבת שם ע"ב] דמלח אפילו בכלי ראשון לא בשלה, ואי כלי ראשון מיקרי בעוד שהוא על גבי האור היכי אפשר למימר דלא בשלה ביה, אלא ודאי כלי ראשון היינו לאחר שהעבירוהו מעל האור. והכי מוכח נמי מהא דאמרינן בפרק כל הבשר [חולין קד, ב] אין מעלין את הבשר עם הגבינה על השלחן גזירה שמא יעלה באילפס ראשון, ועיין במה שכתבתי בסעיף ו': ומה שכתב במשחזת או ברחיים. לאו דוקא אלא הוא הדין בדבר אחר שמסיר החלודה, ב"ח [שם ד"ה וקודם]. ומיהו דעת הרמב"ם בפרק י"ז מהלכות מאכלות אסורות [הלכה ז] דהשחזה ברחיים מהני אפילו במקום ליבון, ופסק המחבר כמותו ביו"ד סוף סימן קכ"א. ומה שחילק בספר עולת שבת [ס"ק ג] בין משחזת למשחזת אינו כלום כמו שמתבאר בלשון הרמב"ם שם, ע"ש: ומה שכתב הילכך אם יש בו גומות כו'. בספר ב"ח [שם ד"ה ומ"ש דהליבון] כתב דהסכינים המחופים בעץ בקתא וקבעו בהם מסמרות אין מועיל להם הגעלה, כי יש בקתות גומות הרבה ואי אפשר לנקות כל הגומות, ע"כ: סכינים שיש להם קתא של עצם לא מהני להו הגעלה משום דחייס דילמא פקע: מצאתי כתוב בשם ספר מטה משה דכל שפיהו צר ולשם יש חלודה שאי אפשר להסירה לא יועיל הגעלה, ע"כ: ומה שכתב וצריך ליבון במקום הגומות. לפי שהליבון מועיל אף אם לא שופפם יפה, ומיהו לכתחילה אף אם מלבן הסכין צריך לשופו תחילה, וכסברת הרשב"א [תורת הבית הקצר בית ד שער ד לד, ב] שכתב הטור ביו"ד בסימן קכ"א [קצג, א]: מה שכתב אין לה תקנה בהגעלה. הטעם משום דחייס עליה דילמא פקע: כל מקום שצריך הגעלה לא מהני אם קלפו לכלי בכלי אומנות כמו שכתוב בהגה ביו"ד בסימן קכ"א סעיף ב' ולקמן סעיף י"ז יעויין שם: 
סעיף ד 
כלים כו' צריכים ליבון. בסוף עכו"ם [עבודה זרה עו, א] מייתי ברייתא דקתני גבי קדשים השפוד והאסכלא מגעילן בחמין, ואסיקנא דטעמא דסגי להו בהגעלה משום דהיתירא בלע ובעידנא דקא פליט ליתיה לאיסוריה בעיניה. ודעת הרמב"ם [חמץ ומצה ה, כג] והראב"ד [תמים דעים סימן קמז] כפי מה שכתב הר"ן משמו בפרק כל שעה [ח, א ד"ה ומסקי'] שזה הדין עצמו ישנו בפסח, ואפילו שתשמישו על ידי האור כגון שפודין וכיוצא, סגי להו בהגעלה משום דהיתרא בלע. אבל הנראה בדעת הרי"ף [שם] והרא"ש בתשובה כלל י"ד [סימן א] וכן דעת שאר המפרשים כמו שכתב הרמב"ן [בחידושיו לעבודה זרה מהדורת זכרון יעקב עו, א ד"ה אבל] דלא אמרו היתירא בלע אלא בקדשים שבשעת בליעתן של כלים לא היה שם איסור עליו, דמעיקרא לא אקרי נותר והשתא אשתני ונקרא בשם נותר, אבל החמץ מעיקרא הוה מקרי חמץ והשתא נמי חמץ הוי, ונמצא שכשהגיע הפסח מתברר למפרע שבשעת בליעתן איסור בלעו ולא היתר, מה שאין כן בנותר דלעולם מעיקרא היתר בלעו וכמו שכתב המחבר, וכן נראה עיקר להחמיר: ומה שכתב אבל דבר שדינו בהגעלה כו'. כן עיקר, וגדולה מזו כתבו בתוספות בפרק אין מעמידין [עבודה זרה] דף ל"ג [ע"ב] בד"ה קינסא כו', דלכפות החבית על האש גדול כל כך וחזק מבפנים שידו סולדת מבחוץ מותר, דחשוב כמו הגעלה, ע"כ. ועיין במה שכתבתי בסוף סעיף ה': אותם בני אדם המשהין שפודין ואסכלאות עד ערב פסח ללבנן, לא יפה הם עושים להשהותם עד שעת איסור חמץ, שיירי כנסת הגדולה [הגב"י אות ד] בשם מהרי"ל [הלכות הגעלה עמוד כו]. ואין טעם לזה דכיון דאיסורא ליתא בעיניה מותר להשהותו דומיא דקדירות שמותר להשהותן: 
סעיף ה 
כגון כף שמגיסין בו בקדרה כו'. מדברי הטור והמחבר והרמב"ם שהשמיטו דין עץ פרור המוזכר בפרק כל שעה [ל, ב], משמע שמפרשים שרצה לומר כף שמנערין בו הקדרה בעודה על גבי האור, ואין פירוש זה נכון אלא כמו שכתב הר"ן [שם ח, ב סוף ד"ה אבל] בשם הרמב"ן שהוא עץ שתוקעין בו עצים ובולטים ממנו אילך ואילך וממחין ומפררין בו כל מאכל עבה, ועיקר תשמישו לאחר שמסלקין את הקדרה מן האור ומשימין אותה על גבי קרקע, והכי משמע קצת בסוף פרק קמא דביצה [יד, א] דתנן והמלח בפך ובעץ הפרור. ואתא לאשמועינן שאע"פ שמשתמשין בו לפעמים בעוד שהקדרה על גבי האור, ברותחין בכלי ראשון סגי, דהיינו לאחר שהעבירוהו מעל האור כמו שכתוב בסעיף ג'. ומיהו כף שעיקר תשמישו אינו אלא להגיס בו קדרה כשמונחת על גבי האש, וכן קדרות ויורות וכיוצא כבולעו כך פולטו, ולא סגי להו בהגעלה בכלי ראשון לאחר שהסירוהו מן האש אלא צריך שיהא האור מהלך תחתיו כשמגעילן, וכמו שכתב הטור ביו"ד בסימן קכ"א [קצב, א] וסכינין ועץ פרור דסגי להו בכלי ראשון לאחר שהעבירוהו מן האש לפי שעיקר תשמישם הוא כך, וכן עיקר: ומה שכתב הכשרן בכלי שני. כן דעת כל הפוסקים זולתי מה"ר שמואל [מצלישטאק] שכתב הב"ח [קצד, א ד"ה כלים] משמו, שאף כלי שנאסר ברותחין בכלי שני, אינו מפליט אלא בכלי ראשון, ע"כ. ואיני יודע מהיכן בא לו דבר זה: ומה שכתב אלא צריך לערות עליו מכלי ראשון וכו'. בתוספות בפרק אין מעמידין [עבודה זרה לג, ב] בד"ה קינסא כו' כתבו שיש משימין קערה בתוך מחבת על האש עד שהרתיחות עולות תוך הקערה ומאותה הקערה מגעילין, ומסופק ר"י בזה אם זה מועיל ככלי ראשון אם לאו ותלה הדבר להחמיר ואסר בהן להגעיל דחשיב ככלי שני, ע"כ. ומשמע שאם שואב בכלי מן היורה רותחת פשיטא להו דהוי כלי שני לפי שמצטננים המים כשאינם נשפכים מן היורה עצמו, וכדאמרינן בפרק בתרא דיומא [עז, א] אלמלא לא נצטננו גחלים מידו של כרוב לידו של גבריאל כו', ועיין מה שכתב הט"ז ביו"ד סוף סימן צ"ב, יע"ש. ובמה שאכתוב לקמן בסעיף ו' בסייעתא דשמיא: ומה שכתב וצריכין ליבון. דין זה מתבאר מדברי המחבר בסעיף ג' שכתב שצריך ליבון במקום הגומות: יש מן החכמים שסבורים לומר דכלים שתשמישן בכלי ראשון אף אם צפו אותם בבדיל צריכים הגעלה, והרא"ם ז"ל בתשובה ח"א סימן מ"ג טען עליהם שלשה טענות, האחת, שאם צריכים הגעלה כדבריהם מפני שטעם החמץ הבלוע בכלים יעבור הציפוי ויבלע בתבשיל, לא היה להם לסמוך בהגעלה דלאחר הציפוי, מידי דהוה אכלים שיש בהם טלאי שאינן ניתרים בהגעלה, לפי שמה שבלוע תחת הטלאי אינו נפלט בהגעלה כמו שכתבו הפוסקים. ואני אומר שלדעת הרשב"א שכתב בתשובה [ח"א] בסימן שע"א שהטעם שכלי שיש בו הטלאי אינו ניתר בהגעלה, אינו בשביל שאינו מפליט שההגעלה מפלטת מכאן כמו מכאן, אלא שאנו חוששים שמא תחת הטלאי נכנס מגוף האיסור, וממשות של איסור אינו נכשר בהגעלה, ואחר כך יהיה מפליט טעם בפסח. הנה אין מקום לטענה זו כלל, דמילתא דפשיטא דבכלים הללו שמצפים בבדיל לא יש שום ממשות של איסור תחת הבדיל: גם לפי סברת המרדכי בפרק כל שעה [פסחים רמז תקעח] דכתב שהטעם הוא משום דחיישינן שמא ערב פסח נדבק בחוזק ושוב בפסח רפה הדיבוק ומוציא מה שתחתיו ופולט, הך טעמא לא שייכא בכלי המצופה בבדיל, ונמצא שבין לדעת הרשב"א ובין לדעת המרדכי יפה הורו אותם החכמים להגעיל אחר הצפוי. ואף לפי מה שכתב הרא"ש בפרק כל שעה [סימן ז] ובתשובה כלל י"ד [סימן א] וכן הטור [קצד, ב] דטעמא הוי משום שמה שבלוע תחת הטלאי אינו נפלט בהגעלה ופולט תדיר מעט מעט, יראה ודאי דצפוי בדיל כל דהו לא דמי כלל לטלאי ופשיטא שאף מה שתחת הבדיל נפלט בהגעלה, ועוד שדבריו אינם ברורים וכמו שאכתוב בסעיף י"ג בסייעתא דשמיא, ע"ש: עוד טען [הרא"ם בתשובה שם] עליהם שהבדיל מבדיל בין האיסור וההיתר וכאילו נהיו כלים חדשים בפני עצמם. והביא ראיה מדין מאני דקוניא המצופים בעופרת שנשתמשו בהן חמץ אחר צפויין שהם מותרים בהגעלה, ולא חששו לכלי חרס שאינו יוצא מידי דופיו לעולם, אבל מצד הצפוי ההוא חשבום ככלי מתכות בפני עצמן. וגם זו אינה טענה כלל, חדא, שדין מאני דקוניא המצופין בעופרת אעפ"י שכן כתב ר"ת [עבודה זרה לג, ב תוספות ד"ה קוניא] אין לסמוך עליו בזה, וכמו שאכתוב בסעיף כ"ג בסייעתא דשמיא. ואף לסברת ר"ת לא דמי כלל לההוא צפוי דעופרת, דהתם הוי צפוי חשוב ומציל על הכלי חרס שאינו נכנס הבלע בפנים, אבל הכא הדבר ברור כשמש שאינו מציל לכלי לומר שאינו מבליע אלא עד הבדיל, ואפילו צפוי לא מקרי אלא חזותא בעלמא שמתלבן הכלי, ועוד שלפעמים מצטמק התבשיל ונתך הבדיל בתוך הפסח ונמצא מבשל בכלי חמץ בפסח, ולפיכך גם מצד טענה זו אין ספק שיפה הורו אותם החכמים: אבל מה שטען [הרא"ם] עליהם עוד דכיון שהכשירן בהגעלה למה לא יוכשרו על ידי האש כשהאש חם כל כך מחוץ לכלי שהעופרת יותך בפנים בתוך הכלי, וכן כתב בעל התרומות [התרומה סימן קסא] בשם ר"י שאם עבר חומם לצד חוץ עד שאינו יכול להגיע בהן ידו חשיב כמו הגעלה, וכן כתבו הר"ן [שם] והתוספות בפרק אין מעמידין וכתבתיו בסוף סעיף ד'. ובאגור [סימן תשמב] כתב בשם חמיו שהיה נוהג לתת גחלים בוערות בתוך הכלי, והיה מסבב הכלי מבחוץ בחוט קשור, והיה משהה הגחלים לתוך הכלי עד שישרף החוט שמבחוץ ודיו. זו באמת נראה טענה נכונה להתיר הכלים הללו בלא הגעלה. ומיהו למעשה אין לסמוך על זה, לפי שלפעמים עושים במהירות זה הצפוי ואינו עולה בכל הכלי לפי שלא הרתיחו אותו יפה וזה מצוי מאד, ולכן ראוי להורות שאחר שצפום שיגעילו אותם ומהני הגעלה כדכתיבנא, וכן נוהגין פה ירושלם תוב"ב זולתי קצת יחידים דבטילי במעוטייהו: 
סעיף ו 
ויש מחמירין להגעיל הקערות בכלי ראשון. כן נראה עיקר להחמיר וכן דעת הראב"ד [תמים דעים סימן כה] וכמו שכתב הר"ן בפרק כל שעה [ח, א ד"ה ומסקי'] משמו, וכן כתבו פסקי תוספות דפרק אין מעמידין סימן ס"ה, והכי מסתברא דלא אזלינן בכלי בתר רוב תשמישו, שהרי כלי שני שכיסו בו קדרה או שהניחוהו באש לחמם בו שום דבר וכיוצא, על כרחך בלע טפי מכלי שני שמערין לתוכו רותח, ומעתה איך נאמר שנפלט האיסור שבלע בהיותו תשמיש כלי ראשון על ידי עירוי, והלא כלל גדול אמרו כבולעו כך פולטו, וכן עיקר להחמיר. וכן נראה מדברי הר"ן בריש חולין [ב, א ד"ה גרסי'] גבי סכינים שאין הולכים בכלי אחר רוב תשמישו. ומצאתי כתוב בשם הרמ"ע מפאנו בתשובה סימן צ"ו שאם הכלי הזה שרוב תשמישו בחמין הוא בן יומו מאותו המעוט שנשתמש בו על ידי האור צריך ליבון, ואם אינו בן יומו הואיל ונותן טעם לפגם הוא ואין איסורו אלא מדרבנן הולכים אחר רוב תשמישו ואין צריך ליבון: ומה שכתב ויערה עליהם רותחין מכלי ראשון. כן כתב המחבר לקמן בסעיף ט"ז. ומיהו עירוי אי הוי ככלי ראשון נחלקו בו המפרשים, ודעת קצת מפרשים דעירוי ככלי ראשון וכן דעת ר"ת כמו שכתבו התוספות בפרק כירה [שבת מב, ב ד"ה אבל], אבל מסקנת התוספות שם ובפרק כל שעה דף מ' [ע"ב] בד"ה האילפס כו' דעירוי לא הוי ככלי ראשון, וכן דעת הרשב"א בתורת הבית דף קכ"ד [בית ד שער ד לג, ב] ודף צ"ב [שם שער א א, ד] ובתשובה [ח"א] בסימן תק"א, והטור ביו"ד סימן קכ"א [קצב, א] הזכיר מחלוקת זה והביא בשם הרא"ש [שבת פ"ג סימן טז] דאפילו אם נחשבנו ככלי ראשון היינו דווקא להפליט ממנו מעט כדי קליפה, מיהו אין לנו כח לפלוט ממנו כל איסורו הבלוע בו, ע"כ. וכן מוכח בהדיא מדברי המחבר ז"ל שלא היתיר עירוי מכלי ראשון אלא דוקא לקערות לפי שדרכן בכך. ועיין במה שכתב הש"ך ביו"ד בסימן ק"ה סעיף ב' [ס"ק ה] ובמה שכתב השו"ע שם בסימן (צ"ח) [סח] סעיף י'. ומעתה הדבר ברור דלדעת היש מחמירין דאזלינן בכלי בתר מיעוט תשמישו, כיון שלפעמים משתמשין בקערות תשמיש דכלי ראשון, פשיטא דלא סגי להו בעירוי וצריך להגעילו בכלי ראשון, והכי נקטינן. ועיין במה שאכתוב לקמן בסעיף י"ז: כלי שנשתמשו בו בכלי ראשון אחר שהעבירוהו מן האש לא סגי ליה בעירוי, וכן כתבו הב"ח [קצד, א ד"ה ומ"ש לכן] ומהרש"ל [בביאורו לטור ד"ה ע"י האור], אבל כלי דסגי ליה בעירוי פשיטא לי דסגי ליה אם מגעילין אותו בכלי ראשון לאחר שהעבירוהו מעל האש: המזלג שלוקחים בו הבשר צריך להגעיל, רוקח סימן רנ"ב: 
סעיף ז 
חיישינן דלמא חייס עלייהו. כתב בספר תמים דעים סימן ל"ה ואי לא חייס יגעיל בהכשר, דאמרינן בפרק כל שעה [ל, ב] גבי סכינים דפסחא מעייל להו ולקתייהו ברותחין ולא מפליג בקתייהו בין שהן של קרן או של עץ או של מתכת. ולא נהירא, דכיון דלית ליה תקנה בהגעלה משום דחייס לא איכפת לן אי חייס אי לא חייס דלא פלוג רבנן, ובפרק כל שעה [שם] לא מיירי אלא בקתא דלא מתקלקלא בהגעלה, וזה ברור. סכינים שמקצת הקתא מקרן ואפילו של עץ אם הוא דבוק בדבק חייס עלייהו ואינם נתרים בהגעלה, ב"ח [שם ד"ה כתב]: 
סעיף ח 
ואחד כלי אבן כו'. עיין בהר"ן [פסחים ח, ב ד"ה נקוט] שהביא ראיה לדבר: ומה שכתב ואחד כלי מתכת. הב"י ביו"ד בסוף סימן צ"ג הביא בשם רבינו ירוחם [נתיב טו ח"ה אות כט קמ, ב] דעירוי בכלי נחושת אינו אוסר ואין צריך הגעלה, דכלי נחושת לא בלע אלא אם כן האור מהלך תחתיו. ובש"ך בסימן (צ"ח) [סח] ס"ק ל"ג הוכיח מהירושלמי [מעשרות פ"א הלכה ד, שבת פ"ג הלכה ה] ומהפוסקים דצריך הגעלה, וכן עיקר: ומה שכתב וכן כלי עצם כו'. כן עיקר וכדמוכח בסוף פרק קמא דחולין [כב, ב] דאמרינן התם דכלי עצם מקבלים טומאה מדתני מה תלמוד לומר וכל מעשה עיזים תתחטאו להביא דבר מן העזים כו': 
סעיף ט 
יכול להגעיל ביחד כו'. עיין בריש סימן תנ"ב: 
סעיף י 
ונראין דבריו. כן נראה עיקר דהא ליכא איסורא אלא משום מלח שלא נבדק ואחזוקי איסורא לא מחזקינן, וכמו שכתבתי בסימן (תמ"ה) [תמז] סוף סעיף ה', אבל אי הוי מידי דשכיח שנמצא במלח גרעיני חטים צריך הגעלה, ודלא כהב"ח [קצד, ב ד"ה סלים] ומהרי"ל [הלכות הגעלה עמוד כה], ומיהו מסתברא דבעירוי כלי ראשון סגי לכולי עלמא: 
סעיף יא 
מחבת שמטגנין בה מותרת בהגעלה. זו היא סברת הרא"ש [פסחים פ"ב סימן ז] וקצת מפרשים ז"ל, אבל הרשב"א בתורת הבית דף קכ"ה [בית ד שער לה, א] כתב שרוב הפעמים שמן שבה כלה וחוזרין ומוסיפין, ופעמים שהשמן אינו מהלך על פני כולה והיא בולעת האיסור ממקום שאין השמן צף עליו, והויא לה כתשמישה על ידי האש ולפיכך צריכין לבון כאסכלא, עכ"ל. והמחבר ביו"ד בסימן קכ"א [סעיף ד] כתב וז"ל, מחבת שמטגנין בה אעפ"י שלענין חמץ בפסח די לה בהגעלה לענין שאר איסורין צריכה ליבון, ע"כ. וצריך טעם למה דמאי שנא. ובספר ט"ז [יו"ד שם ס"ק ג] והש"ך [שם ס"ק ח] כתבו דטעמא הוי משום דהיתרא בלע, וכן נראה שם מלשון הב"י [קצג, ב ד"ה בא], ולפי זה גם מחבת של בשר ושל חלב סגי ליה בהגעלה כיון דהיתרא בלע, וזה תימא דאם כן קשה דברי המחבר אהדדי, שהרי בסעיף ד' הצריך ליבון בשפודין משום דלית ליה שחמץ מקרי היתירא בלע וכמו שכתבתי שם, וכן נראה עוד בדין כסוי של ברזל שמשימין על החררה [סעיף טו], וכן בדין חביות של חרס דלקמן סעיף כ"א כתב בב"י [קצה, א סוף ד"ה רגילין] על סברת המרדכי [פסחים רמז תקסז] שהתיר בהדחה ובניגוב משום דהתירא בלע, כתב עליו וכבר כתבתי בסימן זה [קצד, א ד"ה כלים] דטענה זו דהיתירא בלע לא מהניא לדעת רוב הפוסקים, ומעתה גם במחבת של פסח היה לו להצריך ליבון וכשאר איסורים, ולכן העיקר כמו שכתב הש"ך בסימן הנזכר [שם] בשם הרמ"ע מפאנו בתשובה סימן צ"ו שהטעם מפני שמחבת של גויים רוב תשמישן בלא מים אלא על ידי שאר משקים כגון שמן וכדומה לו כו', מה שאין כן במחבת של חמץ כו', ע"כ. ולפי זה גם במחבת של חלב או בשר צריך ליבון כיון דנבלע בלי שום אמצעי, עכ"ל הש"ך. ומיהו יש לי לתמוה על מור"ם ז"ל שמאחר שבסעיף ו' הגיה שהמנהג להחמיר ולילך אחר הכלי בתר מיעוט תשמישו, מעתה גם במחבת לפעמים נשרף השמן והוי ליה כשפודים ואסכלאות שתשמישן על ידי האור, ובכאן נמי הוה ליה להגיה להצריך ליבון המחבת. וראיתי דלקמן בסעיף ט"ז בדין המדוכה כתב שיש מחמירין ללבן המחבת והמדוכה אך בליבון כל דהו סגי. וגם זה אינו, דבעינן ליבון גמור, דדוקא במידי דסגי ליה בהגעלה מהני אותו ליבון וכמו שכתב מור"ם גופיה סעיף ד': ולכן נראה שפסק המחוור או לחוש לסברת הרשב"א שכתב שרוב הפעמים תשמישו על ידי האור, ואפילו נימא דלא הוי אלא מעוטא הרי העלינו בסעיף ו' להחמיר כסברת האומרים דבכלי לא אזלינן בתר רוב תשמישו, ואם כן עכ"פ מחבת צריכה ליבון אף בפסח. ומלתא דפשיטא דצפוי הבדיל והגעלה אחר כך דלא מהני במקום ליבון, ואף לפי מה שכתב המרדכי בסוף מסכת עכו"ם [עבודה זרה רמז תתס] בשם ריב"א דסכינין הצריכין ליבון לפירוש ר"ת ז"ל [שם עו, ב תוספות ד"ה אמר] אם השחיזן ברחים של אבן די להם אחר כך בהגעלה, לא דמי כלל, דשאני התם כדיהיב טעמא דכי היכי דליבון מעביר הקליפה אף האבן מעביר הקליפה בטוב, ותדע שהרי דעת הרמב"ם בפרק י"ז מהלכות מאכלות אסורות [הלכה ז] דהשחזת הריחים גרידתא מהניא אפילו במקום ליבון, אבל הכא בצפוי הבדיל ליכא שום הסרת קליפה, ותוכן הדבר ברור דצפוי והגעלה לא מהנו במקום ליבון. וכל זה במחבת שמטגנין בה דגים ובצים וכיוצא, אבל אלו הטסין של נחושת שעיקר תשמישן אינו אלא לעשות פשטידא ומכניסן לתנור כך, נראה לי ברור דאף לדעת הרא"ש והמחבר ז"ל צריכין ליבון, שהרי אינו רוחש בשמן אלא נותנין מעט שמן בטיפסין כדי שלא תשרף הפשטידא, ואף בשפודין ואסכלאות עושין כן ואף על פי כן תשמישו על ידי האור מיקרי,  נראה לי ודוק: ומה שכתב ובליבון כל דהו וכו' סגי. הטעם לפי שדין כלי זה בהגעלה וכמו שכתב [הגה] בסעיף ד': 
סעיף יב 
כל הכלים צריך להגעיל ידותיהן כמותן. כן כתב הטור [קצד, ב]. ותימה שהרי הטור עצמו ביו"ד בסימן קכ"א [קצג, ב] השיג על הרשב"א [תורת הבית הקצר בית ד שער ד לה, א] וסבירא ליה דהיכא דידוע שלא נשתמש בכלי אלא במקצתו דנכשר נמי במקצתו, משום דכבולעו כך פולטו, ואם כן אמאי הצריך בכאן להגעיל הידות. ומה שכתב הש"ך [שם ס"ק יח] ליישב זה דהתם הוי בדיעבד והכא לכתחילה, וכמו שכתב ההגה בכאן, לא נהירא, שמדברי הטור דהתם משמע דאף לכתחילה סגי בהכי ומהטעם שנתן דכבולעו כך פולטו. ויותר נכון אצלי לומר דהכא מיירי כשידוע שנשתמשו בידות, או סתמו כפירושו וכמו שכתב הב"ח [כאן קצד, ב ד"ה וכל] דאי אפשר דלא בלעי גם הידות טעם החמץ בכל השנה על ידי כלי ראשון כשמדיחין אותן לנקותם מהזוהמא לאחר תשמישן, אבל דעת המחבר שם בב"י [קצג, ב סוף דבור ראשון] לפסוק לחומרא כדעת הרשב"א דבכלי מתכת חם מקצתו, חם כולו, וצריך להכשיר גם הידות אעפ"י שידוע שלא נשתמשו כלל בידות. וכן פסק הב"ח בכאן [שם], ולפי זה אף בדיעבד אסור. ומהו לענין דינא בדיעבד יש לסמוך אסברת הטור דמסתבר טעמיה דכבולעו כך פולטו, וכן דעת הר"ן בפרק כל שעה [פסחים ח, א ד"ה והני וד"ה ודאמרינן]. ומיהו בשפודין ואסכלאות וכן כל דבר שצריך ליבון אף אם לא נשתמש בו אלא במקצת צריך ליבון בכולו ואף בדיעבד, וכסברת הרא"ה בספר בדק הבית דף קכ"ח ע"א [בית ד שער ד לז, ב] שאין הליבון מפליט בולעו כמו הגעלה אלא מכלה, וכשמכלה עד כדי אותו מקצת לא די לו בכך שכשיבא להשתמש בו בהיתר יפלוט איסור על ידי אותו מקצת שלא הוכשר, והביאו הש"ך ביו"ד בסימן קכ"א ס"ק י"ז והאריך בפרט הלז, יע"ש: ומה שכתב ואפילו לכתחילה כו'. לדידי מיירי כשלא נשתמשו בידות או כשנשתמשו ע"י ערוי דכבולעו כך פולטו, הא לאו הכי פשיטא דלא מהני ערוי וכמו שכתבתי סעיף ו', יע"ש. ודלא (כהגה) [כשו"ע] שם ודוק: 
סעיף יג 
צריך להסיר הטלאי קודם הגעלה כו'. הרא"ש [פסחים פ"ב סוף סימן ז] והטור [קצד, ב] כתבו דטעמא הוי משום שמה שבלוע תחת הטלאי אינו נפלט בהגעלה ופולט תדיר מעט מעט, וזה תימא שאין אלו אלא דברי נביאות, דהא ודאי יש כח להגעלה להפליט אף מה שתחת הטלאי, שאם תאמר שהטלאי מפסיק ואין כח בהגעלה לפלוט האיסור דרך הטלאי, נהי דמצד הטלאי מצית אמרת הכי הרי מצד האחר יפלוט עד הטלאי, וכן כתב הרשב"א בתשובה [ח"א] בסימן שע"א שהגעלה מפלטת מכאן כמו מכאן, ועוד שגם על ידי תשמיש הטלאי יהיה מפסיק כדי שלא יעבור האיסור. ולזה יש לומר כמו שכתב בספר כנסת הגדולה [הגב"י] דכיון דקיימא לן [יו"ד סימן קכא סעיף ו] דכלי מתכת חם מקצתו חם כולו איכא למיחש שמא יתחמם הטלאי ויפלוט האיסור שנתפשט בכל הכלי בהך המקום שאין שם הטלאי, ומיהו קושיא קמייתא קשה. ושמא י"ל דבשלמא בכלי שקדם הטלאי לבליעת החמץ, וכן בכלי אעפ"י שהוא עב ביותר דהגעלה מפליט הכל משום דכבולעו כך פולטו, אבל כשקדם החמץ לטלאי אעפ"י שהגעלה מפלטת הכל, מכל מקום נשארת הפליטה שם תחת הטלאי ואחר כך פולטתו בפסח. ומעתה אין טעם לדברי הרא"ם שכתבתי בסעיף ה' [ד"ה יש] שרצה ללמוד מכאן לכלים המחופים בבדיל דלא מהני להו הגעלה לבתר הצפוי, וליתא דלא דמי, דהתם לא שייך למימר שהפליטה נשארת בין הכלי לציפוי הבדיל, וגם מה שכתב המרדכי [פסחים רמז תקעח] שהטעם שצריך להסיר הטלאי הוא משום דאיכא למיחש שמא ערב פסח נדבק בחוזק ושוב בפסח רפה הדיבוק קשה, דלפי טעם זה אף בקדם הטלאי לבליעת החמץ, לעולם איכא למיחש להך חששא שמא בעת הגעלה הוא מדובק בחוזק ובפסח רפה הדיבוק, ולכן נראה יותר נכון מה שכתב הרשב"א בתשובה [שם] סימן שע"א שיש לחוש אולי תחת הטלאי יש גוף האיסור שאינו נכשר בהגעלה. ולדעת כולם משמע שטלאי שלנו דהיינו שאם יש איזה חור או שבר בכלי משימים שם חתיכת ברזל ועל ידי האש מתחבר החתיכה עם הכלי ונראה כאילו הוא תחילת ברייתו, דשרי לכולי עלמא להגעילו כך אף אם קדם בליעת החמץ לטלאי, וכן כתב בספר שיירי כנסת הגדולה [הגה"ט אות טו]: כתבו האחרונים ז"ל דבליבון אפילו קדמה הבליעה לטלאי אין בכך כלום, לפי שהאש שולט ומכלה אף מה שתחת הטלאי, וכן כתב בספר ב"ח [קצד, ב ד"ה מחבת], אלא שכתב שם דהנחת גחלים לא מהני. וכתב עוד דלדעת הרשב"א בתשובה [שם] אפילו קדם הטלאי לבליעת האיסור איכא למיחש שמא תחת הטלאי נכנס מגוף האיסור, וכנראה שלא ראה לשון המחבר בכאן שסבור דהנחת גחלים מהני אף אם קדם הבליעה לטלאי, ועוד דמשמע דפוסק כדעת הרשב"א ואעפ"י כן מחלק בין קדם הטלאי לקדמה הבליעה וכן עיקר וכדפרישית: 
סעיף יד 
צריך הגעלה. ר"ל בכלי ראשון, וכן כתב הרוקח בסימן (תנ"ד) [רנד]: ומה שכתב כל התבשיל אסור. כתב הרוקח סימן ר"צ דאפילו לא נגע מזעת הכיסוי ונופל בקדרה וחמץ במשהו, ע"כ. ומיירי כשהכיסוי בן יומו או שלא הודח, הא לאו הכי הוה ליה נותן טעם לפגם דשרי אף בפסח, וכמו שכתוב בסימן תמ"ז סעיף י', דלית מאן דחש למה שכתב רמ"א ביו"ד בסימן צ"ג [סעיף א] דיש מחמירין בכיסוי לומר דאעפ"י שאינו בן יומו דינו כאילו היה בן יומו: 
סעיף טז 
דכל כהאי גונא הוי הגעלה דכלי ראשון. כן כתב בב"י [קצה, א ד"ה מדוכה] בשם הגהות מיימוניות [דפוס קושטא חמץ ומצה ה, כד] וזה תימא דמנין לו, דהא כלל גדול אמרו כבולעו כך פולטו, ופשיטא לי דיורות ומחמי חמין שנשתמשו בהם על האש דלא מהני ערוי וכמו שכתבתי בסעיף ו' שהיא הסכמת רוב הפוסקים ז"ל, והאבן רותחת לא מהניא אלא להעלות הרתיחה בכל שפתיו, אבל לעשותו כלי ראשון פשיטא דלא, וכן בסעיף ה' [ד"ה כגון] כתבתי דכלים שמשתמשים בהם והאור מהלך תחתיהם דלא סגי להו להגעילן בכלי ראשון שהעבירוהו מעל האש אעפ"י שנקרא כלי ראשון בש"ס [שבת מב, ב], וכמו שהוכחתי בסעיף ג' [ד"ה וכלי], ואם כן מה מקום לומר בכאן דכל כהאי גוונא הוי הגעלה דכלי ראשון, וכן כתב רמ"א גם כן בסעיף ו' בדין קערות גדולות. ואפשר דלא כתבו דמיקרי הגעלה בכלי ראשון אלא דוקא למדוכה ולדין קערות גדולות שרוב תשמישן בכלי שני, וכמו שכתבתי לעיל [אות ה ד"ה כגון] גבי סכינים, אבל ליורות ומחמי חמין וכיוצא פשיטא שצריך שיהא האור מהלך תחתיו וכמו שכתבתי לעיל משום דכבולעו כך פולטו: ומה שכתב אם בליבון כל דהו כו'. משמע דאף המחמיר לא הצריך אלא ליבון כל דהו והא ודאי ליתא, דלדעת היש מחמירין מצריך ליבון גמור וכמו שכתבתי בסעיף י"א בדין מחבת, וליבון כל דהוא לא מהני אלא במידי דסגי ליה בהגעלה וכמו שכתב רמ"א גופיה בסעיף ד', ואפשר דהוי סברת עצמו שעשה פשרה בין שתי הסברות: ומה שכתב ונוהגין ללבן. בספר ב"ח [קצה, א ד"ה מדוכה] כתב דאע"ג דבמתכת ליכא למיחש לדילמא חייס כדאיתא בפרק כל שעה [פסחים ל, ב], שמכל מקום הני מדוכות דעבדי בפסולת שבנחושת ועל ידי התכה עבדי דפקעי דאיכא למיחש דחייס עלייהו, ולפיכך אין להתיר מדוכה בליבון אלא על ידי הגעלה, ע"כ: 
סעיף יז 
וכן כל דבר הצריך הגעלה לא מהני ליה קליפה. הר"ן בפרק אין מעמידין [עבודה זרה יב, ב ד"ה תני] הביא שבעל (התרומות) [התרומה סימן רלד] ז"ל התיר כלי עץ בקליפה בקרדום משום דערוי לא מפליט יותר מכדי קליפה, ושהרמב"ן [עבודה זרה לג, ב סוף ד"ה הרי גרסינן] חולק בדבר: ומה שכתב והמנהג שלא להשתמש בפסח בעריבות כו'. כתב בספר ב"ח [שם ד"ה הדף] בשם סמ"ק סימן רכ"ב שאם לאחר הגעלה ישים מפה להפסיק ביניהם דשרי להשתמש בהם, ע"כ. ובעריבה של מיני מתכת יש להתיר להשתמש בה אחר הגעלה אף בלא הפסק מפה: כתב בב"י [שם ד"ה הדף] בשם ריב"א [הובא בהגהות מיימוניות קושטא חמץ ומצה ה, כג] דדפים גדולים שילבן אבנים וישימם על הדף וישפוך עליהם מים רותחין, וכתב בספר שיירי כנסת הגדולה [הגב"י אות יח] בשם דרשות מהרי"ל [הלכות הגעלה עמוד כא] שיזהר להסיר האבן בצבת ולערות רותחים שם, משום שאבנים חוצצין ולא סליק שם דקולא דמיא: דפי מולייתות צריכים הגעלה בכלי ראשון, שם [שיירי כנסת הגדולה הגה"ט אות ח] בשם הנזכר [מהרי"ל שם עמוד כ], ובב"י בשם המרדכי [פסחים רמז תקפא] בסוף סימן תנ"ב [ד"ה כתב עוד המרדכי שם קערות] והרוקח בסימן רנ"ד: 
סעיף יח 
הנפה כו'. ואין לשנות וכן עיקר: נשאלתי על נפה של פסח שנפלה מקצתה במים ומיד הסירוה מן המים, והשבתי שאין לה תקנה ודינה כשאר נפות דחמץ, ופשוט הוא: אבל שקים ישנים כבר כתבו המחבר ז"ל לקמן בסימן תנ"ג סעיף ו', ועיין במה שאכתוב שם בסיעתא דשמיא: 
סעיף יט 
שאין מועיל לה הגעלה. הטעם משום שתשמישו על ידי האור, וכן עיקר: 
סעיף כ 
השולחנות והתיבות שמצניעים בהם אוכלין כו'. לאו דוקא אלא הוא הדין לשולחנות שאוכלים עליהם כל השנה, הוי מידי דשכיח שנשפך עליהן מרק וצריכין ערוי: 
סעיף כא 
מותר לשתות ממנו בפסח. טעמא הוי משום דטעם השכר בטל בשישים קודם הפסח, ואין להחמיר לשער בכל החבית, משום דהיתירא בלע דכיון דחמץ שמו עליו איסורא בלע מיקרי, יש לאסור ואף בדיעבד. וכל שכן לפי מה שכתבתי בסימן תמ"ז סעיף ד' [ד"ה ולענין] דעיקר דחוזר ונעור. ואם החביות לא היו בני יומן היין מותר משום נותן טעם לפגם לפי פסק המחבר ז"ל [שם סעיף י]: כתב בספר ב"ח [קצה, ב ד"ה ומ"ש רבינו] חביות של עץ עשויות מנסרים מותרים בהגעלה, אלא שנהגו להחמיר משום דמצוי בהם גומות, גם בין הנסרים אי אפשר לינקר שלא ישאר שם משהו זוהמה והוא חמץ גמור, מיהו בחביות שלא נשתמשו בהם אלא מי דבש יש להתיר בהגעלה או בערוי, דאעפ"י שנתבשל ביורה שניתבשלה בו שכר תוך מעת לעת, אין שם ממשו של חמץ אלא טעמו והוי נ"ט בר נ"ט להיתירא קודם הפסח, ע"כ. ועיין במה שכתבתי בסימן תנ"ב סעיף א' [ד"ה ומ"ש כדי]: 
סעיף כב 
מותר להשתמש בהן מצה אפילו בחמין. כן הסכמת רוב הפוסקין משום דצונן לא בלע ולא פליט, אבל מדברי הרי"ף [פסחים ט, א] והרמב"ם [חמץ ומצה ה, כא] משמע דכלי חרס אפילו לא נשתמש בהם חמץ אלא בצונן לא ישתמש בהם מצה אלא בצונן, ובית שאור לא ישתמשו בו אפילו בצונן. והר"ן [שם ד"ה אבל] ביאר לפי שכל כלי חרס שנשתמש בו חמץ בחמין, כיון שאין לו תקנה אסור להשתמש בו אפילו צונן, דחיישינן שאם שיהה אותם להשתמש בו צונן שיבא להשתמש בו חמין, ועוד שכיון שהוא בולע הרבה ואינו יוצא מידי דופנו הרי הוא כגוף האיסור כו', עכ"ל. ולכאורה קשה דמדברי הר"ן גופיה בפרק אין מעמידין [עבודה זרה יא, ב ד"ה ומכאן] משמע דדוקא בחרס הדרייני בליעתו מרובה. וי"ל דשאני יין נסך שתשמישו על ידי צונן, מה שאין כן הכא לענין חמץ שתשמישו על ידי חמין, והכי מפליג תלמודא בפרק כל שעה [ל, ב]. אך קשה דכיון שהוא כגוף האיסור הוה ליה כחרס הדרייני שכתב הר"ן דכיון שבליעתו מרובה הוה ליה כאיתיה לאיסוריה בעיניה, ואם כן היכי שרינן להשהות קדירות בפסח. ואין זה קושיא, לפי שהר"ן גופיה [פסחים ח, א ד"ה ופרכינן] גבי ההיא דאמר רב קדירות בפסח ישברו, כתב דחמץ בקדירות אי אפשר שיבא לידי נתינת טעם לפי שסתם קדירות אין משתמשים בהם חמץ הרבה, והרא"ם בחידושיו [לסמ"ג לאוין עח ד"ה מותר להשתמש] גם כן האריך לתמוה בדברי הר"ן ז"ל, יע"ש. ועיין במה שכתבתי בסוף סעיף א'. ולענין דינא אין לחוש לדברי הר"ן והעיקר כפסק המחבר ז"ל: ומה שכתב אבל אסור ללוש בהם. הרא"ם [שם ד"ה וכן עריבות] פירש דהטעם הוא דריח החמץ הנשאר בו מחמיץ את העיסה: ומה שכתב ואפילו לא נשתמש בהם חמץ אלא בצונן לא ישתמש בהם מצה אפילו בצונן. זה הלשון נמצא בדפוס השו"ע שנדפסו באמשטרדם עם באר הגולה בשנת תכ"א וטעות סופר הוא, וצריך למוחקו ולכתוב במקומו לא ישתמש בהם מצה אלא בצונן, וכן כתב בטור [קצו, א], ואבית שאור של חרס קאי. ומה שכתב הב"י [שם ד"ה ומ"ש ואפילו] דכדי לחוש לגירסת הרי"ף [פסחים ט, א] כתב הטור דכלי חרס לעולם לא ישתמש בהם מצה אלא בצונן, הוא טעות סופר, שהטור לא כיון לזה: ומה שכתב ואסור לשום שום דבר כו'. דוקא לכתחילה אבל בדיעבד אין לאסור, מהר"ם מלובלין בסימן ק"ו וכן עיקר, וכל שכן לדידן דקיימא לן [סימן תמז סעיף י] דנותן טעם לפגם מותר, ולאפוקי מסברת ב"ח שהניח זה בצ"ע בסוף סימן תמ"ז [קצא, א ד"ה ומ"ש]: תנורים שעל התנור אינו אלא טיח טיט, לא סגי אם יחזור ויטיח טיט עליו אפילו בעובי אצבע: 
סעיף כג 
כלי חרס המצופין בהתוך זכוכית כו'. משמע דוקא בהיתוך של זכוכית לפי שהוא מן החול ככלי חרס, אבל היתוך עופרת מותר בהגעלה ככלי מתכות וכסברת ר"ת [עבודה זרה לג, ב תוספות ד"ה קוניא] שהביא בב"י [קצו, א ד"ה מאני] אבל רש"י בפרק בתרא דכתובות [קז, ב ד"ה מאני דקוניא] ובפרק אין מעמידין [עבודה זרה שם ד"ה קוניא] פירש דמאני דקוניא המוזכרים בש"ס ר"ל כלי חרס שמחפין עליו עופרת, ור"ת חלק עליו כדאיתא בתוספות שם, ודברי הרמב"ם בסוף פ"ה [מהלכות חמץ ומצה הלכה כה] וכן בפרק י"א מהלכות מאכלות אסורות [הלכה יט] נראין דסבירא ליה כרש"י, וכן דעת הטור [שם], ותמהני על ר"ת איך פה קדוש יאמר דבר זה להתיר כלי חרס המצופין בעופרת על ידי הגעלה, דהא משמע ודאי שהחרס בולע מתחת לעופרת, ומדין ציפוי יש ללמוד דבר זה מקל וחומר ומה אם הכלי זכוכית דשיע וקיימא לן [בסעיף כו] דלא בלע ואעפ"כ אין ציפויו מועיל להציל את כלי חרס מלבלוע, עופרת שהוא בולע לא כל שכן שלא יציל את החרס מלבלוע, אם לא שנאמר שדעת ר"ת כסברת האומרים [שם בהגה] שאין להשתמש בכלי זכוכית ישן, ולא משמע כן מדברי התוספות אף על פי שכן כתבו פסקי תוספות דפרק אין מעמידין סימן ס"ה. ומיהו לדידן דקיימא לן דכלי זכוכית לא בלע ואעפ"כ כלי חרס המצופה בהיתוך זכוכית דינם ככלי חרס, כל שכן וקל וחומר המצופין בעופרת. ויותר יש לתמוה על המחבר שבכאן נראה שמסכים עם ר"ת, ואילו ביו"ד בסימן קל"ה [סעיף ו] כתב כלי חרס המצופים באבר או בהיתוך זכוכית אם הם ירוקים דינם ככלי נתר שאין להם טהרה עולמית, דזה ביין שתשמישו על ידי צונן וכל שכן בחמץ שתשמישו בחמין, והמקל בזה כסברת ר"ת ראוי לנזיפה, ודוק: 
סעיף כה 
מיהו יש מחמירין כו'. בסעיף ו' [ד"ה ויש] נתבאר שכן עיקר: כלי הגינ"י דינם ככלי חרס, מהריק"ש [ערך לחם] בשם רדב"ז סימן ת' [ח"ג סימן תתמד]: 
סעיף כו 
אין צריכים שום הכשר. כן עיקר וכן אנו נוהגין: כתב בספר שיירי כנסת הגדולה [הגב"י אות ל] שאע"פ שמנהג העולם להשתמש בכלים פרפירי"ש (ר"ל פירשו"לאנאש) ישנים לפסח כל שהם שלימים ואין בהם סדק לפי שמחזיקים אותם ככלי זכוכית, אין ראוי לעשות כן מפני שהרדב"ז אסרן בתשובה, הגיע לידי התשובה כת"י בסימן ת"א [ח"ג שם], וכתב שלקח ממנו חתיכה והכניס אותה באש ויצא ממנה שלהבת כדרך הכלים הבלועים, וגם שקלה והכניסה במרק, והוסיף על משקלה. וכתב עוד שאחר כך מצא בתשובת הגאונים כת"י כסברתו שדינם ככלי חרס, וכן ראוי לנהוג לפי שנראה לי שעכשיו מערבים בו מינים אחרים וכולו אינו פרפיר"י האמיתי, ולפיכך יש לאסור ואף בדיעבד: 
סעיף כז 
מותרין כו'. כן כתב הב"י [בסוף הסימן] בשם המרדכי [פסחים רמז תקנה], וסיים [המרדכי] לפי שטעם החמץ שהיה במלח נתבטל קודם הפסח, וכתב ע"ז הרב ז"ל וכבר נתבאר בסימן תמ"ז [קצ, א ד"ה ובפסח] שיש חולקין בדין זה וסוברין דחוזר וניעור, ע"כ. ולא קאי הרב ז"ל אלא לסיום דברי המרדכי אבל לא אעיקרא דדינא, דאף למאן דאמר דחוזר ונעור, וכן עיקר, וכמו שנתבאר במקומו [סימן תמז אות ד ד"ה ולענין] העופות מותרים, משום דליכא ודאי חמץ אלא חשש ממלח שלא נבדק, ולפיכך לא הזכיר המחבר ז"ל בכאן מחלוקת כמו שכתב בסימן תמ"ז סעיף ד'. וכן כתב הרב ז"ל שם בסעיף ה' על בשר יבש וגבינה ודגים שנמלחו קודם הפסח ולא נזהרו בהם, שמותר לאוכלם בפסח, והכא נמי דכותא, והכא מיירי בשפוד בן יומו הא לאו הכי הוי נותן טעם לפגם שמותר אף אם נשתמשו בשפוד חמץ ודאי וק"ל: 


פרי חדש אורח חיים סימן תנב 
========================== 
סעיף א 
בעיקר ההגעלה יש לדקדק דממה נפשך אם משהה הכלי ביותר במים ניחוש דילמא בתר דפליט הדר בלע, ואם מוציאו מיד ניחוש דילמא אכתי לא פלט ומי הוא בקי לידע ולהודיע הרגע שפלט כל הבלע ולהוציאו מיד קודם שיחזור ויבלע, ועוד שהרי אי אפשר לצמצם. ודעת הרמב"ן בפרק כל הבשר [חולין קח, ב מהדורת זכרון יעקב ד"ה כגון וד"ה לפיכך] כפי מה שכתב הר"ן [שם מד, א] משמו שהמים רותחין טבעם להפליט ולא להבליע, ולפי זה מגעילין ביורה אסורה שכל זמן שהמים רותחין אין הכלים בולעים, וכן מגעילין כלי אפילו בן יומו במים שאין בהם ששים כנגדו, ומיהו בקדרה של בשר נבילה אסור להגעיל, לפי שכיון שיש בה ציר ורוטב של בשר הרבה אין כח המים במקומו להפליט והציר והרוטב מבליעין, ע"כ. ובאמת שזו קולא יתירה היא וכל הפוסקים חלוקים על זה, כמבואר בדברי הר"ן שם בפרק כל שעה [פסחים ח, ב ד"ה ומיהו] בשם ר"י בעל התוספות וכן דעת הרא"ש [שם פ"ב סימן ז] והטור, וכן דעת הרשב"א בתשובה [ח"א] בסימן רס"ב ורס"ג ובסימן תנ"ו ובסימן תק"ג דחה דברי הרמב"ן, יע"ש. וכן עיקר שאין מגעילין לעולם אלא באחד משני ענינים, או שהוא מגעיל בכלי כשר ויש במים ששים כנגד הכלי שהוא מגעיל לבטל פליטתו, או שהוא מגעיל בכלי אסור ואינו בן יומו וגם כלי שמגעיל אינו בן יומו, והשתא אפילו דליכא במים ששים לבטל פליטת הכלי שרי, לפי שמה שפולט ומה שחוזר ונבלע הוה ליה פגום, ונותן טעם לפגם מותר. ואם תאמר אם כן מה הועלנו בתקנה זו והלא אף קודם הגעלה מה שבתוך הכלי פגום הוא ואפילו הכי צריך הגעלה, כבר תרצו הרשב"א בתשובות הנזכרות והר"ן [חולין מד, ב; פסחים שם ד"ה ומיהא] שאינו דומה בולע מן הפגום לבולע מן המשובח ונעשה לאחר מכאן פגום בתוך דופני הכלי, והיינו טעמא שדבר המבושל בכלי שאינו בן יומו מותר אעפ"י שהכלי אסור וכמו שכתבו בתוספות בסוף מסכת עבודה זרה [עו, א ד"ה מכאן]: ואכתי קשה היכי שרינן להגעיל בכלי כשר כיון שיש במים ששים לבטל פליטת הכלי, הא הוה ליה מבטל איסור וקיימא לן [יו"ד סימן צט סעיף ה] דאין מבטלים איסור לכתחילה. ומצאתי להר"ן בפרק אין מעמידין [שם יב, ב ד"ה איבעיא] שכתב שלא אמרו אין מבטלין איסור אלא במתכוין לערב איסור בהיתר כדי ליהנות ממנו, אבל במתכוין להכשיר הכלי דאינו נהנה מן האיסור שרי. וכן תירץ הסמ"ג [לאוין עח] ודלא כהרא"ם [שם ד"ה אין לדקדק] שנדחק בלשון הסמ"ג בזה, יע"ש ודוק: ומעתה אבוא לדברי המחבר: מה שכתב יש ליזהר להגעיל קודם שעה חמישית, ר"ל תחילת שעה חמישית דהיינו בסוף ד', וכן בתשובות הרשב"א [ח"א] בסימן רס"ב בלשון השואל שהיה אדם גדול כתוב שאין מגעילין כלים הרבה אלא דוקא חמץ קודם ד' שעות, וכן הוא לשון התוספות [חולין] דפרק כל הבשר דף ק"ח [ע"ב ד"ה שנפל] ודסוף מסכת עכו"ם [עבודה זרה שם] וכן הוא בלשון סמ"ק [בהגהות, סוף סימן רכב] שהביאו הב"י [ד"ה וא"א ז"ל כתב שדין], ומעתה מה שכתוב במקצת נוסחאות של טור בסימן תנ"א [קצד, ב] קודם שש שעות ופירש בב"ח [שם ד"ה ומ"ש קודם] דר"ל קודם התחלת שעה ששית, ליתא, ועיקר הנוסחא צריך לומר קודם ה' שעות ור"ל קודם התחלת ה' שעות וכדפרישית: ומה שכתב כדי שלא יצטרך לדקדק אם הכלים אינם בני יומן כו', כן כתבו התוספות [שם] והרא"ש בסוף מסכת עכו"ם [עבודה זרה] והר"ן בסוף פרק כל הבשר [חולין מד, ב] ובפרק כל שעה [פסחים ח, ב ד"ה ומיהו], וטעמא משום דהוי נ"ט בר נ"ט, החמץ נותן טעם בכלי והכלי במים וחוזר ונבלע בכלי וכולהו היתר. וכתב הב"י [ד"ה וא"א ז"ל כתב שדין] בשם שבלי הלקט [סימן רז עמוד פב] שאע"פ שיש אומרים דוקא דגים צוננים שעלו בקערה רותחת או דגים רותחים שעלו בקערה צוננת מותרין, אבל נתבשלו אסורין, מכל מקום גבי חמץ שיש בו שלשה נותני טעם של היתר הכל מותר, עכ"ל. והיינו משום דסבירא ליה דבנתבשלו ליכא אלא תרי טעמי דהיתר, אבל למאן דמפליג בין נצלו לנתבשלו סבירא ליה דבנתבשלו איכא שלשה טעמים שהבשר נותן טעם בקערה והקערה במים והמים בדגים כמבואר בב"י ביו"ד בסימן צ"ה [ד"ה דגים], ואפשר דאיכא מאן דסבירא ליה הכי וסבירא ליה גם כן דעלו אין נתבשלו לא, אעפ"י שיש בו שלשה נותני טעם של היתר, ולפיכך הוצרך הרא"ש [פסחים פ"ב סימן ז] לחלק דהתם גבי דגים הוי טעם חשוב מה שאין כן הכא. ובאמת שצריך להתיישב בדין זה למעשה, שהרי לפי מה שכתבתי בסימן תנ"א סעיף ד' [ד"ה כלים] בשם הרמב"ן והביאו הר"ן בפרק כל שעה [פסחים ח, א ד"ה אבל] שכל הכלים הבולעים אעפ"י שבלעו קודם הפסח איסורא בלעי, ולא דמי לנותר לפי שחמץ כיון שהיה שמו עליו קודם שנבלע בכלים הללו בשעת בליעתן איסורא בלעי, וכתב הר"ן [שם] שכן נראה בדעת הרי"ף לפי שהזכיר דין שפודין שצריכין ליבון בפרק כל שעה [שם ח, ב]. ומעתה הרא"ש [שם פ"ב סימן ז] שהעתיק דברי הרי"ף, ועוד שכתב בבירור בתשובה כלל י"ד [סימן א] דשפודין ואסכלאות צריכין ליבון אף בפסח, על כרחך דסבירא ליה כחילוק הרמב"ן דחמץ כיון ששמו עליו איסורא בלע מיקרי וכמו שכתב הר"ן לדעת הרי"ף, ואם כן קשה טובא איך התיר בכאן להגעיל קודם שעה חמישית אפילו כלים בני יומן מטעם דהיתירא בלע והוו תרי נותני טעם דהיתירא, וכן נראה מתשובת הרשב"א [ח"א] סימן רס"ב דלדעת הרמב"ן אין חילוק בין מגעיל קודם זמן איסורו למגעיל אחר כך, ותמיהה זו נופלת גם כן על הטור והמחבר ז"ל דקיימי בשיטת הרא"ש בזה: ובהיותי נבוך בקושיא זו עיינתי בהר"ן בפרק כל שעה [שם ד"ה ומיהו] וראיתי שהביא דברי ר"י ז"ל שמותר להגעיל קודם זמן איסור חמץ כלים אפילו בני יומן, משום דהוי נ"ט בר נ"ט להיתירא כדגים שעלו בקערה שמותר לאוכלן בכותח, וכתב עליו דאפשר לחלק עליו משום דהתם אין שם האיסור חל עליו דהיינו בשר בחלב, אבל הכא מעיקרא חמץ והשתא חמץ, ע"כ. והרי זה חילוקו של הרמב"ן אלא שכתבו בדרך אפשר משום דאין ולאו ורפיא בידיה, וכן נראה מדבריו [שם ד"ה ופרכינן] שהביא הא דפרכינן בגמרא [שם ל, א] אהא דקאמר רב קדירות בפסח ישברו ונשהינהו לאחר זמנן וניעבד בהו שלא במינן, והוקשה לו ז"ל דהיכי נעביד בהן שלא במינן והא אין מבטלים איסור לכתחילה, ותירץ דבחמץ וכיוצא בו דכי אישתמיש בהיתירא אישתמיש, והשתא ליתיה לאיסורא בעיניה הקילו לבטל לכתחילה, ע"כ. וחילוק זה מוזכר בש"ס בסוף מסכת עכו"ם [עבודה זרה עו, א] גבי נותר. והרמב"ן שמחלק בין חמץ לנותר יתרץ דכיון שטעם חמץ שבקדירות הוי מועט, וכמו שכתב הר"ן [פסחים שם] ודרכן של קדירות להשתמש בו בשפע היתר שרי לבשל בהם ולא מיקרי מבטל איסור, וכסברת הרשב"א [תורת הבית בית ד שער ד לו, ב] והראב"ד שהביא הוא עצמו בפרק אין מעמידין [עבודה זרה יב, ב ד"ה איבעיא] ופסקו המחבר ביו"ד בסוף סימן צ"ט ובסימן קכ"ב סעיף ה', והר"ן אזיל לטעמיה שחלק על זה ולפיכך הוזקק לתירוץ אחר, ומיהו מדברי הר"ן [פסחים שם] משמע דהרמב"ן לא סבירא ליה הכי שטעם חמץ שבקדרות הוי דבר מועט, ואפשר דסבירא ליה כמו שכתבו בתוספות [פסחים ל, א ד"ה לשהינהו] ליישב קושית הר"ן, יע"ש: סוף דבר שגם במגעיל קודם שעה חמישית צריך להזהר בכל הדברים הנזכרים בכאן, וזה נראה בדעת כמה פוסקים שהובאו בטור וב"י [ד"ה וא"א ז"ל] שלא חילקו במגעיל קודם ה' למגעיל אחר ה', ואדרבה מסתמות דבריהם משמע דאף במגעיל קודם ה' הדין כך שצריך להזהר להגעיל היורה תחילה ושיהא במים ששים כדי לבטל פליטת הכלים שמגעיל בהם או שלא יהיו היורה והכלים בני יומן, ואף למאן דאמר [יראים השלם סימן נב] נותן טעם לפגם אסור בפסח כיון שנתבטל קודם פסח שרי לכולי עלמא ואינו חוזר ונעור וכמו שכתוב בסימן תמ"ז סעיף (י') [ד] וכל שכן במידי דליתיה לאיסוריה בעיניה. ומעתה אין צריך להזהר אם מגעיל כלים שבליעתן מועטת עם כלים שבליעתם מרובה וכן שאר הפרטים שהזכיר המחבר ז"ל: ומה שכתב וכן כדי שלא יצטרך ליזהר שלא ינוחו המים מרתיחתן. זו סברת ארחות חיים [הלכות חמץ ומצה סימן פח] והכל בו [סימן מח י, א] שכתבו בשם יש פוסקים שצריך להזהר שלא תנוח היורה הגדולה מרתיחתה בעודם הכלים בתוכם כדי שלא יחזרו ויבלעו, והביאו בב"י [ד"ה ומ"ש בתשובת]. ויראה דהיינו טעמא דכל זמן שהמים רותחים לא פלטי וכי נייחי פלטי, כדאיתא בפרק כל הבשר [חולין] דף (כ"ח) [קח] [ע"ב] גבי כזית בשר שנפל לתוך יורה של חלב, ובתוספות שם [ד"ה שנפל] דחו זה, יע"ש. ורמ"א שהגיה אך רבים חולקים וסבירא להו דאין הגעלה מועלת כלל אם אין המים רותחים, כנראה שהבין שכונת המחבר ז"ל היתה להתיר בתים אעפ"י שנחו מרתיחתן, דברי תימה הם דאם כן מאי שיאטיה דדין זה במגעיל קודם שעה חמישית, ועוד שהרי בב"י [שם] הביא בשם תשובת הגאונים ותרומת הדשן [ח"א סימן קלא, ח"ב סימן קנ] שרגילות הוא שכשמכניסין כלי אחד ביורה נייחי המים מרתיחתן וצריך להמתין בכל כלי עד ישובו המים ויעלו רתיחה ואם לא המתין הפסיד, דהגעלה אינה מועלת אלא דוקא ברותחין שמעלה רתיחה אבל היד סולדת מהם לא מהני ולא הביא שום חולק בדבר, ואיך בכאן היה פוסק להפך. אלא מחוורתא דמילתא שרמ"א לא דייק בכאן ולא הבין שכוונת המחבר האמיתית היא שלא ינוחו המים מרתיחתן ר"ל בעוד הכלים בתוכם וכדפרישית, אבל מילתא דפשיטא לכולי עלמא דאף במגעיל קודם זמן איסורו צריך שהמים יהיו מעלים רתיחה דזה אינו מעלה ואינו מוריד למגעיל אחר כך וזה ברור: ומה שכתב ושלא יכניס הכלים עד שירתיחו המים. כלומר אבל צריך להשהותן שם עד שירתיחו המים והם בתוכו: ומה שכתב וכן כדי שלא יצטרך להגעיל היורה הגדולה. בספר ב"ח [ד"ה ומ"ש וסובב] כתב דאף במגעיל קודם שעה חמישית ואף ביורה שאינה בת יומה צריך להגעיל תחילה היורה שמגעילין וכן נוהגין, ע"כ: ומה שכתב שאז חמץ במשהו ואינו מועיל הגעלה כו'. זהו לסברתו דפסק בסימן תמ"ז סעיף י' כדעת האוסרים נותן טעם לפגם בפסח, אבל לדידן דקיימא לן נותן טעם לפגם מותר אף בפסח, נהי דאין תקנה להגעיל אף אם יש במים ששים כדי לבטל פליטת הכלי לפי שאיסורו במשהו, אבל התקנה אחרת שלא יהיו הכלים בני יומן איתא להך תקנתא בפסח עצמו שיהיו היורה והכלים שמגעילים בה כולן אינן בני יומן. ומיהו בערב פסח אחר ו' ישנן להני תרי תקנות או שיהיו במים ששים או שלא יהיו הכלים בני יומן ושפיר דמי לכולי עלמא וכמו שכתוב בסימן תמ"ז סעיף ב', ומיהו לא שרינן להגעיל בשהייה מעת לעת אחר כך משום דנותן טעם לפגם לא שריא אלא בדיעבד, משום דגזרינן בן יומו אטו שאינו בן יומו, אבל בעיקר ההגעלה מותר להגעיל כלי שאינו בין יומו ואף לכתחילה, משום דהתם ליכא למגזר וכמו שכתב הר"ן בפרק כל שעה [פסחים ח, ב ד"ה ומיהא]: 
סעיף ב 
יש ליזהר מלהגעיל כלי הבשר כו'. תימה דלפי מה שכתב המחבר ביו"ד בסימן צ"ה סעיף ג' דקערות של בשר שהודחו ביורה חולבת מותרות משום דהוה ליה נ"ט בר נ"ט דהיתרא, אם כן למה צריך ליזהר בכך. ומה שכתב הש"ך שם [ס"ק ט] ליישב זה דהכא לכתחילה אבל בדיעבד שפיר דמי, קשה, דמאי שנא ממגעיל קודם זמן איסורו דשרינן להגעיל לכתחילה אפילו כלי בן יומו משום דהוי נ"ט בר נ"ט דהיתרא, והכא נמי נשרי להגעיל כלי בשר וכלי חלב ואף לכתחילה. ובב"י [ד"ה וא"א ז"ל כתב דדין] שהביא דין זה בשם סמ"ק [בהגהות, סוף סימן רכב] כתב שיש לאסור אף בדיעבד, ומשום דפליג אדין המוזכר ביו"ד בסימן צ"ה סעיף ג', ואפשר שהמחבר בלכתחילה חשש להחמיר לסברת החולקין בדין קערות של בשר שהודחו ביורה חולבת, וסבירא ליה דלא מיקרי נ"ט בר נ"ט דהיתרא לפי שמתערבין בזמן אחד שני הטעמים של בשר ושל חלב: ומה שכתב על כן נהגו שלא להגעיל שום כלי בן יומו. הטעם משום שרגילים להגעיל כלים של בשר ושל חלב יחד, נהגו להגעיל כל הכלים כשאינם בני יומן, וכמו שכתב הב"י [שם] בשם סמ"ק [שם], ומטעם אחר יש להמתין לכלי מלהגעילו עד שלא יהא בן יומו, משום דההיא דדגים שעלו בקערה שמותר לאוכלם בכותח דוקא בדיעבד כשכבר עלו ונתבשלו בקערה, אבל לכתחילה אסור לבשלם בקדרה של בשר לאוכלם בכותח כמבואר בב"י ביו"ד בסימן צ"ה [ד"ה כתב סמ"ק] ובש"ך שם סעיף ב' [ס"ק ג], והכא נמי כיון דמצינן להשהותו עד שיפגום טעמו, דהיינו מעת לעת, הכי עבדינן ולא להגעילו בן יומו, ולמסמך אטעמא נ"ט בר נ"ט דהיתרא, וכן כתב בספר ב"ח [ד"ה ומ"ש וסובב]. ומיהו יש לדחות ולומר דהתם גבי דגים הוי טעם חשוב, מה שאין כן הכא ולפיכך יש להתיר אף לכתחילה, וכמו שכתב הרא"ש [פסחים פ"ב סימן ז] וכתבתיו בסעיף א' [ד"ה ומ"ש כדי]: כתב הרשב"א [שו"ת חלק א] בסימן רס"ב שלהגעיל כלים רבים בני יומן זה אחר זה שדעת הראב"ד שמותר, לפי שהראשון כבר נתבטל וכשמגעיל בו השני אין אומרין חוזר ונעור, ושרבותיו [של הרשב"א] לא הודו לו, ואפילו במין במינו כל שנפל לבסוף איסור המצטרף לראשון והיה טעמו נרגש בכמותו במין בשאינו מינו לתת טעם בשאינו מינו אסור, ולפי זה כשם שאין מגעילים שני כלים בני יומן ביחד כך אין מגעילין אותן בזה אחר זה, ע"כ. ורמ"א ביו"ד בסימן צ"ט סעיף ו' פסק לאסור וכן עיקר. ואדרבה תמהני על הראב"ד דמאחר דקיימא לן דטעם כעיקר דאורייתא וכמו שכתבתי בארוכה בסימן תמ"ב [אות א] בסייעתא דשמיא, משמע ודאי דאעפ"י שנתבטל אי איכא כזית בכדי אכילת פרס וטעמא, יראה דלוקה עליו מן התורה. ואף לפי מה שכתב המחבר בסימן תמ"ז [סעיף ד] דאינו חוזר ונעור הך דהכא לא דמי להתם, והכא מודו כולי עלמא דאסור מטעמא דכתיבנא, וכן דעת הש"ך [ביו"ד] בסימן קכ"א [ס"ק כ] לאסור, ולפירושו אין תקנה להגעיל ביורה אלא אם כן יש במים ששים כנגד כל הכלים שמגעילין בהם, הא לאו הכי לא מהני מידי, וצריך התנאי האחר שהכלים לא יהיו בני יומן, ודוק: המגעיל צריך להזהר שיהא הכלי מנוגב מן המים, ספר שיירי כנסת הגדולה בסימן תנ"א [הגה"ט אות י] בשם דרשות מהרי"ל [הלכות הגעלה עמוד כ]: 
סעיף ה 
מגעילן בהן. וכל שכן על ידי תולדת האור, וכן מבואר בב"י [סוף הסימן]: ומה שכתב מיהו בדיעבד מהני הגעלה בכל משקה. כן כתב הב"י [שם] בשם ארחות חיים [הלכות חמץ ומצה סימן צב] וליתא, דלדעת הרמב"ן [מהדורת זכרון יעקב חולין קח, ב ד"ה כגון] שאר משקים אין בהם כח להפליט ואף בדיעבד לא מהני אם הגעיל בהם, ולדעת הרשב"א אף לכתחילה מגעילין בהם כמבואר בתשובה [חלק א] בסימן תק"ג וכן עיקר, וכדמוכח בהדיא בפרק דם חטאת [זבחים צו, ב] ובפירוש רש"י לשם [ד"ה הא], ודלא כהר"ן בסוף פרק כל הבשר [חולין מד, א], וכן נראה בדעת המחבר שהשמיט זה לפי שסתמו כפירושו שבכל מיני משקין מגעילין. ומיהו במים המעורבים באפר שקורים לישיא"ה כתב בב"י [שם] בשם ארחות חיים [שם] שנראה שדינן כשאר משקין, ויש לגמגם קצת אולי אין כח המים במקומו להפליט דומיא דמה שכתב הר"ן בסוף פרק כל הבשר [שם] דכשיש ציר ורוטב במים אין כח המים במקומו להפליט, ולכן אין להתיר המי לישיא"ה אלא בדיעבד אם הגעילו במי לישיא"ה, ואין במים ששים כדי לבטל פליטת הכלי והוא בן יומו לפי מה שכתב המחבר ביו"ד בסימן צ"ה סעיף ד', דעל ידי האפר הוה נותן טעם לפגם מותר, אבל הש"ך [שם ס"ק כא] והט"ז [שם ס"ק טו] גמגמו באותה הוראה והניחוה בצ"ע, וכן נראה לי עיקר להחמיר ואף בדיעבד, ודוק: 
סעיף ו 
[עושה שפה לפיו בטיט]. בסוף מסכת עבודה זרה [עו, א] ההוא דודא דהוה בי מר עוקבא אהדר ליה לישא אפומא וארתחא קסבר מה בולעו בניצוצות אף פולטו בניצוצות, וכתב הרי"ף בפרק כל שעה [פסחים ח, ב] ובפסחא דאסיר למעבד בלישא עבד גדנפא דטינא, ופירש רש"י [עבודה זרה עו, ב ד"ה מה] מה בולעו בניצוצות לאו בולעו אלא ע"י ניצוצות שניתזו הרתיחות שם ולא הוכנסה לתוך יורה אחרת בשעת בליעת האיסור כו', ולפי זה ניצוצות מיקרו המי רתיחות הניתזין. אבל המגיד משנה [חמץ ומצה ה, כו] פירש שאחורי הכלי שאין נגעלין אלא על ידי המים, שמתוך רתיחתן נשפכין לאחורי הכלי די להם בכך, שאף לא בלעו מן האיסור אלא על ידי ניצוצות האש שהיה מרתיח ולא היה בליעה זו חזקה ודי להם בפליטה זה, ע"כ. והוא פירוש מחודש ולא אתי שפיר לפי מה שכתוב אף פולטו בניצוצות, דהשתא פירוש בניצוצות קמא לא הוי כפירוש בניצוצות בתרא. ותו שלפי דבריו הגדנפא של טיט הוא מפני פליטת שפת הכלי כפירושו של רש"י, ומה שכתוב כבולעו כך פולטו הוא טעם להגעלה אחורי הכלי, ולשון הש"ס מוכח בהדיא דטעם כבולעו כך פולטו קאי לגדנפא שהיה עושה. ולכן משמע ודאי שהעיקר כפירוש רש"י שהיה מצריך גדנפא להגעיל שפת היורה דלא דמי לניצוצות דכולי שתא, דהתם פעם כאן ופעם כאן והכא חדא שעתא, והשתא על ידי הגדנפא מעלה ומגביה המים על כל השפה ובהכי סגי, וקרי ליה ניצוצות שאעפ"י שאינם מתעכבים שם המים הרבה דומיא דתוכיות היורה, אף על פי כן סגי. ומתוך דברי רש"י ופירוש המגיד משנה למדנו שכלי שהכניסו אותו בכלי ראשון לפי מה שהעלינו בסימן תנ"א סעיף ו' [ד"ה ויש] להחמיר לחוש לכלי למיעוט תשמישו, הרי נאסרו אחורי הכלי כמו תוכו ולא סגי במילוי מים ובגדנפא, אלא כבולעו כך פולטו וצריך להכשירו להכניסו ביורה אחרת, וכן כתב בספר ב"ח [ריש הסימן] ושכן פסק מהרי"ל [הלכות הגעלה עמוד יח - יט]: ומה שכתב או יקח אבן רותחת. בספר ב"ח [ד"ה ואם] כתב שלהר"ן [פסחים ח, ב ד"ה קסבר] והמגיד משנה [שם] שכתבו דבלא גדנפא לא סגי דלא דמי ניצוצות דחד שעתא לניצוצות דכולי שתא, לפי זה גדנפא דוקא כדי שתתמיד הרתיחה על השפה אבל אבן לא. ולי נראה שכוונת הר"ן והמגיד משנה הוא מה שכתב רש"י בסוף מסכת עבודה זרה [שם ד"ה כך] וז"ל, ומיהו גדנפא בעינן משום דאי לאו הכי דילמא לא הוה מסקא ניצוצות על השפה בהא זמנא, אבל איסור נתבשל בה פעמים הרבה ואם לא העלה ניצוצות כל שעה העלה פעם אחת, ע"כ. ולזה נתכוונו במה שכתבו דלא דמי ניצוצות דחד שעתא לניצוצות דכולי שתא ודלא כמו שהבין הב"ח, ותדע שהרי הר"ן [שם ד"ה עביד] הזכיר המנהג שמלבנים רעפים במקום גדנפא ולא ערער עליו, אלא על כרחך לומר כדפרישית: ולענין כמה ישהה הכלי ביורה כשמגעילין אותו, הרמב"ן כתב בפרק (כ"ש) [כל הבשר] [מהדורת זכרון יעקב חולין קח, ב ד"ה ורבנו שמואל] ומשהה להו בגווייהו עד דפלטי, וגם הרמב"ם [חמץ ומצה ה, כד] כתב כן ומניחן בתוכו עד שיפלוטו, והר"ן [פסחים ח, ב ד"ה וכך] הוסיף ומשהה הכלי בתוך המים עד כדי שיראה באומד יפה שפלט מה שבלע, וגם הרשב"א כתב בתשובה [חלק א סימן תעט] שלא נתפרש שיעור השהייה מכלל דלכולהו בעי קצת שיעור. אבל הטור והמרדכי [שם רמז תקעט] והגהות מיימוניות [קושטא, חמץ ומצה ה, כג] כתבו שהעולם נוהגים להוציאן ולהכניסן מיד, ויראה דמנהגן של ישראל תורה היא: 
סעיף ז 
נוהגים לשטוף כו'. בתוספות בפרק דם חטאת [זבחים צו, ב ד"ה לא] ורבים מהפוסקים כתבו שמעיקר הדין אין צריך אעפ"י שנוהגים כן, ויש נותנים טעם למנהג, ומילתא דפשיטא דבדיעבד יש להכשיר ועלתה לו הגעלה. ועיין במהר"ם אלשקאר בסימן (צ"ד) [סד]: 


פרי חדש אורח חיים סימן תנג 
========================== 
סעיף א 
ויש אוסרין. אעפ"י שהדבר פשוט בש"ס [פסחים לה, א] להתיר, מכל מקום אסרום משום דדגן מעשה קדרה וקטנית מעשה קדרה, גזירה הא אטו הא. וזה תימה, שאחר שנסתם התלמוד שנגזור גזירות מדעתינו, ומצאתי להם סמך מהא דאמרינן בפרק כל שעה [שם מ, ב] רב פפי שרי ליה לבורדקי דבי ריש גלותא לממחה קדרה בחסיסי, אמר רבא איכא דשרי כהאי מילתא בדוכתא דשכיחי עבדי, והעלו בתוספות [שם ד"ה רבא] כפירוש הערוך [ערך חסס] דחסיסי הוי קמח של עדשים, אלמא אפילו דהוי מיני קטנית כיון דעבדי מזלזלין במצות אין להתיר להם, ואמרינן נמי בסוף פרק קמא דביצה [יד, ב] דלבני ארץ ישראל דאית להו עבדי דמזלזלי אין כותשין אפילו במכתשת קטנה, והאידנא שאין הדורות מתוקנין כמו הדורות הראשונים וכמו שכתבו התוספות בפרק קמא דביצה [ו, א ד"ה והאידנא] ששלח ר"ת למלאון בני בשכר אינן בני תורה ואתם בני תורה, לפיכך יש לתפוס לאסור כל מידי דדמי לדגן משום דמחלף להו בדגן, אבל אין כן מנהגינו (ועיין במה שאכתוב סוף סימן תס"ג בסייעתא דשמיא), זולתי באורז ששנה אחד אחר שנבדק ג' פעמים יפה נמצא בו גרעין חטה ומאותו היום והלאה לא אכלנוהו בפסח: גרגיר של תבואה הנקרא טאטאר"ק מין אורז הוא, מהר"ם מלובלין סימן ע"ח: ומה שכתב ואינן אוסרין אם נפלו לתוך התבשיל. מסתברא דכיון דאיכא רוב היתר מבטלי, דלא עדיף מחלת חוץ לארץ [יו"ד סימן שכג סעיף א] שמבטלה ברוב ואוכלה: דין הנוהגין שלא לאכול אורז בפסח אם יש להם התרה או לא, נכתבנו לקמן בפרטי המנהגים בסימן תצ"ו סעיף ט' בסיעתא דשמיא: 
סעיף ב 
אם יש בה טעם דגן יוצא בה ידי חובתו בפסח. דין זה הוא משנה במסכת חלה [פ"ג משנה ז] וכתבו הרמב"ם בפרק ו' [מהלכות חמץ ומצה הלכה ה] והשיג עליו הראב"ד [שם] והוא שיש שם דגן כדי שיאכל בכדי אכילת פרס ויאכלנו, ע"כ. פירוש לפירושו, צריך שיהא בתערובת דכל אכילת פרס ממנו כזית דגן ושיאכל אכילת פרס ונמצא שבזה אכל כזית מן הדגן, הא לאו הכי אינו יוצא בה ידי חובתו בפסח. וזה דעת הרשב"א [פסקי חלה סוף שער א] גם כן, ואעפ"י שבסימן תמ"ב בסעיף א' כתבתי דלדעת הרשב"א [תורת הבית בית ד שער א יא, ב] והראב"ד [איסור משהו פרק ב ד"ה והני מילי] טעם כעיקר דאורייתא, מכל מקום כיון דלא לקי אטעמא הוה ליה כחצי שיעור דאסור מן התורה ולפיכך צריך שיאכל אכילת פרס ממנו דהשתא הוי טעמו וממשו דלוקין עליו. ולשיטת רבינו חיים [הובא ברא"ש סוף ה"ק חלה] דסבירא ליה דאם יש בכדי אכילת פרס לוקה על כל כזית וכזית שאוכל מן התערובת, מתוקמא נמי מתניתין [חלה שם] בדאיכא כזית דגן בכדי אכילת פרס, ומיהו אין צריך שיאכל בכדי אכילת פרס מן התערובת, אלא כיון שאכל כזית מן התערובת יצא ידי חובתו. והרא"ש בסוף הלכות חלה הביא שהרמב"ן [הלכות חלה לא, א ב] החמיר הרבה בקושיא שאיך בטעמא גרידתא יוצא בה ידי חובתו בפסח אעפ"י שרובה אורז, והרא"ש כתב עליו שלא ידע למה, ובאמת יש לתמוה על הרא"ש שהשיב עם שיטת ר"ת [עבודה זרה סז, א תוספות ד"ה א"ר יוחנן] דסבירא ליה דטעם כעיקר דאורייתא ללקות עליו אף שאין בו כזית בכדי אכילת פרס, ולדידיה פשיטא דמתניתין מתרצא שפיר, אבל צריך ליישב גם כן מתניתין דחלה להרמב"ן [חולין צח, ב ד"ה אלא], ורבים מהמפרשים דסבירא להו דטעם כעיקר דרבנן, וכל שכן לדעת רש"י [חולין צח, ב ד"ה לטעם] דסבירא ליה דאף דאיכא כזית בכדי אכילת פרס וטעמא דבר תורה בטל ברוב, מעתה על כרחך הוזקק הרמב"ן לומר דהכא היינו טעמא משום שהחטין גוררין את האורז, ולפי זה אם עשה עיסה מאורז ושעורין או מחטים ודוחן וכיוצא, לפי מה שכתבתי לעיל בסימן תמ"ב [אות א ד"ה והראב"ד] שהעיקר כדעת הראב"ד דטעם כעיקר דאורייתא לאיסורא אבל לא למלקות, צריך שיהא בתערובת זה כזית בכדי אכילת פרס ושיאכל אכילת פרס ממנו, הא לאו הכי אינו יוצא ידי חובתו, וכן דעת המגיד משנה [חמץ ומצה ו, ה] וזה נראה בדעת המחבר. אבל דעת הרא"ש [שם] והטור דחטים ואורז לאו דווקא, והוא הדין לשאר המינים כל שיש בו טעם דגן יוצא בכזית ממנו ידי חובתו לפי שיטת ר"ת דטעם גרידא בעיקר דאורייתא, ואף ללקות. והעיקר כמו שכתבתי לדעת המחבר והכי נקטינן, עיין במה שאכתוב בסוף סימן תנ"ה בסיעתא דשמיא: 
סעיף ג 
אין בכך כלום. ביאר הטור משום דחששא רחוקה היא זו לומר שתחמיץ חטה קשה במעט רוק שבפי עכבר, ועוד אפילו אם יש בהם נשוכין אינו אחד מאלף ומתבטלים הם כשיטחן, ואין כאן מבטלין איסור לכתחילה שאינו טוחן כדי לבטלם. וסמך על זה בתרומת הדשן בסימן (ק"ד) [קיד] וקע"א, וכן כתב הרשב"א בתשובה [חלק א] בסימן תפ"ח, ותשובה [המיוחסת] להרמב"ן סימן ק"נ. ואם תאמר למה לי האי טעמא תיפוק ליה דאינו מבטל איסור אלא היתר דהשתא כולי היתרא הוא, וכמו שכתב הר"ן בפרק גיד הנשה [חולין לו, א ד"ה גרסי'] בשם הרא"ה דיבש ביבש שנתבטל ברוב, כשבא לבשלו מותר להרבות עליו ששים לבטלו, ואין כאן משום מבטל איסור לכתחילה, כיון דכל אחד ואחד בפני עצמו מותר, ופסקו המחבר ז"ל ביו"ד בסוף סימן ק"ט. וי"ל דכיון שהוא מערבו לבטלו כדי לאוכלו בפסח הרי הוא כמבטל איסור לכתחילה, דאי לא תימא הכי וכי מותר לערב חמץ בששים קודם פסח לאוכלו בתוך הפסח, אלא ודאי דשאני הכא לפי שאינו טוחן כדי לבטלם. וממה שכתב הרשב"א בתשובה [חלק א] בסימן תפ"ה על חטים מנוגבים שנתערבו בתוך חטים מרובים ולא היה בהם ששים שאסור להוסיף עליהם כדי לאוכלן בפסח משום מבטל איסור לכתחלה, פשיטא דלא פליג אסברת הטור, דשאני התם שלא היה בהם ששים מקודם טחינה והרי מוסיף בידים כדי לבטל איסור אעפ"י שהוא קודם פסח וכדכתיבנא, וכן עיקר. ודלא כדמשמע מדברי המרדכי הארוך [פסחים רמז תקסט בהגה] הביאו הב"ח [ד"ה כתב הר"פ] בדין חטים שנפל עליו דלף דאין כאן משום מבטל איסור לכתחילה דאכתי לא חל הפסח, ע"כ, ולא נהירא: והנה מהר"ם בתשובה [ד"ל סימן שלב] הובאה בתשובת הרשב"א [חלק א] בסימן תתל"א פליג על הטור וסבירא ליה דאף שאינו מכוין לבטלם שלא טחן אותם אדעתא דהכי דאע"פ כן מיקרי מבטל איסור, יע"ש. וכן הר"ן בתשובה סימן (ס"ב) [נט] נסתפק למעשה אם מותר לטחון חטים מבוקעות עם שאינם מבוקעות ולבטלן בששים קודם פסח, אלא שאפשר שמה שלא מלאו לבו להקל לאו משום מבטל איסור אלא מטעם חוזר ונעור. ומיהו מה שכתב רמ"א ביו"ד בסוף סימן קט"ו שחמאה של גויים מותר לבשלה לכתחילה כדי שילכו צחצוחי חלב, וביארו בב"י [שם ד"ה ומ"ש שאם נתערבו] ותורת חטאת [כלל עח דין א] שאין כאן מבטל איסור לפי שאין כוונתו לבטל רק שילכו לה צחצוחי חלב, וכן מה שכתב המחבר שם בסימן פ"ד סעיף י"ג דבש שנפלו בו נמלים יחממנו עד שיהא ניתך ויסננו, וביאר בב"י [שם קלה, א ד"ה כתב הרשב"א בתשובה] הטעם לפי שאין כונתינו אלא לתקן הדבש, פשיטא לי שמהר"ם ולא שום אדם יחלוק בדבר, שמאחר שאינו נהנה מן האיסור כלל אלא רוצה להפריד האיסור מן ההיתר כדי לאכול ההיתר הרי אין כאן מבטל איסור, דאי לא תימא הכי היאך התירה התורה להגעיל, אלא על כרחך לומר כמו שכתבתי בשם הר"ן [עבודה זרה יב, ב ד"ה איבעיא] בריש סימן תנ"ב [ד"ה ואכתי] שכיון שמתכוין להכשיר הכלי ואינו נהנה מן האיסור שרי, והכי נמי דכוותה. וגדולה מזו מצאתי בפירוש הר"ע ברטנורא למסכת תרומות בפרק ד' [משנה ח] אהא דתנן תאנים שחורות מעלות את הלבנות, פירש שכולן מצטרפים לבטלן לפי שאם היה רוצה היה דורסן ומערבן הכל ביחד, וביאר בתוספות יום טוב [שם] דאף כי אין מבטלין איסור לכתחילה הני מילי להרבות בהיתר כדי לבטל האיסור, אבל כהאי גוונא שאינו מרבה היתר אלא (משני) [משנה] האיסור מכמות שהיה שפיר דמי. ולפי זה כיון שיש ששים בחטים שאינם מבוקעים מותר לכתחילה לטוחנם אף אדעתא שיבטלו. ונראה ראיה לזה מהא דגרסינן התם בירושלמי [הלכה ז] חטים בחטים טוחן ומתיר, אי נמי היינו טעמא דאעפ"י שטוחנן מזיד נקרא שוגג לענין ביטול כיון שאינו מתכוין לבטל אלא לטחון ולאכול, וכמו שכתוב בתשובת הרשב"א [חלק א] בסימן תס"ג וכדעת הטור, אלא שמטעם אחר יש לאסור לטוחנן ביחד מטעם שכתב הרשב"א בתשובה [שם] בסימן תפ"ה דכל איסור ניכר ושהוא בעין אפילו דבר מועט בתוך היתר מרובה ואפילו באלף לא בטיל, וחיטים הללו הרי אפשר לבודקן ולפיכך אסור לטחנן, וזה אמת ויציב. וההיא דתרומות קולא היא שהקילו רבנן וכדאיתא בירושלמי דהתם, יע"ש. ומיהו כתב בט"ז ביו"ד סימן קל"ז סעיף ב' [ס"ק ד] דהא דאמרינן דכיון שאין כוונתו לבטל האיסור דלא מיקרי מבטל לכתחילה, היינו היכא דלא אפשר, אבל היכא דאפשר בענין אחר מקרי מבטל לכתחילה, יע"ש. ועיין ביו"ד בסימן צ"ט סעיף ה': ומה שכתב [בהגה] וכן אם לא ביררו ממנו אותו דגן שצמח. לפי מה שכתב הב"י [ד"ה כתב הגהות] בשם סמ"ק [בהגהות, סימן רכב עמוד רלא ד"ה ועל הדגן] דהוי חמץ גמור אסור לטוחנו ולבטלו מקודם פסח משום דהוי איסור ניכר ואין לו ביטול, וכמו שכתבתי בסמוך [לעיל ד"ה והנה מהר"ם] בשם הרשב"א [שם] וכל שכן לפי מה שהעלינו בסימן תמ"ז סעיף ד' [ד"ה ולענין] להחמיר כסברת האומרים חוזר ונעור, ודלא כהגה שמקל בדגן שצמח: 
סעיף ד 
[טוב לשמרן שלא יפלו עליהם מים]. בסוף פרק כל שעה [פסחים מ, א] אמר רבא מצוה ללתות שנאמר [שמות יב, יז] ושמרתם את המצות, אי לאו דבעי לתיתא שימור למאי, אי שימור דלישה שימור דלישה לאו שימור הוא, דאמר רב הונא בציקות של גויים אדם ממלא כריסו מהם ובלבד שיאכל כזית מצה באחרונה, באחרונה אין בראשונה לא מאי טעמא משום דלא עביד בהו שימור מאפייה ואילך, אלא לאו שמע מינה שימור מעיקרא בעינן, ודחינן דילמא שאני התם דבעידנא דנחית לשימור לא עבד לה שימור, אבל היכא דבעידנא דנחית לשימור עביד לה שימור הכי נמי דשימור דלישה הוי שימור, ואפילו הכי לא הדר בה רבא דאמר להו להנהו דמהפכי כיפי הפיכו לשם מצוה, אלמא קסבר שימור מעיקרא מתחילה ועד סופו בעינן, מר בריה דרבינא מנקטא ליה אימיה בארביה. והרי"ף [שם יב, א] כתב ומבעי ליה איניש לנטורי קמחא דפסחא מעידן קצירה. וכתב הר"ן [שם ד"ה ומיבעי] ודאי דלמצוה מן המובחר הכי עדיף טפי, ומיהו אפשר דכל ששמר את החטים קודם לישה יצא, ומכל מקום משמע שאם לא שמר אלא מלישה ואילך שאינו יוצא ידי חובת מצה בכך, אלא שגאון אחד אמר שהלוקח קמח מן השוק בשעת הדחק מותר דלא מחזיקינן איסורא ויוצא ידי חובתו בה אבל לכתחילה בעי שימור, משמע דסבירא ליה דכי אמרינן בגמרא דשימור דלישה לא הוי שימור היינו לכתחילה, עכ"ל. והרא"ש [בתשובה] כלל כ"ד [סימן ג] כתב חכמי אשכנז וצרפת פירשו שאין צריך שימור אלא משעת לישה, ע"כ. ואני אומר דמשמע ודאי דהא דאמרינן דשימור דלישה לא הוי שימור היינו לעיכובא וכדמשמע מדברי הרי"ף [שם] והרמב"ם [חמץ ומצה ה, ט] וכן כתב המגיד משנה [שם] והכי מוכח, דתנן [שם לה, א] חלות תודה ורקיקי נזיר עשאן לעצמו אין יוצא בהן, ובגמרא [שם לח, א - ב] דאמר קרא ושמרתם את המצות, מצה משתמרת לשם מצה יצתה זו שאין משתמרת לשם מצה אלא לשם זבח, אלמא דמאי דבעינן שימור לשמה הויא עיכובא, מעתה אי פירוש ושמרתם הוי שימור מעיקרא על כרחך הויא עיכובא וכדאמרן. וכי תימא הרי סבירא ליה לרבא דושמרתם דקרא הוי בלתיתא ואף על פי כן לא קאמר אלא מצוה ללתות דמשמע דליכא אלא  מצוה בעלמא ולא עיכובא, י"ל דסבירא ליה לרבא דעיקר קרא דושמרתם מדכתיב סתמא משמע שימור מעיקרא בעינן ולהא הויא עיכובא, ומיהו כי היכי דלהוי שימור מעליא בעי לתיתה למצוה בעלמא דעיקר קרא לא נחית להכי, גם מה שכתב [הר"ן] דכל ששמר את החטים קודם לישה יצא אעפ"י שכן דעת רש"י שכתב בפרק קמא דחולין [ז, א ד"ה דבמצוה] בההוא עובדא דגינאי נהרא דמתחילת טחינה והרקדה בעיא שימור לשם מצוה, אינו מחוור אצלי, דקרא דושמרתם ליכא לפרושי ביה אלא חדא מתרתי או לומר דקרא סתמא קאמר ומעידן קצירה בעי לנטורי ליה, או לומר דמעידנא דנחית לשימור דהיינו מנתינת מים דהוי מלישה ואילך דבעי נטירא, אבל נאמר דבעי שמירה בקודם לישה אבל לא מעידן קצירה זה מנין לנו: והגאון [מובא בר"ן שם] שאמר שהלוקח קמח מן השוק יוצא ידי חובתו בו, נראה לי דלאו משום דסבירא ליה דשימור דלישה דלא הוי שימור דאמרינן בגמרא דלא הוי לעיכובא קאמר הכי, אלא סבירא ליה כמו שכתב הרא"ש [פסחים פ"ב סימן כו] דרבא מחמיר על עצמו וכדמשמע מדקאמר [שם מ, א - ב] מר בריה דרבינא מנקטא ליה אימיה בארביה, משמע דאיהו לבד היה מחמיר. אלא שגם דבריו לא נתחוורו אצלי, דאם כן היכי קאמרינן ואפילו הכי לא הדר ביה רבא, הרי לדברי הרא"ש הדר ביה אלא שמחמיר על עצמו היה. ועוד לישנא דאלמא קסבר משמע דדינא קאמר רבא ולא חומרא. והא דאמרינן מר בריה דרבינא מנקטא ליה אימיה בארביה, אפשר שהיה נוהג לאכול כל לחם שהיה אוכל בפסח מחיטים שמורים משעת קצירה, וזו היא חומרא בעלמא שלא היו נוהגים שאר החכמים כן, דמאי דבעיא שימור מעיקרא הוא דוקא לכזית מצה של חיוב של לילה ראשונה, כדמוכח בהדיא ההיא דבציקן של נכרים [שם ע"א] וכמו שכתבו האחרונים ז"ל, ואף על גב  דבירושלמי דפרק קמא דביצה [הלכה י] הביאוהו התוספות בריש ביצה [ג, א ד"ה גזרה] והר"ן בריש פרק אין צדין [שם יב, ב] ילפינן שאין בוררין ולא טוחנים ביום טוב מדכתיב [שמות יב, טז] אך אשר יאכל לכל נפש דסמיך ליה ושמרתם את המצות, כלומר אותם מלאכות שמשימור ואילך הם מותרות היינו מלישה ואילך, אלמא משמע ליה להירושלמי דשימור דלישה הוי שימור. אנן לא קיימא לן הכי אלא כמסקנת הש"ס דילן דמשמע דבעי שימור משעת קצירה, וכן דעת הרוקח בסימן רע"ב דבעי שימור מתחילתו ועד סופו: הכלל העולה דכזית מצה של חיוב של לילה ראשונה אינו יוצא בו אלא אם כן הוא שמור משעת קצירה ואף בשעת הדחק, ודלא כהמחבר ז"ל: ומה שכתב מותר ליקח קמח מן השוק. פירוש, מסתמא תלינן שהמוכרים אינם לותתין, אבל אם ידע שאחד מהמוכרים לותת אסור לילך לחנות לקנות, דכל קבוע כמחצה על מחצה דמי, אבל אם המוכר מביא לבית הישראל למכור מותר ליקח ממנו, כיון שרוב המוכרים אינם לותתין כל דפריש מרובא פריש, וכהאי גוונא כתב הר"ן בפרק קמא דביצה [ג, ב ד"ה ודוקא] לענין לקנות בצים מן הגויים ביום טוב, ע"ש: 
סעיף ה 
בין חטים כו'. ר"ל לא מבעיא שעורים שממהרין להחמיץ ואסירי בלתיתה מעיקר הדין, אלא אפילו חיטים דשרירן ואין ממהרין להחמיץ שמעיקר הדין שרי ללתות נהגו לאסור. ואם לתת יתבאר דינו בסימן תס"ז סעיף ט: 
סעיף ו 
צריכים להתיר קודם הכבוס כו'. ובספר ב"ח [סוף הסימן] כתב דכיון שכשהקמח נוגע במים מיד מתרכך ונדבק בבגד, ואפילו אין שם תפירה וטלאי קשה להעביר כל הנילוש בשק בנקבי האריגה על כן אין ליתן בהם קמח של פסח, ע"כ. ולכתחילה יש לחוש לזה: מפה שהניחו על שק של קמח שטחנו לפסח, הקמח מבצבץ דרך השק ונכנס למפה ולא סגי בניעור לאכול עליה בפסח אלא צריך כיבוס, שיירי כנסת הגדולה [הגב"י אות ז] בשם דרשות מהרי"ל [הלכות מאכלות אסורות בפסח עמוד קלח], ההגה הביאו לעיל בסוף סימן תמ"ב: 
סעיף ז 
אסור להניחם על גבי בהמה שאין אוכף כו'. הטעם מפני שהקמח מתחמם בגוף הבהמה כשמונח על גבה ואם עבר והניחו לא ילוש בו כדלקמן בסעיף ט': ומה שכתב [בהגה] שלא להניח הרבה שקין כו'. וגם צריך ליזהר שלא ישב על גבי השק של קמח: 


פרי חדש אורח חיים סימן תנד 
========================== 
סעיף א 
אין יוצאין לא בפת סובין. בפרק כל שעה [פסחים לו, ב] יכול לא יצא אדם ידי חובתו אלא בפת הדראה, תלמוד לומר מצות מצות ריבה ואפילו כמצות של שלמה, ופירש רש"י [שם ד"ה הדראה] הדראה שניטל כל הדרה דהיינו פת קיבר, וכן נראה בדעת הרי"ף [שם י, ב] ומיירי שעשאו מסובין מהיותר נקי דחזי למאכל אדם, ואף על גב דלא  מחייב בחלה וכדתנן במסכת חלה [פ"ב משנה ו] ניטל סובן ומורסנן מתוכה וחזר לתוכה פטור מן החלה, שאני הכא דרבי רחמנא לחם עוני ולחם סתמא לא מקרי אבל לחם עוני מקרי. ונראה קצת ראיה לזה מהא דאמרינן בפרק (כ"ש) [כיצד מברכין] [ברכות לח, א] האי כובא דארעא אדם יוצא בה ידי חובתו בפסח מאי טעמא לחם עוני קרינן ביה, ומשמע דממלת עוני קמרבה, ואיצטריך למאן דאמר התם [לז, ב] דכובא דארעא דפטורה מן החלה, דאי למאן דאמר דחייבת בחלה, כיון דלחם מקרי פשיטא יוצא בו ידי חובתו בפסח, ועוד מאי האי דקאמר לחם עוני קרינן ביה אלא נראה דממלת עוני קא דייק וכדכתיבנא. והרוקח סימן רע"ג כתב מצות יאכל [לרבות] פת הדראה שניטל הדרה כגון פת קיבר, וזה מסכים למה שכתבתי דמרבוייא דקרא נפיק אלא דאיהו מסיק ליה מקרא אחריני ודוק. ומכל מקום יש להחמיר כמו שכתבו שאר המפרשים דמיירי שלא הוציא ממנו סובין ולפיכך יוצא בו. ומצאתי כתוב בשם ספר בית מועד שאף אם נטל את המורסן ואחר כך החזירו לתוכו אעפ"י שאינו מצטרף לחלה הואיל ויש בו קמח יוצא בה ידי חובתו, ע"כ. ואין כן דעת הפוסקים ז"ל: ומה שכתב ויוצא במצה מסלת נקייה. משמע דבפת הדראה ופת נקיה אינו יוצא אלא בדיעבד, מדאמרינן בפרק כל שעה [פסחים לז, א] תנו רבנן יוצאין בפת נקיה ובהדראה ובסריקין המצויירין בפסח ואעפ"י שאמר ואין עושים סריקין המצויירין בפסח, ומדעריב ותני להו אהדדי משמע שדינן שוה, וכי היכי דסריקין המצויירין דיעבד אין לכתחילה לא, הוא הדין נמי לאינך דהיינו פת נקיה והדראה והיינו דבעינן למבצע אפרוסה משום דבעינן לחם עוני, מיהו מסתברא דבסריקין המצויירין אם כבר נעשו אף לכתחילה יוצאים בהם דאיסורא דעבד עבד, ומעתה אף בפת נקיה והדראה יוצאים לכתחילה בו כיון שכבר נעשה אלא שאין ראוי לעשותו לכתחילה. אבל הטור כתב שאף לכתחילה עושין מצה מסולת נקייה או מפת הדראה וכן נראה מדברי הרמב"ם [חמץ ומצה ו, ה] והכי נהוג: ומה שכתב [בהגה] דהוי כאשישה. כלומר ואמרינן בפרק כל שעה [פסחים לו, ב] לחם עוני פרט לחלוט ולאשישה, ומפרש התם דאשישה הוי אחד מששה באיפה: 
סעיף ב 
בזמן שהרועים אוכלים ממנה. פירוש, שעשאוה גם כן לאכול הרועים ממנה, אבל אם לא עשאוה אלא לכלבים אף אם שמרוה אותה מחימוץ פשיטא שאינו יוצא בה, וכדעת הרמב"ם [שם], וראיה מהא דאמרינן בפרק כל שעה [שם לח, א] חלות תודה ורקיקי נזיר עשאן לעצמו אינו יוצא בהן דאמר קרא [שמות יב, יז] ושמרתם את המצות, מצה המשתמרת לשם מצה יצתה זו שאינה משתמרת לשם מצה אלא לשם זבח, וכל שכן עיסה זו שאין משתמרת לשם מצה אלא לשם כלבים. והר"ש [חלה פ"א משנה ח] שפירש דעיסת כלבים הוי שעירב בה מורסן ופעמים שמתערב כל כך דלא חזיא לרועים לא פליג אהא דכתיבנא ולעולם בעינן שיהא ראויה לרועים ושיהא משתמר לשם מצה, אלא דלענין חלה אמרה ודלא כדמשמע מהב"י [ד"ה עיסת] והגה דהרמב"ם [בפירושו למשנה שם] והר"ש פליגי גבי מצה וליתא. ובירושלמי דחלה [פ"א הלכה ה] גרסינן איזוהי עיסת כלבים, ריש לקיש אמר כל שעירב בה מורסן רבי יוחנן אמר כל שעשה כעכין, רבי מני בשם רבי חייא אפילו גלוסקיא והא תנינן אין הרועים אוכלים ממנה, תפתר בשעשאה משעה ראשונה שלא יאכלו הרועים ממנה. ונמצא שריש לקיש ורבי יוחנן סבירא להו דבעינן היכר לכלבים והיינו דוקא לענין חלה לפי דמחלף בלחם דעלמא, אבל לענין מצה פשיטא דלכולי עלמא כל שעשאה לכלבים אינו יוצא בו ידי חובת מצה וזה ברור: 
סעיף ג 
[ליכא בזמן הזה דידע למחלט]. בפרק כל שעה [פסחים לו, ב] תנו רבנן לחם עוני פרט לחלוט ואשישה, משמע דחלוט הוי לחם אלא דלא הוי לחם עוני, ולקמיה [שם לז, א] אמרינן דחלוט של בעלי בתים פטור מן החלה אלמא לא הוי לחם כלל, ובפרק החולץ [יבמות מ, א] אמרינן אף על גב דחלטיה מעיקרא כיון דהדר אפייה בתנור לחם קרינן ביה ואדם יוצא בו ידי חובתו בפסח, וקשו הני תלתא אהדדי. ורב האיי [מובא ברא"ש פסחים פ"ב סימן יג] תירץ דהא דאמרינן דחלוט הוי מצה עשירה מיירי בבלילתה עבה ולחם העשוי בשמן החלוט של בעלי בתים, וההיא דפטורה מן החלה מיירי בבלילתו רכה, וההיא דהחולץ מתוקמא אפילו בבלילתו עבה ואינו חלוט בשמן אלא ברותחין ולפיכך יוצאין כיון שחזר ואפאו. וקשה לזה דאי ההיא דלחם עוני פרט לחלוט מיירי בלחם עשוי משמן, מאי אירייא חלוט אפילו אפוי בתנור נמי כיון שיש בו שמן ממעיט מלחם עוני, ואין זה כלום דההיא דחלוט ר"ל שחלטו בשמן והדר אפייה בתנור, ותדע דהא לרבינו האיי אפילו בבלילתו עבה כל שלא אפאו בתנור לא מקרי לחם אלא ודאי כדאמרן. אבל התוספות [פסחים לו, ב ד"ה פרט] והרא"ש [שם] תרצו דכל הני חלוט דקתני לא הוי אלא ברותחין גרידא, וההיא דלחם עוני פרט לחלוט מיירי בבלילתו עבה, דכיון שחלטו ברותחין אפילו שאפאו אחר כך בתנור הוי מצה עשירה, וההיא דהחולץ מיירי בבלילתו רכה דקודם אפייתו בתנור אפילו לחם לא הוי, ואחר אפייתו חשיב לחם ולא הוי מצה עשירה לפי שבלילתו רכה, וההיא דחלוט של בעלי בתים דפטורה מן החלה מיירי בבלילתו רכה ולא הדר אפייה בתנור: ונמצא לפי זה דרבינו האיי והתוספות פליגי בתרתי, חדא דלרבינו האיי העיסה שבלילתה עבה וחלוטה ואפוייה יוצאין בה בפסח ומקרייא לחם עוני כיון שאינה חלוטה בשמן, ולדעת התוספות כיון שבלילתה עבה וחלוטה ברותחין מקרייא מצה עשירה ואין יוצאין בה, ופליגי נמי בהא דלדעת התוספות כל שבלילתו עבה אפילו חלטיה ולא הדר אפייה בתנור לחם מקרי לענין חלה, ולדעת רבינו האיי לא מקרי לחם אלא אם כן חזר ואפאו. וכנראה דבפלוגתא דר"ת [תוספות שם לז, ב ד"ה דכולי] והר"ש [חלה פ"א משנה ה] דמייתי הרא"ש בתר הכי [שם סימן טז] פליגי, דלר"ת הכל תלוי בגלגול העיסה וכיון שבלילתה עבה הרי נתחייבה ואפילו חלטיה בתר הכי, ולדעת הר"ש כיון שאין דעתו לאפותה אחר כך פטורה מן החלה. אלא דאיכא למידק שהטור יו"ד בסימן שכ"ט כתב שמסקנת הרא"ש כסברת הר"ש, ומהכא משמע שאדרבא סבירא ליה דבבלילתו עבה אפילו חלטיה ולא אפייה לחם מקרי, וצריך ישוב ודוק. והר"ן [שם יא, א ד"ה מאי] תירץ עוד בשם הרמב"ן [שם במלחמות ד"ה אמר] דתרי גווני חלוט איכא, שיש שחולטין הקמח ברותחין כדי ללבנו ואחר כך לשין אותה ועושים ממנה פת והרי הוא דאימעיט משום מצה עשירה, ואף על גב דמצות  מצות ריבה אפילו כמצתו של שלמה, היינו בנקיות הבא בידי שמים לא עשוי על ידי אדם, וההיא דהחולץ מיירי שמרתיחין הפת מקודם כדי שיאפה בתנור באפייה מועטת, וההיא חלוט דפטורה מן החלה מיירי בשחלטו לגמרי שכבר נגמר בישולו דאז לא איכפת לן אפילו חזר ואפאו בתנור אי נמי בלא אפייה בתר הכי, ומיהו בירושלמי [פסחים] בפרק כל שעה [סוף הלכה ד] משמע דההיא דלחם עוני פרט לחלוט, וההיא חלוט דלקמן דפטרינן מחלה הכל דבר אחד, דגרסינן התם יכול שאינו יוצא כו' אם כן מה תלמוד לומר לחם עוני פרט לסורסין ולחלת המסר ולאשישה וזה סיוע לתירוץ הרז"ה [המאור פסחים שם] שהזכיר הר"ן, יע"ש: 
סעיף ד 
אין אדם יוצא ידי חובתו במצה גזולה. לפיכך טוב ללמד לומר כל מי שיגיע לידו מצה שלי הרי היא לו במתנה וכדאמרינן גבי לולב [סוכה מב, ב], ב"י [ד"ה כתב] בשם רוקח [סימן רפא]: יש מי שפסק שאם הוציא מצה מרשות היחיד לרשות הרבים אינו יוצא בה ידי חובתו בפסח כי לא ימצא חילוק בין זו למצה גזולה, מצאתי כתוב בשם ספר בית מועד. וטעות הוא בידו, דמה ענין זה לזה, והתוספות בריש פרק לולב הגזול [שם ל, א ד"ה משום] הקשו בההיא דפסלינן לולב של אשירה ושל עיר הנדחת משום דמכתת שיעוריה דתיפוק ליה משום מצוה הבאה בעבירה, ותו אמאי שרינן דלאו אשירה דמשה, ותירצו דלא דמי לגזל דמחמת עבירה דגזל בא המצוה שיוצא בו, אבל הני אטו מחמת עבירה שנעשית בו מי נפיק ביה, עכ"ל, וכל שכן בנדון דידן. וכן מבואר בלבוש יו"ד סימן ש"מ דין כ"ח וזה פשוט דיוצא בה ואינה צריכה לפנים. ושוב מצאתי הדין מבואר בירושלמי [שבת] דפרק האורג [הלכה ג], יע"ש וצ"ע: ומה שכתב ועשאן מצה כו'. מיהו לכתחילה אין לעשותה כדלעיל סימן י"א סעיף ו' בהגה: ואם יוצא במרור גזול אכתבנו בסימן קע"ה סוף סעיף א': המחבר השמיט דין בציקות של גויים [פסחים מ, א] לפי שהרי"ף והרמב"ם השמיטוהו וכבר ביאר טעמם בב"י [ד"ה בציקות] דמפרשים כפירוש ר"ח [מובא בחידושי הריטב"א שם ד"ה והא] שלשה הגוי בפנינו וכן עיקר, ולאפוקי מהמגיד משנה שהניח דבר זה בצ"ע בפרק ה' [מהלכות חמץ ומצה הלכה ט], ונמצא לפי זה שאין לאכול בציקות של גויים אעפ"י שניכר בהם שלא החמיצו אלא אם כן לשאן הגוי בפנינו ודוק: 


פרי חדש אורח חיים סימן תנה 
========================== 
סעיף א 
אין לשין אלא במים שלנו. הר"א ממיץ [יראים השלם סימן נב] כתב דלכתחילה לשין בהם היכא דלא אפשר כדקאמר בשלהי כל שעה [פסחים מב, א] דרש רב מתנה בפפוניא אשה לא תלוש אלא במים שלנו, למחר אייתי כולי עלמא חצבייהו לגביה ולא מצינו שהתענו מלאכול. והנה ממאי דקאמר למחר ולא קאמר לבו ביום בערב אייתי חצבייהו משמע דבשבת או ביום טוב היתה הדרשה, ומדקאמר דלמחר כו' איכא למידק שהיה ביום טוב של פסח ולא בשבת שלפני הפסח שהרי לא בד"ו פסח, ואם כן אפילו אם נאמר שאותו פסח נפל ביום שלישי איך אתרמי מילתא שכל הקהל באו לשאול מים ביום ראשון וקצת מהם לא המתינו עד ערב פסח שהיה ביום שני, אלא משמע ודאי שהיה בתוך הפסח ולפיכך אייתו כולי עלמא חצבייהו לעשות מצות כדי לאכול בחולו של מועד. ובהכי מתורץ מה שהקשה הרב אליהו מזרחי [בביאורו לסמ"ג לאוין עט ד"ה ולא מצינו] דדילמא בשבת שלפני הפסח היתה הדרשה והתיר להם ללוש בערב פסח כדי לקיים מצות עשה דאכילת מצה, אבל בשאר ימות הפסח דאין שם קיום המצוה אף על גב דלא אפשר אין ללוש בהם לכתחילה. ומה שכתב הב"י [קצט, ב ד"ה ולי] על זה דמהא לא אירייא דכיון דחזינן דלמצה משומרת התירו כל שכן למצה שאינה של מצוה נתיר, והאריך הרבה להוכיח זה, אין דבריו מכוונים בזה כלל והנהו דמייתי אינם ענין לנדון דידן, דבודאי אי שרינן לכתחילה במצה של מצוה כל שכן שיש להתיר במצה שאינה לשם מצוה, אבל היכא דלא אפשר איכא למימר דלא שרינן אלא דוקא במצה של מצוה משום דאיכא ביטול מצות עשה של בערב תאכלו מצות, ואף על גב דבית דין מתנין לעקור דבר מן התורה בשב ואל תעשה כדאיתא בהאשה רבה [יבמות צ, א - ב], הני מילי היכא דאיתמר אבל היכא דלא איתמר לא, ומעתה מנין לנו להתיר ללוש לכתחילה בהם מאחר דליכא שום קיום מצוה ויכול לאכול פירות וכיוצא, ואם כן יפה הקשה הר"א מזרחי לפי שיטתו. ומכל מקום תריצתא דמילתא כדכתיבנא ודלא כהב"ח [קצט, א ד"ה אין] שנדחק בזה ללא צורך שמקודם פסח היתה הדרשה, והתענו דקאמר ר"ל עיכוב אכילה לשעה עד שיאפו ליל פסח, וגם זה אינו מחוור, שכיון שכבר היו יכולין לשאוב בין השמשות וללוש ולאפות מיד לדעת הר"א ממיץ לא מקרי שעת הדחק ולא אפשר, ובודאי שהיה אסור להם ללוש במים שלא לנו, אלא ודאי כדאמרן: והנה במה שהאריך עוד הרב ב"י [קצט, ב ד"ה והנה] להוכיח מדברי הר"א מזרחי דסבירא ליה דלדעת הר"א ממיץ אין תקנה למים אלא שישאבו מבעוד יום, אבל אם נשאבו בעוד השמש על הארץ או אחר שנכנס הלילה שוב אין תקנה ללוש באותם מים אפילו לנו כמה לילות וסתר דבריו, נראה שיפה כיון בכל, ודלא כהב"ח [שם] שכתב ושרי ליה מאריה לב"י שהבין כך דדוקא כשנשאבו כשהיו בתחילת הלילה במחובר אין להם תקנה לעולם, אבל אותם שנשאבו ביום יש להם תקנה לאחר לינה, ואני אומר שהוא צריך לאותו דבר שהתפלל, שהרי כתב הר"א מזרחי [שם ד"ה שהחמה] וז"ל, וצ"ל שהוא סובר שאם שאבן קודם תחילת הלילה בעוד השמש על הארץ אין ללוש בהם מפני שצריכין להיות ביום מחוברים לקרקע שהקרקע ביום קרה ומקררתן, דאי לא תימא הכי אין ראיה מההיא דפפונייא כלל אף לדבריו, דמצינן למימר שלשו מהמים שבבית שנשאבו ביום מכיון שלא היו בלילה במחובר, עכ"ל. הרי מוכח בהדיא מתוך דבריו הללו שמים שנשאבו ביום אין להם תקנה לעולם, דאי לא תימא הכי הרי על כרחך כשלמחר אייתו כולי עלמא חצבייהו פשיטא שנשאר להם מים מיום שעבר, שמסתמא נשאבו ביום או שלשו ממים ידועים להם שלא נשאבו אחר התחלת הלילה אלא ששאבום ביום וכבר לנו בלילה ולפיכך לא התענו מלאכול, אבל מנין לנו דהיכא דלא אפשר מותר ללוש לכתחילה, אלא ודאי דסבירא ליה להר"א ממיץ דאין תקנה ללוש אלא במים שנשאבו סמוך לבין השמשות וזה אינו מצוי, ולא מצינו שהתענו, אם כן על כרחך התיר להם ללוש במים שלא לנו זו היא כוונת הר"א מזרחי בלי ספק ונתברר שכוונתו כמו שהבין הב"י. ומה שהקשה הב"י [ר, א ד"ה אבל] על זה דאם כן לינה מאי עבידתה, אם נשאבו בעוד השמש על הארץ או אחר תחילת הלילה אפילו לנו אסור ללוש בהם, ואם נשאבו בתחילת הלילה אפילו לא לנו נמי מותר ללוש בהם, הא ודאי קושיא היא וצריך לדחוק ולומר דלינה דהכא קרי לתחילת הלילה כשהולכים בני אדם ללון, ור"ל אין לשין אלא במים שלנו דהיינו שמתחילת הלילה נעקרין כבר ממקורן ולנין בבית ואז אפילו מיד מותר ללוש בהם. ואולי יצא לו להר"א ממיץ זה מההיא [פסחים מב, א] דדרש רבא אשה לא תלוש לא בחמי חמה ולא במים הגרופים, ומפרש כפירוש הרי"ף [שם יב, ב] דגרופים היינו מים שנשאבו ביום, וכי היכי דחמי חמה משמע שאין להם תקנה לעולם, הוא הדין במים שנשאבו ביום: גם מה שכתב הב"י [שם ד"ה ועוד] דסברת ה"ר יהודה בר נתן [בפירושו לפסחים, הובא בסמ"ג לאוין עט] שכתב דאימור סוף הלילה גורם הצינון, הוא סברא שלישית דפליג ארש"י [פסחים שם ד"ה שלנו] ואר"א ממיץ, דלדעת רש"י כל ששהו י"ב שעות אחר שנשאבו מותר ללוש בהם, ולדעת הר"א ממיץ אם נשאבו בין השמשות מותר ללוש בהם מיד, ולדעת הר"י בר נתן בין שנשאבו בין השמשות או בתחילת היום וכיוצא צריך שילינו כל הלילה בבית, ולפיכך כתב שאסור לאפות קודם עלות השחר ושראוי לאסור האפוי דאימור סוף הלילה גורם הצינון, בזה גם כן צדקו דבריו ודלא כהב"ח [שם] שכתב דהריב"ן תופס פירוש רש"י ומפרש לדעתו דהא דאין לשין אלא במים שלנו דכל שלנו אפילו לילה קצרה, ולכן הזהיר דאם לא שהו י"ב שעות כי אם לינת לילה קצרה שלא ללוש קודם עלות השחר, דאימור סוף הלילה גורם צינון, ע"כ. ואין אלו אלא דברי נביאות ואין זה עיקר, אלא כוונת הריב"ן היא שהטעם שאין לשין אלא במים שלנו, מפני שלילה מפיגה כח כל דבר, ולפיכך נסתפק איזה חלק מהלילה גורם כך, וכמו שכתבו התוספות בסוף מסכת עכו"ם [עבודה זרה עו, א ד"ה בת] גבי קדרה שאינה בת יומה ודוקא שעמדה כל הלילה בלא בישול שאין ידוע מה גורם להפיג הטעם תחילת הלילה או סופו או כולו: ולענין הלכה נקטינן כסברת הריב"ן וכדפרשינן דיכול לשואבן אימתי שירצה ועכ"פ צריך שילינו כל הלילה, ולפי זה אם שאבן אחר שנכנס הלילה צריך שימתין עד שיעבור עליהם עוד יום ולילה אחרת, וכן דעת הרשב"א בתשובה [חלק א] בסימן קכ"ה הביאה הב"י [ר, א סוף ד"ה ועוד וד"ה תשובה] שנשאל אם נשאבו קודם צאת השמש אם מותר ללוש בהם באותו יום, והשיב מסתברא דוקא שלנו כל הלילה. וגם הרי"ף [פסחים יב, ב] והרמב"ם [חמץ ומצה ה, יא] משמע דסבירא להו הפך דעת רש"י, דסבירא ליה שאם שאבום בתחילת היום מותר ללוש בהם בלילה, ואין דעתם כן, שהרי בההיא דאמרינן [פסחים מב, א] אשה לא תלוש אלא במים הגרופים, פירשו דגרופים היינו מים שנשאבו בו ביום וזה דעת המחבר ז"ל ועיקר: כתב הרוקח [סימן רסה] כשחל י"ד בשבת שואבים ליל י"ג מן הנהר או מן הבאר, ואין שואבים מן הבור בחצירו בשבת ללוש כי צריך הרבה ונראה כממלא לגינתו ולחורבתו כדמשמע בשלהי עירובין [קד, א], ע"כ. ועיין במה שכתבתי בסימן תמ"ד סוף סעיף א': ומה שכתב בין שהם מי נהרות. לאפוקי ממאן דאמר שאין הקפידה רק במי הבורות והמעיינות שהן סמוך לזמן יציאתן מן המקור, אבל למימי הנהרות המושכין דרך יום או יומים אין להקפיד כל כך כי כבר נתקרר חומם, וליתא, שאף במימות אלו מכה עליהם חום השמש והוי קרוב להא דאמרינן [שם] אשה לא תלוש בחמי חמה וכמו שכתב הב"י [ר, ב ד"ה כתב] בשם הכל בו [סימן מח ח, ד]: ומה שכתב [בהגה] אין לשפוך מים שלנו כו'. כתב המרדכי בפרק כל שעה [פסחים רמז תקצג] מעשה אירע בפסח שחל להיות באחד בשבת וגם נפלה תקופה בלילה שלפניו ואעפ"י כן לא חשו ולשו במים השאובין בלילה, וכתב רבינו יהודה החסיד דאין להקפיד כו'. והב"י [רא, ב ד"ה כתב המרדכי] פלפל בכאן ורבים נתקשו להבין כוונתו, וגם ראיתי להב"ח [שם ד"ה גרסינן] שלא ירד לסוף דעתו לפיכך הוצרכתי לבארו. והנה בב"ח כתב שהבין הב"י דהתקופה היתה נופלת בליל א' והיו צריכין לשאוב מים לצורך ליל ב' דפסח ולא שאבו מים עד שעברה שעת התקופה ולא חשו ללוש במים ששאבו בלילה כו'. ותמהני דליל ב' דפסח מאן דכר שמה, ועוד איך אפשר לומר שהתקופה היתה בליל א' של פסח, ובמרדכי מבואר שהתקופה נפלה בלילה שלפני הפסח ופסח חל להיות באחד בשבת: ולכן נראה לי שהב"י הבין שהתקופה נפלה בליל שבת, ומחמת התקופה לא חשו לדין אין לשין אלא במים שלנו, ולשו במים ששאבום בליל פסח עצמו, ועל זה כתב דהיינו כדברי האומרים שכשחל פסח באחד בשבת לשין ואופין בליל פסח עצמו, דאילו לדברי האומרים שלשין ואופין מערב שבת לא שייכא, שהרי השאיבה והאפייה הכל היה מקודם התקופה. וכתב עוד שיש לתמוה אמאי לא שאבן מערב שבת מבעוד יום ותירץ דלא חשיבי מים שלנו, והדר קשיא ליה דמשמע שהטעם שלא שאבום בבין השמשות של ערב שבת מפני התקופה הא לאו הכי היו יכולים לשאוב, ואמאי וכי מותר לשאוב בשבת לצורך יום טוב, וכי תימא דאין הכי נמי אם כן עוד היום אמאי לא שאבום בערב שבת בין השמשות והלא התקופה לא היתה אלא בתחילת הלילה או באמצע הלילה. ועוד תימא שאפילו תימא שבשעה ששואב היא שעת התקופה מה בכך כיון שבשעה שלשין אינה שעת התקופה. ועוד הוסיף לתמוה דליכא קפידא אלא לשתות בשעת התקופה. וליישב כל זה כתב שכל מים שהיו בתלוש בשעת התקופה כל ששותה מהם או לש בהם ואוכל אפילו אחר כמה ימים הם מזיקים ולפיכך לא יכלו ללוש אלא במים שלא לנו, זה נראה לי בכוונת הרב ב"י ז"ל, אמנם כוונת המרדכי אינה כן ומלת שלפניו קאי לשבת דסמיך לה, ונמצא שהתקופה היתה בלילות ואעפ"י כן לא חשו לתקופה ולשו במים ששאבו בתחילת ליל ו' ואעפ"י שהיו תלושים בשעת התקופה, וכתב רבינו יהודה החסיד שיפה כיוונו כו' ודוק: ומה שכתב ההגה אור י"ג דהיינו בליל ה'. אף על גב דאור י"ג הוא ליל ו', שפיר קרי ליה אור ה' כדאיתא  בגמרא בפרק קמא דפסחים דף ד' [ע"א] אורתא דתליסר נגהי ארביסר: ומה שכתב [בהגה] להשים בהם ברזל. עיין מה שכתבתי בסוף הלכות ראש חודש [סימן תכח] במה נוהג דין תקופה: ומה שכתב [בהגה] גם אסור לשאוב מים על ידי עכו"ם. יראה דהיינו טעמא משום דמכשירי מצוה כמצוה דמו, וכי היכי דבעינן בחיטים שימור לשמה הוא הדין במכשירין ונכרי אדעתא דנפשיה קעביד: שמעתי שר"י הלבן לא היה מניח ללוש בפסח במים שהיו בכלי נחשת לפי שהנחשת מחמם, ושמעתי שהיה מעשה ואסרו שאר רבנים, ספר שיירי כנסת הגדולה בסימן תנ"ו [אות ב] בשם מטה משה סימן תקמ"ח. ויש סמך לזה בפרק אלו טריפות [חולין] דף נ"ה [ע"ב] דאמרינן בסיתוא אייתי משיכלי שחומי, ויש מפרשים [רש"י שם ד"ה שחימי] של נחשת [ע"כ לשון מטה משה]. ומיהו בדיעבד אם כבר עברו ולשו עיסה בהם יוצאין בה ידי חובה. ואסרו דקאמר ר"ל לכתחילה, ואפילו תימא דאסרו בדיעבד, לי נראה להתיר בדיעבד: 
סעיף ג 
בין במים שלא לנו אסור. כן הסכמת רוב המפרשים ז"ל דהא דאיבעיא לן [פסחים מב, א] עברה ולשה מאי וקאמר רב (אסי) [אשי] דאסור דקאי נמי למים שלנו, וכן נראה עיקר דהא קאמר רב (אסי) [אשי] התם דהיכא דאיתמר בהדיא דלא אסרינן בדיעבד איתמר והיכא דלא איתמר לא איתמר, וכיון דבמים שלא לנו לא איתמר מידי באיסוריה קאי דאף בדיעבד: ומה שכתב ויש חולקים ומתירים. פירוש, אפילו לש במזיד: ומה שכתב ויש אומרים דבשוגג מותר. אכולהו קאי אף אמים חמים: ומה שכתב [בהגה] ואפילו בלא דחק יש להתיר כו'. כלומר דכיון דאיכא מאן דאמר דבשוגג אף במי חמין מותר ואיכא מאן דאמר דבמים שלא לנו אף במזיד מותר, אם כן יש להתיר כיון דאיכא תרתי לטיבותא דהוי מים שלא לנו בשוגג, (דאין) [ואין] זה עיקר לסמוך עליו אלא דוקא בשעת הדחק. ובספר ב"ח [רא, א ד"ה ומ"ש א"א] הביא בשם כמה פוסקים דכיון דאיכא חשש חימוץ במים שלא לנו אין חילוק בין שוגג למזיד, ואפילו היכא דלא אפשר אין להתיר אפילו בדיעבד, וכתב דהכי נקטינן דדוקא באכילה אבל בהנאה שריא מיד קודם שתבא לידי חימוץ וכמו שכתוב בהגהות מיימוניות [חמץ ומצה פ"ה אות מ]: כתב מהר"ם איסרלס בתשובה [סוף] סימן ל"ה דלא מהני צינון לחמי האור, ולדידי מסתברא דאף בחמי חמה, ולא דמי למים שלנו דמהני צינון אעפ"י שהשמש מהלך תחת הקרקע ומחממתן ודוק: 
סעיף ד 
שנתבטלו חד בתרי. כתב בב"י [ר, ב ד"ה ואם] שנראה מספר סמ"ק [סימן רכב] דדוקא אחד בתרי אבל בבציר מהכי לא בטיל, ואין זה מחוור כלל ומלתא דפשיטא דסגי ברובא, ונראה לי מדכתיב [שמות כג, ב] אחרי רבים להטות, וכבר הארכתי בזה בסימן תמ"ו סעיף ט', יע"ש: 
סעיף ה 
ואפילו בדיעבד יש לאסור. אין זה עיקר ופשיטא שבדיעבד יש להכשיר, דההיא ראיה דאייתו מהא דאמרינן בפרק המוציא יין [שבת עט, א] מצה כמשמעו דלא מליח ודלא קמיח ודלא עפיץ אינה כלום, דפירוש מצה הוי כל דבר שלא נגמר תיקונו, ותדע שהרי קאמר דלא קמיח. וההיא דמליח הרי הוא כרותח [פסחים עו, א] גם כן אינה, דשאני התם דהוי מליח שאינו נאכל מחמת מלחו, ומה ענין זה למעט מלח שנותנין בעיסה כדי שיהא מוטעמת. ועוד דחה זה הרשב"א בתשובה [ח"א] בסימן רכ"ד, יע"ש. והראיה נכונה לסמוך עליה להתיר, הזכירה הר"ן בפרק כל שעה [שם יב, א ד"ה ותיקא] והרשב"א בתשובה [שם] בסימן רכ"ד ותנ"ה היא מההיא דתניא [שם לט, ב] ותיקא אסיר, ומפרשינן דהוי במיא ומלחא וטעמא משום דאדמבשל לה אחמועי מחמע, אבל עיסה הנאפת בתנור לא דאם לא כן לישמועינן רבותא. ומה שדחה בספר ב"ח [רא, א ד"ה והרבה] דאתא לאשמועינן דאיכא לחלק בין ותיקא לותיקא אינה דחיה, דמידי גבי הדדי תניא, והלא ההיא דותיקא שריא הויא מימרא וההיא דותיקא אסיר הוי ברייתא. ואם נאמר שהברייתא לחודא דותיקא אסיר אתיא לדיוקא דבמלחא ומשחא שרי ליתא, שהרי בברייתא לא הזכירו מים ומלח אלא ותיקא סתמא, אלא ודאי כדאמרן ודוק: 
סעיף ו 
כשירה כיון שיש בה טעם מצה. פירוש ויוצא ידי חובתו בפסח. ודעת הראב"ד בהשגות בפרק ו' מהלכות חמץ ומצה [הלכה ה] ובפרק י"ב מהלכות מעשה הקרבנות [הלכה יז] דהא דקתני (בתוספות) [בתוספתא] [שם פ"ב הלכה יג] יוצאין במצה מתובלת, וכן הא דמייתי בפרק הקומץ רבה [מנחות] דף (נ"ג) [כ"ג] [ע"ב] תבלה בקצח ובשומשמין ובכל מיני תבלין כשרים דמיירו בתר שנאפית, אבל ללוש בתבלין אסור משום חימוץ ומשמע דאף בדיעבד קאמר, אבל המגיד משנה [שם] כתב שטעם הראב"ד שכתב שמיירי משנאפת הוי משום דאם לא כן הוה ליה מצה עשירה ואין יוצאין בה ידי חובת מצה ושדוחק לומר כן, ולפיכך נראה לו שהתוספתא אינה אוסרת מצה עשירה ואין הלכה כן, יע"ש. ואף על גב דבתוספתא [שם] ברישא קתני שאין יוצאין לא בחלוט ולא במי עיסה כו', הנהו לאו מחמת עוני לא נפקי בהו אלא משום דלא מקרו לחם ופטירי מן החלה כדאיתא בפרק כל שעה [פסחים לז, ב]. ואני אומר לא כדברי זה ולא כדברי זה אלא דההיא תוספתא דקתני יוצאים במצה מתובלת, מיירי בשתבלה בקצח ושומשמים דלא מקרי בהכי מצה עשירה וכמו שפסק המחבר ז"ל, וכן נראה מדברי הסמ"ג [סוף לאוין עט] ומדברי הרמב"ם [שם] בפרק ה' דין כ', וכן מצאתיה בירושלמי בפרק כל שעה [הלכה ד] דגרסינן התם יכול יצא אדם ידי חובתו ברבוכה תלמוד לומר [שמות יב, יז] ושמרתם את המצות, מצה שצריכה שימור יצתה זו שאינה צריכה שימור, ופרכינן והא תני יוצאים במצה מתובלת אעפ"י שאין בה טעם דגן והוא שיהא רובה דגן דקא סלקא דעתא דהוי מתובלת משקין, ומשני דהוי מתובלת שומשמין מתובלת אגוזים והיא עיסה נילושה במים שצריכה שימור וזה מבואר כמו שכתבתי, ולאפוקי מדרשב"ט שהביא המרדכי [שם רמז תקצד] דשרי למלוח מצה בר מיום ראשון משום שהמלח מעשיר וליתא מכל שכן דקצח ושומשמין, אלא שמצאתי בהרוקח בסימן רע"ג דסבירא ליה דתבלין ומלח מעשירין את המצה ולא נראה, והוא עצמו בסימן רפ"ג [ד"ה מצה] הזכיר ההיא דתבלה בקצח דכשירה: ודע שמה שכתב המחבר כיון שיש בה טעם מצה הוא לקוח מהטור [רא, ב] ואזיל לטעמיה דסבירא ליה דטעם כעיקר דאורייתא אף למלקות וכמו שכתבתי בסימן תמ"ב [אות א ד"ה אך קשה] בארוכה בסיעתא דשמיא, ולפיכך אעפ"י שרובה קצח ושומשמין נפיק בה ידי חובתו משום טעם כעיקר וכמו שכתבתי בסימן תנ"ג סעיף ב', אבל בש"ס דילן בפרק הקומץ רבה [מנחות כג, ב] אסיקנא דמיירי דלא אפיש ביה תבלי דרובה מצה היא, ולפי זה אפילו דליכא טעמא יוצאין בה וכדאיתא בירושלמי שהבאתי, ועיין עוד בירושלמי [פסחים] דריש פרק אלו עוברים: סוף דבר דלפי מה שהעליתי בסימן תמ"ב [שם ד"ה והראב"ד] ובסימן תנ"ג סעיף ב' דטעם כעיקר דאורייתא לאיסורא אבל לא למלקות, אי איכא כזית דגן בכדי אכילת פרס של תבלין צריך שיאכל אכילת פרס מן התערובת כדי לצאת ידי חובה, הא לאו הכי לא קאכיל כזית דגן ואינו יוצא ידי חובתו, והני מילי בדאיכא טעם דגן הא לאו הכי כיון דליכא טעמא מבטיל הדגן בתבלין כיון דהוי רובא, אבל אי רובא הוי דגן יוצא בו כיון שאוכל כזית ממנו אף על גב דליכא טעם דגן, ואף על גב דטעם מצה בעינן ואף לעיכובא וכמו שאכתוב  בסימן תס"א סעיף ד' [ד"ה יוצא], מכל מקום הא איכא טעם מצה אלא דטעם דגן לא בעינן לעיכובא. אי נמי אפשר דלא נקטינן כהירושלמי בהא. וכתבו תוספות בפרק ערבי פסחים דף קט"ו [ע"א ד"ה אתי] אהא דאמרינן התם אתי מרור דרבנן ומבטל למצה דאורייתא, דהא דשרינן בהקומץ מצה מתובלת דלא אתו בשמים ומבטלו למצה משום דאין מין הבשמים כי אם דבר מועט, ודלא כאותן שאסרו מצה מתובלת בשם רש"י אף במים אחרונים משום דמחמעי לה, ע"כ. ומכל מקום דברי הראב"ד [בהשגות חמץ ומצה ו, ה] נראין אמת דאם תבלה משנאפת כיון דבשעת עשיה עשאה ענייה אף אם תבלה אחר כך לחם עוני קרינן ביה, וכן מוכח מדברי התוספות בסוף פרק כל שעה [פסחים מא, א] בד"ה אבל לא במבושל, וכן נראה מדברי המגיד משנה [שם] וכדלקמן בהגה בסימן תע"א סעיף ב', ע"ש: ומה שכתב ופלפלין כו'. ליתא, דכל שאפו מיד אין לחלק בתבלין ואפילו בפלפלין יש להכשיר בדיעבד בדבר מועט, דהא תבלין סתמא קתני ואמרינן בתוספתא דביצה [פ"א הלכה יב] דפלפלין הרי הוא כתבלין. ועיין בסוף פרק אמר רבי עקיבא [שבת צ, א] בהא דאמרינן התם פלפלת כל שהו, ובתוספות יום טוב שם [משנה ו] ובט"ז [יו"ד] סוף סימן ק"ח, יע"ש: 


פרי חדש אורח חיים סימן תנו 
========================== 
סעיף א 
וכן ישער אותה. זה עיקר, אבל מה שכתב רבינו ירוחם [נתיב ה חלק ג מא, ג] שלוקח ביצה בינונית ונוקבה ומוציא מה שבתוכה וממלא מים ארבעים ושלשה פעמים והביאו בב"י [ד"ה שיעור], אינו נכון, שהרי כשממלאו מים מבפנים מפסיד מלוי הקליפה קשה שבמחוץ, ומהתימה עליו שהביא השני דרכים בספרו וכתב שהכל עולה למידה אחת ואינו כן שיש הפרש רב ביניהם, וכן כתב בספר ב"ח [ד"ה שיעור]: ומה שכתב והמדה מחוקה ולא גדושה. כתב המרדכי בפרק אלו עוברין [פסחים רמז תקצח] וז"ל, מצאתי כתוב בשם ריב"א שאין גודשין מדה של פסח כי מאחר שהיא עשירית האיפה נלמדנה משל כהן גדול שהיתה מדתו כמו כן עשירית האיפה והיתה גודשה בתוכה כדאמרינן בפרק שתי מדות [מנחות צ, א], מה שאין כן בכל המדות שבמקדש שהיו נגדשות. וכתב הב"י [ד"ה כתב רבינו בטור] עליו דאפכא הוא דאיכא למגמר דהתם היינו לומר שאותה מדה היתה גדולה כל כך שכשהיתה נמחקת היה בה עישרון גדוש, ע"כ. כנראה שהבין הב"י דהא דקתני שהיה גודשה בתוכה היינו לומר גודש מלבד עשירית האיפה, ואם כן יש ללמוד שיכול לגדוש בפסח מלבד עשרון, ואם לכך כיון אין ספק שהוא פירוש משובש. וכבר השיגו בספר ב"ח [ד"ה שיעור], דבמנחות [פז, א - ב] פליגו רבנן ורבי מאיר דרבנן סברי דמדה אחת של עשרון היה במקדש והיתה מחוקה, ורבי מאיר סבירא ליה ששתי עשרונות היו במקדש אחד גדוש ואחד מחוק, כלומר אחד שעם הגודש היה עשרון ואחד גדול ממנו שבפנימיות הכלי היה עשרון מלבד הגודש ולפיכך היה מחוק: ומיהו קשיא לי טובא לשון ריב"א, חדא במאי דקמסיים מה שאין כן בכל המדות דמשמע דאין לדמות מדת עישרון של פסח לשאר המדות, והרי כיון שבשיעור הכלי עם הגודש ליכא אלא עישרון אף בפסח שפיר דמי והוי דומיא דשאר המדות. ותו אדיליף ממדת כהן גדול ניליף משאר מדות. ותו טפי הוה ליה לאתויי מסברת רבנן דקיימא לן כוותייהו, וכמו שכתב הרמב"ם בפרק א' מהלכות כלי המקדש [הלכה טז] וכן פסק הר"ע ברטנורה ז"ל [מנחות פ"ט משנה ה ד"ה שהיה] דסבירא לן שלא היה במקדש אלא מדה אחת והיה מחוק ומשם נלמוד לפסח, ולזה י"ל דסבירא ליה לריב"א דכיון דסתם לן תנא בתר הכי (כר"ש) [כרבי מאיר] דתנן [שם צ, א] כל מדות שבמקדש היו נגדשות כו' ואוקימנא לה בגמרא [שם] כרבי מאיר משום דלרבנן חדא מחוק הוה, מעתה יש לנו לפסוק כרבי מאיר. ומכל מקום מאי דאקשינן מעיקרא קשיא. ושמא י"ל דסבירא ליה לריב"א דאע"ג דגידשא תילתא הויא, מכל מקום יותר מצינן לכווני מדת עישרון בכלי עצמו מחוק ולא שעם הגודש יהיה עישרון, ולפיכך בשאר ימות השנה אי בעי לעשות כלי גדוש לצורך החלה לא איכפת לן, שהרי אעפ"י שמחמת ספק יוסיף מעט משום ברכה לבטלה מה בכך, אבל בפסח אין עושין המדה גדושה אעפ"י שעם הגודש יהיה עישרון לפי שאין המדה מכוונת כל כך, ואם ריבה הרי יש לחוש לחימוץ, ואם מיעט הרי יש ברכה לבטלה בשעת הפרשת חלה, ולפיכך יש לנו לעשותה יותר מכוונת עם הגודש בתוכה וכמו שמצינו למדה של כהן גדול שבשביל שלא ישפך הסולת לארץ כשחוצהו היה עושה את המדה מחוקה, והכא נמי מטעם אחר יש לעשותה כן, מה שאין כן בכל המדות שהיו נגדשות לפי שכהנים זריזין הם ולפיכך אין ללמוד משם, זהו מה שנראה לי בזה. ובספר ב"ח [שם] כתב בענין אחר, יע"ש ודוק: ומה שכתב תק"ב דרהם כו'. הוא טעות סופר וצריך לומר תק"ך דרהם: כתב בש"ך ביו"ד בסימן שכ"ד [ס"ק ד] שהמדה יהא מרובעת ולא עגולה: ומה שכתב ולא ידחק הקמח במדה כו'. מכאן נראה שמה שהביא הב"י [שם] בשם הכל בו [סימן מח ט, א] דיש לפקפק אם נשער בכלי בקמח רפוי או בעצור ומחובץ, שאין כאן פקפוק שדבר ברור הוא דמשערין בקמח רפוי, וכן התוספות כתבו בריש פרק כל המנחות [מנחות נב, ב ד"ה חסרה] אהא דתנן חסרה או יתירה מכאן פירש רבינו חיים דכשמודדין במדה בפסח או לצורך חלה אין להכביד על הסלת, דאם כן נמצאת יתירה כמו לענין מנחות, ע"כ, וכן עיקר: ומה שכתב וטוב לומר כו'. עיין מה שכתבתי בסימן תנ"ה בסוף סעיף א' [ד"ה ומ"ש גם]: כתב בספר כנסת הגדולה [הגה"ט] בשם ריא"ז דפרק (כ"ש) [אלו עוברין] [פסחים טו, ב אות ב] וספר הזכרונות דף כ"ד [יט, א מהדורת מונקאטש] שאפילו הרבה נשים שאופות בהרבה תנורים אסור להם בפסח ללוש בבת אחת יותר משיעור חלה, שאפשר שריבוי הבצק יבוא לידי חימוץ אפילו בשהייה מועטת, אלא כל אחת תלוש בפני עצמה כשיעור חלה. כתב בב"י [ד"ה כתב האגור] בשם האגור [סימן תשסה] שרבו התיר ללוש ולקטף בעמילת עץ לפי שממהר להשלים מלאכתו, ובספר הזכרונות דף כ"ד [שם] כתב שיש מצפין אותה בטס של מתכת כדי שתהא העיסה עומדת בקרירות ולא תמהר להחמיץ, ויש שמוסיפין לעשותה מעיקרא מאבן חלקה לפי שהיא ממהרת ומוספת קרירות, ע"כ: 
סעיף ב 
מותר בדיעבד. כתב הרא"ש [שם פ"ג סימן ו] בשם הרבינו יונה דכיון שאפילו אם לא נתעסקו בה כלל אינה אסורה אלא עד מיל, זה העסק שמתעסקים בה אעפ"י שאינו כדאי לא גרע ממה שלא נתעסקו בה כלל וכיון שאין שוהין בה יותר משיעור מיל מותר, ע"כ. וכן כתב הר"ן בפרק אלו עוברים אמתניתין דשלש נשים [שם טו, ב דבור ראשון] וז"ל, וכשאינה עסוקה בה תדיר אי נמי בעסוקה אלא שהוא יותר משיעור עיסה, מסתברא דילפינן שיעורא מבצק החרש דאמרינן [שם מו, א] אין שם כיוצא בו שיעורו מיל, ע"כ. ודברים ברורים הם בטעמם, ולי נראה דגם האוסרים לא מיירו בכהאי גוונא, וכתב הרא"ש [שם] תמהני על מי שעלה על דעתו לאסור הא תנן בפרק שתי הלחם [מנחות צד, א] לחם הפנים נילוש אחת אחת וכתיב [ויקרא כד, ה] שני עשרונים יהיה החלה האחת. והיה יכול להקשות גם כן מהא דאמרינן בסוף פרק אלו מנחות [שם עו, א] לחמי תודה שאפאן ארבע חלות יצא, ופסקו הרמב"ם בפרק ט' מהלכות מעשה הקרבנות [הלכה כב], והרי עשרה עשרונים היה של מצה [רמב"ם שם הלכה יז] ונמצא שעשה חלה אחת משלשה עשרונים ושליש עישרון ואעפ"י כן אינה מחמצת. אלא שבאמת תמהני על תמיהתו שהרי בפרק כל שעה [פסחים לא, א] אמרינן ושוין שאין לשין את העיסה בפושרין, משמע ודאי דלא מבעיא למאן דאמר [סימן תנה סעיף ג] שאם לש את העיסה במים שלא לנו שהעיסה אסורה בדיעבד, דהכא נמי יש לאסור בדיעבד, אלא אף למאן דאמר דהתם העיסה שריא פשיטא דהכא מודה שאף בדיעבד יש לאסור כיון שהמים פושרין, ותדע שהרי ושוין משמע דקאי נמי לרבן גמליאל וחכמים דרישא דברייתא [שם] דפליגי בעיסה שנילושה ביין דרבן גמליאל אומר תשרף מיד וחכמים אומרים יאכל, ובהא שוין שתשרף מיד לפי שאי אפשר לשומרו מן החימוץ, וכן נראה מלשון רש"י [שם ד"ה פושרין] שכתב פושרין ממהרים להחמיץ, ע"כ. אלמא ישרף מיד וכן מוכח בירושלמי [פסחים פ"ב הלכה ז], ואילו במנחות [נה, א] תנן כל המנחות נילושות בפושרין כו'. אלא על כרחך דשאני התם כדמשני בגמרא [פסחים שם] אם אמרו בזריזין יאמרו בשאינם זריזין. והכי נמי איתא התם [לז, א] בההיא דבית הלל מתירין לעשות פת עבה טפח שכן מצינו בלחם הפנים טפח פרכינן אם אמרו בזריזין ובפת עמילה ובעצים יבשים כו', ומעתה איכא למימר דכיון דליכא כל הני מעלות בלחם הפנים הותר ללוש שני עשרונים, אבל הכא יש לאסור ואף בדיעבד וכדכתיבנא. ועוד נראה קצת ראיה דבפרק כל המנחות אמרינן אשר תקריבו לרבות מנחת נסכים לחימוץ, ופריך מנחת נסכים מי פירות הן ואין מחמיצין, ומשני מנחת נסכים מגבלן במים והיא כשירה, ופירש רש"י [שם ע"ב ד"ה וקפריך] בשלמא שאר חימוץ מנחות שאין שמנן מרובה נותנים בהם מים הילכך איתסר בהו חימוץ, אבל בהא מאי חימוץ איכא, עכ"ל. הרי שהמי פירות עם מים שממהרים להחמיץ היו לשין לכתחילה ובפרק כל שעה [פסחים לו, א] אמרינן שאם לש רבן גמליאל אומר תשרף מיד, ועוד בעל הלכות גדולות [הלכות פסח עמוד קעה] פסק כמותו, אלא העיקר כדברי האוסרים. ומיהו אם לא שהו בכל עסקה אלא מיל פשיטא שיש להתיר וכדכתיבנא בשם הר"י והר"ן ומשמע שכן דעת הרא"ש ונמצאו כולם שוין בענין הדין ודוק: כתב בספר ב"ח [ד"ה ומ"ש] שאף שיש עוזרים רבים בתיקון ועשיית המצה לאחר לישה סוף סוף איכא חשש חימוץ בשעת הלישה לפי שהאשה שלשה אין ידיה מספיקות להתעסק בעיסה בכולו שלא יצא חוץ לידה קצת ואיכא חשש חימוץ, ע"כ. וכן דעת המחבר ז"ל שסתם: יש נוהגים ללוש עיסתם עשרון עשרון ואחר כך בשעת בשעת קיטוף מחברים ב' עשרונים ומקטפים אותם יחד ולא הועילו כלום בתקנתם כמבואר בב"י [ד"ה כתב רבינו], יע"ש: 
סעיף ג 
ויש אוסרים כו'. כן ראוי להורות וכן פסק הב"י בסימן תק"ו [ד"ה אין מודדין], וכל שכן למאי דאמרינן בפרק אלו עוברים [פסחים מח, ב] הני נשי דידן נהוג למיפה קפיזא קפיזא לפסחא, פירוש קפיזא ג' לוגין ועבדן כרבי אליעזר דאמר הרודה ונותן לסל הסל מצרפן לחלה: 


פרי חדש אורח חיים סימן תנז 
========================== 
סעיף א 
שישקו זו בזו. פירוש עד שידבק מעט זו בזו כדתניא בתוספתא דטהרות [פ"א הלכה ב] איזהו הנשוך התולש ממנו מה שהוא וכן כתבו ז"ל: ומה שכתב והסל מצרפם לחלה. אף על גב דבשעת חיוב חלה דהיינו בשעת גילגול לא היה בכל  עיסה ועיסה כדי שיעור חלה, כיון שאין החיוב חל עליה מצד עצמה כגון עיסה שתפחה וכיוצא, אלא בא לה חיוב מצד אחר כגון צירוף סל, הוה ליה כאילו עירסן שניהם יחד, וכמו שכתב הרשב"א בתשובה [חלק א] בסימן תס"א. אי נמי משום דכתיב [במדבר טו, יט] והיה באכלכם מלחם הארץ, דמשמע דאלחם נמי רמי חיובא דחלה כמו שכתב הרמב"ם ז"ל [ביכורים ו, טז] והר"ן [פסחים טו, ב ד"ה קפיזא]. ומדברי המחבר משמע דדוקא צירוף סל מהני אבל התנור אינו מצרפן, והכי איתא בירושלמי דחלה [פ"ב הלכה ב] וכן דעת הרמב"ם וכן עיקר: והנה מדברי המחבר ז"ל משמע דצירוף סל מהני אפילו אינם נוגעים, וכן נראה מדברי הטור שהרי לא הזכיר נגיעה, אבל בתוספות [פסחים] בפרק אלו עוברין דף מ"ו [ע"ב] בד"ה הואיל [הראשון] כו' כתבו שנראה לר"י דעם נתינה לסל בעינן נמי נגיעה בהדי הדדי משום נטילת חלה מן המוקף וכדאמר רבי אליעזר גופיה בפרק כשם [סוטה ל, א], שתי עיסות אחת טהורה ואחת טמאה נותן פחות מכביצה באמצע כדי ליטול מן המוקף ומדלא שרי על ידי צירוף סל משמע דבעיא נגיעה, וכן דעת הסמ"ג [עשין קמא], ואינו נכון אצלי, דבכל דוכתא לא הזכיר נגיעה אלא צירוף סל, והכי דייק לישנא דהסל מצרפן ולא קתני הסל מחברן, וכן דקדק הר"ש בפרק ב' דחלה [משנה ד], דאי משום דבעינן מן המוקף אין פירוש מוקף בכל התלמוד שיהא נוגע, אלא כמו שפירש הב"ח [ד"ה ומ"ש ואם ידוע] דאינו אלא הקפה בעלמא אפילו אינם נוגעים אלא שיהיו סמוכות זו לזו בפנינו, וכן פירש רש"י בפרק כל הגט [גיטין ל, ב ד"ה מוקף] ובפרק קמא דחולין [ז, א ד"ה לתרום] מוקף סמוך ואסור לחבר להפריש ממה שאין לפניו על מה שלפניו דשמא אותו שסומך עליו אינו בעין, ואף לפי מה שכתבו התוספות דמוקף מפקינן ממלת ממנו [במדבר יח, כו] דכתיב גבי תרומת מעשר דדרשינן ממנו מן הסמוך לו והביאוהו התוספות גם כן בסוף פרק קמא דביצה [יג, ב ד"ה כשם], והעלו [גיטין שם ד"ה לתרום] דבעינן מוקף אפילו שתיהן לפניו, מכל מקום פשיטא דלא בעינן נגיעה ממש אלא שיהא קרוב וסמוך לו, כן כתב הרא"ש בהלכות חלה [סימן ד] דלתרום מן המוקף אפילו נגיעה לא בעי רק שיהיו סמוכות זו לזו בפנינו והביאו הטור [יו"ד] סוף סימן שכ"ה. ועוד נראה קצת ראייה מהא דתניא בפרק אלו עוברים [פסחים מח, ב] רבי אליעזר אומר הסל מצרפן רבי יהושע אומר תנור מצרפן ומשמע התם דאפילו בכעכין פליגי, וכי היכי דמשמע ודאי דלרבי יהושע התנור מצרפן אעפ"י שאינם נוגעים זה עם זה בתנור, מדרבי יהושע נשמע לרבי אליעזר דקאמר דהסל מצרפן דמיירי בכהאי גוונא אפילו אינם נוגעים זה עם זה, וההיא ראיה שהביאו התוספות [פסחים מו, שם] מפרק כשם אינה, והעיקר כמו שכתב המרדכי בפרק אלו עוברים [שם רמז תקצט] ובתשובות הרשב"א [חלק א] סימן תתל"ד דהתם אפילו צירוף סל לא מהני, כדמשני בירושלמי [חלה פ"ב הלכה ג] משום דהוי דבר שהוא מקפיד על תערובתו לפיכך צריך חוט של בצק באמצע, הא לאו הכי פשיטא דבצירוף סל סגי ולא בעי נגיעה, ונראה שזהו דעת שאר המפרשים ז"ל שכתבו סתם צירוף סל, וכן פירש הרמב"ם בפירוש המשניות בפרק ב' דחלה [שם] וכמו שכתב הר"ש [שם] בסוף דבריו דלענין מוקף מועיל צירוף סל בלא נגיעה והכי נקטינן: הסכמת אחרונים ז"ל דאם מכסה הפת במפה חשיב כמו צירוף סל אעפ"י שהמחבר ז"ל הזכיר דין זה ביו"ד בסימן שכ"ה [סעיף א] בשם יש מי שאומר, ועיקר: ומה שכתב [בהגה] ואפילו צירוף סל לא צריך. ומיהו צריך להפריש מן המוקף, והני מילי בחלת ארץ ישראל אבל בחלת חוץ לארץ כיון דאמר שמואל אוכל והולך ואחר כך מפריש כדאיתא בפרק קמא דביצה [ט, א] אלמא דלא בעי מוקף, והטור שכתב ואפילו אם שכח ואכל קצת יפריש על המותר דחלת וכו', מיירי בחלת ארץ ישראל ולפיכך דוקא כששכח ואכל, וניחא נמי שאינו מפריש אלא על המותר דהרי מה שאכל כבר עבד איסורא ואין לו תקנה להפריש עליו, ומייתי דוגמא מחלת חוץ לארץ ודלא כהב"ח [ד"ה ומ"ש ואפילו] שפרש בחלת חוץ לארץ ונדחק הרבה במימרת שמואל ובלשון הטור, יע"ש: גם מה שהקשה דהרא"ש כתב בהלכות חלה [סימן ד, ובפסחים] בפרק אלו עוברין [סימן ו] דאם היה בו שיעור חלה בעינן הקפה, ובפרק קמא דביצה [סימן יג] כתב איפכא דמוקף ודאי לא בעינן מדשרינן דאוכל והולך ואחר כך מפריש לא קשה מידי, דבפרק אלו עוברין מיירי בחלת ארץ ישראל ולפיכך צריך הקפה ואילו בפרק קמא דביצה מיירי בחלת חוץ לארץ כמבואר שם. אבל הר"ן בפרק קמא דביצה [ד, ב ד"ה אמר רבה] כתב שיש מי שאומר שצריך להניח לבסוף יותר משיעור חלה כדי שיפריש מן המוקף, ומשמע דדוקא מטעמא דהקף צריך להניח יותר הא לאו הכי לא, ולאפוקי מהרא"ש שכתב בפרק קמא דביצה [שם] אמה שכתב רש"י [שם ט, א ד"ה אוכל והולך] דאוכל כל הפת ומשייר בה כדי חלה ומפריש באחרונה, כתב עליו דלא נהירא דצריך לשייר יותר מכדי חלה משום דבעינן ראשית ששייריה ניכרים כדתנן בפרק קמא (דביצה) [דחלה] [משנה ט] וכדאיתא בריש פרק ראשית הגז [חולין קלו, ב], דליתא, דפירוש ראשית הוא שלא יעשה כל העיסה חלה דאם כן ליכא ראשית ואחרית, אבל כל שמשייר מקצת או שאכל מקצת בהיתר מקמי הפרשה אעפ"י שלא נשאר לבסוף אלא שיעור חלה גרידא שפיר קרינן ביה ראשית ממה שאכל. וכן נראה עיקר אעפ"י שאין כן דעת התוספות בפרק קמא דביצה [שם ד"ה גלגל]: כתב המרדכי בפרק אלו עוברין [פסחים רמז תקצז] דאם שכח ולא הפריש מערב יום טוב אין לסמוך על שיורי המצה להיות אוכל והולך ואחר כך מפריש, ואם היתה כל העיסה נילושה ביחד אז היה מותר דלא בעינן מוקף, אך מצות הנילושות כל אחת לבדה אין להם דין זה, וכתב ה"ר שמואל מפלייז"א דצריך לאפות מצה אחת ובשעת הפרשה יפריש אחת על כולן ותפטור את האחרות בצירוף, וכן כתבו התוספות בפרק קמא דביצה דף ט' [ע"א] בסוף ד"ה גלגל כו', והב"י [ד"ה אפילו שכח] העתיק זה וכתב דמשמע דהיינו כשלא נצטרפו בסל ע"כ. והב"ח [ד"ה ומ"ש ואפילו] כתב שלא ידע טעם לדבריו דצירוף סל לא נאמר אלא בשלא היה בו שיעור חלה, ואני בעניי לא ידעתי טעם לדבריו דמה שכתב דצירוף סל לא נאמר אלא בשלא היה בו שיעור חלה ליתא, דהדברים קל וחומר דאי צירוף סל מהני אפילו שלא היו בעיסות חיוב חלה, כל שכן כשיש בכל עיסה שיעור חלה דקילא טפי לאיצטרופי כמו שכתבו הרא"ש [פסחים פ"ג סימן ו] והטור דסגי בהקפה בעלמא וכל שכן בצירוף סל, וכן יש להוכיח מלשון הטור בתחילת הסימן, ועוד התוספות הזכירו הצירוף אפילו בדאיכא בעיסות שיעור חלה בד"ה גלגל בפרק קמא דביצה [שם], יע"ש. וסברת הב"ח היא סברת הרא"ם [יראים השלם סימן קמח] שהזכיר המרדכי בפרק אלו עוברין [פסחים רמז תקצט] דלא מהני צירוף סל אלא להחמיר אבל לא להקל וכבר דחאוה הפוסקים ז"ל. ונראה לענ"ד דגם הרא"ש לא החמיר אלא כשהיה בכל עיסה בפני עצמה שעור חלה אז לא מהני צירוף סל להקל, אבל אם אין בכל עיסה שעור בפני עצמה ולא נתחייבו בתחילה רק על ידי צירוף סל בודאי מהני גם להקל שיוכל לאכול ולשייר ולהפריש אחר כך מן המשתייר, ובזה אפילו הב"ח מודה (דגול מרבבה). ואיברא שגם דברי הב"י תמוהים ואינם מובנים דמה ענין צירוף סל למאי דקיימי התוספות [שם] והר"ר שמואל [מפלייז"א] דמשגלגל וגמר העיסה בערב יום טוב שאינו מפריש חלתו ביום טוב, ואם כן אין לו תקנה אלא מה שכתבו התוספות שישייר מכל מצה ומצה ולמחר מפריש דחלת חוץ לארץ אוכל ואחר כך מפריש, או לדעת המרדכי דלא מהני הך תקנתא משום דסבירא ליה דכיון דאיכא הרבה עיסות דבעי להפריש מזו על זו בהא לא קמיירי שמואל וצריך להפריש מן המוקף, ולפיכך נתן תקנה אחרת הזכירוה התוספות [שם] גם כן שיעשה עיסה נקייה מחוייבת בחלה ביום טוב ומעתה יכול להפריש חלה אחת גם על מה שגלגל בערב יום טוב וכיון דכן כי צרפן בסל מאי הוי. ועוד הרי מבואר בדברי התוספות דבמצרפן בסל קמיירו. ואין לומר דכיון שמצרפן בסל לדעת ה"ר שמואל [מפלייז"א] אפילו שהיו הרבה עיסות נעשה כאילו עירסן יחד מתחילה, והשתא לא בעי תו מוקף דאוכל והולך ואחר כך מפריש, דהא ליתא, דכי היכי דלא מצי לאפרושי חלה ביום טוב הכי נמי לא מצינו לצרופי בסל דהא הוי מתקן שהרי אינו יכול לאכול בלא צירוף, ועוד שהרי למחר מצי לאפרושי בלא מוקף. וגדולה מזה כתב הטור בשם רש"י [הובא ברא"ש ביצה פ"א סימן יג] בסימן תק"ו ואפילו מה שאוכל ומשייר החלה הוי בכלל אין מגביהים תרומות ומעשרות, ואף על גב דלא קיימא לן הכי שאני התם משום דלא  עביד מעשה, אבל הכא דעביד מעשה דמצרף בסל פשיטא דאסיר. ושמא יש לומר דכוונת הב"י היתה דמיירי בשלא נצטרפו העיסות בסל מערב יום טוב אבל כשנצטרפו העיסות בסל מערב יום טוב, הוה ליה כאילו עירסן יחד מתחילה ויכול לאכול ואחר כך מפריש ולא בעי מוקף, זה נראה לי בכוונת הרב ב"י ז"ל ודוק: כתב מהרש"ל בתשובה בסימן נ"ח דהיכא דמצרפן בסל אחר אפייה לא מהני שיטול מעט מאחת אלא צריך להפריש מעוגה שלימה, ומאי דקשה לזה מיו"ד סימן שכ"ד [סעיף יב] דין מי שנתערב לו פת כו' כבר יישבו [מהרש"ל] לשם, יע"ש. אבל במרדכי בפרק אלו עוברין [פסחים רמז תקצט] מבואר דאף במצרף לסל בוצע אחת לפטור כל המצות: 
סעיף ב 
לא יקרא שם לחלה כו'. בפרק אלו עוברין [שם מו, א] תנן כיצד מפרישין חלה בטומאה ביום טוב, רבי אליעזר אומר לא תקרא לה שם עד שתאפה, בן בתירה אומר תטיל בצונן, אמר רבי יהושע לא זהו חמץ שמוזהרין עליו בבל יראה ובל ימצא אלא מפרישתה ומניחתה עד הערב ואם החמיצה החמיצה. ובגמרא [שם מח, א] תניא רבי אומר הלכה כרבי אליעזר, ורבי יצחק אמר הלכה כבן בתירא וכתב הרי"ף [שם יד, א] דהלכתא כרבי אליעזר כדפסק רבי דקיימא לן הלכה כרבי מחבירו, ועוד דהא רבי אליעזר שייכא בהך אחריתי דרבי אליעזר [פסחים מח, ב] דאמר אף הרודה ונותן בסל כו' וכבר פסק שמואל הלכה כרבי אליעזר, ע"כ. ולכאורה הם דברים תמוהים והר"ן [שם יד, א ד"ה גמ'] ריחקן, והרא"ש [שם פ"ג סימן ו] נדחק הרבה בלשון הרב ז"ל, יע"ש. ולי נראה דסבירא ליה להרב ז"ל דבן בתירא סבירא ליה כרבי אליעזר דזהו חמץ שמוזהרין עליו הואיל דאי בעי מתשיל עליה, וכיון דאית ליה הואיל לחומרא הוא הדין לקולא, דמדאורייתא אין לחלק בין לחומרא בין לקולא, ואף על גב דאמרינן בפרק תמיד נשחט [שם סב, א] דכי לית  ליה לרב חסדא הואיל לקולא לחומרא אית ליה, ההיא מדרבנן בעלמא וכמו שכתבו בתוספות ז"ל [שם ד"ה כי], יע"ש. וכיון דכן אמאי לא קשרי לאפות הואיל דכל חדא וחדא חזיא ליה, אלא היינו טעמא משום דפליג ארבי אליעזר בההיא דהסל מצרפן ואם אנו מתירים לו לאפות לא מצי לאפרושי בתר הכי ונמצאת העיסה מופקעת מחלה ולפיכך עדיף ליה שתטיל בצונן, ורבי אליעזר כיון דאית ליה דהסל מצרפן לחלה עדיף טפי לאפות ולהפריש אחר כך מלהטילה בצונן שמא לא יזהר יפה ואתיא לידי חימוץ. ומעתה יפה כתב הרב ז"ל דאית לן למפסק כרבי, חדא משום דהלכה כרבי מחבירו ובן בתירא ורבי אליעזר סבירא להו דזהו חמץ שמוזהרין עליו הפך דעת רבי יהושע, ועיין בתשובת הרשב"א [חלק א] בסימן של"ה. ועוד לא מצינן למפסק כרבי יצחק דפסק כבן בתירא דהא בן בתירא לא קאי כההיא דרבי אליעזר דהסל מצרפן לחלה ובההיא אפסיקא כוותיה דרבי אליעזר ודוק: ומה שכתב אינו רשאי לאפותה. ואם תאמר לדידן דקיימא לן [רמב"ם יום טוב א, טו] דהאופה מיום טוב לחול אינו לוקה מטעם הואיל, אלמא אמרינן הואיל אפילו לקולא, אם כן יהא מותר לאפותה מטעם הואיל דאי בעי מתשיל עלה, וי"ל דנהי דמלקה אינו לוקה אבל איסורא דרבנן מיהא איכא ולהכי תקון ערובי תבשילין למשרייה, וכן כתב הר"ן בריש ביצה [א, ב ד"ה ואידך שני], ולפיכך לא מצי לאפותה. ואכתי קשה דליבטלה מקמי דתחמיץ דהשתא תו לא קעבר עלה. וי"ל דכיון דמדרבנן צריכה ביעור לא עבדינן תקנתא במידי דאסיר מדרבנן. וא"ת והא אפסיקא הלכתא בפרק שני דביצה [יז, א] (כראב"ש) [כרבי שמעון בן אלעזר] דאמר ממלאה אשה תנור פת ואעפ"י שאינה צריכה אלא לככר אחד מפני שהפת נאפה יפה כשהתנור מלא, ואם כן אמאי אינו רשאי לאפותה, וכההיא דתנן בחלה [פ"א משנה ח] עיסת הכלבים בזמן שהרועים אוכלים ממנה נעשית ביום טוב ומוקי לה בירושלמי [חלה פ"א הלכה ה] כרבי שמעון בן אלעזר, ואפילו נאמר שאסור לאפותה מפני שאסור לטלטלה וכדאיתא בירושלמי [פסחים פ"ג הלכה ג], מכל מקום כי לא קרי לה שם אמאי צריכינן לטעמא דהואיל. ובתוספות [שם מו, א ד"ה עד] תירצו דצריכינן לטעמא דהואיל להתיר לאפות תחת הגחלים ולא נהירא, דשאני התם דעיסת הכלבים דכולה חזי לרועים ולפיכך אעפ"י שאינו עושהו אלא לכלבים מטעם דרבי שמעון בן אלעזר שרינן לאפותה, אבל הכא הא איכא חדא דלא חזיא ליה ולפיכך לא שרינן ליה לאפותה מטעם רבי שמעון בן אלעזר, וראיה מהא דאמרינן בפרק ב' מביצה [כא, א] דעיסה חציה של נכרי וחציה של ישראל אסור לאפותה ביום טוב, והקשו בתוספות [שם ד"ה עיסה] דאמאי לא שרינן מטעם רבי שמעון בן אלעזר ותרצו דשאני התם דכל הפת של ישראל שהרשות בידו לאכול כל אחד ואחד או זה או זה, אבל הכא דחציה של נכרי אסור לאפותה ביום טוב, וזה מסכים לחילוק שכתבתי. והיינו דתנן בסיפא דמתניתין דחלה [שם] דכתיב ואם אין הרועים אוכלים ממנה אינה נעשית ביום טוב אעפ"י שהפת נעשית יפה משום דלא חזיא לרועים, נראה לי דוק: ומה שכתב יטילנה לצונן. ואף על גב דבן בתירא [פסחים מו, א] קתני לה, כבר כתבו התוספות [שם ד"ה תטיל] דרבי אליעזר ורבי יצחק לא פליגי אבן בתירא וכן עיקר, וכדאמרינן התם [מח, ב] זה הכלל תפח תלטוש בצונן. ומסתברא דכשיראה שהמים מתחממים קצת שיחליפם במים אחרים קרים ובזה לא יבא לידי חימוץ: ומה שכתב [בהגה] ואם יש כהן קטן. פירוש פחות מבן ט' שנים שלא יצא טומאה מגופו כמו שכתב הב"י [ד"ה וכהן] בשם רבינו ירוחם [נתיב ה ח"ד מב, ג]: ומה שכתב [שם] או גדול שטבל לקריו. פירוש דוקא שטבל, אבל לא אופין הואיל ואי בעי מצי טביל ואכיל, דכיון דמחוסר מעשה לא אמרינן הואיל וכמו שכתב הר"ן בפרק אלו עוברין [פסחים יד, ב ד"ה וכתב], והביא ראיה מפרק שני שעירי [יומא סב, ב]. ועוד נראה לי ראיה מהא דאמרינן בפרק תמיד נשחט [פסחים סב, א] בשלמא דרבה אדרבה לא קשיא כלומר דבחד דוכתא אית ליה הואיל ובאידך דוכתא לית ליה הואיל, הכא מחוסר מעשה התם דלא מחוסר מעשה. מיהו בתוספות [שם ד"ה האי מחוסר] הקשו דבפרק אלו עוברין [שם מז, ב] מסיק כתישה ביום טוב מי שרי, משמע דאי הוה שרי אמרינן הואיל אף על גב דמחוסר מעשה, ותירצו דמעשה דמילה חשיב טפי. ולפי זה משמע דטבילה גריעה מכתישה. אלא שיותר נכון אצלי דהא דפרכינן דכתישה ביום טוב מי שרי קושטא דמילתא קאמר ולעולם דאפילו לא הויא שריא לא הוה אמרינן הואיל, ובזה ניחא דאפילו שאינו חסר אלא מעשה כל דהו לא אמרינן הואיל וכדברי הר"ן וכן עיקר. ומסתברא נמי דלא שרינן אפילו דליכא כהן הואיל ואי מקלע אורח כהן, דכהן לא שכיח ולא שרינן בהואיל דלא שכיח, ודלא כהגאונים שהביא הטור. נראה לי ודוק: ומה שכתב [שם] ויש אומרים שאין מאכילין כו'. בספר ב"ח [ד"ה הלש] כתב שאין להאכיל לקטן כלל לפי שיטעו בין קטן בן ט' לפחות מבן ט', אבל בגדול וטבל והעריב שמשו לחוש לסברת הר"ן בפרק אלו עוברין [פסחים יד, ב ד"ה וכתב] אין להחמיר. ודע דאיכא מאן דאמר דאפילו הזר יכול לבטלה ברוב ולאכלה, ודעת הרמב"ן [מלחמות שם סוף טו, א] והרשב"א בתשובה [חלק א] בסימן של"ו דאפילו זר יכול לאוכלה, אלא דסבירא להו דלא אמרינן מבטלה ברוב אלא כשנתערבה בכמותה או בפחות ממנה, אבל לבטלה בעירוב לכתחילה לא, דלערב בשאר איסורין של דבריהם אין לנו. אבל דעת רוב המפרשים וכן דעת המחבר ז"ל ביו"ד [סימן שכג], וכן בההיא דפרק קמא דביצה [ד, ב] דעצים שנשרו מן הדקל ביום טוב מרבה עליהם עצים מוכנים ומסיקם דמיירי אפילו שמכיר העצים מוקצים שלא נתערבו עדיין עמהם עצים מוכנים, ואעפ"י שאין ביטול לאיסור הניכר שאני התם דמקלא קלי איסורא. והכא נמי כיון דהוי טעמא משום היכירא דלא תשתכח תורת חלה, כיון דמפריש לה אף על גב דמבטלה ברוב סגי בהכי דהא לא משתכחא תורת חלה, ונמצא שלפי שורת הדין אפילו זר יכול לערבה ולבטלה ולאוכלה ברוב אלא דלענין דינא יש להחמיר בזר. ודע דכל זה מיירי בחלת חוץ לארץ אבל בחלת ארץ ישראל אין לה תקנה אלא מה שכתב המחבר ודוק: ומה שכתב [שם] כדי לפטור עצמו מן החלה. להיות שדין זה הוציאו רמ"א מדברי הר"ן בפרק אלו עוברין [פסחים יד, א ד"ה רבי אליעזר] ולא ירד לעומקן של דברים צריך אני להעמיד הדברים על בוריין: תנן במסכת חלה [פ"ב משנה ג] מי שאינו יכול לעשות עיסתו בטהרה יעשנה קבין קבין ואל יעשנה בטומאה, רבי עקיבא אומר יעשנה טמאה, על כרחך מתניתין דקתני [פסחים מו, א] כיצד מפרישין חלה ביום טוב מתוקמה כשנטמאת אחר גלגול דאי מקודם גלגול יעשנה קבין קבין, והוסיף הר"ן [שם] עוד דאפילו לרבי עקיבא דהתם מודה הכא שיעשנה קבין, דהתם בחול שאפשר להפריש חלה בטומאה אבל ביום טוב הואיל ואי אפשר להפריש חלה בטומאה מודה דיעשנה קבין, ובירושלמי אמתניתין דכיצד מפרישין [שם פ"ג הלכה ג] גרסינן מתניתא בשנטמאת לאחר גלגולה אבל אי נטמאת קודם לגלגולה יעשנה קבין, ולפי זה אין קיום לדברי מור"ם ז"ל שכתב שיש אומרים דמותר ביום טוב ללוש כו' דעל כרחך מיירי דעיסה טמאה, וכיון דכן בין ביום טוב בין בחול דדעת תנא קמא יעשנה קבין קבין לפוטרה מן החלה ואל יפריש חלה טמאה. ואם נאמר שנפסוק כמו שחזר בו הרמב"ם ופסק כרבי עקיבא שכתב בפרק ח' מהלכות ביכורים [הלכה יא] היה בינו ובין המים יתר על ד' מילין יעשנה בטומאה ויפריש חלה טמאה, ונראה לי שטעמו משום דגרסינן בירושלמי [חלה פ"ב הלכה ב] רבי אמי אורי בכפר שמי לעשות עיסה גדולה בטומאה, אלא שסיום לשון הירושלמי צריך קצת עיון ליישבו על פי זה, יע"ש. ונאמר גם כן כמו שכתב הר"ן דביום טוב הואיל ואי אפשר להפריש חלה בטומאה מודה רבי עקיבא דיעשנה קבין, מכל מקום לדידן דקיימא לן [סעיף א] כרבי אליעזר [פסחים מח, ב] דהסל מצרפן לחלה למה לא נצרף כל המצות ביחד בסל אעפ"י שנעשו קבין קבין לחיובינהו בחלה ולא לאפקועינהו מחלה בכדי, דאיכא איסור בדבר כדאיתא בירושלמי דחלה [פ"ג הלכה א] וכדמוכח בהדיא בש"ס דילן בפרק אלו עוברין [פסחים מו, א] בההיא דנהוג נשי דידן למיפא קפיזא קפיזא, ואעפ"י שהעיסה היא טמאה הא קיימא לן כרבי עקיבא דיעשנה בטומאה: הכלל העולה שבין אם נפסוק כתנא קמא או כרבי עקיבא, אין טעם להגה זו ואין לנו אלא כמו שכתב הרמב"ם בחיבורו דיעשנה בטומאה ואל יעשנה קבין קבין, ולפי זה אפילו תימא שביום טוב של פסח מודה רבי עקיבא שיעשנה קבין קבין, מכל מקום אחר האפייה יצרפה לחלה ואינו יכול לפטור עצמו מן החלה כמו שכתב מור"ם ז"ל דליתא, ודוק: 


פרי חדש אורח חיים סימן תנח 
========================== 
סעיף א 
נוהגים שלא ללוש כו'. הטור כתב שהמדקדקים היו אופין כל מה שצריכין למועד מקודם המועד, שאם יתערב עמו משהו מחמץ שיתבטל קודם איסורו. ולפי מה שכתבתי בסימן (תמ"ח) [תמז] סעיף ד' [ד"ה ולענין] שהעיקר דחוזר ונעור אין לדקדק בכך: והנה נכון הדבר מה שנוהגין ללוש אחר שש שעות אבל פשיטא דלא הויא עיכובא, דהא דאמרינן בסוף פרק ערבי פסחים [קכ, ב] דאם אכל מצה בזמן הזה אחר חצות לרבי אלעזר בן עזריה לא יצא משום דאתקש לפסח היינו דוקא לאכילה דאתקש אבל לא לעשייה, ואעפ"י שבתוספות בפרק ערבי פסחים דף (ק"ד) [קטז] [ע"א ד"ה ואמרתם] כתבו ואמרתם זבח פסח, פירוש באמירה שצריך לומר פסח זה שאנו אוכלים, ואתקש מצה ומרור לפסח וצריך לומר נמי מצה זו מרור זה, אלמא דלכל מילי איתקש, י"ל דלא הויא אלא מדרבנן בעלמא והיכא דאתמר אתמר והיכא דלא איתמר לא איתמר. וראיה מהא דאמרינן בפרק כל שעה [שם לח, א - ב] חלות תודה ורקיקי נזיר עשאן לעצמו אין יוצאין בהם עשאן למכור בשוק יוצאין בהם, מאי טעמא דאמר קרא [שמות יב, יז] ושמרתם את המצות מצה משתמרת לשם מצה, יצתה זו שאין משתמרת לשם מצה אלא לשם זבח, אלמא דכל שמשתמרת לשם מצה יוצאין בה. ועוד חלות תודה דקתני על כרחך אפאום בי"ג, דהא גרסינן בפרק קמא דפסחים [יג, ב] אין מביאין תודה בחג המצות מפני חמץ שבה, ופרכינן פשיטא, ומשני דבי"ד עסקינן ואעפ"י כן קתני שאם עשאן למכור בשוק יוצאים בו. ופרק קמא דחולין [ד, א] נמי אמרינן מצת כותי מותרת ואדם יוצא בה ידי חובתו בפסח, ודוחק לומר דמיירי כשראה הישראל שעשאה הכותי אחר חצות. ובתוספתא [פסחים] בפרק ב' [הלכה יג] תניא יוצאים במצה ישנה ובלבד שעשאה מתחילה לשם פסח, ובירושלמי דפרק כל שעה [הלכה ד] נמי גרסינן מצה ישנה מחלוקת בית שמאי ובית הלל, אמר רבי יוסי דברי הכל היא מכיון שלא עשאה לשם הפסח דבר בריא שלא דקדק בה, טעמא דלא דקדק הא אם דקדק יוצאין בה. ומה שכתב בספר ב"ח [ד"ה ומ"ש דבירושלמי] דיוצאין דקתני בתוספתא ובירושלמי היינו מדאורייתא, ליתא, דכי היכי דמייתי בתוספתא [שם הלכה י - יד] כמה יוצאין דכלהו הוו נמי מדרבנן ולא משתמיט בחד מנייהו דאין יוצאים מדרבנן, מינה שמעינן דהך יוצאים דמצה ישנה נמי הוו דכוותייהו דאף מדרבנן יוצאים: גם מה שכתב [ב"ח שם] דכי היכי דבסוכה ישנה אפילו עשאה לשם חג בעינן חידוש מדרבנן, במצה דאי אפשר לחדש אינו יוצא בה, גם זה לפי דעת המחבר ורוב הפוסקים לקמן בסימן תרל"ו [סעיף א] דאם עשאה לשם חג אפילו מתחילת השנה כשירה בלא חידוש, הכי נמי דכותה. ומיהו לכולי עלמא אם אפאו אחר חצות וחמץ בבית יוצא בו ידי חובתו, שהרי בפסח עצמו תניא בתוספתא [שם] (פ"ג) [פרק ד] [הלכה ד] השוחט את הפסח על חמץ בארבעה עשר עובר בלא תעשה והפסח עצמו כשר ויוצא בו ידי חובתו בפסח, והכי איתא בירושלמי ריש פרק תמיד נשחט [שם פ"ה הלכה ד], וכן כתבו התוספות בשם ריב"א בפרק תמיד נשחט [שם סג, א ד"ה השוחט] וכן פסק הרמב"ם בפרק א' מהלכות קרבן פסח [הלכה ה]. ומיהו לכתחילה מהיות טוב אל תקרי רע והכי עבדינן לאפותו אחר חצות, והני מילי במצת מצוה אבל בשאר מצות אפילו מצוה ליכא: ומה שכתב עד אחר שש שעות. כתב ב"ח [ד"ה ומ"ש ואיתא] דלאו דוקא אלא לאחר שש ומחצה קאמר כמו בפסח, ע"כ. ולא נהירא, דזמן שחיטת פסח מקרי מחצות ולמעלה, וראיה מהא דאמרינן בריש פסחים [ה, א] דכולי עלמא מיהא חמץ משש שעות ולמעלה אסור מנא לן, רבא אמר מהכא לא תשחט על חמץ דם זבחי [שמות לד, כה] לא תשחט הפסח ועדיין חמץ קיים, ופרכינן ואימא כל חד וחד כי שחיט ומשני זמן שחיטה אמר רחמנא, והקשו בתוספות [שם ד"ה לא תשחט] דהיכי יליף מהכא דחמץ אסור משש ולמעלה, והא זמן שחיטת הפסח אחר התמיד הוי ותמיד ששחטו לפני חצות פסול, ואם כן זמן שחיטה לא הוי מיד אחר חצות עד כדי שהיית הקרבת תמיד. ותירצו דכיון דדיעבד אם שחט הפסח קודם תמיד כשר, חשיב זמן שחיטה מחצות ואילך, ע"כ. וזה מבואר כמו שכתבתי. ואף על גב דתנן [שם נח, א] שכשחל ערב פסח להיות (במ"ש) [בערב שבת] התמיד היה נשחט  בשש ומחצה, לאו למימרא דפירוש בין הערבים הוי משש ומחצה דהא מלתא דפשיטא דמכי מתחיל שמשא למערב דהיינו משש שעות מתחיל זמן שחיטה, אלא דמשום כותלי בית המקדש דלא הוו מכווני טובא הצריכו חכמים להמתין עוד חצי שעה: ומה שכתב לשין בערב שבת אחר שש שעות. כתב הר"ן בסוף פרק קמא דפסחים [ה, א ד"ה ומיהו] דאע"ג דתניא בתוספתא [שם פ"ג הלכה ט] ארבעה עשר שחל להיות בשבת מבערין הכל מלפני השבת ואופה לו מצה מערב שבת, לאו משום מזון שתי סעודות קאמר, אלא אזהורי קמזהר ליה שלא יאחר לאפות מצתו עד מוצאי שבת דילמא איידי דטריד אתי לאקדומי מבעוד יום ונמצא מחלל שבת, אלא יקדים ויאפה לו מצה מערב שבת כדי שיהיה לו במוצאי שבת שלחן ערוך כמו שאמרו בפרק קמא דכתובות [ה, א] גזירה שמא ישחוט בן עוף: 


פרי חדש אורח חיים סימן תנט 
========================== 
סעיף א 
וביום המעונן אסור כו'. בפרק אמר להם הממונה [יומא כח, ב] יומא דעיבא כוליה שמשא למאי נפקא מינה לכדדרש רבא אשה לא תלוש לא בחמה ולא בחמי חמה, אמר רב נחמן זוהמא דשמשא קשי משמשא ופירש רש"י [שם ד"ה] זוהמא דשמשא אותו חום של יום המעונן. והביא הב"י [ד"ה וכתב] בשם רבינו ירוחם [נתיב ה חלק ג מב, א] דנראה מכאן דביום שאינו מעונן מותר ללוש ולקטף בצל תחת הרקיע ובלבד שלא יהא קרוב לשמש שיתחמם, וכן כתב הרוקח בסימן רע"ג אם חמה זורחת תשב בצל ותלוש ופשוט הוא, וגדולה מזו מצאתי כתוב בשם הרמב"ן דדוקא כשהוא מעונן גמור, אבל כשעננים עוברים ושבים פעם נגלה ופעם נכסה אין בכך כלום. ומיהו לפי דברי תרומת הדשן [סימן קכב] והביאו ההגה, עכ"פ נהגו ליזהר שלא ללוש תחת הרקיע: ומה שכתב אצל התנור. כתב בספר ב"ח [ד"ה ומ"ש ואל] דלאו דוקא אלא ר"ל פי התנור, אבל באחוריו או בצידיו אפילו קרוב לתנור לית לן בה. והביא עוד בשם ספר אגודה [פסחים סימן מד] בשם הגאונים דשיעור מיל דוקא בבית שאין התנור בו, אבל בבית שהתנור בו הוא חם ביותר ואפילו בפחות ממהלך מיל הוא מחמיץ, ע"כ. ולפיכך ראוי ליזהר שלא ללוש בו כלל: 
סעיף ב 
לא יניחו העיסה בלא עסק. בסוף פרק כל שעה [פסחים מב, א] דרש רבא ולא תגביה ידיה מן התנור עד שתגמור את הפת, ופירש רש"י [שם ד"ה ואל תגביה] כלומר שתהא עוסקת בבצק כל שעה. וכן דעת הרא"ש [שם פ"ג סימן ו] והרמב"ם [בפירושו למשנה] בפרק אלו עוברין [שם מח, ב] הביאו הב"י בסימן תנ"ו [ד"ה וכתב הר"י היכא] כתב בשם הגאונים שלכתחילה אין להניח העיסה רגע אחד בלא עסק. אבל הר"ן [שם יב, ב ד"ה דרש] כתב שלא נהירא, דאם כן היה ליה לומר שלא תגביה ידה מן העיסה, לכך נראה שלא אסרו עליה לעסוק בענין התנור בנתים מפני שהוא צורכו של פת ובלבד שלא תשהה יותר מכשיעור, ולפיכך קאמר שלא תגביה ידיה מן התנור, כלומר שאינה רשאה לעסוק בדברים אחרים אלא בעסקו של תנור. ובספר ב"ח [ד"ה ולא תגביה] נדחק בלשון רש"י וכתב שכיון למה שכתב הר"ן ושכן דעת כל הפוסקים, ואינו מחוור, שלשון הגאונים שהבאתי מוכיח בפירוש הפך דעת הר"ן. ובאמת שלשון הש"ס ניחא טפי לפירוש הר"ן, (ומ"ט) [ומכל מקום] נראה לי עיקר כסברת הגאונים דלכתחילה אין להניח העיסה בלא עסק אפילו רגע אחד היכא דאפשר. והיינו דאמרינן בפרק ערבי פסחים [שם קטו, ב - קטז, א] לחם עוני, מה דרכו של עני הוא מסיק ואשתו אופה אף כאן נמי הוא מסיק ואשתו אופה, ופירש רשב"ם [שם קטז ד"ה דרכו] שהעני לפי שירא שמא תצטנן התנור עוסקין שניהם זה בעסק התנור וזו בעיסה, אף כאן הוא מסיק ואשתו אופה כדי שלא תחמיץ. ומיהו כשהאשה יחידה ואין לה מי שיתעסק עמה אז רשאה לעסוק בענייני הפת אבל לא בעניינים אחרים, והיא מימרת רבא סוף פרק כל שעה וכפירוש הר"ן. ומעתה סדרא דשלש נשים דפרק אלו עוברין [שם מח, ב] איכא לפרושי בה חדא מתרתי, או שאותם הנשים מסייעות זו לזו ונמצא שהראשונה שאופה חוזרת ומסקת התנור בעוד שהשניה עורכת וכן חוזרות חלילה ולפי זה אינן מסלקות ידיהן מן הבצק כלל, או כמו שפירש הרשב"א בתשובה [חלק א] בסימן קכ"ד דבתנור קטן עסקינן דכל אחת מסקת לעצמה ואופה, ואם כן כל אחת צריכה לשהות לאחר עריכה וקיטוף כדי היסק אחד. ומתוך מה שכתבתי יתבאר לך שמה שכתב בתשובת הרשב"א הנזכר שהרמב"ן היה מתחילה לש בביתו ושולח פתו לפורני רחוק יותר מעשרה ומחמשה עשר בתים, הוא הפך דעת הגאונים ואין לחוש לדבריו, ועוד שהרי לאחר מכאן נמנע. ומי שעושה כן גוערין בו בנזיפה: ומה שכתב אפילו כל היום אינו מחמיץ. אף על גב דמהא דאמרינן בסוף פרק אלו עוברין [שם] כל זמן שעוסקות בבצק אינו בא לידי חימוץ, ליכא ראיה כל כך דהתם אסידרא דשלש נשים קאי, מכל מקום יש להביא ראיה מהא דאמרינן בפרק כל שעה [שם לט, ב] קמח שנפל לתוכו דלף אפילו כל היום כולו אינו בא לידי חימוץ, וכתב רש"י [שם ד"ה אינו] לפי שטירוד הדלף הנופל תמיד אינו מניחו להחמיץ, והכא נמי עסק שמתעסקין בו כל היום אינו מניחו להחמיץ: ומה שכתב הוי חמץ. הן רבים עתה עמי הארץ ונמסרו המצוות בידם ואינם מטים אוזן לשמוע דברי חכמים, והנה פה עיר הקדש ירושלם תוב"ב רוב מצות הקהל נעשים בבית שהתנור בתוכו, וכבר כתבתי בסעיף א' שהבית שהתנור בתוכו הוא חם ביותר ואפילו בפחות ממהלך מיל הוא מחמיץ. זאת ועוד שלשין יותר משיעור חלה, וכבר כתבתי בסימן תנ"ו סעיף ב' שכל שלשו העיסה יותר מכשיעור כל ששוהין בעסק העיסה יותר משיעור מיל הוי חמץ. ואף גם זאת שעורכין ומקטפין סמוך לפי התנור. ועוד שאחר שנתחממה העיסה בידים מניחים אותה בלא עסק לפחות רביע שעה, והרי פסק המחבר שמיד יחמיץ. ואחר כל אלה גם כן משתהין בכל עיסה קרוב לחצי שעה ונמצא דהוי חמץ גמור. ואין למנהיגי הדור כל כך עונש לפי שמה יעשו גדולי הדור שאין דורם דומה יפה, ומכל מקום ראוי להכריז על פתם שהוא חמץ ולהרחיקם בכל מיני הרחקות עד שיקבלו עליהם את הדין: ומה שכתב הוי רביעית שעה כו'. ביו"ד סימן ס"ט סעיף ו' כתב שהוא כדי שלישית שעה בקירוב והכל הוא דבר אחד לפי החשבון, שמהלך אדם בינוני ביום בינוני של י"ב שעות כשהיום והלילה שוין הם עשר פרסאות שהם ארבעים מילין כדאיתא בפרק מי שהיה טמא [שם צד, א], נמצאו חמשה מילין לשעה ומחצה דהוו ארבע שלישים וחצי, נמצא לכל מיל שליש שעה פחות מעט, וזהו לפי שיטת בעל תרומת הדשן [סימן קכג בהגה] והמחבר נמשך אחריו, אבל דעת הרמב"ם [בפירושו למשנה שם פ"ג משנה ב] ורש"י [שם צג, ב] והר"ע ברטנורה [שם] דשיעור מיל הוי שני חומשין, וטעם מחלוקתן תלוי בסוגיא דפרק מי שהיה טמא [שם] וכמו שכתבתי בארוכה בסימן רס"א, יע"ש בס"ד: ומה שכתב [בהגה] שהשהיות יצטרפו. כתב מהרא"י בתרומת הדשן סימן קכ"ג דעסק גדול כגון בעיטת ידים בבצק והרידוד מבטל השהיות, אבל עסק מועט כגון ניקור אינו חשוב עסק לבטל השהיות. אבל מהרי"ל [הלכות אפיית המצות עמוד עז] כתב דהשהיות [מצטרפות] בכל ענין שלא חילק, ב"ח [סוף ד"ה ולא תגביה]: ומה שכתב אפילו אין רואין בה סימני חימוץ. ואפילו בפחות ממיל ואפילו שלא הניחוה בלא עסק אסור, שלא כל הזמנים שוין והרי יש כיוצא בה שהחמיץ. ודע שכתב הרמב"ם בפרק ה' [מהלכות חמץ ומצה הלכה יג] דכל זמן ששהה הבצק עד שהגיע להשמיע קול בזמן שאדם מכה בידו עליו כבר החמיץ וישרף מיד, וכן עיקר להחמיר אעפ"י שהראב"ד בהשגות [שם] חלוק עליו: 
סעיף ג 
[בהגה] ומיהו בעברה ולא ציננה ידיה מותר. משמע דלכתחילה צריכה לצנן ידיה לעולם, וליתא, שדין זה הוציאו מהרמב"ם וז"ל בפרק ה' [מהלכות חמץ ומצה הלכה יב], ואם היתה לשה ואופה צריכה שני כלים של מים אחד שמקטפת בו ואחד שמצננת בו ידיה ואם עברה כו' או שלא ציננה ידיה הפת מותרת, על כרחך דעת הרב ז"ל דלא מצריך רבא [פסחים מב, א] שני כלים אלא לאופה שידיה מתחממות מחמת חום התנור וכמו שכתב המגיד משנה [שם], אבל בלשה גרידתא אינה צריכה לצנן ידיה וכן עיקר, דרבא לא קאי אלא אמה שדרש תחלה שלא תגביה ידיה מן התנור וכדפרישית בסעיף ב' [ד"ה לא] שהיא יחידה והיא הלשה והמסיקה והאופה ולפיכך צריכה שני כלים, הא לאו הכי אינה צריכה לצנן ידיה. וכן דעת הר"ן [שם יב, ב ד"ה וצריכה] וכן כתב הכסף משנה [שם] בשם הרמ"ך, ולאפוקי מהב"ח [ד"ה וצריכה] שכתב שדעת כל הפוסקים שצריכה לצנן לעולם וליתא. ומיהו מודינא ודאי שאעפ"י שאינה אלא לשה גרידתא ומרגשת בעצמה שידיה חמין שצריכה לצנן, דכלום טעמא מאי מצריכינן לאופה שתצנן ידיה אפילו מסתמא לפי שמתחממות מחום התנור, מעתה כל שידיה חמין מאיזה סיבה שיהיה צריכה לצנן ידיה. וכן יש לדקדק מדברי הר"ן [שם] שכתב אבל כל שאינה מקטפת במים לא הצריכוה לדקדק אם ידיה חמין או צוננים שאין חשש חימוץ בכך, ע"כ. משמע שלא הצריכוה לדקדק, אבל אם דקדקה והרגישה בעצמה שידיה חמין צריכה לצנן ידיה לכתחילה אעפ"י שאין בו חשש חימוץ כל כך והכי נקטינן: 
סעיף ד 
[בהגה] ויש ליזהר בעריבה שלשין בה כו'. כן כתב הרוקח סימן רמ"ו: 
סעיף ה 
הפת מותרת. וכל שכן כשלש ביום המעונן תחת הרקיע, ומסתמא נמי דהוא הדין אם לש סמוך לפי התנור וכיוצא דבדיעבד מותר וזה לדעת הרמב"ם [חמץ ומצה ה, יב], אבל בספר ב"ח [ד"ה אין] כתב דנקטינן להחמיר כרוב פוסקים שאוסרים אף דיעבד ושוגג, והוא הדין ביום המעונן ולש קרוב לפי תנור: אם לש בפושרין מוכח בפרק כל שעה דף ל"ו [ע"א] שהעיסה אסורה ותשרף מיד, וכמו שכתבתי בסימן תנ"ו סעיף ב' [ד"ה מותר], יע"ש. ואף הכהנים עצמם אעפ"י שזריזים הם אסורים ללוש בפושרין כדי שלא לחלוק בין מצה למצה שיאמרו כל הסריקים אסורים כדאיתא בירושלמי [פסחים] בסוף פרק כל שעה [ושם סוף הלכה ד]. ופירוש מים פושרין, אעפ"י שכתבתי ביו"ד בסימן ל"ו סעיף ד' [ס"ק ז] דמים פושרין מקרי מים ששאבום מן המעין ועמדו קצת בבית, ולפי זה לא משכחת מים שאינם פושרין, שאני הכא שהם מים שלנו והם קרים ביותר ואינם מתחממים כל כך מחום האויר. ומיהו אם נתחממו כחמימות הרוק או כמים ששואבים בקיץ מן הנהר שמיד הם חמין יש לו דין מים פושרין ותשרף מיד, נ"ל: 
סעיף ו 
[בהגה] וירחיק המצות מהקמח. ואפילו מצות נילושות במי פירות דזיל בתר טעמא, ודין זה הביאו הב"י סוף סימן תס"א [ד"ה כתב המרדכי]: 


פרי חדש אורח חיים סימן תס 
========================= 
סעיף א 
אין לשין מצת מצוה כו'. הנה במצת מצוה בעינן שימור לשמה כדאמרינן בפרק כל שעה [פסחים לה, א] חלות תודה ורקיקי נזיר עשאן לעצמו אינו יוצא בהם למכור בשוק יוצאין בו [שם לח, א], מנא הני מילי דאמר קרא [שמות יב, יז] ושמרתם את המצות, מצה משתמרת לשם מצה יצתה זו שאין משתמרת לשם מצה אלא לשם זבח. ופירש רש"י ז"ל [שם ד"ה] ושמרתם את המצות, עביד לה שמירה לשם מצוה כל שימור שאתה משמרה שלא תחמיץ התכוון לשם מצה של מצוה, ע"כ. וגרסינן תו התם [מ, א] ההיא דבציקות של נכרים כו' באחרונה אין בראשונה לא מאי טעמא משום דלא עבד בהו שימור, וליעביד ליה לשימור מאפייה ואילך וכו', ופירש רש"י [שם ד"ה] מאפייה ואילך, משמע משמתקנה לאפייה כגון עריכתה וקיטוף שלה ונתינתה בתנור, ע"כ. ואסיקנא דלא הדר ביה רבא דאמר להו להנהו דמהפכי כיפי כי מהפכיתו הפיכו לשם מצוה, מהכא שמעינן דכל זמן שהמצה ראויה היא להתחמץ דהיינו עד שתאפה צריכה לשומרה מחימוץ לשם מצת מצוה. וזהו דעת השאלתות [שאילתא עו] שהביא הטור בסימן תנ"ג שכתבו וז"ל, לא נפיק ידי חובתיה אלא במצה דמינטרא מחימוץ מן כד מיא נפל עלוה, ואי אמטינהו לחטי גוי חרש שוטה וקטן לא נפיק ביה ידי חובתיה. יראה שדעתו כמו שכתב רבינו ירוחם [נתיב ה ח"ג מא, ד] שהחטים צריכים שימור משעת קצירה ולפיכך כל מלאכות הנעשות בו עד שעת אפייה צריכות לשמה, והיינו אפילו הולכת חטים לטחון. והטור כתב גם כן בסימן זה אין עושין המצות על ידי גוי חרש שוטה וקטן, כלומר כל העשייה דהיינו הלישה והקיטוף והאפייה, והכי איתא בשאלתות [שם] לשה גוי לעיסה וכו' כלומר אפילו ישראל עומד על גביו אף על גב דאפייה ישראל בר דעת לא נפיק ידי חובתיה בה, וכן כתב רב כהן צדק [שו"ת שערי תשובה סימן רצא] לצאת ידי חובתו בליל ראשון אינו אלא במצה שאפאה ישראל לשם מצוה, כלומר אפילו האפייה וכל שכן הלישה ועריכה וכיוצא, אבל רב האיי גאון [מובא בטור] כתב מצה שאפאה גוי בפני ישראל על ידי שימור כתקנה מותרת לישראל לאוכלה, פירוש ואפילו לשה הגוי גם כן כל שעשאה בפני ישראל שפיר דמי, ודלא כהב"י [ד"ה אין] שהבין דמיירי בשלשה ישראל ואפאה גוי ולפיכך מתירה רבינו האיי לאוכלה, דליתא. ותדע שהרי לשון ארחות חיים [הלכות חמץ ומצה סימן קיו] שהביא הב"י [שם] בסמוך כתב בשם רבינו האיי מצה שנילושה על ידי גוי בפני ישראל מותר, אלמא אפילו בלישה מתיר רבינו האיי, וכן ברמזים [קיצור פסקי הרא"ש פסחים פ"ב אות כו] כתוב יש גאונים שכתבו שאין יוצאים אלא במצה שלשה ואפאה ישראל לשם מצוה אבל גוי לא, ויש אומרים שיוצאים בה אפילו אפאה גוי אבל מצוה מן המובחר לאפותה בעצמו, ע"כ. וזה משמע כמו שכתבתי, ודוק: ומשמע דדוקא בגוי מתיר רבינו האיי אבל לא בחרש שוטה וקטן, ויראה שטעמו משום דסבירא ליה דהא דאמרינן בפרק המביא גט תניין [גיטין כג, א] דנכרי לדעתא דנפשיה קעביד לאו דוקא, אלא ר"ל דנכרי סתמא קעביד וכמו שכתבו התוספות שם [ד"ה עובד] ובפרק אין מעמידין [עבודה זרה כז, א ד"ה וכי], וסבור דהא דאמרינן גבי חלות תודה שאם עשאן לעצמו אינו יוצא בהם, היינו משום דנתקינהו למילתא אחריתי ושמרן לשם זבח, הא לאו הכי סתמא כלשמה דמו. אלא דקשיא לזה ההיא דבציקות של גוים דמצרכינן שיאכל כזית מצה באחרונה, ואמאי והלא אפילו לפירוש רש"י [פסחים מ, א ד"ה מאפייה] שלשה הגוי בינו לבין עצמו וכל שכן לפירוש (ר"ת) [רבינו חננאל] [הובא ברמב"ן פסחים שם] שלשה הגוי בפנינו, כיון דליתא בה חשש חימוץ אמאי אינו יוצא בה כיון דסתמא לשמה קאי. ועיין בהרא"ש בתחילת הלכות ספר תורה [סימן ג] שמתרץ בענין אחר דלא כתוספות דגיטין ודעכו"ם [עבודה זרה] ולעיל בסימן י"א סעיף ב' וסימן ל"ב סעיף ט', וצריך לעיין בנידון דידן אי מדמינן ליה לגיטין או לעיבוד העור, ועוד דנידון דידן דמיא טפי לגרושין דסתם אשה לא לגרושין קיימא ולפיכך סתמא לא לשמה קאי, והכא נמי סתם עיסה לאו לשימור קיימא וסתמא לאו כלשמה דמי. וכן קשה הא דאמרינן בפרק קמא דחולין [ד, א] מצת כותי מותרת ואדם יוצא בה ידי חובתו, ופרכינן פשיטא כלומר כיון שהיא מותרת פשיטא שיוצא בו, ומשנינן סלקא דעתך לא בקיאי בשימור פירוש לשמה, קמשמע לן, כלומר דבקיאי ושומרין אותה לשם מצה אלמא בעינן שימור לשמה ולא סגי בסתמא. ואילולי דמסתפינא הייתי אומר שרב האיי לא מיירי במצת מצוה אלא בשאר מצות, וכן מוכיח בהדיא מלשונו שכתב מצה שאפאה גוי בפני ישראל ע"י שימור כתקנה מותרת לישראל לאוכלה, וכאילו יוצא בה ידי חובתו לא קאמר דמשמע דלא קשרי לה אלא לאוכלה, וזהו דין בציקות של גוים כפירוש רבינו חננאל וכפירוש רוב המפרשים ז"ל: ולענין דינא אין לנו אלא כפסק המחבר ז"ל דאם הלישה או האפייה נעשית על ידי גוי או חרש שוטה וקטן אפילו בדיעבד אפילו ישראל עומד על גביו ומזהירו אינו יוצא בה ידי חובתו, וכדעת הרשב"א בתשובה [חלק א] בסימן כ"ו הביאה הב"י [ריש הסימן], יע"ש ודוק. וכתב בספר ב"ח [ד"ה ומ"ש] בשם הרש"ל [בשם מהר"א קלויזנר פסח עמוד צב] שמעשה באדם אחד שהיה תפוס בערב פסח ולא נמצא שם יהודי, ורצה הגוי לתקן לו ולא רצה לאכול בלילה הראשונה מצה שתיקן הגוי, וביאר הב"ח דלאו למימרא שלא היה אוכל כלל בלילה הראשון אלא שהיה טורח בהוצאה מרובה וכו', דלא בשופטני עסקינן דלא אכל כלל מצה בלילה הראשונה ועבר על מצות עשה דאורייתא כדי שלא יעבור על איסור דרבנן, ע"כ. ודבריו אינם מובנים אצלי, דהא שימור מצה דמצוה הויא מן התורה מקרא דושמרתם את המצות, ונכרי אדעתיה דנפשיה קעביד וכדכתיבנא ודוק: 
סעיף ב 
הרא"ש היה משתדל וכו'. ואני מהמשתדלים אף לשאר מצות שאני עושה לביתי, לפי שרוב המצות הנעשות בזמן הזה אינם עשויות עפ"י דיני הש"ס והמפרשים ז"ל, וכמו שכתבתי בסימן תנ"ט סעיף ב' [ד"ה ומ"ש הוי חמץ], יע"ש: 
סעיף ג 
הלש אחר זמן איסור חמץ וכו'. דאי קודם זמן איסורו כשליל י"ג מבער ומכבד החמץ מהבית יכבדם גם כן בכלל החמץ, ודלא כהב"ח [ד"ה ויהא] שכתב דאף בלש קודם זמן איסורו צריך לעשות כן אולי ישארו הפירורים בבית וליתא, שהרי אף אם ישארו בבית הרי מבטלם אחר כך בכלל החמץ וזה פשוט, וגם לא נהגו כדבריו. ועיין מה שכתבתי בסימן תמ"ב סעיף ח' [ד"ה מפני] ובסימן תמ"ד סעיף ד' [ד"ה ינער] ובסימן תמ"ז סעיף ה' [ד"ה מותר] בדין הפרורים, יע"ש: כתב הב"ח [שם] בשם מהרי"ל [הלכות אפיית המצות עמוד סה] דלאחר האפייה צריך לכבד את הבית, שאע"פ שביטל אף הפירורים, מכל מקום החמץ ברשותו ומה שנמצא מן הבצק שנפל ישרפנו, ע"כ. וזה ברור דכל חמץ אף על פי שביטלו צריך ביעור מדרבנן כמבואר בארוכה [בפרי חדש] בריש סימן  תל"א, יע"ש: 
סעיף ד 
אין עושין סריקין. בפרק כל שעה [פסחים לז, א] תנו רבנן יוצאים בפת נקייה וכו' וסריקי בייתוס מותרין, וסיים הרי"ף [שם י, ב] עלה ולא של נחתומים אמרו אלא של כל אדם אבל של נחתומים כיון דבקיאי לא שהו בהו. וכתב הרא"ש [שם פ"ב סימן טו] ופסק רב אלפס כאיכא דאמרי, והא דלא פסיק כחכמים לפי שנראה לו לומר מעשה רב, ולכאורה נראה היה כחכמים, דלעיל לא פסק רב אלפס [שם י, א ב] כרבי עקיבא אף על פי  שעשה מעשה אי לאו דמסייע ליה עובדא דרבי יהושע שהוא אמורא, ע"כ. וכך הוא האמת, וכן נראה מדברי הרי"ף בסוף פרק אלו עוברין [שם טז, א] אמתניתין די"ד שחל להיות בשבת, והר"ן [שם י, ב ד"ה המצוירין] מכח קושיא זו נדחק בלשון הרי"ף ופירש דנחתומין שרו מן דינא אלא שגזרו על הכל, והיינו כחכמים דברייתא. והגירסא שהביא הב"י [ד"ה אין עושין סריקין] בלשון הרי"ף ולא של נחתומין בלבד אמרו, אין לה שחר, דאם כן קשו דברי הרי"ף אהדדי, דבראשונה קאמר דלא של נחתומין בלבד אמרו לאסור אלא אף של כל אדם, אלמא דנחתומין חמירי טפי לפי שמשתהין ליפותם טפי, והדר קאמר דשל נחתומין קילי טפי משום דבקיאי, אלא על כרחך צריך למחוק מלת בלבד. ולי נראה ברור שכוונת הרי"ף להקל בשל נחתומים, וסבירא ליה דרבי אלעזר בר צדוק לא פליג אתנא קמא אלא אתא לפרושי, וכן מוכח לשון הברייתא שאמר אבא לא כך אמרו חכמים אין עושין סריקים המצויירים, אמר ליה בני לא של נחתומים אמרו וכו', אלמא דלא פליג אחכמים. וכן יש לדקדק מלשון הרי"ף שהעתיק דברי חכמים וסיים ולא של נחתומים אמרו וכו'. וכן דעת הרמב"ם בפרק ה' [מהלכות חמץ ומצה הלכה טו] ובהמגיד משנה [שם] שכן פסקו הגאונים, ואין בפסק הזה שום ספק. נמצא שלענין דינא נחתומים מותרים אפילו בלא דפוס ובעלי בתים אסורים אפילו בדפוס וכמו שכתב הטור בשם הרי"ף ומבואר הוא מתוך הש"ס, וכדכתיבנא. ואף בעלי בתים דוקא לכתחילה אבל בדיעבד אם כבר נעשו יוצאים בהם, וכדתניא [פסחים שם] יוצאים בסריקים המצויירים אף על פי שאמרו אין עושין סריקין  וכו'. ובב"י [ד"ה כתוב] הביא בשם ריצב"א דקיימא לן כרבי יוסי [פסחים שם] דאמר עושין סריקין כמין רקיקים, פירוש שיכול לעשות סריקים המצויירין כשהם מצות דקים וקלושין לפי שאין ממהרים להחמיץ, וטעמא לפסוק כרבי יוסי משום דמשמע ליה דלא פליג אתנא קמא אלא אתא לפרושי, וכן נראה מדקתני אמר רבי יוסי. אבל אין כן דעת שאר הפוסקים משום דבתוספתא [שם פ"ב הלכה יב] ובירושלמי [שם] קתני ליה בלשון רבי יוסי אומר משמע דפליג. ואפשר עוד משום דלא בקיאינן עד כמה מקרי רקיקין ולפיכך יש לאסור הכל, דאי לאו יאמרו כל הסריקין אסורין. וכן עיקר להחמיר: עוד הב"י [שם] הביא בשם ארחות חיים [הלכות חמץ ומצה סימן קג] דצריך ליזהר שלא לנקוב ב' חלות בכלי אחד לפי שהעיסה (שואבו) [שוהה בו] ומחמצת, וכתב הריק"ש [ערך לחם] שיש ללמוד זכות על מה שאין משנין המסרק שנוקבים בו המצות כי אחד נוקב את כולם ומתעסק הוא בעיסה לעולם, ואם שהה בין עוגה לעוגה פשיטא ודאי שצריך לנקרו, ע"כ: עוד כתב ארחות חיים [הובא בב"י שם] שצריך לדקדק כשיסדר הפת בתנור שלא יגעו זה בזה לפי שהם לחים עדיין ואין האור שולט בין צידי הפת ואחמועי מחמע, ע"כ. הביאו ההגה בסוף סימן תס"א. ויש להביא קצת ראיה מהא דאמרינן בסוף פרק כל שעה [פסחים לט, ב] לא לחלוט איניש תרי חטי בהדי הדדי דילמא אזלא חדא ויתבה בצידי דחברתה ולא מסליק להו דיקולא דמיא מד' רוחתה ואתי לידי חימוץ, ויש לדחות דחום התנור עדיף ממים רותחים ואפייה שאני. וכן נראה קצת ראיה להתיר מהא דאמרינן בפרק אלו עוברין [שם מח, ב] דהני נשי דידן נהוג למיפא קפיזא קפיזא לפסחא ועבדן כרבי אליעזר דהסל מצרפן לחלה, ופרכינן דהא אתמר עלה דלא שנו אלא ככרות של בבל שנושכות זו מזו אבל כעכין לא, כלומר דהני נשי דידן עבדן כעכין, משמע דאי הוו עבדן כככרות של בבל ניחא, ואמאי והא אי אפשר שישוכו זו בזו בתנור, אלא משמע דנשיכה שריא בפסח. וגם זו יש לדחות דהכי פרכינן והא אתמר דלא שנו אלא בככרות של בבל וכו', וכיון דכן היכי מצו לחייובינהו בחלה בצירוף סל מאחר דלא מצו למעבד נשי הכי בפסח, ומשני דהא אתמר אפילו כעכין והני נשי לא עבדו אלא כעכין משום חימוץ ואעפ"י כן הסל מצרפן. ומיהו מאי דמייתי הש"ס התם פלוגתא דתנאי דתנור מצרפן רבן שמעון בן גמליאל אומר ככרות של בבל שנושכות זו מזו מצטרפות, משמע דבפסח מצי למעבד כהאי גוונא, ואפילו תימא דלכתחילה יש להחמיר פשיטא דבדיעבד יש להקל ואפילו בפסח עצמו. ושוב מצאתי למהרש"ל בתשובה בסימן נ"ז שכתב כדברי להתיר אף בפסח והביא ההיא דאלו עוברין שהבאתי ודוק: אם שוכבות המצות זו על גבי זו הוו חמץ, מהר"י ווייל סימן קצ"ג, הביאו ההגהה לקמן סוף סימן תס"א: 
סעיף ה 
אין עושין בפסח וכו'. הכי משמע ודאי בפרק כל שעה [לז, א] דהוה בעינן למשרי פת עבה טפח בפסח, ומתקיף רב יוסף אם אמרו בזריזין וכו' ומכח זה אוקמוה בכל יום טוב, אלמא שדעת רב יוסף לאסור פת עבה בפסח. דאין לומר דמתקיף על הראיה אבל הדין דין אמת, דאם כן אמאי נדינן ממאי דהוה סבירא ליה מעיקרא, אלא ודאי שיש לאסור פת עבה בפסח. ואף על גב דאמרינן התם והאי תנא ביום טוב של פסח קאי, אלמא דאף בפסח בית הלל מתירין לעשות פת עבה, הא אמרינן התם דפירוש פת עבה הוי דנפישא בלישה, כלומר והתנור גדול וכל אשה לשה כשיעור חלה ואיכא טירחא, אי נמי כמו שכתב הרי"ף בפרק כל שעה [י, ב] דנקט דנפישא בלישה לשאר ימים טובים ולפסח הטירחא היא האפייה, אבל בפת עבה שעוביה טפח לא קמיירי הברייתא ולפיכך יש לאסור. ומסתברא דבפחות מטפח שפיר דמי, וקצת ראיה מהא דאמרינן התם אמר רבי יוסי עושין סריקין כמין רקיקין ואין עושין סריקין כמין גלוסקאות, ופירש רש"י [שם ד"ה עושין סריקין] שאין מציירין את (כעכין) [העבים] כגלוסקאות דמתוך עוביין מחמיצין בשהייה מועטת, ע"כ. וטעמא דמציירן אבל בלא ציור משמע דשפיר דמי אף על פי שהן עבין. ובירושלמי דפרק כל  שעה [הלכה ד] מצאתי יוצאין במצה עבה עד טפח כלחם הפנים, ומשמע דלא פליג אש"ס דילן דההיא בדיעבד קאמר אם כבר נעשה הפת עבה שיוצאין בה, ולעולם דלכתחילה אין עושין אותו. ויותר קרוב אצלי דהירושלמי פליג אש"ס דילן אף בדיעבד יש לאסור כיון שהיא עבה טפח, וכמו שכתבתי לענין מים פושרין בסימן תנ"ו סעיף ב', יע"ש ודוק: 
סעיף ו 
שלא לעשות פאנד"יש וכו'. ומשמע דאף בדיעבד יש לאסור, ומיהו מסתברא דממצה אפויה שפיר דמי וכמו שאכתוב בסימן תס"א [אות ב ד"ה עוד כתב] בסיעתא דשמיא: 
סעיף ז 
אין ליתן ביצים שלמים וכו'. ואפילו אם הביצה מבושלת קרוב הדבר לאסור לפי שמעכב אפייתו, ויש אומרים שהוא הדין שאסור ללוש העיסה עם זרעים כגון שומר וכיוצא בו מהאי טעמא, ב"י [ד"ה מותר] בשם ארחות חיים [הלכות חמץ ומצה סימן קב]. וזו חומרא יתירה היא דהא אמרינן בירושלמי דפרק כל שעה [שם] יוצאין במצה מתובלת, ומפרשינן מתובלת שומשמין מתובלת אגוזים, וכן דעת הרמב"ם בפרק ה' [מהלכות חמץ ומצה הלכה כ] שכתב מותר ליתן התבלין והשומשמין והקצח וכיוצא בהם לתוך הבצק, ע"כ. ומיהו בביצים יש להחמיר לכתחילה ובדיעבד נראה לי להתיר אף בביצים חיים, ולא דמי לפאנדי"ש שכתבתי בסמוך [אות ו] דאף בדיעבד יש לאסור וק"ל: 


פרי חדש אורח חיים סימן תסא 
========================== 
סעיף א 
אלא אם כן כיון להתירו לצורך פסח. הטעם דלא אמרינן כבולעו כך פולטו, משום דלא דמי היסק דחדא שעתא להיסק דכוליה שתא וכדאמרינן בדודא דבי מר עוקבא בסוף מסכת עכו"ם [עבודה זרה עו, א]: נכון להסיק התנור בלולב דכיון דאתעבד בה מצוה חדא יתעבד מצוה אחריתי, רש"ל בתשובה סימן (פ"ו) [פז]: 
סעיף ב 
בין תנור בין כוביא. הנה דעת הב"י [ד"ה ענין] היא דבכוביא אף על פי שהיא של חרס סגי לה במילוי גומרי ולא חיישינן דילמא חייס עלה משום דלא פקעה כמו קדירות, ואיברא שכן דעת הרמב"ם שכתב בפרק ה' [מהלכות חמץ ומצה הלכה כב] ביב של חרס שמלאו גחלים והסיק מקום שהיה מבשל בו החמץ מותר לבשל עליו מצה. אבל מדברי הטור בכאן ובסימן תנ"א [קצג, ב] וכן כתב שם הב"י [ד"ה וכוביא] לדעת הרשב"א [תורת הבית הקצר בית ד שער ד לז, א] דדוקא כוביא שעשויה מלבנים ועפר ליכא למיחש בה דילמא פקע, אבל טפקא של חרס וכיוצא שאין דרכו להסיקו מבפנים איכא למיחש דילמא חייס עלה ולא סגייא ליה במילוי גומרים. ועיין במה שכתבתי בסימן תנ"א [אות ב]: ומה שכתב בין באלפס בלא מים. והוא הדין לשאר משקין דבעינן שתהיה נאפת שלא על ידי שום משקה, אבל במשקה אף אם הרתיח המחבת יפה ואף בדיעבד יש לאסור, וכמו שכתבו הרמב"ם והמגיד משנה בפרק ה' [שם הלכה ג] אין קולין את הבצק בשמן על המחבת. ומה שהחמיר הראב"ד [שם ו, ו] עוד דאף באלפס גרידתא בעינן שיכפה עליו את הכיסוי, היא חומרא יתירא שאין לחוש אליה, ויפה השיב עליו המגיד משנה [שם]: ומה שכתב יש אוסרים וכו'. זו היא דעת רב עמרם [תשובות גאוני מזרח ומערב סימן קי] שהביא הטור, ודוקא לכתחילה אבל בדיעבד מותר, דהא גרסינן בפרק כל שעה [לז, א] יוצאין במצה עשויה באילפס, ומוכיח התם דלרבי יוחנן מיירי אף בהדביק ולבסוף הרתיח: ומה שכתב שלא יעשו חררות. אינו אלא חומרא בעלמא ופשיטא דבדיעבד יש להתיר, והרי שנינו בתוספתא [פסחים פ"ב הלכה יג] יוצאים בחררה. היופקא"ש שעושין בזה הדרך לוקחים מדה אחד קמח וחצייה לשין אותה במים והאשה עורכת אותה בידה, ואחר כך חותכת ממנה עוגה קטנה ונותנת אותה ליד התוגרמה לשוט אותה בעץ פרור על הדף אשר אצלה, ומהקמח אשר נשארה במדה שמה בכל פעם אשר היא שטה אותה עד אשר נעשית גדולה ודקה, ולפניה עשת ברזל על האש מבוערת ושמה אותה על העשת של ברזל ותכף כהרף עין מגלגלת אותה ותכף מוציאה, איני יודע בהם שום חשש איסור, דאי מה שכתוב בתרומת הדשן בסימן קכ"ד שאם לשו עיסה רכה במים ביותר שאין להוסיף קמח לפי שאינו נילוש ונגבל יפה ונשאר מעט בעין בתוך העיסה אף לאחר אפייה, לא דמי דשאני התם שהקמח נכנסת בתוך העיסה, אבל הכא אינו כן אלא שהקמח היא למעלה בפני העוגה ואם כן תכף נאפת בעשת ברזל וליכא למיחש מידי. וההיא קמחא דאבישונא דסימן תס"ג [סעיף ג] דלקמן גם כן אינה ענין להכא דהתם בבישול אבל הכא באפייה, ולפיכך כל שמרתיח יפה העשת מקודם שלש העוגה אין כאן בית מיחוש, ואף לדעת רבינו ירוחם [נתיב ה ח"ה מו, ד] והגהות מיימוניות [קושטא חמץ ומצה ה, ג] שכתבו שנשים שמשימות קמח בתנור להתייבש כדי לעשות תבשיל לתינוקות אסור דילמא לא בשיל שפיר, שאני התם דהקמח הוא דק והוי טובא ואין כח אפילו באפייה להתפשט בכולו, אבל הכא שהקמח הוי על פי העוגה ואינו אלא פורתא וברגע אחד נאפת העוגה פשיטא לי דמותר לכולי עלמא, ולאפוקי מרשד"ם חלק או"ח סימן כ"ו שמגמגם בדבר וכתב דשומר נפשו ירחק ממנו: עוד כתב [מהרשד"ם] בתשובה הנזכר שמותר לעשות סופגנים ממצה אפוייה. וכתב בספר כנסת הגדולה [הגב"י] שלעשות פאשטיליש הנהוגות בכל שבת זכר למן, וכן מה שנוהגין שכשמטגנין דגים בשמן במחבת טחים אותם בקמח כדי שלא ידבקו, כל זה אסור לעשותו ואף במצה אפויה, משום מעשה שהיה שאשת חבר עשתה כן וששכינתה חשבה שהיה קמח ממש ולמחר טגנה דגים בקמח ממש ולפיכך יש לאסור מפני מראית העין. ואני אומר שהכל מותר מן הדין ואין לנו לגזור גזירות מדעתינו, ומה בכך אם אשה אחת טעתה בדין והרי בפרק אין מעמידין [עבודה זרה לג, ב] אמרינן גבי קנקנים של גוים דרבינא שרא ליה לרב חייא בריה דרב יצחק למרמא בהו שיכרא, אזל רמא בהו חמרא ואפילו הכי לא חש למילתיה אמר אקראי בעלמא הוא, והכא נמי דכותה. והרי בש"ס לא חשו למראית העין מהא דגרסינן בפרק כל שעה [פסחים לט, ב] לא למחי איניש קדרה בקמחא דאבושנא דילמא לא בשיל שפיר ואתי לידי חימוץ, הא לאו הכי שרי. וכן נמי שרינן התם ותיקא דעבדי במשחא ומלחא. ואמרינן תו התם [מ, ב] דרבא גופיה מחו ליה קידרא בחסיסי, ובין לפירוש רש"י [שם ד"ה בחסיסי] שפירש קמחא דאבושנא, ובין לפירוש הערוך [ערך חסס] דחסיסי הוי קמח של עדשים וכמו שכתבו התוספות [שם ד"ה רבא], נמצינו למדים מכל הני דכל שמותר מעיקר הדין עבדינן בפסחא ולא חיישינן למראית העין והכי נקטינן: כתב הרמב"ם בפרק ה' [מהלכות חמץ ומצה הלכה ג] אין קולין את הבצק בשמן על המחבת אבל מבשלין את הפת ואת הקמח הקלוי, ולפי זה על כרחך מה שכתב לקמיה [שם הלכה ה] שאסור למלול בקמח קלי שמא לא קלהו יפה ויבא לידי חימוץ, בקמח העשוי מכרמל קלי קאמר דאי קמח קלוי מותר הוא, וכן כתב בב"י [ד"ה כתב הרמב"ם בפ"ה]. וכתב המגיד משנה [שם] שדין קמח קלוי מבואר הוא בתוספתא, ונראה שכיון להא דגרסינן בתוספתא [שם] פרק ג' [הלכה ג] רבי יוסי בר יהודה אומר קמח קלי שירד לתוכו דלף אין בו משום חימוץ, ולבי אומר לי שאין כוונת התוספתא כך אלא מה שהזכירו בפרק כל שעה [שם] תנינא רבי יוסי בר יהודה אומר קמח שנפל לתוכו דלף אפילו כל היום כולו אינו בא לידי חימוץ, ומעתה מלת קלי שהובאה בתוספתא היא ט"ס או לאשמועינן הפך דעת הרמב"ם דאפילו בקלי דוקא משום דלף טורד אינו בא לידי חימוץ הא לאו הכי אית ביה משום חימוץ דילמא לא בשיל שפיר, אי נמי אפשר דקמח מכרמל קלי קאמר ולא פליג אסברת הרמב"ם. אבל הב"י [שם] הביא בשם רבינו ירוחם [נתיב ה ח"ה מו, ד] בשם התוספות וכן הגהות מיימוניות [קושטא שם ה, ג] בשם סמ"ק [בהגהות, סימן רכב אות יב] דאף בקמח איכא למיחש דילמא לא בשיל שפיר, ולהם שומעין שהם רבים, וכל שכן להחמיר באיסורא דאורייתא: כתב בספר שירי כנסת הגדולה [הגב"י אות ו] דאלו המלופיטאש שעושים מסולת עם יין ודבש ומבשלים אותם בתנור בתוך כלי נחושת ומשימים מעט סלת בכלי תחת המילופיטאש כדי שלא ידבקו בכלי, שאסור לעשות כן דילמא לא בשיל שפיר ויבא לשרותו במים. ואפילו יזהר עצמו שלא לשרותו במים אסור מפני שבשעת אכילה הרוק מחמיץ, ואף על פי שבשעה שהוא  לועס אינו בא לידי חימוץ כבר כתב הרב בעל העיטור [הלכות מצה ומרור קכט, ב] שאין לסמוך על זה דאם כן ישהא העיסה שיעור מיל, וכתב המגיד משנה בפרק ה' [שם] דין י"ח שכן נהגו להחמיר. ואפילו לדעת הרמב"ם אסור, שלא התיר הרב אלא לבשל קמח שקלוהו מעיקרא, וכיון שהוא קולה אותו לבשלו נזהר בו הרבה, אבל הכא שאין כוונתם לקלות הקמח אלא שלא ידבקו המילופיטאש אינו נזהר כל כך ויודה הרמב"ם ז"ל דאסור. וצויתי שישימו שמן במקום סולת, עכ"ל. ונראה ודאי לכאורה דלא דמי לדין יופקאש שכתבתי בסמוך להתיר, דשאני התם שהעוגה עצמה משימין אותה על עשת של ברזל שהרתיחו יפה יפה ותכף נאפת, מה שאין כן הכא שנותנים אותה בכלי נחשת ומשתהא. ובדיעבד נראה לי להתיר אף לדעת הגהות מיימוניות ורבינו ירוחם דיש לחלק מדין קמח עצמו שקולין אותו, למעט קמח שנותנים ומדבקים תחת המילופי"טאש נראה לי ודוק: 
סעיף ג 
יוצאים בה. כתב בספר ב"ח [ד"ה מצה שנאפית עד] דבפחות מכאן מותר לאכלה, ומיהו בעינן ודאי שיהא נאפה קצת דהיינו שליש אפייה או חצי אפייה כמאכל בן דרוסאי הא לאו הכי אסורה, ומיהו במרדכי בפרק אלו עוברין [פסחים רמז תר] כתב בשם ריב"א דקרימת פנים דאמרו לענין שבת [שבת יט, ב] היינו האי שיעורא דאין חוטין נמשכין, וראוי להחמיר כמותו. ולכן יראה במצה כפולה בפסח אף על גב דלא הוי כפולה  ממש אם לא קרמו פניה דלמטה הוה ליה חמץ ואסורה, עכ"ל. וכסברת ריב"א מוכח בפרק כל שעה [לז, א] דאמצת הינא אמרינן אמר רבא וכן לחמי תודה, ופירש רש"י [שם ד"ה] וכן לענין לחמי תודה אם שחט הזבח עליהם מאחר שנאפת בענין הזה קידש הלחם והתודה כשירה, דהואיל וקרמו פניה דתנן במנחות [עח, ב] כהאי גוונא בעינן, ע"כ. וכן כתבו התוספות בפרק התודה [שם ד"ה פורסה] וכן עיקר להחמיר ולאסור מצה (שאין חוטין) [שחוטין] נמשכין ממנה: 
סעיף ד 
יוצא אדם במצה שרויה. אף על פי שמסוגיא דסוף פרק כל שעה [מא, א] משמע דטעמא דרבי יוסי דאין יוצאין במבושל הוא משום דבישול מפיק ליה מתורת לחם לפירוש רש"י [שם ד"ה אבל לא במבושל], או לפירוש ר"י [תוספות שם ד"ה אבל לא במבושל] דבישול מפיק ליה מתורת אפייה לשוויי מצה עשירה כאילו לא נאפה, ולפי זה משמע דלא בעינן טעם מצה ויוצאין ברקיק השרוי דקתני היינו אפילו שרוי במי פירות אף על פי שמפיגין טעמן אין בכך כלום. מיהו על כרחך כיון דקיימא לן [סימן רה סעיף א] דעל השלקות מברכין עליהן בורא פרי האדמה, על כרחך לחלק כמו שחלקו בפרק כיצד מברכין [ברכות לח, ב] דעד כאן לא קאמר רבי יוסי דלא נפיק במבושל אלא משום דבעינן טעם מצה, ולפיכך סמכו הרי"ף [פסחים יא, ב] והרמב"ם [חמץ ומצה ו, ו] על אותה סוגיא, ודקדק הרי"ף בלשונו שכתב תרו לה במיא עד דמרככה דמשמע דבמי פירות לא לפי שמפיגין טעמן ואנן טעם מצה בעינן וליכא. ומיהו קשה דהכא משמע דבעינן טעם מצה לעיכובא, ואילו בפרק ערבי פסחים דף קט"ו [ע"ב] אמרינן בלע מצה יצא בלע מרור לא יצא, ופירש רשב"ם [שם ד"ה] בלע מצה ולא לעסה יצא שהרי קיים בערב תאכלו מצות שהרי אכילה היא, ומיהו לכתחילה טעם מצה בעינן, ע"כ. אלמא דלא הויא עיכובא. וי"ל דשאני התם דראוי לטעם מצה, לאפוקי מבושל דלא חזי כלל, ובמרור אף אם הוא ראוי לטעם מרור בעינן שיטעום מרור דהכי קפיד רחמנא למרר פיו של אוכל. וכן תירץ בספר ב"ח [ד"ה ובמצה]: והנה על כרחך האי דקתני יוצא אדם במצה שרויה היינו שלא נימוחה, דאי בנימוחה הא אמרינן בפרק העור והרוטב [חולין קכ, א] ובפרק כל שעה [פסחים לה, א] המחהו וגמעו אם מצה הוא אין אדם יוצא ידי חובתו בפסח, ומוכיח בירושלמי [שם] ריש פרק אלו עוברים דליכא לפלוגי בין נימוח לנימוח וכולהו חדא מילתא הוה: כתב בב"י [ד"ה ובמצה] בשם הרוקח [סימן רפג ד"ה מצה] דאם שראה בתבשיל חם או במים רותחים או חמין לא יצא, ומסתברא לי דהני מילי כשהיד סולדת בהם הא לאו הכי יצא, דהא מבושל קתני ולפחות למעוטי חמים שאין היד סולדת בו אתא דאם לא כן מאי מבושל דקתני, נראה לי ודוק: 
סעיף ה 
לא נאסרה אלא אם כן נגעה בחמץ. כתב המרדכי בפרק כל שעה [רמז תקע] מעשה אירע בפסח שגוי השליך עוגת חמץ בתנור מלא מצות, והורו להם שאם נגע חמץ במצה אסור. ודמי למאי דאמרינן בפרק בתרא דעכו"ם [עבודה זרה סו, ב] בפת חמה וחבית פתוחה (כצ"ל) דברי הכל אסור, הכא נמי אסור בנגיעה, אבל אם לא נגע מותר דקיימא לן [יו"ד סימן קח סעיף א] ריחא לאו מילתא היא. וכן השיב ר"ת על חמץ ומצה שנאפו יחד בתנור אחד דכמה ריחות מצינו בתלמוד אבל ריח פת איסור בפת היתר לא מצינו, ועוד הביא ראבי"ה [פסחים סימן תקז] ראיה מלחמי תודה דארבע מינים היו [מנחות עז, א] והיו נותנים לכהן אחד מכל מין ומין [שם ע"ב] והיה חמץ נאפה עם המצה שלא מצינו שבשני תנורים היו נאפים, וריש פרק שתי הלחם [שם צד, א] גרסינן מנין שאפייתה שתים, פירוש בלחם הפנים מיירי, תלמוד לומר [ויקרא כד, ו] ושמת אותם, יכול אף שתי הלחם תלמוד לומר אותם. ומדלא פריך ואימא אותם למעט לחמי תודה שמע מינה דנאפות לחמי תודה ביחד, עכ"ל. וההגה לעיל בסימן תמ"ז סעיף א' וביו"ד בסימן ק"ח [שם] כתב שיש אומרים דחמץ בפסח דהוי במשהו ריחא מילתא היא ואוסר אפילו בדיעבד ויש אומרים שאין לחלק, וכתב הש"ך [שם ס"ק טו] ויש אומרים שאין לחלק, משמע דלהמרדכי אין חילוק בין איסור האוסר במשהו לשאר איסורים כן משמע בדרכי משה [שם אות א], וצ"ע דבמרדכי פרק כל שעה [שם] ליתא אלא דלא שייך ריחא בפת חמץ שנאפה עם מצה מטעם דלא מצינו ריח פת בפת כו', ולי לא קשה מידי דמלשון המרדכי שכתב שאם לא נגע מותר דקיימא לן ריחא לאו מילתא היא מוכח בהדיא דסבירא ליה שאין לחלק, אלא שאחר כך הוסיף בשם ר"ת להתיר בנדון דידן אפילו תימא דריחא מילתא היא משום דלא מצינו ריח פת בפת: ועל ראיית (ריב"א) [ראבי"ה] מלחמי תודה יש לדקדק דאימא שאחר שאפו כל חלות של מצה היו אופין העשר של חמץ, או אפילו תימא שהיו אופין העשר חלות של חמץ ראשונה היו מסיקין התנור ואחר כך היו אופין החלות של מצה ולעולם בתנור אחד היו נאפים. וההיא ראיה דאייתי מריש פרק שתי הלחם דלא קאמר אותם למעט לחמי תודה אינה כלום, דדילמא להא לא איצטריך קרא דממילא מתסיר משום דריחא מילתא היא. ועוד קשה דהיכי ילפינן דמדלא קאמר אותם למעט לחמי תודה שמע מינה דנאפות לחמי תודה ביחד, דנהי דילפינן דלא מיחייבי לאפותם אחד אחד דומיא דשתי הלחם אבל מנא לן שהיו נאפים כולם ביחד, דילמא מצות לחודייהו וחמץ לחודייהו. ועוד קשה דאפילו תימא דהתם היו נאפות כולם ביחד הנה על כרחך הרי היה התנור גדול שהיה מחזיק כ' עשרונים, והתוספות בפרק בתרא דעבודה זרה [סו, ב ד"ה רבא] ובפרק כיצד צולין [פסחים עו, ב ד"ה אסרה] ושאר המפרשים כתבו דכל שהתנור גדול שמחזיק י"ב עשרונים לית ביה דין ריחא כמבואר בב"י יו"ד סימן (ק"ח) [צז] [ד"ה כתב הרשב"א], ואם כן מה ראיה משם לתנור קטן. ולדעת המחמירים אף בתנור גדול לכתחילה גם בכאן יש להחמיר ומדבריו מכח הראיה שהביא משמע דאף לכתחילה מצי לאפותם בתנור אחד, וכן מוכח בתשובת הרשב"א [חלק א] בסימן תתמ"ט, ועוד דלדעת הרי"ף [חולין לב, א - ב] והרמב"ם [מאכלות אסורות טו, לג] ורוב הפוסקים דקיימא לן כותייהו דריחא לאו מילתא היא בדיעבד, מעתה מדאורייתא אין לחלק בין לכתחילה לדיעבד ולפיכך שרי לאפותם כולם ביחד ואף מדרבנן משום דאין שבות במקדש, אבל בעלמא אין הכי נמי שאסור. ולפיכך מכל הני דחיות דכתיבנא אין להתיר לאפות חמץ ומצה בתנור אחד ומיהו בדיעבד אפילו בתבשיל נקטינן כהמרדכי דאין לחלק בין פסח לשאר איסורים ובכולהו ריחא לאו מילתא היא, ודלא כדמשמע מדברי המחבר דדוקא חמץ עם מצה לא נאסר משום דאין ריח פת בפת אבל בתבשילין לא דליתא. ויש לדחות שאף דעת המחבר כן אלא שהעיקר בפת כמו שמצאו במרדכי. ומי שירצה לאפות חמץ ומצה אף בתנור קטן ופיו סתום יש לו אילן גדול לסמוך עליו שהוא ר"ת, ומכל מקום צריך שיזהר להסיק מקום שאפה בו חמץ אם רוצה לאפות בו מצה שהרי אותו מקום נאסר וזה ברור: ודע שבספר שיירי כנסת הגדולה [הגב"י אות י] האריך בכאן בדחיית ראיית (ריב"א) [ראבי"ה] ובתוך דבריו כתב שהרמב"ם בפרק י"ג מהלכות מעשה הקרבנות [הלכה ג] כתב שלחמי תודה אחת אחת היו נעשות, וכתב הרב בכסף משנה נראה דטעמא משום דיליף מלחם הפנים, ע"כ. ופלפל בזה, ובמחילה מכבודו לא דק, דבפרק י"ג מיירי בחביתי כהן גדול ולמד מלחם הפנים משום דהא אשכחינן בש"ס [מנחות עו, א] דיליף שחביתי כהן גדול באות י"ב חלות דאתייא חוקה חוקה מלחם הפנים, ודין לחמי תודה מבוארים בדברי הרמב"ם בפרק ט' מהלכות מעשה הקרבנות [הלכה יז - כב] ולא כתב שם אם האפייה או הלישה היתה אחת אחת או שתים שתים לפי שבתלמוד לא נזכר גם כן, יע"ש. ומצאתי להב"י סוף סימן תנ"א [ד"ה ומ"ש ואפילו] שהביא בשם הכל בו [סימן מח ט, ד] אפילו הונח לחם מצה על חלות לחם חמץ אפילו חם בחם לא אסרוהו דלא בלע מיניה כלל, אבל ראוי להחמיר מפני מראית העין, ע"כ. ולא ידעתי מהו, דהא תנן בפרק דם חטאת [זבחים צז, א] רקיק שנגע ברקיק אינו אסור אלא במקום שבלע, מכלל דאיכא בליעה. ואולי סבירא ליה דשאני לחם בלחם דהוי יבש ונגוב לגמרי ולפיכך אינו בולע אפילו חם בחם, ואין לסמוך על זה אף לעשותו סניף, וכל הפוסקים חלוקים על זה כמבואר בדברי המחבר בכאן ובריש סימן תמ"ז וכמו שכתבתי לעיל [ד"ה לא] בשם המרדכי, וכן מבואר במגיד משנה סוף פרק ד' [מהלכות חמץ ומצה] וכן הרשב"א בתשובה [חלק א] סימן קע"ו ופשוט הוא: ומה שכתב כדי נטילת מקום. עיין במה שכתבתי בסימן תמ"ז סעיף א' [ד"ה ומ"ש די] בסייעתא דשמיא. וכתב הב"ח [ד"ה ומ"ש ולדעת] בשם מהרש"ל [ים של שלמה חולין פ"ז סימן כח] דכיון דבשאר איסורים לא נהיגי כהרא"ש [פסחים פ"ב סימן כה] אלא אף בצלייה ואפייה ומליחה אוסר עד ששים, לפי זה בפסח אסור במשהו, וחמץ שנגע בתנור במצה אוסר כל המצה, ע"כ. ואנו אין לנו אלא כפסק המחבר ז"ל: כתב מהרש"ל בתשובה סימן נ"ז דמצה כפולה שנשכה בכפילתה למצה שאצלה כל המצה אסורה, אבל בנשכה שלא במקום כפילתה כיון דבשאר איסורים אין חתיכה אוסרת חבירתה בלא רוטב הוא הדין הכא, אלא דכשיפרידם זו מזו צריך שיזהר שיניח מעט מן ההיתר עם האיסור כדי קליפה, ע"כ. וכן מבואר בתרומת הדשן [סימן קכז] דבמצה כפולה כל המצה אסורה. ומהר"ם מלובלין בתשובה בסימן ק"ה כתב בשם מהרי"ל [הלכות אפיית המצות עמוד עו] והסכים עמו שאם המצה שנדבקה בכפל היה בערב פסח אחר שש, יחתוך הנכפל והשאר מותר אף דליכא ששים, ובתוך הפסח המצה כולה אסורה בכל גוונא, ע"כ. ונתן טעם לדבריו. ולדעת הרא"ש ודקיימא לן כותיה אף בתוך הפסח יטול מקום סביבות הכפל וסגי בהכי. ועיין במה שכתבתי סעיף ג' בסייעתא דשמיא: ומה שכתב [בהגה] רק מקום דבוקה. כבר כתבתי בסמוך [ד"ה כתב] אי בעינן ששים כנגד מקום הכפל או לא: ומה שכתב מצה נפוחה באמצעיתה אסורה. פירש בב"ח [ד"ה ומ"ש ולדעת] דהיינו שנחלקה עובי המצה ושהעליון עלה למעלה, אי נמי שלא נחלקה כלל אלא שתפח גוף המצה באמצעיתה כמו שהוא בלחם חמץ, ע"כ. וכתב במהר"ם מלובלין בתשובה סימן ק"ה דאע"ג שלא נעשית הניפוח על כל שטח המצה כי אם במקום אחד, מכל מקום הניפוח במקום אחד מגלה החימוץ של כל המצה שלא נתעסקו בו עסק גמור לבטל התחלת החימוץ, ולפיכך כשהושיבוה בתנור על ידי חום התנור יצא החימוץ בה לפועל ונתגלה בושתה ולפיכך נתפחה, ע"כ: ומה שכתב שלא יגעו זה בזה בתנור בעודן לחין. מה שיש לדקדק בזה כתבתי בסימן ת"ס סעיף ד' [ד"ה עוד כתב] בסייעתא דשמיא: 


פרי חדש אורח חיים סימן תסב 
========================== 
סעיף א 
בפרק כל שעה [פסחים לה, א] אמר ריש לקיש עיסה שנילושה ביין ושמן ודבש אין חייבין על חימוצה כרת, משום דהוה ליה מי פירות ומי פירות אין מחמיצין, ופירש רש"י [ד"ה] ביין ושמן, ולא נתן בה מים. ובתר הכי תניא [שם לו, א] אין לשין עיסה בפסח ביין ושמן ודבש ואם לש רבן גמליאל אומר תשרף מיד וחכמים אומרים יאכל, אמר רבי עקיבא שבתי היתה אצל רבי אליעזר ורבי יהושע ולשתי להם עיסה ביין ושמן ודבש ולא אמרו לי דבר, ואעפ"י שאין לשין בו מקטפין בו אתאן לתנא קמא וחכמים אומרים את שלשין בו מקטפין בו ואת שאין לשין בו אין מקטפין בו. ופירש רש"י [שם ד"ה אין לשין את] אין לשין עיסה של מצות ביין ושמן ודבש מפני שקרובה וממהרת להחמיץ ואין אדם יכול לשומרה, ולמאן דאמר מי פירות אין מחמיצין לא קשיא הך, דאיהו אין חייבין על חימוצו כרת קאמר ולא הוי חמץ גמור אבל חמץ נוקשה הוי, עכ"ל. ושיטה זו היא היותר נכונה אצלי דהא אמרינן בפרק כל המנחות [מנחות נז, א] אשר תקריבו לרבות מנחת נסכים לחימוץ, ופרכינן מנחת נסכים מי פירות הן ואין מחמיצים, ומשני אמר ריש לקיש מנחת נסכים מגבלה במים והיא כשירה. ובלא גיבול מים הא איצטריך קרא לפסול חמץ נוקשה לריש לקיש גופיה לא קשיא ליה לרש"י, דלפי מה שכתבתי בסוף סימן תמ"ז בשם התוספות [פסחים ו, ב ד"ה משש] והר"ן [שם ג, א ד"ה המקדש; יג, א ד"ה הרי] דחמץ נוקשה לא אסיר אלא מדרבנן וכי איצטריך קרא למעוטי נוקשה דהוי מדרבנן: והא דאמרינן בריש כל המנחות [מנחות נג, ב] תנו רבנן אין מחמיצין בתפוחים, משום רבי חנינא בן גמליאל אמרו מחמיצין, והא דתניא תפוח שריסקו ונתנו בתוך העיסה וחימצה הרי זו אסורה, אפילו תימא רבנן נהי דחמץ גמור לא הוי חמץ נוקשה מיהא הוי, ההיא מתוקמא כשהעיסה בלא מים ורבי חנינא בן גמליאל סבירא ליה דאף מי פירות לחודייהו מחמיצים, ותנא קמא סבירא ליה דלא אסיר אלא מדרבנן ולפיכך אין מחמיצין בהם. אי נמי אפשר דסבירא ליה לרש"י דתרי חמץ נוקשה הוי, ומי פירות לחודייהו לכולי עלמא לא הוי חימוץ אלא מדרבנן, ומי פירות עם מים הוו חמץ נוקשה מן התורה, והיינו כדעת תנא קמא דאין מחמיצין בתפוחים אעפ"י שהעיסה נילושה במים לפי דלא הוי חמץ גמור, ורבי חנינא בן גמליאל סבירא ליה דמי פירות עם מים הוי חמץ גמור מן התורה ולפיכך מחמיצין בהם, נמצא דריש לקיש נקט אין חייבין על חימוצה כרת לאשמועינן דאיכא חימוץ מדרבנן, ותנא קמא ורבן גמליאל וחכמים דאידך ברייתא דכולהו סבירא להו דמי פירות לחודייהו הוו חמץ נוקשה וכאביי דלקמן [פסחים מ, א], וכן בירושלמי דסוף פרק כל שעה משמע דאיכא הרבה אמוראים דסבירא להו הכי, ומדמייתי להו אהך ברייתא דאין לשין, משמע דהברייתא נמי במי פירות לחודייהו מיירי, ואנן לא קיימא לן ככל הני תנאי ואמוראי אלא כרבי עקיבא ורבי יהושע בן לוי [שם לו, א] דקאמר לבניה מכאן ואילך לושו לי בחלבא, דמשמע בכל גוונא אפילו בשהייה כל היום, משום דרבא דהוא בתרא סבירא ליה לקמן [שם מ, א] דמי פירות אין מחמיצין, וכן דבי ר' שילא [שם לט, ב] סבירא להו דותיקא שרי ואוקימנא במישחא ומלחא: והטור שכתב דלרש"י אפילו במי פירות לבדן אסור ללוש, והכי משמע מדברי הר"ן [שם י, א ד"ה עיסה] וכן כתב הר"ן בבירור בתשובה בסימן (ס"ב) [נט] דחשש לסברת דרש"י ליתא לענ"ד, אלא דהטור סבירא ליה דכיון דהברייתא דאין לשין פירושו בלא מים, מעתה לשיטת הרא"ש אביו [שם פ"ב סימן יג] דפסק כחכמים ודלא כהרי"ף [שם י, א] דפסק כרבי עקיבא משם למד דלדעת רש"י אסור ללוש בהם לפי שממהרים להחמיץ ואף לדעת חכמים אלא שיאפה מיד, ולי נראה דלענין דינא מודה רש"י וכדכתיבנא. ובהכי ניחא לי מה שכתבו המפרשים שבמי ביצים היה מסתפק רש"י אם מחמיצין, כלומר אם היה נכנס בכלל מי פירות שאין מחמיצין כלל, או דלמא היה צריך לשומרה כמו עיסה של מים לפי שהיה רואה שהעיסה היתה נעשית עבה, ושיטת הרי"ף ושאר המפרשים ז"ל דמתניתין דאין לשין בשמן על ידי מים היא שנויה, דהא קיטוף שמן על ידי מים הוא שלשין העיסה ואחר כך מקטפין, ותנא קמא מאי דאסר בלישה שרי בקיטוף. וכתב הרי"ף [שם ע"ב] וכיון דחזינן דרבי יהושע בן לוי דהוא בתרא עבד עובדא כרבי עקיבא, שמע מינה דהלכתא כותיה, ומשמע דעובדא דרבי יהושע בן לוי היה על ידי מים לפי שאין דרך ללוש עיסה כולה בדובשא אלא על ידי תערובת מים: והרא"ש [שם] כתב על דברי הרי"ף והשתא לדבריו אפילו מי פירות בתערובת מים אין מחמיצין, וקשה לדבריו מדאמרינן לקמן [לט, ב] ותיקא במיא ומלחא אסיר, אלמא מוכח בהדיא דמי פירות עם מים מחמיצין, וכן מוכח ההיא דמנחת נסכים דפרק כל המנחות, הילכך נראה לי כרבואתא דפסקי כחכמים דאסרי בין בלישה בין בקיטוף, ועובדא דרבי יהושוע בן לוי איירי בלא מים, ע"כ. ודרכו נסתרה מעיני שהרי לא עלה על דעת הרי"ף שמי פירות עם מים שאין מחמיצין, אלא דהוו כעיסה הנילושה במים ואינן מחמיצין בשימור, ולאפוקי מרבן גמליאל וחכמים דסבירא להו דממהרין להחמיץ, אמר רבי עקיבא שלש להם עיסה לרבי אליעזר ולרבי יהושע ולא אמרו לי דבר, אלמא שאינה ממהרת להחמיץ אלא הויא כשאר עיסה הנילושה במים לחודייהו, ולפיכך אסרו ותיקא דמיא ומלחא משום דאדמבשל ליה מחמע, וניחא נמי ההיא דפרק כל המנחות דמי פירות עם מים מחמיצים. ומהתימה היותר גדולה שהרא"ש גופיה בריש פרק אלו עוברין [פסחים פרק ג] אהא דכתב הרי"ף [שם יג, א] דהא דתנן [שם מב, א] שכר המדי וחומץ האדומי בדאית ביה מיא עסקינן, אבל לית ביה מיא לא דקיימא לן מי פירות אינן מחמיצין, כתב הוא ז"ל ומה שפסק רב אלפס לעיל כרבי עקיבא דמי פירות אינן מחמיצין אפילו על ידי מים, היינו לענין לישת העיסה דאינה ממהרת להחמיץ ויכול לשומרה מחימוץ כמו שאר עיסה כו', וזה סותר למה שהבין בכאן, ובאמת שדבריו הללו קשים להולמם. גם בההיא דותיקא כתב הרי"ף [שם יב, א] דכיון דלית ביה מיא אלא משחא מי פירות הוא ומי פירות אין מחמיצין, מוכח מדבריו דאי אית ביה מיא ומשחא מחמיץ. וגם בזה נדחק הרא"ש [שם פ"ב סימן כג] לפי מה שהבין בדברי הרי"ף וכתב דהכי קאמר דכיון דלית ביה מים לחוד אלא משחא עם המים אין מחמיצין, ודחוק הוא, ובודאי שלא דק הרא"ש בזה והעיקר כמו שכתב [הרא"ש] בריש פרק אלו עוברין, וברור הוא: ומעתה אבוא לדברי המחבר: מה שכתב שמי פירות בלא מים אין מחמיצין כלל. זה מוסכם לכולי עלמא ואף לדעת רש"י וכמו שכתבתי לעיל דבודאי לא פליג רש"י אכללא דמאביי ורבא ואילך הלכתא כבתראי, ואעפ"י שהראב"ד בהשגות ריש פרק ה' [מהלכות חמץ ומצה הלכה ב] כתב דמי פירות בלא מים הוו חמץ נוקשה, לאו למימרא דהכי סבירא ליה להרב ז"ל, שהרי הרשב"א ז"ל בתשובה [חלק א] בסימן של"ג כתב בבירור בשמו הפך זה ושהראב"ד מן המתירין, אלא כיון הראב"ד על דעת רש"י וכמו שכתב בתחילת השגתו אין דבר זה פשוט ולא הכל מודים בו, וכבר כתבתי שאין דעתי כן להלכה. ואעפ"י שמצינו להסמ"ג [לאוין עט] שרבי יצחק בר שמואל כתב בתשובה אחת שירא להקל מפני שהירושלמי [פסחים פרק ב הלכה ז] מחמיר, אנו אין לנו אלא כש"ס דילן. וכן מבואר בתשובות הרשב"א [שם] סימן ד' דמי פירות אין מחמיצין כלל וכן יש לנהוג היתר בדבר בפשיטות. ושוב הגיעו לידי תשובות הראנ"ח ח"ב נקראים בשם מים עמוקים ובסימן ע"ד האריך הרבה לפלפל בעניינים אלו ודקדק בלשון הרא"ש מה שדקדקתי, ועוד האריך והעלה לחוש לסברת רש"י, ובמקומי אני עומד להתיר ככחי אז כחי עתה ואין בדבר שום פקפוק: ומה שכתב אבל אין יוצא בה ידי חובתו. הרמב"ם כתב בפרק ו' [מהלכות חמץ ומצה הלכה ה] מצה שלשה במי פירות יוצא בה ידי חובתו בפסח, אבל אין לשין ביין או בשמן או דבש או חלב ואם לש ואכל לא יצא ידי חובתו. וכתב המגיד משנה [שם] שראה מי שכתב שאינו יוצא במצה הנילושה במי פירות בלבד אלא עם תערובת מים לפי שאנו צריכין שימור מחמץ וכל שאינו מחמץ אין יוצאין בו ידי מצה, וכבר נתבאר [שם פ"ה הלכה ב] שמי פירות לבד אין מחמיצין, ע"כ. ובב"י [ד"ה ומ"ש ואם לש] העתיק לשון המגיד משנה משובש ונשתבשו רבים בקושיות ותירוצין ללא צורך, ואני אומר דבודאי מהא דאמרינן בפרק כל שעה [לה, א] אחמשה מינין שאדם יוצא ידי חובתו בפסח אמר קרא [דברים טז, ג] לא תאכל עליו חמץ שבעת ימים תאכל עליו מצות, דברים הבאים לידי חימוץ אדם יוצא בהן ידי חובתו כו', ליכא ראיה כל כך, דדילמא אמינין שאינם יכולים לבא לידי חימוץ בשום צד קפיד רחמנא, לאפוקי עיסה שנילושה במי פירות דאע"ג דהשתא אינה ראויה לחימוץ, מכל מקום הרי היתה ראויה לחימוץ אם היה לשה במים והראוי לבילה כו'. ומכל מקום הדין הוא ברור אצלי שכוונת הרמב"ם כשכתב מצה שלשה במי פירות יוצא בה ידי חובתו בפסח, היינו על ידי תערובת מים, דהא קרא כתיב [שמות יב, יז] ושמרתם את המצות דבעי שימור, ורבא סבירא ליה בפרק כל שעה [מ, א] דמצוה ללתות, ואף על גב דאקשינן עליה היינו משום דמצינן לקיומי קרא מלישה ואילך, אבל אם לש העיסה במי פירות לחודייהו אם איתא דיוצא בה אמאי בעי נטירה, ודוחק לומר דקרא נחית להכי שישמרנה שלא יפול עליה מים ותחמיץ, וגם אין לומר דקרא מיירי דוקא במי שלש המצות במים. ושוב מצאתיה בירושלמי דפרק כל שעה [הלכה ד] דגרסינן התם יכול יצא ידי חובתו ברביכה, תלמוד לומר ושמרתם את המצות מצה שצריכה שימור יצאת זו שאינה צריכה שימור: ואם תאמר לדעת רש"י [מובא בריש הסימן] שפירש ההיא דאין לשין בלא מים, ומפיק התם רבי עקיבא מלחם עוני עיסה שנילושה ביין ושמן ודבש דהיינו בלא מים, ואמאי איצטריך קרא להכי תיפוק ליה מקרא דושמרתם, דהא סבירא ליה לרבי עקיבא דמי פירות אין מחמיצין כלל וכמו שכתבתי לעיל לפי שיטת רש"י, י"ל דאין הכי נמי דהוה מצי למימר הכי אלא דאפקיה מהכא לאשמועינן דאף במים דאיכא שימור לא נפיק ביה, דקרא כתיב לחם עוני, ועיין במה שכתבתי לקמן בסימן תע"א סעיף ב', ומיהו דין זה עולה לדעת הרמב"ם דסבירא ליה [חמץ ומצה ה, ב] דמי פירות עם מים מחמיצין, ומשמע דהוי חמץ גמור מן התורה ולפיכך יוצא בו ידי חובתו, אבל לדעת התוספות [שם לה, ב ד"ה ומי] שכתבו דמי פירות עם מים הוי חמץ נוקשה וכן דעת הטור ורבים מהמפרשים, ואינהו סבירא להו דחמץ נוקשה לא אסיר אלא מדרבנן וכמו שכתבתי בסוף סימן תמ"ז, מעתה אין קיום לדין הרמב"ם לדעתם שאעפ"י שלש מי פירות עם מים לא בעי שימור מן התורה ואינו יוצא בו ידי חובה, ומכל מקום מתוך הירושלמי שמענו מדלא ממעט אלא רביכה דמי פירות עם מים הוו חמץ מן התורה וכדמשמע לדעת הרי"ף והרמב"ם וכן עיקר: אלא שעכ"פ צריך לראות אם דינו של הרב [הרמב"ם לעיל] ז"ל קיים במה שסבור דלא מקרי מצה עשירה אלא במצה הנילושה ביין ושמן ודבש וחלב אבל לא בשאר מי פירות, והוא הדין לדבריו במצה הנילושה במי ביצים, וזה מנין לו, דאי משום דמימרת ריש לקיש [שם לה, א] ודברי רבי עקיבא [שם לו, א] לא הוזכרו אלא יין שמן ודבש אלמא הני בדוקא, על כרחך לא מצית אמרת הכי שהרי חלב לא הוזכר בדבריהם, ואף על פי כן פסק הרב ז"ל דמקרי מצה עשירה בחלב ומאי שייר דהאי  שייר, וכי היכי דחזינן דחלב אעפ"י שלא הוזכר בברייתא נכלל בכלל מי פירות, מינה שמעינן לשאר המשקים שכולם גם כן נכללים בכלל מי פירות, והרי בתוספתא [שם פ"ג הלכה ה] ובירושלמי [שם פ"ב הלכה ז] לא הוזכרו אלא משקין סתמא, ובדברי רבי עקיבא קאמר בירושלמי [שם] לשתי מצתן במשקין. וגרסינן תו בירושלמי [שם הלכה ד] אותו כזית שאדם יוצא בו ידי חובתו בפסח צריך שלא יהא בו משקין. וגרסינן תו התם יכול יצא בו ידי חובתו ברביכה תלמוד לומר ושמרתם את המצות כו', ופרכינן דהא תני יוצאין במצה מתובלת, כלומר דקסלקא דעתא דהוי מתובלת משקין בלא מים וקתני דיוצאין בה אעפ"י שאינה צריכה שימור, ומשני מתובלת שומשמין מתובלת אגוזים. והשתא אמאי איצטריך לנדויי ממאי דקסלקא דעתא ולשני ליה דלעולם מתובלת משקין, והיינו שאר משקין חוץ מד' מינים שהזכיר הרב ז"ל ולשה עם מים, דהשתא שפיר יוצאין בה משום דהוי לחם עוני ומצה שצריכה שימור, אלא ודאי ליתא להך דינא. וכן מבואר בדברי ריא"ז [שלטי הגבורים שם סוף י, א] דגם בשאר משקין הויא מצה עשירה וכן דעת כל הפוסקים והכי נקטינן: 
סעיף ב 
ואם לש בהם יאפה מיד. ואם תאמר והא אמרינן בסוף פרק כל שעה [שם מ, ב] אמתניתין דאין נותנים קמח לתוך החרוסת או לתוך החרדל ואם נתן יאכל מיד ורבי מאיר אוסר, אמר רב כהנא מחלוקת לתוך חרדל אבל לתוך חרוסת דברי הכל ישרף מיד, וכן פסק המחבר בסימן תס"ד, ויראה דהיינו טעמא דבחרוסת אית ביה מים וחומץ והוה ליה מי פירות עם מים ולפיכך ישרף מיד, מה שאין כן בחרדל דלא הוי אלא קמח עם מים וליכא מי פירות ולפיכך יאכל מיד. י"ל דשאני הכא כיון דבר אפייה הוא כל שאופהו מיד מעתה אין לחוש עוד לחימוץ ולפיכך שרינן ליה שיאפהו מיד, אבל בחרוסת שעשוי לטיבול כיון דהוי מי פירות עם מים הרי ממהר להחמיץ ולפיכך אינו מותר שיאכלנו מיד שהרי על כרחו משתהא בו באכילתו וי"ל שהחמיץ כבר. ומהכא שמעינן קצת ראיה הפך דעת הרי"ף [הובא לעיל אות א ד"ה והטור] והרמב"ם [הובא שם ד"ה ומה שכתב אבל] שסבורים דמי פירות עם מים אינם ממהרים להחמיץ אלא הוו כשאר עיסה הנילושה במים, דאם כן למה בחרוסת לא נתיר לו לאכול מיד דומיא דחרדל כיון שאינו ממהר להחמיץ, ויש לדחות בזה דהטעם שאנו מתירים בחרדל הוא כמו שכתב רש"י [שם ד"ה מחלוקת] לפי שהוא חזק ואינו מניחו מהר להחמיץ, ומעתה בחרוסת אעפ"י שאינו ממהר להחמיץ ישרף מיד משום דאיכא למיחש שבאותו שהות שמתעכב לטבל בו יחמיץ, וכההיא דאמרינן בפרק כל שעה [לט, ב] דאדמבשל ליה מחמע, מוכח בהדיא בפרק כל שעה במתניתין דחלות תודה ורקיקי נזיר [לה, א] דמעט שמן בעיסה מרובה לחם עוני מקרי ויוצא בו ידי חובה: אין חילוק בין נתערבו כאחד מים ומי פירות, או נתערבו מי פירות תחילה עד שנתפחה העיסה מחמתן ואחר כך נתערב בהם מים. הר"ן בתשובה סימן (ס"ד) [נט] [אות ג]: 
סעיף ג 
כדי להתיר נצוק. פירוש כלי של יין כשר שהוריקו ממנו לכלי שיש בו יין נסך הנשאר בכלי כשר אסור משום ניצוק שמחבר היינות, ואם יש בו מים מסלקין את מינו כמו שאינו, והשאר שאינו מינו דהיינו מים רבו עליו ומבטלו: ומה שכתב ואעפ"י כן אין לחוש להם. כתב הרא"ם בביאורו על הסמ"ג [לאוין עט] דר"י שתירץ בפרק כל שעה דף ל"ה [ע"ב תוספות ד"ה ומי] קושיית חומץ האדומי דהוי מי פירות ואינם מחמיצין, ותירץ דהשעורין שרו אותם במים קודם שהשליכום ביין ולא תירץ דאי אפשר לטיפת יין בלא מים שמא לא סבירא ליה הכי, ע"כ. הם דברי תימא שהרי במה שהקשו התוספות מבואר דלא מצית לתרוצי הכי, וכמו שכתב ואפילו אם משימים מים עמהם אכתי לא הוי אלא חמץ נוקשה, כלומר ובריש פרק אלו עוברין [שם מג, א] קרי ליה לחומץ האדומי חמץ דגן גמור על ידי תערובת, וצ"ע: ומה שכתב הואיל וכבר נתבטלו המים כו'. פירוש כיון שנתנו המים בעודו תירוש שלא היה עדיין יין וכל שהיין תוסס נתבשל ונעשה יין, הופג טעמן של מים ונשתנו להיות יין כדרך שנשתנה התירוש ונהפך ליין. וכן כתב בספר כנסת הגדולה [הגב"י] וגם בתשובות מהרי"ט בתשובות השייכות (לח"א) [לחלק ב] סימן ב' כתב והאי שנתבטלו דקאמר לאו שנתבטלו מתורת מים מפני מעוטן, אלא מפני שנתיישנו עם התירוש ונשתנו מברייתן ונעשה הכל יין. אבל ביין אחר שנעשה יין ושאר מי פירות צריך ליזהר שלא יתערב בהן שום מים בעולם, שאם נתערבה בהן מים כל שהו הרי אלו מחמיצין וכמו שאכתוב לקמן בסימן תס"ז סוף סעיף ט"ו בסיעתא דשמיא: כתוב בספר בדק הבית ובתשובות המבי"ט חלק א' [סימן רנב] בשם הרשב"ץ [מאמר חמץ לד, ב] דיין צימוקים הוא כיין של ענבים לענין מי פירות שאין מחמיצין, כי המים ששרו בהם הצימוקים נשתנו מברייתן אחר שנשרו בהם הצימוקים כמים של גשמים שנשתנו בתוך הענבים. וכתב (המבי"ט) [המהרי"ט] בתשובות השייכות (לח"א) [לחלק ב] סימן ב' דכל שכן לדבש שעושין מן הצמוקים ששורין אותם במים וסוחטין אותם ומבשלים אותם שיש לו דין מי פירות, לפי שהמים שבו נשתנו על ידי האור שינוי רב טפי משינוי שעל ידי היין, ועיין בסימן תס"ו סוף סעיף ה' [בפרי חדש]: 
סעיף ד 
מי ביצים כו'. רש"י [תשובות סימן קיב] היה מסתפק אם מחמיצין כמים, והמרדכי [שם רמז תקפט] הביא בשם כמה רבנים שאוסרים, אבל בב"י [ד"ה ומ"ש ומי ביצים] כתב שפשט המנהג להתיר: שכר שמוציאין מיין וכיוצא, דבר ברור הוא שיש לו דין מי פירות במכל שכן מדין יין צימוקים דלעיל, אבל שכר שמוציאים מצמוקים וגרוגרות שרויים במים יש לדון בו להקל ולהחמיר, ועיין במה שכתבתי בסימן תמ"ז סעיף ג' [ד"ה מי] בשם הריב"ש [סימן רנה] דמים שרופים לא הוו זיעה לפי שכל זיעה היוצאת מן המשקים חמין הרי הוא כמשקין עצמן, וכיון דכן נראה לכאורה דלא דמי ליין צימוקים שכבר נתבטל ממים ונעשה יין ולפיכך אינו מחמיץ, מה שאין כן הכא שהמים ששרויים בם הצימוקים והגרוגרות משמע שעדין לא נתבטלו ולפי זה השכר הרי הוא כמים עצמם, ויש לדון להקל לפי שפנים חדשות באו לכאן ודמי ליין צימוקים שנשתנה מברייתו, ולמעשה יש להחמיר: אם חלב מחמיץ עיין לקמן סימן תס"ו סעיף ה' [בהגה] ושם [ד"ה ומ"ש ודם] יתבאר: דע שאם נתבטלו המי פירות שוב אין לחוש אם ילושו אחר כך במים, כדמוכח מתשובות הרשב"א [חלק א] סימן תפ"ח ומתשובות [המיוחסות] לרמב"ן סימן ק"ן למאי דהוה סבירא ליה מתחילה דרוק העכבר אינה כרוק האדם נראה להרשב"א פשוט דמותר דאע"ג דבתר הכי לש עיסה במים, ודלא כהגהות מימוניות פרק ה' [מהלכות חמץ ומצה הלכה ח אות ח] בשם סמ"ק [בהגהות סימן ריט אות ב] ומייתי לה הב"י סימן תנ"ג דף ש"י ע"ב ד"ה כתב ה"ר פרץ כו'): 
סעיף ה 
טוב לעשותה פחות מכשיעור עישרון. פירוש, מיירי בשלש העיסה במי פירות שאינן משבעה משקים שסימנם י"ד שח"ט ד"ם, וכיון שלא הוכשרה לקבל טומאה החלה היא טהורה ולפיכך אינה יכול לשורפה, וגם לאוכלה אינו יכול שהרי כולנו טמאים, ולהאכילה לכהן קטן כבר כתב ההגה בסוף סימן תנ"ז שאין מאכלין חלה בזמן הזה לשום כהן: 
סעיף ו 
ובלבד שלא נתערב בהם מים. ומיהו אף אם נתערב בהם מים אם החטה אינה מבוקעת הדבש והיין והחומץ מותר כדלקמן בסימן תס"ז סעיף ט', והכא במבוקעת מיירי, וכמו שאכתוב בארוכה בסימן תס"ז בסוף סעיף ט"ו בסיעתא דשמיא. ומיהו קשה טובא על הטור והמחבר ז"ל דמשמע מדבריהם שאם נתערב בהם מים אסורים הדבש והיין והחומץ, ואמאי, והלא כיון דצוננים הם אין החטה נותנת בהם טעם וכדלקמן בסימן (תס"ד) [תסז] סעיף י"ב, וי"ל דלקמן מיירי בשידוע שלא נשרה החטה מעת לעת, אבל הכא דלא ידעינן אימת נפלה, מספיקא כל שיש בדבש מים אסרינן ליה מחמת ספק כבוש דהרי הוא כמבושל, וכדין מליגת תרנגולת דסימן תס"ז סעיף י"ב דאסרינן ליה אף על גב דאיכא למימר שאחר  כך נפלה לשם. אי נמי הכא מיירי כשהרתיחו הדבש על האור ולפיכך כל שנתערב בו מים אסור: 
סעיף ז 
יש לברר המלח קודם פסח כו'. כן דעת הר"ן [פסחים יב, א ד"ה ותיקא] והגהות מיימוניות [שם פ"ה אות ה], אבל הטור סבירא ליה דמי מלח הוי בכלל מי פירות. וכי תימא אם כן בסוף סימן תנ"ה [רא, א] שכתב שאין טעם ברור לאסור ליתן מלח בפת, ואמאי, והא הוה ליה מי פירות עם מים שממהרין להחמיץ, י"ל דכיון שהוי דבר מועט לא הוי מילתא ברירא כל כך לאסור. והרא"ש משמע דהכי סבירא ליה, שהרי בפרק כל שעה [סימן יג] אההיא שהבין מדברי הרי"ף [שם י, ב] דמי פירות עם מים שאין מחמיצין כלל, כתב שקשה לדבריו מההיא דלקמן [שם לט, ב] דאמרינן ותיקא במיא ומילחא אסיר במשחא ומילחא שרי, אלמא מוכח בהדיא דמי פירות עם המים מחמיצין, עכ"ל. הנה לך בהדיא דלותיקא דמיא ומילחא קרי ליה מי פירות עם מים, אלמא דמילחא הוי מי פירות, אלא דקשה טובא ממה שכתב הוא עצמו גבי ותיקא [שם סימן כג] דלשיטת הרי"ף על כרחך הכי קאמר דותיקא דמשחא ומילחא אית ביה מיא נמי ואעפ"י כן שריא משום דמי פירות עם מיא אין מחמיצין, וקשה דאם כן ותיקא דמיא ומילחא דאסירא, אמאי, הא הוה ליה מי פירות עם מים שאין מחמיצין לפי שיטת הרא"ש דמילחא הוי מי פירות. ואעפ"י שקושיה זו הקשה לו הרא"ש לעיל, מכל מקום איך אפשר שהרי"ף יחלק בין ותיקא לותיקא ויאמר דותיקא דמשחא ומלחא שריא אף במיא, וותיקא דמיא ומילחא אסירן, והרי היא דכוותא דהויא מי פירות עם מים, אלא על כרחך לומר לפי מה שהבין הרא"ש שבדברי הרי"ף שסבירא ליה להרי"ף דמילחא הוי תולדה דמים ולפיכך ותיקא דמשחא ומילחא שריא לפי שמי פירות עם מים אין מחמיצין, מה שאין כן ותיקא דמיא ומילחא דליכא מי פירות ולפיכך אסירא, ומעתה תקשי ליה להרא"ש דאיך הכריח לעיל מותיקא דמיא ומילחא הפך דעת הרי"ף דמוכח בהדיא דמי פירות עם מים מחמיצין, והרי על כרחך לפי מה שכתב הרא"ש עצמו לדעת הרי"ף סבירא ליה להרי"ף דמילחא לא הוי מי פירות וכדכתיבנא, ומכל מקום מחוורתא דמילתא דהרא"ש לא נתכוון בכאן כלל בכוונת הרי"ף, וכבר נתבארו הדברים בסעיף א', יע"ש. ומכל מקום נמצינו למדים שנראה שדעת הרא"ש גם כן כדעת הטור בנו דמילחא הוי מי פירות, וכן בפרק כל שעה דמייתי התם [הרא"ש, סימן כג] דיש מביאין ראייה דמלח אינו גורם חימוץ מותיקא דמילחא ומשחא דשריא, ודחה דלאו ראיה היא דמלח ממהר חימוץ כשנילושה במים, אבל אי נילושה במי פירות המלח לבדו אינו גורם החימוץ, ע"כ. ומשמע דהיינו טעמא שאינו גורם משום דהוי מי פירות, ומצאתי להרמב"ם בפרק עשירי מהלכות טומאת אוכלין [הלכה ב] שכתב דמלח לא הוי תולדת המים אלא הוי כמי פירות שאינן מכשירין, והוציאו מהתוספתא [מכשירין פ"ג הלכה ח], והכי נקטינן בפשיטות ודלא כפסק המחבר ז"ל. ומתוך מה שכתבתי יתבאר לך שמה שכתב המחבר לעיל בסימן ק"ס סעיף י"ב שיש מי שאומר שאין נטילת מים ראשונים אלא במים בלבד, דליתא מדין מלח שנתבאר שם שנוטלין ממנו לידים והוא הדין לשאר מי פירות, יע"ש: 


פרי חדש אורח חיים סימן תסג 
========================== 
סעיף ב 
ותיקא כו'. עיין מה שכתבתי בסימן תס"ב סעיף א' וסעיף ז': לקטף ולהטפיח מעט פני העוגה במים כדי להדביקה בתנור מותר, הרשב"א בתשובה [חלק א] סימן קכ"ד: ומה שכתב ולדידן שנוהגין להחמיר. לעיל בריש סימן תס"ב נתבאר דאין לחוש למי פירות לחודייהו, יע"ש: 
סעיף ג 
. שמא לא נקלה באור יפה. ודין קמח קלי כבר נתבאר בסימן תס"א סעיף ב' [ד"ה כתב הרמב"ם], יע"ש: ומה שכתב [בהגה] פירוש שנותנין קמח לתוך המאכל להקפות. איברא שכן פירש רש"י [פסחים מ, ב ד"ה מוללן], אבל המחבר שהעתיק לשון הרמב"ם ר"ל שדרכן היה למלול הקדירות חדשות לבשל בה קמח ומים וחומץ כדי לחסמה וכיוצא, וזה אסור לעשותו בפסח. וכן הר"ן [שם יב, א ד"ה לא] כתב לא למחי איניש דרכן היה בקדרה ישנה לבשל בה קמח במים כדי לשאוב הזוהמא, וגם פירוש זה לא הוי כרש"י ודוק: ומה שכתב אלא מצה אפויה. והוא הדין קמח של עדשים וכיוצא שאינו מחמיץ. ומהכא שמעינן שמותר לעשות פנאדי"ס ממצה אפוייה ולא חיישינן למראית העין ואפילו באתרא דשכיחי עבדי דמזלזלין במצות, וכמו שפסק בב"י [סוף הסימן] וכן פסק הב"ח [סוף הסימן] דלא כהטור ופיסקי התוספות דפרק כל שעה [אות קט]. וכבר כתבתי בסימן תס"א סעיף ב' [ד"ה עוד] בסייעתא דשמיא, יע"ש: 


פרי חדש אורח חיים סימן תסד 
========================== 
סעיף א 
כיון שאינן חדין כמו חרדל ודאי החמיץ. משמע שהטעם שהחרדל מותר לאוכלו הוא לפי שהוא חד ואינו ממהר להחמיץ, וכן כתבו רש"י [פסחים מ, ב ד"ה מחלוקת] והר"ן [שם יב, ב ד"ה גמ' מחלוקת] שלפי שהחרדל חזק אין מניחה מהר להחמיץ. ולכאורה קשה ממה שכתוב בסוף סימן תנ"ה שאין ליתן תבלין במצה לפי שהוא חד ומחמם העיסה, משמע שאדרבה החד ממהר להחמיץ והחרדל (חם) [חד] ביותר. ואפשר דהחרדל הוי מרובה ולפיכך אעפ"י שיש לו רעותא שהוא (חם) [חד] ומחמם העיסה, מכל מקום הוא חזק ואינו מניחו להחמיץ מהר, מה שאין כן בתבלין שהם דבר מועט ומחממים העיסה ואעפ"י שהם חדים אין בהם כח לעכב העיסה שלא תחמיץ מחמת מיעוטן, ועדיין צריך יישוב, ועיין במה שכתבתי בסימן תס"ב סעיף ב', יע"ש. אי נמי י"ל דשלשה מיני חדים הם אחד שאינו חד כל כך ובדיעבד מותר, וכן נמי שהוא חד ביותר מחמת חוזקו מטרידו ואינו מתחמץ מיד, והפלפלין אף בדיעבד אסירי. וצ"ל שהפלפלין אינם חדים שאינו חד כמו חרדל, ועיין במה שכתבתי בסימן תס"ב [שם], יע"ש: ומה שכתב וצריך לשרפו כו'. עיין בסימן תמ"ה ובריש סימן תמ"ו: ומה שכתב [בהגה] והמנהג שלא לאכול חרדל כו'. עיין בריש סימן תנ"ג במה שכתבתי שם בסייעתא דשמיא: 


פרי חדש אורח חיים סימן תסה 
========================== 
סעיף א 
ולא חולטין. בסוף פרק כל שעה [פסחים לט, ב] תנן אין שורין את המורסן לתרנגולים אבל חולטים, וכתב הרמב"ם בפרק ה' [מהלכות חמץ ומצה הלכה יז] שנהגו רוב העולם שלא לחלוט גזירה שמא לא ירתיח המים יפה. ומשמע דדוקא בחליטה אסור אבל קמח קלוי לתרנגולים וכיוצא שפיר דמי ולא חיישינן שמא לא קלהו יפה. ואפשר דמכאן יצא לו להרב ז"ל מה שכתב [שם הלכה ג] שמבשלין את הפת ואת הקמח הקלוי מה שאין כן באבישונא [שם הלכה ה], וכבר כתבתי בסימן תס"א סעיף ב' [ד"ה כתב הרמב"ם] שלא לסמוך על הרב ז"ל בדין קמח קלוי, יע"ש: כתב הרמב"ם בפרק ה' [שם הלכה יח] שמותר ללוש לתרנגולים והוא עומד עליהם עד שלא ישהה לפניהם כדי הילוך מיל. ואעפ"י שדעת הרב ז"ל כדעת הגאונים שאין להניח העיסה בלא עסק אפילו רגע אחד וכמו שכתבתי בסימן תנ"ט סעיף ב' [ד"ה לא], כבר כתב בספר ב"ח דלישת העיסה לתרנגולין כדיעבד דיינינן ליה ולפיכך התירו לעמוד עליהן עד שישהה שיעור מיל וק"ל. והמגיד משנה [שם] כתב שנהגו להחמיר: 
סעיף ב 
[אין האשה שפה מורסן]. תנן בפרק כל שעה [שם] האשה לא תשרה את המורסן שתוליך בידה למרחץ אבל שפה היא בבשרה יבש. וכתב רש"י [שם ד"ה אבל שפה היא] אעפ"י שמים טופחין על בשרה, ע"כ. כלומר וקמשמע לן דכיון דהוו מים מועטים אינן מחמיצין, דומיא מה שכתב המגיד משנה בפרק ה' [שם הלכה ז] בשם יש מפרשים שהלתיתא הם מים מועטים שאינה באים לידי חימוץ. אבל מה שכתב הרא"ש [שם פ"ב סימן כא] דמי זיעה קאמר רש"י הוא דחוק הרבה בלשון רש"י וגם אינו מחוור, דאם כן מאי קמשמע לן מתניתין דשפה בבשרה יבש, פשיטא, והרי הר"ן [שם יא, ה ד"ה מתני' אין] והמגיד משנה [שם הלכה יט] העתיקו לשון רש"י ומדלא פירשו משמע ודאי דמים ממש קאמר רש"י וכדכתיבנא. ואעפ"י שהמגיד משנה [שם הלכה ז] כתב גבי לתיתא הפך דעת היש מפרשים ושדעת הרמב"ם [שם] עיקר שצריך לטחון אותם מיד לפי שאם שהו ודאי מחמיצין הם, היינו משום דמשמע ליה דלתיתא סתם לא הוו מים פורתא ויש בהם כדי להחמיץ, אבל מעט מים שנשארין על הבשר אחר שנשתטפה אינן מחמיצין ולפיכך שפה על בשרה, נראה לי. והאידנא אין הנשים בקיאות בזה ולפיכך פסק המחבר לאיסור: 
סעיף ג 
יש מי שאומר שהאווז אסור. כן כתב הרא"ש בפרק כל שעה [סימן כ] והטור בסימן זה בשם אבי העזרי [סימן תעד] שאסרו כל האווז משום דאית ביה בעוריה פרצי פרצי ואיתא בפרק כל הבשר [חולין קיב, א] ואי אית ביה פילי כוליה אסור. ולכאורה יראה דהרא"ש והטור אזלי לטעמייהו דסבירא להו [רא"ש שם פ"ח סימן לג, טור יו"ד סימן צא] דאי אית ביה פילי אפילו חי כולו אסור וכמו שכתוב ביו"ד סימן צ"א [סעיף ז בהגה], אבל לדעת הראב"ד [תשובות ופסקים סימן עה] והרשב"א [תורת הבית בית ד שער א ג, ב] והר"ן [שם מא, ב ד"ה וחי וצלי] ופסק המחבר כמותן ביו"ד סוף סימן צ"א [שם] דאף בצלי צונן וכל שכן חי דאין צריך אלא הדחה בעלמא, הכא נמי כיון שמה ששפשפו את האווז היה בצונן אף אי אית ביה פילי סגי ליה בהדחה בעלמא. ומיהו אפשר דאף לדעת המחבר אסור לפי שעל ידי השיפשוף נבלע טעם המורסן באווז דומיא מה שכתב הב"ח בסימן תס"ו [רי, א ד"ה ומ"ש ולא] בחטה שנמצאה בעיסה דאעפ"י דצונן בצונן הוא, מכל מקום על ידי לישה מתמצי ויהיב טעם משהו בכולו, ע"כ. והכא נמי דכוותה ולפיכך יש להחמיר. ועוד דקשה לי עלה דההיא דיו"ד מהא דתנן בפרק בתרא דעכו"ם [עבודה זרה סה, ב] יין נסך שנפל על גבי ענבים ידיחם והם מותרות ואם היו מבוקעות אסורות, ואמרינן התם בגמרא דחטי אגב צירייהו כמבוקעות דמיין וזה אפילו בחטי דשרירן וכל שכן בבשר דרכיך. ולכך מסתבר לי דאפילו בשר חי אם יש לו בקעים לא סגי ליה בהדחה בעלמא שהרי נכנס גוף החלב בכולו ונאסר כולו. אלא דמכל מקום קשה על המחבר ז"ל בכאן דכיון דסבירא ליה דאפילו דאית ביה פילי כיון שהוא צונן סגי ליה בהדחה בעלמא, אם כן הכא אפילו נימא שעל ידי השיפשוף נכנס טעם המורסן באווז, הא על כרחך לא עדיף שפשוף מחום מליחה דסגי ליה בקליפה וכדלקמן בסימן תס"ז סעיף י"ד, ועיין במה שאכתוב שם [ד"ה כתב בספר] בסייעתא דשמיא: ומה שכתב [בהגה] ויתן טעם בעופות בשעת ההבהוב. עיין בסוף סימן תס"ז: 


פרי חדש אורח חיים סימן תסו 
========================== 
סעיף א 
[לא ילעוס אדם חטים וכו']. נשאלתי על אלו שיש להם כאב הראש תדיר ומניחים קילור של קמח עם מים וסמנים אחרים בצדעים להקל מעליהם הכאב אם מותרים לעשות כן בפסח, והשבתי פשיטא שיש לאסור לעשותו עם מים ואם עשאו והניחו על הצדעים עובר עליו בבל יראה ובל ימצא. ומה שכתב הרמב"ם בפרק ה' מהלכות יסודי התורה [הלכה ח] דשלא כדרך הנאתן כגון שעושין רטיה או מלוגמא מחמץ הרי זה מותר ואפילו שלא במקום סכנה, היינו לומר דלא קעבר אאיסור נהנה מחמץ בפסח שהרי אין זה דרך הנאתו דבהך דינא קעסיק הרב ז"ל בהנהו הלכות, אבל איסור בל יראה כבר ביארו במקומו בהלכות פסח ולא הוצרך לבאר בכאן שעובר עליו, דמה ענין שלא כדרך הנאתו לאיסור בל יראה ופשיטא שעובר עליו. ותדע דבירושלמי בפרק שמנה שרצים [שבת פרק יד הלכה ד] גרסינן הדא גומרתא סכנה ונותנין עליה חמץ בפסח, מכלל דהיכא דליכא סכנה אין ליתן עליה חמץ בפסח. וליכא למימר דהכא מיירי במלוגמא דאית בה חמץ פחות מכזית ובעינן דוקא כזית לעבור עליו וכדתנן בפרק קמא דביצה [ב, א], ולפיכך מתיר הרב ז"ל לגמרי לעשותה דהא ליכא איסור בל יראה בבציר מכזית, הא ליתא, שהרי כתבתי בסימן תמ"ב סעיף ז' [ד"ה ולענין] דאפשר דאע"ג דלא קעבר אבל יראה בבציר מכזית, אכתי אפשר דמחייב מן התורה לבעורי מידי דהוי אחצי שיעור דאסור מן התורה באכילה והוא הדין להשבתה, ומשום דאתקש אכילה להשבתה כדאיתא בריש פסחים [ה, א], דכיון דהוי חולה שאין בו סכנה אסור להתרפאות בהך מלוגמא כדאמרינן בפרק כל שעה [שם כה, א] אהא דקאמר רבי יוחנן בכל מתרפאין חוץ מעצי אשירה אי דליכא סכנה אפילו כל איסורין שבתורה לא, ואם כן איך מתיר הרב ז"ל לעשות מלוגמא ממנו כיון שחייב לבערו מן התורה: ואפילו תימא דחצי זית לא מחייב לבעורי אלא מדרבנן מאן לימא לן שמותר לעשות מלוגמא ממנו לחולה שאין בו סכנה, דאע"ג דגרסינן בפרק כל שעה [שם ע"ב] מר בר רב אשי אשכחיה לרבינא דהוה שייף לברתיה בגוהרקי דערלה ואמר ליה אימור דאמור רבנן בשעת הסכנה שלא בשעת הסכנה מי אמור, ואמר ליה מידי דרך הנאה קעבידנא, אלמא דשלא כדרך הנאתו אעפ"י שאסיר מדרבנן כדמשמע מלישנא דכל איסורים שבתורה אין לוקין עליהן אלא דרך הנאתן, מלקות הוא דליכא אבל איסורא מיהא איכא וכן כתבו התוספות בפרק קמא דעכו"ם [עבודה זרה] דף י"ב [ע"ב ד"ה אלא בוורד] וכן כתב הר"ן בפרק כל שעה [פסחים ו, ב ד"ה מר] ואעפ"י כן שרינן לחולה שאין בו סכנה, דילמא שאני התם דהוי שלא כדרך הנאתו אבל לענין חיוב ביעור שחייבו רבנן לבער פחות מכזית, כיון דלא שייך בזה לחלק בין דרך הנאה לשלא דרך הנאה אפשר שהעמידו דבריהם בחולה שאין בו סכנה ואסור לעשות מלוגמא ממנו אלא חייב לבערו, וכמו שכתב הר"ן בפרק כל שעה [שם ד"ה וראיתי] אהך עובדא דכתיבנא וז"ל, וראיתי מי שכתב דמהא שמעינן דמתרפאין בכל איסורי הנאות של דבריהם כגון חמץ שעבר עליו הפסח וכלאי הכרם בחוצה לארץ אפילו מחולה שאין בו סכנה, ומיהו לענין אכילה אין לנו דאפשר שעשאום כשל תורה שלא להתרפאת בהם שלא במקום סכנה, ואני אומר שאם באנו לחלוק אפשר שאין מתרפאין אף באיסורי הנאות של דבריהם בדרך הנאתם דדילמא קילי טפי איסורי תורה שלא כדרך הנאתן מאיסורין של דבריהם כדרך הנאתן, עכ"ל. ומעתה אפילו נימא דחצי זית לא מחייב לבעורי אלא מדרבנן, אכתי איכא למימר דאסור לעשות מלוגמא ממנו שהרי חייב לבערו מדרבנן וכסברת הר"ן: ואל תטעה במאי דאמרינן בפרק קמא דפסחים [ו, ב] דפירורין לא בעו ביטול, ולא מיבעיא לסברת ריא"ז בפרק אלו עוברין [שלטי הגבורים שם ריש יד, א] והכי משמע מדברי הר"ן בפרק קמא דפסחים בההיא דהבודק צריך שיבטל [ג, א ד"ה אמר] דסבירא להו דאף פירורין צריכים ביעור לכתחילה, אלא אף לדעת [תרומת הדשן] פסקים וכתבים בסימן (תס"ד) [קסד] דסבירא ליה דפירורין לא בעו ביעור אף לכתחילה אם רואה אותן וכן עיקר, אעפ"י כן התם היינו טעמא כדאמרינן התם משום דלא חשיבי, אבל חצי זית דחשיב כמו הכא בנידון דידן פשיטא דבעי ביטול וביעור. וליכא למימר נמי דמיירי הרב ז"ל במפסיד צורת החמץ וכתב הרב ז"ל בפרק ד' [מהלכות חמץ ומצה הלכה י] הקילור והרטיה שנתן לתוכן חמץ מותר לקיימן בפסח שהרי נפסדה צורת חמץ, דהרי משמע ודאי דכי היכי דאין מבטלין איסור לכתחילה לאוכלו הכי נמי אין לבטלו כדי לקיימו בפסח, וקילור שעשאו מקודם פסח ודאי דמותר לקיימו, אבל לעשותו בפסח אעפ"י שאחר כך נפסדת צורת חמץ אסור לעשותו בפסח. ותדע שהרי בכאן [יסודי התורה שם] הזכיר מלוגמא ובפרק הנזכר [חמץ ומצה שם הלכה יא] כתב שמלוגמא שנסרחה אין צריך לבער, ואם כן הכא נמי אף אם נסרחה אחר כך חייב לבער. ועוד מקמי דנסרחת הרי מתחמצת וקעבר בבל יראה ובל ימצא. ובכאן נמי אמרינן לא ילעוס אדם חטים ויניח על גבי מכתו והיא משנה בפרק כל שעה [לט, ב], אלא מחוורתא כדשניין מעיקרא. או אפשר נמי כמו שכתב הכסף משנה [יסודי התורה שם הלכה ח] שלא התיר הרב ז"ל אלא בחמץ נכרי, וכן כתב הרשב"א ז"ל דחמץ דנכרי הוא והשאילה לישראל אחר או הניחו על גבי מכתו ואין אחריותו על ישראל ואם אין מלוגמא לכותי מקנה לו ישראל קמח ועושה כותי ממנו מלוגמא ונותנה על גבי מכת ישראל עכ"ל [הכסף משנה]: אלא שבאמת שדין זה נראה קצת זר בעיני ולא מלאני לבי להתירו למעשה שאעפ"י שאין דעת ישראל לזכות בו והוי כדין דורון שמביא גוי לישראל בפסח שנתבאר בסימן תמ"ח [אות ב] דשרי משום דהיתרא ניחא ליה דליקני איסורא לא ניחא ליה דליקני, הרי כתבו הטור והמחבר ז"ל שם דצריך שלא יהיה ניכר מתוך מעשיו של הישראל דחפץ בדורון, ובכאן על כרחך אדרבה ניכר מתוך מעשיו של הישראל דחפץ במלוגמא שהרי מחפש אחר הרופא שיניחנה לו על גבי המכה ומה בצע שאין דעתו לקנותו. ואולי מה שכתוב שם שצריך שלא יהיה ניכר מתוך מעשיו אינו אלא חומרא דרבנן בעלמא ולפיכך בחולה אעפ"י שאין בו סכנה אין להחמיר. ומכל מקום היותר נכון לעשות המלוגמא ממי פירות ולא מים, שבזה ליכא חשש חימוץ דהא קיימא לן [סימן תסב סעיף א] דמי פירות אין מחמיצין, ואעפ"י שנתערב עמהם זיעה הא קיימא לן דזיעת אדם אינה מחמיץ כדלקמן [סעיף ה בהגה]. וכן כתב המרדכי בפרק כל שעה [פסחים רמז תקפט] וז"ל, מעשה ושאלו לר"י באשה שכואבים לה דדיה ואמרו הרופאים להשים עליה קמח הנלוש בדבש ושמן זית מבלי מים, אם מותר בפסח משום חמץ והתיר משום דמי פירות אין מחמיצין, ע"כ. משמע שאם היה עם מים היה אוסר ר"י ולא יהיב תקנתא שיקנהו לגוי ויתנהו עליו, וכל שכן לסברת הטור והמחבר דאיכא במלוגמא זו איסור רוצה בקיומו של חמץ כמו שכתבתי בארוכה בסוף סימן ת"ן, ולכן להנצל מכל הפקפוקים יעשנה ממי פירות כנ"ל ודוק: 
סעיף ב 
[בהגה] אין לחוש הואיל וכבר בטל. תימה דמה ענין ביטול לחמץ שנתחמץ בתוך הפסח והלא לא היה בכלל הביטול, וכן מבואר בדברי הב"ח בסוף סימן תמ"ו ופשוט הוא. ובלאו הכי מסתמא אין לחוש דאחזוקי איסורא לא מחזיקינן: 
סעיף ג 
שנתלחלח מזיעת החומר מותר. כן צריך להיות, ודלא כהספרים שכתוב בהם מזיעת החמור והוא שיבוש, דלכולי עלמא זיעת בהמה אינו מחמצת ופשוט הוא, ודלא כתרומת הדשן [סימן קיח] הביאו הב"י בסוף סימן תנ"ג [ד"ה כתב בתה"ד] דאין להקל בזיעת בהמה וליתא, ויש קצת ראיה שהרי מי רגלי בהמה אינם מחמיצין אעפ"י שמי רגלי אדם מחמיצין וכדלקמן [אות ה ד"ה ומ"ש וכן]: ומה שכתב ויש אוסרים. זו היא סברת הרוקח [סימן רצ] שכתב דאעפ"י דתנן בפרק ב' דמכשירין [משנה א] זיעת הבתים בורות שיחין ומערות וזיעת אדם טהורה, פירוש אין מכשירין, מיהו מחמיצין מידי דהוה ארוק שאינו מכשיר ואפילו הכי תנן [פסחים לט, ב] לא ילעוס, ע"כ. וכתב הרא"ש [שם פ"ב סימן כב] עליו לא ידעתי למה דימה זיעת הבתים לרוק ולא נדמה לזיעת אדם ששניהם אינם מכשירים, עכ"ל. ואיני יודע מאי קשיא ליה שהרי הרוקח בתחילת דבריו העתיק זיעת האדם ועליו גם כן כתב שמחמיץ, והביא ראיה מרוק דכי היכי דאינו מכשיר ואעפ"י כן מחמיץ, הוא הדין לזיעת בתים ואדם שאעפ"י שאינם מכשירין מחמיצין, ואולי להרא"ש פשיטא ליה שזיעת אדם אינה מחמצת מדתנן [שם לט, ב] האשה לא תשרה המורסן שתוליך בידה למרחץ אבל שפה היא על בשרה יבש, וביאר הוא ז"ל [שם סימן כא] דאע"ג דאיכא מי זיעה על בשרה. ואין זה הכרח, דהרוקח יסבור כמו שכתבתי לעיל סימן תס"ה סעיף ב', יע"ש. אבל במה שהשיג עליו שהרוק מכשיר זה פשוט במסכת מכשירין דתנן התם בפרק (ב') [ו] [משנה ה] תולדות למים היוצא מן הפה, ותנן נמי התם [משנה ו] אלו מטמאים ומכשירין זובו של זב ורוקו כו'. והכי נקטינן כסברת הרא"ש דזיעת בתים בורות שיחין ומערות וזיעת אדם אינן מחמיצין, וגם אין להם דין מי פירות משום דלא חשיב משקה לענין הכשר, ורוק נחשב משקה לענין הכשר ולפיכך מחמיץ, ומדברי ר"י שכתבתי בסוף סעיף א' בדין אשה שכואבים לה דדיה מוכח נמי דסבירא ליה דזיעת אדם אינה מחמיץ, ע"ש: שק מלא קמח שהיה מוטמן בחול ומצא הקמח מלוחלחת הוי חמץ דתנן בפרק שלישי דמכשירין [משנה ד] המטנן בחול הרי זה בכי יותן, וכתב הר"ע ברטנורא הרי זה בכי יותן דאין חול בלא מים, ע"כ: 
סעיף ד 
ואסור לאוכלו בפסח. מדקאמר בסיפא דין נתייבש בפסח מכלל דהשתא מקמי פסח עסקינן, ותימה שהרי לפי דעת המחבר ז"ל דסבירא ליה דאינו חוזר ונעור כמו שסתם בסימן תמ"ז סעיף ג' וד' וכמו שכתבתי שם [אות ג ד"ה בעוד, אות ד ד"ה ולענין], אם כן למה אסור לאוכלו בפסח הרי נתבטל. ודין זה כתבו המרדכי בפרק כל שעה [רמז תקסט] בשם רבינו יצחק מווינא, ולעיל בסמוך [שם רמז תקסז] הביא דסבירא ליה להרבינו יצחק מווינא דאינו חוזר ונעור. ומהרי"ט בחלק ב' [חלק או"ח] שאלה א' תירץ בשם רבו ז"ל דהכא היינו טעמא לפי שרגילות הוא להם לאפות המצה בפסח דבר יום ביומו בבית ואז חוזר ונותן טעם בלישה ובאפייה, דומיא למה שכתב ההגהות [מיימוניות קושטא חמץ ומצה א, ח] בחטה שנמצאת בתרנגולת שנתבשלה קודם פסח אם חזרו וחמצו אותה בפסח, ע"כ. ולא הבינותי דדוקא בדאיכא חמץ בעין אמרינן שכל שחזר וחממה שנותנת טעם מחדש ואוסר בפסח וכמו שכתוב בסימן תמ"ז סעיף ג', אבל קמח שנתיבש ונתערב מקודם פסח הרי נתבטל וכמו שכתבתי בסימן תמ"ז סעיף ט' [ד"ה ודע דהרשב"א] דקמח בקמח מתערב יפה והוי לח בלח, וכן כתב הרא"ש בתשובות כלל כ"ד [סימן ו] הביאו הב"י בסימן תס"ז [רט, א ד"ה דבש] דבש בפסח לא ראיתי אדם נוהג בו איסור משום חששה בעירוב קמח דלא שכיחא וגם נתבטל קודם הפסח. ואולי סבירא ליה להרבינו יצחק מווינא דקמח בקמח מקרי יבש ביבש, ומעתה ביבש נהי דנתבטל מקודם פסח הני מילי לאכלו ביבשותו דכל חד וחד לחודיה קאי איסורא לחוד והיתירא לחוד, אבל אם לש ואופהו בתוך הפסח הרי זה נותן טעם בפסח ואוסר. אך קשה טובא דממה שכתב המרדכי הארוך הביאו הב"ח בסימן תס"ז [רט, א דבור ראשון] וכתבתיו שם סוף סעיף ב' משמע דסבירא ליה דקמח בקמח הוי לח בלח וכן כתב שם הב"ח, והכא משמע דמסכים עם הרבינו יצחק מווינא וצ"ע: ומעתה מה שכתב בספר שיירי כנסת הגדולה [הגב"י אות א] שנראה לו טעם אחר לאסור דלפעמים מן המצות עושין תבשיל וחוזרין ומחממין אותן אינו כלום, שאם לשו ואפו קודם פסח כל שהיה ששים בקמח כשר לבטל הקמח שנתחמץ הרי נתבטלה ומותר לחמם אותם ולעשות מהם תבשיל, וזהו דין התרנגולת שנמצא בה החטה והסירוה מקודם פסח שמותר לחממה בפסח, ולפיכך הוצרך הרב ז"ל לומר דיהיב טעמא בלישה ואפייה. וכן דעת הגהות מיימוניות בפרק א' [שם] בשם סמ"ק [בהגהות סימן רכב אות יב ד"ה ועל הדגן] והביאו הב"י בסימן תנ"ג [ד"ה כתבו הגהות] שכתבו על הדגן שקורין גירמ"י שצריך לבררו יפה שיהא ששים מאותו שלא צמח ואף על גב דהוי יבש ביבש מכל מקום יהיב טעמא בשעת אפייה, כלומר ולפיכך צריך ששים  ולא סגי בחד בתרי כדין יבש ביבש. וכתב עוד וגם צריך שתהא האפייה קודם פסח דאי בפסח אפילו כל שהוא אסור, ע"כ. אלמא דכל שאופהו קודם פסח ונתבטל בששים אף אם חוזר ומחמם המצות בפסח לא איכפת לן וזה מבואר כמו שכתבתי: ומה שכתב הרב מהרי"ט ז"ל [שם] על דברי רבו שהיה אפשר לחלק עוד וליישב דברי הרבינו יצחק מווינא דיש חילוק בין קמח הבלול לבלילה דמשקין, דאע"ג דכתב תרומת הדשן [סימן קיד] דקמח מתערב יפה, מכל מקום בלילת המשקין עדיף. ועוד גבי קמח בלול ממשו של איסור עומד שם. אלא שקשה לזה הא דמייתי באור זרוע [הלכות פסחים סימן רנו סוף נח, ב] דאינו חוזר ונעור מההיא דצמר גמלים [כלים פ"ט משנה א] והתם ממשו של צמר עומד, ואיכא למימר דההיא דצמר רחלים לא חשיב ממשו של איסור עומד לפי שאינו אסור בפני עצמו אלא על ידי חיבור דפשתן דומיא דבשר בחלב, ע"כ דבריו בקיצור. ובאמת שכל דבריו בכאן אינן אלא דברי תימא, דמה שרצה להשוות סברת תרומת הדשן דסבירא ליה דקמח בקמח הוי לח בלח עם סברת הרבינו יצחק מווינא אי אפשר להולמו, דאם כן למה אסור לאכלו בפסח כיון שנתבטל קודם פסח וסבירא ליה דאינו חוזר ונעור כמו שכתבתי לעיל, ומה בכך אם בילה דמשקין עדיף כיון דקמח נבלל אעפ"י שאינו נבלל כמו יין הרי יש לו דין לח בלח, ומה מעלה ומה מוריד אם זה נבלל יותר מזה כיון ששניהם נכנסים תחת סוג לח בלח: גם מה שהוסיף עוד דגבי קמח בלול ממשו של איסור עומד שם כלומר ולא אמרינן דאינו חוזר ונעור אלא בטעמו אבל לא בממשו, אינו מחוור, דבין אם חשבינן לקמח לח או יבש ונתבטל קודם פסח למה יהא אסור לאכלו ומה טעם יש לחלק בין טעמו לממשו לדין חוזר ונעור, ממה נפשך אי האיסור חוזר ונעור אף בטעמא גרידתא נימא הכי, ואי אינה חוזר ונעור אי הוי לח בלח כבר נתבטל ושרי, ואי הוי יבש ביבש כל שאכלו ביבשותו כך יהא מותר לאכלו בפסח, כל שאינו אופהו שאין כאן שום דבר מחודש שנאמר שחוזר ונעור ואין טעם כלל לחלק בזה, ואם חושש כשיש טעמו של איסור ללישה ואפייה שחוזר ונותן טעם בפסח הרי באנו לתירוצו של רבו ז"ל ומה הוסיף מדיליה. ועוד דאם כן מאי קשיא ליה מההיא דצמר גמלים, מי דמי שאני הכא דיהב טעמא מחדש בפסח והרי אוסר במשהו מה שאין כן התם גבי צמר. ועוד הרי מבואר בתרומת הדשן סימן קי"ד שמנהג פשוט להתיר לח בלח שנתבטל קודם פסח שאינו חוזר ונעור ואיהו סבירא ליה דקמח בקמח הוי לח בלח הביאו הב"י בסימן תמ"ז [ד"ה ובפסח נמי], וכן מבואר בדברי הגהות מיימוניות [קושטא, חמץ ומצה א, ח] בשם סמ"ק [בהגהות סימן רכב אות יב ד"ה ועל הדגן] דגם בקמח אינו חוזר ונעור הביאו הב"י בסימן תנ"ג [ד"ה כתב הגהות], וכן מבואר בדברי הר"ן בתשובות [סימן נט] ובכל בו [סימן מח ח, ג] בשם הראב"ד [תמים דעים סימן לו] הביאו הב"י בסימן תס"ז [רט, א ד"ה כתב בה"ג]. ודוחק לומר שהרבינו יצחק מווינא חלוק על כולם וסבירא ליה דבקמח חוזר ונעור אף אם לא יאפה קודם פסח. ועוד שאיך המחבר פסק כמותו מאחר שכל הפוסקים חלוקים עליו, ולפי שיטתו דפסק לעיל כמאן דאמר אינו חוזר וניעור בכאן היה לו להתיר הקמח לאכלה בפסח לפי שיטת רוב הפוסקים שכתב, אלא דקושיא זו מכל מקום קשה להרב המחבר ז"ל שלעולם פסק כיחידאה וכמו שאכתוב לקמן. ועוד כתבתי בסימן תס"ז סוף סעיף ב' בשם המרדכי הארוך דסבירא ליה דקמח בקמח מתבטלת קודם פסח ואינו חוזר ונעור ואף דאיכא ממשו של איסור, איברא שקושיא זו איתא נמי על תירוצו של רבו ז"ל וכמו שכתבתי. גם מה שכתב דצמר גמלים לא חשיב ממשו של איסור לפי שאינו אסור בפני עצמו הוו מילי דמרפסן איגרי דמה ענין זה לזה, ולפי זה גוף החלב בבשר מקרי טעמו ולא ממשו, ועיין במה שכתבתי בארוכה בסימן תמ"ב [אות א] בענין טעם כעיקר ומשם תראה שזה אין לו קיום ולהכי מחוורתא כדרביה: נמצינו למדים דלפי מה שכתבתי בסימן תמ"ז סעיף ט' [ד"ה ודע] בשם רוב הפוסקים דקמח בקמח מתערב יפה והוי לח בלח, למי שנוהג היתר כמאן דאמר אינו חוזר ונעור כל שנתייבש הלחלוחית מקודם פסח ירקדנו ויאכלנו בפסח כל שיודע שיש ששים בהיתר נגד האיסור, וזה נראה לי ברור, אלא שכבר כתבתי בהרבה מקומות שיש לחוש למאן דאמר חוזר ונעור אף לח בלח שנתבטל קודם הפסח. ואפשר שדעת המחבר היתה דכיון דדין חוזר ונעור במחלוקת היא שנוייא וגם דין קמח בקמח אי הוי לח או יבש הוי מחלוקת, לא רצה להקל בשני הדינין וחשש לחוזר ונעור בקמח. אלא דקשה לזה דאם כן למה אסרו לאוכלו בפסח לימא שכל שאופהו קודם פסח שפיר דמי, ואפשר שנמשך אחר לשון המרדכי [פסחים רמז תקסט] ובזמנו לא היו רגילים לאפות אלא דבר יום ביומו ולפיכך לא נתן תקנה זו. אי נמי איכא למימר דסבירא ליה להמחבר כסברת מוהרי"ט [שם] דבממשו של איסור חשש ליחידאה בהצטרפות שאר הפוסקים וסבירא ליה דחוזר ונעור, ובהכי ניחא דין הטיריא"קה שכתב בסימן תמ"ב סעיף ד' ועיין במה שכתבתי בסימן תמ"ז סעיף ד' [ד"ה ולענין] יישוב אחר לדין הטיריאקא, וכן נראה, דהא התם כיון שהחמץ נימוח ואינו בעין טעמו ולא ממשו מיקרי כמו שכתבתי בסימן תמ"ב [סעיף א] בארוכה בסעייתא דשמיא, יע"ש ודוק: כתב בספר ב"ח סימן תנ"ג [ד"ה כתב הר"פ] קמח שבשק שבאו עכברים ונשכו את השק ואכלו הקמח, אם הוא קודם פסח ינהל הקמח והפירורי עיסה יבשים שמוצא יזרקם והשאר מותר להשהותו עד לאחר הפסח, ואם נמצא כך בפסח הכל אסור בהנאה, דכבר נתייבש מה שהחמיץ העכבר ואין מועיל ניהול. ואם השק מונח במקומו באופן שלא נתערב הקמח, יאחוז בידו מקום הנשוך ויקשר שם השק תחת הנשיכה עם קצת קמח (ויבער) [וינער] כל הקמח שבשק וינהלו אותו ומותר להשהותה ואפילו הכי אסור לאוכלו בפסח. ודוקא שנראה שאכלה העכבר קצת מן הקמח, אבל אם נשכה רק השק ואיכא ספק שמא לא אכלה כלום אפילו אם נמצא בפסח מותר להשהותו ואסור לאוכלו אפילו אם נמצא כך קודם פסח, עכ"ל. הנה מה שכתב בתחילת דבריו מתבאר מדין זה שלפנינו, אבל מה שכתב שכשהשק מונח במקומו אף אם אחז בידו מקום הנשוך ששאר הקמח אסור לאוכלו בפסח לא ידעתי טעם לדבריו, למה אינו מותר אף באכילה דומיא כשאוחז בידו מקום מלוחלח שבשק שהשאר מותר אף באכילה. ולא דמי למה שכתב המחבר דכשנתייבש הלחלוחית אסור לאכלו כולו בפסח, דשאני התם דלא מינכר מקום הלחלוחית ונתערב הכל, אבל אם ידוע המקום שנתחמץ ואחז בידו המקום ההוא ומעט קמח אחר עמו מותר שאר הקמח. גם מה שכתב שאם נשך רק השק ואיכא ספק שמא לא אכלה כלום כו', אינו נוח לי דכיון שאנו רואין שנשך השק עד הקמח מסתמא ודאי אכל מעט מן הקמח, ועוד שאותו מקום שנשך מן השק מסתמא נתלחלח מרוק העכבר דאי אפשר שמעט קמח לא נדבק לשם ונתחמץ, ועוד שהקמח מצבצץ דרך השק ויוצא לחוץ ולפיכך כל שרואה השק נשוך הכל יש לו דין הראשון שנתבאר. ועיין במה שכתבתי בסמוך ובמהר"ם מלובלין [שו"ת סימן קיט], יע"ש: 
סעיף ה 
הטל מחמיץ. ירושלמי בפרק אלו עוברין [פסחים פ"ג הלכה א] מאן דאמר בעשבין שרי בלוקטן משש שעות ולמעלה מה דטלא פייגא מינהון. כלומר עד שיסתלק הטל מעל העשבין אלמא הטל מחמיץ: ומה שכתב וכן מי רגלים. פירוש בין גדולים בין קטנים אבל מי רגלי בהמה יש לו דין מי פירות, הכי איתא בתוספתא דמכשירין [פ"ג הלכה ח] ומבואר בדברי הרמב"ם בפרק עשירי מהלכות טומאת אוכלין [הלכה ב]. ומה שכתב הטור בשם הרוקח [סימן רצ] וכן כתב המרדכי בפרק כל שעה [שם רמז תקסט] דצואת תרנגולין אינה מחמיץ ואם נפל על הקמח ירקד הבצק לחוץ והשאר מותר. יראה דהיינו טעמא דצריך לרקדה משום שיש לה דין מי פירות ועם מים ממהרים להחמיץ, ודלא כהב"ח [ד"ה ומ"ש ומיהו] שכתב דתולדה בפני עצמו היא אלא שירקד משום מאיסותא שעובר משום בל תשקצו, ולי נראה כדפרישית על פי התוספתא ודוק: ומה שכתב [בהגה] דם וחלב. והוא הדין למי חלב כמבואר בדברי הרמב"ם בפרק הנזכר [שם הלכה ד], ודם וחלב פשוט הוא דהוו מי פירות, וכן מבואר בכאן בטור בשם הרוקח [שם] שחלב אינו מחמיץ וכן נראה מדברי הר"ן [שם י, א ד"ה הא מתני'] ומבואר בדברי הרמב"ם [שם] ומדברי שאר הפוסקים, וכן כתב המרדכי בפרק כל שעה [שם רמז תקצ] מעשה בא על חלב שנשפך על חטים והתיר ר"י משום חמץ דמי פירות אין מחמיצין כדאמר רבי יהושע לבריה [שם לו, א] יומא קמא לא תלושו לי בחלבא מכאן ואילך לושו לי בחלבא, וטעמא משום מצה עשירה דאי משום חמץ אפילו בשאר יומי נמי, אכן אותן חטים אסורים לאוכלן עם בשר ולא סגי להו בהדחה משום דאית בהו צירייא כדאיתא בפרק בתרא דעכו"ם [עבודה זרה סה, ב], ע"כ. ואעפ"י שהראיה אינה דדילמא מאי דקאמר מכאן ואילך לושו לי בחלבא היינו בשימור דומיא דמים, מכל מקום הדין דין אמת דחלב יש לו דין מי פירות. וכל זה לאפוקי מהכל בו [סימן מח ז, ד] שהביא הב"י בסימן תס"ב [סוף ד"ה ומ"ש ואם] שכתב דחלב לא חשיב מי פירות ומחמיץ ולא נהירא, וכן פסק שם הב"י והכי נקטינן: ומה שכתב וזיעת אדם. עיין מה שכתבתי בסעיף ג' [ד"ה ומ"ש]: מלח יש לו דין מי פירות ואינו מחמיץ כמו שכתבתי בסוף סימן תס"ב, יע"ש: חומץ דבר ברור הוא שיש לו דין מי פירות ואינו מחמיץ, וכן מוכח בהדיא ממה שכתבו הרי"ף [פסחים יג, א] והרא"ש בריש פרק אלו עוברין [שם סימן א] דהא דתנן [שם מב, ב] שכר המדי וחומץ האדומי בדאית ביה מיא עסקינן אבל לית ביה מיא לא דקיימא לן מי פירות אין מחמיצין. וכן כתבו הרא"ש [שם פ"ב סימן כח] והר"ן [שם יב, ב ד"ה אין מוללין] אההיא דאין מוללין את הקדירות [שם מ, ב], ומיירי בדאיכא מים דאי ליכא מים אלא חומץ לחודיה לכולי עלמא שרי דמי פירות אין מחמיצין, וכן כתבו [רא"ש שם סימן כט; ר"ן שם ד"ה מתני' אין] אמתניתין דאין לותתין את הקמח כו' [שם], וכן כתב הטור בסימן תס"ד וכן כתב המרדכי בפרק כל שעה [שם רמז תקפט] מעשה בא שנמצאת חיטה בחומץ והורו להיתר כדאמרינן [שם] שורן בחומץ וחומץ צומתן, ע"כ. ואף על גב דההיא רבי יוסי אמרה ואמר שמואל [שם מא, א] אין הלכה כרבי יוסי, התם משום שהשעורים היו לתותות במים הא לאו הכי החומץ מצד עצמו אינו מחמיץ ומדרבי יוסי נשמע לתנא קמא, כן נראה לי בכוונת המרדכי, וכן מתבאר מדברי המחבר סימן תס"ב סעיף ו', יע"ש, וכן מבואר בפיסקי תוספות דפרק כל שעה [אות צו]: דבש שמוציאין אותו מן הכוורת אף על גב דממצות אותו הדבורים מגופן יש לו דין מי פירות, כן כתב המרדכי בפרק כל שעה [רמז תקצא] וברור הוא, דהא סתמא אמרינן בגמרא [שם לה, א] עיסה שנלושה ביין ושמן ודבש אין חייבין על חימוצו כרת משום דהוה ליה מי פירות, אלמא כל מין דבש בכלל מי פירות: דיו אעפ"י שהוא מבושל בשכר שעורין ובסמני דיו כגון עפצים וכיוצא הוה ליה כדין חרכו קודם זמנו שמותר בהנאתו לאחר זמנו, ואף באכילה מותר לסברת הר"ן [שם ה, ב ד"ה גמ'] והרז"ה [בעל המאור שם] דהעליתי בסימן תמ"ב סעיף ט' [ד"ה ומ"ש מותר] שעיקר כדבריהם, ועיין בתרומת הדשן סימן קכ"ט. ומסתמא שיש לו דין מי פירות שכבר נתבטלו קצת מים שיש בהן וכמו שכתבתי בסימן תס"ב סעיף ג' [ד"ה ומ"ש הואיל וד"ה כתוב], יע"ש: אם שומן מחמיץ יתבאר לקמן בסימן תס"ז סעיף ט"ו בסייעתא דשמיא, עיין שם: 
סעיף ו 
אינו בא לידי חימוץ. פירוש בין מקום שהדלף טורד שם בין לשאר הקמח חוצה לה, דכי היכי דאיכא טירדא במקום שנופלת כך בשאר הקמח שנבלעים שם המים כיון שנבלעים טיפה אחר טיפה גם שם מטריד הקמח ולא אתיא לידי חימוץ, וכן עיקר, ודלא כסברת (הרמב"ם) [הרמב"ן] שהביא הר"ן ז"ל [פסחים יב, א ד"ה דעביד]: ומה שכתב ויאפנו מיד לכשיפסק. לשון הרמב"ם בפרק ה' [מהלכות חמץ ומצה הלכה י] אבל כשיפסק אם נשתהא כשיעור הרי זה אסור, ע"כ. וברור הוא: ומה שכתב אסור. הטעם משום דהוה ליה ספיקא דאורייתא ולחומרא וכמו שכתב הרא"ש [שם פ"ב סימן כא] וכן כתב המרדכי [שם רמז תקסח] בשם ראבי"ה [סימן תעו], ואף להשהותן אסור כיון דליכא אלא חדא ספיקא כדלקמן סימן תס"ז סעיף ב' בהגה, ומיהו אם הניח הדלף מטפטף והלך לו ובא ומצאו עדיין מטפטף כבראשונה לא חיישינן אולי נפסק וחזר להטיף כבראשונה אלא הקמח מותרת, דמסתמא סרכיה נקיט ואזיל ולא נפסק הקילוח ודוק: דע שלשון הרמב"ם בפרק ה' [שם] דגן שנפל עליו דלף כו', ומילת דגן כולל קמח וחטים וכמו שכתב המגיד משנה [שם] וכן עיקר. ויראה דבגמרא [שם לט, ב] נקט קמח לרבותא וכל שכן חיטי דשרירן: 


פרי חדש אורח חיים סימן תסז 
========================== 
סעיף א 
ואם מכרו לגוי וכו'. המחבר העתיק לשון הרמב"ם בפרק ה' [מהלכות חמץ ומצה הלכה ט], ומשמע דלישראל אם אינו מודיעו אפילו קבא קבא נמי אסור דחיישינן דשמא ישהנו כדי לאוכלו בפסח וכן כתב הב"י [רח, ב ד"ה ומ"ש]. אבל בכל הגרסאות הנמצאות כתוב [פסחים מ, ב] אמר רבא נזבנינהו קבא קבא לישראל כי היכי דכליא קמי פסחא, אלמא דכל שמוכר דבר מועט אף לישראל מותר למוכרו, ועל כרחך בלא מודיעו דאי במודיעו אפילו טובא נמי, וכן דעת הר"ן [שם יב, ב ד"ה הדר]. והמגיד משנה [שם] כתב שהרמב"ם אינו גורס קבא קבא לישראל אלא קבא קבא סתם, ולישנא דכי היכי דכליא קמי פסחא אינה מתיישבת כלל לפירושו, ומאי איכפת לן אי כליא קמי פסחא או לא הא קיימא לן [סימן תמג סעיף א] כבית הלל דריש פרק כל שעה [שם כא, א] דכל שעה שמותר לאכול מותר למכור, ולא היה לו לומר אלא עיקר החששה שהיא לחזור ולמוכרו לישראל, ולפיכך (הם) [אין] בדבר ספק שעיקר הגירסא היא ניזבנינהו קבא קבא לישראל. אלא שאע"פ כן מצאתי להרשב"א בתשובה [חלק א] בסימן של"ד שכתב בפשיטותא דהך סוגיא מיירי דוקא במודיעו ואין הכי נמי דאפילו טובא נמי אלא דש"ס אורחא דמילתא נקט שאין שומעין לו ליקח טובא, אבל כשאין מודיעו אפילו קבא קבא אסור דילמא מינטר ליה לפסחא, ע"כ. ומהרש"ל [בביאורו לטור] תמה על גרסתינו שלמה לנו לסמוך אהיתר שיכלה קודם פסח מאחר שנוכל להודיעו, על כן נראה דאיירי בהודיעו ואפילו הכי לא ימכור יותר ממה שיכלה מקודם פסח דשמא ישכח ויבא לידי מכשול, ע"כ. נמצא לפי זה דלישראל אפילו בהודיעו דוקא קבא קבא, ובגוי אפילו קבא קבא לא, שמא יחזור הגוי וימכרנו לישראל, וכן כתב הב"ח [שם ד"ה חטין וד"ה ומ"ש] בבירור והסכים עמו: ולענין דינא אף על פי שדעת הר"ן והטור [רח, ב] ובעל העיטור [מצה ומרור קכט, א] דקבא קבא שרי לישראל אפילו בלא הודיעו כפשט השמועה, מכל מקום יש לנו לחוש לסברת הרמב"ם והרשב"א שהם עמודי ההוראה דכל שאינו מודיעו אפילו קבא קבא אסיר דילמא מינטר ליה לפסחא, וכשמודיעו אפילו טובא נמי ופשוט הוא, וכמו שכתבו המגיד משנה והרשב"א בפשיטות, דאין לנו לחוש לסברות זרות אולי יבא לידי מכשול, ולגוי מותר למכור קבא ולא חיישנין שמא יחזור וימכרנו, כיון דהוי דבר מועט, ודין זה אמת אף לדעת הר"ן ובעל העיטור, שהרי לפי שיטתם אף לישראל מותר למוכרו בלא הודעה כל שכן לגוי דהיא חששה אולי ימכרנו לישראל, ואפילו תימא שמוכרו לישראל אכתי אפשר שיאכלנו קודם פסח וכן כתבו הם ז"ל, ופסק זה מכוון להלכה ולא לחוש לחששות רחוקות שחששו מהרש"ל וב"ח דליתא, ובהכי אפשר דאין אנו צריכין לתירוצו של הרשב"א שתירץ דאין הכי נמי דאפילו טובא נמי אלא שאין שומעין לו דזה נראה קצת דוחק, והשתא ניחא דנקט קבא קבא לדיוקי דבדבר מועט כי היכי דילשראל שרי במודיעו הוא הדין לגוי אף על פי דלא שייך ביה  הודעה, ואין לנו לחוש אולי יחזור הגוי וימכרנו כיון דהוי דבר מועט. זהו מה שנראה לי בזה ודוק: וא"ת אמאי לא נתן תקנה רבא שיערבם בששים (כל שעירבם מיקמי פסח אפילו ברובא סגי משום דיבש ביבש חד בתרי בטיל לכולי עלמא מקמי פסח, ומה שאסר הרשב"א בתשובה [חלק א] בסימן תפ"ה. והביא ראיה מההיא ארבא דטבעא בחישתא [שם מ, ב], אזיל לטעמיה דסבירא ליה חוזר ונעור דכי היכי דלענין אכילה חוזר ונעור ליאסר הוא הדין לענין ביעור מדרבנן, וראייתו יש לדחות דלא אשכח רוב היתר נגד הארבא לקנות כדי לערבם) של היתר קודם פסח ובהכי לפחות יהא מותר להשהותן בפסח, וי"ל דכיון שהיו חטים מרובים אפשר שלא היה דבר קל לקנות ששים חלקים של היתר נגד האיסור. אי נמי י"ל דלדידן דקיימא לן דחוזר ונעור כי היכי דאסור לאוכלו הכא נמי מחייב מדרבנן לבעורי. ועיין בתשובות הרשב"א [שם] סימן תתל"א ובמה שכתבתי בסימן תמ"ב סוף סעיף א' [ד"ה ולענין], יע"ש: 
סעיף ב 
אעפ"י שלא נתבקע אסור. פירוש ואפילו מניחין אותן על פי הביב ואינן מתבקעות אעפ"י כן אסור, דאי בסתמא שלא נתבקע הרי המחבר לקמן בסעיף ט' קאי בשיטת הרי"ף [פסחים יב, א] ולדידיה אף בלתיתא דעסיק בה למכלינהו להנהו שערי בעינייהו אף בלא נתבקעו אסורים, והמחבר אתי עלה מטעמא דמינח נייחי אם כן איצטריך טעמא דמינח נייחי לחטים דבלתיתא שרו כל שלא נתבקעו התם משום דעסיק בה אבל במינח נייחי אף בלא נתבקעו אסורים. וכן נראה מהש"ס [שם מ, ב] דקאמר סתמא ההוא ארבא דטבעא בחישתא שרייה רבא לזבוני לגויים ואמאי לא שאל רבא אי נתבקעו או לא, אלא משמע דאף בלא נתבקעו אסורין. וכן דעת המגיד משנה שכתב בפרק ה' [מהלכות חמץ ומצה הלכה ז] גבי לתיתא אבל אם שהן ודאי מחמיצין הם כדמוכח ההיא ארבא דטבעא בחישתא, וכן דעת הגהות מיימוניות [שם אות ו] והמרדכי בפרק כל שעה [רמז תקסט] הביאם הב"י [רט, א ד"ה כתוב בהגהות] ואכתוב לשונם בסמוך, וכן נראה שכן דעת הטור [רח, א] והרא"ש [שם פ"ב סימן כז] שכתבו כן בשם ה"ר אפרים וכן נראה בדעת הרמב"ם [שם הלכה ח] וכמו שאכתוב לקמן בסעיף ט' [ד"ה כתב] בסייעתא דשמיא וכן נראה דעת שאר המפרשים שפסקו בסתם, משמע דאפילו לא נתבקעו אסור, וכן עיקר. ולאפוקי מהר"ן [שם יב, ב ד"ה הדר] שכתב דקצת חטים היו מבוקעות בהם וחיישינן דדילמא זבין להו לישראל ולאו אדעתיה, אי נמי שמא יטחנם הגוי וימכרם לישראל, עכ"ל, וליתא. וכן מה שתירץ הרא"ה [מובא בר"ן שם יב, א ד"ה ואי] דבחיטי לא בעינן ביקוע כיון דאית בהו צירייא כלומר סדק שבחטים, ומשמע מדברי הר"ן דאף בלתיתא אמרה הרא"ה, אינו מחוור כלל, דהא אמרינן התם [מ, א] דבעל נפש אפילו חיטי דשרירן לא ילתות, מכלל דלשאינו בעל נפש שפיר דמי, ואמרינן תו [שם] בי רב הונא לתתי ובי רבא בר אבין לתתי ואף על גב דלמאי דהוה סבירא ליה לרבא דאסור ללתות אמרינן דהא דתניא אין לותתין שעורין, לא מיבעיא קאמר, לא מיבעיא חיטי כיון דאית בהו צירייא עיילי בהו מיא, אבל שערי דשיעי אימא שפיר דמי קמ"ל, הא אמרינן התם דהדר ביה רבא ואדרבה סבירא ליה דמצוה ללתות ואי הכי הדרינן למאי דהוה סבירא ליה מעיקרא דדוקא שערי אבל חטי דשרירי לא. ואולי לא אמרה הרא"ה בלתיתא דהוו מים מועטים דבההיא אדרבה חטי קילי טפי, אלא דוקא בההיא ארבא דטבעא בחישתא דהויא שרייה מרובה, ומעתה מסתמא אפילו חטי דשרירן החמיצו ולא בעי נתבקעו משום דאית בהו צירייא מה שאין כן בשעורים, וגם זה אינו נכון וכמו שכתב עליו הר"ן בפירוש הלכות [שם] ודלא כמו שכתב בתשובה סימן (ס"ד) [נט]: ומה שכתב [בהגה] כי אז אפילו לא נתבקעו אסורות. פירוש כשירדו רוב גשמים עד שהשק יהא שרוי במים אז חוששין להם והאוכלן בכרת דהוי כההיא ארבא דטבעא בחישתא [שם מ, ב] דאמרינן דהוי חמץ אפילו לא נתבקעו, אבל לזליפה מועטת לא חיישינן, ב"י [רט, א ד"ה כתוב בהגהות] בשם הגהות מיימוניות [חמץ ומצה ה, ז. אות ו] והמרדכי בפרק כל שעה [רמז תקסט], ע"כ. והאוכלן בכרת דקאמר לאו דוקא אלא ספק כרת קאמר. (דה"מ) [והני מילי] בדיעבד אבל לכתחילה פשיטא שיש ליזהר אפילו בזליפה מועטת דהא אנן לא בקיאינן בלתיתא כמו שכתוב לעיל בסימן תנ"ג סעיף ה': כתב הב"י [שם] בשם ההגהות [שם] דדוקא בלתיתא ובטבעא בחישתא אסרינן, אבל אם נפלו מים על חטים או היו על הארץ במקום מדרון ויוכלו המים לצאת מהם או העפר תיחוח שיכולין ליכנס בקרקע לא אסרינן דאם לא כן לא תמצא לעולם חטים שלא ירדו מים עליהם, ע"כ. ואולי יצא להם זה מהא דאמרינן בפרק כל שעה [לו, א] חטים של מנחות אין לותתין אותם, ומאי שנא ממנחת העומר דתנן מנחת העומר לותתין אותה וצוברין אותה, ומשני צבור שאני. ופירש רש"י [שם ד"ה ציבור שאני] דאיכא דאמרי ציבור שאני דהואיל וצוברין אותה מימיה זבין ואינן מחמיצין, ע"כ. ואעפ"י שרש"י דחאו אולי ההגהות היו מפרשים פירוש זה. ועוד יש סמך מהא דאמרינן התם [מ, א] האי חצבא דאבישונא סחיפא שרי ופירש רש"י [שם ד"ה סחיפא] אם פיו כפוי למטה שיהו המים הנפלטים מן הקלי על ידי חום האור זבין ויוצאין לחוץ שרי, ע"כ. ואף על גב דרבא [שם] פליג עליה היינו דמטעמא דמי פירות, אבל הדין דין אמת דכל אגב מדלייהו לא מחמיצי. ומיהו יש לדחות דאין הכי נמי דמותר ליבש כד אחת של חטים אעפ"י שלתתו החטים במים כל שפי הכד כפוי למטה לפי שאינו משתהא אחר שלתתוהו במים, אבל חטים שנפלו עליהם מים ונשתהו איכא למיחש לחימוץ דומיא דההיא ארבא [שם מ, ב] אעפ"י שהם במקום מדרון לפי שחטים מינח נייחי, וכן עיקר. וגם הב"י [שם] כתב על סברא זו דהוי קולא יתירה ואין לסמוך עליה: ומה שכתב אסור ולא מהני ספיק ספיקא. אבל הרשב"א בתשובה [חלק א] בסימן ק"ב כתב שערימות שראינו שנפלו עליהם גשמים אנו תולין להקל שמא לא נכנסו בהם מים אלא בשבולין עליונים אבל לא שבבטן ערימה, ואפילו תמצא לומר שנכנסו שמא לא הספיקו להחמיץ שלא כל שבא במים מחמיץ והוי ליה ספק ספיקא ולקולא, ואף באכילה מתירם הרב ז"ל מחמת ספק ספיקא כדקיימא לן דספק ספיקא אף בדאורייתא לקולא כדאיתא בפרק קמא דכתובות [ט, א], וכן עיקר שמותרים אף באכילה ודלא כהגה, וכל שכן כשמניחין אותם על פי הביב ואינן מתבקעים. אבל מה שכתב הב"ח [רח, ב ד"ה כתב] בשם מרדכי הארוך [פסחים רמז תקסט בהגה] בשם ראבי"ה [סימן תיב] על חטים מבוקעים שנתייבשו ואין המבוקעים ניכרים ונתערבו בכרי, אם המבוקעים בודאי עדין בכרי אסורין דחמץ בפסח במשהו ואפילו לאחר הפסח אסורים, אבל היכא דאכלו מן התבואה עד הפסח הוי ספק ספיקא ושרי למיכל אפילו בפסח דשמא אכלו כבר מן האיסור, ואם תימצי לומר לא אכלו איכא למימר דיאכלו מן המותר, או מצו למשקל במנייהו ולשדייה לים ואינך משתרו, ואין כאן משום מבטל איסור לכתחילה דאכתי לא חל הפסח, ע"כ. איני מסכים עמו ואף להשהותו אמינא דאסור, דכיון שיש בכרי חטים מבוקעים הרי הוי חמץ גמור או בודאי ממהר להחמיץ וכדלקמן בסימן תס"ז סעיף ט' [ד"ה כתב הרא"ש], ודבר רחוק הוא למיתלי שאכלו כל החטים המבוקעים קודם הפסח, וגם לומר שבפסח יאכלו מן המותר זה רחוק מן הדעת באיסור חמץ בפסח דהוי במשהו. ועיין במה שכתבתי סימן תנ"ג סעיף ג' בסייעתא דשמיא, ועיין בתשובות הרשב"א [שם] סימן תפ"ה ותפ"ח ותתל"א ובמה שכתבתי סימן תמ"ב סוף סעיף א' [ד"ה ולענין]: עוד הביא בב"ח [שם] בשם מרדכי הארוך דחטין שנתבקעו ונתייבשו ונתערבו באחרים ואינו ניכר ליכא קפדא דיבש חד בתרי בטיל, וחמץ שנתבטל קודם פסח שרי למיכל בפסח, ע"כ. וזה הפך דעת ראבי"ה שבסמוך [לעיל] שלא התיר אלא על ידי ספק ספיקא ובהא פליגי, דהמרדכי סבירא ליה דקמח בקמח מקרי לח בלח ולפיכך כל שטוחנו קודם פסח נתבטל ואינו חוזר ונעור, וראבי"ה סבירא ליה דיש לו דין יבש ביבש ויהיב טעמא בשעת אפייה. ועיין במה שכתבתי בסימן תס"ו סעיף ד' בפרט הלז, עי"ש: 
סעיף ג 
אחזוקי איסורא לא מחזקינן. זה ברור וכן מוכח מההיא ארבא דטבעא בחישתא [פסחים מ, ב] דטעמא שטבעא אבל אי לא הויא טבעא הדגן היה מותר. אבל אם לחות הן או שנשתנו מראיתן בידוע שהגיע אליהם מים ואסור להשהותן בפסח, טור [רט, א] בשם בעל הלכות גדולות [מהדורת הילדסהיימר חלק א עמוד]: כתב בספר שיירי כנסת הגדולה [הגב"י אות ז] דמין חטה הבא ממקום אחד הנקרא אירמייא"ן, כיון שמראיתן טובה והן קשים, אעפ"י שאינן קשים כמו חטים האחרים מכל מקום אינם לחות ולפיכך הם מותרין, ע"כ: 
סעיף ד 
אין חוששין לסתם חטים של אותה שנה. כן כתב הרשב"א בתשובה [חלק א] סימן ק"ב וביאר הטעם לפי שדבר תורה הולכין בכל מקום אחר הרוב, וכל תבואה שתבא לידינו אנו דנין אותה אחר הרוב ואין הרוב מחמיצין, ע"כ. וקשה דאם כן הוה ליה לפרש דלילך למקום קביעותם לקנות אסור משום דכל קבוע כמחצה על מחצה דמי, וכמו שכתב הר"ן בפרק קמא דביצה [ג, ב ד"ה ודוקא] לענין לקנות ביצים מן הגוי ביום טוב וכמו שכתבתי בסימן תנ"ד [סוף] סעיף ד', יע"ש. ואולי כיון שהרב ז"ל הוסיף דאף ערימות שראינו שנפלו עליהם גשמים מותרים, קיצר ולא פירש פרטי הדינין דאי הוה אזלינן בתר רובא, ועיין במה שכתבתי בסעיף ב': 
סעיף ו 
ואין המים נוגעים באמצעיתו כלל. וכל כהאי גוונא לא איתיליד רעותא באמצעות הגדיש, הר"ן בתשובה סימן (ס"ד) [נט]. ויראה שזה סותר למה שכתב בפירוש הלכות בפרק כל שעה [יב, ב ד"ה הדר] דבההיא ארבא דטבעא בחישתא היו שם קצת חטים מבוקעות, הא לאו הכי אעפ"י שטבעו במים ומן הסתם שהו בו אעפ"י כן אינן אסורין כל שלא נתבקעו, ואם כן למה לי הך טעמא דלא איתיליד ריעותא תיפוק ליה שהרי לא נתבקעו ובכל גוונא שרו, ועיין במה שכתבתי סעיף ב', ואף דלא הוי ודאי דלא איתיליד ריעותא החטים מותרים משום דילמא לא נכנסו המים באמצעות הגדיש, ואף אם נכנסו דילמא לא החמיצה דהוי ליה ספק ספיקא ולקולא וכמו שכתבתי בסעיף ב' [ד"ה ומ"ש אסור] בשם הרשב"א ודוק: 
סעיף ז 
בביטול בעלמא סגי. משום דהוה ליה כדין חמץ שנפלה עליו מפולת דהרי הוא כמבוער וצריך ביטול כדאיתא בפרק כל שעה [לא, ב], ועיין בסימן תל"ו סעיף א' בהגה ובמה שכתבתי סימן תמ"ח סעיף ה' [ד"ה מי], יע"ש: 
סעיף ח 
דבש של עכו"ם כו'. כתבו רבים דיש לאוסרו לפי שרגילים לערב בו הקמח או סלת, וכתב הב"י [רט, א ד"ה דבש] עליהן דחששה זו איני מכיר, שאף אם נתערב בו קמח מה בכך מי פירות הוא ואינו מחמיץ, אלא אם באנו לומר דשמא ערבו בו גם כן מים, דמי פירות עם מים מחמיצין את הקמח הנילוש עמהם, ואפילו הכי נראה דחששא זו רחוקה היא לערב בו ב' דברים וכולי האי לא מחזיקינן איסורא, עכ"ל. ואין צורך לכל זה, דהחששה היא אולי ערבו בו סולת או קמח ונותן מהדבש לאיזה תבשיל שיש בו מים והוה ליה מי פירות עם מים שממהרין להחמיץ ואדמבשל ליה אחמועי מחמע, ולפיכך יש לי לתמוה על הרא"ש שכתב בתשובה [כלל כד סימן ו] דבש בפסח לא ראיתי אדם נוהג בו איסור משום חששה דעירב קמח דלא שכיח וגם נתבטל קודם הפסח, ע"כ. ונהי דנתבטל קודם פסח אכתי (ליכא) [איכא] לחוש להך חששה דכתיבנא דהויא חששה קרובה, ואולי הרא"ש לא קמיירי אלא לאכול הדבש לבדו, ולפיכך כתב שאף אם ערבו בו קמח מחטים לתותא או קמח עם מים וכיוצא הרי נתבטל בששים קודם פסח, שאין דרך לערב אלא מעט באופן שאינו נרגש דהיינו אחד מששים על הרוב וכיון שנתבטל אינו חוזר ונעור, אבל לפי מה שכתב המחבר בסימן תס"ו סעיף ד' שפסק כהר"י מווינא [מובא במרדכי פסחים רמז תקסט] עיין במה שכתבתי שם, יראה דכל שידוע שערבו בו קמח שאינו מתבטל וחוזר ונעור שאסור בפסח אם לא שנאמר שלטעמיה אזיל כמו שכתב הב"י דלערב ב' דברים לא חיישינן, ולפי זה אף אם הדבר ידוע שמערבין בו קמח שפיר דמי משום דמי פירות נינהו ואין מחמיצין, אלא שחזר וכתב [ב"י שם] דיש לחוש שמא ערבו בו סלת והסלת הוי חמץ גמור מפני שלותתים את החטים במים. הכלל העולה דמסתמא אין מחזיקין בו איסור, אבל אם ידוע שאחד מהמוכרים מערב בו קמח (או מים) [ומים] מעתה אסור לילך למקום קביעותם לקנות משום דכל קבוע כמחצה על מחצה דמי, אבל אם המוכר מחזר בשוק מותר לקנות ממנו דכל דפריש מרובא פריש ומצי לערב הדבש בתבשילין, אבל במקום קביעותו לאוכלו כך שפיר דמי כל שאינו ידוע שיש מי שמערב בו מים וקמח ועיין במה שכתבתי בסימן תנ"ג סעיף ד' [ד"ה ומ"ש מותר]: כתב בספר שיירי כנסת הגדולה [הגב"י ריש אות ח] שנתברר לו שכשמוציאין הדבש מן השעוה אי אפשר אם אין נותנים אותה בכלי מים חמים, ולפי זה כל דבש שמוציאים מן השעוה אין ללוש בו זולתי דבש מן הכוורת, וכתב עוד [שם ד"ה ואחרי] ששמע שמשימין בדבש יון בא"לי שהוא יין נסך ומן אז חדל את עצמו מלאוכלו אף בשאר ימות השנה זולתי דבש הבא עם שעוה, ע"כ: גרסינן בירושלמי סוף פרק כל שעה ר' חנינא הוה ליה דבש מזוייף בסלת, שאל לר' מנא אמר ליה צריך את לבער, פירוש שסתם סולת היא מחטים לתותים: ומה שכתב [בהגה] וצוקר אסור לאוכלו אפילו להשהותו אסור. כל פרטי דינים הללו תלויים כפי מה שידוע במנהג העיר אם מערבים בו קמח או סלת או מקצתם או כולם וכמו שכתבתי בסמוך לענין דבש, ובאמת דמן האומן יראה דשפיר דמי ולא מרע נפשיה, וכמו שכתב הר"ן (בס"פ) [בפרק] אין מעמידין [עבודה זרה יא, א ד"ה האי] דכל דאיכא למיקפד במילתא תגר לא מרע נפשיה ואף על גב דליכא למיקם עליה,  ע"כ. ואעפ"י כן אם הדבר ידוע שאחד מהם זייף הצוקר הרי הורע חזקתן של התגרים ויש להם דין שאר אנשים: יין לבן שנשתנה מראיתו ויודעים לתקנו שיחזור למראיתו על ידי שמשימין לתוכו חלב חטה, אסור לתקנו בכך שמא יבא לשתות ממנו בפסח וודאי מקרי מבטל איסור לכתחילה, ואף למי שמתיר כשנתבטל קודם פסח בששים הכא יש לאסור אף בדיעבד משום שיש לחוש שמא ישאר מגוף חטה משהו בעין ואסור בפסח, צמח צדק [סוף] סימן פ'. וחששה זו רחוקה היא בעיני ואדרבה יש לנו לומר שלא נשאר משהו בעין דאחזוקי איסורא לא מחזקינן, והרי כתב הב"י בסימן תנ"ג [ד"ה כתב הגהות מיימון] בשם סמ"ק [בהגהות סימן רכב אות יב ד"ה ועל הדגן] על הדגן שצמח מלחלוחית הארץ דהוי חמץ גמור, וכשהוא מעורב בתבואה אחרת צריך לבררו יפה שיהא ששים מאותו שלא צמח וצריך שתהא אפייה קודם פסח כו', ואמאי לא חיישינן אולי ישאר קצת מהחטה דהוי חמץ גמור בעין ויתן טעם בפסח. ועיין במה שכתבתי סימן תמ"ז סעיף ג' [ד"ה בעוד]. וכן הטור בסימן תנ"ג בדין חטים שנשוכו מאכילת עכבר כתבתיו שם בסעיף ג' [ד"ה אין], כתב שאם יש שם נשוכים מתבטלים הם כשיטחנם ולא חייש למשהו מחמץ בעין, וכן הרשב"א בתשובה [חלק א] בסימן תפ"ה, והר"ן בתשובה סימן (ס"ב) [נט] אין אחד בהם שיחוש לחששה זו, גם מה שכתב דאסור לתקנו בכך משום דמקרי מבטל איסור אינו מוסכם, כיון שאין דעתו לבטל החלב חטה אלא לתקן היין, וכן דעת הטור ורבים מהפוסקים וכמו שכתבתי בסימן תנ"ג סעיף ג'. ועוד, כיון דמקמי פסח מתקנו לשתותו בשאר ימות השנה ואין דעתו לתקנו לשתותו בפסח אם כן מותר לתקנו ואין כאן מבטל איסור לכולי עלמא, דאחר כך בפסח מותר לשתותו שהרי נתבטל ואינו חוזר ונעור, ודומה לטיריאקה ושאר התערובות שמערבין בו חמץ לאכול מהם כל השנה ומותרים לאוכלן בפסח למאן דאמר אינו חוזר ונעור, וכמו שכתב מור"ם ז"ל בהגה בסימן תמ"ב סעיף ד' לפי שכיון שאינו מייחד התערובת לאוכלו בפסח שפיר דמי ולא מקרי בעשייתו מבטל איסור והכא נמי דכוותה, זה נראה לי: כתב הרשב"א בתשובה [שם] בסימן קל"ג אני נזהר מהכרכום הנמכר בחנות לפי שמזלפין עליו יין הרבה, וכל שכן בימות הפסח מפני שבוחשים קמח במים צבועים בכרכום ואחר כך מזלפין, ועל כן נמנעתי מלאכול ממנו אלא מן הנלקח בשעת לקיטתו, עכ"ל: 
סעיף ט 
התבשיל מותר כו'. פירוש, כשיש ששים של היתר נגד החטים או השעורים דהשתא לא אסיר בפסח אלא מדרבנן וכמו שכתבתי בסימן תמ"ז סעיף ב' [ד"ה דינו]. וכיון דמספקא לן אי הלכתא כמר עוקבא או כשמואל [פסחים מ, א], לענין התבשיל דהוי איסור משהו דהוי מדרבנן ספיקא דרבנן לקולא, ובעינן נתבקעו ממש. ולמיכלינהו לחיטי הוה ליה ספיקא דאורייתא וכל (שאינו) [שאילו] מניחן על פי הביב ומתבקעין אסירי, ואי לא מותרין אף באכילה, זו היא שיטת הרי"ף בהלכות [שם יב, א], והמחבר נמשך אחריה. ומיהו הפסק המחוור לפסוק כשמואל דאף החטים עצמן מותרין כל שלא נתבקעו ממש, דאעפ"י שמר עוקבא היה נשיא מכל מקום שמואל היה גדול ממנו בתורה כדאיתא בפרק בתרא דמועד קטן [טז, ב] כי הא דשמואל ומר עוקבא כי הוו יתבי גרסי שמעתתא, הוה יתיב מר עוקבא קמיה דשמואל ברחוק ד' אמות ומקמי אביי ורבא אין הלכה כתלמיד במקום הרב [תוספות קידושין מה, ב ד"ה הוה], וכל שכן דעבד שמואל עובדא ומעשה רב: וכתב הרא"ש [פסחים פ"ב סימן כה] דאפילו חטה שנתבקעה אינו חמץ גמור אלא קרוב להחמיץ מדאמר ר' יוסי [שם מ, א] שורן בחומץ וחומץ צומתן, אבל רש"י [שם ד"ה שורן בחומץ] פירש דר' יוסי לא קאי אנתבקעו, שכתב שורן בחומץ אם רואה שנופחות שורן בחומץ, ע"כ. והעיקר כדברי הרא"ש שכן מוכח בהדיא בתוספתא [שם פ"ג הלכה ד] ובירושלמי [שם פ"ב הלכה ז] דר' יוסי קאי אחטים שנתבקעו, ואף דעת רש"י כן שכתב [שם ד"ה נתבקעו מחמת] נתבקעו מחמת הניפוח שמחמת המים אסורות דודאי ממהרות להחמיץ, ע"כ. הנה כתב בבירור שנתבקעו לא הוי חמץ אלא שקרוב להחמיץ, וכן כתב הר"ן [שם יב, א ד"ה ת"ר] וכן דעת הרוקח שהביא בטור [רט, ב] ועיקר. אבל הרמב"ם יש לו שיטה אחרת בעניינים אלו שכתב בפרק ה' [מהלכות חמץ ומצה הלכה ח] תבשיל שנתבשל ונמצאו בו שעורין או חטים אם נתבקעו הרי כל התבשיל אסור שהרי נתערב בו החמץ, ואם לא נתבקעו מוציאין אותן ושורפן ואוכלין שאר התבשיל, שאין הדגן שנבלל או נתבשל ולא נתבקע חמץ גמור של תורה ואינו אלא מדברי סופרים, עכ"ל. ומה שכתב אחר כך [שם הלכה ט] משום שנאמר, הוא ענין אחר והוא מקושר עם לפיכך שכתב אחר כך [שם]. הנה הרב ז"ל סבירא ליה כפירוש רש"י דשורן בחומץ דקאמר ר' יוסי לא קאי אנתבקעו דאי נתבקעו הוי חמץ גמור של תורה, וכן ביאר גם כן לעיל מיניה [שם הלכה ג] שכתב אין מבשלין חטים במים כו', ואם בישל הרי זה חמץ גמור והוא שיתבקעו בתבשיל, ע"כ. וכן כתב הב"י בשם הרא"ה בסימן תמ"ב [קפה, ב ד"ה וכתוב] דחטים שנתבקעו הוברר הדבר שהחמיצו, ע"כ. אבל דגן שנבלל ולא נתבקע אעפ"י שמותר מן התורה אסיר מדרבנן, ורבנן לא החמירו באיסור משהו אלא במשהו מחמץ גמור מן התורה אבל משהו מחמץ נוקשה לא החמירו, ונ"ל שדעתו לפסוק כשמואל דסבירא ליה דפלוגתא דמר עוקבא ושמואל היא בחמץ גמור מן התורה, ומר עוקבא סבירא ליה דכל שמניחין על פי הביב והם מתבקעים אסירי מן התורה ואם לא נתבקעו מותרין אפילו מדרבנן, דהא קתני בברייתא סתמא שאם לא נתבקעו מותרים ושמואל סבירא ליה דמן התורה בעינן נתבקעו ממש, אבל כל שמניחין על פי הביב ומתבקעין לא אסירי אלא מדרבנן וברייתא בדאורייתא מתנייא, אי נמי לא נתבקעו דקתני ר"ל אפילו מניחים אותם על פי הביב ואינן מתבקעות אסירי מדברי סופרים כיון ששהו, והא דאמרינן [פסחים שם] עבד שמואל עובדא נתבקעו ממש, היינו להתיר התבשיל ולאפוקי ממר עוקבא דלדידיה אף אם לא נתבקעו ממש התבשיל אסור, אבל החטים עצמם אסורים אעפ"י שלא נתבקעו כלל: והוזקק הרב ז"ל בזה משום ההיא ארבא דטבעא בחישתא [שם ע"ב] דקאמר רבא ליזבינהו קבא קבא כי היכי דכלייא קמי פסחא, ולא קאמר תלמודא שהיו מבוקעים או דבדקינהו רבא על פי הביב, אלא משמע דכל ששהו במים אסורים מדברי סופרים אף אם לא נתבקעו כלל. ותדע שכן דעת הרב ז"ל שהרי כשבלל שעורים ביאר [רמב"ם שם הלכה ו] שאם הניחן על פי הביב ולא נתבקעו מותרין, ואילו הכא כתב סתם שאם לא נתבקעו שמוציאין החטים והשעורים ושורפין אותם, ואמאי לא ביאר שאם אינן מתבקעין שמותרים, אלא ודאי הכא בנבלל דומיא דנתבשל קתני ששהה במים, לפיכך אעפ"י שלא נתבקעו כלל אסורים מדברי סופרים. וכן [שם] בדין ט' כתב דגן שנטבע בנהר או שנפל עליו מים כשם שאסור לאוכלו כך אסור לקיימו, וזהו דין ארבא דטבעא בחישתא, ולא ביאר שאם הניתן על פי הביב ולא נתבקעו שמותרים משום דכל דגן ששוהה במים אסור מדברי סופרים. וכן בפירוש המשנה דפרק כל שעה [משנה א] כתב אפילו קידש אשה בחמץ בשש שעות אין חוששין לקידושיו אפילו היה אותו החמץ אסור מדרבנן כמו החטים שנפל עליהם מים, ע"כ. וכן דעת המגיד משנה [שם הלכה ו] גבי לתיתא, ע"ש. ועיין במה שכתבתי בסעיף ב' [ד"ה אף על פי]  בסייעתא דשמיא ומיהו מחוורתא דשמעתתא כדכתיבנא מעיקרא ואף חמץ דלא אסיר אלא מדרבנן משהו ממנו אוסר התבשיל וכמו שכתבתי בריש סימן תמ"ז, ע"ש: ומה שכתב [בהגה] אוסרים הכל במשהו. טעמא של המחמירים משום דפוסקים כמר עוקבא דכיון שהחטה ראויה להתבקע אסורה ואוסרת כל המתבשל עמה, ואין אנו בקיאים מה נקרא ראויה להתבקע כמו שכתב המרדכי בפרק כל שעה [רמז תקעא] בשם ספר המצות, ולפיכך יש לאסור בכל גוונא. אבל אין לנו לתפוס סברת הרמב"ם דסבירא ליה דכל חטה שנתבשלה אעפ"י שלא נתבקעה כלל אסורה מדברי סופרים, וסברת מהר"י איסרלן [תרומת הדשן ח"ב סימן קפו] שכתבתי בריש סימן תמ"ז דמשהו מחמץ נוקשה דלא אסיר אלא מדרבנן שאוסר כל המתבשל עמו ולפיכך אסרינן במשהו אפילו לא נתבקעו, דהא מילתא לא מחוורתא כלל, דכיון דלדעת הרמב"ם התבשיל מותר ולדעת מהרי"א חטה שלא נתבקעה לא אסיר אפילו מדרבנן, אם כן ממה נפשך לכולי עלמא תבשיל מותר ולא נקטינן חומריה דמר וחומריה דמר במידי דלא אסיר אלא מדרבנן. אבל כבר כתבתי לעיל [ד"ה התבשיל] שאין טעם כלל לפסוק כמר עוקבא והוא הפך הכללים המקובלים אלא העיקר לפסוק כדשמואל, או תפוס מיהא סברת הרי"ף והרמב"ם ז"ל דכל שלא נתבקעו ממש אף אם החטה ראויה להתבקע התבשיל מותר, ואין לנו לחדש חומרות באיסורין דרבנן ודי לנו מה שאסרו חכמים, ולפיכך יש להתיר בפשיטות התבשיל כל שיש בו ששים נגד החטים והשעורין שלא נתבקעו, נ"ל ודוק: נשאלתי על גרעין חטה אחת שלתתוה במים וכתבו עליה פסוק ארץ חטה ושעורה כולו וגם שם הכותב ושם אביו באותיות מרובעות וטעמים ונקודות, ובעל החטה מרוב חשיבותה כשמגיע פסח מניחה בקרן זוית מן השוק משומרת שלא ימצאנה שום אדם ואחר הפסח הולך לאותו זוית שהניחה שם וחוזר וזוכה בה אי שפיר דמי למעבד הכי או לא: והשבתי הנה כבר כתבתי בסימן תס"ו סעיף א' דלא מיבעיא לסברת ריא"ז בפרק אלו עוברים [שלטי הגבורים פסחים ריש יד, א] והכי משמע מדברי הר"ן פרק קמא [שם ג, א ד"ה אמר] דסבירא להו דאף פירורין צריכין ביעור לכתחילה, אלא אף לדעת פסקים וכתבים [תרומת הדשן ח"ב] בסימן קס"ד דסבירא ליה דחטה כיון שהיא פחותה מכזית אינה צריכה ביעור אף לכתחילה אם רואה אותה, הני מילי במידי דלא חשיב וממילא דקמבטיל ונדרס ברגלים ולפיכך אינה צריך ביטול כדאיתא בפרק קמא דפסחים [ו, ב], אבל בפחות מכזית דחשיב כמו בנידון דידן, אפשר דאף דמדאורייתא חייב לבערו מידי דהוה אחצי שיעור, או לפחות מדרבנן מיהא מחייב לבעוריה. ואכתי צריך לבאר אי סגי בשמניחה במקום הפקר אעפ"י שדעתו לזכות בה אחר הפסח, ויראה ודאי דלאו שפיר למעבד הכי דאע"ג דקודם שש בהוצאה מרשותו סגי, מכל מקום צריך שיגמור בדעתו שלא לזכות בו עוד, וכמו שכתב הכסף משנה בשם הר' מנוח בסוף פרק (ד') [ג] [מהלכות חמץ ומצה] דאע"ג דידע חמץ במקום שאין עשוי ליגלות ואינו מצוי בבית דסגי ליה בביטול היכא דבטליה לדעתיה שלא בהערמה שאין דעתו לחזור וליהנות ממנו לעולם, ע"כ. וכיון שדעתו לזכות בו הא קעבד איסורא ואסיר בהנאה אחר הפסח, וראיה ממה שכתב הרשב"א בתשובה [חלק א] סימן ע' על ישראל שיש להם בורות מלאות חטים, ומתשובתו מוכח בהדיא דסבירא ליה דאי איכא חמץ ידוע בתחתית הבור אעפ"י ששאר החטים שאינם מבוקעים הם עליהם, והוה ליה כחמץ שנפלה עליו מפולת שאסורים הם אחר הפסח משום דגרע ממפולת דהתם ממילא שהוא שנמצא ולא שיהא בדעתו לפנות הגל, אבל כאן שרוצה לזכות בחטים ולמוכרם אפשר דאסיר, וכן פסק מור"ם ז"ל בסימן תל"ו סעיף א' וכתבתיו בסימן תמ"ח סעיף ה' [ד"ה מי], יע"ש. הרי לך דאף במפולת דלא קעבר אמידי לא מדאורייתא ולא מדרבנן אעפ"י כן אסורים הם לאחר הפסח כיון שדעתו לזכות בו, והכא נמי בנידון דידן כל שדעתו לזכות בו אסיר אחר הפסח. ודין נותנו לגוי מכירו ויודע שלא יגע בו שמותר אעפ"י שדעתו לזכות בו [סימן תמח סעיף ג] (שאינו) [שאני], לפי שכבר נכנס לרשות אחרים והוה ליה חמצו של גוי: ועוד יש איסור בחטה זו איסור רוצה בקיומו של חמץ לפי דעת הטור והמחבר כמו שכתבתי בארוכה בסוף סימן ת"ן, ואם תשיבנו דהכא ליכא הנאה אלא הבטה בעלמא ומה איסור יש לזכות בו אחר הפסח, הא ליתא, דהא אמרינן בפרק כל שעה [כו, א] קול ומראה וריח אין בהם משום מעילה, מעילה הוא דליכא הא איסורא איכא, ופירש רש"י אההיא דמייתינן התם לולין היו פתוחין בעליית בית קדשי הקדשים שבהם משלשלין את האומנים בתיבות כדי שלא יזונו עיניהם כו', וכתב הרב ז"ל [שם ד"ה יזונו] וז"ל, יזונו לשון הנאה כמזונות שמשביע עצמו ממראית נוי המלאכה ונהנה, ע"כ. והכא נמי דכוותה כיון שנהנים מראות אימון ידי וזריזות הסופר שבמועט החזיק את המרובה שהרי בחטה אחת בינונית כתב י"ד תיבות, מקרייא הנאה ואסיר. וכי היכי דלבעל החטה אסיר הוא הדין נמי לאחריני וכמו שכתבתי בסימן תמ"ח סעיף ג' [ד"ה אסור] בשם הר"ן [שם ז, ב ד"ה ודאמרי'], וע"ש. וכי תימא הרי לא נתבקע החטה ומעתה ליכא חשש חימוץ ושריא בפסח, ליתא, שהרי כתב הרא"ה [מובא בר"ן שם יב, א ד"ה ואי] דבחטים לא בעו ביקוע דכיון דאית בהו צירייא כמאן דנתבקעו דמי, ואעפ"י שדבריו אינן מחוורין וכמו שכתב עליו הר"ן ז"ל [שם]. ונמצא דאף בחטים בעינן נתבקעו היינו להתיר התבשיל כי משתכחי בהדי בישולא ולא נתבקעו משום דספיקא דרבנן לקולא, אבל להנהו חטי בעינייהו הוה ליה ספיקא דאורייתא ולחומרא וכמו שכתב הרי"ף בהלכותיו [שם], וכמו שכתב המחבר בכאן דכי היכי דלמיכלינהו אסיר הכי נמי מחייב לבעורי לפי שאין אנו בקיאים מה נקרא ראויה להבקע וכמו שכתבתי לעיל [ד"ה ומ"ש אוסרים]. ומיהו איכא למימר דבאכילה דאסירא מן התורה הוה ליה ספיקא דאורייתא ולחומרא, אבל לענין ביעור דחצי שיעור לא מחייב אלא מדרבנן, והשתא הוה ליה כדין תבשיל דספיקא דרבנן לקולא, אלא דאין זה מספיק דעדיין אפשר דחצי שיעור חייב מן התורה בביעור וכמו שכתבתי לעיל, והדרינן לספיקא דאורייתא ומחייב לבעורי: ומיהו מסתברא ודאי שאם עבר ולא ביערו שמותר לראותו וכן עשיתי מעשה וראיתיו, מטעם דחמץ שעבר עליו הפסח לא אסיר בהנאה אלא מדרבנן, ועוד דמראה לית בה מעילה ולא אסיר אלא מדרבנן והשתא הוה ליה ספיקא בדרבנן ולקולא. ומיהו לענין ביעור יראה דמהיות טוב מחייב בעל החטה לבעריה לפי שהוא קרוב לנתבקע, וגם הדין שכתב עליו בהיות החטה קצת מרוככת מן המים יראה דיש לו דין מי פירות וכמו שכתבתי בסימן תס"ו סעיף ה' [ד"ה דיו] דהוה ליה מי פירות עם מים, ואיכא מקצת פוסקים שסבירא להו ישרף מיד, ואף על גב דלתיתא שריא [שם מ, א] כבר כתב הרי"ף [שם] דשדרו ממתיבתא דאין אנו בקיאים בלתיתא. ועוד שהרי כתב הרמב"ם [חמץ ומצה ה, ז] והסכים עמו המגיד משנה [שם] שצריך לטחון החטים מיד לבטל הלתיתא והשתא תו לא מחמיצי שכבר נתייבש הקמח, אבל אם שהו בלא טחינה ודאי מחמיצין הם, והכא משמע ששהה פורתא עד שתתרכך ולפיכך נראין הדברים שלחוש לסברת הרי"ף וכל שכן לדעת מור"ם שמחמירים בדבר, שטוב ונכון הדבר שיבערנו על מנת שלא לזכות בו, זה נראה לי. ושוב נאמר דלא ברירא מילתא אי לתתוה או לאו ומעתה איכא ספק ספיקא להתיר, חדא אי לתתוה או לא, ואם תמצי לומר לתתוה לא כל הבא במים מחמיץ וכמו שכתבתי לעיל בסעיף ב' [ד"ה ומ"ש אסור ולא] בשם הרשב"א [בתשובתו ח"א סימן קב]. ואין בזה כדי להתיר הדבר בפשיטות דמוכחא מילתא ודאי שלתתו החטה במים כדי שבקל יוכלו לכתוב עליה, ולכן הטוב והישר לבערה וכדכתיבנא ודוק: כתב הכלבו [סימן מח ח, א] בשם הראב"ד דאי משתכחי בהאי בישולא תלת שערי ודאי חזקה היא דאיכא טובא ושמא נתבקעו, ב"י [רט, ב ד"ה כתב]. דימה דין זה לדין תולעים שנתבאר ביו"ד סימן פ"ד סעיף ט' וסוף סימן ק' על ירקות מבושלים שנמצאו בם שלשה תולעים שאסורים הירקות, והכי נמי דכוותה. ויפה כיון המחבר שהשמיטו דהתם יש לחוש שמא יש ואינם ניכרות לפי שהתולעים הם דקים, אבל בחטה ליכא למיחש להכי דאי איכא אחריני משתכחי. ותדע שהרי בדברי הרי"ף [שם יב, א] והרא"ש [שם פ"ב סימן כה] מבואר וז"ל, ולא אסרינן לההוא בישולא דאשתכחו ביה תרי או תלתא שערי אלא אם כן נתבקעו, ע"כ. הרי דבתלתא דהויא חזקה לא אסרינן אלא אם כן נתבקעו, וכן הרמב"ם בפרק ה' [שם הלכה ח] סתם, משמע דאפילו טובא וכן עיקר: 
סעיף י 
מותר למוכרה לגוי כו'. וכן עיקר וכמו שכתב המרדכי בפרק כל שעה [רמז תקנח], והביא ראיה מהא דאמרינן בפרק בתרא דעכו"ם [עבודה זרה סה, ב] ההיא ארבא דחטי דנפל עליה יין נסך שרייה רבא לזבוני לגויים, הרי דאע"ג דיין נסך אסור בהנאה מכל מקום כיון שאין החטים נמכרים בדמים יקרים יותר משום יין נסך שנפל בהן, מותר למוכרן לגויים. ומה שדחה לזה דהתם ביין נסך דרבנן לא הויא דחייה וכמו שאכתוב בסמוך, ויש ראיה ברורה להתיר ממה שכתבתי בסימן תמ"ז סעיף א' [ד"ה ואכתי] דבכל איסורין שבתורה איתא לתקנתא דרבן שמעון בן גמליאל דפרק בתרא דעכו"ם [שם עד, א] דימכר כולו לגויים חוץ מדמי איסור שבו, יע"ש. והתוספות בפרק גיד הנשה [חולין] דף צ"ט [ע"ב ד"ה והלכתא] כתבו שאעפ"י שגיד הנשה אסור בהנאה, אין לתמוה על מה שמוכרים ביקור בשר לנכרים אעפ"י שמעורב בו גיד, דנכרי אינו נותן מעות אלא על דבר שיש בו טעם ולא על הגיד, ע"כ. והר"ן נמי בפרק בתרא דעכו"ם [עבודה זרה לד, א ד"ה נטל] אמתניתין דהתם [עב, א] דקתני נטל משפך ומדד ונתן לתוך צלוחיתו של נכרי ונטלו ומדד לתוך צלוחיתו של ישראל אם יש בו עכבת יין אסור, כתב וז"ל, והאי אסור בהנאה קאמרי דאי לאוסרו בשתייה למה לי עכבת יין כו', ולפי זה אנן דקיימא לן כרבן שמעון בן גמליאל בתערובת סתם ינם דימכר כולו לגויים חוץ מדמי איסור שבו לא קיימא לן כהך מתניתין, דכיון דאינו נהנה מאותו עכבת יין כלל אמאי מתסר בהנאה, ולפיכך יש לתמוה על הרב אלפסי [שם] (שכתב) [שכתבה], אלא שאפילו לרשב"ג דשרי כי מכר כולו חוץ מדמי איסור שבו דוקא במפרש אבל בסתם אעפ"י שאינו נהנה מן האיסור אסור, ואחרים אומרים דהאי אסור בשתייה קאמר דכי לית ביה עכבת יין אפילו בשתייה שרי וכו', [עכ"ל הר"ן]: מדבריו שמעינן דלכולי עלמא כל שאינו נהנה מן האיסור מותר למוכרו, אלא שכשמוכרו צריך שיפרש חוץ מדמי איסור שבו. ולפי זה בההיא ארבא דחטי דשרייה רבא לזבוני לגויים משמע דאיירי בכהאי גוונא דשרייה בתנאי שיאמר חוץ מדמי איסור שבו, אלא דלא חש הש"ס לפרושי ועוד אכתוב בסמוך בזה. ובמה שכתב הר"ן מיושב מה שהקשה ה"ר מרדכי על דין תרנגולת שהביא המרדכי [פסחים רמז תקס] שכתב וז"ל, נ"ל תשובה לדבריו דטפה לחלוחית שסביב החטה היא חמץ, וקיימא לן בפרק בתרא דעכו"ם [עבודה זרה עא, ב] הלכה כרשב"ג חבית בחבית ולא יין ביין דאורייתא וטפת עכבת יין אוסר כלי מלא בהנאה, ע"כ. וכבר נתבאר דאינו אוסר אלא בסתם אבל לא במפרש, גם מה שכתב דהלכה כרשב"ג חבית בחבית ולא יין ביין ליתא, שהרי כתב הר"ן בסוף פרק כל הצלמים [שם כב, א סוף ד"ה רבי] שדעת הראשונים ז"ל דכל איסורים שבתורה כסתם יינן מדמינן להו, הילכך בכל האיסורים אפילו דומיא דיין ביין אמרינן דימכר חוץ מדמי איסור שבו, ע"כ. ולפיכך איני רואה פקפוק בדבר להתיר למכור התרנגולת ודלא כדמשמע מארחות חיים שהביא הב"י בסימן תמ"ב [קפה, ב ד"ה כתוב בא"ח] ואכתבנו בסמוך [אות יא ד"ה אך קשה] בסייעתא דשמיא. ומסתברא שאין צריך לפרש חוץ מדמי איסור שבו, דדוקא כי איכא ממשות ואפילו פורתא דומיא דעכבת יין אז צריך לפרש, אבל בתרנגולת דליכא אלא פליטת החטה מותר למוכרה סתם, ובהכי ניחא דבההיא ארבא דחטי שרייה רבא לזבוני לגויים ולא איצטריך למימר חוץ מדמי איסור שבו לפי שהיין נסך כבר נתייבש ונתנגב ואין כאן איסור בעין כלל והוה ליה כפליטת החטה, כן נראה לי ודוק: 
סעיף יא 
אם נמצאת חטה בקועה בעיסה כו'. כן כתב הרא"ש [פסחים פ"ב סימן כה] לפי שכיון שהעיסה לא החמיצה כל שכן החטה שהיא קשה, ולא חיישינן ששרויה היתה במים לפי שישראל רגילין לשמור המים השמורים. וכתב הב"י על זה [רט, ב ד"ה ומ"ש הרא"ש] משמע שאם היתה נמצאת במים היו נאסרות המצות שנלושו באותם המים, ויש לתמוה על זה ממה שכתב הטור לקמן [רי, ב] מעשה שנמצאת חטה בקועה בכלי של מים ובישלו באותם מים תבשיל, וכן חטים או חמץ גמור שנפלו לבור כתב שהמים מותרים, ותירץ דהרא"ש מיירי בתוך הפסח דאיסורו במשהו, וההוא מעשה דלקמן מיירי בערב פסח דאינו אוסר אלא בנותן טעם, ע"כ. וזה תימא שלא התיר לשתות ממימי הבור אלא בערב פסח וכן התבשיל, ואיהו קאמר סתמא דהתבשיל ומי הבור מותרים. וכבר השיגו בספר ב"ח [שם ד"ה ומ"ש ולא] וכתב עליו דלא נהירא דצונן לא בלע מחטה כל עיקר. והכי משמע ודאי, והרי הרא"ש בתשובה [כלל כד סימן ה] הביאה בטור בסימן תמ"ז [קצ, ב] כתב גבינה לחה בפסח מותרת אעפ"י שנעשית בכלי ששמשו בהם בדבר חם כיון שאין עושין בהם הגבינה בחמין אינו מפליט, אלמא דצונן בצונן ליכא בליעה כלל ואפילו משהו. וכן הב"י כתב שם [ד"ה כתב רבינו] על עריבה של חרס שלשין בה כל השנה ובשעת הגיתות הדיחו אותה יפה ודרכו בה ענבים או הניחוה תחת הצינור לקבל בו היין שאותו היין מותר לשתותו בפסח, דכיון דהוי צונן למאי ניחוש ליה דצונן אינו מבליע ואינו מפליט, עכ"ל. ומה שכתב שם [קצא, א ד"ה כתב סמ"ק] בשם סמ"ק [סימן רכב עמוד רכח] בדין בוסר דאפילו אי פליט משהו הוא דפליט אף על גב דצונן הוא, התם משום דוחקא דדריכה פליט משהו אבל בעלמא לא פליט מידי. ומה שכתב הרא"ש ולא חיישינן שמא היתה במים היינו לומר דאי הוה חיישינן י"ל אעפ"י שהחטה קשה ממהרת להחמיץ טפי מעיסה ואוסרת העיסה, לפי שנשתהה החטה במים טפי מעיסה והחמיצה כבר ואוסרת כל העיסה ולעולם שהמים לא נתחמצו לפי שהם צוננים וכדלקמן: אך קשה ממה שכתב הב"י בשם ארחות חיים בסימן תמ"ב [קפה, ב ד"ה כתוב בא"ח] וז"ל, אם נמצאו חטים או שעורים במים בעוד שהבשר שרוי כתב מורי ה"ר שם טוב דמותר דצונן היא, והוא שאין מבוקעות, אבל אם הם מבוקעות הבשר מותר בהנאה לדעת הראב"ד [בתשובה, ח"א סימן קעו], ופירוש דבריו יראה דכשאינם מבוקעות מותר משום דצונן הוא ואינו מניחו להחמיץ אבל אם נתבקעו הרי החמיצו. אלא דקשה דמה בכך שהחטים הוו חמץ סוף סוף הבשר והמים הוו צוננים ולא בלע מידי, ואף לפי מה שכתב הב"ח [רט, ב ד"ה ומ"ש ולא] בשם הגהות מיימוניות [הלכות הגעלה בסוף הלכות חמץ ומצה] דחטה שנמצאת במים אף בצונן אם נתרככה אסורים המים, אפשר דהתם מחמת שנתרככה יש לחוש אולי משהו מן החטה יצא במים ומרוב דקותו לא מינכר ומתערב בתוך המים ולפיכך אסורים המים, אבל בבשר ליכא למימר הכי ובשיפשוף ובהדחה בעלמא סגי להעביר מעל פניה אותו משהו מחמץ בעין, ואפשר דמיירי כשנשרה הבשר במים מעת לעת דכבוש הרי הוא כמבושל וכמו שכתוב ביו"ד סימן ק"ה [סעיף א] וכגון שהבשר נמלחה כדינה כבר, דאם לא כן הרי כתב מור"ם ז"ל בהגהת יו"ד סימן ס"ט [סעיף א] שאם נשתהה הבשר בשרייתו מעת לעת, הבשר וגם הכלי אסורים, ע"כ. אי נמי מיירי בבשר מליח. ובהכי איכא לאוקמיה נמי מה שכתב המרדכי בפרק כל שעה [רמז תקעב] מעשה היה ששרו בשר בלילה בפסח, למחר מצאו גרעין אחד של תבואה במים ושאלו לרבינו משולם ולרבינו שמואל הכהן ואסרו שניהם לאוכלו, ע"כ. אבל הב"ח [רי, א ד"ה מעשה] כתב דטעמייהו דסבירא להו דחטה שנתרככה אוסרת למים אעפ"י שהן צוננין וחוזרות ואוסרות הבשר במשהו, ע"כ. ולפי זה הארחות חיים נמי י"ל דהכי סבירא ליה, ובאמת שפשט הדברים כן מטין, אבל הם דברים תמוהים ואינם מכוונים להלכה ולפיכך נדחקתי ליישבם וכמו שנתבאר: ומה שכתב וראוי לחוש לדבריו. כן עיקר לאסור כל העיסה דאף על פי שהחטה קשה ואינה ממהרת להחמיץ כמו העיסה, מכל מקום כיון דחזינן שהיא בקועה הרי איתרעא ועל כרחך למימר שבמים היתה והיא מתחמצת כבר, ולפיכך יש לאסור כל העיסה לפי שהמים מוליכים היוצא מאותו גרגיר בכל וכמו שכתב הרשב"א בתשובה [ח"א סימן קעו]. ואף על פי שהמים והעיסה צוננים, מכל מקום על ידי הלישה והעריבה נסחט מהגרגיר חמץ במים ונאסרת כל העיסה, וכן כתב בספר ב"ח [שם ד"ה ומ"ש ולא] ומהרש"ל בתשובה סימן ע"ט דעל ידי לישה מתמצה ויהיב טעם משהו בכולו, ע"כ. ודמי למה שכתבתי לעיל [ד"ה אם נמצאת] בדין בוסר דאגב דוחקא דדיכה פליט משהו, ולפי זה דין עריבה של חרס שכתבתי לעיל [שם] שהתיר הב"י בסימן תמ"ז לא התיר אלא כשהניחוה תחת הצנור לקבל בו היין, אבל כשדרכו בו ענבים דמי למדוכה דאגב דוחקת דריכה פליט משהו ויש לאסור, אי נמי אף דפליט משהו הרב לטעמיה אזיל דפוסק כמאן דאמר אינו חוזר ונעור, וכן פסק בדין בוסר סימן תמ"ז סעיף ז', אלא דעל כרחך כשתמה הב"י [שם] על רבינו האיי לא תמה אלא בדין עריבה שהניח תחת הצינור דאי כשדרכו הרי דעת הגאונים לאסור חוזר ונעור ורבינו האיי מכללם, ועיין מה שכתבתי בסוף סימן תס"ה בדין האווז ובמה שכתבתי בסמוך בסייעתא דשמיא: ומה שכתב [בהגה] אם לא במקום הפסד מרובה וכו'. שאז כדאי הוא הרא"ש [הובא לעיל ריש האות] לסמוך עליו כמו שכתב בב"י [רט, ב ד"ה ואם], וממה שכתב [שו"ע] בכאן יסיר ממנה כדי נטילת מקום, וכן ממה שכתב בב"י [שם] והוא הכריע כדברי האומרים דלא אסר אלא כדי קליפה, ומשמע דקאי אהרא"ש, יראה שהבין שמה שכתב הרא"ש בסוף דבריו אלא אוסר כדי קליפה או כדי נטילה שכך היא מסקנתו, וליתא, שהרי מבואר בתחילת דבריו שהעיסה והמצה מותרים לגמרי אף בלא קליפה אלא לדבריהם של אוסרים קאמר הודו לי דבקליפה סגי, ומכל מקום דעתו של הרא"ש היא להתיר לגמרי כל העיסה ואין צריך אפילו נטילת מקום לדעתו ז"ל כמו שכתבתי, לפי שכיון שהעיסה לא החמיצה כל שכן החטה, ואף החטה עצמה יראה דשריא דאע"פ דחטה שנתבקעה קיימא לן [סעיף ו] דאסירא, מכל מקום שאני הכא דאיכא הוכחא שלא החמיץ, ואפשר דלא פלוג רבנן ואסרו כל חטה מבוקעת אף על  פי שידוע שלא החמיץ, אבל אין לאסור מה שנתבשל עמה כיון שלא החמיץ. ומיהו קשה דבשלמא כשנמצאת במצה אפויה איכא למימר כאן נמצאת וכאן היתה ולפיכך יסיר ממנה כדי נטילת מקום, אבל בנמצאת בעיסה ליכא למימר הכי דעל כרחך המים מוליכין הפליטה בכל העיסה ולפיכך יש לאסור כולה או להתיר כולה, ואף בנמצאת במצה אפויה דאמרינן כאן נמצאת וכאן היתה היינו לאפוקי שלא היתה בעיסה, אבל כשהתחילו ללוש המצה שנמצאת שם החטה איכא למימר שאז נפלה והרי נתגלגלה החטה באותה המצה ויש לאסור כולה נמי, ודלא כדמשמע מסוף דברי הרא"ש שנמשך המחבר אחריו. ולמעשה אף בהפסד מרובה דברי הרשב"א [הובא לעיל ד"ה ומ"ש וראוי] נראים עיקר וכל שנמצאת חטה בקועה בעיסה נאסרת כל העיסה, ואם במצה אמרינן כאן נמצאת וכאן היתה ואותה המצה אסורה והשאר מותרת. ומה שכתבו התוספות בפרק בתרא דעכו"ם [עבודה זרה] דף (ס"ז) [סו] [ע"ב ד"ה רבא] דאם אפו המצות בפסח ונמצאת חטה באחד מהן כולן אסורות, היינו משום דסבירא ליה ריחא מילתא היא, אבל לדידן בכל גוונא שריא. ועיין במה שכתבתי בסוף סימן תס"א ובסימן תמ"ב סעיף א'. ודע דכל זה מיירי בתוך הפסח דאם לא כן הרי דעת המחבר [סימן תמז סעיף ג - ד] שאינו חוזר ונעור והכל שרי. ומיהו מסתברא לי דאף לדעת הרא"ש אם ממים שמורים שלשו העיסה שנמצאת בה חטה נשארו קצת מים ומצאו באותם מים שנשארו חטה אחרת הרי הורעו כחן של מים, ולא שייך מה שכתב הרא"ש [שם] שישראל רגילים יפה לשמור המים שמורים, ואף לדעתו יש לאסור כל העיסה דמסתמא החטה היתה במים ונתחמצה ואסרה כל העיסה, כן נראה לי ודוק: מי שהיה לו חבית מלא כרוב כבוש לפסח ומכר ממנו לבעל הבית אחד, וכאשר הביאו בעל הבית לביתו מצא עליו גרעין של שיבולת שועל, כתב מהר"ם מלובלין בתשובה סימן ע"ח דמאחר שלא נמצא הגרעין על הכרוב בשעה שהיה מונח בחבית אלא לאחר שהוליכו לבית אחר אמרינן כאן נמצא כאן היה, ע"כ. ואם הגרעין אינו מבוקע לדידן יש להתיר אף הכרוב של אותו בעל הבית: ומה שכתב [בהגה] אבל קודם הפסח וכו'. למאן דאמר [סימן תמז סעיף ד] חוזר ונעור אין לחלק בין קודם פסח לבתוך הפסח ודוק: 
סעיף יב 
אסורה התרנגולת. פירוש במים רותחין שהיד סולדת בהם ובכלי ראשון, דאי בכלי שני הרי פסק הרב בב"י יו"ד סימן ס"ח [ד"ה ולענין הלכה] דבדיעבד כלי שני אינו מבליע, וכן כתב שם בשו"ע סעיף י"ג תרנגולות (שנמלחו) [שנמלגו] יחד בכלי שני ונמצאת אחת מהן טריפה לא נאסרו האחרות, אם לא שנאמר שסבירא ליה כיש מחמירין בכלי שני בפסח דהוי במשהו שהביא ההגה בסימן תמ"ז סעיף ג', ולפיכך סתם דאף בכלי שני יש לאסור. ומיהו מה שכתב הב"י בסוף סימן זה [ד"ה כתב עוד] בשם הרוקח [סימן רצא] והמרדכי [פסחים רמז תקסח] על מעשה שמלגו תרנגולת ערב פסח ברותחים בקערה של חמץ דהוא כלי שני ואסרו לאוכלה בפסח כדאמרינן בפרק דם חטאת [זבחים צה, ב] עירה לתוכו רותח וכו', ההוא בעירוי מכלי ראשון מיירי כדמוכחא הראייה שהביאו, אבל אם עירו המים תחילה זהו דין כלי שני שכתבתי, וכן דעת המרדכי לעיל מהך עובדא [פסחים רמז תקסד] דעירוי הוי ככלי ראשון לחומרא, יע"ש. ומיהו דעת המחבר היתה בכאן לאסור בכלי ראשון דוקא אף על פי שביו"ד סימן ס"ח סעיף י' כתב דעירוי אוסר כדי קליפה, בכאן  דהוי במשהו נאסר כל התרנגולת, וכמו שכתוב בב"י [ריא, א ד"ה כתוב בא"ח] ודבר תימא הוא להתיר במליגה על ידי קליפה שהרי על ידי המים מתערב הטעם בכולה, ע"כ. ודעת הב"ח [רי, א ד"ה ומ"ש הרא"ש, וד"ה מעשה] לאסור אף בכלי שני בפסח דהוי במשהו, וכן דעתי להחמיר וכמו שכתבתי בסימן תמ"ז סעיף ג' [ד"ה ומ"ש], ועיין בב"י יו"ד סימן ק"ה [קסד, ב]: ומה שכתב [הטור רי, ב] ואבי העזרי [סימן תיח] התיר חטים שנפלו לבור לפי (שהן) [שאין] מחמיצות כדאמרינן [פסחים מח, ב] תפח תלטוש בצונן אלמא שהצונן מעכב מלהחמיץ. והטור [שם] חלק עליו וכתב שחטה ודאי מחמצת במים צוננים כההיא ארבא דטבעא בחישתא [שם מ, ב], יראה להתיר מהאי טעמא כיון שהמים צוננים אין החטה נותנת בהם טעם ואפילו חמץ גמור שנפל לבור מותר מזה הטעם, עכ"ל הטור. והמחבר שהתיר בחמץ גמור הוא משום דקאי בשיטת הטור, דאי לאבי העזרי לא התיר אלא בחטים שאינן חמץ. והב"י [שם ד"ה מעשה ונמצאת] השיב בעד אבי העזרי דהא דחטים מחמיצין על ידי מים צוננים היינו אחר שיצאו מתוך המים אבל בעודן בתוך המים צוננים לעולם אינן מחמיצין, וז"ל המרדכי בפרק כל שעה [רמז תקסח] פירש אבי העזרי החטים שנפלו לבאר מים מותרים לדברי רבותינו שפסקו נותן טעם לפגם מותר בפסח, ותו דאינו מחמיץ בעוד שהחטה מוטלת לצונן, וכתב רבינו (יחיאל) [יצחק] בספר אור זרוע [פסקי עבודה זרה סימן רסט] ככר לחם חמץ שנפל לבור ואין בו כדי ליתן טעם במימי הבור בזה יש להסתפק אם מותרים מי הבור או אסורים, דשמא יש להחמיר בו יותר מחטה משום דהככר כבר נתחמץ. (בעיסה) [ועיסה] שהחמיצה שנפלה לבאר בודאי יהבא טעם ולא ידעינן אי לשבח ואי לפגם ומסתמא נותן טעם לפגם וכו', עכ"ל. ובאמת שהם דברי תימא לומר שהחטים הוו נותן טעם לפגם במים, גם מה שכתב דלא ידעינן אי לשבח ואי לפגם ומסתמא נותן טעם לפגם, אמאי לא אמרינן, והוא האמת אצלי, דלא הוי לא נותן טעם לפגם ולא לשבח ואסיר וכמו שכתב הב"י ביו"ד סימן ק"ג [ד"ה כתוב בהג"א] על שם הגהות אשרי פרק בתרא דעכו"ם [עבודה זרה סימן ט], ולפיכך אין כאן טעם כלל להתיר מחמת נותן טעם לפגם. והרוקח בסימן רפ"ו כתב דחמץ שנפל לבאר אסורים המים, ע"כ. משמע דבחטים מודה משום דהצונן מעכבו מלהחמיץ, אלא דממה שכתב בסימן רפ"ט משמע דמפליג בין חטים לעיסה וכסברת הטור, יע"ש: ולענין דינא נראה לי עיקר כמו שכתב אבי העזרי, דמדאמרינן גבי חלה בפרק אלו עוברין [פסחים מו, א] תטיל לצונן, ואמרינן תו התם [מח, ב] זה הכלל תפח תלטוש בצונן, ואם לעיסה מעכב הצונן מלהחמיץ כל שכן החטים שהם קשים, שכל עוד היותם במים שאינם מחמיצין, אבל כשעולים מן המים מיד מחמיצין. ולדעת הטור שהחטה מחמצת במים צוננים, אף על פי שכתב שהחטה אינה נותנת טעם במים צוננים הני מילי אם הסירו החטה או החמץ מן המים בתוך מעת לעת שנפלה לשם, אבל אם נשרה במים מעת לעת יש לו דין כבוש הרי הוא כמבושל, וכן כתב הב"ח [רי, ב ד"ה ומ"ש רבינו] בשם מהרש"ל [בביאורו לטור ד"ה נותנות] וכמו שכתבתי בסוף סעיף (ר"א) [יא] בשם מהר"ם מלובלין בתשובות סימן ע"ח, וכן הטור בסימן תמ"ב [קפה, א] הביא בשם רב נטרונאי על העושין יין מצמוקים ושורין אותן במים ומוצאין בהם שנים חטים שאסור לשתותו בפסח ולבערו אם יודע שנסחט מן החטים חמץ לתוך הצמוקים וכו', ויראה דהיינו דכיון שנשרו שם החטים יש לו דין כבוש הרי הוא כמבושל שנתבאר דינו ביו"ד סימן ק"ה [סעיף א] ובהגה ריש סימן ס"ט ובכמה דוכתי, אבל לדעת אבי העזרי אף אם נשתהו במים ימים רבים מותרים המים. וכן מצאתי בירושלמי [פסחים] דגרסינן התם בפרק כל שעה [הלכה ד] ומתניתין היא בפרק עשירי דתרומות [משנה ב] לענין תרומה ועיין שם בפירוש הר"ש, שעורין שנפלו לתוך הבור של מים אף על פי שהבאישו מימיו מותרין, והכי נקיטינן. אבל בפרוסת חמץ  אף אם לא נשרית במים מעת לעת נראה לי שאסורים המים לפי שהפרוסה מתפררת פירורין דקין בתכלית ונמסין במים, וכדאמרינן בפרק כל שעה [שם כח, א] חמץ דממיס לא בעי פירוד ואפילו סינון לא מהני מטעמא דכתיבנא, ומה שכתב הב"י בסוף סימן זה בשם האגור [סימן תטז] בשם מהר"י מולן [מהרי"ל הלכות מים דלישת המצות עמוד לב; הלכות מאכלות אסורות בפסח עמוד קלו] דבארות של גוים שיש לחוש שמא יש חמץ בבור שיש לסנן המים בבגד נקי בכל פעם ששואב, ע"כ. אלמא דסינון מהני, ההוא חמץ שאינו ידוע אבל אי ידעינן בודאי דאיכא חמץ לא מהני סינון וכדכתיבנא. וכן נראה מתשובת הרשב"א [ח"א סימן קעג] הביאה הב"י בסימן תמ"ז [קצ, ב ד"ה כתב הרשב"א] שכתב שאלת מי שמצא בשעת הגיתות חתיכה מחומצת בכלי מלא יין והוציאה משם ולקח לזמן מאותו היין ונתן בחביות אחרות שהיו חסרות מעט, תשובה הגאונים כולם אסרוהו בשתייה, ע"כ. והיינו מטעמא דכתיבנא לפי שיש לחוש שמא נימוחו קצת פירורין ביין ואעפ"י שנתבטל חוזר ונעור, ודלא כמו שהבין מור"ם בהגה בסימן תמ"ז סעיף ד' וכמו שכתבתי שם [ד"ה ומ"ש], כן נראה לי ודוק: ומה שכתב ויש מי שאוסר אם הוא בתוך הפסח. הרב אזיל לטעמיה בב"י [רט, ב ד"ה ומ"ש הרא"ש] שכתב כן ליישב דעת הרא"ש [פסחים פרק ב סימן כה] עם דעת הטור כנזכר [ריש אות יא], וכבר כתבתי בסעיף י"א שאין הדבר כן ואולי בכאן כיון למרדכי [שם רמז תקעב] ולהארחות חיים שכתבתי בסעיף י"א [ד"ה אך] שנראה לכאורה מדבריהם דאף בצונן אסיר בפסח דהוי במשהו, יע"ש. ומכל מקום אין סברא זו מכוונת להלכה אלא דבצונן ליכא בליעה כלל ואפילו פורתא ודוק: כתב הרוקח סוף סימן רצ"א הביאו הב"י [ריא, א ד"ה כתב הרוקח] מצא בדלי מים חתיכה אחת חמץ ולא נודע כשלקחו מים מן הדלי אם היה בו חמץ או לא ובשלו בו, והתרנו התבשיל אך מים שבדלי נאסרו כי גוי שמביא מים שמא נתן בו אותה שעה החמץ, ע"כ. מה שכתב שהמים שבדלי נאסרו הוא הפך דעת הטור [רי, ב] ולטעמיה אזיל שכתבתי לעיל [סוף ד"ה ומ"ש] משמו דחמץ שנפל לבאר אסורין המים. ומה שכתב כי הגוי שמביא מים כו' אינו ליתן טעם לאסור מים שבדלי אלא יהיב טעמא להיתיר התבשיל, לפי שנאמר שאחר כך השליך הגוי החמץ ולא היה באותה שעה שלקחו ממנו לתבשיל, ועיין במה שכתב [הרוקח] בסימן רפ"ט. אבל המרדכי פליג על זה שכתב בפרק כל שעה [רמז תקסא] אם נמצא גרגיר חטה אצל התרנגולת בקערה ולא בתרנגולת עצמו, הדעת נוטה להתיר שהרי ספק ספיקא הוא דשמא נתעכל בתוך התרנגולת, ואם תמצא לומר דאינו מתעכל בתרנגולת שמא השתא נפל בקערה ובתרנגולת מעולם לא היה. אחר כך כתב [שם רמז תקעב] מעשה היה ששרו בשר בלילה בפסח למחר מצאו גרעין אחד של תבואה במים ושאלו לרבינו משולם ולרבינו שמואל הכהן [מעשה הגאונים סימן לו] ואסרו שניהם לאכלה, וטעמא משום דאין כאן כי אם ספק אם היה עם הבשר במים או נפל שם אחר כך וספיקא דאורייתא לחומרא, ולא דמי לאותו מעשה דמצא גרגיר אצל התרנגולת, דהתם שייך תרי ספיקי כדפרישית לעיל דשמא היה בתרנגולת אבל הכא לא שייך, ע"כ. הרי לך בהדיא דסובר דכיון דאיכא חד ספק אם נפל שם אחר כך הוה ליה ספיקא דאורייתא, ודלא כהרוקח שסובר דתלינן שאחר כך נפל לשם. וכן דעת הראב"ן [סימן ט] שכתב הטור [רי, א] משמו מעשה שמלגו תרנגולת במים חמין ומצא אחר כך גרעין חטה ואסר התרנגולת, דשמא היתה החטה במים קודם רתיחה והחמיצה ובלעה התרנגולת מן המים, ע"כ. ולא אמרינן שנפלה אחר כך במים. ומיהו קשה אראב"ן אמאי לא מתיר מכח ספק ספיקא וכמו שהתיר המרדכי, וי"ל דסבירא ליה כר"ת [חולין צז, א תוספות ד"ה אמר] דלא ילפינן איסור מטומאה ואין כאן ספק לומר שמא לא נתעכל כדלקמן בסוף הסימן וכן תירץ הב"ח [שם ד"ה מעשה] בשם רש"ל [בביאורו לטור סוף ד"ה קודם] וכתב עוד בזה, יע"ש: וכתב עוד [הב"ח שם] דאפילו דליכא אלא חד ספק כמעשה דראב"ן נתיר ונימא דכאן נמצא כאן היתה כמו במומין [כתובות עה, א], ומכח זה כתב דפליג אהרשב"א [הובא ברבינו ירוחם נתיב ה ח"ה מז, א] שהביא הב"י [ריא, א ד"ה ומ"ש] שאם נמצא חטה בכלי שהדיחו התרנגולת אמרינן כאן נמצאת וכאן היתה כמו במומין, ולא אמרינן שבאת מן התרנגולת וכן הורה הלכה למעשה, עכ"ל. וכתב דלא קיימן לן כותיה דהרשב"א להתיר משום דכאן נמצא כאן היה היכא דליכא אלא חד ספיקא, עכ"ל הב"ח. ואני אומר במחילה מכבודו נראה דדבריו סתרי אהדדי, שהרי לעיל [רי, א ד"ה ומ"ש ולא] כתב שכשנמצא חטה במצה אחת המצות שנילושו מאותה עיסה שרינן להו דאמרינן כאן נמצאת וכאן היתה והתם ליכא אלא חדא ספיקא, ואחר כך הוסיף דאיכא ספק ספיקא שמא הגרגיר לא נתחמץ כל עיקר. ולי נראה דדינו של הרשב"א אמת ויציב, עיין בתוספות דאלו טרפות [חולין] ריש דף נ"א בד"ה המוציא כו', יע"ש דתנן בהמדיר [כתובות שם] היו בה מומין ועודה בבית אביה האב צריך להביא ראיה שמשנתארסה היו בה מומין הללו ונסתחפה שדהו, ומפרש בגמרא [שם ע"ב] משום דכאן נמצאו וכאן היו, והרי התם אף על גב דמסייע לאב חזקת הגוף, מכל מקום מטעם כאן נמצאו אמרינן דהאב צריך להביא ראיה, ואף על גב דחזקה דממונא מסייעא ליה לבעל,  מכל מקום בעלמא קיימא לן כרבן גמליאל [שם יב, ב] דחזקה דגופא עדיפא, ואי נמי אפילו דנימא דאוקימנא חזקה להדי חזקה אמרינן כאן נמצאו כאן היו, וכל שכן כאן דלא אמרינן שהיתה בתרנגולת כשנמלחה ונאסרה כדי קליפה אלא אמרינן שכשבא להדיח התרנגולת במים היתה שם משום דכאן נמצאת במים וכאן היתה ומעולם לא היתה בתרנגולת, וכל שכן דמסייע ליה חזקה דגופא שהרי התרנגולת לא נולדה עם חטים בתוכה ואיכא למימר העמד התרנגולת אחזקתה. אבל במעשה דראב"ן אף אם אנו אומרים כאן נמצאת כאן היה מה בכך, הרי המים רותחים ואסרו התרנגולת ואין ענין כאן נמצאת לאותו דין, אלא אין טעם להתיר אלא לומר דאחר כך נפל לשם וזה הוה ליה ספק דאורייתא ולחומרא, אבל כאן נמצא שייך בדין מצה להתיר כל העיסה וכמו שכתב ההגה בסעיף י"א, וכן בדין כרוב כבוש שכתבתי שם [ד"ה מי] בשם מהר"ם מלובלין [בתשובות סימן ע"ח] והכי נקטינן כהרשב"א ודלא כהב"ח: ומתוך מה שכתבתי יתבארו לך דברי ההגה מה שכתב שיש מי שמתיר אפילו במליגת תרנגולים, כן דעת הרוקח [סימן רצא] משום דסבירא ליה דאע"ג דעיקר החמץ מדאורייתא, מכל מקום איסור משהו לא הוי אלא מדרבנן, ולפיכך תלינן לקולא שאחר כך נפל החמץ במים, וכמו שכתבו הרי"ף והר"ן בפרק כל שעה [פסחים יב, א ד"ה כיון] בפלוגתא דשמואל ומר עוקבא [שם מ, א] והשתא ליכא ספיקא דאורייתא וכמו שכתב המרדכי [שם רמז תקעב], דליתא. ומה שכתב עוד ויש מי שאוסר כו' היא סברת המרדכי [שם רמז תקסא] שכתבתי לעיל [ד"ה כתב הרוקח] ואינו עיקר, משום דאין כאן ספק ספיקא דחטה בלועה לא חשיבא כמעוכלת וכמו שיתבאר בסוף הסימן בסייעתא דשמיא. גם מה שכתב כגון שהיא שבורה כו', השיב הב"ח [רי, ב דבור ראשון] דמאן לימא לן דהשבירה היא מפני העיכול דקרוב יותר לומר דמפני שהחמיץ נתבקעה ונשברה. ולענין דינא משום חומרא דחמץ יש לחוש לכל הסברות לכתחילה והיכא דליכא הפסד מרובה, אבל בשעת הדחק או איכא הפסד מרובה יש להתיר אפילו במליגת תרנגולים וכיוצא כל שיש לתלות שאחר כך נפל לשם תלינן לקולא באיסור משהו דהוי מדרבנן, וכמו שהביא הר"ן ראיה בפרק כל שעה [שם] לסייע דברי הרי"ף דבתבשיל הוה ליה ספיקא דרבנן ולקולא, ודלא כהב"ח [שם] שכתב דכיון דעיקר איסור דאורייתא הוא אף על גב דאיסור משהו דרבנן לא מקלינן ביה, ולא נהירא,  אלא העיקר כדברי מור"ם בהגה וכן ראיתי להורות: 
סעיף יג 
אם הגעילו יורה מחומצת בת יומא. הרב אזיל לטעמיה שפסק בסימן תמ"ז סעיף י' דנותן טעם לפגם מותר בפסח ולפיכך אם אינה בת יומא מותרים המים. אבל מור"ם שפסק שם לאסור היה לו להגיה בכאן אפילו אינה בת יומא: ומה שכתב בתוך הפסח. דאם לא כן הרי נתבטל ואינו חוזר ונעור, אבל הב"ח [ריא, א דבור ראשון] כתב דאף דמיירי הך עובדא מקמי פסח אסרוהו לבור לכתחילה, מאחר שאפשר לשאוב מים מבור אחר אין לשאוב מזה לכתחילה, ע"כ. ואינו מחוור דמאן דשרי חוזר ונעור אף לכתחילה שרי, וכן מוכח בהדיא מהראיה שהביאו מצמר גמלים [כלאים פ"ט משנה א] כו', וכן הביאו הב"י בסימן זה [רט, א סוף ד"ה כתב בה"ג] בשם הכלבו [סימן מח ח, ב] וז"ל, אבל מאחר שנתבטל קודם פסח ברוב אינו חוזר ונעור ואפילו לכתחילה מותר, וכן כתב הראב"ד בתשובה [תמים דעים סימן לו] כו' וזה ברור. ולפי מה שכתבתי בכמה מקומות דיש לחוש לסברת האומרים חוזר ונעור, אף בקודם פסח אסורים המים: 
סעיף יד 
די בקליפה. כלומר אותה התרנגולת לבדה, אבל שאר התרנגולות מותרות לגמרי דחתיכה שבלוע מאיסור אינה אוסרת חבירתה בלא רוטב וכמו שכתבו הרוקח [סימן רפז] והרא"ש [פסחים פ"ב סימן כה]: ומה שכתב קולף את כולם. תימא דזה מנין לו ולא הוזכרה סברה זו בב"י כלל, ולבי אומר לי שהרב ז"ל הבין כך בלשון הכלבו [סימן מח ח, ב] שהביא בב"י [ריא, א ד"ה וכתב רבינו], ולא דק, דהכלבו מיירי (בעוגות) [בעופות] הרבה שנמצאו חטים בהם ואהא כתב שמעמיק כל סביבותיהם. ולדינא יש להחמיר להעמיק כל הסביבות, אבל שאר התרנגולות שנמלחו עמה מותרות בשיפשוף ובהדחה היטב ולא בעו קליפה ודלא כהמחבר ז"ל כנ"ל. ועיין במה שכתבתי בסוף הסימן בסייעתא דשמיא: ומה שכתב [בהגה] ויש מחמירים. זו היא דעת מהרש"ל בתשובות סימן ע"ט וכן דעת הב"ח [שם ד"ה וכתב] ושכן קבל מרבותיו, ואין זה עיקר אלא כמו שכתבתי, ועיין בתשובות הרמ"א סימן כ"ח שדחה סברת יש מחמירים בשתי ידים: כתב הרב בעל ספר צמח צדק סימן ל' על דין בשר שנמלח בפסח לקדירה ושהה כשיעור מליחה, וכשבאו להדיחו נטלו כלי שהיה בתוכו שכר שעורים ששתה ממנו חולה ונשאר בשולי הכלי מעט שכר ושפכו לתוכו מים והדיחו הבשר אחר מליחה במים אלו שנתערבו בו מעט שכר, לכאורה אין כאן חשש איסור חמץ, דכיון שנתערב השכר עם המים והדיחו הבשר נתבטל כח המלח במים, ותו לא הוי כרותח וכמו שכתב הטור יו"ד סימן ס"ט [קי, א] דאפילו מעט מים מבטלים כח המלח, ולפי זה אף אם הודח כולו בשכר נמי שרי, דגם שכר מבטל כח המלח וכמו שכתב ההגה ביו"ד סימן ס"ט סעיף ז' דמותר להדיח הבשר במי פירות אחר מליחתו, וסגי בהדחה ושיפשוף היטב במים כדי להעביר השכר הנשאר על פני הבשר כדי שלא יתן טעם אחר כך בתוכו בבישול. אמנם אחר העיון יראה דאע"ג דהמים ומי פירות מבטלים כח המלח, מכל מקום אי אפשר שלא יהא בולע קצת אדמחליש למלח בולע, ואי אפשר שלא יהא בלוע מן המים לבשר ובאותו משהו שבולע יש טעם חמץ משהו דמשהו אין לו שיעור, לכך יש לאסור בכהאי גוונא עד כדי קליפה, או ימכור הכל לגוי או לאסור הכל למר כדאית ליה ולמר כדאית ליה והאריך להוכיח כדבריו, יע"ש, עכ"ל: ואיכא למידק על זה מה שכתב הטור בסימן תמ"ז דזתים שכבשן בשאר ימות השנה ונזהרו בהם בחתיכת הסכין אפילו לא נזהרו לכובשן בקדרה חדשה, אם אינה בת יומא מותרים אף לדעת בעל התרומה [סימן ס] שסובר דחורפא דזתים משוו ליה לכלי בן יומו, דכיון דבשעת כבוש נותנין בהם מים בטל חורפייהו ולא שייך תו למימר מחליא ליה ע"כ, וקשה דאמאי לא אמרינן דאדמחליש מים לחורפייהו דזתים משוו להו לקצת הבלוע בכלי נותן טעם לשבח ונאסרים הזתים. וי"ל דהטור אזיל לטעמיה שתמה על רב נטרונאי בסימן (תמ"ז) [תמב] [קפה, א] וסבירא ליה דכל שנתבטל קודם פסח אינו חוזר ונעור וכמו שכתב שם הב"י [ד"ה ומ"ש רבינו], ולפיכך אף על גב דאדמחליש מים לחורפייהו דזתים מקצת  הבלוע נותן טעם לשבח הרי נתבטל בששים של היתר ולפיכך מותרים בפסח. והמחבר [סימן תמז סעיף ח] שנמשך אחר סברת הטור וכתב מותרים לכולי עלמא, ר"ל אף לדעת בעל התרומה ולעולם דלמאן דאמר חוזר ונעור אסורים וזה דוחק. ועוד שכתב הב"י בסוף סימן זה [ד"ה ומ"ש] וז"ל, ורבינו ירוחם [נתיב ה ח"ה מז, א] כתב בשם הרשב"א שאם נמצאת חטה בכלי שהדיחו התרנגולת אמרינן כאן נמצאת וכאן היתה כמו במומין [כתובות עה, א] ולא אמרינן שבאת מן התרנגולת וכן הורה הלכה למעשה, עכ"ל. ומשמע ודאי דמיירי בתרנגולת שנמלחה ועכשיו הדיחוה במים להסיר מילחה, דאי לא נמלחה כלל עדיין הרי כתב הב"י לעיל בסמוך [שם ד"ה וכתב רבינו] בשם רבינו ירוחם [שם] גופיה דכולי עלמא מודו שאם נמצאת חטה בתרנגולת קודם מליחה די בשטיפה, ואם כן מאי האי דקאמר ולא אמרינן שבאתה מן התרנגולת ומאי איכפת לן אם החטה היתה בתרנגולת או במים. וכי תימא דלעולם בשנמלחה התרנגולת כבר, והדיחו דקאמר היינו הדחה שנייה ולפיכך התירה הרב ז"ל לגמרי, אם כן בלא טעמא דכאן נמצא היה לו להתיר התרנגולת, דאם איתא שהחטה היתה בתרנגולת בהדחה קמייתא הוה לי למישרק וליפול, אלא ודאי דבמים שניים היתה ומדלא מתירה אלא מטעם כאן נמצאת משמע דמיירי בתרנגולת שנמלחה והדיחוה במים ונמצא באותו כלי שהדיחוה גרעין חטה, דאי אמרינן שבאת מן התרנגולת הרי נאסרה לפחות כדי קליפה, ואם נאמר שלא היתה בתרנגולת מעולם אלא במים שהדיחו בהם התרנגולת מותרת התרנגולת לגמרי, וזהו ממש דינו של הרב בספר צמח צדק [שם] ואמאי לא אמרינן דאדמחליש מים למלח שעל התרנגולת בלע פורתא מן החטה ונאסרת כדי קליפה, דאפילו תימא דבערב פסח מיירי הרי הרשב"א [שו"ת ח"א סימן תפה] מכת האומרים דאיסור שנתבטל קודם פסח חוזר ונעור. וצ"ע למעשה ודוק: כתב בספר ב"ח [ריא, א ד"ה ומ"ש בשם] אהא דכתב הרא"ש [פסחים פ"ב סימן כה] על דברי רוקח [סימן רפז] שאין דבריו נראין במה שאסר כל התרנגולת המלוחה שנמצאת בה חטה אלא כאשר כתב (הרא"ש) [הרא"ם] [יראים השלם סוף סימן נב] שנוטל מקום פעפועו. וז"ל, איכא למידק דמה שהביא הרא"ש בפסקיו [שם סימן כ] עובדא דאווז ששיפשפו אותה במורסן דאסורה משום דאית בה פילי, וההוא ודאי איירי דשפשפו אותה צונן בצונן, דאי בחמין אפילו לית בה פילי, ואם כן קשה וכי גרעי טפי הפילי מחום דמליחה וצ"ע, עכ"ל. ולאו קושיא היא, דלדעת הרא"ש והטור פשיטא דגרע טפי פילי מחום דמליחה וכמו שכתב הטור ביו"ד סימן צ"א ואם יש בו בקעים והוא חי כולו אסור, ואשתמיטתיה להב"ח דהך מילתא תליא באשלי רברבי כמו שכתוב בסימן הנזכר בב"י [ד"ה וכתב], והדעת נוטה לסברת הרא"ש וכל שכן בפסח דהוי במשהו דיש לחוש אולי נכנס משהו מן המורסן באחת מן הפילי ונותן טעם אחר כך בבישול. ועיין מה שכתבתי בפרט הלז סוף סימן תס"ה, יע"ש בסייעתא דשמיא: טו וכן יש מי שאוסר כל התרנגולות כו'. כן כתב הרא"ש בפרק כל שעה [שם סימן כה] והביאו הטור [סוף הסימן] לפי שעל ידי היפוך השפוד מתפשט מזו לזו, וכי היכי דבשאר איסורים אם היה באיסור כדי ליתן טעם בכולם היינו אוסרים כלם, הוא הדין נמי חמץ במשהו, ע"כ. ויש לדקדק על זה ממה שכתב הטור עצמו ביו"ד סימן ק"ה [קסז, ב] וז"ל, והא דחתיכה דאיסורא אוסרת חבירתה בנגיעתה דוקא שאיסורה מחמת עצמה כגון נבילה או בשר בחלב, אבל אם אין באיסור אלא מה שבלעה ממקום אחר אינה אוסרת אחרת הנוגעת בה ואפילו ניצולו ביחד, שאין דבר הבלוע בחתיכה יוצא ממנה לבלוע באחרות אלא על ידי רוטב, אפילו החתיכה של היתר שמינה ושומן שבה מפעפע, לפי שאין השומן שבה מוליך עמו האיסור אלא למקום שהאיסור יכול לילך בטיבעו, ע"כ. והרי בכאן דליכא רוטב ובצלי דכוותה קאסר כל התרנגולים וצריך לומר דהתם מיירי בלא היפוך שפוד, אבל כשמהפך ומסבב והולך השפוד, מתפשט הטעם בכל כמו על ידי רוטב. ומסתברא לי דלפי מה שכתב הטור יו"ד סימן ע"ג [קכ, ב] והב"י סוף סימן צ' [קמג, א ד"ה בא] בשם רש"י [חולין קיא, א ד"ה הלכתא] דבשפודים שלנו שצולין אצל האש לא שייך לחלק בין תותי בישרא לעילוי בישרא, שפעמים שמגביהין השפוד באותו צד שאצל האש ופעמים מגביהין צד השני, ע"כ. מעתה משמע ודאי שכל התרנגולות שנצלו בשפוד אפילו אינן נוגעות זו עם זו נאסרו, לפי ששמנונית התרנגולת שנאסרה נוטפת על האחרות ומשהו אין לו שיעור ולפיכך נאסרות כולם, והכי נקטינן להחמיר ולאסור כל התרנגולת אפילו דלא נגען אהדדי ודלא כפסק המחבר כנ"ל: יש מי שכתב שלדעת ההגה שכתב לעיל בסעיף ט' דהמנהג לאסור כל התבשיל אפילו לא נתבקעו החטים, דוקא בבישול נהגו להחמיר אבל בצלי אין להחמיר והכל מותר. ונסתייע לזה מדהמחבר הזכיר בדין זה חטה מבוקעת, ולמה לא הגיה אפילו אין החטה מבוקעת לפי הסכמתו ז"ל בסעיף ט', ע"כ. ואין ספק שזה טעות מבואר, דכיון שהטעם שהמחמירין הוא לפי שאין אנו בקיאין מה ראויה להתבקע, אם כן אין לחלק בין צלי למבושל וזה פשוט, ומור"ם ז"ל סמך אמה שהגיה לעיל בסעיף ט'. ותדע שהרי בסעיף י' וי"א וי"ב וי"ד בכולם הזכיר המחבר חטה בקועה ולא הגיה כלום, וזה כאחד מהם: נשאל הרב בספר צמח צדק בסימן קכ"ב על אווזות פטומות שנשחטו כדי לעשות מהם שומן לצורך חג הפסח והוריקו השומן לקדרה ונקרש, ואחר כך ביום ראשון דחג הפסח נטלו מן השומן בכף כמה פעמים זה אחר זה כדי לעשות ממנו תבשיל, ומצאו גרעין חטה בתוך השומן כבאמצע קדרה מה דינו של שומן זה. והשיב שומן הוי מי פירות ואין מחמיצין כדמוכח בהדיא מדברי הרוקח [סימן רצ] שהביא הטור בסימן תס"ו בדין בשר יבש, וליכא להחמיר מטעם דאי אפשר שלא נשאר מעט מים בשומן מן ההדחה שהדיחו אחר המליחה, ומי פירות עם מים ממהרים להחמיץ וכההיא דבשר יבש שמזיע בשעת הגשמים שמחמיץ מכח המים שהודח בו שהביא הטור בסימן תס"ו, ליתא, שהרי כשנתבשל השומן באלפס בישול יפה נשרפו המים בבישול ואזלי להו לגמרי, ואף אם נשארו צחצוחי מים בתוך השומן טבע השומן שלא לקלוט המים אלא דוחה אותו והשומן נשאר למעלה צלול בלא תערובת מים כלל. ועוד שהרי נתבטלו אותן מעט מים בתוך השומן בעוד שהיה השומן לח ולא היה נקרש עדיין דומיא דטפת מים של בציר. וליכא למיחש אולי החטה היתה מחומצת כדמוכח בסימן תס"ב [סעיף ו] דין חטה שנמצאת בדבש. והרב בספר שני לוחות הברית במסכת פסחים שלו [ריש המסכת ד"ה נשאלתי] כתב נשאלתי על חטה שנמצאת בשומן אווז רותח בפסח, ומתחילה עלה על דעתי להתיר כי מי פירות אין מחמיצין, ואחר כך חזרתי מדאסר הרוקח [סימן רפז] והביאו הטור בסימן (תס"ו) [תסז] [ריא, א] תרנגולת צלויה ונמצאת עליה חטה שאסורה, שמע מינה דלא חשיבא שמנונית למי פירות, והטעם נראה לי מאחר שהיתה שרויה במים כבר משום דם אם כן יש בהם כח המים, ואף על גב שהגהות מיימוניות [חמץ  ומצה] פרק ה' [הלכה ב סוף אות א] בשם סמ"ג [לאוין עט] והביאו הב"י [סימן תסב ד"ה הלכך] כתב שמותר ללוש ביין אעפ"י שאי אפשר ליין בלא טפת מים הואיל וכבר נתבטל, צריך לומר דאין דומה, דהתם מים מועטים והכא מי שריית מים מרובים ומכסים כולו, עכ"ל. ואין זה סתירה למה שהוריתי להתיר, דשאני תרנגולת צלויה דמיירי בה הרוקח שאוסרת החטה אותה, משום דתרנגולת הודחה בפסח ונצלית סמוך להדחה שעדיין לחלוחית המים על התרנגולת ולא נתבטל כח המים, התם הוא דאוסרת שהמים גורמים להחמיץ, אבל בשומן שהותך שכבר נתערבו המים ונתבטלו ופסק כח המים לגמרי על ידי הבישול אין להחמיר. ומה שמחלק הרב דשאני יין שנפל לתוכו מעט מים אבל מי שרייה הוי מרובים, אפשר דמיירי נמי בכהאי גוונא דנמצא בשמן רותח ששרו בפסח וקרוב לשריה התיכו השומן, התם הוא דמקרי אותן מים מרובות (אב) [אבל] בגוונא דידן שכבר פסק כח המים בבישול ונתבטל אין להחמיר, עכ"ל [הצמח צדק] בקיצור מועט. וראשונה אכתוב בדין בשר יבש ואחר כך אבוא לדין שלפנינו: כתב הרוקח בסימן ר"צ הביאו הטור בסימן תס"ו ז"ל, בשר יבש שמזיע בשעת הגשמים מחמיץ מכח המים שהודח בו, ע"כ. ולכאורה קשה בעיני לומר שאחר שנתנגבו המים שהודח בו שהזיעה שיוצאה לאחר זמן בבשר לומר שהוא מן המים, והדעת נוטה שהמים אזלי להו ומה שמזיע הוא מוהל היוצא מן הבשר ויש לו דין מי פירות. ונראה ראיה לדברי מהא דתנן בפרק ב' דמכשירין [משנה א] זיעת האדם טהורה בא במים שאובים והזיע זיעתו טמאה, נסתפג ואחר כך הזיע זיעתו טהורה, ופירש הר"ש והר"ע ברטנורה [שם] זיעתו טמאה, דמחמת המים היא, ע"כ. וטעמא שעדיין לחלוחית המים על בשרו ולפיכך כל שמזיע בעוד המים עליו אותה הזיעה מחמת המים היא באה ומכשרת, אבל כיון שנסתפג ונתנגבו המים שעל בשרו הזיעה שמזיע מכאן והלאה לא הויא מחמת המים אלא מחמת עצמו וזיעת אדם טהורה. וליכא למימר דדוקא נסתפג קתני דהיינו שסמוך לביאתו במים שאובים נסתפג, אבל כל שנתנגבו המים מאליהן דומיא דבשר יבש כל שמזיע אחר כך אינו אלא מחמת המים כיון שלא נסתפג וזיעתו טמאה, זה תימה, וכי תעלה על דעתך שמי שבא במים שאובים ולא נסתפג אף אם עבר עליו שנה והזיע שזיעתו טמאה לפי שמכח המים הזיע. וכי תימא לא כי אלא דוקא זיעה ראשונה טמאה משום דאתיא מחמת המים שנבלעו בבשר אבל לא מכאן ואילך, מאן פלג לך, ודלמא שלא כל המים שנבלעו בבשר יצאו בזיעה ראשונה ועדיין נשארו מים שמחמתן עדיין יכול להזיע זיעות אחירות ונמצא שנתת דבריך לשיעורין. אלא משמע דמחוורתא דמילתא כדכתיבנא שכל שנסתפג או נתנגבו המים מאליהם הזיעה שמזיע אחר כך טהורה לפי שהמים כבר הלכו למו. וזה לפירוש הר"ש והר"ע ברטנורה, כל שכן לפירוש הרמב"ם [בפירוש המשניות שם] דסבירא ליה דהא דקתני זיעתו טמאה הוי משום שנתערבה הזיעה עם המים ואם כן לעולם אינו מזיע מחמת המים, ומעתה לדידיה על כרחך מתניתין דקתני נסתפג היינו אפילו נתנגבו המים מאליהם, שהרי אף כשהמים עליו אינו מזיע מחמתן כל שכן אחר שנתנגבו. ויש קצת סיוע לפירושו מדין שתה מים טמאים [במשנה שם] (וכתב) [וקשה] לפירוש הר"ש שפירש דזיעתו טמאה לפי שמחמת המים היא, אם כן על כרחך כשנתנגבו המים מאיליהם קמיירי, דאם לא כן תיפוק ליה מחמת המים, וי"ל דהא קמשמע לן דאע"פ שהמים הם במקום אחד ומזיע ממקום אחר שאותה זיעה אינה אלא מחמת המים וזיעתו טמאה. ומינה לנידון דידן דלכולי עלמא כיון שנתנגבו המים שעל הבשר כל שמזיע אחר כך אינו אלא מוהל מן הבשר שיש לו דין מי פירות, ואעפ"י שאפשר לחלק אין לחלק להקל מסברא, ולפיכך לענין דינא יש ליתן בזיעה זו חומרי מים וחומרי מי פירות, כן נראה לי: ועכשיו אבוא לדין שומן של אווזות פטומות שפסק הרב [צמח צדק] ז"ל [הובא לעיל ד"ה נשאל] שהשומן מותר משום דדבר ברור הוא דשומן יש לו דין מי פירות כדמוכח מדברי הרשב"א [חולין קז, ב ד"ה הא דאמרינן בלם] שאכתוב בסמוך, וכדמוכח בהדיא מדברי הרוקח שכתבתי בסמוך [ד"ה כתב הרוקח] דבשר יבש מחמיץ מכח המים שהודח בו, הא לאו הכי לא היה מחמיץ לפי שהוא מוהל ויש לו דין מי פירות וכמו שכתב הרב בעל צמח צדק [שם], ועוד בדברי הרוקח בסימן רצ"א בא הדבר מבואר שכתב שמנונית העוף מי פירות ואין מחמיצין, וכיון דכן למאי ניחוש ליה. ואי משום מעט מים שנשאר בשומן מן ההדחה, יפה השיב הרב ז"ל על זה שכשנתבשל השומן באילפס נשרפו המים בבישול, ויש סמך לזה מדין חמאה של גוים ביו"ד סוף סימן קט"ו דבבישול מתבטלים הצחצוחי חלב שיש בה, וכן יש סיוע ממה שכתב המחבר לעיל בסימן קנ"ח סעיף ה' ובשר צלי יש מי שנראה מדבריו אעפ"י שמוהל טופח עליו דינו כפירות, ע"כ. ובב"י [שם ד"ה והיה] דקדק כן מדברי הרשב"א [שם], וכן יש לדקדק מדברי התוספות בפרק כל הבשר [חולין] דף ק"ז [ע"ב ד"ה בלם], יע"ש. ואמאי לא אמרינן שהוא טופח מהמים שהודח בו עכשיו והוה ליה דבר שטבולו באחת משבעה משקים, אלא ודאי שתכף כלין ונשרפין המים באש ואין כאן אלא מוהל והוה ליה שאר מי פירות שאינן משבעה משקין ולפיכך אין צריך נטילה. גם מה שכתב דאף אם נשארו צחצוחי מים שנתבטלו דומיא דטפת מים של בציר ג םזה אמת ויציב, ודומיא דדבש שכתבתי בשם [שו"ת] מהרי"ט [ח"ב או"ח סימן ב] בסימן תס"ב סעיף ג' [ד"ה כתוב]. אלא שאני רואה פקפוק בהיתר שומן זה והוא ממה שכתב הטור בסימן זה [רי, א] בשם ראב"ן [סימן ט] וכתבתיו בסעיף י"ב [ד"ה כתב הרוקח] וז"ל, מעשה שמלגו תרנגול במים חמין ומצא אחר כך במים גרעין של חטה ואסר ראב"ן התרנגול, דשמא היתה החטה במים קודם רתיחה והחמיצה ובלעה התרנגול מן המים, ע"כ. וכן פסק השו"ע [סעיף יב], והכא נמי יש לחוש שמא כשעדין לא היה מרתיח השומן יפה שעדין לא כלו המים לגמרי נפלה אז החטה, ומי פירות עם מים ממהרים להחמיץ והחמיצה החטה, ועכשיו בפסח נותנת טעם במשהו ואסרה כל השומן: ואעפ"י שכתבתי לעיל [שם ד"ה ומתוך] דבאיסור משהו כיון דהוי דרבנן תלינן לקולא בהפסד מרובה לומר שאחר כך נפלה החטה, ובכאן נמי יש לנו לתלות ולומר שאחר כך נפלה, והשתא הוה ליה מי פירות ואין מחמיצין, מכל מקום זה מעשה אירע באשכנז ומור"ם לעיל בהגה [שם] כתב שלענין מנהג נראה לאסור בשאר בשר או בחטה שלימה אפילו תרנגולת, כלומר שמתירה המרדכי [פסחים רמז תקסא] מטעם ספק ספיקא וכמו שכתבתי לעיל [שם ד"ה כתב הרוקח], וכל שכן כאן שאין כאן אלא ספק אחד. וכי תימא דהכא נמי איכא ספק ספיקא שמא נפלה מקודם שהרתיח השומן יפה או נפלה אחר כך, ואם תמצא לומר שנפלה מקודם שמא הגרגיר לא נתחמץ, הא ליתא, שהרי במעשה דראב"ן איכא נמי הני תרי ספיקי ואף על פי כן אסר התרנגול, והסכים ההגה עמו לענין מנהג זולתי אי איכא הוכחא שלא החמיצה ונתעכלה כגון שהיא שבורה, והרי בכאן ליכא שום הוכחא לומר שלא החמיצה, דאי שלא נתבקעה החטה הרי לדידהו אוסרים התבשיל שנמצאת בו החטה אעפ"י שלא נתבקעה: ומעתה יראה ודאי דצדקו דברי הרב בעל ספר שני לוחות הברית [הובא לעיל ד"ה נשאר הרב] שאסר השומן שנמצא בו החטה, אלא שיש לדקדק עליו ממה שנרגש מדין טיפת מים של בציר וחילק דהתם מים מועטים והכא מי שריית מים מרובים ומכסים כולו, ע"כ. והם דברי תימא. וכמדומה לי שהבין הרב ז"ל בדין טיפת מים של בציר דנתבטלו דקאמר היינו אפילו יין שנפל בו מעט שנתבטלו ויש לו דין מי פירות ולפיכך כתב דהתם הוו מים מועטים, אבל בכאן כיון שנשרה כולו במים אינם מתבטלים בשומן לפי שהם מרובים, וזה אינו מחוור כלל, דמי פירות עם מים סתם אמרו שממהרים להחמיץ ואפילו טיפת מים עם יין הרבה, ותדע שהרי המחבר בסימן תס"ב בסעיף ג' כתב דין טיפת מים של בציר ובסעיף ו' כתב חטה שנמצא בדבש או ביין וחומץ מותר ובלבד שלא נתערבה בהם מים, ע"כ. משמע שאפילו אם נתערבה בהם מים ואפילו מעט נאסר היין משום דהוה ליה מי פירות עם מים, ונמצא הרב ז"ל סותר את עצמו בסימן אחד, וכן הרוקח בסוף סימן ר"צ כתב חלב נשפך על החטים והתירוהו רק שלא יהא בו טיפת מים, והר"ן בפרק כל שעה [יב, א ד"ה ותיקא] כתב גבי ותיקא דמשחא ומלחא דשריא וז"ל, ולא אסרינן ליה משום מלחא שהוא כמים ומעורב עם השמן לפי שהוא מועט ונשתנה צורתו ואין בו כח עם השמן, אבל מים גמורים חיישינן בכל שהן, עכ"ל. והרמב"ם כתב בפרק ה' [מהלכות חמץ ומצה הלכה ב] ומי פירות הן כגון יין וחלב כו', והוא שלא יתערב בהן שום מים בעולם ואם נתערבה בהם מים כל שהוא הרי אלו מחמיצים, ע"כ: ומעתה על כרחך לפרש כמו שפירשתי לעיל [סימן תסב אות ג ד"ה ומ"ש הואיל] בשם מהרי"ט [חלק ב או"ח סימן ב] דלאו שנתבטלו מתורת מים מחמת מיעוטן אלא מפני שנתיישנו המים עם התירוש ונשתנו מברייתן ונעשה הכל יין, ע"כ. ויש סמך לזה בסוף פרק הזהב [בבא מציעא ס, א] דקתני התם מקום שנהגו להטיל מים ביין יטילו ובגמרא איתא דבין הגיתות שנו, ומעתה אין לחלק כלל בין מים מרובים בין מים מעטים, דאי שערבו מים בהיות היין תוסס אפילו מרובים נמי נתבטלו ונעשו יין, ואי ביין עצמו אחר שנעשה יין וכן בשאר מי פירות ואפילו טיפת מים שנתערבה עמהן יש לה דין מי פירות עם מים שממהרים להחמיץ, ומעתה אף במי שריית מים מרובים אם נתערב והרתיח השומן יפה הרי נתבטלו המים, ואם נפל שום חטה אחר כך בשומן יש לו דין מי פירות שאינן מחמיצין, אבל כשנמצאה חטה ואינו ידוע אימתי נפל, לסברת ההגה יש לנו לחוש אולי נפל כשעדין לא נתבטלו המים בשומן והחמיצה החטה ונותנת טעם בפסח. וכל שכן לסברת הב"ח [רי, א ד"ה מעשה] שסבירא ליה דלא קיימא לן כותיה דהרשב"א [הובא ברבינו ירוחם נתיב ה ח"ה מז, א] בדין גרגיר חטה שנמצאת בכלי אחר שהדיחו התרנגולת דאע"ג דמצינן למימר כאן נמצאת וכאן היתה אסורה התרנגולת, וכל שכן בכאן דליכא למימר כאן נמצא ואין כאן אלא ספק אחד אולי בתחילת הרתיחה נפלה ואדמבשל לה אחמועי מחמע אפילו במים גרידתא כל שכן מי פירות עם מים שממהרים להחמיץ: והנה המעיין יראה שבלי ספק הרב בספר שני לוחות הברית פליג עם הרב בספר צמח צדק [הובא לעיל ד"ה נשאל], ומה שרצה לחלק בין נדון דידיה לנדון הרב הוא רחוק ואין לו שום קיום, והעיקר לאסור השומן אף דאיכא הפסד מרובה וכפסק בעל שני לוחות הברית. וכל זה כתבתי לפי מה שהבנתי מתורף השאלה שהמעשה היה שבאותה קדרה שהרתיחו השומן הניחוהו שם ונקרש ושם נמצא החטה ואין לומר כאן נמצא, וספר צמח צדק היה שאול אצלי על מנת להחזירו לאלתר והעתקתי בקיצור מה שכתב לעיל [שם] מלשונו, ואחר ימים בא לידי פעם אחרת וחזרתי לראות התשובה בישובו וכתב באמצע התשובה וז"ל, ואם כן בנדון דידן לא מחזיקינן שהחטה נפלה על השומן קודם ששמוה לתוך אילפס לבשל או שנפל בתוך האילפס בשעת בישול, אלא מחזקינן שנפלה לקדירה זו שהשומן עתה בתוכה דאמרינן כאן נמצא וכאן היה, וכיון דהכי הוא אין לחוש כלל למעט מים שנשאר בשומן [אחר] ההדחה מפני שכבר פסק כח המים לגמרי ולא נשאר מאומה מן המים בעין, דיותר מתבלבל ומתערב המים על ידי בישול בזמן מועט ממה שמתבלבל ומתערב המים ביין אפילו לזמן מרובה בלא בישול, וכיון דמועיל אריכות זמן שנתערב מים ביין קודם לכן שנתבטלו המים ותו לא חשיבי בעין כל שכן שהבישול מועיל, ע"כ. ומעתה כיון שהדבר כן שהרתיחו השומן באילפס ואחר כך הוריקוה לקדרה אחרת, צדיק דינו, דתלינן שבקדירה זו שנייה נפלה החטה דכאן נמצא וכאן היה ודלא כהב"ח ז"ל [שם] וכמו שכתבתי למעלה [אות יב ד"ה וכתב עוד] שהעיקר כדעת הרשב"א. ומיהו מאי דמשמע מדבריו בכאן ובשאר דברי התשובה דביטול המים תלוי בזמן לא נראה כלל, אלא מיירי כשהניחו המים בעוד היין תוסס ולפיכך נתבטל, הא לאו הכי אפילו נשתהו המים ביין שנה או שנתים לא נתבטלו המים וכמו שכתבתי לעיל בסייעתא דשמיא. ואפשר דנדון בעל שני לוחות הברית מיירי כשמצאו החטה באילפס ראשון שהתיכו השומן ולפיכך אסרו, ואם הדבר כן יפה כיון להלכה: 
וכל זה על פי החומרות של האשכנזים, אבל לדידן שריא מכמה טעמים אף אם נמצא באילפס ראשון, חדא דאיכא ספק ספיקא ספק אם נפל בתחילת הרתיחה או אחר כך, ואם תמצי לומר שמתחילה נפל דילמא לא נתחמץ שלא כל הבא במים מחמיץ, וזה מספיק להתיר אף בחטים גופייהו דהוו חמץ מן התורה וכמו שכתבתי בסעיף ב' [ד"ה ומ"ש אסור] בשם הרשב"א [בתשובות ח"א סימן קב] ופסקו המחבר ז"ל [סעיף ד], יע"ש. וזהו שדקדק הרב ז"ל בלשונו בדין מליגה [סעיף יב] וכתב חטה בקועה, דאם לא כן לא נאסר התרנגולת במשהו (אך) [אף] אם החטה ראויה להתבקע כיון שאינה בקועה ממש וכפסק הרי"ף [פסחים יב, א], וכיון דכן אף שראינו שהחטה נפלה בתחילת הרתיחה והיו שם מי פירות עם מים, מכל מקום בעינן בקועה ממש לאסור התבשיל וכמו שכתבתי בסעיף ט' [ד"ה התבשיל], יע"ש. ועוד כבר כתבתי לעיל דלאיסור משהו דהוי מדרבנן בחד ספיקא שרינן בהפסד מרובה ותלינן לומר שאחר כך נפל לשם, והכא נמי יש לתלות בכך, והשתא הוה ליה מי פירות כשנפלה החטה ואין מחמיצין. והיה צד להתיר אפילו אם נמצאת חטה בקועה בשומן לפי מה שהעליתי סעיף ט' [ד"ה כתב הרא"ש] דחטה בקועה לא הוי חמץ גמור, והיה נראה לדקדק דין זה ממה שכתב המחבר בסימן תס"ב סעיף ו' חטה שנמצאת בדבש או ביין וחומץ מותר ובלבד שלא נתערב בהם מים, והרי על כרחך בחטה בקוע מיירי, דאי לא מאי אירייא לא נתערב בהם מים אפילו נתערב בהם מים הדבש והיין והחומץ מותרים כיון שהחטה לא נתבקעה אפילו היא ראויה להתבקע וכמו שכתבתי בסעיף ט' בסיעתא דשמיא, אלא משמע דמיירי בחטה בקועה ואעפ"י כן שריא משום דמי פירות אין מחמיצין ואפשר שנתבקעה מחמת היין והחומץ, דלאו מילתא דפסקא היא דכל חטה שנתבקעה שהיא קרובה להחמיץ, אלא דכל חטה שנמצאת בתבשיל או נפל עליה מים וכיוצא אי חזינן שנתבקעה ודאי מוכחא מילתא דמתבקעת מחמת חימוץ, אבל בעלמא כגון שנפלה למי פירות אעפ"י שאנו רואין אותה מבוקעת אין לנו לומר דמעלמא אתיא הני ביקועה מחמת מים דאחזוקי איסורא לא מחזיקנן, אלא יש לנו לומר שנפלה שלימה ליין וכיוצא ומחמת המי פירות נתבקעה ואין לה שום חימוץ: ואל תתמה על זה שהרי דעת הרא"ש [שם פ"ב סימן כה] היא שאם נמצאת חטה בעיסה אפילו היא בקועה מותרת, והרוקח [מובא בטור רט, ב] הקיל עוד וצדד צדדים להתיר חטים שירד עליהם דלף ונתבקעו וחזרו ונתייבשו ואין בקוען ניכר, ואף על  גב דלא נקיטנן הכי מכל מקום אפשר בנידון דידן דכולי עלמא מודו, ואף המחבר דלא דמי לדין מליגה שאסר הרב בחטה בקועה, דהתם על כרחך אותו בקוע אינו אלא מחמת חימוץ כיון שנמצאת במים, אבל כאן כיון שמצינן למיתליה שהביקוע הוא מחמת השומן והרתיחה לא מחמת מים, ותו מצינן למימר שאחר כך נפלה לשם יש להתיר אפילו בחטה בקועה. וכן יש לדקדק מדברי הר"ן בתשובות סימן (ס"ד) [נט] הביאה הב"י בסימן זה [רח, ב ד"ה כתב הר"ן] דלא כל בקועה הוי מצד חימוץ, שנשאל על חטים שנמצאו בהם חטים מבוקעות ואפשר שהבקוע ההוא אינה מחמת מים אלא מחמת ליחה היוצאת מהשבלים בעודנו בגדיש, והשיב דהחטים המבוקעות אין בהם צד היתר וטעמא לפי שירדו עליהם גשמים, וגם שאל לבקיאים ואמרו לא שאין דרך להתבקע החטה מחמת לחותה הא לאו הכי היה מתיר החטים אעפ"י שירדו עליהם גשמים, ומעתה אם נמצאת חטה בקועה במי פירות טפי אית לן למיתלי שנתבקעה מחמת המי פירות, מלומר שנפלה כך מבוקעת והרי נתחמצה ולאסור המי פירות: ומה שהביא הב"י בסימן תס"ו [ד"ה כתב המרדכי] בשם מרדכי [שם רמז תקסט] על העכברים שהטילו מי רגלים בחטים, דאפילו למר עוקבא [שם מ, א] דאמר לא נתבקעו ממש, הכא אין לחוש דקרוב הדבר לודאי דמי רגלים אין מחמיצין ואין לאסור אלא אם כן יראה בקוע, ע"כ. אין משם סתירה למה שכתבתי, דהתם לא ברירא ליה מילתא בפשיטות דמי רגלים אין מחמיצין מכח ההיא דפרק קמא דבכורות [ז, א] דמיא עייל מיא נפיק ולפיכך כל שיש בקוע אוסר, אבל בשומן דפשיטא לן דאינו מחמיץ כיון דמצינן למיתלי שהחטה נפלה אחר שכלו מי ההדחה ברתיחה, אף בחטה מבוקעת תלינן נמי שמחמת השומן נתרככה ונתבקעה. וכל שכן לפי מה שכתוב בספר הרוקח בסימן רצ"א על מה שאסר הרוקח תרנגולת צלויה שנמצאת בה חטה, וזה לשון המגיה שהשיג עליו, וחטה זו איך נתחמצה שהרי לא היה במים, ואם תאמר כשרחצו העוף במים המים מישרק שרקי ונפלי אין בהם להחמיץ החטה, ושמנונית העוף מי פירות ואין מחמיצין, ועוד ליבדק החטה שאם לא נתבקע תהא מותר, ע"כ. והם דברים ברורים לכל מבין שאין טעם כלל לאסור תרנגולת צלויה שנמצאת בה חטה שלימה, אבל כיון שהחטה בקועה יש לומר שנתחמצה במי ההדחה אעפ"י דמיא מישרק שרקי. וזה דעת המחבר שאסר תרנגולת צלוייה שנמצאת בה חטה בקועה, והרי זה כדין השומן שיש לתלות שהחטה לא נתבקעה מחמת המים ואחר שכלו המים נפלה לשם ואעפ"י כן אוסר המחבר ז"ל, אלא מחוורתא דפיסקא דאין להתיר השומן אלא אם כן החטה אינה בקועה. ולא דמי למה שהתיר הרא"ש [שם] העיסה שנמצאת בה חטה, דשאני התם דאיכא הוכחה שלא החמיצה מדלא החמיצה העיסה, ומהמים שלשו בהם לא באתה לפי שישראל רגילים לשמור יפה המים השמורים, אבל בכאן בשומן אפשר שבתחלת הרתיחה נפלה והיו שם צחצוחי מים ומי פירות עם מים ממהרים להחמיץ והחמיצה ואוסרת כל השומן. ומיהו מדלא חייש הרא"ש אולי נפלה שם החטה מבוקעת מעלמא וכבר נתחמצה ואוסרת כל העיסה, שמעינן דסבירא ליה דאחזוקי איסורא לא מחזקינן: וחטה שנמצאת ביין, אף אם החטה בקועה מותר היין, וכדמשמע מדברי המחבר בסימן תס"ב סעיף ו' וכמו שכתבתי לעיל והכי נקטינן: 
סעיף טז 
העוף מותר. לפי שאין לך אוסר במשהו אלא בבישול, אבל בצלי סגי בקליפה והכא איכא עור דזפק דחשיב קליפה, הר"ן בפרק כל שעה [יב, א ד"ה וחטה] והביאו הב"י [ריא, א ד"ה יש]. ולפי מה שנוהגין לסבב ולהפך התרנגולת כשמהבהבין אותו נאסרת כל התרנגולת דומיא דהיפוך שפוד דלעיל [סעיף טו] וכן עיקר לאסור כל התרנגולת. ועיין בהגה סוף סימן תס"ה: כתב מהר"ם מלובלין בתשובות בסימן צ"א על ד' תרנגולות שנמלחו קודם פסח ובאחת מהם היה זפק מחובר מלא חטים, שאותה תרנגולת שבה הזפק הוא לבדה אסורה, דאע"ג דפסק מהרמא"י ביו"ד סימן ק"ה [סעיף ט בהגה] דחמץ בפסח אינה אוסרת אלא כדי קליפה לכולי עלמא, מכל מקום לא מלאני לבי להתיר אותה תרנגולת מאחר שהיה שם חמץ הרבה, אבל שאר תרנגולות כולן מותרות, ע"כ. ומדהתיר בסתם שאר התרנגולות ולא הצריכן קליפה, משמע שדעתו ששאר התרנגולות מותרות בלא קליפה וכמו שכתבתי בסעיף י"ד [ד"ה די וד"ה ומ"ש קולף]. ומיהו לי נראה להתיר בפשיטות אף אותה התרנגולת שנמצאת בה הזפק, מטעם שכתב האגור [סימן תשפג] בשם הגאונים והביאו הב"י [ריא, א ד"ה כתוב בא"ח] על תרנגולת שנמלגה בחמין בפסח והיה הזפק עמה ובה היו חטים והתירוה מטעם דקרום הזפק מפסיק בינו ובין הבשר ע"כ. ואעפ"י שכתב הב"י [שם] ודבר תימה הוא להתיר במליגה על ידי קליפה שהרי על ידי המים מתערב הטעם בכולו, וכן עיקר, מכל מקום הדין דין אמת דעור הזפק מפסיק וסגי במקום קליפה וכמו שכתב הר"ן [שם] גבי צלי ופסקו המחבר בסימן זה [סעיף טז], ומיהו לפי מה שכתבתי לעיל בסעיף י"ד [שם ד"ה ומ"ש קולף] להחמיר להעמיק כל סביבות החטה, הכא נמי יש להסיר מעט סביבות הזפק ושאר התרנגולת מותרת ודוק: 


פרי חדש אורח חיים סימן תסח 
========================== 
סעיף א 
[העושה מלאכה בערב פסח]. תנן בפסחים [נ, א] מקום שנהגו לעשות מלאכה בערבי פסחים עד חצות עושין, מקום שנוהגין שלא לעשות אין עושין, ופירש רש"י [שם ד"ה] שלא לעשות, כדי שלא יהא טרוד במלאכה וישכח ביעור חמצו ושחיטת הפסח ותיקון מצה לצורך הלילה. והקשה המגיד משנה בפרק ח' מהלכות יום טוב [הלכה יז] דאם כן ערב חג הסוכות נמי הרי יש לו לטרוח בסוכתו, והתוספות יום טוב [שם פ"ד משנה א] יישב  דשאני צורכי מצה מעשיית סוכה דסוכה רגילין להקדים לעשותה מה שאין כן המצה, ולי נראה שיפה כיון המגיד משנה משום דבסוף פרק אותו ואת בנו [חולין פג, א] אמתניתין דארבעה פרקים בשנה כו' כתבו בתוספות [ד"ה וכדברי] דהא דלא חשיב הכא ערב יום טוב ראשון של חג, אומר ר"ת משום דכולי עלמא טרידי בסוכה ולולב ואין להם פנאי להרבות בשחיטה כל כך, ע"כ. וכן כתבו בפרק קמא דעכו"ם [עבודה זרה ה, ב ד"ה ערב], ולכן עיקר כמו שכתבו שאר המפרשים והרמב"ם [שם] והסמ"ג [לאוין עה כט, ב] דהיינו טעמא דמחמירין בערב פסח טפי משאר ערבי ימים טובים מפני שיש בו קרבן חגיגה ופסח כדאיתא בירושלמי [שם פ"ד הלכה א], ואמרינן התם דאף בשאר ימות השנה ביום שיחיד מביא קרבן אסור בעשיית מלאכה, ופריך אם כן כל היום של ערב פסח יהא אסור ומשני לפי שאין רשאי להקריבו עד חצות, ופריך אם כן קרבן תמיד שהוא לכל ישראל יהא אסור במלאכה לעולם, ומשני תורה הוציאתו מן הכלל דכתיב ואספת דגנך. וכתבו התוספות [שם] דמהך שקלא וטריא שמעינן דמלאכה בערב פסח אסירא מן התורה. והר"ן [שם טז, ב ד"ה מקום] כתב דאפשר דמדרבנן היא ואסמכינהו אקראי. ואני אומר דלפום גמרין משמע ודאי דלא אסיר אלא מדרבנן, מדגרסינן בריש פסחים [ב, ב] מאימתי י"ד אסור בעשיית מלאכה רבי אליעזר בן יעקב אומר משעת האור רבי יהודה אומר משעת הנץ החמה, אמר לו רבי אליעזר בן יעקב לרבי יהודה וכי היכן מצינו יום שמקצתו אסור בעשיית מלאכה כו', אמר ליה הוא עצמו יוכיח, ופרכינן שפיר קאמר ליה רבי יהודה לרבי אליעזר בן יעקב, ומשני הכי קאמר ליה רבי אליעזר אמינא לך אנא מלאכה דרבנן ואת אמרת לי חמץ דאורייתא כו', עד הרחקה הוא דעבוד רבנן לדאורייתא. מזאת הסוגיא מוכח בהדיא דאיסור מלאכה בערב פסח אינה אלא מדרבנן. וכן כתב הרמב"ם (בפ') [בהלכות] יום טוב [שם הלכה יח]. וכבר הוכיחו הפוסקים אף על גב דעיקר טעמא משום קרבן אף האידנא אסור וכן עיקר, ודלא כהרז"ה  [המאור שם טז, ב ד"ה מקום] וכמו שכתבתי בתחלת הלכות אלו [ריש סימן תכט] לענין שאלת הלכות פסח מקמי פסח שלשים יום: הקשה הרא"ם ז"ל [בביאורו לסמ"ג מהדורת מכון ירושלים ח"א עמוד תרנה ד"ה דאם] דכיון דעשיית תמיד שאינה מונעת מלאכה אינה אלא משום דאם כן מתי יתקיים ואספת דגנך מוספי ראש חודש אמאי אינם מונעים מלאכה, ותירץ דלא פלוג רבנן בקרבן ציבור, אבל חגיגה ופסח כיון דכל אחד מביא פסח לעצמו קרבן יחיד הוא ולא קרבן ציבור, ע"כ. וקשה דהא ביומא בפרק הוציאו לו [נ, א] מייתי התם מתניתין [פסחים צא, א] דקרי לפסח קרבן יחיד ולחגיגה קרבן ציבור, ופריך [שם נא, א] מאי שנא דפסח דקרי ליה קרבן יחיד ומאי שנא חגיגה דקרי ליה קרבן ציבור, אי משום דאתי בכנופיא פסח נמי אתי בכנופיא, איכא פסח שני דלא אתי בכנופיא, ומיהו כיון דלא דמי חגיגה ופסח לתמיד ראו חכמים לאסור מלאכה מחמת קרבן פסח. ושוב ראיתי בפרק קמא דחגיגה דף ו' [ע"א] דקרי לחגיגה קרבן יחיד וכתבו בתוספות [שם ד"ה קרבן יחיד] דהא דפרק ה' דיומא [שם] קרי ליה קרבן ציבור היינו לגבי פסח ולפי זה סליקו דברי הרב ז"ל כהוגן: ומה שכתב ויש מי שמתיר כו'. פירוש אפילו בביתו של ישראל, דלא שייך אמירה לגוי שבות כי אם גבי שבת ויום טוב וחולו של מועד, כן כתב הרוקח [סימן שי] וכן כתב ריא"ז [פסקי ריא"ז פסחים פ"ד הלכה א אות ג], אבל המרדכי [שם רמז תרז] סבירא ליה דאסור לעשות מלאכה אפילו על ידי גוי כמו מלאכה דחולו של מועד, ולי נראה עיקר כסברת הרוקח, מדגרסינן בפרק השוכר את הפועלים [בבא מציעא צ, א] איבעיא להו מהו שיאמר אדם לנכרי חסום פרתי ודוש בה, מי אמרינן כי אמרינן אמירה לנכרי שבות הני מילי לענין שבת דאיסור סקילה אבל חסימה דאיסור לאו לא, או דלמא לא שנא, ולא אפשיטא. והרמב"ם בסוף הלכות שכירות [יג, ג] פסק דאסור וכן כתב המגיד משנה [שם] וכתב שכן דעת הרמב"ן [בבא מציעא צ, א] דבכולהו מצות איכא שבות באמירה לכותי ויש חולקים, ע"כ. ומעתה לא מבעיא לדעת היש חולקין דסבירא להו דאף באיסור לאו ליכא שבות דאמירה לנכרי, אלא אף לדעת הרמב"ם שאני התם דאיכא איסור לאו, אבל איסור מלאכה בערב פסח דלית בה איסור לאו פשיטא דשריא אמירה לנכרי. ואף  על גב דגבי חולו של מועד אמרינן בפרק מי שהפך [מועד קטן יב, א] כל שהוא עושה אומר לנכרי ועושה וכל שאינו עושה אינו אומר לנכרי (ואינו עושה) [ועושה], שאני התם דאסירא מן התורה ודמיא ליום טוב, ושבת ויום טוב חדא מילתא היא וכמו שכתבו התוספות בהפועלים [בבא מציעא שם ד"ה אבל], ואף למאן דאמר דאיסור מלאכה בחולו של מועד לא אסירא אלא מדרבנן, מכל מקום ערב פסח קיל טפי מחולו של מועד וכמו שכתבו הרמב"ם [יום טוב ח, יח] והסמ"ג [לאוין עה כט, ב], וכל שכן דהעיקר כמאן דאמר דמלאכת חולו של מועד אסירא מן התורה, מה שאין כן באיסור מלאכה בערב פסח שכבר ביררתי לעיל [ד"ה תנן] דלא הויא אלא מדרבנן, ואם כן נראה ברור להתיר על ידי גוי וכסברת הרוקח דהוה ליה גזירה לגזירה: ומיהו להסתפר על ידי גוי משמע ודאי דאסיר דכיון דסתמא דמילתא מטה עצמו אליו ומסייעו, הוה ליה כאילו הישראל עושה מלאכה בעצמו וכמו שכתוב בפרק בתרא דמכות [כ, ב] לענין הקפת הראש ונתבאר ביו"ד בסימן קפ"א [סעיף ד], אבל מהרש"ל [בביאורו לסמ"ג לאוין עה מהדורת מכון ירושלים עמוד תקטז ד"ה החייטין] וב"ח [ד"ה וכתב] הסכימו שמותר אפילו להסתפר על ידי גוי, ולי נראה דאין להתיר כלל אלא בדוחק גדול וכל שכן לפי מה שכתבו התוספות [פסחים נ, א] דבירושלמי [פסחים פ"ד הלכה א] משמע דאסירא מן התורה, ומיהו על ידי ישראל לכולי עלמא אסור אף בחנם. ומהר"י מינץ בתשובות סימן ד' הקיל בענין וסבירא ליה דיכול לספר עצמו אחר חצות דומיא דמתקן כליו [סעיף ב], ואינו מחוור כלל דשאני התם דאינו אלא תיקון בעלמא וכמו שכתב הב"י [ד"ה כתב המרדכי] אבל להסתפר דהוי מלאכה גמורה אפילו על ידי גוי אסיר וכדכתיבנא: 
סעיף ב 
וכן מי שכותב ספרים לעצמו כו'. אעפ"י שלפי מה שכתבו התוספות [שם] לפי הירושלמי [שם] דמלאכה בערב פסח אסירא מן התורה, משמע דאף בכותב ספרים לעצמו אסור, דמדאורייתא אין לחלק בכך, מכל מקום כבר נתבאר בתחלת הסימן שאין זה עיקר. ומיהו לכתוב לאחרים אף בחנם לכולי עלמא אסיר וכדמוכח בהדיא בפרק מי שהפך [מועד קטן יג, א] דפריך אלא מעתה לבלר תשתרי אלא מידי דצורך יום טוב שרו רבנן, ואפשר נמי דאף לכתוב לעצמו דרך לימודו אסיר אי לא הוי לצורך יום טוב וצ"ע: 
סעיף ג 
מקום שנהגו שלא לעשות אין עושין. הקשה הרא"ם ז"ל [בביאורו לסמ"ג מהדורת מכון ירושלים לאוין ע"ה עמוד תרנו ד"ה מקום] דבמאי קמיירי אי בטועין בו באיסור הא קיימא לן [יו"ד סימן ריד סעיף א] שאומרים להם מותרים אתם, ואי בידעי היתרו ואפילו הכי נהגו בו איסור מאי איריא ערב פסח אפילו ימים דעלמא נמי, דאע"ג דבטלה דעתן אצל כל אדם כדתנא בפרק קמא דפסחים [ב, ב] מאימתי אסור בעשיית מלאכה משעת האור, ופירש רש"י ז"ל [שם ד"ה משעת האור] אבל קודם לכן אפילו נהגו בטלה דעתן אצל כל אדם, הני מילי לאחריני אבל לדידהו לא דלא גרע מנדר ותירץ, יעויין שם, עכ"ל. ואינו מחוור דהא ודאי מנהג שהוא עשוי לסייג ואין טעם לאותו מנהג, וכגון שנהגו שלא לעשות מלאכה יום אחד קודם פסח אטו ערב פסח אחר חצות וכיוצא, פשיטא דלית ביה ממשא בההוא מנהג והוה ליה כמנהג בטעות דמתירין אותו ולא בעי שאלת חכם ולא חרטה. וכן מתבאר מדברי המגיד משנה בהלכות יום טוב [פרק ח] דין י"ט ומדברי הר"ן אמתניתין דוהלילה בית שמאי אוסרין כו' [שם יח, א ד"ה מתנ' רשב"ג], יע"ש. וזהו שכתב רש"י דקודם לכן אפילו נהגו בטלה דעתן, כלומר ואף לדידהו לא הוי מנהגא וכמבואר בירושלמי [פסחים פ"ד הלכה א; תענית פ"א הלכה ו] נשייא דנהגן דלא למעבד עובדא בריש ירחא, מנהגא מכלל דלאנשים לא הוי מנהגא, וכמו שכתבתי בתחלת הלכות ראש חדש [ריש סימן תיז]. וגרסינן תו [בירושלמי שם] דלא למעבד באפוקי שבתא עד דתתפני סידרא מנהגא, ופירש הרא"ם גופיה [שם עמוד תרנח סוף ד"ה עד דתתפני] בשינוייא בתרא דמיירי לאחר הבדלה בתפלה באותו זמן שבין הבדלה לסדר קדושה דאינו אלא מנהגא בעלמא, דמשמע ודאי דלאחר מכאן אין כאן מנהג ואפילו להם. וכן כתב הר"ן בריש פרק מקום שנהגו [פסחים טז, ב ד"ה גמ'] דאי נהוג איסורא בערב שבת וערב יום טוב מקמי זמן איסוריה, כיון דלא חמיר איסוריה דלא משמתינן עליה אי נהוג מקמי הכי לאו כלום הוא. וכן כתב הריב"ש בתשובות סימן מ"ד, יע"ש. וכן כתב הב"י בסוף סימן תר"ע [ד"ה ומ"ש וגם] על מה שנוהגין הנשים שלא לעשות מלאכה בימי חנוכה דיש להקל להן, דכיון דאין בו צד סרך איסור לית לן בה, וכן עיקר ודלא כהטור שם. ומיהו אף הטור מודה בכאן, דהתם יש סמך לדבר וכמו שכתב הב"ח שם [ד"ה ומ"ש משום], הא לאו הכי לא הוי כלום. וכן בסימן תרצ"ו [סעיף ב] כתב המחבר דאפילו במקום שנהגו שלא לעשות מלאכה ביום פורים, לאסור את של זה בזה אינו מנהג. איברא דלא משמע הכי מן הסוגיא דהתם [מגילה ב, ב], יע"ש: ומעתה ודאי הא דקתני [פסחים נ, א] מקום שנהגו שלא לעשות אין עושין היינו בדידעי היתרו, ודוקא מעמוד השחר ואילך הוי מנהגא אבל מקמי הכי לאו כלום הוא, דמשמע דמסקנא דריש פסחים [ב, ב] בההיא ברייתא דמייתי התם מאימתי ארבעה עשר אסור בעשיית מלאכה רבי אליעזר בן יעקב אומר משעת האור דהוי אור ממש וכן כתבו שם בתוספות [ד"ה רבי], ואף התוספות [שם ד"ה מאימתי] שהקשו לפירוש רש"י [שם ד"ה משעת האור] דבמנהגא ניחזי היכי נהוג ומכח זה פירש הברייתא באיסורא, היינו לומר דלא שייך פלוגתא מאימתי אסור דהא אי נהוג משעת האור לכולי עלמא הוי מנהג, אבל מקמי הכי פשיטא דלא הוי מנהג, נראה לי ודוק. עיין במדרש רבה סדר ויגש פרשה צ"ד [אות ד]: ואף מקמי הנץ החמה לא הוי מנהגא וכבית הלל [שם נה, א] דמתירין עד הנץ החמה, וכן כתב הרמב"ם בסוף הלכות יום טוב [פ"ח הלכה יח]: בירושלים יש לנהוג שלא לעשות בו מלאכה כל היום וכמו שכתבו התוספות בפרק קמא דפסחים [יד, א ד"ה שתי פרות] אהא דמייתי התם שתי פרות חורשות, דבירושלמי [פסחים פ"א הלכה ה] דייק ירושלים לאו מקום שנהגו בו שלא לעשות בו מלאכה, כלומר סברא הוא לנהוג שם איסור כיון שמתקבצים שם אף ממקומות שנהגו בהן איסור, ומשני נראות כחורשות: 
סעיף ד 
[ההולך ממקום שעושים וכו']. תנן בפרק מקום שנהגו [פסחים נ, א] ההולך ממקום שעושין למקום שאין עושין או ממקום שאין עושין למקום שעושין נותנים עליו חומרי מקום שיצא משם וחומרי מקום שהלך לשם ואל ישנה אדם מפני המחלוקת. ובפרק קמא דחולין [יח, ב] כי סליק רבי זירא אכל מגרמת דרב ושמואל, ואקשיה ורבי זירא לית ליה נותנים עליו חומרי מקום שיצא משם, אמר אביי הני מילי מבבל לבבל ומארץ ישראל לארץ ישראל אי נמי מארץ ישראל לבבל, אבל מבבל לארץ ישראל כיון דאנן כייפינן להו עבדינן כותייהו. רב אשי אמר אפילו תימא מבבל לארץ ישראל, הני מילי היכא דדעתו לחזור, רבי זירא אין דעתו לחזור הוה, ובפרק מקום שנהגו [פסחים נא, א] כי אתא רבה בר בר חנא אכל דאייתרא עול לגביה רב [עוירא] סבא ורבה בריה דרב הונא כיון דחזינהו כסייה מינייהו, אתו ואמרו ליה לאביי אמר להו שוינכו ככותאי, ופרכינן ורבה בר בר חנה לית ליה הא דתנן נותנים עליו חומרי מקום שהלך לשם, אמר אביי הני מילי מבבל לבבל כו', רב אשי אמר אילו תימא מארץ ישראל לבבל הני מילי היכא דאין דעתו לחזור ורבה בר בר חנה דעתו לחזור הוה. ואמרינן תו התם דברים המותרים ואחרים נהגו בו איסור אי אתה רשאי להתירם בפניהם, ואמר רב חסדא ככותאי, ואסיקנא התם דבני מדינת הים דלא שכיחי רבנן גבייהו ככותאי דמו: והקשו התוספות [שם ד"ה אי] והרא"ש [שם פ"ד סימן ג] דהיאך התיר רבי בית שאן [חולין ו, ב] והלא בני המקום נהגו בו איסור ואמרינן הכא דאי אתה רשאי להתירם בפניהם, ותירץ בשם רבינו נסים דדוקא דברים שידוע להן שהן מותרין ונוהגים בהם איסור לפי שרוצים להחמיר על עצמן אי אתה רשאי להתירן בפניהם, אבל אם נוהגים מחמת טעות שסבורים שהוא אסור והוא מותר יכול להתירן בפניהם. וראיתי לבעל ספר משא מלך דף ג"ן [ע"ג, ריש נעילת שערים במנהגי האיסור] שהקשה דמאי קשיא להו היאך התיר רבי בית שאן והא הך ברייתא אוקמוה בכותאי, הא אם היו תלמידי חכמים היה רשאי להתירם בפניהם, ותירץ דאפילו הכי קשיא דדוקא כשהם בני תורה מתירם בפניהם, כלומר שיכול לאכול בפניהם אבל לא שיאמר מותרים אתם בלי שאלה והתרה כלל, ואם כן רבי היאך התיר בית שאן, ע"כ. ולפי זה תירצו דההיא דאי אתה רשאי להתיר בפניהם דבפני תלמיד חכם אתה רשאי להתירן דהיינו לנהוג היתר בפניהם דוקא הוא במנהג מצד חומרא, אבל במנהג טעות אף לכותאי מותר לומר להם מותרים אתם, וקשה לי דמנא ליה להתוספות כך דאימר דמנהג מחמת טעות לא שרינן אלא דוקא לתלמידי חכמים והיינו ההיא דהתיר רבי בית שאן אבל לכותאי כלל כלל לא, ועוד דלפי דבריו הרי פשיטא לן השתא דהא דקתני אי אתה רשאי להתירן בפניהם דבפני תלמידי חכמים אתה רשאי לנהוג היתר אבל לא לומר מותרים אתם, ולקמן [בתוספות שם] ר"י מסתפק בדבר. ולכן נראה לי דעיקר קושייתם היא דבית שאן אעפ"י שהיא מארץ ישראל, מכל מקום כיון דלא כבשוה עולי בבל לא הוו שכיחי רבנן התם והוה ליה כבני מדינת הים דדמו לכותאי, והוה ליה כענין אשקלון שכתבו התוספות בריש גיטין [ב, א ד"ה ואשקלון] שלא היו מצויין שם תלמידי חכמים, יע"ש. ואם כן שפיר הקשו דהיאך התיר רבי בית שאן. ותירצו דכיון שהיה מנהג טעות מתירין אותו אף לכותים דהיינו לומר להם מותרים אתם. והא דקתני בירושלמי [פסחים פ"ד הלכה א] כל דבר שאין ידוע בו שהוא מותר והוא טועה ונהג בו איסור נשאל ומתירין לו, לאו למימרא דבעי שאלה והתרת חכם אלא אף בלא שאלה מתירין להם, ותדע שהרי מאי דמסיים בירושלמי [שם] וכל דבר שיודע בו שהוא מותר ונוהג בו איסור נשאל ואין מתירים לו, סבירא ליה להרא"ש ז"ל [שם] דהיינו בלא חרטה דאי בחרטה מתירין לו כשאר נדרים, מכלל דרישא דקתני נשאל ומתירים לו היינו אף בלא חרטה, אלא עכ"פ אומרים להם מותרים אתם: וכתב עוד הרא"ש [שם] והא דאמר הכא דדוקא בכותאי או בני מדינה אי אתה רשאי להתירן בפניהם אבל שלא בפניהם או בפני תלמידי חכמים אתה רשאי לנהוג בו היתר, קשיא אמאי והאנן תנן נותנין עליו חומרי מקום שהלך לשם, והוי ליה לאקשויי ממתניתין אהך ברייתא כדפריך לקמן [שם נא, א] ממתניתין ארבה בר בר חנה דאכל תרבא דאייתרא. כיון הרב ז"ל לדחות תירוץ רשב"א שכתבו התוספות [שם] משמו דלא קשה ממתניתין דהא לרב אשי מיירי באין דעתו לחזור, והא דקתני אי אתה רשאי להתירן בפניהם דמשמע דבפני תלמידי חכמים אתה רשאי להתירן מיירי בדעתו לחזור, ואם איתא להך תירוצא מאי קשיא ליה ורבה בר בר חנה לית ליה הא דתנן, ואמאי לא קשיא ליה מתניתין אברייתא משום דמפליג בדעתו לחזור לאין דעתו לחזור, אם כן גם לרבה בר בר חנה לא קשיא מתניתין משום דדעתו לחזור הוה, אלא על כרחך צ"ל תירוץ אחר שיש חילוק במנהגים, דמתניתין איירי במנהג חשוב שנהגו בני המקום על פי תלמיד חכם ותלמיד חכם נהג עמהם, אבל מנהג גרוע של בני המדינה שנהגו מעצמם דבר אחד מותר להתירן שלא בפניהם, כגון כל הני דחשיבי בברייתא רחיצת שני אחין כו', וכן כתבו התוספות [שם]. ולכאורה קשה דאמאי לא אמרינן שהיה מנהג חשוב כדמוכח מטעמא דיהיב תלמודא, וכדמשמע לישנא [בגמרא שם] דאתו אינהו וגזור בשני אחין, וכשיטת הר"ן [שם יז, א ד"ה תניא] שהיה מנהג חשוב וכמו שכתבתי לקמן [ד"ה עוד כתב אברייתא] בסייעתא דשמיא. וכי תימא אי הוי מנהג חשוב הא תנא נותנין עליו חומרי מקום שהלך לשם ויהודה והלל היו נוהגים בו היתר, הא ליתא, דלטעמיך אפילו תימא דהוי מנהג גרוע איך יהודה והלל יצאו בקורדקסין ואיך רבן שמעון בן גמליאל ישב על ספסלי גוים בשבת, והא הני מילי הוו בפומבי וקתני אי אתה רשאי להתירן בפניהם, אלא על כרחך למימר דלא הוו בקיאי במנהגיהו, ומעתה מצינן למימר דלעולם שהיה מנהג חשוב דומיא דמתניתין. וכי תימא אם כן מאי פרכינן וכולי עלמא לא והתניא רוחצין שני אחין כו', לשני דשאני התם שהיה מנהג חשוב ולפיכך [לא] רצה לומר מותרים אתם, מה שאין כן בברייתא דדברים המותרים דהוי מנהג גרוע, י"ל דאעפ"י כן פריך שפיר דכי היכי דבמנהג גרוע מצי להתיר בפני כולי עלמא משום דלא חיישינן לדילמא מסרכו מילתא למילתא, הכי נמי במנהג חשוב הוה מצי למימר להו מותרים אתם מן הדין, אלא שאבותיכם החמירו בדבר וליכא למיחש אולי יקילו בו על פי פירוש הר"ן. ואפשר דלישנא דולא רצה לומר להם מותרים אתם דייקא טפי דהוה מנהג גרוע, אי נמי ניחא טפי לפרשו במנהג גרוע דהשתא פריך בפשיטות דומה בדומה. ויראה שבכוונה הקדימו התוספות והרא"ש קושיא דבית שאן מקמי הך קושיא אף על  גב דאלימא טפי קושית מתניתין אברייתא, משום דמחמת קושיא ראשונה הוצרכו לומר דההיא ברייתא דדברים המותרים מיירי במנהג מצד חומרא והשתא קשיא מתניתין אברייתא, הא לאו הכי הוה מצי לתרוצי דמתניתין מיירי במנהג מצד חומרא וברייתא במנהג מחמת טעות וכמו שתירץ הר"ן: עוד כתב [רא"ש שם סימן ד] ויש לאדם לילך אחר מנהג המקום שדעתו להשתקע שם בין לקולא בין לחומרא כי הא דרבי זירא אכל מוגרמת דרב ושמואל [חולין יח, ב], וכן רבה בר בר חנה אכל תרבא דאייתרא בבבל [פסחים נא, א] משום שהיה דעתו לחזור לארץ ישראל ולהכי לא נהג חומרי המקום שהלך לשם, ודוקא בצינעא שלא ישנה מפני המחלוקת ולהכי כסייה אבל בפרהסיא לא, ע"כ. וכן יש לדקדק מדברי התוספות [שם] שכתבו ור"י מסתפק במנהג שאינו חשוב, מכלל דבמנהג חשוב אין לו לנהוג היתר בפני תלמיד חכם. וקשה דהא כי אתו ואמרו ליה לאביי אמר שוינכו ככותאי, אלמא בפני תלמיד חכם אין צריך לכסות, וצריך לומר דסבירא ליה כהר"ן [שם יז, ב ד"ה ורבה] דאף בפני תלמיד חכם צריך לכסות מפני המחלוקת, ושאני התם דכיון דבצינעא הוה אכיל ליה דאיהו לא הוה ידע דליעיילו גביה מעתה אפילו מצאוהו אוכל ויושב לא היה נופל מחלוקת בכך בין התלמידי חכמים לפי שכבר היו יודעים שכדין היה עושה: הכלל העולה לדעת התוספות והרא"ש הוא שמנהג טעות אף לכותאי מתירין להם מיד, ואם המנהג הוא מצד חומרא היינו דקתני בברייתא דברים המותרים ואחרים נהגו בו איסור אי אתה רשאי להתירן בפניהם דהיינו כותאי או בני מדינת הים דלא שכיחי רבנן גבייהו ואף לנהוג היתר בפניהם אסור, אבל לפני התלמידי חכמים אתה רשאי להתירן. ונסתפק ר"י אי מצי למימר מותרים אתם או דלמא דוקא לנהוג היתר לפניהם, וטעם הספק הוא משום דמברייתא דדברים המותרים משמע דדוקא לנהוג היתר בפניהם שפיר דמי, דקתני אי אתה רשאי להתירן בפניהם דהיינו לנהוג היתר מכלל דשלא בפניהם שפיר דמי לנהוג היתר דוקא, ומאידך ברייתא דקתני ולא רצה לומר מותרים אתם משמע שאם היו (תלמידים) [תלמידי חכמים] היה רשאי לומר להם מותרים אתם, אבל מלשון הרא"ש שכתבתי לעיל יש לדקדק דסבירא ליה דדוקא לנהוג היתר בפניהם שרי אבל לא לומר להם מותרים אתם. וזה במנהג שנהגו בני המדינה מעצמם, אבל מנהג חשוב שהנהיגו על פי תלמיד חכם היינו מתניתין דנותנין עליו חומרי מקום שיצא משם אם דעתו לחזור, אבל אין דעתו לחזור יש לו לילך אחר המנהג של אותו מקום שדעתו להשתקע שם בין לקולא בין לחומרא. וחומרי מקום שהלך לשם הני מילי בשאין דעתו לחזור, אבל אם דעתו לחזור אף בפני תלמידי חכמים אין לו לנהוג היתר אלא דוקא בצינעה בתוך ביתו, ומיהו אם היה נוהג היתר בצינעה ונכנס אצלו תלמיד חכם אין צריך לכסות, אבל בכותי עכ"פ צריך לכסות שלא יראנו נוהג היתר: ורשב"א שהביאו התוספות [שם] והר"ן [שם] והרז"ה [המאור שם טז, ב ד"ה אבל] והרמב"ן [מלחמות שם יז, א] והריטב"א [פסחים שם] כולם לא חילקו במנהגים בין מנהג חשוב שהנהיגו על פי תלמידי חכמים למנהג גרוע שנהגו הקהל מעצמן, כנראה דסבירא להו שהדין שוה בשתיהם ואין חילוק אלא בין מנהג מחמת טעות למנהג מחמת חומרא. אלא שהר"ן בתשובה בסימן (ג"ן) [מח] כתב דמתניתין דפרק מקום שנהגו מיירי במנהג שנהגו אנשי העיר מעצמן, ואותן מנהגות הן נקבעין על דרך זה שאדם חשוב שבעיר מנהיג איסור בדבר אחד לעשות סייג לתורה ובני עירו נשמעין אליו כו', ובפירוש ההלכות לא חילק בזה. ואפשר דסבירא ליה דכל מנהג שאינו על פי תלמידי חכמים אינו מנהג, ואין זה נכון, דהא משמע ודאי דאף מנהג שנהגו הבעלי בתים מעצמם בלא תלמידי חכמים לסייג אין ראוי להתירו בפניהם, ולכן יותר נכון לומר דבתשובות נמשך אחר דברי התוספות: והר"ן אמתניתין דנותנין עליו חומרי מקום כו' [שם טז, ב ד"ה ההולך] כתב וז"ל, פירוש מתניתין כשדעתו לחזור מתוקמא וראיה מדאמרינן פרק קמא דחולין [יח, ב] כי סליק רבי זירא כו', ומשום הכי קתני בהולך ממקום שאין עושין למקום שעושין כיון שדעתו לחזור נותנין עליו חומרי המקום שיצא משם מדינא, וממקום שעושין למקום שאין עושין אל ישנה מפני המחלוקת, וכיון דלאו מדינא הוא דוקא בפניהם הוא דמיתסר הא בצינעא שרי, ע"כ. וכן כתב הריב"ש בסימן מ"ד. וקשה דאדמייתו ראיה מחולין דמתניתין כשדעתו לחזור, לייתו ראיה מעובדא דרבה בר בר חנה דסוגיא בדוכתא עדיפא, דאדרבא משמע מהתם דמתניתין מיירי כשאין דעתו לחזור, ועוד מאי מקשי לרבה בר בר חנה ממתניתין והא איהו לא אכל אלא בצינעא ומתניתין דנותנים עליו חומרי מקום שהלך לשם אינו אלא בפרהסיא, ולזה כבר תירץ הרב ז"ל [הר"ן שם יז, ב ד"ה ורבה] שפיר דכיון דהוה סבירא ליה דאין דעתו לחזור הוה הרי חלין עליו חומרי מקום שהלך לשם מדינא ואף בצינעה אסיר: עוד כתב [הר"ן שם ע"א ד"ה תניא] אברייתא דדברים המותרים וז"ל, הך ברייתא לאו כגוונא דמתניתין היא, דבמתניתין עסקינן במנהג שעשו מחמת סייג אבל הכא עסקינן בדברים המותרים וסוברין שהן אסורים מן הדין, ובכהאי גוונא אמרינן שאין אדם רשאי להתיר לפני מי שאינן בני תורה דמסרכן ומדמו מילתא למילתא, אבל תלמיד חכם השרוי בתוך אותה העיר נוהג היתר בצינעה בתוך ביתו, ויש בכלל זה גם כן שאם נהגו אבות איסור משום מגדר מילתא, ובניהם שאינן בני תורה סוברין שמן הדין אסורים בו שאין לגלות ולומר להם שאינו אסור אלא משום מנהג כדי שלא יקילו בו, והיינו עובדא דיהודה והלל שרחצו שניהם כאחד בכבול שהוא מקום שאבותיהם החמירו על עצמן בכך כו', ויהודה והלל לא הוו בקיאי במנהגייהו, דאי הוו בקיאי בהו לא הוו עבדי מקום חומרי מקום שהלך לשם, וכשלעזו עליהם המדינה לא רצו לומר מותרים אתם כו'. והקשה בספר משא מלך [נעילת שערים במנהגי האיסור נד, ג] דכיון דסבירא ליה דהנך עובדי הוו דומיא דמתניתין, איך היה להם לומר מותרים אתם כיון שנהגו הדבר משום סייג, ואעפ"י שכן כתב הרמב"ן בספר הזכות אינה קושיא, ואף לדעת התוספות והרא"ש משמע שמה שנהגו היה משום סייג ולא מחמת טעות וכדמוכח לישנא דאתו אינהו וגזור, אלא שהמנהג היה גרוע שלא היה על פי תלמיד חכם. ולדעת הר"ן היה המנהג על פי תלמיד חכם, והא דקתני שלא רצו לומר מותרים אתם היינו לומר שהיו יכולים להנצל ולומר שלא טעו בדין שמנהגם היה משום מגדר מילתא ואינהו לא הוו ידעי במנהגייהו ולפיכך הקילו, ואעפ"י כן כיון שהם היו סבורים שמנהגם היה מחמת איסור לא רצה לומר להם כך כדי שלא יקילו בדבר וכמו שביאר הר"ן ז"ל: עוד כתב [הר"ן שם ריש ע"ב] דאף מנהג בטעות דנשאל ומתירין לו דלפום גמרא משמע דדוקא בבני תורה אבל בכותאי לא אפילו באו לישאל, דהא בכמה דוכתי אשכחן שאף כשהיו שואלין לא היו מתירין להן לפי שאינן בני תורה ואף במה שלא היו נוהגים בו לא איסור ולא היתר, כדמוכח בפרק תולין [שבת קלט, א] בעובדא דבני בשכר, ע"כ. ועדיפא מינה הוה ליה למימר דאף במקום שהיו נוהגים בו היתר היו אוסרים, כדאמרינן (בפ"ג) [בפרק ד] דעכו"ם [עבודה זרה נט, א] ר' חייא בר אבא איקלע לגבלא, חזא תורמוסא דשקלי להו גויים ואכלי ישראל ולא אמר להו ולא מידי, אתא לקמיה דרבי יוחנן אמר ליה צא והכרז על תורמסן משום בישולי גויים משום שאינן בני תורה. אלא על כרחך אין לנו לדמות הסייגים והגדרות זו לזו דמשום דבני גבלא היו פרוצים ביותר, וכמו שמצינו בפרק רביעי דביצה [לב, ב] דשבסא בר מרינוס איקלע לגבל בעא מינייהו עיסקא ולא יהבו ליה מזוני מיזן נמי לא זינוהו אמר הני מערב רב קא אתו כו'. וכן בני (בשנה) [בשכר] וכיוצא שמצינו בש"ס היו רואים חכמים שבאותו הדור שהיו מזלזלין הרבה באיסורים, ולפיכך היו מחמירים עליהן יותר מדאי לצורך שעה, ובסוף פרק קמא דביצה [ריש יד, ב] נמי אמרינן דלבני ארץ ישראל דאית להו עבדי ומזלזלי אין כותשין אפילו במכתשת קטנה, וכן בסוף פרק כל שעה [פסחים מ, ב] רב (פפא) [פפי] שרי ליה לבורדקי דריש גלותא לממחה קדירה בחסיסים, אמר רבא איכא דשרי כי האי מילתא בדוכתא דשכיחי עבדי, ובפרק הפועלים [בבא מציעא צא, ב] נמי אמרינן אמר רב אשי הא מילתא בעא מינאי ריש גלותא מהו להכניס מין ומינו ושאינו מינו לדיר, ופשטי להו לאיסורא דלא כהילכתא משום פריצותא דעבדי. ודאי דמכל הנו מוכח שהיו מחמירים כפי הפריצות שהיו רואים, אבל סתם כותאי ובני מדינת הים מתירים להם ומלמדים אותן כל עיקרי הדרכים שלא יסתרכו ויסתבכו בהן, וכההיא דפרק קמא דחולין [ו, ב] דהתיר רבי בית שאן, ולדעת הר"ן צ"ל דבית שאן היו בני תורה ולפיכך התיר להם רבי: הכלל העולה דהר"ן פליג אתוספות והרא"ש וסבירא ליה דברייתא דדברים המותרים מיירי במנהג טעות ואעפ"י כן אי אתה רשאי להתירן לכותים ואף אם נשאלו, ומיהו מה שכתב שאם נהגו אבות איסור משום סייג ובניהם סוברים שמן הדין אסורין בו שאין לגלות להם שמותרים מן הדין כדי שלא יקילו הם דברי טעם, והרא"ש ושאר המפרשים לא דברו בזה החלק ויש לנו לומר דלא פליגי, ושאר הפרטים שכתבתי לדעת הרא"ש הם מוסכמים לדעת הר"ן זולתי ספקו דר"י ז"ל [תוספות פסחים שם]: והרז"ה [בעל המאור שם יז, א] קאי בשיטת התוספות והרא"ש דבמנהג טעות מתירים אף לכותאי מיד ודלא כהר"ן, אלא דפליג אכולהו בדין חומרי מקום שהלך לשם ודעתו לחזור שסבירא ליה [שם טז, ב] דאף בפני תלמידי חכמים רשאי לנהוג היתר, וכדמוכח מההיא [פסחים שם] דכי אתו לקמיה דאביי דאמר להו שוינכו ככותאי, אלמא דבפני תלמיד חכם אין צריך לכסות, וזה שלא כדעת הר"ן וכתבתיו לעיל [ד"ה עוד כתב ויש] בשיטת הרא"ש, יע"ש: והרמב"ן [ספר הזכות, ומלחמות שם יז, א] והריטב"א ז"ל [פסחים נא, א] קיימי בחדא שיטתא ובחלק מנהג טעות סבירא להו כהר"ן דברייתא דדברים המותרים מתוקמא בדברים שהם סבורים שאסורים מן הדין, ומיהו בנשאלו מסתפק הרמב"ן אם מתירים להם, והריטב"א סבירא ליה דמתירים להם הפך דעת הר"ן בזה, ועובדת יהודה והלל היה במנהג בטעות ולפיכך עשו בצינעא והרגישו בהן בני מדינה: ואם הוא מנהג מצד חומרא הבא ממקום אחר אל ישנה מפני המחלוקת ואפילו בחדרי חדרים ובפני חכמים ואפילו דעתו לחזור, ומן הדין הוא חייב בהן שהרי נעשה בן עיר ליומו, וחוץ לתחום שרי כעובדא דרמי בר תמרי דפרק כל הבשר [חולין קי, א] וכדאמר רב (ספרא) [אמי] בפרק מקום שנהגו [פסחים נב, א] ביישוב אסור במדבר מותר ופירוש מדבר ר"ל חוץ לתחום: ואם הוא דבר שמנהגו מחמת איסור תורה ואין טעותו מוכרע, כגון תרבא דאייתרא, מותר לנהוג בו היתר בפרהסיא בפני תלמיד חכם אבל בפני כותים לא, זהו העולה מדברי הרמב"ן בספר הזכות, יע"ש. נ"ב, מיהו כשנלוה על בני העיר ואין דעתו לחזור נאסר עמהם אפילו בצינעא, משא"כ בטעות ממש בברייתא דדברים מותרים, וק"ל. והפרי חדש קיצר במקום שהיה לו להאריך: 
(הגהות חתם סופר) מה שכתב [הובא לעיל ד"ה והרמב"ן] דעובדא דיהודה והלל היה מנהג בטעות ולפיכך עשו בצינעה, לא נראה לענ"ד, דאדרבה משמע שהיה מנהג חשוב וכמו שכתבתי לעיל [ד"ה וכתב עוד הרא"ש] בשיטת הרא"ש, ותימה דלקורדקסים וישיבת ספסלים קרי שעשו בצינעא ומשמע ודאי דהוו מילי דפרהסיא. ובשאר הפרטים אכתוב לקמן בסייעתא דשמיא: והרשב"א בתשובה [חלק א] סימן של"ז יש לו שיטה אחרת בענינים אלו והיא זאת, דההולך מבבל לארץ ישראל או מבבל לבבל או מארץ ישראל לארץ ישראל ודעתו לחזור, נותנין עליו חומרי מקום שיצא משום וחומרי מקום שהלך לשם ואף בצינעא ואף בפני תלמיד חכם אסיר, ואין לנו שריותא אלא חוץ לתחום וכעובדא דרמי בר חמרי דפרק כל הבשר [חולין קי, א], וחלק זה כדעת הרמב"ן ודלא כשאר המפרשים, ומיהו כשהולך מארץ ישראל לבבל ודעתו לחזור אין נותנים עליו חומרי מקום שהלך לשם והיינו דאייתרא דרבה בר בר חנה, וטעמא משום דבני בבל כפופים לבני ארץ ישראל ולא נחלק רב אשי עליה דאביי אלא במה שהיה סבור דאפילו אין דעתו לחזור עושה כקולי מקומו משום כפיפותינו לבני ארץ ישראל, ואמר רב אשי דכל כהאי גוונא לא, כיון דאין דעתו לחזור, ע"כ. ואין אחד מכל המפרשים ז"ל שהזכרתי עד עכשיו דלרב אשי מפליג בין הולך מבבל לבבל להולך מארץ ישראל לבבל, ומכל מקום הדין דין אמת לדעת הרא"ש והר"ן אלא דאינהו סבירא להו דדין זה שוה (בבל) [בכל] המקומות, ואכתי גם בפרט הלז איכא חילוק ביניהם לפי שהרשב"א סבור בזה כדעת הרז"ה [הובא לעיל ד"ה והרז"ה] דבפני תלמיד חכם אין צריך לכסות אלא דוקא לפני כותאי: והתוספות בפרק קמא דחולין [יח, ב ד"ה הני] בשינוייא בתרא מחמירים יותר מכל הסברות שכתבנו וז"ל, מה שמחלק בין דעתו לחזור לאין דעתו לחזור הני מילי מבבל לארץ ישראל ומארץ ישראל לבבל שהולכים אחר מקום שדעתו לישאר שם, אבל מבבל לבבל ומארץ ישראל לארץ ישראל נותנים עליו חומרי מקום שיצא משם וחומרי מקום שהלך לשם בין דעתו לחזור ובין אין דעתו לחזור, עכ"ל. ושיטה זו היא כשיטת הרשב"א דבסמוך אלא שזו מחמרת טפי, דלהרשב"א מתניתין מיירי כשדעתו לחזור ולשיטה זו מיירי אף באין דעתו לחזור. ולשיטה זו הכי פירושא דשמעתתא דחולין [שם] דאביי סבירא ליה דמבבל לארץ ישראל כיון שבני בבל הם כפופין לארץ ישראל אף בדעתו לחזור אינו נוהג חומרי מקום שיצא משם, ורב אשי פליג עליה וסבירא ליה דכל שדעתו לחזור לעולם הוא כפוף לבני עירו, ואף מבבל לארץ ישראל נוהג חומרי מקום שיצא משם, וכן מבבל לבבל אף שאין דעתו לחזור, לפי דלא פקעי חומרי מקום שיצא משם אלא אם כן הולך למקום דחשיב טפי ממקומו דאלים לאפקועי חומריה מיניה, הא לאו הכי כיון שחלה עליו חומרת מקום שהיה שם תו לא פקעי מיניה וחייב לנהוג אותה בכל מקום שהולך זולתי אי איכא תרתי לטיבותא, דהיינו שהולך מבבל לארץ ישראל ואין דעתו לחזור דאז פקעי מיניה חומרי מקום שיצא משם והיינו עובדא דרבי זירא [שם] דאכל מוגמרת דרב ושמואל, אבל מבבל לבבל או מארץ ישראל לארץ ישראל ומכל שכן מארץ ישראל לבבל נותנים עליו חומרי מקום שיצא משם אפילו אין דעתו לחזור וכדכתיבנא. וכן בחומרי מקום שהלך לשם סבור אביי בפרק מקום שנהגו [פסחים נא, א] דמארץ ישראל לבבל אף שאין דעתו לחזור אין נותנין עליו חומרי מקום שהלך לשם, ופליג עליה רב אשי דכיון שאין דעתו לחזור חלין עליו חומרי מקום שהלך לשם אף מארץ ישראל לבבל וכן מבבל לבבל אף בדעתו לחזור, אבל היכא דאיכא תרתי לטיבותא דהיינו מארץ ישראל לבבל ודעתו לחזור אז אינו נוהג חומרי מקום שהלך לשם זולתי לפני כותאי והיינו עובדא דרבא בר בר חנה [שם] דאכל דאייתרא, אבל מבבל לבבל או מארץ ישראל וכל שכן מבבל לארץ ישראל נוהג חומרי מקום שהלך לשם אף שדעתו לחזור וכדכתיבנא. ומיהו הא דנותנים עליו חומרי מקום שהלך לשם ואף בדעתו לחזור דוקא ביישוב שיש בני אדם שם אבל במדבר שפיר דמי. נ"ב, לא ידעתי מנא ליה הא, דלמא רב ספרא מארץ ישראל לבבל הוה וגם דעתו לחזור, וכן משמע בחולין בשמעתתא דכברא, ואין צריך לנהוג חומרא מקום שהלך אלא במלאכה דבפרהסיא צריך לעשות במדבר, אבל אי היה מבבל לבבל אזי אסור מדינא אפילו בצינעא. ואולי רב ספרא אפילו בפני תלמיד חכם היה אסור דזלזול יום טוב שאני חמיר מאייתרא וכן נראה לענ"ד: (הגהות חתם סופר). וכדגרסינן בפרק מקום שנהגו [שם ע"ב] אמר ליה רב ספרא לרבי אבא כגון אנן דידעינן בקבועא דירחא ביישוב לא עבידנא מפני שינוי המחלוקת במדבר מאי, אמר ליה הכי אמר רב אמי ביישוב אסור במדבר מותר פירוש ואפילו בתוך התחום: ומה שכתבתי לעיל [ד"ה ואם הוא מנהג] בשם הרמב"ן דפירוש מדבר ר"ל חוץ לתחום אינו מחוור אצלי. ואי יישוב גויים מקרי יישוב אכתוב בסוף סימן תצ"ו [ד"ה ומתוך זה] לקמן בסייעתא דשמיא, יע"ש. וכן הא דקתני דכל שאין דעתו לחזור נותנים עליו חומרי מקום שהלך לשם בכל גוונא, היינו כשהגיע לתחומה של עיר אבל חוץ לתחום שפיר דמי, וכדגרסינן בפרק כל הבשר [חולין קי, א] רמי בר תמרי סליק לסורא ואכל כחלי, אייתוה לקמיה דרב (כהנא) [חסדא] אמר ליה מאי טעמא עבדת הכי אמר ליה מאתרא דרב יהודה אנא דאכלי כחלי, אמר ליה ולית לך נותנים עליו חומרי מקום שהלך לשם, אמר ליה חוץ לתחום אכלי. ומה שכתב הרשב"א בתשובות [חלק א] בסימן של"ז דרמי מסתמא דעתו לחזור הוה וכדאהדר ליה אנא מאתרא דרב יהודה אנא אינו מוכרח, דשפיר מצינן למימר שאין דעתו לחזור הוה. נ"ב, מכל מקום נראה לי להוכיח מדאמר אי הות באתראי אחווינא לך תורפאי, משמע דפה היה רק כאורח נוטה ללון, וק"ל: (הגהות חתם סופר) וכעין הך לישנא אשכחינן בפרק קמא דחולין [יח, ב] דכי סליק רבי זירא אכל מוגמרת דרב ושמואל אמר ליה לאו מאתריה דרב ושמואל את כו', אעפ"י שרבי זירא אין דעתו לחזור הוה והכא נמי דכוותה, והא דקאמר מאתרא דרב יהודה אנא משום דבעי למימר לבסוף דחוץ לתחום אכל, מעתה אי אתריה דרמי בר תמרי הוו נהיגי איסור בכחלי עכ"פ לא הוה מצי למיכל אף חוץ לתחום משום חומרי מקום שיצא משם, דאעפ"י שלא היה דעתו לחזור לא פקעי מיניה חומרי מקום שיצא משם עד שיוקבע בעיר שנוהגים בו היתר, ולפיכך איצטריך למימר דטעמא דאכלן חוץ לתחום משום דהוה מאתריה דרב יהודה דהוה נהיגי היתר בכחלי כנ"ל, וכן דעת הר"ן [פסחים יז, ב סוף ד"ה ורבה] דנקט חוץ לתחום משום היתרא דאף שלא היה דעתו לחזור לפי שעדין לא הוקבע להיות כמותם: והמתחוור אצלי מכל מה שכתבתי היא שיטת התוספות [חולין יח, ב ד"ה הני] שכתבתי באחרונה [ד"ה והתוספות] ואחרון אחרון חביב, דלסברת שאר המפרשים שפירשו מתניתין כשדעתו לחזור קשה טובא דלא הוה ליה לתנא למסתם כולי האי. ועוד דסוגיא דפסחים מוכחא דמתניתין מיירי כשאין דעתו לחזור, וכל שכן לדעת הרא"ש והר"ן דסבירא להו דבצינעא שרי כיון שדעתו לחזור, דקשה דהשתא סיפא דמתניתין לא הויא דומיא דרישא, דסיפא בצינעא שרי ורישא דנותנין עליו חומרי מקום שיצא משם אף בצינעא אסיר. גם שינוייא דתוספות דמתניתין לצדדין קתני אינו מחוור, דאם איתא הוי ליה להש"ס לאקשויי במתניתין ולפרוקי הכי כיון דשינוייא דחיקא היא, אלא משמע דמתניתין מיירי בכל גוונא ובמקומות שוין וכמו שכתבתי לעיל [שם] בשיטת התוספות: ובמנהג בטעות כבר סתרתי דברי הר"ן לעיל [ד"ה עוד כתב דאף] וכתבתי שאף לכותיים מתירין להם מיד וכדעת התוספות והרא"ש והרז"ה וכן עיקר. וכן נראה לי להוכיח דברייתא דדברים המותרים לא מיירי במנהג בטעות, מהא דאמרינן בפרק קמא דמגילה [סוף ה, א] אההיא דרבי נטע נטיעה בפורים, ואסיק [שם] דטעמא משום דמלאכה לא קבילו עלייהו, ואלא רב מאי טעמא לטייה לההוא גברא, דברים המותרים ואחרים נהגו בו איסור הוה ובאתריה (דרב) [דרבי] לא נהוג. ומשמע ודאי דהתם לאו מנהג מחמת טעות הוה אלא שהחמירו על עצמם ואהא מייתי ברייתא דדברים המותרים, אלמא דבסתם מנהג מצד חומרא קמיירי הברייתא, מכלל דבמנהג בטעות אף לכותאי שרי להתיר. נ"ב, אם כדבריו כן הוא א"כ נפשוט ספקתו של ר"י דמנהג שאינו חשוב אסור להתיר לתלמיד חכם שבעיר, מדאמר באתרא דרבי לא נהג ותיפוק ליה דטבריה היה שכיחי מתיבתא ומותר להתיר להם, אלא על כרחך אסור, אבל באמת זה אינו דהך מנהג דפורים מנהג חשוב הוא לשמור תקנת מרדכי באגרות הראשונות, ואפילו הכי מייתי ברייתא דדברים המותרים אשיגרת לישנא ולא מייתי סיפא אי אתה רשאי להתיר לפניהם דתידוק מיניה הא שלא בפניהם שרי, דליתא. כן נראה לפענ"ד נכון ואין כאן ראיה לשיטת התוספות כלל: (הגהות חתם סופר). ובפרק בתרא דעירובין [קא, ב] תנן נגר שיש בראשו גלוסטרא רבי אליעזר אוסר ורבי יוסי מתיר, אמר רבי אליעזר מעשה בכנסת שבטבריא שהרי נוהגין בו היתר עד שבא רבן גמליאל והזקנים ואסרו להן, רבי יוסי אומר איסור נהגו בה ובא רבן גמליאל והזקנים והתירו להם. אלמא דבמנהג בטעות יש להתיר בפניהם ואף לומר להם מותרים אתם, וכדמוכח נמי מההיא דבית שאן דפרק קמא דחולין [ו, ב]. ומעובדא דרבה בר בר חנה [פסחים נא, א] שמעינן לפי שינוייא בתרא דתוספות דחולין [יח, ב ד"ה הני] דמארץ ישראל לבבל ודעתו לחזור דאין צריך לכסות בפני תלמיד חכם ואף להתחיל לאכול בפני תלמיד חכם שפיר דמי וכדאמר אביי [פסחים שם] שוינכו ככותאי וכפשט השמועה ודלא כהר"ן והרא"ש שכתבתי למעלה, וכן דעת הרז"ה והרמב"ן והרשב"א בזה החלק דבכל גוונא בפני תלמיד חכם מותר לנהוג היתר וכן עיקר. וכל זה בענין אכילה, אבל בענין מלאכה התוספות כתבו בההיא דרב ספרא [שם נב, א ד"ה ביישוב] דביישוב לא עבידנא מפני המחלוקת דאי אפשר למלאכה בצינעא כמו שאר דברים, וכן כתב הר"ן [שם יז, ב ד"ה ורבה] וכתב עוד [שם] שאפשר שמלאכת רב ספרא היה מלאכה מפורסמת. ומדברי הרמב"ן [בספר הזכות, מובא בסימן תצו אות ג ד"ה והרמב"ן וד"ה נמצינו] שכתבתי לעיל [ד"ה והרמב"ן] משמע דאינו מפליג בין מלאכה לאכילה, וכן נראה בדעת הרי"ף והרא"ש שהשמיטו ההיא דרב ספרא משום דמשמע להו שהמלאכה היתה מפורסמת, דאם לא כן הוה להו לאתויי לאשמועינן הך חידושא דסתם מלאכה אי אפשר בצינעא. וכן דעת הרמב"ם [יום טוב ח, כ] וכמו שאכתוב לקמן [ד"ה ולכן, ובסימן תצו שם] בסייעתא דשמיא: וראיתי להרדב"ז בתשובות בסימן ע"ג [ח"ד סימן אלף קמה] שהביא בשם ספר הכלבו [סימן מח יא, א] דקולי מקום שיצא משם שלעולם אינו נוהג אותם אם אין דעתו לחזור מיד ואעפ"י שדעתו לחזור לאחר זמן, אבל חומרי מקום שיצא משם נוהג כל זמן שדעתו לחזור לעולם. והסכים הרב ז"ל בזה וכתב שלפי שיטה זו רבה דאכל דאייתרא דעתו לחזור מיד היה ולפיכך נהג כקולי מקומו ובצינעא, ורבי זירא דאכל מוגרמת לא היה דעתו לחזור כלל, ומתניתין מתוקמא בדעתו לחזור לאחר זמן, וכל מי שבא למכור או לקנות סחורה או העולים לירושלים לזיארה נקראו דעתו לחזור מיד, אבל הבאים לישא וליתן ולהרויח או לעשות מלאכתן או ללמוד תורה אעפ"י שלא עקרו דירתם משם נקרא דעתו לחזור לאחר זמן, ואם עקר דירתו ואשתו ובניו אעפ"י שדעתו לחזור ולהתיישב בארץ ישראל לא נקרא דעתו לחזור כיון שנתיישב במצרים, ע"כ, ועיין שם. ואני אומר שמאחר שאחד מהפוסקים המפורסמים ז"ל לא ביארו זה שאין לסמוך עליו, ואדמפליג תלמודא בין דעתו לחזור לאין דעתו לחזור בעובדא דרבה בר בר חנה, טפי הוה ליה לאפלוגי בדעתו לחזור גופיה ולמימר דמתניתין כשדעתו לחזור לאחר זמן ורבה בר בר חנה דעתו לחזור מיד. ועוד תימה דרב אשי גופיה בפרק קמא דחולין [יח, ב] קאמר דעתו לחזור סתם ור"ל לאחר זמן, ובפסחים [נא, א] שני לישניה וקאמר דמתניתין באין דעתו לחזור ופירוש דאין דעתו לחזור מיד אלא לאחר זמן, וזה פלא שהלשונות הם הפכיים והכונה אחת: ובתוספות דפרק קמא דפסחים [י, ב ד"ה ואם] אמתניתין דרבי יהודה אומר בודקים אור י"ד כו' דחו פירוש רש"י [שם ד"ה בתוך] דלרבי יהודה קרי ליה שעת הביעור ולחכמים קרי ליה מועד, אעפ"י שהם לשונות משני תנאים ומצינן למימר דכל אחד לא רצה לשנות לשון רבו, וכל שכן הכא דהוו דברי רב אשי עצמו. ועוד אם איתא, הר"ן [שם יז, ב ד"ה ורבה] שצידד אי מלאכה דמיא לאכילה או לא מכח ההיא דרב ספרא, אמאי לא שני דרב ספרא דעתו לחזור לאחר זמן הוה ולפיכך אף בצינעא אסיר, אבל רבה בר בר חנה דעתו לחזור מיד הוה ולפיכך הוה שרי ליה בצינעא, אלא ודאי לא סבירא לן לחלק בין דעתו לחזור מיד לדעתו לחזור אחר זמן. ועוד אעיקרא דדינא פירכא דמה נפשך בשדעתו לחזור לאחר זמן יש לנו לומר חדא מתרתי, או שנכלל בכלל בני העיר שהלך לשם כיון שדעתו להתעכב שם זמן מה, או שעדין נכלל בכלל בני העיר שיצא משם כיון שדעתו לחזור ואעפ"י שהוא לאחר זמן, ומשמע ודאי דמדנותנין עליו חומרי מקום שיצא משם עדין הוא נחשב מכלל אנשי העיר שיצא משם, אם כן אין כאן חשש אלא מפני המחלוקת, וכי היכי דבדעתו לחזור מיד בצינעא עושה כקולי מקומו לפי שאין כאן מחלוקת, זה הדין עצמו ישנו בדעתו לחזור לאחר זמן. וכל שכן לשיטת התוספות דשינוייא בתרא דפרק קמא דחולין [יח, ב ד"ה הני] דמה שמחלק בין דעתו לחזור לאין דעתו לחזור הני מילי מבבל לארץ ישראל ומארץ ישראל לבבל, דאית לן למימר דאפושי פלוגתא לא מפשינן, והרי אביי סבור בחומרי מקום שהלך לשם דמארץ ישראל לבבל אף שאין דעתו לחזור לעולם נוהג קולי מקום שיצא משם, ומעתה רב אשי דפליג עליה היינו לומר דבעינן דעתו לחזור כדי שיוכל לנהוג קולי מקום שיצא משם בצינעא, ומיהו אף בדעתו לחזור לאחר זמן מרובה הדין כך וכסברת אביי מטעם כפופין. וכן משמעות כל הפוסקים שאין לחלק בין דעתו לחזור מיד לדעתו לחזור לאחר זמן והכי נקטינן. ומיהו מודינא ודאי במי שעוקר דירתו ואשתו ובניו לילך לאיזה מקום לישא וליתן ולהרויח אף שדעתו לחזור ולהתיישב למקומו הראשון לא מקרי דעתו לחזור, דסתמא דמילתא כיון דעקרינהו לאינשי ביתיה כל שמוצא פרנסתו מרווחת באותו מקום שהלך לשם אינו זז משם, זולתי אם עקרן להוליכן לזיהרא של ארץ ישראל או להבריחן ממגפה בר מינן או מחמת סבה אחרת כיוצא בה שאז הדבר ברור דבכל גוונא דעתו לחזור מיקרי וכדכתיבנא: כתב בספר משפט צדק חלק ב' סימן מ"ט [ד"ה ומה שבא בשאלה אם כצאתו] דכל שאין דעתו לחזור אעפ"י שאשתו נשארה במדינה אין נותנין לו חומרי מקום שיצא משם, ע"כ. ופשוט הוא: כתב בספר כנסת הגדולה [הגה"ט] בשם רבו מהרי"ט ז"ל דלא פקעי מיניה חומרי מקום שיצא משם עד שיוקבע בעיר שנוהגין בה היתר אבל לא בעיר שאין בה מנהג קבוע: ומאחר שנתבארו כל סברות המפרשים בארוכה מעתה אבוא לפסק המחבר ז"ל שהעתיק דברי הרמב"ם בסוף הלכות יום טוב [ח, כ] והיא שיטה מחודשת חלוקה מכל המפרשים ז"ל, אלא שבחלוקה כשאין דעתו לחזור מסכמת להחמיר כשיטת התוספות דחולין דלעולם נותנין עליו חומרי מקום שיצא משם, ומחמרת טפי דאף מבבל לארץ ישראל ואין דעתו לחזור נותנין עליו חומרי מקום שיצא משם. וכדי שנוכל לבוא אל כוונתו צריך לעורר בלשון הרב ז"ל מה שיש לדקדק בו: ואיכא למידק ביה טובא לפי מאי דמשמע מתוך דבריו דרישא מיירי בשאין דעתו לחזור וכך הבין המגיד משנה [שם], חדא במה שכתב [הרמב"ם] לא יעשה ביישוב מפני המחלוקת דכיון שאין דעתו לחזור והוא הלך למקום שאין עושין הרי מדינא חלו עליו חומרי המקום שהלך לשם והרי נעשה כבני אותה העיר, והרב ז"ל יהיב טעמא מפני המחלוקת דמשמע דמדינא שרי. ותו כיון דטעמא מפני המחלוקת למה אסר לעשות ביישוב היה לו להתיר בצינעא דומיא דסיפא במי שדעתו לחזור שנוהג כאנשי מקומו להקל בצינעא. ותו במה שכתב אבל עושה הוא במדבר, ומדלא ביאר וגם מדהזכיר דין במדבר אחר דין היישוב משמע דסבירא ליה דאף לאחר שנכנס ליישוב כל שיוצא למדבר מותר לעשות לו מלאכה, ואמאי והרי כיון שהוקבע ונעשה מבני אותו מקום שאין עושין אסור לו לעשות בין במדבר בין ביישוב. גם מה שכתב וההולך ממקום שאין עושין למקום שעושין לא יעשה צריך טעם למה, דכיון שאין דעתו לחזור משמע דפקעי מיניה חומרשי מקום שיצא משם. ולא מצינן לפרושי דהרב ז"ל לא מיירי אלא במי שדעתו לחזור, דהא מדבתר הכי כתב וכן מי שדעתו לחזור למקומו מכלל דעד השתא מיירי בשאין דעתו לחזור. ועוד אם איתא דכולה מיירי כשדעתו לחזור קשה רישא אסיפא, דברישא קאמר דביישוב לא יעשה כלל ובסיפא קאמר דבצינעא שרי. אלא על כרחך רישא מיירי כשאין דעתו לחזור וקשו כל הני קושיות דלעיל: ולכן נראה לי דסבירא ליה להרב הפך דעת הפוסקים, דאדרבה חייב אדם לנהוג כאנשי מקומו הראשון ולא פקעי מיניה חומרי אותו מקום משום ואל תטוש תורת אמך, ולפיכך כתב שההולך ממקום שעושין למקום שאין עושין לא יעשה ביישוב מפני המחלוקת, דמעיקר הדין היה יכול לעשות כקולי מקומו אעפ"י שאין דעתו לחזור. והיינו דקאמר רב ספרא כגון אנן דידעינן בקבועא דירחא ביישוב לא עבידנא מפני המחלוקת, ואם הוא מכלל בני אותו המקום למה לי מפני המחלוקת הא מעיקר הדין לא מצי למעבד, ואם מיירי בשדעתו לחזור למה לא יעשה ביישוב, נהי דבפרהסיה לא יעשה מפני המחלוקת אבל בצינעא למה לא יעשה דומיא דרבה בר בר חנה דאכל דאייתרא בצינעא, ולפיכך סבירא ליה להרב ז"ל דמיירי בשאין דעתו לחזור למקומו והוא היה מבני מקום שהיו נוהגין היתר ביום טוב שני לפי שהיה מקום ששלוחי בית דין מגיעין ושם אין עושין אלא יום אחד, ועכשיו הוא במקום שעושין שני ימים של גליות, ולפיכך ביישוב לא עביד ואף בצינעא לפי שכיון שבא לדור כאן עולמית אולי בשום פעם לא יזהר בדבר ויבא לידי מחלוקת, וכרבה בר בר חנה דעול לגביה רב עוירא סבא ורבה בריה דרב הונא, ועוד כיון שנעשה מבני אותה העיר איכא למיחש ביה טפי למחלוקת ממי שדעתו לחזור. ולפיכך התיר הרב ז"ל למי שדעתו לחזור לנהוג היתר בצינעא לפי שאף אם יראוהו נוהג היתר אין כאן מחלוקת כל כך כיון שדעתו לחזור, מה שאין כן במי שנעשה מבני העיר דאז ודאי קפדי בני העיר טפי ולפיכך אין להתיר לו אלא במדבר, וזהו מה שכתב ההולך ממקום שאין עושין למקום שעושין לא יעשה לפי שכבר קבל חומרי מקומו ולא פקעי תו מיניה. זה עיינתי בדברי הרמב"ם ושוב מצאתיו בתשובות מוהרשד"ם חלק או"ח סימן ט"ו ותיתי לי שכיונתי לדעת גדולים: ואין ספק שהרב [הרמב"ם] ז"ל הוציא זה מסוגיא דפסחים [נא, א] דכי אתא רבה בר בר חנה אכל דאייתרא. נ"ב, ולפענ"ד נראה דסיפא דרמב"ם בדעתו לחזור היינו עובדא דרבה בר בר חנה דאכל בצינעא ופשוט. אך רישא מיירי באין דעתו לחזור וגם אין דעתו לקבוע באותו עיר, והיינו דרב ספרא דבישוב אסור כיון שאין דעתו לחזור, א"כ על כרחך ינהוג כמנהג העיר שמתאכסן שם ליומא אפילו בצינעא, אבל במדבר עדיין לא פקע מיניה קולת עירו, כיון שלא הוקבע עדיין במקום החמור, כן נראה לי: (הגהות חתם סופר). ופרכינן עליה מדתנן נותנים עליו חומרי מקום שהלך לשם, ומשני דהני מילי היכא דאין דעתו לחזור ורבה בר בר חנה דעתו לחזור הוה, משמע דכולה מתניתין מיירי בשאין דעתו לחזור ואעפ"י כן קתני דנותנין עליו חומרי מקום שיצא משם ועל כרחך הוי מדינא דהא השתא לא שייך מחלוקת, וחומרי מקום שהלך לשם אעפ"י שאין דעתו לחזור לא הוי מדינא אלא מפני המחלוקת וכדתני בסיפא ואל ישנה מפני המחלוקת, וכדגרסינן בגמרא [שם ע"ב] בשלמא ההולך ממקום שעושין למקום שאין עושין נותנים עליו חומרי מקום שהלך לשם ואל ישנה אדם מפני המחלוקת ולא ליעבד, אלמא דאע"ג דמתניתין אוקימנא לה בשאין דעתו לחזור אין נותנים עליו חומרי מקום שהלך לשם מדינא אלא מפני המחלוקת, ולפי זה עובדא דרמי בר תמרי דחולין [קי, א] אפילו תימא שאין דעתו לחזור הוה שפיר עבד דאכל חוץ לתחום אפילו אם כבר נכנס לעיר והוקבע עמהם, וחוץ לתחום ומדבר הכל דבר אחד וכמו שכתבתי לעיל [ד"ה ואם הוא מנהג] בשם הרמב"ן. אלא דקשה טובא לשיטה זו סוגיא דפרק קמא דחולין [יח, ב] דכי סליק רבי זירא אכל מוגרמת דרב ושמואל, ופרכינן עליה מדתנן נותנין עליו חומרי מקום שיצא משם ומשני דהני מילי היכא דדעתו לחזור רבי זירא אין דעתו לחזור הוה, הרי מכאן מוכח בהדיא דחומרי מקום שיצא משם ליכא אלא היכא דדעתו לחזור הא לאו הכי פקעי מיניה חומרי מקומו כיון שעקר דירתו משם. ואין לומר דשאני מוגרמת דהויא פלוגתא דדינא ולפיכך באתרייהו דרב ושמואל לא היה אוכל משום כבודם, אבל כי סליק לארץ ישראל אכל לפי שכן היה דעתו להתיר ולא דמי לשאר מנהגים הנקבעים בעיר משום סייג, הא ליתא, דאם כן אמאי איצטריך לשנויי דרבי זירא אין דעתו לחזור הוה אף אם דעתו לחזור הוה מצי למיכל מוגרמת כיון שמה שלא היה אוכלה במקומו הוה משום כבודו דרב ושמואל, ועוד דהוה ליה למימר דמתניתין מיירי אף בשאין דעתו לחזור והש"ס קאמר איפכא דהני מילי היכא דדעתו לחזור. ואולי סבירא ליה להרב ז"ל דהני תרי סוגיין מתחלפות וסמך אדפסחים משום דסוגייא בדוכתא עדיפא, ורבי זירא סבירא ליה דמתניתין מיירי דוקא בשדעתו לחזור ורב אשי לדבריו דרבי זירא קאמר וליה לא סבירא ליה ולית הילכתא כותיה דרבי זירא ואינו מחוור וצ"ע: ולענין הלכה נקטינן כשיטת התוספות דשינויי בתרא דפרק קמא דחולין בין לקולא בין לחומרא, שהרי הרמב"ם בצד מה מחמיר טפי מהתוספות ושאר הפוסקים מקילין טפי מהתוספות. וכל שכן שנראת יותר מחוורת בסוגייות וכמו שכתבתי למעלה [ד"ה והמתחוור] בסייעתא דשמיא. ומה שיש לדקדק ממה שכתב המחבר ז"ל בכאן למה שכתב בסוף סימן תצ"ו וכל פרטי מנהגי איסור שיש בדברי האחרונים ז"ל אכתבם שם בסייעתא דשמיא: 
סעיף ה 
אפילו במקום שנהגו כו'. נמשך המחבר ז"ל אחר שיטת הרמב"ם [יום טוב ח, יט] דמחלוקת רבי מאיר וחכמים [פסחים נב, א] היא במקום שנהגו היתר, דאי במקום שנהגו שלא לעשות מלאכה מה שייך פלוגתא בזה נחזי היכי נהוג. אבל אין כן דעת שאר המפרשים ז"ל אלא כסברת היש מקילין שהזכיר ההגה דמתניתין במקום שנהגו שלא לעשות מלאכה היא ובעיר חדשה שקבלו עליהם סתם שלא לעשות מלאכה בכל ערב פסח כדין מקום שנהגו שלא לעשות מלאכה, קמשמע לן מתניתין דמסתמא שאר מלאכות מותר לגומרן ושלש אומניות אף להתחיל בהם, אבל אם נהגו שלא לגמור אף שלש אומניות ודאי מנהגא הוי ולא מקרי מנהג בטעות כיון דמחצות ולמטה אסור מן הדין מקמי חצות מצו למיסר מחמת סייג וכמו שכתוב במגיד משנה [שם]. וכן אם נהגו לעשות כל מין מלאכה שירצו ואף שאינה לצורך המועד שפיר מצו למעבד עד חצות. וכן נראה לי לדקדק מהא דגרסינן בירושלמי [שם פ"א הלכה ה] אההיא דמייתינן בפרק קמא דפסחים [יד, א] שתי פרות היו חורשות בהר המשחה, ופריך וירושלים לאו מקום שנהגו בו דלא לעשות מלאכה, מכלל דבמקום שנהגו בו לעשות מלאכה אף החרישה שריא. וגם סוגיין דגמרא דפרק מקום שנהגו מוכחא כשיטה זו וכן מבואר בתוספתא [שם פרק ג הלכה יב] וכן נראה עיקר להקל במידי דרבנן. ומיהו בין לדעת הרמב"ם ובין לדעת שאר המפרשים ז"ל לא קשרינן אלא דוקא במלאכות שהם לצורך המועד כדמסיק בגמרא [שם נה, ב], ושמע מינה לצורך מועד אין ושלא לצורך המועד לא, ולא פליגי רבנן ורבי מאיר אלא בשלש אומניות דלרבי מאיר אף להתחיל בהם אסור ולרבנן שרי, אבל בגמר דשאר אומניות כי היכי דלרבי מאיר דוקא לצורך המועד הוא הדין לרבנן דבהא לא פליגי. ובפרק מי שהפך [מועד קטן יג, א] מייתי מתניתין דחכמים אומרים דשלש אומניות עושים מלאכה בערב פסח עד חצות, ואקשינן אלא מעתה בנין נשתרי שכן כותל הגוהה לרשות הרבים סותר ובונה כדרכו מפני הסכנה, וכן לבלר תשתרי שכן כותבין קדושי נשים כו', ואסיק רב אשי דמועד משום טירחא הוא ובמקום פסידא שרו רבנן ארבעה עשר משום צורך יום טוב הוא, מידי דצורך יום טוב שרו רבנן מידי דלאו צורך יום טוב לא שרו רבנן, הרי לך בהדיא דאף לרבנן שמתירים שלשה אומניות דוקא לצורך יום טוב והוא הדין לשאר מלאכות לאגמורי דדוקא לצורך יום טוב אין שלא לצורך יום טוב לא. והרמב"ם [שם] דקדק בזה בלשונו שכתב אבל שאר אומניות כו' יגמור עד חצות שאין העם צריכים לשאר אומניות צורך הרבה, כלומר במועד, מכלל דלא שרי הרב ז"ל אלא לצורך המועד והמחבר ז"ל השמיט זה ולא דק: ומה שכתב [בהגה] ואם התחיל מבעוד יום כו' עושין עד חצות. כן כתב הרא"ש [פסחים פרק ד סימן ח] ולאפוקי מפירוש רבינו יונה [הובא בטור] דיכול לגומרה אפילו לאחר חצות כיון שהתחיל בהיתר. והקשה בספר ב"ח [ד"ה ומ"ש ואפילו] לפירוש רבינו יונה מאי אירייא במקום שנהגו שלא לעשות אפילו במקום שנהגו לעשות נמי שייך הך דינא שאם התחיל מקמי חצות יכול לגומרה אחר חצות כיון שהתחיל בהיתר, ולי לא קשיא, דרבותא טפי הוי במקום שנוהגין שלא לעשות מלאכה כל ערב פסח דאעפ"י כן כיון שהתחיל בהיתר יכול לגומרה אחר חצות וכל שכן במקום שנוהגין לעשות מלאכה בערב פסח שאם התחיל מקמי חצות שיכול לגומרה אחר חצות. אלא שאין דברי רבינו יונה מחוורין כלל מסוגייא דפרק מי שהפך שכתבתי [לעיל] בסמוך דמידי דצורך יום טוב שרו רבנן והיינו עד חצות דוקא וזה מבואר בדברי הרא"ש והכי נקטינן: אם אין לו מה יאכל מותר לעשות כל מלאכה שירצה כדי להשתכר בה דאין לך צורך יום טוב גדול מזה דומיא דשלש אומניות, וזה מתבאר במכל שכן מחול המועד מפרק מי שהפך וכן מבואר בדברי רש"י לשם דף י"ג [ע"א ד"ה משום צורך] ופשוט הוא: 
סעיף ו 
מושיבין שובכים כו'. עד שלא יפסידו הביצים יתבאר לקמן בארוכה בסוף סימן תקל"ו בסייעתא דשמיא: 
סעיף ח 
גורפין כו' יוציאנו לאשפה. תנן בפרק מקום שנהגו [פסחים נה, ב] גורפין מתחת רגלי בהמה בי"ד ובמועד מסלקין לצדדין, ובגמרא תנו רבנן הזבל שבחצר מסלקין אותו לצדדין שברפת ושבחצר מוציאין אותו לאשפה כו', אמר אביי לא קשיא כאן בי"ד כאן בחולו של מועד רבא אמר הא והא בחולו של מועד והכי קאמר אם נעשה חצר כרפת מוציאין אותו לאשפה. ואיכא לפרושי דאביי ורבא לא פליגי לענין דינא ובמועד דחמיר מסלקים אותו לצדדין בחצר גדולה כדאיתא בירושלמי [פסחים פ"ד הלכה ח] דהיינו שלא נתרבה הזבל ונעשית החצר כרפת, ובי"ד דקיל אפילו דבר מועט מוציאין אותו לאשפה זו היא סברת אביי, ונמצא דמודה לרבא לענין דינא שבחול המועד אם נעשה חצר כרפת מוציאין אותו לאשפה ולא פליגי אלא בענין יישוב הברייתא. וניחא לפי זה דלא אוקמא רבא הא והא בי"ד משום דבי"ד בכל גוונא מוציאין לאשפה. ואפשר לפרושי נמי דאביי פליג ארבא לענין חול המועד ובכל גוונא סבירא ליה דמסלקין לצדדין ומכל מקום רבא סבירא ליה כדכתיבנא, ואם כן לדידן דקיימא לן כרבא נקטינן דבי"ד דקיל אפילו בחצר גדולה מסלקין אותו לאשפה, ובחול המועד אין מוציאין אלא אם כן נעשה חצר כרפת. ויראה שזהו דעת הרמב"ם בפרק ח' מהלכות יום טוב שבדין י"א העתיק הברייתא לדין חול המועד וכאוקימתא דרבא, ובדין כ"א דקאי בי"ד כתב וגורפין זבל מתחת רגלי בהמה ומוציאין אותן לאשפה. אבל אי אפשר לומר כן בדעת הרי"ף [מועד קטן ו, ב] והרא"ש [שם פ"ב סימן יט] והטור שכתבו הברייתא כפירוש רבא בסוף פרק מי שהפך לענין חולו של מועד, וכן בפרק מקום שנהגו [רי"ף פסחים יח, א; רא"ש שם פ"ד סימן ט] כתבוה סתם משמע דאף הי"ד דינו שוה לחולו של מועד ובכולם לא יוציאנו אלא אם כן נתרבה בחצר: ובאמת דהכי משמע בירושלמי [שם] דמייתי הך ברייתא בסתמא, משמע דמתוקמא בין בי"ד בין בחולו של מועד. אלא דצ"ע לפי זה ליישב מתניתין דקתני גורפין מתחת רגלי בהמה בי"ד ובמועד מסלקין לצדדין דמשמע דקיל י"ד מחול המועד שבי"ד גורפין לאשפה ובמועד מסלקין לצדדין וכן פירש רש"י [פסחים נה, ב ד"ה גורפין], והא אמרת די"ד וחולו של מועד שוין הם. ויראה יישוב לזה מתוך הירושלמי [שם] דגרסינן התם הרפת בין גדולה בין קטנה מוציאו לאשפה מפני שניוולה קשה, ומשמע דהיינו מתניתין דקתני גורפין מתחת רגלי בהמה בי"ד לפי שנעשה רפת ואין לחלק בין מעט למרובה מפני שניוולו קשה ואעפ"י כן במועד דחמיר מסלקין לצדדין לפי שאינו בחצר, אבל כשהחצר עצמו נעשה כרפת מוציאים אותו לאשפה והוא הדין בי"ד לענין חצר עצמו שאין מוציאין אותו לאשפה כל שלא נעשה כרפת לפי שאין ניוולו קשה כל שהוא מסלקו לצד אחד סגי בהכי, והא דשני רבא הא והא בחולו של מועד ולא נקט הא והא בי"ד משום רבותא דאף דחולו של מועד כל שנתרבה מוציאו לאשפה ומיהו אף בי"ד בעינן נתרבה, ולא ביאר זה רבא משום דסמך אפשטא דמתניתין דהכי משתמעא מדקתני גורפין זבל מתחת רגלי בהמה אפילו דבר מועט, מכלל דבחצר אין מוציאין כל כמה דהוי דבר מועט דמצי לסלקו לצדדין. ואין בדברי הרמב"ם הפך מזה שהרי העתיק המשנה כצורתה בדין (י"ד) [כא] והעתיק הברייתא כמו שתרגמא רבא בחולו של מועד [שם הלכה יא], ומה שפירשתי בגמרא גם נוכל לומר שהוא ז"ל סבור כן, ושיטה זו מסכמת עם פסק המחבר ז"ל וכן נראה עיקר וכדכתיבנא ודוק: 
סעיף י 
מוליכין ומביאים כלים מבית האומן כל היום כו'. וכן בבי דלעיל דמושיבין שובכין ודגורפין זבל דסעיף ו' וז' וח' וט' הוו אפילו כל היום, וכן כתב הר"ן [פסחים יח, א ד"ה מתני' מושיבין] גורפין זבל ואפילו מחצות ולמעלה, וכן דעת המגיד משנה [יום טוב ח, כא] והטור והב"י [סוף הסימן] וכן עיקר ולאפוקי מהסמ"ג [לאוין עה כט, ב] שכתב דאפילו הני דוקא עד חצות. וא"ת לדעת הסמ"ג הא דקיימא לן בגמרא [פסחים נה, ב] תנן מוליכין ומביאין כלים מבית האומן אעפ"י שאינן לצורך המועד ורמינהי אין מביאין כלים מבית האומן ואם חושש להם שמא יגנבו מפנן לחצר אחרת, אמאי לא משני דהא והא בי"ד והא קודם חצות והא לאחר חצות. וי"ל דהא ודאי מתניתין דאין מביאין כיון שנשנית במסכת מועד קטן [יג, א] ולא הוזכרו שם דיני י"ד על כרחך מיירי בחול המועד, מה שאין כן מתניתין דמוליכין ומביאין כלים דכיון דבמשנה זו הוזכרו דיני חול המועד מצינן למימר דהך חלוקה דמוליכין מתוקמא נמי בחול המועד אעפ"י שהיא שנוייה חוץ למקומה, נראה לי: ומה שכתב [בהגה] ונהגו שלא להקיז בשום ערב יום טוב. נהגו כן על פי הש"ס בסוף פרק מפנין [שבת קכט, ב] דקאמר דהקזה במעלי יומא טבא חולשא מעלי יומא טבא דעצרת סכנתא, וגזרו רבנן אכולהו מעלי יומא טבא משום יומא טבא דעצרת כדאיתא התם, ומיהו האידנא דדשו ביה רבים שומר פתאים ה' וכדאיתא התם לענין מעלי שבתא: 


פרי חדש אורח חיים סימן תסט 
========================== 
סעיף א 
לפי שנראה שהקדישו לקרבן פסח. לפי טעם זה דוקא גדי או טלה, אבל רש"י [פסחים נג, ב ד"ה ה"ג] פירש הטעם שיהו סבורין שהקדישו לדמי פסח, ולפי זה אף על בשר עגל וכיוצא אסיר למימר בשר זה לפסח, וכן נראה מן הגמרא [שם נג, א] דלא מפיק אלא חיטי. ומיהו הא דאמרינן בפרק ערבי פסחים [קטז, ב] בשר אין צריך להגביה ולא עוד אלא שנראה כאוכל קדשים בחוץ, התם על כרחך ליכא בשר זה לפסח, וכן נראה מן הגמרא [שם נג, א] דלא מפיק אלא חיטי. ומיהו הא דאמרינן בפרק ערבי פסחים [קטז, ב] בשר אין צריך להגביה ולא עוד אלא שנראה כאוכל קדשים בחוץ, התם על כרחך ליכא לפרושי אלא מטעם שנראה כמי שהקדישה מחיים לפסח וכמו שפירש רשב"ם שם [ד"ה ה"ג]. ובספר ב"ח [ד"ה ושרי] הביא בשם מהרי"ל [הלכות מאכלות אסורות בפסח עמוד קכח] לאסור אף בתרנגולת, וזהו על פי פירוש רש"י, וכתב עליו דחומרא בעלמא הוא. ולי נראה שכן ראוי להחמיר, לפי שמצינו להרוקח שכתב בסימן רס"ד וז"ל, ומדאמר רב פפא דוקא בשר אבל חיטי לא, שמע מינה כל בשר אסור לומר לפסח אפילו תרנגולת, ע"כ. ויראה לדקדק מן הירושלמי כדברי רש"י, דקתני התם בפרק כיצד צולין [שם פ"ז הלכה א] שאסור לאדם לומר לחבירו הא לך את המעות וצא וקח לי בהם בשר לפסח, אבל אומר לו צא וקח לי בהם בשר לצלות, והא התם לא שייך טעמא דנראה שהקדישו מחיים ואף על פי כן אסור, אלמא דטעמא שנראה כמקדיש הבשר לדמי פסח וכפירוש רש"י, ולפי זה אף כשקונה מן החנות צריך ליזהר שלא יאמר תן לי בשר לפסח. ומיהו בבשר דגים ליכא קפידא לכולי עלמא והוו דומיא דחיטי. ומסתברא שאם אמר בשר זה לפסח שנאסרת הבשר אף בהנאה, והכי משמע בגמרא [שם] וכן כתב בספר ב"ח [שם] וכן כתב בספר דמשק אליעזר ממסכת חולין דף ע"ז ע"א [פרק שני סימן יט אות טו]. ומה שכתב בספר עולת שבת שאינו כן, ושכן נראה להוכיח מדברי המחבר יו"ד סימן ה' [סעיף א] דכתב השוחט לשם קדשים שמתנדבים שחיטתו פסולה, תיפוק ליה דאפילו לא שחט אלא אמר בחייה שהיא לקדשים המתנדבים גם הבשר אסור, ע"כ. ודברי הבאי הם דהתם אין שם התפסה אלא ששחט לשם קדשים והרואה טועה שהקדישו עכשיו בלשון זה, ותדע שאם אמר הרי זו עולה הרי היא אסורה בהנאה, והכא נמי דטעמא שנראה כקדשים בחוץ, יש לאסור בהנאה דומיא דקדשים בחוץ שלא יטעו בזה, וזה ברור: והוסיף [דמשק אליעזר שם] עוד, בכמדומה שראה שפסקו כן אפילו באחד שלא היה הטלה שלו, והיינו משום חומרא דקדשים, ע"כ. ואין זה מחוור וחומרא יתירה היא, חדא שאין אדם אוסר דבר שאינו שלו [עבודה זרה נד, ב], ועוד הא ליכא הכא טעמא שהקדישו מחיים או אולי הקדישו לדמי פסח. ומיהו בתרנגולת אף על פי שלכתחילה יש לחוש לסברת הרוקח, בדיעבד יש להתיר אף באכילה וכפסק הב"ח, ומיהו הראיה שהביא עולת שבת [סוף הסימן] מדכתב המחבר ביו"ד [סימן ה סעיף ב] שחט תרנגולות ואווזות כו' לשם קרבן דמותר, אם כן קל וחומר הוא הכא דמותר, אין זה קל וחומר דשאני התם דליכא למטעי דאקדשינהו דהא לאו בני הקרבה נינהו, אבל הכא איכא למימר דלדמי קאמר, ולפיכך יש לאסור לכתחילה, וזה פשוט: 


פרי חדש אורח חיים סימן תע 
========================= 
סעיף א 
הבכורות מתענין. אף על פי דבירושלמי דפרק ערבי פסחים [פ"י הלכה א] לא משמע הכי, דגרסינן התם רבי לא היה אוכל לא חמץ ולא מצה, לא מצה מן הדא דר' לוי דהאוכל מצה בערב פסח כו' ולא חמץ בגין דהוה בכור, ואקשינן דרבי פלוני הוה בכור והוה אכיל, ומשני אלא רבי איסטניס הוה, אלמא לא קמה הך מילתא שהבכור יתענה, מכל מקום כבר נהגו העולם להתענות על פי מסכת סופרים [פכ"א הלכה ג] ודלא כהמרדכי [פסחים לז, ד] בשם רבינו יחיאל דמותרין לאכול מיני תרגימה, וקאי אבכורות, וכמו שהבין הב"י [ד"ה גרסינן] ודלא כהר"ש הלוי [או"ח] סימן ג'. ויראה לי שטעם רבינו יחיאל משום דבירושלמי אההיא דרבי לא היה אוכל, הוה בעי למימר משום דהוה בכור, ומעתה, מתענין דקתני במסכת סופרים לאו דוקא אלא ר"ל עינוי בעלמא. ועיין בטור וב"י לעיל בסימן תכ"ט [ד"ה והכי וד"ה ומ"ש שהבכורות]: אם יש עשרה בכורות שמתענין, יתפללו מנחה בחזרה ויזכירו ענינו בשומע תפלה כדין יחידים: 
סעיף ב 
ביום ה'. אבל אם חל פסח בשבת לכולי עלמא יתענו בערב שבת, שהרי זמנה היא, וכמו שכתבתי בתחילת הלכות ראש חודש [סימן תיז], יע"ש: ומה שכתב [בהגה] הוא מתענה בעד בנו. אף על פי שהאם אינה בכורה גם כן: כשמתענים הבכורות ביום ה', אף על פי שנתבאר לעיל סימן תל"א [סעיף ב] שלא יאכל עד שיבדוק, מכל מקום מצו למטעם מידי כדי שיוכלו לבדוק יפה, וכמו שכתב שלטי הגבורים בפרק ערבי פסחים [כג, א אות א]: כתב מהר"ש הלוי בתשובה חלק או"ח סימן ג', שהבכורות יכולין לבטל תעניתם משום סעודת מצוה דהיינו סעודת ברית מילה וכיוצא והמחמיר תבא עליו ברכה, ע"כ. ולי נראה דצריך התרה כשאר מנהגים. ואפשר דהויא כההיא דלקמן בהגהה בסימן תקנ"א סעיף י' וסימן תקס"ח סוף סעיף ב' דלא בעו התרה, וביאר בש"ך יו"ד סימן רי"ד [ס"ק ב] דאע"פ שכשרוצה לחזור בו מחמת שאינו בריא צריך התרה, שאני התם דלא אסיק אדעתיה דכשלא יהא בריא לא יתענה והילכך צריך התרה, אבל הכא כיון שנהגו לאכול בסעודת ברית מילה, אם כן כל המתענה אדעתא דהכי מתענה דכשיארע ברית מילה יאכל, והילכך לא צריך התרה, ע"כ. ולפי זה יראה דהמקל בבכורות אף בלא התרה בסעודת מצוה לא הפסיד, דומיא דאינך, ודוק: 


פרי חדש אורח חיים סימן תעא 
========================== 
סעיף א 
אסור לאכול פת משעה עשירית. ר"ל מתחלת שעה עשירית, ומה שכתב הרי"ף בהלכות [פסחים יט, א] סמוך למנחה מתשע שעות ולמעלה, ר"ל מסוף תשע דהיינו תחלת שעה עשירית, והכל הוא דבר אחד. והוצרכתי לבאר זה לאפוקי מספר שלטי הגבורים [שם אות א] שהבין דפליגי, שמה שכתב הרי"ף מט' שעות ר"ל מתחלת ט' ופליג אהטור, ולא דק, שהרי לשון הרי"ף מבואר שם בברייתא דמייתי הש"ס התם [צט, ב], לא יאכל אדם בערבי שבתות וימים טובים מט' שעות ולמעלה, ומדמי התם ערבי פסחים לערבי שבתות, ולכן הדבר ברור כדכתיבנא, וכן מבואר שם בפירוש רשב"ם [שם ד"ה ערבי; ק, א ד"ה אמר לו], עי"ש. ושעות הללו הם שעות זמניות, וכמו שכתב הרמב"ם בפירוש המשנה [שם יט, א ד"ה ערבי]: כתב הר"ן ז"ל [שם כג, א ד"ה ואיבעיא] אפיסקא דסמוך למנחה לא יאכל, וז"ל, ואיבעיא לן בגמרא [שם קז, א] האי סמוך למנחה אי סמוך למנחה גדולה אי סמוך למנחה קטנה, ולא איפשיטא, הילכך מנקט לחומרא עדיף, ע"כ. ואף על פי שבפירוש  המשנה [שם יט, א ד"ה ערבי] ביאר דהוי מנחה קטנה, שם העתיק לשון רשב"ם [שם צט, ב ד"ה ערבי] כמנהגו בכמה מקומות, וכאן בפיסקא ביאר דעתו. וראיתי בספר שיירי כנסת הגדולה [הגב"י אות א] שכתב, דמנקט לחומרא שכתב הר"ן, ר"ל דנקטינן דהטעם משום מצה ואף בזמן הזה לא יאכל אדם סמוך למנחה, ולא נהירא שהרי מתבאר מדברי הר"ן בריש פרק מקום שנהגו [שם טז, ב ד"ה מקום] דאף לאידך טעמא דהוי משום פסח אף האידנא אסור, יע"ש. אלא העיקר כפשטן של דברים דנקיטינן לחומרא דטעמא משום פסח, ואף סמוך למנחה גדולה אסיר: ומיהו קשה לכאורה דבגמרא [שם קז, ב] משמע דאפשיטא בעיין, דאהא דאיבעיא לן אי סמוך למנחה גדולה תנן ומשום פסח או דילמא סמוך למנחה קטנה תנן ומשום מצה לתיאבון, אמר רבינא תא שמע אפילו אגריפס המלך שהוא רגיל לאכול בט' שעות אותו היום לא יאכל עד שתחשך, אי אמרת בשלמא סמוך למנחה קטנה תנן היינו ריבותא דאגריפס, אלא אי אמרת סמוך למנחה גדולה תנן מאי רבותיה דאגריפס חל איסור עליה מעיקרא, אלא סמוך למנחה קטנה תנן, סוף סוף מאי ריבותיה דאגריפס הא מטיא ליה זמן איסורא, מהו דתימא תשע שעות לאגריפס כד' שעות דידן דמי קא משמע לן. מעתה משמע דאפשיטא דמנחה קטנה תנן, דאי מנחה גדולה תנן הדרא קושיא לדוכתין דמאי רבותיה דאגריפס הא חל איסור עליה מעיקרא, וכן כתב רשב"ם [שם ד"ה מהו] דאי טעמא משום דילמא אתי לאמנועי מפסחא לא שייך בזה ט' לאגריפס כד' לדידן דמי הילכך שמעינן דמנחה קטנה תנן, וכן דעת הרי"ף [שם יט, א; כג, א] והרא"ש [שם פ"י סימן יט], וכן פירש הרמב"ם בפירוש המשנה [שם פ"י משנה א] ואף על פי שבחיבורו בפרק ו' [מחמץ ומצה הלכה יב] כתב וכן אסור לאכול ערב הפסח מקודם המנחה כמעט כדי שיכנס לאכילת מצה בתאוה, מכל מקום מהטעם שנתן שהוא בשביל מצה לתיאבון משמע דר"ל מנחה קטנה, דאי מנחה גדולה קאמר לא הוי טעמא אלא משום פסח כדאיתא בגמרא, ומעתה קשה על הר"ן שכתב דבעיין לא אפשיטא: ולכן נראה דסבירא ליה להר"ן דשיטת הסוגייא היא כך, דהפשטן רצה לפשוט מההיא דאגריפס דסמוך למנחה קטנה תנן, והיינו רבותיה דאגריפס שאע"פ שמתחיל בהיתר כיון דמשך ליה עד זמן איסור לא מצי למיכל, דאי אמרת סמוך למנחה גדולה תנן פשיטא שאסור לו לאכול שהרי חל איסור עליה מעיקרא, ואקשי ליה דאף לדידיה דסמוך למנחה קטנה תנן פשיטא שלא יאכל כיון דמטי ליה זמן איסוריה וכמתחיל לאכול אחר זמן איסוריה דמי, אלא מאי אית לך למימר דט' שעות לאגריפס כד' שעות לדידן דמי והוה אמינא דהוי ליה מתחיל בהיתר, אף לדידי אף על פי שמנחה גדולה תנן, לאגריפס הוה ליה ד' שעות דידן והוה אמינא שבהיתר אוכל קמשמע לן דלא, וכן יישב בספר שיירי כנסת הגדולה [שם]. אי נמי מצינן למימר, דהש"ס יישב צד הבעיא אי מנחה קטנה תנן דאיכא רבותא דמהו דתימא ט' שעות לאגריפס כו', לצד האחר י"ל דהא קמשמע לן דאפילו אגריפס המלך שהוא רגיל לאכול בט' שעות והרי כבר נעשה הפסח ומעתה ליכא למיחש לאמנועי מלמעבד פסחא, אף על פי כן אותו היום לא יאכל עד שתחשך ומטעם שכתבו בתוספות [שם ד"ה ואתי] כדי שלא ימהר לאכול ויעשה פסח שלא כראוי, ולפי זה בעיין לא אפשיטא מההיא ברייתא, ואכתי מצינן למימר במנחה גדולה תנן וכדכתיבנא. והא דאמרינן התם [קח, א] רב ששת הוה יתיב בתעניתא כל מעלי יומא דפסחא נימא קסבר רב ששת סמוך למנחה גדולה תנן ומשום פסחא כו', לא קשיא כלל דהכי קאמר נימא דמאי דאבעיא לן פשיטא ליה לרב ששת דסמוך למנחה גדולה תנן, ודחינן לא לעולם כי היכי דמספקא לן הכי נמי מספק ליה, ושאני רב ששת דאיסטניס הוה. ומיהו סוגיא דריש ערבי פסחים רהטא ואזלא דמנחה קטנה תנן, וכדעת כל הפוסקים וכפסק המחבר ז"ל, והכי נקיטינן: ומה שכתב אבל אוכל מעט פירות או ירקות. וכן עיקר, ודלא כהרא"ש [שם פ"י סימן יט, שו"ת כלל יד סימן ה] שמתיר לאכול מיני תבשיל העשוי מחמשת מינים דליתא. ואעפ"י שגם במילת תרגימא נכלל תבשיל מה' המינים, מכל מקום הרי מצינן בפרק בתרא דיומא [עט, ב] מאי מיני תרגימא פירי וכמו שכתוב בתוספות [פסחים קז, ב ד"ה מיני], וגם תרגימא דהכא מפרשינן דהוי פירי, וכל שכן דהכי מוכח בגמרא, דמייתי התם [בפסחים] ר' יצחק מטביל בירקי תניא נמי הכי השמש מטביל בבני מעיין ונותנן לפני האורחים כו', אלמא דדוקא ירק ובשר ודכוותייהו שרינן אבל מילתא אחריתי לא: ומה שכתב אבל לא ימלא כריסו מהן. כן כתב הרמב"ם [חמץ ומצה ו, יב] והוציאו מדקתני [שם צט, ב] ערבי פסחים סמוך למנחה לא יאכל אדם עד שתחשך, ובמאי מיירי, אי בחמץ מה' שעות ולמעלה אסיר, ואי במצה כל היום אסור, ואי מיני תרגימא שרי, אלא ודאי דכי שרינן דוקא דבר מועט, וכן פירש בפירוש המשנה [שם פ"י משנה א] ואף להרא"ש [שם סימן א] דתרגמא במצה עשירה, הדין דין אמת אלא דלא אוקמא בהכי משום דסתם אכילה תנן במתניתין משמע דאפילו מעט: ומה שכתב ויין מעט לא ישתה כו'. הטור כתב דיין מותר לשתות הן רב הן מעט כי הוא גורר תאות המאכל, והקשה בב"י [ד"ה ומ"ש ויין] מהא דאמרינן בריש פרק כיצד מברכין [ברכות לה, ב] וחמרא מי סעיד והא רבא הוה שתה חמרא כל מעלי יומא דפסחא כי היכי דנגררי לליביה וניכול מצה טפי, טובא גריר פורתא סעיד, וכתבו בתוספות שם [ד"ה טובא] ובפרק ערבי פסחים [קח, א ד"ה אלא] דמכאן משמע שאסור לשתות יין בערב פסח ואם רוצה לשתות צריך לשתות הרבה דטובא מגרר גריר, וכן דעת הרוקח בסימן רפ"ב. ובספר ב"ח [ד"ה ומ"ש ויין] כתב שהטור מפרש דהכי קאמר, היין אף על פי שהוא גורר הרבה מכל מקום הוא סועד מעט אבל אין חילוק בין רב למעט, ואינו מחוור דאם כן הוה ליה למימר גריר טובא וסעיד פורתא. ולזה יותר נכון תירוצו של הרב ב"י [שם] שאע"פ דפורתא סעיד, מכל מקום אינו סועד כל כך שיאסר מחמת כן, מידי דהוה אתבשיל מה' מינים לדעת הרא"ש דמצי אכיל כל היום, וכן נראה גם כן בדעת הטור שכתב אבל בשר וירק ומיני תבשיל שרי, ומדקאמר סתמא מיני תבשיל משמע אפילו מה' המינים, וכן בדין, שאין דרכו לסתום הפך דעת אביו ודלא כהב"י [ד"ה ומ"ש אבל] והב"ח [ד"ה ומ"ש אבל] בזה, ומעתה כיון דתבשיל מה' המינים שרי כל שכן יין מעט אף על פי שסועד. אי נמי הוקשה לו בסוגיא דערבי פסחים [קז, ב] אהא דקאמר רבא מנא  אמינא לה דחמרא מגרר גריר דתנן [שם קיז, ב] בין הכוסות הללו אם רצה לשתות ישתה, בין שלישי לרביעי לא ישתה, ואי אמרת מסעד סעיד אמאי ישתה הא קאכיל למצה אכילה גסה, ואם איתא דפורתא סעיד, היכי קתני סתם בין הכוסות הללו אם רצה לשתות ישתה דמשמע אפילו מעט, אלא על כרחך לומר כמו שכתב המרדכי [שם לז, ד] דכיון דאיכא כוסות בהדי דשתי אפילו דהוי פורתא שתי טובא ומגרר גריר, ומעתה הוא הדין נמי בערב פסח אף אם שותה מעט בהצטרפות הכוסות של לילה הוי טובא ומגרר גריר, אבל התוספות סבירא להו דכיון ששתה בערב פסח הרי סעד הלב ותו לא מהנו כוסות של הלילה לאגרורי, וגם תירוץ זה נכון בעד הטור וגם הב"ח [ד"ה ומ"ש ויין] הביאו בשם מהרש"ל [בביאורו לטור], ומכל מקום העיקר כפסק המחבר ז"ל וכדעת התוספות, ודוק: 
סעיף ב 
מותר לאכול מצה עשירה. כתב הב"ח בכאן [ד"ה ומ"ש ומהו] דמצה עשירה שנילושה בשמן ויין ודבש שיש בה גם כן מים שבא לידי חימוץ, כיון דמצה היא יוצא בה ידי חובתו דיעבד, דהא דתניא בפרק כל שעה [פסחים לו, א] ר' עקיבא אומר מה תלמוד לומר לחם עוני [דברים טז, ג] פרט לעיסה שנילושה בשמן, היינו דוקא כשאין בו מים דכיון דאינו בא לידי חימוץ אינו יוצא בה ידי חובת מצה, ע"כ. ולא נהירא, דאם כן לחם עוני למאי אתא אלא כל מצה עשירה ממעיט מיניה, ומה לי שאין בה מים או שיש בה מים אטו המים במצה עשירה עבדי לה עניה, והרמב"ם [חמץ ומצה ו, ה] לא כתב כן אלא בשאר מי פירות, וכבר נתבארו פרטים הללו בארוכה בסימן תס"ב [אות א] בסייעתא דשמיא, יע"ש. ולפי מה שהעליתי לשם [ד"ה אלא] דאף בשאר מי פירות בכל גוונא ואף עם מים מקרי מצה עשירה ולא נפיק ידי חובתו, מעתה מותרת לאוכלה מקמי שעה עשירית וכמו שכתב המחבר, ודוק: כתב הרמב"ם בפרק ו' [שם הלכה יב] שמי שאכל מצה בערב פסח מכין אותו מכת מרדות עד שתצא נפשו, וכתב הר"ן ריש פרק ד' דכתובות [טז, ב ד"ה והמוציא] שכן נראה מהערוך [ערך מרד] ושלפי דבריהם יש בזה חומר דברי סופרים יותר מדברי תורה. ויש סמך לפירושם מהא דאמרינן בפרק ג' דתענית [כד, ב] ההוא גברא דאחייב נגדא בבי דינא דרבא משום דבעל כותית נגדיה רבא ומית, וכנראה דלהריב"ש בתשובה סימן צ' אישתמיטיה זה, שהרי כתב שאין בשום מקום בעובר על דברי חכמים מכין אותו עד שתצא נפשו, ולא זכר שהרמב"ם סבור כן. מכל מקום אין דברי הרב ז"ל נכונים בכאן אלא כדעת הריב"ש, וכמו שהזכיר הר"ן [שם] בשם הר"ם הלוי שמכין אותו באומד ולהקל ממלקות של תורה, ונראין דבריו, ומיהו ודאי מכת מרדות שהיא על עבירה נמשכת מכין אותו עד שתצא נפשו או עד שיקבל עליו דברי חכמים, עכ"ל הר"ן. וכן דעת רש"י שכתב בסוף חולין [קמא, ב ד"ה מכת] מכת מרדות רידוי בתוכחה שלא ירגיל בזה ואין לה קיצבה אלא עד שיקבל עליו, ע"כ. ומשמע שאם כבר עבר מכין אותו לפי אומד בית דין ולפי חומר העבירה. ודעת התוספות לפי מה שכתב הריב"ש בשמם, שאף במכת מרדות מספר המכות הם כשל תורה אלא שאינן חזקות כמותן, ויש לזה סמך בפרק קמא דקידושין דף כ"ח [ע"א] הקורא לחבירו ממזר סופג את הארבעים. אבל רש"י אף על פי שפירש שם [ד"ה סופג] דהוי קנסא מכת מרדות, בפרק רבן גמליאל [יבמות נב, א ד"ה והתניא] אהא דאמרינן התם והא תניא לוקה ומשני מכת מרדות מדרבנן, פירש והא תניא לוקה ואין מלקות ארבעים אלא על דברי תורה, וקמשני האי לוקה לאו מלקות ארבעים הוא אלא מכת מרדות מכת רידוי מדרבנן. וההיא דממזר שניא דלפי שהוא אומר שחבירו עבר בלאו לפיכך סופג את הארבעים כדין עובר בלאו, אי נמי שאני התם דהכי אתמר בהדיא, אבל סתם מכת מרדות שבש"ס הוא לפי ראות בית דין, וכן עיקר כדעת רש"י והר"ן ז"ל, ועיין לקמן בסימן תצ"ה סוף סעיף ב' [בפרי חדש]: כתב הרוקח בסימן ר"ף דאסור לאכול מצה בערב פסח דכתיב [שמות יב, יח] בערב תאכלו מצות, ע"כ. משמע דסבירא ליה דאסיר מדאורייתא דהוה ליה לאו הבא מכלל עשה וכההיא דאמרינן בסוף פרק כל שעה ואכלו את הבשר בלילה הזה בלילה אין ביום לא, וליתא, דהתם מייתר קרא אבל הכא דרשינן ליה לקובעו חובה לזמן הזה או לטמא ושהיה בדרך רחוקה כדאיתא בפרק כל שעה [שם כח, ב] ובסוף פרק ערבי פסחים [קכ, א], וכן בירושלמי דריש פרק ערבי פסחים [פ"י הלכה א] לא הוזכרה דרשה זו, וכן כתב הרמב"ם [שם] שאין איסור אכילת מצה בערב פסח אלא מדברי סופרים, ולכן עיקר דהרוקח מנפשיה אסמכיה אקרא, ודוק: ומה שכתב ויש מחמירין שלא לפרר. עיין לקמן במה שכתבתי בסוף סימן תרי"ב בסייעתא דשמיא: ומה שכתב אינה נקראת מצה עשירה. עיין מה שכתבתי בשם הראב"ד [חמץ ומצה ו, ה] בסוף סימן תנ"ה: 
סעיף ג 
[אם התחיל לאכול כו']. זו היא שיטת רוב הפוסקים והרא"ש מכללם, דסבור כשינויא דרב פפא [שם צט, ב] דהוא בתרא דמוקי מתניתין כר' יהודה, ור' יוסי פליג אף בערב פסח, ור' יוחנן ור' יוסי בר חנינא [שם ק, א] בהתחלה איירי ולא בהפסקה, ובהפסקה קיימא לן כשמואל דפורס מפה ומקדש ולא מפליג בין ערב פסח לשאר ערבי ימים טובים, יע"ש בפסקיו [פסחים פ"י סימן ב]. ולי נראה דאע"ג דאמרינן בגמרא [שם] ולר' הונא מי ניחא והא אמר ר' ירמיה אמר ר' יוחנן כו' מכלל דפליג ר' יוסי בתרווייהו, דמשמע דלר' פפא פליג ר' יוסי בתרווייהו, ליתא, דהיינו מקמי דידעינן דאיכא ברייתא דמייתי בש"ס בתר הכי [שם ק, ב] דקתני ושוין שאין מתחילין ואוקימנא לה בערב פסח, אבל לבתר דשמעינן דר' יוסי מודה בערב פסח, על כרחך לא אתא רב פפא אלא לומר דמתניתין אתיא נמי כר' יהודה, ומעתה, ההיא דקאמר ר' יוחנן הלכה כר' יהודה בערב פסח כו', מיירי בהפסקה וכאידך ברייתא דמפסקינן לשבתות. ומכל מקום הדין דין אמת דסגי בפריסת מפה, ולא בעי עקירת שולחן כפסק רשב"ם [שם ק, א ד"ה אמר לו], משום דאע"ג דהלכה כר' יוחנן או כר' יוסי בר חנינא לגבי שמואל, מכל מקום בדף ק"ה [ע"א] לא קאי רב כותיה דר' יהודה, ונמצא רב ושמואל תרי לגבי ר' יוחנן, ולפיכך אית לן למפסק דלא כותיה, וגם בירושלמי [שם פ"י הלכה א] לא הוזכרה שום סברא זולתי סברת שמואל דפוסק כחכמים דפורס מפה ומקדש, וזה היה דעת הרי"ף [שם יט, ב] לפסוק כשמואל, וכן עיקר דאף בפסח סגי בפריסה מפה. ועיין מ"ש בסימן רע"א בסעיף ד': וראיתי להרוקח בסימן רפ"ב שכתב שאם התחיל לאכול קודם, שפוסק בתחילת שעה עשירית, ולא ידעתי טעם לדבריו, דהא משמע ודאי דלכולי עלמא יכול למשוך הסעודה עד הלילה, אלא (דלמה) [דלמר] מפסיק בלילה בעקירת שולחן (ולמה) [ולמר] סגי בפריסת מפה, אבל מקמי דקדיש יומא לא מיחייב להפסיק. ואפשר דמיירי במתחיל באיסור דהיינו שרוצה לגמור הסעודה בתוך זמן איסוריה, דהשתא אף שמתחיל בשעת היתר הוי ליה כמתחיל לאחר זמן איסוריה, וכדמוכח בשמעתתא דאגריפס [שם קז, ב] וכתבתיה לעיל בסעיף א' [ד"ה ולכן], ולפיכך כיון שהגיע שעה עשירית צריך להפסיק, אבל במתחיל בהיתר ממש אף על פי שאחר כך ממשיך הסעודה עד הלילה שפיר דמי, ועדיין צ"ע: 


פרי חדש אורח חיים סימן תעב 
========================== 
סעיף א 
כדי לאכול מיד כשתחשך. כתב בספר ב"ח [ד"ה אבל] שהכונה דהתחלת הסעודה בפסח אינה אלא בלילה, אבל גמר הסעודה אף בשאר ערבי שבתות וערבי ימים טובים צריך שתהיה בלילה ואינו יוצא חיוב סעודה אלא אם כן אכלה בלילה, ולא דמי לקידוש דקאי על השבת ויכול להוסיף על קדושתו, כן כתב מהר"ל מפראג [גבורות ה' פרק מח] ודבריו נכונים, ע"כ. ואני אומר דבודאי בליל פסח אף ההתחלה צריכה שתהיה משתחשך וכמו שכתב בתרומת הדשן בסימן קל"ז דאף כוס של קידוש והסדר צריך שתהיה משתחשך וכמו שכתב המחבר, אבל בשאר ערבי שבתות וערבי ימים טובים תלוי באשלי רברבי, והרי תרומת הדשן בשאלה א' כתב שבימי הקדמונים בקרימש התפללו ערבית וקראו את שמע בערב שבת בעוד היום גדול כל כך שהיה רב העיר שהיה מהגדולים הקדמונים הוא וכל טובי הקהל עמו הלכו לטייל אחר אכילה של סעודת שבת על שפת הנהר דונאי והיו חוזרין לבתיהם קודם הלילה, ע"כ. וכן דעת התוספות בריש פרק ערבי פסחים [צט, ב ד"ה עד] דאף גמר הסעודה נעשית ביום דומיא דקידוש, ומיהו הביאו בשם (מהר"ר יחיאל) [רבינו יהודה] דאף בערבי שבתות וימים טובים לא מצו להתחיל לאכול עד שתחשך דומיא דערב פסח, והביאו ראיה מהירושלמי [פסחים פ"י הלכה א] דקתני ערב שבת מן המנחה ולמעלה לא יטעום כלום עד שתחשך, ואף על פי שבש"ס דילן [שם] הביאו הך ברייתא ולא הזכירו זה הלשון, מכל מקום בדברי ר' יוסי קתני אוכל והולך עד שתחשך אלמא דלא מתחלת סעודת שבת אלא משתחשך, ויש לדחות דההיא משום דלא קבל עדיין שבת, אבל כל שקבל עליו מבעוד יום וקדש, לעולם דמצי למיכל מבעוד יום. והרשב"א בפרק תפילת השחר [ברכות כז, ב ד"ה הא] בההיא דאמרינן התם מתפלל אדם של שבת בערב שבת ואומר קדושה על הכוס, כתב, מיד קאמר ואפילו קודם שתחשך, ובקידוש של כוס זה מותר לו לאכל בשבת, וכן הסכים רבינו האיי וכן הראב"ד, אף על פי שיש מקצת מן הגאונים ז"ל שאומרים שאינו אומר קידוש עד הערב, ע"כ. וזה נראה כדברי מהר"ל מפראג, דעד כאן לא פליגי אלא בקידוש מכלל דלכולי עלמא אינו יכול להתחיל לאכול אלא בלילה, ולשון הירושלמי מוכח נמי כסברא זו, והב"י לעיל בסימן רס"ז [ד"ה ומ"ש רק] הביא מחלוקת בזה, ודוק: 
סעיף ב 
דרך חירות. הטעם כתב הרמב"ם בפרק ז' [מהלכות חמץ ומצה הלכה ו - ז] לפי שבכל דור ודור חייב אדם להראות את עצמו כאילו הוא בעצמו יוצא עתה משעבוד מצרים שנאמר [דברים ו, כג] ואותנו הוציא משם, ועל דבר זה צוה הקדוש ברוך הוא  בתורה [שם ה, יד; טו, טו; טז, יב; כד, כב] וזכרת כי עבד היית, כלומר כאילו אתה בעצמך היית עבד ויצאת לחירות ונפדית ולפיכך מיסב דרך חירות. והכי איתא בירושלמי בריש פרק ערבי פסחים [שם]: 
סעיף ג 
לא יטה על גבו ולא על פניו. הני תרי גווני הוא פרקדן שמוזכר בתלמוד [פסחים קח, א] וכמו שכתב המחבר לעיל בריש סימן ס"ג ועיין במה שכתבתי שם: ומה שכתב אלא על שמאלו. ואם לא היסב כך הוי ליה כאילו לא היסב שדינו יתבאר לקמן בסעיף ז'. ואף לטעמא דשמא יקדים דאיכא למימר דלא יחזור דמאי דהוה הוה וכמו שכתב הב"ח [ד"ה ולא] בשם רש"ל [בביאורו לטור], ליתא, דאפשר דכיון דתקון רבנן שלא יסב פרקדן או על ימינו מטעמא דסכנה, אף אם עבר והיסב לא קיים מצות הסיבה כתקנת חכמים ויחזור ויאכל בהסיבה. ומיהו הדין הוא ברור, דהא לישנא דגמרא [שם] הוי, פרקדן לא שמיה הסיבה הסיבת ימין לאו שמיה הסיבה, אלמא דהוי ליה כאילו לא היסב כלל: 
סעיף ד 
[אשה אינה צריכה הסיבה]. בגמרא [שם] אשה אינה צריכה הסיבה אם אשה חשובה היא צריכה הסיבה. וכתב הר"ן [שם כג, א ד"ה פרקדן] אשה אינה צריכה הסיבה לפי שמשמשת לבעלה ולפי זה אלמנה וגרושה בעו הסיבה, ואינו מחוור אצלי, דאם כן אף אשה חשובה לא תיבעי הסיבה, דהא אמרינן בפרק אף על פי [כתובות סא, א] אף על פי שאמרו  יושבת בקתדרא אבל מוזגת לו כוס ומצעת לו את המטה ומרחצת לו פניו ידיו ורגליו, ועוד הרי השמש שאע"פ שמשמש צריך הסיבה ואשה נמי דכוותה. ושוב מצאתי בגמרא שהביא בשם ה"ר מנוח אשה חשובה כלומר שאין לה בעל והיא גברת הבית, אי נמי שהיא חשובה בפרי ידיה בת גדולי הדור, אי נמי שאינה צריכה להתעסק בצרכי הבית שיש לה עבדים ושפחות, ושמש שאני לפי שהקונה עבד עברי כקונה אדון, ע"כ. ותפוס לשון אחרון בפירוש חשובה, ומכל מקום אין טעמו מחוור אלא כמו שאכתוב לקמן בסעייתא דשמיא. ורשב"ם [פסחים שם ד"ה אשה] פירש הטעם לפי שכפופה לבעלה, וגם לפי זה אלמנה וגרושה בעו הסיבה, וגם זה אינו מחוור כל הצורך, דאם כן לא הוי ליה להש"ס לסתומי ולמימר דאשה אינה צריכה הסיבה ועוד דגם אשה חשובה כפופה תחת בעלה דהא קרתא בביתיה פרדשכא הוי [מגילה יב, ב], ועוד שוליא דנגרי [פסחים שם] צריך הסיבה אף על פי שמסתמא כפוף הוא לרבו. ולכן העיקר כמו שכתוב בשאלתות דרב אחאי [שאילתא עז] דטעמא משום דלאו דרכיהו דנשי למיזגא, ולפי זה כל אשה אינה צריכה הסיבה: 
סעיף ה 
אפילו הוא רבו מובהק. אף על גב דבההיא דפרק קמא דקידושין [לא, א] שהבן ירא מאביו יותר מאמו מפני שמלמדו תורה לא מצי למילף אלא דסתם אב מלמד לבנו תורה והיינו רבו שאינו מובהק, מכל מקום כי היכי דתלמיד לפני רבו אינו צריך הסיבה אפילו אינו רבו מובהק, מעתה הוא הדין לבן אצל אביו שאין לחלק בין רבו מובהק לשאינו מובהק, והטעם לפי שסתם אב עם בנו מוחל על כבודו ואפילו הוא רבו מובהק: ומה שכתב ותלמיד לפני רבו כו'. בגמרא [פסחים שם] איבעיא להו תלמיד אצל רבו מאי, ת"ש אמר אביי כי הוינן בי מר זגינן אברכי דהדדי, כי אתינן לבי רב יוסף אמר לן לא צריכתו מורא רבך כמורא שמים. ואף על גב דקאמר לישנא דלא צריכתו ודאי דאסיר למיסב משום מורא רבך כמורא שמים. ומצינו דכוותיה בריש פרק היה קורא [ברכות יג, ב] דאמר ליה רבי לרבי ירמיה כיון דאמליכתיה למעלה ולמטה ולד' רוחות השמים תו לא צריכת, והמחבר לעיל בסימן ס"א סעיף ו' כתב דאיסורא איכא באריכות טפי מזה. וכן מדוקדק בלשון הרמב"ם [חמץ ומצה ז, ח] שכתב תלמיד בפני רבו אינו מיסב אלא אם כן נתן לו רבו רשות, על כרחך מוכח בהדיא דאסיר. ומה שלא מיחה רבה בתלמידים היינו דכיון ששתק הוי כאילו נתן להם רשות וכמו שכתוב בב"י [ד"ה ומ"ש אא"כ], ואפשר דמהך טעמא כשבאו להיסב כשהיו בבית רב יוסף אמר להו לישנא דלא צריכתו, היינו לומר שאף שיתן להם רשות להיסב אינם מחוייבים להיסב לפי שהם רוצים לקבל מוראת רבם ושלא להיסב בפניו, אבל כל שלא נתן רשות משמע ודאי דאיסורא נמי איכא וכן כתב הב"ח [ד"ה ומ"ש רבינו], ומיהו מההיא דבן אצל אביו, משמע שכל שהרב מוחל על כבודו דבעי הסיבה, ודוק: ומה שכתב אפילו אינו רבו מובהק. מדאיבעיא לן בגמרא [פסחים שם] תלמיד אצל רבו מאי ואפשיטא דאינו צריך הסיבה משמע דאפילו רבו שאינו מובהק, ועוד כיון דטעמא משום מורא אף ברבו שאינו מובהק איתיה, ועוד סתם רבו הוי שאינו מובהק כדאמרינן בסוף פרק היה קורא [ברכות יז, א] שלא יהא אדם קורא ושונה ובועט באביו ובאמו וברבו ובמי שהוא גדול ממנו בחכמה ובמנין, וכן בפרק בתרא דיומא [עז, ב] ההולך להקביל פני אביו או פני רבו, וכן בריש פרק היה קורא [ברכות יד, א] הקורא את שמע ופגע בו רבו כו', דכל הני אפילו רבו שאינו מובהק, והכי מוכח בפרק בתרא דסוטה [מו, ב] דקתני התם גבי לוייה תלמיד לרב אין לו שיעור, וכמה עד פרסה, ולא אמרן אלא רבו שאינו מובהק כו', אלמא דסתם רבו הוי שאינו מובהק, אלא דאתא לאשמועינן דלא תימא דאין חילוק בין רבו מובהק לשאינו מובהק. ואף על גב דבסוף פרק  אלו מציאות [בבא מציעא לג, א] תנן אבידת אביו ואבדת רבו של רבו קודמת ובעינן רבו מובהק, ההיא כבר ביאר התנא שאביו הביאו לעולם הזה ורבו שלמדו חכמה דהיינו רוב חכמתו וכדאיתא בגמרא דהתם. ועוד שהרי כשבאו להיסב לפני רב יוסף אמר להו לא צריכתו אעפ"י שעדין לא היה רבם מובהק, ואף אם נאמר דהא דקאמר בגמרא כי אתינן לבי רב יוסף ר"ל שכשבאו לפניו ספרו לו גופא דעובדא ואמר להו שלא היו צריכין להיסב, מכל מקום הדין הוא ברור וכמו שהוכיח הרא"ש [פסחים פ"י סימן כ] מדלא משכח לאוקומי ברייתא דאפילו תלמיד בפני רבו אלא בשולייא דנגרי, וכן עיקר, ודלא כהב"ח [ד"ה ומ"ש אפילו] ומהר"ל מפראג [גבורות ה' פרק מח] שכתבו שיש להחמיר ברבו שאינו מובהק שיתן לו רבו רשות ואז חייב בהסיבה מספק, ע"כ. ואינו מחוור: ומה שכתב אלא אם כן יתן לו רבו רשות. ובנתינת רשות מהני אף להיסב לפני רבו מובהק: ומה שכתב ותלמיד חכם מופלג בדורו. כן כתב בתרומת הדשן סימן קל"ח והביא ראיה מהא דאמרינן בפרק אין עומדין [ברכות לא, ב] דקאמר ליה עלי הכהן שמואל מורה הלכה בפני רבך את, ומקשין שם התוספות [ד"ה מורה] דהא לא למד כלום לפניו ומתרצין דגדול הדור היה, הא קמן דחשיב כרבו מובהק מדקאמר דהיה חייב מיתה על הוראתו בפניו, ע"כ. ולא ידעתי למה הוזקק לכך דהרי כתבו הרא"ש [פסחים שם] והטור דתלמיד לפני רבו אין צריך הסיבה אפילו רבו שאינו מובהק, ואי פליג עלייהו, הוי ליה לפרושי דמיירי ברבו מובהק כמבואר בדברי הרמב"ם בהלכות תלמוד תורה [ה, ט], יע"ש וצ"ע: ומה שכתב אבל אם אוכל על שלחן כו'. זה מנין, דמשמע ודאי דכל שרואהו רבו משום מורא לא מצי להיסב: אמרינן בגמרא [פסחים קח, א] דתלמיד אומנות בפני רבו צריך הסיבה והביאו הכלבו [סימן נ יא, ג] והב"י [ד"ה ומ"ש אא"כ] והרוקח בסימן רפ"ג, והשמיטוהו הפוסקים וצריך טעם למה, שאין לומר משום דפשיטא, דהא הברייתא אשמועינן הך דינא, וראיתי להכסף משנה [חמץ ומצה ז, ח] דאמה שכתב הרמב"ם תלמיד לפני רבו אין צריך הסיבה, כתב, הוא הדין לשולייא דנגרי, וזה תימה שזהו הפך הגמרא ואולי טעות סופר נפל בכסף משנה, וצ"ע: 
סעיף ו 
השמש צריך הסיבה. הב"י [ד"ה ומ"ש אא"כ] הביא בשם סמ"ק [סימן קמד] דעבד לפני אדונו אינו מיסב, ע"כ. ולי נראה דצריך הסיבה דומיא דשמש, וכן בשבויות ישראליות או שפחות שקונה ואחר כך מתגיירות כולן יש להן דין שמש דבעו הסיבה. ובירושלמי [שם פ"י הלכה א] נמי גרסינן ר' יוסי בעא קומי ר' סימון אפילו עבד בפני רבו אפילו אשה בפני בעלה, אמר ליה ברבי עד כאן שמעתי, כלומר דאפילו אלו צריכין הסיבה: 
סעיף ז 
[כל מי שצריך כו']. התוספות כתבו בפרק ערבי פסחים [קח, א ד"ה כולהו] גבי ההיא דאמרינן דכולהו כוסות בעו הסיבה, וז"ל, וצ"ע אם שכח ולא היסב אם יחזור וישתה, וכן אם בכוס שלישי לא היסב אם יכול לחזור ולשתות בהסיבה אף על גב  דבין שלישי לרביעי לא ישתה, ע"כ. ואף על גב דאמרינן התם השמש שאכל כזית מצה כשהוא מיסב יצא, מיסב אין לא מיסב לא, דמוכח בהדיא דכל שלא היסב לא יצא ידי חובתו וצריך לחזור לאכול בהסיבה, ההיא בכזית מצה של חיוב, אבל התוספות נסתפקו ביין, ובפרט אי בתרי כסי קמאי או בתראי לא היסב דאיכא למימר דכיון דלא מחייבינן בכולהו כסי להיסב אלא מחמת ספק אין להחזירו בדבר, ולפיכך הוסיפו עוד וכן אם בכוס שלישי לא היסב, דהשתא איכא תרתי, חדא דאפשר שנפטר מהסיבה בתרי כסי קמאי ועוד שנראה כמוסיף על הכוסות. אבל הרא"ש [שם פ"י סימן כ] כתב וז"ל, ואם אכל בלא הסיבה יחזור ויאכל בהסיבה, וכן בכוס ראשון ושני אם לא שתה בהסיבה יחזור וישתה בהסיבה, אבל בכוס שלישי או רביעי אם ישתה יותר נראה כמוסיף על הכוסות, ומיהו איכא למימר כיון ששתה שלא כתקנן הוברר הדבר שלא ממנין הכוסות היה ומה ששותה עתה הוא כוס של חובה, ואם שתה כוס רביעי בלא הסיבה צריך לברך בורא פרי הגפן על כוס שישתה אחר כך בהסיבה, שהרי כששתה כוס רביעי בלא הסיבה ולא נזכר להסב הסיח דעתו לשתות יותר, עכ"ל. והטור בסימן תע"ט הסכים לדבריו האחרונים, וכן פסק המחבר לקמן בסימן ת"ף והכי נקטינן. ונראה לי ראיה מדין שתאן בבת אחת דמידי ד' כוסות לא יצא וצריך לחזור ולשתותן כסדרן כדלקמן בסעיף ח', דלא הוי כמוסיף על הכוסות כיון ששתאן שלא כתקנת חכמים, והכא נמי דכותיה כיון ששתאו בלא הסיבה לא קיים מצות חכמים, וכשחוזר ושותה בהסיבה לא הוי כמוסיף על הכוסות. ומעתה אבוא לדברי ההגה: מה שכתב ויש אומרים דבזמן הזה דאין דרך להסב כו'. נראה לי קצת ראיה לדבריו מדין אשה שאינה צריכה הסיבה, ופירש בשאלתות דרב אחאי [שאילתא עז] משום דלאו דרכייהן דנשי למזגא, ומעתה כיון דבזמן הזה אין דרך להסב כולם יש להם דין נשים, ומכל מקום סברת יחידאה היא וכמו שכתב הב"י [ד"ה וכתב אבי] ואין לחוש לאותה סברא כלל: ומה שכתב ונראה לי כו' אין לחזור ולשתות בהסיבה כו'. כבר נתבאר [לעיל ד"ה כל] דאין לחוש לזה דאין כאן מוסיף על הכוסות: ומה שכתב ולכתחילה יסב כל הסעודה. ליתא, דליכא אלא מצוה מן המובחר, והילך לשון הרמב"ם בפרק ז' [מחמץ ומצה הלכה ח] ואמתי צריכין הסיבה, בשעת אכילת כזית מצה ובשתית ד' כוסות האלו, ושאר אכילתו ושתייתו אם היסב הרי זה משובח ואם לאו אינו צריך, ע"כ. אבל התוספות [שם ד"ה מאי] כתבו ומה שצריך הסיבה במצה היינו כשמברכין על אכילת מצה ובאפיקומן, וכן כתבו הרא"ש [שם] והמרדכי [שם לז, ד] והגהות מיימוניות [שם אות ה]. ומיהו בירושלמי דריש פרק ערבי פסחים [שם] גרסינן ר' סימון בשם ר' יהושע בן לוי אומר כזית שאדם יוצא בו בפסח צריך לאוכלו מיסב וזה כדברי הרמב"ם ז"ל, אבל המחבר ז"ל לקמן בסימן תע"ז [סעיף א] כתב דאפיקומן בעי הסיבה: 
סעיף ח 
לא יצא. וכתב רשב"ם [שם קח, ב ד"ה אבל] דכולם חשובים כוס ראשון ולא יותר וצריך להביא עוד ג' כוסות על הסדר, וכן פירש הר"ן ז"ל [שם כג, א ד"ה שתאן]. וכתב הרוקח בסימן רפ"ג דמהך טעמא לא מברכינן אשר קדשנו במצותיו וצונו לשתות ד' כוסות, לפי שאינו עושה המצות ביחד בלא הפסקה: 
סעיף ט 
[שיעור הכוס כו']. כתב הרמב"ם בפרק ז' [שם הלכה ט] ארבע כוסות האלו צריך למזוג אותן כדי שתהיה שתייה עריבה הכל לפי היין ולפי דעת השותה, ולא יפחות בארבעתן מרביעית יין חי, שתה ד' כוסות אלו מיין שאינו מזוג יצא ידי ד' כוסות ולא יצא ידי חירות, ע"כ. מה שכתב הכל לפי היין ולפי דעת השותה, הוציאו מהא דאמרינן בפרק כיצד צולין [שם פו, ב] על ר' ישמעאל בר יוסי דיהבו ליה כסא ושתייה בחד זימנא, אמרי ליה לא סבר לה מר השותה כוסו בבת אחת הרי זה גרגרן, אמר להו לא אמרו בכוסך קטן ויינך מתוק וכריסי רחבה, וכן בירושלמי דפרק ערבי פסחים [פ"י הלכה א] גרסינן רבי יונה אמר יוצאין ביין מבושל. רבי יונה כדעתיה, דרבי יונה שתה ד' כוסות דליל פסח וחזיק רישיה עד עצרת, כלומר ולפיכך התיר היין מבושל לפי שערב לו כך ואינו מזיקו כל כך. ועיין במה שכתבתי (בסי') [בסעיף] ט"ו עוד בזה. ומה שכתב ולא יצא ידי חירות, לאו למימרא דצריך שיחזור וישתה ד' כוסות מזוגים דאדרבה הוי ליה מוסיף על הכוסות, אלא היינו לומר שלא קיים מצות חכמים כתקנה, וכן כתבו הר"ן [שם כג, א ד"ה שתאן] ומגיד משנה [שם] וכן פירש רשב"ם [שם קח, ב ד"ה ידי חירות] ולפיכך לא ביאר המחבר זה, ודוק: ומה שכתב או רובו. בדיעבד קאמר אבל לכתחילה צריך שישתה כולו, כן כתוב בתוספות [שם ד"ה רובא] וכן משמע מדברי הרמב"ם [שם] שכתב ואם שתה מכל כוס מהן רובו יצא, ע"כ, אלמא דלכתחילה צריך לשתות כולו. והכי משמע מדברי הרא"ש [שם פ"י סימן כא] גבי ההיא דהשקה מהן לבניו [שם קח, ב], אבל ממה שכתב [שם סימן כד] על דברי הרי"ף [שם כד, א] שכתב שמברך על הגפן בתר תרי דמקמי סעודה, וז"ל, דמי שאין לו אלא ד' כוסות, הראשונים שותה רוב הכוס ויוצא ידי חובתו והשאר שותה בתוך המזון כו', מכאן מוכח בהדיא דסבירא ליה דסגי לכתחילה ברובא דכסא, וכמו שכתב הטור. וכן מדברי התוספות [שם] משמע דאף אם הכוס גדול סגי לשתות רביעית ממנו. ולענין דינא לכתחילה צריך לשתות כל הכוס וכמו שאכתוב לקמן בסמוך [ד"ה ולענין]: ומה שכתב שותין ממנו כל כך בני אדם כו'. אף על פי שכן כתב בב"י [ד"ה ומ"ש וא"צ] בשם הכלבו [סימן נ יא, ג] והארחות חיים [הלכות ליל הפסח סימן ו], אין הלשון מדוקדק שהרי זהו פירוש למה שאמרו בגמרא [שם] השקה מהן לבניו ולבני ביתו יצא והוא דאשתי רובא דכסא, דר"ל שיש בכוס שיעורין הרבה ושתי כל חד וחד רובא של רביעית, והרי זה מהני דוקא בדיעבד, וכדמוכח מדברי התוספות [שם] והרמב"ם [שם] לפי פירושם שכתבתי בסמוך: ומה שכתב ויש אומרים שצריך לשתות רוב הכוס. זה דעת הרמב"ן [הביאו הארחות חיים שם] דסבירא ליה דגבי כוסות של פסח החמירו חכמים שאם רובו של כוס הוי בציר ממלא לוגמיו צריך לשתות כמלא לוגמיו, ואי מלא לוגמיו בציר מרובא דכסא צריך לשתות רובא דכסא, ואף בדיעבד הויא עיכובא, ולכתחילה צריך שישתה כל הכוס אפילו מחזיק כמה רביעיות, דהא דאמרינן [שם] והוא דשתי רובא דכסא דוקא מהני לדיעבד, ובניו ובני ביתו לדידיה מיירי בקטנים שלא הגיעו לחינוך, וכמו שכתבו התוספות בריש פרק ערבי פסחים [צט, ב] בד"ה לא יפחתו לו [השני]: ולענין דינא, לכתחילה יש לחוש לסברת הרמב"ן וצריך לשתות כל הכוס ובדיעבד כל ששתה רוב רביעית יצא. וכן אם הכוס יש בו שיעורין הרבה ושתה כל אחד ממנו רוב רביעית יצאו כולם כסברת המחבר, וכן דעת הר"ן [שם כג, א ד"ה השקה] וכתב הב"ח [ד"ה ומ"ש וא"צ] דאפילו לכתחילה אין למלאות כל הכוס ממש אלא ימלאנו עד רובו דזה נקרא גם כן כוס של יין, ע"כ. פירוש לפירושו שאין צריך למלאות כל הכוס, אבל משום מצוה מן המובחר ימלא הכוס כולו בין אם הוא קטן או גדול: ומה שכתב וצריך לשתות השיעור שלא בהפסק גדול בינתיים. זה לשון הרוקח בסימן רפ"ג, בתוספתא שתאן בפוסין לא יצא, פירוש שפסק שעה גדולה ביניהם, ע"כ. ולי נראה דגרסינן כפוסין בכף, ור"ל שתאן לחצאין, וכדאמרינן בריש בבא בתרא [ג, א] כפיסין ארחי דהיינו חצי לבינה, וזה דכוותה. ומה שכתב ששהה שעה גדולה ונמשך אחריו ההגה, ליתא, דמה שיעור הוא זה ומנין לנו לחלק בין שעה גדולה לקטנה, אלא עיקרן של דברים שצריך שישהא מתחילת השתייה עד סוף השתייה כדי רביעית או כדי אכילת פרס למר כדאית ליה ולמר כדאית ליה וכדלקמן בסוף סימן תרי"ב בסעיף (ד') [י], וכל ששהה יותר משיעור זה לא יצא ידי חובתו וצריך לחזור ולשתות פעם אחרת בלי הפסק בינתים, אלא כדאמרן, והכי אמרינן בפרק ערבי פסחים דף קי"ד [ע"ב] לענין מרור, אכלן לחצאין יצא ובלבד שלא ישהא בין אכילה לחבירתה יותר מכדי אכילת פרס, ופסקוהו הטור והמחבר ז"ל לקמן בסימן תע"ה סעיף ו' לענין מצה והוא הדין למרור, וכן פסק הרוקח עצמו בסימן רפ"ג, ומעתה הדבר ברור שכוונת התוספתא היא גם כן כששתה הד' כוסות לחצאין דהיינו ששהא טפי מכדי אכילת פרס לכולי עלמא לא יצא ידי חובתו וכדכתיבנא, כן נראה לי ודוק: 
סעיף יא 
[מצוה לחזור כו']. עיין בסימן רע"ב סעיף ד': 
סעיף יב 
יוצאים כו'. הכי איתא בירושלמי דפרק ג' דשקלים [הלכה ב] ובפרק ערבי פסחים [פ"י הלכה א] וכן כתבו התוספות בפרק ערבי פסחים דף ק"ט [ע"ב ד"ה ארבעה]: 
סעיף טו 
[תינוקות שהגיעו כו']. בפרק ערבי פסחים דף ק"ח [ע"ב] ת"ר הכל חייבין בד' כוסות הללו אחד אנשים ואחד נשים ואחד תינוקות, א"ר יהודה וכי מה תועלת יש לתינוקות ביין, כלומר דבכי הא לא שייך לחנכן במצות דכיון שאין נהנין ושמחים בו אינו להם דרך חירות, הר"ן ז"ל [שם כג, ב ד"ה מה], אלא מחלקים להם קליות ואגוזים בערב פסח כדי שלא ישנו וישאלו, אמרו עליו על רבי עקיבא שהיה מחלק קליות ואגוזים בערב פסח כדי שלא ישנו וישאלו. ואם נפסוק כרבנן וכדמשמע מדברי הרא"ש [שם סימן כא] וכן מדברי התוספות בריש פרק ערבי פסחים [צט, ב] ד"ה לא יפחתו לו [השני] כו', משמע לי ודאי, דכיון שהתינוקות הגיעו לחינוך דחייב האב מדרבנן ליתן לפני כל אחד ואחד כוסו לפניו, דהא על כרחך כהאי גוונא מחייבי רבנן, דאי בשלא הגיעו לחינוך מאי טעמייהו דרבנן, ודלא כתוספות דריש פרק ערבי פסחים [שם] שכתבו דיש לדחות דחייבים לשמוע ברכת ד' כוסות קאמר, דאם כן מאי מהדר להו רבי יהודה וכי מה תועלת יש לתינוקות כו', והלא רבנן לא קאמרי אלא דמחייבי בשמיעה אבל לא בשתייה, אלא העיקר דרבנן מחייבי לחנך לתינוקות ביין אף על פי שאין תועלת להם בזה, דכל דתקון רבנן  בקטן דומיא דגדול, דכי היכי דבגדול אף על פי שמזיקין לו הד' כוסות חייב לשתותן וכדלעיל בסעיף י', הוא הדין נמי לקטן שהגיע לחינוך אף על פי שמזיק לו היין מחייב מדרבנן, וכההיא דקטן חיגר דפרק קמא דחגיגה [ו, א], יע"ש. ור' יהודה סבירא ליה דלא תקון רבנן לחנוכי לקטן במידי דלית ליה תועלת מיניה. אלא שהרמב"ם [חמץ ומצה ו, י] לא הזכיר חינוך בתינוקות ביין אלא לענין מצה, משמע דפוסק כר' יהודה, ונראה לי דטעמו מדמייתינן עלה [שם קט, א] אמרו עליו על רבי עקיבא שהיה מחלק קליות כו', משמע דסבירא ליה כרבי יהודה ולפיכך פסק כוותיה. ואפשר נמי שלזה כיון הרב ז"ל במה שכתב [שם ז, ט] הכל לפי היין ולפי דעת השותה שכתבתי בסעיף ט' משמו, שר"ל שאם הורגלו הקטנים לשתות יין בשאר ימות השנה דלרבי עקיבא חייבים לשתותו בפסח משום חינוך דהא השתא אית להו תועלת ביין. ומכל מקום אין בזה כדי לדחות סברת רבנן דהוו רבים מדקתני להו סתמא, וכן עיקר שחייב כל אדם לחנך בניו הקטנים במצות ד' כוסות כשאר כל המצות, וכסברת רבנן נראה לי, ודוק: ומה שכתב ואין ליקח כוס שפיו צר כו'. ואף בדיעבד אם שהה השיעור שנתבאר לעיל סוף סעיף ט' לא יצא: 
סעיף טז 
[כדי שיראו שינוי וישאלו]. עיין לקמן בסימן תע"ג סעיף ו': 


פרי חדש אורח חיים סימן תעג 
========================== 
סעיף א 
מוזגין לו כוס ראשון. אפשר שרמז למה שכתב ההגה בסמוך דאחר ימזוג לו דרך חירות: ומה שכתב ומברך שהחיינו. כתב הרוקח בסימן רפ"ג ואין מברכין שעשה נסים שהרי יברך ברכת אשר גאלנו דזהו כמו נסים. עוד כתב לשם בשם הירושלמי דפרק ערבי פסחים דיחיד כי מקדש לחודיה צריך לומר אשר בחר בנו בלשון רבים, ע"כ. ובנוסחי דידן ליתיה אבל הדין דין אמת, וכן כתבתי לעיל בסימן מ"ו סעיף ה' בשם הרמב"ם [שו"ת מהדורת פריימן סימן מב]: ומה שכתב אומר יקנה"ז. נוסח ההבדלה על פי התלמוד [פסחים קד, א] היא המבדיל בין קדש לחול ובין אור לחשך ובין ישראל לעמים בין קדושת שבת לקדושת יום טוב הבדלת וחותם. והטעם דאע"ג דבשאר מוצאי שבתות אמרינן בחתימה ובין יום השביעי לששת ימי המעשה, ההיא כדאמרן בגמרא [שם] דצריך שיאמר מעין חתימה סמוך לחתימתו, אבל בכאן קבעו במקומו בין קדושת שבת לקדושת יום טוב הבדלת מעין חתימה, ועכשיו נהגו להוסיף ובין יום  השביעי לששת ימי המעשה בין קדושת שבת לקדושת יום טוב הבדלת ואת יום השביעי מששת ימי המעשה קדשת, הבדלת וקדשת את עמך ישראל בקדושתך, וחותם. וכתב ר"ת [שם תוספות ד"ה בעי] דמשום חיבת היום האריכו כדי לומר פעם אחת מעין שבע הבדלות. בין קדש לחול א', בין אור לחשך ב', בין ישראל לעמים ג', יום השביעי לששת ימי המעשה ד', בין קדושת שבת לקדושת יום טוב הבדלת פירוש שביו"ט שרי מידי דאוכל נפש, ואת יום השביעי מששת ימי המעשה קדשת היינו חולו של מועד דשרי דבר האבד ובשבת אסיר, כל זה חלוק שבת מיו"ט והכל הבדלה אחת הרי ה', הבדלת וקדשת את עמך ישראל בקדושתך הוו שתי הבדלות אחת בין לויים לישראל וב' בין הכהנים ללויים הרי ז'. והשתא נמי הוי מעין חתימה דבין קדש לקדש דהכי נמי הבדיל בין קדושת כהנים לקדושת לויים. ויש לתמוה על הר"ן [שם כא, א ד"ה בין] דמשמע מדבריו שלא הוסיפו על התלמוד אלא חלוקה דבין יום השביעי לששת ימי המעשה, וליתא, שהרי מנהג קבוע בעולם כמו שכתבתי, וכמו שכתבו התוספות והטור: ומה שכתב [בהגה] ואין ליטול ידיו כלל קודם קידוש. בסדר המרדכי הקצר [שם לג, א] כתב שהטעם משום דהנוטל ידיו לפירות הרי זה מגסי הרוח. וקשה דהא ההיא מימרא לא קמה אף לפירוש ה"ר אלחנן שפירש כן. ובארוך [שם לז, ב] כתב מותר ליטול ידיו קודם קידוש דלא הוי היסח הדעת, אבל בפסח שיש הפסק גדול בינתים אין לו לבעל הבית ליטול ידיו קודם קידוש משום דצריך ליטול ידיו פעם אחרת לעשות הטיבול ונמצא דברכה הראשונה היתה לבטלה, אבל כל בני הבית רשאים ליטול ידיהם קודם קידוש דלדידהו לא הוי היסח הדעת וכו'. וקשה דאי בטיבול ראשון קמיירי מה הפסק יש בקידוש דפסח יותר מבקידוש שאר שבתות וימים טובים, ומה שכתב הב"ח [רטו, א ד"ה ומ"ש ומיהו] דאע"ג דבשאר שבתות לא הוי קידוש הפסק, התם היינו טעמא משום דקיימא לן כשמואל [שם קא, א] דאין קידוש אלא במקום סעודה והוי ליה הקידוש צורך הסעודה ולפיכך לא הוי קידוש הפסק, אבל אין קידוש צורך טיבול והוי הפסק, אינו מחוור, שהרי הוצרך לידחק במה שכתב המרדכי גופיה בתר הכי [שם לז, ג] דגבי הבדלה נמי מותר ליטול ידיו ולהבדיל דלא הוי הבדלה היסח הדעת, שאינם דבריו אלא של גדול אחר שחולק אמה שכתב מתחלה. ועוד קשה דזה מנין לו, והלא בעל המימרא דקידוש לא הוי הפסק הוא רב [שם קו, ב], ואיהו סבירא ליה דיש קידוש שלא במקום סעודה, אם כן לא הוי טעמא משום דקיימא לן כשמואל. ועוד שהעיקר חסר מן המרדכי ואם זו היתה כוונתו היה לו לבאר. ואם נאמר שמיירי בטיבול שני הרי אהני לו נטילה דקודם קידוש לטיבול ראשון, ועוד גם כל בני הבית צריכין לחזור וליטול משום דאגדתא והלילא הוי הפסק כדאיתא בערבי פסחים דף קט"ו [ע"ב]. ולכן יראה דכיון שאחר הקידוש הבעל הבית רגיל לחלק הירק לפני כל אחד ואחד בהכי מסיח דעתו, ולכן לא יטול קודם קידוש לפי שיצטרך לחזור ולברך וברכה ראשונה הויא לבטלה, ואף לטיבול ראשון לא מהני ודוק: 
סעיף ג 
אם לא לצורך גדול כו'. המחבר נמשך אחר הכלבו [סימן נ יא, ד] שכתב אהא דתנן בפרק ערבי פסחים [קיז, ב] בין הכוסות הללו אם רצה לשתות ישתה בין שלישי לרביעי לא ישתה וז"ל, ואפשר לומר דאף בין ראשון לשני לא ישתה כדי שלא ישתכר וימנע מעשות הסדר ומקריאת הגדה, והא דנקט בין שלישי לרביעי ולא ביאר בין ראשון לשני, משום דמילתא דלא שכיח הוא להיות אדם שותה כל כך קודם אכילה. וה"ר יונתן כתב דיין שלפני המזון אינו משכר, מכל מקום ראוי להזהר שלא לשתות אם לא לצורך גדול בין ראשון לשני, עכ"ל. ואני אומר שאין לחוש לזה ואדרבה מצוה לשתות בין ראשון לשני כי היכי דנגריר. וראיה לדבר דפירוש בין הכוסות ר"ל בין כוס ראשון לשני, מדגרסינן בפרק ערבי פסחים דף ק"ח [ע"א] רבא הוה שתי חמרא כולי מעלי יומא דפיסחא כי היכי דנגרריה לליביה טפי דניכול מצה לאורתא, אמר רבא מנא אמינא לה דחמרא מיגרר גריר דתנן בין הכוסות הללו אם רצה לשתות ישתה בין שלישי לרביעי לא ישתה, ואי אמרת מסעד סעיד אמאי ישתה הא קא אכיל למצה אכילה גסה, אלא שמע מינה מיגרר גריר. הנה מכאן מוכח בהדיא דשרי לשתות בין ראשון לשני מטעם דמגרר גריר. וכן פירש רש"י [שם ד"ה בין] ורשב"ם [שם ד"ה בין] וכן כתב המרדכי [שם לז, ג - ד] וכן מבואר בדברי התוספות [שם] דף ק"ג [ע"ב] ד"ה רב אשי (פריך) [בריך] כו', וכן כתב הרוקח סימן רפ"ג וכן כתב הר"ן דף רמ"ט [כד, א] ד"ה וכתב הרי"ף כו', וכן מוכח מדברי הרא"ש [פ"י סימן כד] שכתבתי בסעיף זה וכן דעת הטור בכאן [ריד, ב] ובריש סימן תפ"ו, וזה ברור דאף בין ראשון לשני ישתה. ומיהו כתב הר"ן שם דמשמע ודאי דדוקא בין הכוסות אבל לא באמצע הכוס, שאחר שמזג הכוס לספר עליו יציאת מצרים שהיא מן התורה אינו כדין שימזוג כוס אחר וישתה, וכן כתב הרמב"ן [מלחמות שם], אבל התוספות בדף ק"ג [ע"ב ד"ה רב אשי] כתבו מכיון שהתחיל אשר גאלנו אסור לשתות משמע דמקמי הכי מצי לשתות, וכן דעת הרז"ה [בעל המאור שם]: הטור [ריד, ב] הביא בשם אבי העזרי [ראבי"ה סימן תקכה עמוד 155] והר"מ מרוטנבורק [הובא בתשב"ץ סימן צט] שיכון לבו שלא יצטרך לברך פעם שנית שלא יהא כמוסיף על הכוסות, וכתב שהן הולכין לשיטתן שמצריכין לברך בורא פרי הגפן על כל כוס וכוס, אבל לדעת אביו הרא"ש [שם] שאין צריך לברך בורא פרי הגפן על כל כוס וכוס אין חילוק אם יברך אם לאו, שאם אנו חושבין אותו כמוסיף אפילו בלא ברכה נמי. ובספר ב"ח [שם ד"ה ומ"ש וכתב] השיג דדוקא בלא ברכה לא הוי כמוסיף אבל אם ברך עליו בורא פרי הגפן יראה כמוסיף על הכוסות שהרי דומה לשאר כוסות שאומר עליו ברכה ושבח, ע"כ. ולי נראה עיקר כדברי הטור דכיון דכולהו כסי שתי בהסיבה וזה שותהו בלא הסיבה אף אם מברך עליו בורא פרי הגפן לא דמי לשאר כוסות ולא מחזי כמוסיף: 
סעיף ד 
מביאין לפני בעל הבית. הכי אפסיקא הילכתא בפרק ערבי פסחים דף קט"ו [ע"ב] דאין צריך מצה ומרור בפני כל אחד ואחד אלא לפני בעל הבית, וזה בזמן התלמוד שהיה שולחן קטן לפני כל אחד ואחד, כל שכן האידנא שכולם אוכלים בשולחן אחד: ומה שכתב [בהגה] והוא הדין צלוייה. התוספות כתבו בדף קי"ד [ע"ב ד"ה שני] בשם ר"ח דצלי זכר לפסח ומבושל זכר לחגיגה, וכתבו עליו דלא נהירא, דהא קיימא לן כבן תימא דאין חגיגה נאכלת אלא צלי דסתם לן תנא כותיה, דתנן [שם קטז, א] והלילה הזה כולו צלי וכדאיתא בפסחים באלו דברים [שם ע, א], ולכן נראה דתרוייהו מבושלים וכן משמע לשון תבשילים. ואנו נוהגים כדברי ההגה לעשות שניהם צלויין זכר לחגיגה ופסח שאינן נאכלין אלא צלי, ואף כשחל י"ד להיות בשבת שאין חגיגה דוחה שבת, וכמאן דאמר בפרק קמא דחגיגה [ח, א] דחגיגת ארבעה עשר לאו דאורייתא וכרב אשי דקאמר באלו דברים [פסחים סט, ב] שמע מינה חגיגת ארבעה עשר לאו חובה היא, וכן פסק הרמב"ם [קרבן פסח י, יג], אף על פי כן מביאין שני תבשילין כיון שאינו אלא לזכר בעלמא,  ואדרבה המדקדק בזה נראה כעושה אותן קדשים ממש וכמו שכתב הכלבו [סימן נ יב, ב] בשם רבי יחיאל, ולא חיישינן לשמא מהרה יבנה בית המקדש ויאמרו אשתקד מי לא הבאנו זכר לחגיגה השתא נביא חגיגה בשבת, דהא ליתא, דכיון שהדבר מסור לבית דין ליכא למיחש למידי, וכדאמרינן בפרק קמא דביצה [ח, ב] עדותי (לכל) [לבית דין] מסורה, ואמרינן נמי בפרק ב' דיבמות [כב, א] ערוה לכל מסורה עדות לבית דין מסורה, וכן נראה עיקר אף על פי שיש חולקין: כתב הכלבו [שם] שאין צולין אותו בשפוד רק על הגחלים, לפי שהוא זכר לפסח ופסח לא היה נצלה אלא בשפוד של רימון, ואם נחזור אחר שפוד של רימון יהיה טורח גדול: דעת הרמב"ם [חמץ ומצה ח, א] דצריך להביא על השלחן שני מיני בשר וכן דעת קצת פוסקים ז"ל משום דפוסקים כרב יוסף [פסחים קיד, ב], וליתא, דהא רבא [שם] דהוא בתרא הוה מהדר אסילקא וארוזא אלמא ליתיה לדרב יוסף. ומיהו בעינן אחד משני התבשילים בשר וכרבינא דהוא בתרא דקאמר [שם] אפילו גרמא ובישולא, וכתב הר"ן ז"ל [שם כד, ב סוף ד"ה מאי] גרמא לחודיה ודאי לא מהני אלא בדסביך ביה בשרא פורתא דהאי נמי גרמא מיקרי, ובישולא מרק שנתבשל עמו ולרבינא מיהא בישרא בעינן, עכ"ל. ומיהו מדקאמר רבא התם [קטז, ב] בשר אין צריך להגביה וקאמר ליה סתמא, משמע דסבירא ליה כרבינא דבשרא בעינן. ולכן יראה שעיקר הגירסא היא רבה בה"א מהדר אסילקא וארוזא, ונמצא דרבא ורבינא דהוו בתראי סבירא להו דבעינן לפחות אחד משני התבשילין בישרא, וכן עיקר: כתב בספר ב"ח [רטו, א ד"ה ומ"ש רבינו ונהגו] ומהרש"ל [שו"ת סימן פח] כתב שלפי דין התלמוד צריך לאוכלם לזכר אכילת פסח וחגיגה, ולפיכך צריך לבשלם ומיד אחר הכריכה יאכלם ויחלקם לכל המסובין, אבל לא יצלה אותם דאין אוכלים צלי כל עיקר, ודבריו נכונים וכך אני נוהג, עכ"ל. ואני אומר שאע"פ שיש לסמוך לזה מתודוס איש רומי דהוה גברא רבה והיה מאכיל גדיים מקולסים בלילי פסחים זכר לפסח כדאיתא בפרק מקום שנהגו [שם נג, א], וכן בפרק ערבי פסחים [קטז, ב] גרסינן בשר אין צריך להגביה ולא עוד אלא שנראה כאוכל קדשים בחוץ, ומשמע דהכי קאמר דכיון שמגביהו משמע שהקדישו מחיים לפסח וכשאוכל נמצא שאוכל קדשים בחוץ, אלמא דצריך לאוכלו בליל פסח, כבר כתבו שם רש"י [ד"ה ה"ג] ורשב"ם [ד"ה ה"ג] דלא גרסינן אלא ולא עוד אלא שנראה כמקדיש בהמתו לפסח, ומעתה אית לן למימר דלא מיחייב לאוכלו בליל פסח. וכן דעת רוב הפוסקים ז"ל שהרי קצת מהם כתבו דאחד מהם צלי, וקצתם כתבו דשניהם צלויים, אלמא דלכולהו לא מיחייב לאוכלו בליל פסח, דהא תנן [שם נג, א] מקום שנהגו לאכול צלי בלילי פסחים אוכלין, וכן נראה שאם אמת שהיה צריך לאוכלו היה ראוי להאכל על השובע דומיא דפסח, ואנן קיימא לן בסוף פרק ערבי פסחים [קיט, ב] דאין מפטירין אחר המצה אפיקומן, אלמא דכזית אכילת מצה ניתקן כנגד כזית של קרבן פסח, ולעשות זכר טפי לקרבן פסח תיקנו שני תבשילין וחד מינייהו של בשר דהשתא דמי טפי לפסח וצלוי דכותיה וכדכתיבנא לעיל [ד"ה דעת] ואינו אלא זכר בעלמא, ואדרבה אין ראוי לאוכלו בלילה משום דמיחזי כאוכל קדשים בחוץ כיון שהפרשו זכר לקרבן פסח, ולפיכך אין לאכלו עד למחר. והכי משמע מהא דאמרינן בפרק ערבי פסחים [קטו, ב] אמר רב שימי בר אשי מצה לפני כל אחד ואחד מרור לפני כל אחד ואחד וחרוסת לפני כל אחד ואחד, ואילו שני תבשילין לפני כל אחד ואחד לא קתני לפי שאינם לאכול אלא זכר בעלמא דומיא דעקירת שולחן שאין עוקרין אלא לפני מי שאומר הגדה, והכי נמי שני תבשילין אין מניחין אלא לפני מי שאומר הגדה כנ"ל: 
סעיף ה 
אבל לא כבושים כו'. נראה לי דאע"ג דגרסינן בפרק כל שעה [שם לט, ב] תנו רבנן אין יוצאין בהם כמושין, משום רבי אלעזר בר צדוק אמרו יוצאין, והוה משמע דהלכתא כתנא קמא, מכל מקום יש לפסוק כרבי אלעזר בר צדוק, משום דמייתי התם תלמודא ברייתא אחריתי דקתני ושוין רבי מאיר וחכמים שיוצאין בהם כמושין אבל לא כבושין כו', וכן נראה ממתניתין [שם לט, א] דלא ממעט אלא כבושין ואינך, משמע דבכמושין יוצאין, ועל זה סמכו הפוסקים שלא ביארו זה וכן עיקר: ושוב מצאתי לריא"ז בפרק כל שעה [שלטי הגבורים שם יא, ב אות ד] כתב ומז"ה אומר שיוצאין בהם כמושין ולי נראה שבעלין צריכין שיהיו לחין ולא כמושין, ע"כ. ודעתו לפסוק כתנא קמא וליתא, שהעיקר כפסק המז"ה, דמדקתני ושוין שיוצאין בהן כמושין היינו לומר דכמושין יש להם דין לחים ואם כן אף בעלין כמושין וזה ברור ודוק: ומה שכתב ולא שלוקים. כתבו בתוספות [שם לט, ב ד"ה לא] משמע דשליקה הוי טפי מבישול, וכן פירש רש"י [לט, א ד"ה שלוקין] והר"ע ברטנורה בפרק כל שעה [משנה ו ד"ה שלוקים] ובעוקצים פרק ב' [משנה ה ד"ה ולשלוק] וכן במסכת נדרים ריש פרק ו' [ד"ה מותר], אמנם הר"ן פירש לשם דבנדרים הלך אחר לשון בני אדם ושלוק הוי בשיל ולא בשיל, יע"ש: ומה שכתב ועיקר המצוה בחזרת. פירוש, אף על פי שהיא מתוקה ביותר ואין בה שום מרירות, דבכלל מרור נכנס חזרת ועל שם סופה שהקלח שלה מתקשה כעץ ולפיכך אף כשהיא מתוקה יוצאין בה, ועיין במה שאכתוב בסמוך: ומה שכתב יחזר אחר ראשון ראשון כו'. כן כתבו הטור [ריד, ב] והגהות מימוניות [חמץ ומצה ז אות כ], ואינו מחוור אצלי, דהא מייתינן בש"ס [פסחים שם] ברייתות דבר קפרא ודבי שמואל שלא שנו הירקות כסדר השנוי במשנה, משמע דלית להו סדר. ומיהו מודינא דעיקר המצוה בחזרת, ודלא כמו שכתב הב"י [שם ד"ה ומ"ש ועיקר] לדעת הרמב"ם שהשמיט זה משום דמפרש מצוה נמי בחזרת, ולא משמע הכי בגמרא, דגרסינן התם רבינא אשכחיה לרב אחא בריה דרבא דהוה מהדר אמרירתא, אמר ליה מאי דעתיך דמרירין טפי והא חזרת תנן ותנא דבי שמואל חזרת ואמר ר' אושעיא מצוה בחזרת כו', אמר ליה הדרי בי. ומאי קמשמע לן והא חזרת תנן, והא איהו הוה ידע נמי דחזרת תנן אלא דסבירא ליה דבמרירא טפי אית בה מצוה משום דאית בה זכר טובא לוימררו את חייהם, ועוד כי היכי דקפריך מתנא דבי שמואל אמאי לא קפריך נמי ותנא בר קפרא חזרת, אלא על כרחך כדפריש רש"י [שם ד"ה] והא אנן רישא דכולהו חזרת תנן, כלומר דאע"ג דאינך לית להו סדר, מכל מקום חזרת מדאקדמיה ברישא בין במתניתין בין בתוספתא דבי שמואל משמע דהיא קדמא לכולהו, וניחא בהכי מאי דקשה לכאורה יהודה ועוד לקרא, דבתר דחזרת תנן במתניתין אמאי איצטריך לאתויי תו ותנא דבי שמואל חזרת, אלא משמע כדאמרן דמדתנא דבי שמואל אפיך אינך דתנא במתניתין וחזרת איהו נמי אקדמיה ברישא, משמע דסבירא להו דחזרת עדיפא מכולהו, ומשום דאיכא למדחי דאכתי אף דחזרת לית לה קדימה ותנא דבי שמואל חדא מינייהו נקט ברישא, להכי אייתי וא"ר אושעיה מצוה בחזרת, דהשתא משמע ודאי דבעי דעיקר המצוה בחזרת, והכי משמע מהא דאמרינן בפרק ערבי פסחים [קיד, ב] היכא דליכא אלא חסא מאי וכן עיקר: ומה שכתב יקח לענה כו'. ירק מר יש לו שרף ופניו מכסיפין והן הן סימני מרור כדאיתא בגמרא [שם]: ומה שכתב וחרוסת יעשה עב כו'. בפרק ערבי פסחים [קיד, א] תנן הביאו לפניו מצה וחזרת וחרוסת אף על פי שאין  חרוסת מצוה, ר"א בר צדוק אומר מצוה. ובגמרא [שם קטז, א] ואי לא מצוה משום מאי מייתי לה משום קפא, רבי אלעזר בר' צדוק אומר מצוה, מאי מצוה ר' לוי אומר זכר לתפוח ורבי יוחנן אמר זכר לטיט, אמר אביי הילכך צריך לקהויי וצריך לסמוכה, תנאי כותיה דרבי יוחנן (אראב"ץ) תבלין זכר לתבן חרוסת זכר לטיט, והרמב"ם בפירוש המשנה [שם] כתב שלדעת ר' צדוק חייב לברך על אכילת חרוסת, ואינה הלכה אלא כתנא קמא דטעמא דחרוסת משום קפא, אבל בחיבורו [חמץ ומצה ז, יא] חזר בו ופסק כרבי אלעזר בר' צדוק משום דשקלי וטרו אמוראי אליביה, והא דאמרינן התם האי חסא צריך לשקועי בחרוסת משום קפא לאו משום דסבירא ליה כתנא קמא אלא דאף לר' אלעזר בר' צדוק צריך לשקועיה משום קפא, ומיהו לאו לגמרי פסק כותיה אלא לחומרא פסק שהחרוסת מצוה מדברי סופרים כדי לזרוזי לאינשי אבל חשש לסברת תנא קמא, וזהו שלא הזכיר שיברכו על החרוסת וכמו שכתב בפירוש המשנה משום דספק ברכות להקל. ויותר נכון לומר שחזר בו דאף לדעת רבי אלעזר בר' צדוק לא תקנו ברכה בחרוסת אף על פי שהיא מצוה מדברי סופרים לפי שהיא זכר בעלמא  לטיט, מה שאין כן במרור דעיקרו מן התורה. אי נמי אין מברכין עליו לפי שהוא טפל למרור כמו שכתב הטור לקמן בסימן תע"ה, וזה דעת שאר הפוסקים שפסקו כרבי אלעזר בר' צדוק ולא הזכירו לברך עליו, וכן כתבו בתוספות [שם קטז, א ד"ה תגרי] ומשמע דהלכה כרבי אלעזר בר' צדוק וכן עיקר. ופשט דברי אביי דקאי לתרוויהו דעבדינן כר' לוי וכר' יוחנן ולפיכך צריך לקהויי זכר לתפוח וצריך לסמוכיה זכר לטיט, וכן יש בקצת נוסחאות של הש"ס, דאי לא קאי אלא לר' יוחנן מאי הילכך צריך לקהויי, והא בלסמוכי סגי זכר לטיט ואיך נלמד מדברי ר' יוחנן דבעי לקהויי, ולפום מאי דתניא כותיה דר' יוחנן [שם] דלא הוי אלא זכר לטיט מעתה לא בעי לקהויי אלא בלסמוכי סגי ליה, אבל הרמב"ם [שם] פסק כאביי דבעי לקהויי וכר' יוחנן, משמע דסבירא ליה דאף לר' יוחנן צריך לקהויי רמז לשיעבוד שהיו משתעבדין בישראל עד שהיו שיניהם קהות, וכן נראה מדברי הרי"ף [שם כה, ב] והרא"ש [שם פ"י סימן ל], וכן דעת הטור [רטו, א] שכתב ומדברים חמוצים זכר למרור ודלא כהב"י [ריד, ב סוף ד"ה והחרוסת] שהגיה זכר לתפוח, וכן כתב בספר ב"ח [שם סוף ד"ה וחרוסת]. ויש סמך לפסק זה מהא דאמרינן התם [קטו, ב] לא נישהי איניש מרור בחרוסת דילמא אגב חולייה מבטל ליה למרוריה, ופירשו הר"ן [שם כה, א ד"ה אגב] ורשב"ם [שם ד"ה] אגב חולייה שנותנין בו תפוחים כדאמרינן לקמן זכר לתפוח, אלמא צריך לקהויי וכסברת אביי: ומה שכתב זכר לדם. הוא על פי הירושלמי [שם פ"י הלכה ג]: ומה שכתב שקדים. לאו משום דנמשלו בהם ישראל, שאדרבה על הפורענות הוזכר בריש ירמיה [א, יא] מקל שקד אני רואה, אלא על שם ששקד הקדוש ברוך הוא על הקץ, וכמו שכתבו בתוספות [שם קטז, א ד"ה צריך]. וההגה לא  הזכיר תמרים שנמשלו ישראל בהם אמרתי אעלה בתמר [שיר השירים ז, ט], והתוספות [שם] הזכירום, אלא שנמשך אחר הב"י [רטו, א ד"ה ומ"ש שנותנין] שהשמיטו מדברי התוספות, ובספר הכלבו [סימן נ יא, ד] הוסיף ענבים זכר לגפנים, סמדר נתנו ריח [שיר השירים ב, יג]: 
סעיף ו 
ולא יברך על הנטילה. הטור [רטו, ב] הביא בשם הר"מ מרוטנבורק דהאידנא אין צריך נטילה לדבר שטיבולו במשקה, ודעתו כדעת התוספות [פסחים קטו, א ד"ה כל] דנטילה דהכא לאו משום קדושה ונקיות כמו בנהמא, אלא משום שלא יטמא המשקים להיות תחילה ויהא אסור לשתותן ולפסול גופו, וכיון שאין אנו נזהרין מלאכול אוכלין טמאים אין אנו צריכין לאותה נטילה, והביא כל זה הב"י בריש סימן קנ"ח [ד"ה ולאו], עי"ש. ומיהו אנו נהגנו ליטול בלא ברכה וכפסק המחבר ז"ל: ומה שכתב ויקח מהכרפס. והוא הדין לשאר מיני הירקות שאינם ממין מרור: ומה שכתב פחות מכזית. כן דעת רוב הפוסקים דכיון דאין טיבול זה אלא להתמיה התינוקות בכל דהו סגי, אבל דעת הרמב"ם [חמץ ומצה ח, ב] דגם בטיבול זה צריך שיאכל כל אחד ואחד כזית. ומהא דאמרינן בפרק ערבי פסחים [קיד, ב] אמר ריש לקיש זאת אומרת מצות צריכות כונה, דאי סלקא דעתך מצוה לא בעיא כונה למה לך תרי טיבולי והא טביל ליה חדא זימנא, ליכא סייעתא לדעתו ז"ל דאם איתא דלא בעי כזית בטיבול ראשון היכי הוה בעי למימר דנפיק ליה בטיבול ראשון, דהא ליתא, [אלא] דהכי קאמר דהוה ליה לתקוני שיאכל כזית בטיבול ראשון ותרי טיבולי למה לי. ובספר ב"ח [שם ד"ה ומ"ש ואין צריך] הביא ראיה לסברת הרמב"ם ז"ל מהא דאמרינן התם [קיד, ב] היכא דליכא אלא חסא אמר רב הונא מברך מעיקרא אמרור בורא פרי האדמה ואכיל ולבסוף מברך עליה על אכילת מרור ואכיל, מתקיף לה רב חסדא לאחר שמילא כריסו הימנו חוזר ומברך עליה, ואם איתא דבטיבול הראשון לא בעי כזית מאי אתקפתא דרב חסדא, הא ודאי כיון דלא אכיל כזית מעיקרא לא מצי לברך עליה על אכילת מרור, וליכא למימר לאחר שמלא כריסו וכו'. ואצלי אינה ראיה דהא ודאי כי בעי למימר רב חסדא דמעיקרא יברך על אכילת מרור פשיטא דבעי כזית בטיבול ראשון, ולישנא דמאחר שמלא כריסו לאו דוקא דהא אפילו בכזית אינו מתמלא הכרס, אלא היינו לומר שאינו בדין שיברך על אכילת מרור אחר שכבר נהנה ממנו, ולהכי מעיקרא מברך בורא פרי האדמה ועל אכילת מרור ואכיל וגם שייך שפיר לישנא דלאחר שממלא כריסו כיון דאי בעי אכיל כזית ולתקונו שלא יאכל אלא פחות מכזית, לזה עדיף ליה לרב חסדא לומר שיברך מעיקרא על אכילת מרור. ומאחר שנדחו הראיות חזרנו למה שהסברא נוטה דסגי בבציר מכזית וכפסק המחבר ז"ל: רשב"ם [ד"ה עד] ורש"י [ד"ה עד] פירשו במשנה [שם קיד, א] דטיבול ראשון הוי היכירא לפי שאין בני אדם רגילין לאכול ירק קודם סעודה, וכן כתב הטור [שם] וכן כתב הרוקח בסימן רפ"ג והוסיף עוד דישיבו זכר תחלת השעבוד לקושש קש לתבן, ויש מי שכתב שישיבו דהוי דרך חירות כדרך בני חורין שמטבילין קודם סעודה להמשיך תאות המאכל. (ובסברת) [ובספר] ב"ח [שם ד"ה ולוקח] הביא בשם מהר"ל מפראג [גבורות ה' פרק נ] שהטיבול הראשון הוא בא כדי שיהא ניכר כשעושין הטיבול השני שהוא לשם מצות מרור, שהרי כל ימות השנה דרך לטבל, אבל עכשיו שואלין על טיבול שני שבתוך הסעודה למה לן עוד טיבול אחר, וישיבו להם שצריכין טיבול משום מצות מרור דטיבול ראשון כדרכן כל ימות השנה. וקשה דהא כיון שמברכין על טיבול שני על אכילת מרור, הרי הדבר ידוע לכל שטיבול זה משום מצות מרור, ועוד מאחר שכבר שאל מה נשתנה והתשובה עבדים היינו לפרעה וכל הענין הרי לא נשאר שאלה עוד לתינוקות על טיבול שני שהרי כבר ביארו להם פתרון הדברים, ועיין במה שכתבתי בסימן תע"ה סעיף (ה') [ב] [ד"ה ובטיבול], אלא העיקר דההיכר הוא בטיבול ראשון והכונה לעשות שינויים שישאלו ומתוך כך יבואו לשאול בשאר דברים, ואף על פי  שאין לנו להשיב לשאלתם למה טובלין מקמי סעודה, מכל מקום מתוך כך יתעוררו לשאול בשאר השינויים שרואים שמוזגין כוס שני מקמי סעודה, ובכהאי גוונא כתבו התוספות בההיא דאמרינן התם [קטו, ב] למה עוקרין את השלחן כדי שיכירו התינוקות וישאלו וז"ל התוספות [ד"ה כדי], כלומר מתוך כך יבא לשאול משאר דברים, אבל במה ששאל למה אנו עוקרין את השלחן לא יפטר ממה נשתנה, עכ"ל. ובההיא דכתב המחבר לעיל בסוף סימן תע"ב דמצוה לחלק לתינוקות קליות כדי שיראו שינוי וישאלו, זה נ"ל ודוק דזו היא הכונה בכאן: ומה שכתב ומטבילו בחומץ. לאו דוקא אלא הוא הדין במי מלח וכיוצא וכדלעיל בהגה סעיף ד' וכן מבואר בדברי התוספות [שם קיד, א ד"ה מטבל], ולדעת הרמב"ם [שם] והר"ן [שם כד, ב ד"ה הביאו לפניו מטבל] ורבים מהפוסקים שטיבול ראשון גם כן בחרוסת, והא דפרכינן בפרק ערבי פסחים [קטו, א] גבי מרור שאחר שמילא כריסו הימנו חוזר ומברך עליה, שאני התם דעיקרו מן התורה, אבל חרוסת שהיא מצוה מדברי סופרים מצי למיכל מיניה בטיבול ראשון, ועוד דשאני התם דצריך ברכה על אכילת מרור ואין ראוי לברך עליו אחר שכבר נהנה ממנו, מה שאין כן הכא דליכא ברכה על החרוסת, ותדע דהתם נמי דכותיה אף על פי שמעיקרא מברך על אכילת מרור ואוכל טיבול ראשון, אינו אלא משום היכר ואינו יוצא אלא בטיבול שני כמו שכתבו בתוספות [שם קיד, ב ד"ה זאת] משום דכתיב [במדבר ט, יא] על מצות ומרורים דמעיקרא מצה והדר מרור ולא קשיא לן איך אחר שמילא כריסו יוצא בו. ומיהו הר"ן [שם] כתב דבלית ליה שאר ירקי בטיבול ראשון יוצא ידי חובתו, ושני אינו אלא להיכירא דתינוקות. ועוד שאני התם דלא אפשר דלית ליה אלא חסא, אבל הכא דאפשר בחומץ למה לא יטבול בו ויניח החרוסת שיש בו מצוה שיהא לתיבאון בשעת עיקר מצותו שהוא טיבול שני, וכן עיקר כפסק המחבר שלא לטבול בחרוסת אלא בשאר מיני טיבולים, דהא דדייק הר"ן [שם] במתניתין דטיבול ראשון הוי בחרוסת שפיר קדייק, ודאי דלתנא קמא דטעמא משום קפא [שם קטז, א] מה לי טבול ראשון מה לי טבול שני ושניהם שוין וכך לי חרוסת בחומץ וכיוצא ואין הכי נמי דלדידיה מצי טביל בטיבול קמא בחרוסת, אבל לדעת רבי אלעזר ברבי צדוק [שם קיד, א] דחרוסת מצוה מדברי סופרים אין ראוי לטבל בו טבול ראשון דהוי היכר לתינוקות. והא דאמרינן התם [קטו, א - ב] האי חסא צריך לשקועיה בחרוסת משום קפא, ומוכח התם דמיירי בטבול ראשון נקט חרוסת משום תנא קמא, וגם לרבי אלעזר ברבי צדוק אי לית ליה חומץ וכיוצא יטבל בחרוסת דומיא דהיכא דלית ליה אלא חסא, והכי איכא לתרוצי בההיא דאמרינן התם [קטו, ב] מצה לפני כל אחד ואחד מרור לפני כל אחד ואחד וחרוסת לפני כל אחד ואחד ואילו חומץ לא קתני, אי נמי י"ל דמילי דהוו חיובא קתני, ותדע דהא לא קתני גם כן משאר ירקי לפני כל אחד ואחד, אלא היינו טעמא דכיון דטבול ראשון אינו אלא משום היכר סגי שיניחו לפני בעל הבית והוא מחלק לפני כל אחד ואחד דומיא דעקירת שלחן. ועיין במה שכתבתי בסימן תע"ה סעיף ב': ומה שכתב ואינו מברך אחריו. פירוש אם אכל כזית. ועיין במה שכתבתי בסימן תע"ה סעיף ב': ומה שכתב ונותנין אותה תחת המפה. זכר למשארותם צרורות בשמלותם: ומה שכתב ויגביה הקערה. ולא שיגביה המצה לחוד, רש"ל בתשובה סימן (פ"ו) [פח], ואין צריך להוציא התבשיל של בשר מהקערה וכמו שכתב הטור [רטז, ב]: ויאמר הא לחמא עניא כו'. ואם תאמר למה אין מברכין על ההגדה והא כתיב [שמות יג, ח] והגדת לבנך, וי"ל דביציאת מצרים שנזכיר בקידוש יצא ידי חובה מההגדה ומשום הכי לא מברך: ומה שכתב או יפרש להם הענין כו'. וכן מנהגי לפרש השאלה והתשובה בלשון לעז וברור הוא מדתנן [שם קטז, א] מזגו לו כוס שני וכאן הבן שואל אביו, ואם אין דעת בבן אביו מלמדו מה נשתנה הלילה הזה מכל הלילות, וכתבו המחבר (בסימן) [בסעיף] דלקמן: 
סעיף ז 
מוזגין לו מיד כו'. ולא ישטפנו, רש"ל בתשובה סימן (פ"ו) [פח]: ומה שכתב אין צריך לומר מה נשתנה. זה מבואר בפרק ערבי פסחים [קטו, ב] דגרסינן התם אביי הוה יתיב קמיה דרבה חזא דקא מדלי תכא מקמיה, אמר ליה עדיין לא קאכלינן אתו קא מעקרי תכא מקמן, אמר ליה רבה פטרתן מלומר מה נשתנה. ובתוספות [שם ד"ה כדי כשיכיר] כתבו שבזה אינו נפטר משאלת מה נשתנה אלא שהגמרא קיצרה. וגרסינן תו התם [קטז, א] אמר ליה רב נחמן לדרו עבדיה עבדא דמפיק ליה מריה לחירות ויהיב ליה כספא ודהבא מאי בעי למימר ליה, אמר ליה בעי לאודויי ולשבוחיה, אמר ליה פטרתן מלומר מה נשתנה פתח ואמר עבדים היינו לפרעה כו': ומה שכתב וכשיגיע למצה זו כו'. המחבר הקדים מצה למרור וכך היא הגרסא במתניתין ובגמרא דף קי"ו [ע"ב] ובסדר הגדה, אבל הרמב"ם בפרק ח' [מהלכות חמץ ומצה הלכה ד] הקדים המרור למצה ולא ידעתי למה שינה, וראיתי בכסף משנה [שם] שהביא בשם ה"ר מנוח שכתב וז"ל, רבינו כתב כסדר המשנה, אבל בהגדה מצה זו קאמר תחלה, וטעם המשנה שתחלה מררו חייהם ואחר כך נגאלו, ע"כ. ובגירסתינו אינו כן וטעמא דידן משום דקרא אקדים דכתיב [במדבר ט, יא] על מצות ומרורים יאכלוהו: סומא חייב בכל מצות האמורות בתורה וכרבנן דפליגי ארבי יהודה דסתם לן תנא בהחובל [בבא קמא פו, ב] כותייהו, ואף לרבי יהודה דפטר ליה היינו מן התורה אבל מדרבנן מחייב בכל המצות. ולאחריני נמי מפיק, ואף על גב דהוי תרי דרבנן, מפיק לחד דרבנן, וכמו שכתבו בתוספות בסוף פרק ב' דמגילה [יט, ב ד"ה ורבי יהודה] דסומא עדיף מקטן שהרי נתחייב כבר מדאורייתא מה שאין כן בקטן, ולפי זה סומא מעיקרא לא פטר לאחרים, ומיהו בתוספות דפרק הקורא עומד [שם כד, א ד"ה מי שלא] כתבו דכיון שהוא גדול ובר דעת עדיף מקטן, ע"כ, ולפי זה אף סומא מעיקרא מוציא אחרים. וזה לסברת רבינו ירוחם [נתיב ה ח"ד מב, ד] שהביא בב"י [סוף הסימן] שפוסק כרבי יהודה, וכבר תמה עליו הב"י למה פסק כרבי יהודה וגם הרדב"ז בתשובה סימן נ"ט [ח"ד סימן אלף קלא] בקש חבר לרבינו ירוחם ולא מצא וכתב שכל הפוסקים חלוקים עליו, והשתא אף סומא מעיקרא מוציא אחרים ידי חובה לפי שהוא חייב בכל מצוות האמורות בתורה וכן עיקר. ועיין במה שכתבתי לעיל סימן ג"ן סעיף י"ד: 


פרי חדש אורח חיים סימן תעד 
========================== 
סעיף א 
[שותה כוס שני וכו']. דעת הרי"ף [פסחים כד, א] והרמב"ן [במלחמות שם] שכל שאין הפסקו מוכרח כמי שאוכל על שולחנו והלך להתפלל בבית הכנסת והניח שם זקן או חולה וכיוצא אין צריך לברך כשהוא חוזר, אבל כל דבר שבעל הבית צריך להפסיק דומיא דסדר הכוסות ומשתי וברוכי בהדי הדדי לא אפשר, חייב לברך על כל כוס וכוס. ומה שכתב הרשב"א בתשובה [ח"א] סימן ע"ב וכן בתשובה [המיוחסת] להרמב"ן סימן ר"א שאין זו שיטת הרי"ף כמו שתמצא לו מבואר בפורס מפה ומקדש שכתב [שם יט, ב] והדר שרי המוציא, ליתא, שהרי הפסקו הכרחי שנאסר לו לאכול עד שיקדש ולפיכך הדר שרי המוציא, ומה שכתב [הרשב"א] עוד ועוד שעיקר ראייתם מחולין [פו, ב] וההיא אינה כמי שמוכרח להתחיל ולהפסיק, י"ל דכיון שרוצה לשחוט העוף במקום ששחט החיה, מעתה על כרחך צריך לכסות החיה ואחר כך ישחוט העוף, ולפיכך אי לאו טעמא דאפשר דשחיט בחד ידא ומכסי בחד ידא הוה מיחייבינן ליה לברוכי על שחיטת העוף כיון דהפסק הוא הכרחי. ומיהו דעת הרז"ה [המאור פסחים שם] והרא"ש [שם פ"י סימן כד] כדעת הרשב"א וכפסק המחבר דדוקא ברכת המזון וכיסוי דהוו היסח וגמר המצוה צריך לברך, אבל סדר ארבע כוסות וכיוצא כיון דלא מסח דעתיה אין צריך לברך אלא על כוס ראשון וכן נראה עיקר, וכל שכן דספק ברכות להקל, והכי נהגינן: 


פרי חדש אורח חיים סימן תעה 
========================== 
סעיף א 
ויברך המוציא. תחלה. הטעם דתדיר ושאינו תדיר תדיר קודם: ומה שכתב מהשלימה העליונה כו'. הטעם משום שאין מעבירין על המצוות, ולפי זה אם ירצה לבצוע בעליונה אחר שבירך ברכת המוציא ומהפרוסה אחר שבירך על אכילת מצה שפיר דמי. וכן דעת התוספות [ברכות לט, ב ד"ה הכל], אלא שבתוספות דכיצד מברכין [שם] כתבו ופעמים מפיק הר"י נפשיה מפלוגתא והיה מברך על השלימה תחלה המוציא והיה בוצע קצת ולא היה מפרידה עד שיברך על הפרוסה על אכילת מצה ובוצע משתיהן יחד, ע"כ. והר"ן [פסחים כה, ב ד"ה הכל] כתב דטפי עדיף לברוכי המוציא בפרוסה גופה דאיתעבידא בה חדא מצוה דהיינו לאכול מצה, עד כאן. והעיקר לבצוע משניהם וכדלעיל בסימן קס"ח סעיף א' וכפסק המחבר בכאן: ומה שכתב דפת נקי אין צריך מלח. כדלעיל בסימן קס"ז סעיף ה': ומה שכתב כזית מכל אחד. תימא דמפרוסת המוציא למה צריך כזית והלא ברכה ראשונה אין צריך שיעור [סימן רי סעיף א], וכל שכן בכאן שכבר אוכל כזית מהפרוסה שבירך על אכילת מצה. ובשלמא להמחבר ז"ל לא קשיא דכיון דאיכא פלוגתא דאיכא מאן דאמר שיברך על הפרוסה המוציא ועל השלימה על אכילת מצה ואיכא מאן דאמר איפכא, ולאפוקי נפשיה מפלוגתא פסק המחבר שיאחז שתיהם בידו ויברך המוציא ועל אכילת מצה ויבצע משניהם, מעתה צריך לאכול כזית מכל אחד משום דלא ידעינן בהי מינייהו נפיק משום אכילת מצה, אבל להרא"ש [פסחים פ"י סימן ל] שכתב ועל הראשון יברך המוציא ועל הפרוסה יברך על אכילת מצה ואוכלן ביחד מכל אחד כזית קשה ודאי אמאי בעי כזית מהשלימה. ובספר ב"ח [ד"ה ומ"ש שיאכל] כתב דהא דברכה ראשונה אינה צריכה שיעור היינו כשאין לו, אבל כשיש לו כזית לכתחילה צריך כזית, ע"כ. ואין זה נכון שהרי כתב הרא"ש גופיה לעיל [שם סימן כה] משום דמברך על אכילת מרור צריך שיאכל כזית דאין אכילה בפחות מכזית, אבל בירקות הראשונות שמברך עליהם בורא פרי האדמה בעלמא ואין מזכירים עליהם אכילה אין צריך מהם כזית, ע"כ. מוכח בהדיא דכל ברכה שאינו מזכיר שם אכילה סגי בבציר מכזית ופשיטא דמיירי אף בשיש לו. ולכן נראה שהרא"ש לא נחית להכי, דכיון דבעי למימר שיאכל כזית מהפרוסה קיצר וכתב שיאכל מכל אחד כזית, וסמך על המבין שדבר ידוע הוא לכל דפרוסת המוציא לא בעיא כזית. והאידנא נהגו לאכול כזית מכל אחד מטעמא דכתיבנא: וכתב בספר ב"ח [ד"ה ומ"ש דלא] דהטעם דצריך שיאכל משניהם יחד דאם יאכל של המוציא תחלה שהיא של שלימה הרי באותה אכילה יצא ידי חובת מצה ואנן בעינן לחם עוני לשם מצה דהיא פרוסה ולא שלימה, ומהר"ל מפראג [גבורות ה' פרק סג] הקשה על זה דהא אמרינן בפרק האיש מקדש [קידושין נ, ב] דכל מידי דליתיה בזה אחר זה בבת אחת נמי ליתיה, ותירוצו יע"ש. ולי נראה דהא ודאי איתיה בזה אחר זה שהרי אין צריך שיאכל כזית מפרוסת המוציא והרי עדיין לא קיים מצות אכילת מצה אלא שמחמת ספק אוכל כזית מכל אחד וכדכתיבנא לעיל, ולפיכך בבת אחת איתיה: כתב בתרומת הדשן בסימן קל"ט דמצוה מן המובחר לבלוע כל הכזית של מצה כשהוא מרוסק בבת אחת והוא הדין לכזית של מרור: דעת הרמב"ם [חמץ ומצה ח, ח] דכזית של אכילת מצה צריך טיבול לחרוסת, ומה שהקשה בעל המנהיג [הלכות פסח סימן עט] שמצה היא זכר לחירות וחרוסת זכר לטיט, י"ל שטיבול זה בחרוסת זכר לתפוח וכסברת רבי לוי בגמרא [פסחים קטז, א] וטיבול שני זכר לטיט. אי נמי לא קשיא כלל דהא כתיב [במדבר ט, יא] על מצות ומרורים יאכלוהו אף על פי שמרור  זכר לשיעבוד: ומה שכתב [המנהיג שם] עוד דמצה דאורייתא חרוסת דרבנן ואתי חרוסת דרבנן ומבטל מצה דאורייתא, ולדידיה מי ניחא והרי על כרחך הלל שהיה כורך מצה ומרור היה מטבל בחרוסת, ואפשר שמכאן יצא לו להרב ז"ל, אלא על כרחך לומר שהיה מנגדו מן החרוסת ובהכי לא אתי חרוסת דרבנן ומבטל ליה למצה דאורייתא והכא נמי דכוותיה. אי נמי כמו שתירץ הר"ן [פסחים כה, א ד"ה הכי] דטיבול בעלמא הוא ולא חשיב שדרך אכילתן בכך. ומיהו תימא דזה מנין לו שאע"פ שהלל היה מטבל הכריכה בחרוסת היינו בשביל המרור, ותנן [שם קטז, א] שבכל הלילות אין אנו מטבלים אפילו פעם אחת והלילה הזה שתי פעמים, ולפי דברי הרב ז"ל נמצאו ג' טיבולים בלילה הזה. ואף על גב דבכריכה נמי מטבלינן היינו משום דלא איתמר הלכתא לא כרבנן ולא כהלל, אבל התנא סבירא ליה כחד מינייהו וליכא אלא תרי טיבולים. ומיהו יש לדחות דאתיא כתנא קמא דחרוסת אינו מצוה וכיון דלא אתי אלא משום קפא וכדאיתא בגמרא [שם], פשיטא דלדידיה לא יטבל מצה בחרוסת, אבל למאי דקיימא לן כרבי אלעזר בר צדוק [שם קיד, א] דחרוסת מצוה מטבלינן תלתא זימני. ועוד נראה להביא ראיה דגרסינן בגמרא [שם קטו, ב] אמר רב פפא לא נישהי איניש מרור בחרוסת דילמא אגב חולייה מבטל ליה למרוריה ובעינן טעם מרור וליכא, ואם איתא דאיכא טיבול מצה מחרוסת הוה ליה למינקט אי משום דטיבול קמא בחרוסת היא המצה, ואי משום דמצה בזמן הזה דאורייתא ומרור דרבנן, דקיימא לן כרבא וכדאיתא בסוף פרק ערבי פסחים [קב, א]. ויש לדחות דלרבותא נקטיה דאף מרור דרבנן לא נישהי וכל שכן מצה דאורייתא, ועוד שלדעת הרב ז"ל אף טיבול ראשון דהוי להיכר הוא בחרוסת ולפיכך נקט מרור משום דקדים. ומכל מקום העיקר כמו שאנו נוהגים וכסברת שאר המפרשים שאין צריך לטבול בחרוסת: ומה שכתב ואחר כך יקח כזית מרור. בספר פסקים וכתבים [תרומת הדשן חלק ב] בסימן רמ"ה כתב דאף קלח אחד שלם כמו שהוא לא מקרי בריה, לפי שהשרשים לא שייכי למצוה והרי הבריה חסירה בעל כרחך ולעולם צריך כזית ודוק: ומה שכתב וישקענו כולו בחרוסת. בפרק ערבי פסחים דף קט"ו [סוף ע"א] אמר רב פפא שמע מינה האי חסא צריך לשקועיה בחרוסת משום קפא, דאי סלקא דעתך (דצריך) [לא צריך] לשקועה נטילת ידים למה הא לא נגע, ודילמא לעולם אימא לך [לא] צריך לשקועיה וקפא מריחא מיית אלא למה לי נטילת ידים דילמא משקעו ליה. ופסקו הטור והמחבר כרב פפא משום דלא שבקינן מאי דפשיטא ליה משום דיחוייא בעלמא. אלא קשה על המחבר ז"ל שבב"י בסימן קנ"ח [ד"ה בפרק] למד מכאן שאפילו שאינו מטבל אלא ראש הפרי ואינו נוגע במשקה שצריך ליטול את ידיו ופסקו בשו"ע [שם סעיף ד], אלמא דלא הויא דיחוייא אלא קושטא דדינא. ושמא י"ל דסבירא ליה להרב ז"ל דאע"פ שהכרח רב פפא נדחה מכל מקום הדין דין אמת מטעמא דקפא, ומכל מקום אנו לא נהגנו לשקעו כולו בחרוסת ועל פי שיטת הרי"ף והרמב"ם שהשמיטוהו, ועוד שקפא זה אינו מצוי בינינו. ומה שאנו מביאין חרוסת על השולחן משום דקיימא לן כרבי אלעזר בר צדוק [פסחים קיד, א] דהוי משום מצוה וכמו שכתבתי לעיל בסימן תע"ג סעיף ה' [ד"ה ומ"ש וחרוסת], יע"ש: ומה שכתב ויאכלנו בלא הסיבה. בב"י [ד"ה ומ"ש ויאכלנו וד"ה כתב אחי] כתב שאם רצה לאוכלו בהסיבה רשאי, ולכאורה נראה קצת זה דכיון שהוא זכר לעבדות ראוי היה שלא יאכל אותו בהסיבה דהוו תרתי דסתרן, ומעין זה הקשה בעל המנהיג [הובא לעיל ד"ה דעת] לדברי האומר שיטבל המוציא בחרוסת שהאיך יתחברו זה עם זה ומצה היא זכר לחירות וחרוסת זכר לטיט, וליכא לדיוקי הכי מלישנא דש"ס [שם קח, א] דנקט מרור אין צריך הסיבה, דדילמא איידי דנקט רישא מצה צריך הסיבה נקט נמי בסיפא אין צריך אף על גב דאיסור איכא במילתא, ועוד לישנא דאין צריך משמע נמי איסור וכמו  שכתבתי לעיל בסימן תע"ב סעיף ה' [ד"ה ומ"ש תלמיד]. ומכל מקום נראה לי שהדין עמו מדמצינו בגמרא [שם] דאיכא מאן דאמר דתרי כסי קמאי בעו הסיבה ותרי כסי בתראי לא בעו הסיבה, ואיכא מאן דאמר איפכא דתרי כסי קמאי לא בעו הסיבה דאכתי עבדים היינו קאמר, ומשמע ודאי דאע"פ כן אי בעי להסיבה שפיר דמי, שהרי מסיק הש"ס [שם] דלאפוקי נפשיה מפלוגתא אידי ואידי בעו הסיבה, ועוד הרי מצה דהויא לחם עוני ואנו אוכלין אותה דרך חירות, אלא שלא חייבו במרור לאוכלו דרך חירות לפי שאין בה אלא זכר לשעבוד, מה שאין כן במצה דהוי זכר לחירות שלא הספיק בצקם להחמיץ עד שנגאלו, ועוד דהוי עיקר סעודה וכמו שכתבו בתוספות דפרק ערבי פסחים דף ק"ח [שם] ד"ה מאי דהוה הוה, וכן נראה מדברי הכלבו [סימן נ יא, ג] שכתב גבי מרור ואין לחוש לאוכלו דרך חירות מכלל דאי בעי מצי אכיל, זה נראה לי: ומה שכתב וכורכה עם המרור כו'. בפרק ערבי פסחים [קטו, א] השתא דלא איתמר הלכתא לא כהלל ולא כרבנן מברך על אכילת מצה ואכיל והדר מברך על אכילת מרור והדר אכיל מצה וחסא בהדי הדדי זכר למקדש כהלל. פירוש דאי קיימא לן כרבנן ולא בעו כריכה כלל דהא בזמן הבית ליכא חיובא דכריכה, לא מצינן למכרך שניהם יחד מתחלה ולסגי בהכי, דאתי מרור דרבנן ומבטל ליה למצה דאורייתא, וכל שכן אי אכיל מרור תחלה בלא מצה דאתי מרור דרשות ומבטל ליה למצה דאורייתא, וכן אי אכיל מצה בלא מרור תחלה אתי מצה דרשות ומבטל ליה למרור דרבנן, ואי הוה קיימא לן כהלל לא הוה בעינן אכילת מרור תרי זמני אלא אכלינן מצה לחודה והדר מצה ומרור דכריכה, דהשתא כיון דמצות כריכה מדרבנן זכר למקדש ומרור דרבנן הוי דרבנן בדרבנן ולא מבטלי אהדדי. וכי תימא דילמא הלכתא כהלל ומה מהני כריכה והרי נפק ידי חובתו ממרור, ליתא, דאכתי מצות כריכה מדרבנן ומקיימה מצות כריכה אף על גב דכבר נפק ידי חובתו ממצה ומרור, ועוד כיון דלהלל לא בעינן אלא מרור דכריכה מעתה אי הלכתא כותיה ממילא לא נפקו במרור קמא אלא במרור דכריכה ומרור קמא הוה ליה מרור דרשות: ומה שכתב ואוכלם ביחד בהסיבה. מסתברא שאם אכלו בלא הסיבה דיצא, ועוד אפשר דאף לכתחילה לא בעי הסיבה, שהרי הסיבה בכזית מצה קמא דנפק ידי חובתו ביה, ואף להלל בעי כזית מצה מתחלה, דהא קיימא לן [רמב"ם חמץ ומצה ו, א] מצה דאורייתא ומרור דרבנן [שם ז, יב] ואי לא עבדי אלא מצה ומרור דכריכה אתי מרור דרבנן ומבטל ליה למצה דאורייתא, וכן נראה מדברי הרמב"ם [שם ז, ח] שלא הזכיר הסיבה בכריכה. ומכל מקום העיקר כדברי המחבר כיון דעבדינן זכר למקדש והלל היה ודאי אוכל בהסיבה, אנן נמי הכי עבדינן וכמו שכתבו הפוסקים [הובאו בטור וב"י ד"ה וכ"כ] לענין טיבול בחרוסת: ומה שכתב כדי שתעלה ברכת אכילת מצה כו'. זה אינו מדוקדק דהא ודאי כיון דלהלל גופיה האידנא בעי כזית אכילת מצה לחוד והדר כריכה וכמו שכתבתי לעיל [ד"ה ומ"ש וכורכה], אם כן אף אם מפסיק בין כזית אכילת מצה לכריכה אין בכך כלום. אבל ודאי צריך להזהר שלא יפסיק בין ברכת אכילת מרור לכריכה זו, דדילמא הלכתא כהלל ונמצא שמרור שאכל הוי ליה מרור דרשות ואם מפסיק נמצא שבירך ברכה לבטלה, ועוד שאוכל מרור דמצוה בלא ברכה. ומיהו קשה שהרי על כרחך אכילת מרור דרשות הוי הפסק בין הברכה לאכילת מרור דכריכה, ואם כן מה בכך אם מפסיק בדברים כיון שכבר הפסיק. וכן קשה להש"ס [שם] דכיון דמספקא ליה אי הלכתא כהלל או כרבנן לא הוי ליה לברוכי על אכילת מרור, דדילמא הלכה כהלל ונמצא ברכתו לבטלה וספק ברכות להקל. לזה היה אפשר לומר דטפי פסיקא ליה להש"ס דהוי הלכתא כרבנן משום דרבים נינהו, ולפיכך במקום דאיכא פסידא דברכה עבדינן כרבנן, אבל למעבד כריכה דליכא שום פסידא חיישינן לסברת הלל לאפוקי נפשיה מפלוגתא, ומכל מקום היותר נכון דכיון שכשמברך אמרור קמא דעתו לפטור נמי מרור דכריכה, אף על גב דמרור קמא הוי רשות לא חשבינן לה לאכילה הפסק, מידי דהוי אכזית של המוציא שמפסיק בין ברכת אכילת מצה לאכילתו ולא הוי הפסק, והכי נמי דכוותיה: יש להסתפק אם יוצאים במרור גזול או לא, ונראה לי דכיון שנתבאר בסוף סימן תנ"ד דאין יוצאין במצה גזולה הוא הדין במרור גזול דאיתקש להדדי, כדאמרינן בפרק כל שעה [שם לו, א] תנו רבנן יכול יוצא אדם ידי חובתו בביכורים תלמוד לומר מצה ומרור, מה מרור שאינה ביכורים אף מצה שאינה ביכורים, ופירש רש"י [שם ד"ה מצה] מצה ומרור הקישן הכתוב [במדבר ט, יא] על מצות ומרורים, ואף על גב דהדר ביה רבי עקיבא [שם ע"ב] מהך היקשא, היינו דלא יליף הך דינא מהכא אבל ההיקש הוא אמת, כדפרכינן התם [לט, א] אימא מרור חד מרורין כתיב ואימא מרורין תרי דומיא דמצה מה מצה מינין הרבה אף מרור מינין הרבה, וגרסינן תו התם [לט, ב] בעי רמי בר חמא מהו שיצא אדם ידי חובתו במרור של מעשר שני בירושלים אליבא דרבי יוסי הגלילי, מאי במצה דאורייתא הוא דלא נפיק אבל מרור דרבנן נפיק או דלמא כל דתקון רבנן כעין דאורייתא תקון, אמר רבא מסתברא מצה ומרור, כלומר הוקשו יחד וכי היכי דבמצה לא נפיק הוא הדין נמי למרור. ועיין בדף (קי"ד) [קטז] [ע"א] בתוספות ד"ה ואמרתם כו' וד"ה אכלן דמאי כו' [שם קיד, ב]. והוצרכתי לכתוב זה ולאפוקי מספר כנסת הגדולה בסימן תנ"ד [הגה"ט] שהביא בשם מהר"י וייל בסימן (קנ"ג) [קצג] שיוצאין במרור הגזול וליתא לענ"ד: 
סעיף ב 
ובטיבול השני. כתב הרמב"ן בספר הזכות דכיון דמברך ברישא אמרור בורא פרי האדמה ולאכול מרור ואכיל ולבסוף אכיל בלא ברכה, ודאי מטיבול ראשון הוא דנפק ליה ידי חובתו. וכן דעת הר"ן [פסחים כד, ב ד"ה הביאו] דבדלית ליה שאר ירקי בטיבול ראשון יוצא ידי חובתו ושני אינו אלא להיכרא דתינוקות. ואין דעתי נוחה בכך, שלא מצינו היכר לתינוקות אלא מקמי שאלת מה נשתנה כדי שיראו שינוי וישאלו, אבל בתר שכבר הגידו לתינוקות השאלה והתשובה ופתרון הענין למה יטבלו פעם שנית משום היכר כדי שישאלו, והלא עכשיו אינם שואלים כלום כיון שיודעים התשובה. ולכן נראה לי כדברי התוספות [שם קטו, א ד"ה מתקיף] דאין מצוה אלא על טיבול שני אחר מצה, ואף על  גב דעיקר מצות מרור לא נפיק אלא בטיבול שני אחר מצה, מועלת הברכה שבירך בטיבול ראשון לטיבול שני מאחר שאכל ממנו מעט בטיבול ראשון, מידי דהוה אברכת שופר דמברך אתקיעות דישיבה ומועלות ברכות לתקיעות שבעמידה שהם עיקר ונעשות על סדר הברכות, עכ"ל. וכן דעת הטור בסימן תע"ג [רטז, א] שטיבול שני הוי עיקר המצוה, יע"ש: הנה כבר ידעת שנחלקו הראשונים ז"ל בטיבול ראשון ושני אי בעו ברכה אחרונה או לא, ודעת הרשב"א בתשובות [ח"א] בסימנים ע"ב ורמ"א וכן בתשובות המיוחסות להרמב"ן בסימן ר"א שכל שאכל כזית ירק בטיבול ראשון צריך לברך אחריו, שאין ברכת המזון פוטר מה שאוכל קודם סעודה ואינו מסייע בסעודה כלל, אלא שאין ראוי לברך אחריו מיד עד שיאכל מרור כדי שלא יצטרך לברך פעם אחרת בורא פרי האדמה, לפי שאין ברכת הלחם פוטרת אלא פרפרת שהיא באה ללפת את הפת, אבל החזרת שאינה באה מחמת הפת אין הפת פוטרתו. ונמצא לפי דבריו שאם שכח וברך בורא נפשות על ירק של טיבול ראשון צריך לחזור ולברך בורא פרי האדמה בטיבול שני ובורא נפשות רבות אחריו. והטור כתב בסימן תע"ג [שם] לר"י [תוספות שם ד"ה והדר] מברך אחר הטיבול בורא נפשות רבות ולרשב"ם [שם קיד, ב ד"ה פשיטא] אין צריך לברך אחריו, ולזה הסכים אדוני אבי ז"ל [רא"ש שם קלה, ג, ובשו"ת כלל יד סימן ו], ע"כ. ובאמת שהם דברי תימה להוליד מחלוקת שלא נמצא בדבריהם. אך איברא שבתוספות דפסחים דף קט"ו [שם] אהא דאמרינן התם מעיקרא מברך עליה בורא פרי האדמה ולבסוף אכיל אכילת חסא בלא ברכה כתבו וז"ל, ונראה דאין צריך לברך בורא פרי האדמה אף על גב דהגדה הוי הפסק, מכל מקום ברכת המוציא פוטרתן  דהוה להו דברים הבאים בתוך הסעודה מחמת הסעודה, שהרי ירקות גוררין הלב וקרי ליה נמי למרור פרפרת הפת, ע"כ. בכאן גילו דעתם הפך דעת הרשב"א, דלעולם טיבול שני לא בעי לא ברכה ראשונה ולא ברכה אחרונה, אבל ה"ר יוסף טוב עלם [הובא בתוספות שם] מסכים עם הרשב"א שאינו נחשב פרפרת הפת, ומכל מקום לא נתבאר בדברי תוספות בטיבול ראשון אי בעי לברוכי עליה או לא. גם מה שכתב [הטור] דלרשב"ם אין צריך לברך אחריו זה מנין לו, דאע"פ שכתב רשב"ם שאין צריך לברך בורא פרי האדמה על החזרת לפי שנפטר בברכה שבירך על הירקות, מכל מקום גם דעת הרשב"א כן וסבירא ליה דצריך לברך אחר טיבול ראשון בורא נפשות רבות, ומאן לימא לן דרשב"ם נמי לא סבירא ליה הכי, ומכל מקום מה שכתב בשם הרא"ש אפשר שיהא אמת אי מדמינן ליה ליין שלפני המזון שכתב הרב ז"ל [רא"ש שם פ"י סוף סימן כד] דכיון שבא לגרר ולהמשיך תאות האכילה בכלל הסעודה הן ונפטרים בברכת המזון: ומיהו לענין דינא נראה לי כסברת הרשב"א שאם אכל כזית בטיבול ראשון שצריך לברך אחריו, אבל בטיבול שני העיקר כסברת שאר המפרשים דבכל גוונא לא בעי לא ברכה ראשונה ולא ברכה אחרונה. ובספר ב"ח בסימן תע"ג [שם ד"ה ולענין] כתב שהרוצה לצאת ידי חובת כל הסברות יאכל בטיבול ראשון כזית שלם, ויהא דעתו בשעת ברכת בורא פרי האדמה שלא לפטור המרור בברכה זו, וממילא חייב לברך אחר טיבול ראשון בורא נפשות רבות לדברי הכל, ואחר כך כשיברך המוציא יכוין נמי שלא להוציא המרור בברכת המוציא, ויחזור ויברך על המרור בורא פרי האדמה ועל אכילת מרור ויברך אחריו בורא נפשות רבות, ואין כאן משום ברכה שאינה צריכה מאחר שאינו עושה כן אלא לאפוקי נפשיה מפלוגתא, עכ"ל. והמחבר פסק בסימן תע"ג [סעיף ו] שאינו מברך אחריו ולי נראה עיקר כדכתיבנא: מסתברא לי דלדעת התוספות והטור שכתבתי בסמוך [ד"ה ובטיבול] דאף בדלית ליה ירקי עיקר המצוה הוא טיבול שני, אם שכח ובירך בורא נפשות רבות בתר טיבול ראשון כי היכי דברכת בורא פרי האדמה אזדא לה, הוא הדין נמי דברכת אכילת מרור אזדא לה וצריך לחזור ולברך על אכילת מרור בטיבול שני, נראה לי: 
סעיף ג 
בלע מצה יצא. אף על גב דאכילה כתיב בה [שמות יב, יח] בערב תאכלו מצות, על ידי הבליעה אכילה מקרי, ודוקא בלע דיעבד אבל לכתחילה טעם מצה בעינן וצריך ללעסו יפה, ועיין במה שכתבתי בסימן תס"א סעיף ד' [ד"ה יוצא]: ומה שכתב ואפילו אם בלע מצה ומרור כו'. משמע ודאי דאף אם כרך המצה עם המרור שאינו נוגע כלל בפיו, וכן לאו דוקא מרור אלא הוא הדין אם כרכה בשאר מיני אוכלין דבכל גוונא יצא ידי חובת מצה, וראיה לדבר מדתניא בתוספתא דזבין [פ"ה הלכה ו] גבי אוכל בשר נבילת עוף טהור, כרכה בחזרת ובלעה טמא, בסיב ובלעה טהור, ופסקה הרמב"ם בפרק ג' מהלכות שאר אבות הטומאות [הלכה ה], וכתב הכסף משנה [שם] ונראה דהיינו טעמא משום דכיון דחזרת מין מאכל הוא, מין במינו אינו חוצץ מה שאין כן בסיב, וכן כתב ר"ש [שם משנה יא], עכ"ל: 
סעיף ד 
יצא ידי חובתו. אף על פי שלעיל בסימן ס' [סעיף ד] וכן לקמן בסימן תקפ"ט [סעיף ח] פסק דמצות צריכות כונה, פסק בכאן דיצא ידי חובתו לפי שנמשך אחר הרמב"ם [חמץ ומצה ו, ג] שכן דעתו ז"ל. ומה שכתב הר"ן [ראש השנה ז, ב ד"ה ולפיכך] ליישב זה דבתקיעת שופר כיון דחזינן [שם סוף כח, ב] דרבי זירא אמר לשמעיה אכוין ותקע לי נקיטינן דצריך כונה, אבל בכפאוהו ואכל מצה כיון דלא חזינן בגמרא [שם כח, א] מאן דפליג עליה בהדיא לא דחינן ליה כו', אינו מחוור כלל, דכיון דרבא אומר [שם] זאת אומרת ופרכינן בגמרא פשיטא אף על גב דעבדינן צריכותא, מכל מקום מדחזינן דרבא משוה אותן וליכא מאן דפליג עליה בהא מנא ליה לפלוגיה מדעתיה, ומכל מקום אין ספק שדעת הרב ז"ל כך היתה שראה שבסוגיא פרק ראוהו בית דין [שם] לא הזכירו ברייתא דאכלן בלא מתכוין [פסחים קיד, ב], וכן בפרק ערבי פסחים [שם] לא מייתי ברייתות דפרק ראוהו בית דין, מעתה הוזקק לחלק בין מידי דאית ביה מעשה למידי דלית ביה מעשה, וכמו שכתבו (הטו') [התוספות] בפרק ערבי פסחים דף קט"ו [ע"א ד"ה מתקיף] דלגבי אכילה לא בעינן כונה כולי האי כמו בתפילה ותקיעה, וכמו שכתב המגיד משנה בפרק ב' מהלכות שופר [הלכה ד]: והטור שהזכיר בתחילה ברייתא דאכלן בלא מתכוין ואחר כך הביא מחלוקת הפוסקים אם מצות צריכות כונה או לא, כתב בספר ב"ח [ד"ה ומ"ש הרא"ש] שדעתו ז"ל דבמרור דרבנן נקיטינן דמצות אינן צריכות כונה, והרא"ש לא מיירי בסוף פרק (קמא) [שלישי] דראש השנה [סימן יא] אלא במצות דאורייתא, ולפיכך פסק דמצות צריכות כונה. ואף על פי שהרא"ש הזכיר בפסקיו בפרק ערבי פסחים [סימן כה]  ברייתא דאע"פ שטיבל בחזרת מצוה להביא לפניו חזרת, ודייק מכאן תלמודא [שם קיד, ב] דסבירא ליה מצות צריכות כונה דאם לא כן מאי מצוה, זה אינו מוכרח, דהא בסוגיא דסוף פרק לולב הגזול [סוכה מב, א] מוכח דבין לרבא ובין לאביי אליבא דרבי יוסי סבירא להו מצות אינן צריכות כונה, וכמו שכתבו התוספות שם [ד"ה אמר], ע"כ. ולי מהא לא אירייא דדילמא ברייתא לא שמיע להו, ותדע דהא על כרחך ברייתא דפרק ראוהו בית דין [ראש השנה כט, א] דרבי יוסי סבירא ליה דמצות צריכות כונה הויא תיובתייהו, ועיין בתוספות בפרק ראוהו בית דין [שם כח, א] ד"ה אמר רבא זאת אומרת כו', ומכל מקום נראה דלענין דינא לא שנא לן בין מצות דרבנן למצות דאורייתא דבכולהו בעינן כונה, דאי לא לא יצא, דכל דתקון רבנן כעין דאורייתא תקון. וכן בדין כפאוהו פרסיים לא נקטינן כפסק המחבר אלא דלא יצא ידי חובת מצה וצריך לחזור ולאכול כזית מצה וכן עיקר. ועיין במה שאכתוב לקמן סימן תפ"ט סעיף ד': 
סעיף ה 
חייב לאכול אחר שנתרפא כו'. כתב הטור וז"ל, כתב הרמב"ם [חמץ ומצה ו, ג] היה נכפה כו' לא יצא ואיני יודע אם הוא פוסק דמצות צריכות כונה כו'. ותימא איך נסתפק בכך, שהדבר ברור כשמש דאף למאן דאמר מצות אין צריכות כונה אינו ענין לדין זה שאכל מצה בשעה שלא היה חייב בה, ופשיטא דלכולי עלמא לא יצא. וכן מבואר בפרק ראוהו בית דין [שם] כפאו מאן אילמא כפאו שד והא תניא עתים חלים כו', ועוד הרי מבואר בדברי הרב ז"ל בפרק ב' מהלכות שופר [הלכה ד] דמצות צריכות כונה, אלא דקשה דין כפאוהו פרסיים [חמץ ומצה שם], כבר יישבוהו וצ"ע: 
סעיף ו 
שלא ישהה בין אכילה כו'. פירוש מתחלת אכילה עד סוף אכילה וכמו שאכתוב לקמן בסימן תרי"ב [סעיף ג] בסייעתא דשמיא, ודין זה ישנו בין בכזית של מצה בין בכזית של מרור בין בדין ד' כוסות וכמו שכתבתי בסימן תע"ב סעיף ט' [ד"ה ומ"ש וצריך], יע"ש: 
סעיף ז 
אין חיוב אכילת מצה אלא בלילה הראשון בלבד. אבל שאר ימות הפסח אי בעי אכיל מצה ואי בעי לא אכיל ואינו מחוייב אלא שלא לאכול חמץ, דומיא דסוכה דבלילה הראשון מיחייב למיכל בסוכה ושאר הלילות אי בעי אכיל פירות ומפטר מסוכה. וא"ת אם כן אמאי לא מברכינן כל שבעה על אכילת מצה אף על פי דרשות הויא דומיא דסוכה דמברכינן כל ימי החג לישב בסוכה, תירץ הרז"ה [בעל המאור פסחים כו, ב] דבמצה אדם מצי למפטר עצמו כל שבעה, אבל בסוכה אינו יכול לעמוד בלא שינה שלשה ימים דהוא חייב לישן בסוכה, ולפיכך מברכין על הסוכה כל שבעה, מה שאין כן במצה. ואף בזמן הזה מצה דאורייתא מרור דרבנן דקיימא לן כותיה דרבא דסוף פרק ערבי פסחים [קכ, א] דתניא כותיה, וכן פסקו הרי"ף [שם כז, ב] ושאר הפוסקים ז"ל, ונפקא מינה אם מסופק אם אכל כזית מצה או לא וכמו שכתבתי לעיל בסימן ס"ז, יע"ש: 


פרי חדש אורח חיים סימן תעו 
========================== 
סעיף א 
שלא יאכל האפיקומן על אכילה גסה. כן כתב הב"י [סימן תעז ד"ה כתב הרוקח] בשם הרוקח [סימן רפג] כדאמרינן בפרק ד' דנזיר [כג, א] אכל מצה לשם אכילה גסה ופושעים יכשלו בם [הושע יד, י], ע"כ. ואף על גב דהתם לא איתמר אלא בפסח, מכל  מקום כיון דכזית אפיקומן הוי זכר לפסח יש ליתן בו דין הפסח. וכבר כתבו התוספות בפרק ערבי פסחים דף ק' [ע"ב] ד"ה דילמא כו' והא דפסח נאכל על השבע היינו שמתאוה לאכול קצת. ובספר ב"ח סימן תע"ו [סוף ד"ה ומ"ש וי"א] כתב דאף באכילת אפיקומן אמרינן בסוף פרק ערבי פסחים [קכ, א] דאין לאוכלו לשם אכילה גסה, דאמרינן התם לא מבעיא בראשון דקאכיל לתיאבון אבל באחרונה דילמא אתי למיכליה אכילה גסה, ע"כ. וליתא, דהתם משום חיוב כזית מצה דאכתי לא נפיק ביה, ומכל מקום הדין דין אמת וכדכתיבנא: 
סעיף ב 
אפילו בשר עגל ועוף כו'. הטור הביא בשם אבי העזרי [ראבי"ה סימן תצח] ראיתי בני אדם שאוכלים בשר עוף צלי בלילי פסחים, ואין חילוק כדאיתא בירושלמי [פסחים פ"ד הלכה ד], ע"כ. ולכאורה יראה דאע"ג דבירושלמי דפרק מקום שנהגו [שם] אמרינן אפילו בשר עגל ועוף סברין מימר אפילו ביצה אפילו קולקס, אמר רבי יודן ובלבד מן השחיטה, מכל מקום הני בני אדם סמכו אירושלמי דפרק כיצד צולין [הלכה א] ופרק ב' דביצה [הלכה ז] דגרסינן התם מכניסין עגל מקולס בליל יום טוב הראשון של פסח אבל לא גדי מקולס וכל שכן בשר עוף. וליתא, דההיא דמקום שנהגו דוקא במקום שנהגו שלא לאכול צלי, אבל במקום שנהגו לאכול צלי אינו אסור אלא דוקא גדי מקולס, אבל עגל וכיוצא מותר לאוכלו אפילו מקולס וזהו הירושלמי דפרק כיצד צולין. וליכא לאתויי ראיה מש"ס דילן לאסור בשר עוף מהא דאמרינן בפרק מקום שנהגו [פסחים נג, א] אסור לאדם שיאמר בשר זה לפסח ודוקא בשר אבל חיטי לא, משמע דבכל מין בשר אסור דלא מפיק אלא חיטי וכמו שכתבתי לעיל בסימן תס"ט, ליתא, דלא דמי דשאני התם דמצינן למימר דמקדיש דבר זה לדמיה מה שאין כן הכא דהחששא הוא שנראה כאוכל קדשים בחוץ, ומעתה כל שאינו ראוי לקרבן פסח לא שייך חששא זו. ומכל מקום כיון דבירושלמי איתא בהדיא לאיסור הכי נקיטינן וכפסק המחבר ז"ל ודוק: עוד סיים הטור ודאי מבושל מנהג כשר הוא כו'. ונראה לי שכונתו היא דלא תימא ניגזור גדי שלם מבושל אטו צלי קמשמע לן דלא גזרינן ודלא כהב"י [ד"ה כתב], ושוב מצאתי בב"ח שפירש כדברי, אלא שהוסיף עוד דבמקום שנוהגים להחמיר לאסור בשר בסתם פשיטא דאסור כל דבר שטעון שחיטה אף במבושל, ע"כ. ולא ידעתי מי הביאו לזה שהדבר מבואר שאין שום איסור במבושל, ולא אסרו אלא צלי אפילו עוף משום דמחלף צלי בצלי, אבל מבושל בצלי לא מיחלף, ואף אם נהגו שלא לאכול מבושל הוא מנהג בורות, ובירושלמי עצמו בפרק כיצד צולין [הלכה א] הזכירו הברייתא דשלק מקצת או בישל מקצת אין זה גדי מקולס, ועיין במה שכתבתי בסימן תס"ח סעיף ג' [ד"ה מקום] זה נראה לי: מסתברא לי דצלי קדרה מקרי צלי לענין זה ואסור לאכלו, ואף על פי שהרמב"ם כתב בפ"ח מהלכות קרבן פסח [הלכה ח] דצלי קדרה חייב משום מבושל, שאני התם דרבייה קרא [שמות יב, ט] ובשל מבושל מכל מקום להחמיר עליו, אבל מכלל צלי לא נפיק, וכשאסרו לאכול צלי נכנס בכלל הגזרה צלי קדרה ולא נפיק מכללא דאיסורא. ומהך טעמא נראה לי לאסור גם כן צלאו ואחר כך בישלו, ואף לדעת הרא"ם [יראים השלם סימן רעד קלד, ב] שהביא הטור בסימן שיח [פב, ב] דסבירא ליה דבישול מבטל האפייה והצלייה, וכל שכן לשאר פוסקים דסבירא להו דאין בישול אחר צלייה, וכן יש לאסור בישלו ואחר כך צלאו, ולא מבעיא לדעת הרא"ם [שם] דצלי מפיק מכלל בישול, אלא אף לדעת שאר פוסקים דאין צלייה אחר בישול מודו הכא, דלא פלוג רבנן בין צלי לצלי וכל מין צלי אסרו, ולפיכך אסרו אפילו בשר עוף, ואף במקום שנהגו לאכול צלי יש לאסור בכל זה אם השה שלם שצלאו כולו כאחד מפני שנראה כאוכל קדשים בחוץ, זהו דעתי בזה: 


פרי חדש אורח חיים סימן תעז 
========================== 
סעיף א 
ויאכלנו בהסיבה. מדברי הרמב"ם [חמץ ומצה ז, ח] לא משמע כן שלא הזכיר הסיבה בכזית של אפיקומן, וכבר כתבתי לעיל בסימן תע"ב [סוף] סעיף ז' דהכי משמע בירושלמי [פסחים פ"י הלכה א] דגרסינן התם אותו כזית שאדם יוצא בו בפסח צריך לאוכלו מיסב, משמע דכזית של אפיקומן דכבר יצא לא ויש לסמוך על זה בדיעבד: ומה שכתב ולא יברך עליו. פירוש, לפי שכבר בירך על אכילת מצה, הא לאו הכי בעי לברוכי וכדלקמן בסימן תפ"ב: ומה שכתב ויהא זהיר לאכלו קודם חצות. דעת הרמב"ם בפרק ו' [שם הלכה א] שזמנו כל הלילה, וכן נראה מלישנא דגמרא [פסחים קכ, ב] דאמר רבא אכל מצה בזמן הזה אחר חצות לרבי אלעזר בן עזריה לא יצא ידי חובתו, משמע דלרבי אלעזר בן עזריה קאמר וליה לא סבירא ליה, דאם לא כן הוי ליה למימר בסתמא לא יצא, וכן דעת הרי"ף שהשמיט הך מימרא והמחבר נמשך אחר שאר הפוסקים ושבקיה לכלליה. ומכל מקום נראה שיפה כיון, דאף לדעת הרמב"ם צריך ליזהר לאוכלו קודם חצות, שהרי כן כתב הרב ז"ל בהלכות קרבן פסח סוף פרק ח' שאין הפסח נאכל אלא עד חצות כדי להרחיק מן העבירה: כתב הר"ן [שם כז, ב ד"ה גרסינן] שגם בהלל שבלילי פסחים החמירו בתוספות שלא לקרותו אחר חצות, אבל בתוספות דפרק ב' דמגילה [כא, א ד"ה לאתויי] כתבו דאין להחמיר בהלל שהרי מדרבנן הוא: 
סעיף ב 
אוכל אפיקומן בלא ברכת המוציא. ואף על גב דבעלמא חשיב סילוק שאני הכא דאתכא דרחמנא סמכינן, טור בשם הרבינו פרץ [הגהות סמ"ק סימן ריט אות ד], אבל אבי העזרי [ראבי"ה סימן תקכה עמוד 68] והרא"ש בתשובה [סוף] כלל י"ד חולקים: ומה שכתב ויסמוך על מצה שאכל בתוך הסעודה. אבל אם לא אכל בתוך הסעודה אלא מצה עשירה או לא אכל כלל צריך לחזור ולאכול כזית אפיקומן ולא נפיק בכזית של המוציא וכזית של אכילת מצה, דאי לא תימא הכי מאי שנא רישא ומאי שנא סיפא, ואף במקום שנהגו לעשות שימור משעת קצירה אמאי לא נפיק במצה שמורה שאכל מתחלה, דאין לומר דמיירי בדלית ליה אלא כזית דמינטר דאם כן היה לו לאוכלו מתחלה כדלקמן בסימן תפ"ב, אלא משמע כדאמרן ושלא כדברי בעל העיטור [עשרת הדברות הלכות מצה ומרור קלה, ד] שכתב שיוצא בכזית שאכל בראשונה ועיין לעיל סימן תנ"ג סעיף ד': ומה שכתב ויחזור ויברך על הכוס כו'. ולדידן דקיימא לן דברכת המזון אינה טעונה כוס כלדעיל בריש סימן קפ"ב לא יברך על הכוס וכמו שכתב בב"י [ד"ה ומ"ש רבינו בשם] בשם הרשב"א [שו"ת ח"א סימן רלז] והראב"ד [תמים דעים סימן לב] ואף למאן דאמר דלכתחילה טעונה כוס היכא דלא אפשר שאני. ולפי זה יש לדקדק על המחבר שחילק בין נזכר קודם שבירך בורא פרי הגפן ללא נזכר עד אחר שבירך בורא פרי הגפן דמה טעם יש בזה, דכי היכי דבנזכר קודם שבירך בורא פרי הגפן יאכל אפיקומן מטעם שכתב הב"י [שם] דאע"פ שנמצא שאוכל שתי סעודות אין לחוש כדי לקיים מצות אכילת מצה, הכא נמי בנזכר אחר שבירך בורא פרי הגפן אין לחוש ויאכל הסעודה השנית בלא כוס. ואפשר דחייש לסברת האומרים דברכת המזון טעונה כוס, וזהו שסיים ההגה ויחזור ויברך על הכוס. ומיהו לדידן דלא נהגינן בכל ימות השנה לברך ברכת המזון בכוס אף על פי שיש לנו יין, יראה דבכל גוונא אוכל אפיקומן אף על פי שאין לו מצה שמורה, דכיון דליכא שום פסידא לא  בעי כוס דנראה כמוסיף על הכוסות, וכל שכן אם יש לו מצה שמורה משעת קצירה ואכל כזית ממנה בתחילה, אף על פי כן אם שכח ולא אכל אפיקומן כשיזכור יטול ידיו ויברך המוציא וברכת המזון, וזה דעת הרשב"א והראב"ד שלא חילקו בדבר, ומיהו ודאי אם אין לו מצה שמורה לאפיקומן ובלא מתכוין יודע שקודם שבירך ברכת המזון אחר הפירות אכל כזית ממצה סגי בהכי לכולי עלמא שהרי טעם מצה בפיו, ואף למאן דאמר [פסחים קיד, ב] מצות צריכות כונה שאני הכא דלא הוי אלא זכר בעלמא: ומה שכתב ואין לחוש במה שמוסיף על הכוסות. דכיון שהשלישי היה בטעות חזר כוס שהוא מברך עתה עליו להיות שלישי, ואם נזכר אחר שבירך על ההלל אף על פי שעשאן שלא כסדרן שהקדים כוס של הלל  שהוא ראוי להיות אחרון קודם לכוס ברכת המזון שהוא שלישי, אין סדר ברכות מעכב, הרא"ש בתשובה כלל כ"ד [סימן ג] הביאה הב"י [ד"ה ומ"ש רבינו וא"א], ומה שכתב דאין סדר ברכות מעכב הכי איתא בסוף פרק קמא דברכות [יב, א]: 


פרי חדש אורח חיים סימן תעח 
========================== 
סעיף א 
ולא יאכלנו בשני מקומות. לאו דוקא אלא הוא הדין לשתי חבורות שאלו הופכין את פניהם אילך ואוכלין ואלו הופכין את פניהם אילך ואוכלין, שאינו יכול לאכול אפיקומן בשניהם דומיא דפסח. והטעם שאינו אוכל שום דבר אחריו, פירשו הראשונים ז"ל כדי שיהא טעם הפסח והמצה בפיו ויהא לו היכר שלא יחזור ויאכל ונמצא פסח או מצה נאכלים באמצע סעודה. ואף על גב דטעמא דפסח שנאכל על השבע הוא משום  שבירת העצם וזה לא שייך במצה, מכל מקום מצוה מדברי סופרים היא זכר לפסח. אבל בתוספות [פסחים קכ, א ד"ה מפטירין] כתבו דמאן דאמר אין מפטירין לא סבירא ליה הך טעמא אלא סבר דבעינן שיהא טעם מצה ופסח בפיו: 
סעיף ב 
[מי שישן וכו']. לשון המחבר הוא לשון הרמב"ם בסוף פרק ח' [מהלכות חמץ ומצה] ומפרש דרבי יוסי [שם קכ, ב] אסיפא קאי, ואפשר דסבירא ליה דר' יוסי פרושי קמפרש ואף על גב דקתני לה בלשון רבי יוסי אומר, והוסיף רבי יוסי דין מתנמנם  שלא הוזכר בדברי תנא קמא ולפיכך העתיק דברי תנא קמא ודברי ר' יוסי. ומכל מקום יש לדקדק מהיכן הוציא דין מי שישן בתוך הסעודה והקיץ, ועוד שהרי נלמד ממה שכתב אחר כך, ונראה לי שכתבו ליישב מאי דקשה לשיטה זו מעובדא דמייתי בש"ס [שם] דאביי הוה יתיב קמיה דרבה חזא דקא נמנם, אמר ליה מינם קא נאים מר, אמר ליה מנומי קא מנמנם ותנן נתנמנמו יאכלו נרדמו לא יאכלו, ולפי דבריו אף אם היה ישן מותר לו לאכול שהרי אביי הוה התם, אלא דסבירא ליה להרב ז"ל כמו שכתב הר"ן [שם כז, א ד"ה וכתב] שאביי לא היה מבעלי הסעודה אלא שהיה יושב לפני רבו לכבודו עד שהיה גומר סעודתו, ולפיכך העתיק דין היחיד ללמדנו שזה המעשה כך היה שרבה היה אוכל יחידי ולפיכך אם היה ישן לא היה רשאי עוד לאכול: ומה שכתב לאחר שהתחילו לאכול האפיקומן כו'. ולפי זה בתוך הסעודה דנקט המחבר ר"ל בתוך אכילת אפיקומן, והקרוב אצלי שהמחבר נמשך אחר דברי הרמב"ם [שם], והרב ז"ל מיירי באכילת פסח דהשתא אתי שפיר לישנא דבתוך הסעודה, וכן נראה ממה שכתב בסוף פרק ח' מהלכות קרבן פסח, יע"ש. וא"ת מאי אירייא דישן והסיח דעתו הא אפילו בלא ישן לא מצי למיכל מידי בתר אפיקומן, והטור כתב שלא יאכל עוד אפיקומן אפילו באותו מקום דחשיב כמקום אחר, והרב אזיל לטעמיה דסבירא ליה דאף במצה לא יעקרו מחבורה לחבורה, אבל אין כן דעת התוספות [שם קיט, ב ד"ה אמר] וכן נראה מדברי הרמב"ם ז"ל [שם]. וי"ל דאם לא ישן עדיין לא סילק עצמו מלאכול ואף אם אכל אפיקומן מצי למיכל כל דבעי כל שחוזר ואוכל כזית אפיקומן אח"כ, אבל כל שישן הרי סילק עצמו מלאכול ואף אי בעי למיכל מידי ולאכול אפיקומן אחריו אינו רשאי, וכן כתב המגיד משנה [חמץ ומצה שם]. ולפי זה יראה שאם רוצה לאכול אפיקומן עוד אחר שהקיץ משנתו רשאי, ומיהו דברי הרמב"ם שכתב [שם] מי שישן בתוך הסעודה והקיץ אינו חוזר ואוכל, משמע שאינו רשאי עוד לאכול ואפילו אפיקומן וכדעת הטור, ומכל מקום מסתברא שאם עדיין לא אכל כזית של אפיקומן שיאכל עד כזית, ועיין במה שכתבתי סימן תפ"ד [ד"ה ומ"ש ואי] בסייעתא דשמיא: 


פרי חדש אורח חיים סימן תעט 
========================== 
סעיף א 
אחר כך מוזגין כוס שלישי. כתבו האחרונים [שו"ת מהרש"ל סימן פח] דצריך שטיפה והדחה ופשוט הוא: ומה שכתב ושותהו בהסיבה. ואם שתאו בלא הסיבה כבר כתבתי בסימן (תע"א) [תע"ב] סעיף ז' שחוזר ושותה בהסיבה: ומה שכתב ולא ישתה יין. אבל מים מותר לכולי עלמא וכדלקמן בריש סימן תפ"א: ומה שכתב והכל מחשב שתייה אחת כו'. אף על גב דלענין יציאת ידי חובה לא מחשב שתייה אחת אם הפסיק וכמו שכתוב בסימן תע"ב סעיף ט' [בהגה]: ומה שכתב מצוה לחזר אחר זימון. כתב הרא"ש [פסחים פ"י סימן לב] ולא נהגו כן, ואי משום הודו לומר בשלשה, סגי באשתו ובניו שהגיעו לחינוך, ע"כ. ונראה דאף דליכא שלשה שפיר דמי לקרותו, כדאמרן בסוף פרק קמא דחולין [כו, ב] סדר הבדלות הוא מונה, והכא נמי מצי לאומרו בתורת מזמור: כתב בספר ב"ח [ד"ה ומ"ש ומצוה] שמה שנהגו לילך באמצע סעודתו לבית אחר לצרף לזימון ואחר כך לחזור סעודתו אינו נכון ממה נפשך, אם יאכל שם עביד איסורא דמצה אינה נאכלת בשתי חבורות, ואם לא יאכל אלא ישתה, לכתחלה היה נזהר מהר"ם [מרוטנברג, מובא בתשב"ץ הקטן סימן שז] שלא לצרף בשתייה כו', יע"ש. וליתא, דדוקא אפיקומן לא מצי למיכל בשתי מקומות לפי שהוא זכר לפסח, אבל מצה שבאמצע סעודה אמאי לא. וגם לשונו אינו מדוקדק במה שכתב דמצה אינה נאכלת, דהא ודאי המצה נאכלת בשתי מקומות אלא שאין האוכל אוכל בשני מקומות, ושוב ראיתי להרב כהן צדק [שו"ת הגאונים שערי תשובה סימן רפז] וב"י סימן תפ"ד [ד"ה ומ"ש רבינו ואם אינן] דסבירא להו שאסור לאכול שתי סעודות בליל פסח, ואפילו אם יניח מלאכול מצת אפיקומן עד סוף סעודה שנייה אסור, ואינו מחוור וכמו שכתבתי שם [ד"ה ומ"ש ואי] בסייעתא דשמיא: גם מה שכתב [הב"ח שם] בשם מהר"ל מפרא"ג [גבורות ה' פרק סג] שמאחר שנצטרף לזימון אף על פי שלא שתה כוס של ברכת  המזון, סוף סוף כבר הפסיק סעודתו בברכת המזון וצריך נטילת ידים והמוציא וברכת המזון, וא"כ הסעודה הראשונה יש לה שתי כוסות לפני המזון וסעודה שנייה יש לה שתי כוסות לאחר המזון ודבר זה לא תקנו חכמים, ע"כ. אינו נוח לי, דד' כוסות תקינו רבנן והא איכא, איברא שהמנהג הוא מנהג בורות ואין לו על מה לסמוך: 


פרי חדש אורח חיים סימן תפ 
========================= 
סעיף א 
ואז יאמר יהללוך. משנה בפרק ערבי פסחים [קיז, ב] רביעי גומר עליו את ההלל ואומר עליו ברכת השיר, ובגמרא [שם קיח, א] מאי ברכת השיר רב יהודה אמר יהללוך ורבי יוחנן אמר נשמת כל חי, פירוש אף נשמת כל חי וכמו שכתב המחבר: ומה שכתב ויכול לגמור הלל כו'. גרסינן בתוספתא [פסחים פ"י הלכה ה] בני העיר שאין להם מי שיקרא את ההלל הולך לבית הכנסת וקורין פרק ראשון והולכין ואוכלין ושותין וחוזרין ובאין וגומרין את כולו, ואם אי אפשר להם כן גומרין את כולו, מהכא שמעינן שיכול לגמור הלל בכל מקום שירצה. ומיהו יש לדחות דשאני התם דלא אפשר, אבל בפרק כיצד צולין [שם פה, ב - פו, א] מוכח דאף היכא דאפשר שפיר דמי. וכן מותר לשתות הכוס רביעי במקום שיגמור ההלל וכן עיקר, אף על פי שהראב"ד [חמץ ומצה  ח, י] חולק בדבר ודוק: 


פרי חדש אורח חיים סימן תפא 
========================== 
סעיף א 
וכל המשקין דינן כיין. כן כתב בב"י [ד"ה כתב א"א] ולי נראה להתיר משקין שאינן משכרין, שהרי כתב הר"ן [פסחים כז, א ד"ה ומאן דדחי] דלא הוי טעמא משום מצה שהרי כבר שתי אחריה שתי כוסות, ועוד אמרו [שם קיט, ב] כגון תמרים ומיני מיכלא אבל מיני משתייא לא, אלא טעם הדבר כדי שלא יהא מוסיף על ד' כוסות ונראה כמי שמתחיל בסדר אחר. ולפי טעם זה כל משקה דלא הוי חמר מדינה מותר לשתותו אחר ד' כוסות, ולאידך טעמא [הובא בטור סוף הסימן] דהוי לפי שחייב אדם לעסוק כל הלילה בהלכות פסח עד שתחטפנו שינה ואם ישתה ישתכר, מעתה כל משקה שאינו משכר מותר לשתותו, ולפיכך הדבר ברור להתיר לשתות הקאוי וכיוצא: 
סעיף ב 
כי ליל שמורים הוא מן המזיקין. הכי איתא בפרק ערבי פסחים דף ק"ט [ע"ב]: 


פרי חדש אורח חיים סימן תפב 
========================== 
סעיף א 
מי שאין לו מצה משומרת אלא כזית כו'. הא ודאי לא מצי למכרך הך כזית דמינטרא בין להלל בין לרבנן, דהא מצה בזמן הזה דאורייתא ומרור דרבנן, ואתי דרבנן ומבטל דאורייתא. והרמב"ם כתב בסוף פרק ח' [מחמץ ומצה הלכה יג] מי שאין לו מצה משומרת אלא כזית, כשגומר סעודתו ממצה שאינה משומרת מברך על אכילת מצה ואוכל אותו כזית ואינו טועם אחריו כלום, ע"כ. והמחבר העתיק דבריו אלא שהוסיף מברך על אכילת מרור ואוכל והשמיט כריכת הלל. ולי נראה שכיון שהרב ז"ל סתם, סמך שמסתמא ודאי יברך על אכילת מרור ויעשה כריכה מכזית דלא מינטר, וכן דעת הרי"ף [פסחים כז, א] וכמו שכתב הר"ן [שם ד"ה והיכא] לחד שינוייא דכיון דכריכה אינו אלא משום זכר למקדש בעלמא מסתייה דעביד לה אפילו ממצה דלא מינטרא, ואידך שינוייא ליתיה וזה עיקר בדעת הרי"ף. גם מה שכתב [הר"ן שם] עוד דלדעת הרז"ה [המאור שם כה, א] אינו כורך כלל אינו מוכרח, דהרז"ה לא מיירי אלא בכריכה דכזית דמינטר, וזה ודאי לא מצי למכרך מטעמא דכתיבנא לעיל, ואפשר דמודה דעביד כריכה ממצה דלא מינטרא: ולענין דינא כיון דלדעת הרי"ף משמע ודאי דבעי למעבד כריכה ממצה דלא מינטרא, וכן נראה מדברי הרמב"ם [חמץ ומצה ח, יג], ולא אשכחינן מאן דפליג עלייהו בהדיא, כן ראוי לנהוג: ובמאי דכתב הרמב"ם [שם] דכזית מצה משומרת יאכלנו לבסוף, מסתייעא סברתו מההיא ברייתא דמייתי הש"ס בסוף פרק ערבי פסחים [קיט, ב] הסופגנין והדובשנין והאיסקריטין אדם ממלא כריסו מהן ובלבד שיאכל כזית מצה באחרונה, ואיתיה בתוספתא בפרק ב' [שם הלכה יג], ובסוף פרק כל שעה [שם מ, א] מייתי מימרת רב הונא בציקות של גויים אדם ממלא כריסו מהן ובלבד שיאכל כזית מצה באחרונה, משמע דבאחרונה אין בראשונה לא: אבל הרא"ש [שם פ"י סימן לה] כתב שהברייתא דדובשנין איירי בזמן הבית, הילכך צריך שיאכל כזית שימור באחרונה לקיים על מצות ומרורים יאכלוהו, אבל בזמן הזה שאין לנו חובת מצה אלא מבערב תאכלו מצות [שמות יב, יח] אין לאחר ברכת המצה, מוטב שיאכלנו בתחילה לתיאבון, ע"כ. ובאמת יש לתמוה עליו איך נדחק בזה והא ודאי במימרא דרב הונא לא מצינן למימר נמי דמיירי בזמן הבית ואף על פי כן קאמר ובלבד שיאכל כזית מצה באחרונה, ועוד דגרסינן בסוף פרק ערבי פסחים [קיט, ב] אמר רב יהודה אמר שמואל אין מפטירין אחר מצה אפיקומן, נימא מסייע ליה הסופגנין כו' אדם ממלא כרסו מהן ובלבד שיאכל כזית מצה באחרונה באחרונה אין בראשונה לא, ודחינן לא מיבעיא קאמר כו', ואם איתא אמאי לא דחי דהתם בזמן הבית, אבל בזמן הזה עדיף טפי בראשונה משום שיאכל לתיאבון, ולעולם דמפטירין אחר מצה אפיקומן. תו קשה על הרא"ש אמאי לא דחי ברייתא דהסופגנין כדדחינן בגמרא דלא מיבעיא בראשונה אלא אף באחרונה יוצא בכזית. ותו קשה דלדידן דקיימא לן [סימן תעח סעיף א] דאין מפטירין אחר מצה אפיקומן, ודאי דהך ברייתא מפרשינן לה לסיועי לן כדמפרש בגמרא באחרונה אין בראשונה לא לפי שאין אדם רשאי לאכול כלום אחר מצת חובה, וכן דעת ה"ר יונה [הובא בטור] שיאכל כזית דמינטר באחרונה. וכן דעת בעל העיטור [הלכות מצה ומרור קלה, ד] אלא שכתב דיברך על אכילת מצה על מצה דלא מינטר ויאכל דמינטר בסוף בלא ברכה, ותימה איך יברך על אכילת מצה במצה דלא מינטר והרי לא נפיק בה ידי חובה והויא ברכה לבטלה, ובספר ב"ח [ד"ה ומ"ש וב"ה] תירץ דסבירא ליה לבעל העיטור דדרשת דושמרתם את המצות דלא הויא אלא אסמכתא בעלמא, ע"כ. ואין זה מחוור, דהא ודאי הוי עיקר דרשה כדמוכח בפרק כל שעה [שם] דף מ' [ע"א], יע"ש. ותנן נמי התם [לה, א] חלות תודה ורקיקי נזיר עשאן לעצמו אינו יוצא בהם, ובגמרא [שם לח, ב] דאמר קרא ושמרתם את המצות מצה משתמרת לשם מצה כו', מוכח בהדיא דהוי עיקר דרשה. וצריך לדחוק ולומר דלא מינטר דקאמר היינו דלא מינטר משעת קצירה אבל מינטר משעת לישה, וסבירא ליה דיוצא במצה שמורה משעת לישה וכמו שכתב הטור משמו בסימן תע"ז, ומיהו במינטר משעת קצירה איכא מצוה מן המובחר טפי, ולפיכך יאכל דמינטר בסוף בלא ברכה. ואיך שיהיה הדין דין אמת למאן דאמר דיוצא בשמור משעת לישה, אבל לפי מה שהעליתי לעיל בסימן תנ"ג דין ד' [ד"ה הכלל] דאינו יוצא ידי חובה אלא במצה שמורה משעת קצירה, לא יברך על אכילת מצה אלא לבסוף כשיאכל כזית דמינטר: וגם התוספות דלא כהרא"ש, שכתבו [התוספות] בריש פרק ערבי פסחים [צט, ב ד"ה סמוך] וא"ת והא אמרינן בכל שעה בציקות של גויים ממלא אדם כריסו מהם ובלבד שיאכל כזית מצה באחרונה, והכא אסר לאכול אפילו מבעוד יום, וי"ל דבאותה סעודה אדם נזהר ואינו אוכל כל שובעו כדי שיאכל מצה לתיאבון, אבל מבעוד יום אין אדם נזהר ואוכל כל שובעו, וסבר שעד הלילה יתאוה ואדרבה יהיה שבע יותר כי יתברך המאכל במעיו, ע"כ. והכי נקטינן וכפסק המחבר ז"ל ודלא כהרא"ש: מי שאירע לו שום אונס ולא עשה הסדר בליל פסח אין לו תשלומין ביום שהרי מצה אינה נאכלת אלא בלילה וזה ברור: 


פרי חדש אורח חיים סימן תפג 
========================== 
סעיף א 
[שמברך המוציא וכו']. הסדר שכתב המחבר ז"ל הוא על פי דעת הרי"ף [פסחים כז, א] והרמב"ם [חמץ ומצה ח, יב] והרא"ש [פסחים פ"י סימן לו]. וטעמם, דהמוציא קדים לקידוש, לפי שהוא במקום היין, וכי היכי דביין מברך עליו תחלה מפני שהיין גורם לקידוש שתאמר, ועוד שברכת היין תדירא וברכת היום אינו תדיר [פסחים קיד, א]. הנך תרי טעמי איתנהו כשמקדש על הפת ולפיכך קדים לקידוש, משא"כ ברכת אכילת מצה דאדרבה קידוש קדים משום דהוי תדיר, ותדיר ושאינו תדיר תדיר קודם. והדר מטביל בשאר ירקי, ואף על גב דהעיקר היכר לתינוקות הוא מקמי המוציא, מכל מקום היכא  דלא אפשר שאני, והשתא נמי איכא היכר פורתא דמטבלין בירקות מקמי עיקר סעודה, וכל שכן לשיטת הר"ן [פסחים כד, ב ד"ה הביאו] (והרמב"ם) [והרמב"ן] [ספר הזכות] שכתבתי לעיל בסימן תע"ה (ס"ה) [סעיף ב] דהיכא דלית ליה שאר ירקי בטיבול ראשון יוצא ידי חובה, ושני אינו אלא היכרא לתינוקות, לדידהו הכא נמי כיון דמטבילין ב' פעמים איכא היכר לתינוקות. וכן סבירא ליה דיאמר כל ההגדה עד גאל ישראל, וכן לבסוף יאמר ברכת השיר, ולאפוקי מסברת הרא"ה [מובא באורחות חיים סדר ליל פסח סימן ז] שהביא הב"י בסוף סימן זה שמי שעושה סדרו על הפת שאינו מברך לא גאלנו ולא יהללוך כי שתיהם ברכות של כוס, אבל הרי"ף סבירא ליה דכי היכי דאמרינן בגמרא [פסחים קיז, ב] אמתניתין דמזגו לו כוס שלישי מברך על מזונו, שמע מינה ברכת המזון טעונה כוס, ואמרינן ד' כסי תקינו רבנן דרך חירות כל חד וחד ניעבד ביה מצוה, הכא נמי איכא למימר על ברכת גאלנו ויהללוך דלא בעו כוס, אלא דתקון רבנן דכל חד וחד נעביד ביה מצוה. אי נמי אפשר שגם לדעת הרי"ף לא בעי לברוכי יהללוך, ומכל מקום מברך ברכת אשר גאלנו דתקנוה רבנן במקום שעשה נסים ולפיכך לא בעיא כוס, וראשון נראה יותר: ויש שיטות אחרות בסדר הפת, שהר"י גיאת [מובא בטור] כתב שאינו מברך בשעת קידוש אלא המוציא ואחר גמר ההגדה מברך על אכילת מצה. וליתא שהרי פרכינן בגמרא [פסחים קיד, ב] היכא דלית ליה אלא (כסא) [חסא] והוה בעי למימר דמעיקרא מברך אמרור בורא פרי האדמה ולבסוף מברך על אכילת מרור, וקשה לן לאחר שמילא כריסו הימנו חוזר ומברך עליה. אלא שאפשר שדעתו דכיון דבהמוציא לא בעי כזית ואכתי לא נפיק מידי חיוב אכילת מצה מצי לברוכי אח"כ על אכילת מצה, ואינו מחוור, שהרי במרור נמי הוי הכי, דמרור קמא דהוי להיכרא סגי בבציר מכזית, ואעפ"כ פרכינן לאחר שמילא כריסו וכמו שכתוב לעיל בסימן תע"ג סעיף ו'. גם סברת בעל העיטור [הלכות מצה ומרור קלו, א] שמיד בקידוש אחר שבירך המוציא יברך על אכילת מצה, אינה נכונה מטעמא דתדיר. וסברת הטור שכתב שמוטב לטעום קודם הקדוש לקיים המצוה כסדרה ממה שישנה כל הסדר, דברי תימה הם, שאיך יעשה איסור לטעום קודם קידוש בשביל לעשות המצוה כסדרה, אין שום טעם לזה, והשיטה המחוורת היא שיטת המחבר ז"ל: ומה שכתב ולי נראה דלענין ד' כוסות כו'. בתשובות מהר"ש הלוי חלק יו"ד סימן י"ב כתב בשם הרב חיים שבתאי דלענין ד' כוסות לא יצא ידי חובה במי צימוקים, משום דחכמים תקנו ד' כוסות לשמחה וזה אינו משמח. וליתא, דהא אמרינן בפרק ערבי פסחים [קח, ב] שתאן חי יצא, וכמו שכתוב לעיל בסימן תע"ב סעיף ט' אף על פי שאינו משמח, ואף לכתחילה מצי לשתותו דכיון דלית ליה  אלא זה כדיעבד דמי: 


פרי חדש אורח חיים סימן תפד 
========================== 
סעיף א 
ומברך ברכת המזון כו'. והכלבו [סימן נ, יד ע"א] כתב שאם רצה מקדש ועושה הסדר בביתו, ואחר הכריכה קודם שיאכל סעודתו ילך ויעשה כן בבתים שירצה. אבל הר"ד אבודרהם [עמוד רלו] כתב, אין לו להתחיל בביתו ולומר עד גאל ישראל ולברך המוציא ועל אכילת מצה ואחר כך הולך לשאר בתי, לפי שלא התירו לעקור ממקומו ללכת למקום אחר אפילו הניח שם זקן או חולה, אלא לדבר מצוה עוברת, כגון לקראת חתן או כלה, עכ"ל הב"י [ד"ה ומ"ש רבינו ואם ירצה]. ובסימן קע"ח הביא [ב"י ד"ה וכתב הכלבו] בשם הכלבו עצמו שלא התירו לעקור אלא לדבר מצוה עוברת, ומשמע דלא פליג דידיה אדידיה, דכיון דניחא ליה לילך מקמי שיאכל סעודתו הוה ליה כמצוה עוברת. ומכל מקום הב"י בסימן הנזכר השיג דברייתא דעקרו רגליהם לילך לבית הכנסת או לבית המדרש הויא תיובתיה, דפשטא דמילתא לא משמע דהויא מצוה עוברת, וכן נראה: וכתב הטור בשם בעל העיטור [ח"ב הלכות מצה ומרור קלו ע"ב], דמסתברא דלא מצי מברך בורא פרי האדמה אשאר ירקי כיון שאינו טועם עמהם שלא אמרו [ראש השנה כט, א] אלא בברכת הלחם של מצוה, ולפיכך אינו מטבל בשאר ירקי אלא בחזרת ומברך בורא פרי האדמה ולאכול מרור בחזרת ואכלי אינהו וכי מטו למרור אכלי בלא ברכה. ולא נהירא לאדוני אבי הרא"ש ז"ל, דכיון דתקנת חכמים היא משום היכרא לתינוקות, הוי כברכת (מצה) [מצוה] ויכול להוציאן אף על פי שאינו טועם. ובאמת שכן נראה לדברי הרי"ף  [פסחים כז, ב] והרא"ש [שם פ"י סימן לו], וכמו שכתוב בב"י [ד"ה ומ"ש ולא]. ובספר ב"ח [ד"ה ומ"ש ולא] תמה מהא דמייתי בפרק ערבי פסחים [שם קיד, ב] דר' יוסי סבירא ליה דמצות צריכות כונה, מהא דתניא ר' יוסי אומר אף על פי שטיבל בחזרת מצוה להביא לפניו חזרת כו', ודחינן ממאי דילמא קסבר ר' יוסי מצוות אין צריכות כונה, והאי דבעינן תרי טיבולי כי היכי דתהוי היכרא לתינוקות, ופרכינן לזה דאם כן מאי מצוה, אלמא דלא חשבינן ליה למצוה משום תקנת חכמים דאם כן איך מוציא לאחרים, ונדחק הרבה בזה, יע"ש. ולי לא קשיא, דלעולם במידי דהוי תקנת חכמים ודאי מצי מפיק, ומאי דדייק תלמודא הוא דאי הוי טעמא דמצוה להביא לפניו חזרת משום היכרא לא שייך שפיר לישנא דמצוה, דמביאין היה לו לומר, אבל מצוה משמע דמצוה מן התורה קאמר, וכמו שכתב רשב"ם [שם ד"ה אי הכי], יע"ש ודוק: ומה שכתב [השו"ע] ואי לא ידעי יקרא מלה במלה. ואין כאן מוציא שם שמים לבטלה. ומדברי רב כהן צדק [שערי תשובה סימן רפז] וב"י בסימן זה [ד"ה ומ"ש רבינו ואם אינן] שאסור לאכול ב' סעודות בליל פסח, ואפילו אם יניח מלאכול אפיקומן עד סוף סעודה שנייה, ע"כ. ותמהני דזה מנין להם. ולפי מה שכתבתי בסוף סימן תע"ח משמע דאף אם אכל סעודה עם אפיקומן לבסוף שיכול לחזור ולאכול, ובלבד שיחזור ויאכל אפיקומן. וכן כתב בספר כנסת הגדולה [הגב"י] בשם רדב"ז [ח"א סימן תפ] בשם בעל הדברות [העיטור הלכות מצה ומרור קלו, ב], דמותר לאדם לאכול כזית אפיקומן ולברך ברכת המזון ולחזור ולאכול, ובלבד שיחזור ויאכל אפיקומן, ע"כ. ואילו הוו מיירי בכהאי גוונא החרשתי משום דאפיקומן הוי זכר לפסח, ומחזי כאוכל ב' פסחים, ואין נמנין על ב' פסחים כדאיתא בפרק האשה [שם פח, ב], אבל כשבסעודה ראשונה אינו אוכל אפיקומן, נראה לי בפשיטות להתיר לאכול ב' סעודות. ועיין במה שכתבתי בסימן תע"ט בשם הב"ח [שם ד"ה ומ"ש ומצוה]: ודע שדעת הטור דאף ברכת המזון יכול להוציא חבירו, מדגרסינן בפרק ערבי פסחים [שם קיז, ב] מזגו לו כוס ג' מברך על מזונו, שמע מינה ברכת המזון טעונה כוס, ודחינן לה ד' כסי תקינו רבנן דרך חירות כל חד וחד נעביד ביה מצוה, וכיון שתקנו כוס אחת על ברכת המזון הוה ליה ברכת המזון ברכת חיוב דומיא דאכילת מצה. וכן נראה לי מדגרסינן התם [קח, ב] שתאן בבת אחת ידי יין יצא ידי ד' כוסות לא יצא. ופירש רשב"ם [שם ד"ה בבת אחת] ושאר המפרשים, בבת אחת, שלא על סדר משנתינו אלא שתאן רצופים, ע"כ. ודלא כהב"י [ד"ה ואיכא] שכתב שאע"פ שכל כוס תקנו על דבר מיוחד ואחד מהכוסות תקנו על ברכת המזון, מכל מקום אם שתאן שלא על הסדר שתקנו חכמים ודאי יצא, וליתא, אלא עיקר כדברי הטור וכדכתיבנא. ונתבאר דין זה לעיל בסימן תע"ב [סעיף ח] ועיין בסוף סימן קפ"ו במה שכתב הטור בשם ר"י [הובא בסמ"ק סימן קט עמוד פה], ובמה שכתב הב"י [שם ד"ה וראיתי] בשם הרא"ש [ברכות פ"ז סימן כא] ובמה שכתבתי שם יע"ש: 


פרי חדש אורח חיים סימן תפה 
========================== 
סעיף א 
לוקה ואוכל מצה בליל פסח. ואי קשיא מאי שנא רישא ומאי שנא סיפא וכי היכי דברישא חיילא שבועה דמגו דחיילא אמצה דכל ימות השנה חיילא נמי אמצה דליל פסח, ואף בסיפא נמי מגו דחיילא אטפי מכזית ליחול אכזית קמא דחיוב, לאו מילתא היא, דכיון דאי אפשר לכזית בתרא בלא כזית קמא, ואכזית קמא מושבע ועומד מהר סיני הוא, אין כאן שבועה דאין שבועה חלה על שבועה, וכשהוציא שבועה מפיו שלא לאכול מצה בליל פסח לוקה בין אכל בין לא אכל. ומיהו דוקא בשב ואל תעשה חיילא, אבל מי שנשבע לאכול נבילות ושחוטות אף על גב דהוי כולל לא חייל, שאין אומרים לו לאדם עמוד וחטוא כדי לקיים שבועתך, כן כתב הר"ן בשבועות דף כ"ד [ט, ב ד"ה והא] וכן כתב הטור: אם נשבע שלא לשתות ד' כוסות או שלא לאכול מרור בליל פסח, כיון דהוי מידי דרבנן חיילא שבועה וכמו שכתוב ביו"ד סימן רל"ט סעיף ו': 


פרי חדש אורח חיים סימן תפו 
========================== 
סעיף א 
שיעור כזית יש אומרים דהוי כחצי ביצה. צריך אני להאריך ולבאר שאין סברא זו מוסכמת ומכוונת להלכה: דע שהרמב"ם בפרק ח' מהלכות שבת [הלכה ה] כתב דגרוגרת אחד משלש בביצה, והוציאו מסוגיא דסוף פרק חלון [ערובין פ, ב] דקאמר התם דשיעור שתי סעודות הויין י"ח גרוגרות וכמבואר בדבריו בפרק א' מהלכות עירובין [הלכה ט], וקים ליה [להרמב"ם שם] כותיה דרבי יוחנן בן ברוקה בפרק כיצד משתתפין [עירובין פב, ב] דשיעור ב' סעודות הם ו' בצים נמצא שהביצה היא ג' גרוגרות, והגרוגרת הויא יותר מכזית כדמוכח בהדיא בריש פרק המצניע [שבת צא, א], נמצא שהביצה היא יותר מג' זיתים. ולפי זה הכותבת היא ג' זיתים, שהרי היא פחות (כמעט) [במעט] מכביצה וכמו שכתב הרמב"ם בהלכות שביתת עשור [ב, א] והר"ן בפירוש ההלכות [יומא ג, א סד"ה מתני' בפירקין וד"ה ונמצינו]. והא דאמרינן בכריתות בפרק אמרו לו [יד, א] כותבת אית ביה שני זיתים, לא קשיא דבכלל שלש הוו שתים: והשתא קשה קושיא גדולה לשיטה זו, דבפרק בתרא דיומא [פ, א] אסיקנא דאין בית הבליעה מחזיק יותר מביצת תרנגולת, אבל כדי ביצה מחזיק דהיינו יותר מג' זיתים. ונראה לי דההיא דכריתות הלשון אינו מדוקדק, והכי איתא התם, יש אוכל אכילה אחת וחייבין עליה ד' חטאות ואשם, ופרכינן דניתני חמש חטאות ונוקמא כגון דאכל זית פיגול, ומשני דבזית אחד מיירי, בשני זיתים לא קמיירי, ופרכינן ולא, והקתני יום הכיפורים וביום הכיפורים כותבת הוא דמחייב וכותבת אית ביה שני זיתים, ומשני כגון שאכל כוליא בחלבה, ופירש רש"י [שם ד"ה כגון] דאזית חלב מחייב שלש חטאות ואשם וגורם נמי להשלמת אכילת כותבת, וזית של כוליא משלים לכותבת, הילכך לא תנא פיגול דבשני זיתי חלב לא קמיירי. רב אדא בר אחא מתני חמש חטאות ומתרץ לה כגון דאכל כזית פיגול, ופריך תו וניתני שש חטאות ונוקמא כגון דאכל כזית דם, ומשני בחדא אכילה קא מיירי בשתי אכילות לא קמיירי, ושיערו חכמים דאין בית הבליעה מחזיק יותר משני זיתים, כלומר, ומשום הכי לא קתני שש חטאות דמתניתין לא מיירי אלא בחדא אכילה דהיינו זית חלב וזית פיגול אבל בכזית דם לא קמיירי, ולכולהו פרוקי קשה דבמתניתין קתני יום הכיפורים, וביום הכפורים כותבת הוא דמחייב, וכבר הוכחנו לעיל [ד"ה דע] בראיות דכותבת אית ביה שלשה זיתים, אלא על כרחך שלשון הש"ס אינו מדוקדק, ור"ל יותר משני שעורים דהיינו שיעור כותבת ועוד זית אחד, והוי ליה כאילו קאמר שאין בית הבליעה מחזיק יותר מכותבת דהיינו ארבעה זיתים, אבל בציר מארבעה זיתים דהיינו יותר משלשה זיתים מחזיק וכדאמרינן בפרק בתרא דיומא [פ, א] דמחזיק כביצת תרנגולת: ולדעת רש"י והרמ"ך שפוסקים (כב"ש) [כרבי שמעון] דכיצד משתתפין [ערובין פב, ב] דסבירא ליה דשיעור שתי סעודות הוו חמש ביצים ושליש ביצה, נמצא שהביצה היא שלש גרוגרות ושלש שמיניות מגרוגרת, ולפי מאי דקיימא לן דהגרוגרת היא יותר מכזית נמצא שהביצה היא יותר משלשה זיתים וחצי, וסוגיא דכריתות [יד, א] צריך ליישבה וכמו שכתבתי [לעיל ד"ה דע] לדעת הרמב"ם. אבל ר"י בעל התוספות בסוף פרק חלון [עירובין פ, ב ד"ה אגב] ובפרק בתרא דיומא [פ, א ד"ה ושיערו] מכח סוגיא דכריתות העלה דלא קיימא לן כותיה דרבי שמעון או כרבי יוחנן בן ברוקה, אלא כותיה דרבי מאיר דמשערינן שתי סעודות במזונו לחול, או כותיה דרבי יהודה דמשערינן במזונו לשבת, ולשיטה זו ניחא סוגיא דכריתות עם סוגיא דבפרק בתרא דיומא, דביצה הויא שני זיתים ושיעור שתי סעודות הם קרוב לעשר ביצים: ולענ"ד יראה שאע"פ שלשיטה זו סוגיא דכריתות מרווחת טפי, מכל מקום דברי הרמב"ם [שבת ח, ה] נראין עיקר, חדא דמשמע ודאי דהלכה כרבי יוחנן בן ברוקה מדמפקינן ליה בלשון חכמים כדמוכח בהדיא בריש פרק אותו ואת בנו ע"ש בגמרא וברש"י [חולין עט, א ד"ה אבל], ותו דמפרשינן [עירובין פג, א] למילתיה דרבי יוחנן בן ברוקה דמיירי בבצים שוחקות אלמא כותיה סבירא לן, ותו דהכי סתם לן תנא בסדר פיאה [פ"ח משנה ז] וכמו שכתבו התוספות בפרק כל כתבי [שבת קיח, א ד"ה מככר], ותו דסוף סוף לישנא דש"ס דכריתות [יד, א] אינה מדוקדקת לגמרי אף לשיטת התוספות, דהא איתא התם בהדיא דכותבת אית ביה שני זיתים וכותבת בציר מכביצה כדאיתא בפרק בתרא דיומא [פ, א], ומעתה על כרחך הרי בית הבליעה מחזיק יותר פורתא משני זיתים, וכיון דלכולי עלמא אין הלשון מדוקדק כל צרכו מצינן לדחוקי נפשין ולפרושיה כדפרישית לעיל: ולענין דינא הרב המחבר לעיל בסימן שס"ח [סעיף ג] הביא סברת הרמב"ם בסתם דשיעור שתי סעודות הם כששה ביצים, וכתב אחר כך שיש אומרים שהם שמונה ביצים, ואין ספק שהיא סברא משובשת, ובטור [סימן תט קסג, ב] נפל טעות סופר, ואין כאן אלא שלש סברות, או לפסוק כרבי יוחנן בן ברוקא [עירובין פב, ב] דשיעור שתי סעודות הוו כששה ביצים, או לפסוק כרבי שמעון [שם] דהוו חמש ביצים ושליש ביצה, או כסברת ר"י בעל התוספות [שם פ, ב ד"ה אגב] דפסקינן כרבי יהודה או כרבי מאיר ולדידהו הוו קרוב לעשר ביצים, אבל שמונה ביצים מנין לנו, דלא כהב"ח [שם ד"ה ומ"ש שהן ח'] שמקיים הטעות הנזכרת, יע"ש. ובסימן ת"ט [סעיף ז] סתם המחבר לגמרי כסברת הרמב"ם שהם כשש ביצים, ולפי זה נמשך ששיעור כזית אינו כחצי ביצה כמו שהזכיר בכאן בשם יש אומרים, דזהו דוקא לשיטת ר"י בעל התוספות, והמרדכי נמשך אחריו בפרק ערבי פסחים [לח, ג] והביאו בתרומת הדשן בסימן (תל"ט) [קלט] ובפסקים וכתבים [שם ח"ב] סימן כ"ו, אבל לדידן דקיימא לן כהרמב"ם שיעור כזית אינו אלא שליש ביצה בקירוב, ולפי זה אין המוחש מכחיש אותו כל כך כמו לשיטת התוספות שהביצה אינו אלא שני זיתים, שזה לא מסתבר כלל כיון דבכזית בינוני משערינן כדתנן במסכת כלים [פרק יז משנה ז], ומייתי לה הש"ס בפרק כיצד מברכין [ברכות לט, א], עיין בתוספות דריש פרק המוציא יין [שבת עו, ב ד"ה המוציא]: גם ממה שכתבתי יתבאר לך שאכילת פרס האמור בכל מקום הוא כשלש ביצים, והמחבר בסימן תרי"ב [סעיף ד] הביא מחלוקת בזה דשיעור אכילת פרס יש אומרים שלש ביצים ויש אומרים ארבע ביצים, וקצת תימא עליו דהוי ליה למחבר למיסתם דהוי שתי ביצים לפי מה שסתם לנו בסימן ת"ט כסברת הרמב"ם דשיעור שתי סעודות הם כששה ביצים. ויותר תמיהא גדולה מזו שלקמן בסימן תרי"א [סעיף ז] סתם כדעת האומרים דאכילת פרס הוי ארבע ביצים וקשיא סתמא אסתמא. והעיקר כסברת הרמב"ם [שביתת עשור ב, ד] דאכילת פרס הוי כשלש ביצים. אלא דאין זה קושיא כל כך דהתם לא מיקרי סתמא משום דהוי לחומרא, ע"ש. ותו לא מידי: ומה שכתב ויאכלנו ביחד כו'. עיין מה שכתבתי בסימן תע"ב סעיף ט': ומה שכתב ובירקות צריך למעך חלל האויר. זה נלמד מן הירושלמי דפרק בתרא דיומא [הלכה ב] במתניתין דכותבת הגסה כמוה ובגרעינתה כו', אמר ר' יוסי זאת אומרת שהוא צריך למעך את חללה והביאוהו התוספות שם דף ע"ט [ע"א] ד"ה כותבת הגסה כו', מההיא שמעינן שאין החלל מצטרף לשיעור, וברור הוא: 


פרי חדש אורח חיים סימן תפז 
========================== 
סעיף א 
סדר היום ערבית כו'. נוהגין לומר אחר השכיבנו בליל יום טוב פסוק דאלה מועדי ה' [ויקרא כג, ד], ובלילי ראש השנה וביום שמחתכם ובמועדיכם [במדבר י, י], ובלילי יום הכפורים כי ביום הזה יכפר וגו' [ויקרא טז, ל], ואף לדעת רוב הפוסקים שסבירא להו דצריך לסמוך גאולה לתפילה ואף בתפילת ערבית, הני קראי הוו מעין גאולה וכגאולה אריכתא דמיא, וכמו שכתב הטור בסימן רס"ז על פסוק ושמרו בני ישראל [שמות לא, טז] דלא הוי הפסק לפי שאם ישמרו שבת אין צריכין שמירה והוא ג"כ מעין גאולה, והכי נמי אם ישמרו ויקיימו את המועדות וכן אם יעשו תשובה ויתכפרו להם בעוונות הרי נגאלין מיד, וכדאמרינן בסוף פרק בתרא דיומא [פו, ב] גדולה תשובה שמקרבת את הגאולה: ומה שכתב אחרי שהוא יודע שהוא יום טוב. משמע ודאי שאם הוא סבור שהוא שבת אף אם חזר בו בתוך כדי דיבור לא יצא וצריך לחזור לראש התפילה, וכן כתב הר' אליהו מזרחי בתשובות ח"א סימן ד'. אבל לפי מה שכתב המחבר לקמן בסתם בסימן תקפ"ב סעיף ב' שאם אמר האל הקדוש ותוך כדי דיבור נזכר ואמר המלך הקדוש אין צריך לחזור, משמע דבכל גוונא בתוך כדי דיבור מצי למהדר ביה ולא איכפת לן אם יודע שהוא יום טוב או לא, וכן עיקר. ועיין לעיל סימן ר"ט [סעיף ב] ולקמן סימן תפ"ט סעיף ו': ומה שכתב וחותם מקדש השבת וישראל והזמנים. ואם לא הזכיר של שבת בחתימה שחתם מקדש ישראל והזמנים כתב בספר כנסת הגדולה [הגה"ט] דיצא ואין צריך לחזור, ויראה שטעמו ממה שכתוב לעיל בסימן (קס"ח) [רסח] סעיף ד' שאם הזכיר של שבת בתוך י"ח, אף על פי שלא קבע ברכה לשבת יצא. ויש לדחות, דשאני התם דבדין הוא (דאי  בעי) [דבעי] לצלויי י"ח ומפני כבוד שבת לא אטרוחוהו רבנן, ולפיכך בהזכרת שבת בלא חתימה סגי. ותדע דהא איכא מאן דאמר התם דאפילו אם לא הזכיר שבת כלל יצא, אבל הכא לפחות בעינן ברכת שבע וליכא. וכן נראה לי שאם לא חתם ישראל והזמנים אלא מקדש השבת לחוד, כיון דלא קיימא לן כבית הלל שסבירא להו דמסיים בשל שבת אלא כרבי דסבירא ליה דבעי למחתם מקדש השבת ישראל והזמנים, כל שלא חתם הכי שינה מטבע חכמים וחוזר. ואפילו תימא דבראש חודש וחול המועד שחלו להיות בשבת במוספין אם לא חתם אלא מקדש השבת דיצא, י"ל דשאני התם שבתפילות שחרית וערבית ומנחה אינו קובע ברכה לראש חודש וחול המועד אלא שכולל מעין המאורע בעבודה, ולפיכך אף שתיקנו לחתום מקדש השבת ישראל וראשי חודשים אינו אלא לכתחילה, אבל ביום טוב שחל להיות בשבת צריך להתפלל שבע  ולחתום בשתיהם ואי לא לא יצא. וכן מסתברא לי שאם חתם מקדש ישראל והשבת והזמנים דחוזר, כן נראה לי. ועיין לעיל סימן תכ"ה סעיף (ד') [ג]: 
סעיף ג 
צריך לחזור ולהזכירו ביעלה ויבא. אבל בספר ב"ח [ד"ה ומ"ש ואם] כתב דכיון שהכל ברכה אחת וכבר הזכיר של שבת באתה בחרתנו מה צורך להזכיר עוד ביעלה ויבוא, ובזה נדחו הראיות שהביאו הפך מזה מדברי המרדכי [שבת רמז רפא] ואשירי [שבת פ"ב סימן טז] ככתוב בב"י [ד"ה כתב בא"ח]. ותו דמאי שנא מהזכרת יעלה ויבוא שבברכת המזון שאין מזכירין בו של שבת מאחר שכבר הזכיר רצה והחליצנו באותה ברכה והכי נמי דכוותה, ע"כ. ואני אומר ולדידיה מי ניחא הרי הזכיר מועדים באתה בחרתנו ולמה מזכיר עוד ביעלה ויבוא, אלא כי היכי דמזכיר מועדים באתה בחרתנו וביעלה ויבוא הכי נמי מזכיר שבת בשתיהם, ולא דמי לברכת המזון דהתם כי היכי דבברכת רצה והחליצנו אין מזכירין יום טוב, הכי נמי בברכת אלהינו אין מזכירין שבת, ואדרבא נמצא דהתם והכא  אנו משוים את המדות וא"כ יפה אנו נוהגין: ומה שכתב אין צריך לחזור. כן כתב בב"י [ד"ה כתב בא"ח] דכיון דפלוגתא דרבוותא היא בדיעבד סמכינן על האומרים שלא להזכיר, ע"כ. וליתא, דלא פליגי אלא לכתחילה אבל בדיעבד פשיטא דיצא לכולי עלמא כיון שהזכיר באתה בחרתנו: 
סעיף ד 
גומרין ההלל כו'. חל להיות בשבת מקדימים קריאת ההלל לויכולו, רדב"ז ז"ל [חלק ח מכתב יד סימן סא], ולא נהגו כן מטעם תדיר ושאינו תדיר תדיר קודם: 


פרי חדש אורח חיים סימן תפח 
========================== 
סעיף א 
[בהגה] ומברכין לקרות את ההלל. זה היא דעת מהר"ם [מרוטנבורג, מובא במרדכי שבת רמז רפו], לפי שכשמברך לגמור אם יחסר ממנה אות אחת או תיבה אחת הוי ברכה לבטלה, והרא"ש [ברכות פ"ב סימן ה] כתב שאין לדקדק בזה, כי לגמור הוי פירוש לקרות. וכיון דלדעת הרא"ש אין חילוק בין לגמור ללקרות, ולהר"ם יש קפידה בדבר מהיות טוב כתב שיברכו לקרות, אבל אנו נוהגין לומר לגמור. ושוב ראיתי להרמ"א גופיה בתשובות סימן ל"ה כתב דזהו דוקא במקום שאין מנהג, אבל אם נוהגים לומר לגמור אין לבטל המנהג וכסברת הרא"ש, יע"ש: ומה שכתב ואין מפסיקין בו כו'. כבר נתבאר בסימן תכ"ב סעיף ד', ע"ש: ומה שכתב ושהה אפילו כדי לגמור כולה כו'. עיין מה שכתבתי בארוכה בסימן ס"ה [סעיף א] בסייעתא דשמיא: 


פרי חדש אורח חיים סימן תפט 
========================== 
סעיף א 
מתחילין לספור העומר. כתבו התוספות בסוף פרק שני דמגילה [כ, ב ד"ה כל] ואחר שבירך על הספירה אומרים יהי רצון שיבנה כו' מה שאין כן בתקיעת שופר ולולב, והיינו טעמא לפי שאין כאן אלא הזכרה עתה לבנין בית המקדש אבל לשופר ולולב יש עשייה, ע"כ: ומה שכתב ומצוה על כל אחד לספור לעצמו. בפרק רבי ישמעאל דמנחות [סה, ב] וספרתם לכם מצוה על כל אחד ואחד שיהא סופר לעצמו. וא"ת אמאי לא ילפינן מהכא דשומע כעונה מדאיצטריך קרא דכל אחד יספור לעצמו מכלל דבעלמא שומע כעונה, ובפרק לולב הגזול [סוכה לח, ב] מפיק ליה מקרא אחרינא. וי"ל דעיקר קרא דוספרתם לא אתא אלא ללמד על עיקר מצות הספירה לציבור, דאי הוה כתיב וספרת בלשון יחיד הוה אמינא דמיירי עם בית דין דומיא דיובל, והכי איתא בספרי [פרשת ראה אות קלו] שבעה שבועות תספר לך בבית דין, מנין לכל אחד ואחד, תלמוד לומר וספרתם לכם שתהא ספירה לכל אחד ואחד, ומסתברא דלכתחילה מצוה גם כן שיספור כל אחד לעצמו ולא ישמענה מחבירו, אבל אם כיון המשמיע להוציאו וכיון השומע לצאת בספירת חבירו יצא דשומע כעונה. והכי מוכח מתשובות הרשב"א [ח"א] סימן תנ"ח שכתב אם דעת היחידים שלא לצאת בספירת השליח ציבור צריך לחזור ולברך, משמע שאם ירצו לצאת יצאו. והחכם השלם כמה"ר דניאל גיראסי נר"ו הקשה מהרשב"א גופיה [שם] בסימן (תכ"ו) [קכו] שנשאל מפני מה שליח ציבור אומר הברכה בקול רם, שהרי אינו בא להוציא שום אדם שכל אחד ואחד חייב לברך לעצמו ואין אחר יכול להוציאו, והשיב שכל הברכות אף על פי שיצא מוציא וכל שכן גבי ספירת העומר שאין עיקר המצוה הברכה אלא הספירה, ואם ירצה השומע יוצא ידי חובתו על ידו מן הברכה, ואח"כ כל אחד סופר לעצמו כדרך שאנו נוהגים בברכת ההלל, ע"כ. משמע דדוקא בברכה מוציא אבל בספירה לא. ולדידי לא קשיא דכלפי שהיה סבור השואל שאפילו הברכה אינו מוציא לאחרים, השיב שאפילו לכתחילה אם ירצה השומע יוצא ידי חובתו על ידו מן הברכה, אבל הספירה לא מצי למימר דלכתחילה ישמענה מהשליח ציבור, או דלהכי תקינו שיאמרנה השליח ציבור בקול רם, דהא קיימא לן דלכתחילה כל אחד ואחד סופר לעצמו, אבל אם כיון השליח ציבור בפירוש לפוטרו מן הספירה והוא כיון לצאת יצא, ואף על גב דבעלמא שליח ציבור מסתמא מוציא את הרבים ידי חובתם, שאני הכא דכיון דמצוה על כל אחד לספור אפשר דלא מסיק אדעתיה שליח ציבור לפטור את אחרים מספירה. ואל תשיבני מלשון הר"ן בפרק קמא דפסחים [ד, א ד"ה ואיכא] דקרי לספירת העומר מצוה שאי אפשר להתקיים ע"י אחר, דהא ודאי אם אמר לחבירו שיספור בשבילו אינו כלום, לאפוקי מילה וביעור דאפשר להתקיים ע"י אחר, אבל לעולם דגם בספירה אם שמע יצא דשומע כעונה, כן נראה לי. ומשמע ודאי דאף לכתחילה ודלא כדכתיבנא לעיל, והכי מוכח מתשובת הרשב"א דלעיל, ע"ש. ולאפוקי מהלבוש [סעיף א] בדין זה, ע"ש: ומה שכתב וצריך לספור מעומד. כתב הרמב"ם בסוף פרק ז' מהלכות תמידין ומוספין [הלכה כג] והרוקח בסימן רצ"ד, דאם מנה מיושב יצא: כתב הרב בפרק הנזכר דנשים ועבדים פטורים ממצות ספירה, וברור הוא דכל מצות עשה שהזמן גרמא נשים פטורות, ועבדים גמר לה לה מאשה כדאיתא בפרק קמא דחגיגה [ד, א] ובכמה דוכתי: ומה שכתב ולברך תחלה. וא"ת והא בזבה כתיב [ויקרא טו, כח] וספרה לה ולא בעיא ספירה בפה וגם לא בעיא ברכה, ורדב"ז בתשובה סימן כ"ז [ח"ד סימן אלף קב] תירץ דמצוה של וספרתם היא מצוה הכרחית, מה שאין כן בספירת ז' נקיים דאי בעיא לא ספרה ולא מזקקת לבעלה, ולפיכך לא בעיא ברכה ולא ספירה בפה, ע"כ. וקשה לזה דהרי שחיטה וכמה מצוות כיוצא בה דמצי למפטר נפשיה מינייהו ואי בעי עביד ואי לא לא עביד ואעפ"כ מברכינן עלייהו, ואף על פי שיש לדחוק ולומר שכונת הרב לחלק בין ספירה לספירה, דדוקא בספירה בעינן שיהא המצוה הכרחית, מכל מקום מאי שנא מצות ספירה משאר מצוות. ולכן יראה עיקר כמו שתירצו בתוספות [מנחות סה, ב ד"ה וספרתם] דבזבה לא שייך בה ברכה דאי חזיא אפילו בשביעי סתרה. ומה שהקשה רדב"ז על זה מדין תענית שמברך ענינו ערבית ושחרית אף על פי שאפשר שיסתור תעניתו, לאו קושיא היא דזה לא  שכיח ומילתא דלא שכיח לא גזרו בה רבנן, אבל דמים מצויים באשה ולפיכך לא תקנו ברכה: הטעם שאין מברכים זמן כתוב בתשובת הרשב"א [ח"א] סימן קכ"ו לפי שספירת העומר אין בו זכר לשום הנאה, אלא לעגמת נפשינו לחרבן בית מאויינו, וכן הביא הר"ן בשם הרז"ה [בעל המאור] בסוף פסחים, אבל בסוף מסכת סוכה [כב, ב ד"ה וכתבו] כתב דכיון שאם לא ספר בלילה לא יספור ביום משום הכי לא אמרינן ביה זמן, וביאר בתשובת רלב"ח בסימן ס"ב דבשלמא אם לא היה הפסק בזמן, שאם לא ספר בלילה יספור ביום כולהו לילי כחדא ליליא אריכתא דמו, ומשום הכי יברך זמן שכבר הגיע לתחלת זמן כל המצוה, אבל כשיש הפסק בזמן דיומי מפסקי, וכל לילה ולילה הויא חלק מצוה, דלא נגמרה המצוה עד שימנה מ"ט ימים לפיכך לא יברך זמן, זהו תורף דבריו בקיצור, יעויין שם בפנים: הטעם שאין סופרין ספירות מספק, לפי שספירה שנייה מושכת עד יום טוב ראשון של עצרת ואתי לזלזולי ביום טוב ראשון דאורייתא, הרז"ה [בעל המאור סוף פסחים]: ומה שכתב וסופר הימים והשבועות כיצד כו'. מקומות שנהגו שלא למנות שבועות בכל יום אלא בסוף השבוע, וכן על דרך משל אם הם שמונה ימים אינם מונים פרטי הימים אלא אומרים היום שבוע אחד ויום אחד וכיוצא שפיר קעבדי ואין לבטל מנהגם: מסתברא לי דכיון דקיימא לן [מנחות סו, א] כרבנן דבי רב אשי דמנו יומי ושבועי, אף על פי שאינו אלא  זכר למקדש כדעת רוב המפרשים זולתי הרמב"ם [תמידין ומוספין ז, כד], אם מנה יומי, על דרך משל שהם שבעה ימים לעומר ולא סיים שהם שבוע אחד לא קיים מצות חכמים כתיקנה וצריך לחזור ולספור בברכה, וכן מצאתי להר"ש הלוי בתשובה חלק או"ח סימן ה' כדברי, ולאפוקי מספר כנסת הגדולה [הגב"י] שחילק בזה. ולי נראה אם מנה בראשי תיבות כגון שאמר היום ד' ימים, או אפילו אמר ח' ימים שהם שבוע א' ויום א' לא מקרי מנין וצריך לחזור ולספור בברכה, ודלא כהר"ש הלוי בתשובה חלק או"ח סימן ה', וספר כנסת הגדולה [שם] שלא נראו דבריהם בעיני, נראה לי: ומה שכתב ועל דרך זה מונה עד מ"ט יום. בתורת כהנים [פרשת אמור פרק יב] עד ממחרת השבת תספרו חמישים, יכול יספור חמישים ויקדש יום חמשים ואחד, תלמוד לומר שבע שבתות תמימות תהיינה, יכול יספור ארבעים ושמונה ויקדש יום ארבעים ותשעה, תלמוד לומר תספרו חמישים יום, הא כיצד מנה ארבעים ותשע וקדש יום חמישים כיובל, ועיין בהרא"ש בסוף פסחים [פ"י סימן מ] וברש"י בפירוש החומש בפרשת אמור [ויקרא כג, טז] ובתשובות מהר"ם [מרוטנבורג] הארוכות [ד"פ] סימן ש"א: למנות המספר המועט תחלה כגון שנים ועשרים יום לעומר, או למנות המרובה תחלה כגון עשרים ושנים יום, אין קפידא בדבר כדאמרינן בפרק הוציאו לו [יומא נה, א] מר כי אתריה ומר כי אתריה, וכמו שכתב הב"י אהע"ז סימן קכ"ו [טז, א ד"ה כתב], ספר שיירי כנסת הגדולה [הגה"ט אות ה]: יראה לי דאע"ג דכתיב [ויקרא כג, טו] שבע שבתות תמימות בלשון נקבה, מכל מקום בלשון שבועות איתיה בלשון זכר כדכתיב [דברים טז, ט] שבעה שבועות, וכיון שנהגו למנות בלשון שבעה יש למנות בלשון זכר, על דרך משל לומר שבוע אחד ולא אחת וכן שני שבועות ולא שתי וכיוצא, וכן הוא בלשון הטור והמחבר ז"ל ועיקר, ומיהו בדיעבד פשיטא דבכל גוונא יצא: 
סעיף ג 
מונה עמהם בלא ברכה. הרשב"א בתשובה [ח"א] סימן רל"ה השיג על זה דכל שמנה מבעוד יום לא עשה ולא כלום אלא הרי הוא עומד ביום ראשון ומנה יום שני ואדרבה כמעיד מה שאינו, וזהו שפסק המחבר לעיל בסעיף ב' והיא תשובת הרשב"א גופיה [ח"א] סימן קנ"ד, וכן עיקר שכל שמנה מבעוד יום לא קיים מצות ספירה ולא יצא ידי חובתו, ואם לא נזכר בלילה לספור יספור בשאר ימים בלא ברכה כדלקמן סעיף ח': 
סעיף ד 
שאם יאמר לו היום כך וכך כו'. לפי מה שכתבתי בסעיף א' [ד"ה מסתברא] דמנין יומי ושבועי הוי לעכובא, מיירי הכא כשעדין לא הגיע לכלל שבוע אחד, ולפיכך אם אמר לו היום כך וכך יצא ידי חובתו, אבל ליכא למימר [דהכונה] שלא יאמר לו מנין הימים והשבועות, דאם כן אדתני ברישא [דהסעיף] תקנתא שיאמר לו אתמול היו כך, טפי היה לו לומר שיאמר לו מנין הימים ולא מנין השבועות, דבהכי לא נפיק ידי חובתו, אלא משמע כדאמרן. ומיהו קשה טובא על המחבר ז"ל דלפי מה שפסק בסימן ס' [סעיף ד] ובסימן תקפ"ט [סעיף ח] דמצוות צריכות כונה ואי לא לא נפיק, מעתה אף אם אמר לו היום כך וכך מה בכך, כיון שאין כונתו לצאת מידי ספירה אלא להודיע לחבירו מנין הימים הרי לפי שיטת המחבר לא יצא: ולכן נראה שדעת המחבר ז"ל לחלק בין מצוות דאורייתא למצוות דרבנן וכמו שכתבתי לעיל בסימן תע"ה סעיף ד' [ד"ה והטור] בשם הב"ח [סימן תעה ד"ה ומ"ש הרא"ש], וקאי כשיטת רוב הפוסקים דספירה בזמן הזה לא הויא אלא מדרבנן זכר למקדש וכדלקמן בסעיף ו', ולפיכך פסק בכאן שאם אמר לו היום כך וכך הרי יצא מידי מצות ספירה כיון דהויא מדרבנן. ומאי דכתב המחבר אינו יכול לחזור ולמנות בברכה דמשמע דספירה בעי ליתא ולא תידוק הכי, אלא מכלל דבספירה אי בעי לספור זימנא אחריתי רשאי, מה שאין כן בברכה דאיכא איסור משום ברכה לבטלה. אלא דקשה לזה דאם כן כי קשה ליה בלשון הטור בסימן תע"ה [ריח, א ד"ה אכלן] גבי אכלן בלא מתכוין, אמאי לא משני הכי דבמצוות דרבנן לא בעי כונה, ואפשר שאח"כ נתיישב בדבר וחילק כך ונמשך בכאן אחר זה, ומכל מקום כבר כתבתי לעיל [סימן תעה שם] שאין זה מכוון להלכה אלא אף במידי דרבנן בעי כונה ואי לא לא נפיק. ומכל מקום אף לדעת המחבר ז"ל אם כיון בפירוש שלא לצאת אלא להודיע לחבירו מנין הימים לא יצא ויחזור ויספור בברכה וכמו שכתב ההגה בסמוך: ומה שכתב ואפילו התחיל לאכול פוסק וסופר כו'. זהו לדעת הרמב"ם [תמידין ומוספין ז, כד] דסבירא ליה דספירה בזמן הזה דאורייתא וכן דעת הר"ן בסוף מסכת סוכה [כב, ב ד"ה והלכתא], אבל לשיטת רוב הפוסקים והיא שיטת המחבר לקמן בסעיף ו' דספירה בזמן הזה דרבנן, אף אם התחיל לאכול באיסור אינו פוסק אלא גומר סעודתו ואח"כ סופר, והוא שיש שהות, אבל אי ליכא שהות בכל גוונא פוסק סעודתו ויספור. ופרטי דינים הללו נתבארו בסימן רל"ב סעיף ב', וסימן רל"ה סעיף ב', וסוף סימן ע', יע"ש: 
סעיף ה 
עיין מה שכתבתי בסעיף שאחר זה: 
סעיף ו 
[אם פתח ואמר וכו']. הטור הביא בשם אבי העזרי [ראבי"ה מסכת פסחים סימן תקכו] וז"ל, היכא דפתח ואמר ברוך אתה ה' אלהינו מלך העולם אדעתא דלימא היום ארבעה שהוא סבור שהם ארבעה, ונזכר וסיים בחמשה והן חמשה, מי אזלינן בתר פתיחה וכיון דפתח אדעתא דלימא ארבעה לא נפיק, או דילמא בתר חתימה אזלינן וכדין חתים ונפיק, אי נמי איפכא הם ארבעה ופתח אדעתא דלימא ארבעה וטעה וסיים בחמשה, מי אזלינן בתר פתיחה ונפיק או בתר חתימה ולא נפיק, ומסתברא דבתרוייהו לא נפיק דבעינן פתיחה וחתימה ודאי. אם אינו יודע החשבון ופתח אדעתא דליסיים כמו שישמע מחבירו, ושתק עד שישמע מחבירו וסיים כמוהו יצא, דפתיחה וחתימה איכא, עכ"ל. ולמד כן מדאיבעיא לן בסוף פרק קמא דברכות [יב, א] היכא דנקיט כסא דשיכרא בידיה ופתח אדעתא דחמרא וסיים בדשיכרא, אי אזלינן בתר פתיחה או בתר חתימה ולא אפשיטא, וכיון דספירה דאורייתא אזלינן לחומרא וצריך לחזור ולברך, וכתב הב"י [ד"ה כתב עוד] שלדעת רוב המפרשים דסבירא להו דספירת העומר עכשיו אינו אלא מדרבנן בעלמא הויא ספיקא במידי דרבנן ולקולא ואינו חוזר ומברך, ועל פי זה נמשך בכאן בשו"ע ולפיכך פסק שאינו חוזר ומברך. ויש לתמוה על מור"ם ז"ל שסתם בסעיף ד' שספירה בזמן הזה דאורייתא, איך לא הגיה בזה כלום, ומדין אחד שנזכר וסיים בחמשה והם חמשה לא קשיא לפי מה שאכתוב לקמן בסייעתא דשמיא, אבל בדין השני כשטעה וסיים בחמשה מכל מקום קשיא וצ"ע: ובדברי אבי העזרי איכא למידק טובא, חדא בדין הא' במאי דצידד דכיון דפסח אדעתא דלימא ארבעה לא נפיק דומיא דנקיט כסא דשיכרא, דיראה שאין הנדון דומה לראיה דהכא ודאי כיון שהם חמשה ומנה כדין חמשה אף על פי שבירך אדעתא דארבעה מה בכך, דל  ברכה מהכא וכמאן דליתה דמיא, הרי כתב הרמב"ם בסוף פרק ז' מהלכות תמידין ומוספין דאם מנה ולא בירך יצא וזה פשוט ומוסכם דברכות אינן מעכבות, ולשון ה"ר דוד אבודרהם [עמ' רמב] בשם מחזור ויטרי [ח"א עמ' 301] שהביא בב"י [ד"ה כתב ה"ר דוד] בסימן זה לשון אבל שכתב, אינו מדוקדק בזה, יע"ש: גם מאי דמצדד אצדודי בבבא תניינא היכא דפתח אדעתא דלימא ארבעה וטעה וסיים בחמשה אי אזלינן בתר פתיחה כי היכי דאמרינן [ברכות יב, א] גבי כסא דשיכרא, או לא. אומר אני אעיקרא דדינא בכסא דשיכרא פירכא, אף על פי שכן דעת הרמב"ם [ברכות ח, יא] ופסקו המחבר לעיל בסימן ר"ט [סעיף א], דאם איתא הוה ליה למינקט בעיין היכא דנקיט כסא דחמרא בידיה ובריך אדעתא דחמרא וסיים במילתא אחריתי דהויא חדושא טפי, אלא משמע דלא נקיט לה בהכי משום דפשיטא ליה דבכהאי גוונא לא יצא, ותדע לך עוד מהא דבעינן למפשט בעיין מההיא דתניא [ברכות שם] שחרית פתח ביוצר אור וסיים במעריב ערבים לא יצא, פתח במעריב ערבים וסיים ביוצר אור יצא דאלמא בתר חתימא אזלינן, ודחינן דשאני התם דקאמר ברוך יוצר המאורות, ופרכינן תו דהניחא לרב אלא לר' יוחנן דאמר דכל ברכה שאין בה מלכות אינה ברכה מאי איכא למימר, ומפרקינן דכיון דמדכרינן מדת יום בלילה ומדת לילה ביום כי קאמר ברכה ומלכות מעיקרא אתרוויהו קאמר. ואכתי קשה דתיפשוט בעיין דלאו בתר עיקר ברכה אזלינן מרישא דברייתא דקתני פתח ביוצר אור כלומר אדעתא דלימא יוצר אור, וסיים במעריב ערבים כלומר דכשאמר מלך העולם נזכר וסיים אשר בדברו מעריב ערבים וקתני דלא יצא, אלמא דלא אזלינן בתר עיקר ברכה, אלא ודאי דפשיטא ליה להש"ס דכל שבירך ברכה אחת (אדעתו) [אדעתא] דברכתו הראוייה לאותו דבר, וסיים במילתא אחריתי דלא יצא, וכן משמע ודאי, וכי תיסק אדעתיך שמי שלקח בידו לחם או מים וכיוצא ובירך הברכה בלא שום חתימה שיצא ידי חובה בזה אלא ודאי אין לדברים אלו עיקר, והא דאמרינן בגמרא לצד אחד דבתר עיקר ברכה אזלינן, היינו לומר דאע"ג דסיים כדין, כל שהברכה היתה כונתו למה שאינו הוה ליה כאילו לא בירך ולא נפיק ידי חובה ובהא מצדד תלמודא צדדין, אבל כשלא סיים כדין מילתא דפשיטא דלא נפיק: גם לפי דעתו [דהאבי עזרי] ז"ל דסבירא ליה גבי שיכרא כדעת הרמב"ם דבתר עיקר ברכה אזלינן ונפיק אף בלא חתימה כדין, תמהני על פה קדוש איך אסיק אדעתיה ללמוד ממנו לענין ספירת העומר דאם פתח אדעתא דארבעה וטעה וסיים בחמשה דנפיק, והלא אין כאן ספירה כלל, וכי אם מנה אחד בלב הוי כלום והלא דברים שבלב אינן דברים, והתוספות [ד"ה רבי] ורש"י [ד"ה והכא במאי עסקינן] בפרק תמיד נשחט [פסחים סג, א] כתבו דכל מחשבת פגול הוי בפה וכל שכן הכא דכתיב וספרתם [ויקרא כג, טו], ושאני ברכות דהוו דרבנן ואיכא למימר דהם אמרו והם אמרו, אבל בספירת העומר דסבירא ליה דאפילו עכשיו בזמן הזה הויא מן התורה ודאי דבעי ספירה בפה. תו קשה קצת במאי דכתב ודאי אם אינו יודע החשבון כו' יצא, דהא פשיטא ורבותא טפי הוה ליה לאשמועינן דאע"ג דפתח ובירך סתם וסיים כמו ששמע מחבירו יצא דהא לא בעינן כונה בברכות: סוף דבר דהני מילי דראבי"ה אית בהו תיוהי ולאו בני סמכא נינהו ולאו מר בריה דרבינא חתים עלייהו. והפסק האמיתי בזה הוא, שאם פתח אדעתא דלימא ארבעה ונזכר וסיים בחמשה והם חמשה, שאינו חוזר ומברך כיון שכבר מנה כדין דברכות אינן מעכבות, ואם פתח אדעתא דארבעה וטעה וסיים בחמשה שחוזר וסופר בברכה שהרי לא ספר ועדין לא קיים מצות ספירה. ועיין במה שכתבתי סימן נ"ט סעיף ב', וסימן ר"ט וסימן רס"ח סעיף ג' בסייעתא דשמיא: 
סעיף ז 
יספור ביום בלא ברכה. משום דאיכא פלוגתא דאיכא מאן דאמר [הלכות גדולות הלכות עצרת עמ' קפה] דאית ליה תשלומין ביום, ואיכא מאן דאמר [מרדכי מגילה רמז תתה בשם ר"י] שאין לו תשלומין עוד, לפיכך לענין ברכה ספק ברכות להקל, אבל לענין ספירה אף על גב דהויא מדרבנן, מהיות טוב יספור כיון דליכא שום פסידא בדבר, וכיון דהך דינא ספיקא הוי כי היכי דכתב המחבר לקמן בסעיף ח' בדין מסופק אם דילג יום אחד שיספור בשאר ימים בברכה, הכא נמי כשספר ביום הוה ליה כמסופק אם דילג יום אחד ויספור בשאר ימים בברכה. וכן מצאתי לבעל תרומת הדשן בסימן ל"ז שכתב וז"ל, אפילו בודאי שכח בלילה לספור וסופר ביום בלא ברכה, סופר שוב בברכה דמקרי שפיר תמימות הואיל ולא דילג יום אחד לגמרי, ע"כ. ואין זה מוכרח, דהא מאי דסופר ביום בלא ברכה הוא מחמת ספק דדילמא מכאן ואילך לאו בר ספירה הוא כלל, וא"כ היכי קאמר דקרינן שפיר תמימות הואיל ולא דילג יום אחד לגמרי, הרי למאן דאמר שמי שלא ספר בלילה שוב אינו סופר, נמצא שדילג יום אחד לגמרי. וגם מה שכתבתי יש לדחות דשאני לקמן דאיכא ספק ספיקא, אבל הכא כיון דמספקא לן אי מצי לספור ביום או לא הוה ליה חד ספיקא לשאר יומי וספק ברכות להקל, וכן נראה לי עיקר לספור שאר ימים גם כן בלא ברכה, דאי מני שאר ימים בברכה נמצא דספירת יממא מקרייא ספירה, וכיון דכן אף לאותו יום עצמו יספור בברכה, וכיון שנתפשט המנהג לספור ביום בלא ברכה, הדין עצמו ישנו בשאר הימים. ואף על פי שמדברי התוספות דסוף פרק שני דמגילה [כ, ב ד"ה כל] משמע  דסבירא ליה כדעת בעל תרומת הדשן, הנראה לענ"ד כתבתי: ודע שהר"ן [פסחים כח, א דיבור ראשון] כתב בשם מר יהודאי דמאן דלא מני עומר בליליא קמא לא מני בשאר לילות, אבל בשאר לילוותא היכא דלא מני מאורתא מני מיממא, והטור הזכיר זה בשם רב סעדיה [סידור רב סעדיה גאון עמ' קנה], וטעמא משום דבלילא קמא כיון שלא ספר תו ליכא תמימות, אבל מליל ראשון ואילך שייך שפיר תמימות כיון דמנה בלילה הראשון וביום של אותה לילה ששכח. אבל רבינו האיי [מובא בטור] חילק דכי היכי דלא מקרי תמימות היכא ששכח מלמנות בלילה הראשון הוא הדין לאחד משאר לילות, ולפיכך הדין שוה דאף בלילה הראשון אם לא ספר בלילה יספור ביום בלא ברכה ובשאר הימים בברכה, וזה דעת המחבר ז"ל שסתם: 
סעיף ח 
אבל אם הוא מסופק כו'. ואף על גב דמסופק הוא והוה ליה למימר שיספור בלא ברכה דספק ברכות להקל וכדלעיל בסעיף ז', מכל מקום כבר כתב בתרומת הדשן סימן ל"ז דאע"ג דלא נהגינן בודאי לא ספר יום אחד כסברת ר"י [הובא ברא"ש פסחים פ"י סימן מא] שכתב דכל לילה ולילה מצוה בפני עצמה ואם לא ספר באחד מצוה לספור באחרות, ואנן לא נהגינן הכי אלא ספרינן בלא ברכה, ומכל מקום בספק מצינן למסמך עליה דהוה ליה ספק ספיקא ספק אם דילג או לא, ואם תמצי לומר דילג אפשר שיהיה הלכה כר"י שלא הפסיד הספירה ולפיכך יספור בברכה: נשאלתי על דיין אחד שהורה על מי ששכח ולא ספר לילה אחד שהדין הוא שאינו סופר עוד בברכה, שיעבור לפני התיבה ואגב שיעשה עצמו שליח ציבור ירויח שסופר בברכה, אם כיון יפה בהוראתו או לא. והשבתי, לכאורה יראה דשפיר הורה ולא מבעיא אם יש בקהל אחד שאינו בקי שהרי אין ברכתו לבטלה מכיון שמוציא את אחרים, אלא אפילו כולם בקיאים ומברכים לעצמם מצי לברוכי וכההיא שכתב הרמב"ם [שו"ת פאר הדור סימן קמח], פסק המחבר לעיל סימן קכ"ד דין ג' דקהל שכולם בקיאים בתפלה דאע"פ כן שליח ציבור חוזר ומתפלל, וכן ברכת מעין שבע וקידוש של בית הכנסת מברכין להו בכל גוונא והכא נמי דכוותא. ומיהו כי דייקת שפיר תשכח דהוראת הדיין הלז היתה שגגה, דתנן בפרק ראוהו בית דין [ראש השנה כט, א] כל שאינו מחוייב בדבר אינו מוציא את הרבים ידי חובתם, ואנן קיימינן למאן דסבירא ליה דכל שלא מנה בלילה שוב הפסיד הספירה, וכיון דכן אפילו דלהוי שליח ציבור ואיכא [שאינו] בקי שרוצה לצאת בברכתו מה בכך הרי הוא מברך ברכה לבטלה שהרי אינו מחוייב בה, וגם השומע ממנו לא יצא, ואין לומר נהי דלאו בר ספירה הוא אבל מכל מקום מחוייב בדבר קרינן ביה, ליתא דגרסינן בירושלמי דמגילה [פ"ב הלכה ג] דבן עיר אינו מוציא בן כרך לפי שאינו מחוייב בדבר, אף על גב דאי איהו הוה בעי הוה מצי למעקר דירתו ליל ט"ו  והיה מתחייב כאן וכאן כדאיתא התם (בפ"ק), וכל שכן בנידון דידן דלאו בר חיובא הוא כלל. ואף על פי שרש"י בריש מגילה [ב, א ד"ה אלא שהכפרים] כתב דכפרים שאינם בקיאים לקרות יקראנה להם אחד מבני העיר, הר"ן [שם א, ב ד"ה ויש] פליג עליה, ובביאורי להלכות מגילה [סימן תרפח סעיף א] העליתי מן הירושלמי כותיה, וכל שכן דאף לדעת רש"י התם קולא הוא שהקלו חכמים על הכפרים בשביל שיהו מספקים מים ומזון לאחיהם שבכרכים, שכיון שאינם בקיאים אם אתה אומר שלא יוציאום אחד מבני העיר מה הועילו חכמים בתקנתם, אבל בעלמא פשיטא דלא פליג רש"י אמתניתין דכל שאינו מחוייב בדבר אינו מוציא את הרבים ידי חובתם: ומיהו לכאורה הוה מצינן למשכח תקנתא להך גברא שיכוין להוציא את חבירו אפילו בקי, וכמו שהעליתי בסימן רע"ג הפך מה שכתב השו"ע שם, ושיענה אחריו אמן ונמצא בענייתו אמן שאין חבירו מוציאו אלא הוא מוציא את עצמו, דעניית אמן חשיבא כמוציא ברכה מפיו דמי, וברכת המברך לא הויא לבטלה כיון דאיכא אחר שיוצא בברכתו, וכמו שכתב הב"י בסימן תקפ"ה [ש, ב ד"ה ומ"ש רבינו וכברה] על מי שבירך ואינו יכול לתקוע שתוקע השני בלא ברכה, וכיון שהשני יוצא בברכתו אף  על פי שלא יצא הוא בתקיעת השני כגון שסתם אזניו ולא שמע התקיעה לא היה ברכתו לבטלה, עכ"ל. והכא נמי כיון שהשני יוצא בברכתו בעניית אמן לא הויא ברכתו ברכה לבטלה. וא"ת לפי זה מאי קשה ליה להטור בסימן רי"ט [קצה, א] בההוא עובדא דרב יהודה דחלש ואיתפח, דאיצטריך לומר דלא חשיב ברכה לבטלה לפי שהם נתנו שבח והודאה למקום, דתפוק ליה דלא חשיב ברכה לבטלה לפי שיצא רב יהודה בברכתא והוא היה מחוייב בה. וי"ל דקשה ליה להנהו רבנן דלא הוו ידעי דרב יהודה הוה ליה לענות אמן בתרייהו איך ברכו ברכה לבטלה ותריץ שפיר, יע"ש: אמנם אחר קצת עיון אין זה כלום, דההיא דב"י סימן תקפ"ה שאני לפי שהראשון היה מחוייב בדבר, ולפיכך כל שהוציא אחרים אף על  פי שסתם אזנו הרי אין ברכתו לבטלה, אבל בנידון דידן כיון שאינו מחוייב בדבר אסור לענות אחריו אמן, ומי שעונה אחריו אמן לא הויא עניה ואינו יוצא כלל בברכתו, וכן כתב הרמב"ם בפרק א' מהלכות ברכות [הלכה יא] וביארתיו בסוף סימן רי"ו, וכן כונת הטור ביארתיה בסימן רי"ט, יע"ש. ולפיכך איני רואה תקנה לזה אלא שיאמר לחבירו שיכוין להוציאו מברכת העומר ויוצא אפילו הוא בקי, ומעתה אפשר שיהיה הלכה כמאן דאמר לא הפסיד הספירה דכל לילה ולילה מצוה אחת בפני עצמה היא, ומרויח הברכה במה ששומעה מחבירו ומכוין לצאת, נראה לי: י פרטי דיני החדש נתבארו ביו"ד סימן רצ"ג, יע"ש: 



 *   *   *   *   *   *   *   *   *   *   *   *   *   * 
פרי חדש אורח חיים סימן תצ 
========================= 
סעיף ב 
ואם לא אמרו מחזירין אותו. פירוש בין בלילה בין ביום, דלא שייך הכא טעמא דאין מקדשין את החדש בלילה. וכן מבואר בדברי ה"ר יונה בפרק תפלת השחר [ברכות יט, א ד"ה שאין] ופשוט הוא: ומה שכתב ואם לא אמרו אין מחזירין אותו. הטעם לפי שאינו מחוייב לאכול פת בחולו של מועד: 
סעיף ג 
ובחולו של מועד אומר את יום. ומדלגין מלת טוב, משום דאמרינן בפרק קמא דמגילה [ה, ב] ויום טוב מלמד שאסור בעשיית מלאכה, ובחולו של מועד הרי שריא מלאכת דבר האבד, וכל שכן למאן דאמר דמלאכה בחול המועד לא אסירא אלא מדרבנן [הובא בב"י ריש סימן תקל]. ופירוש מקרא קדש, גרסינן בגמרא בסוף פרק קמא דשבועות [יג, א] יכול לא יהא יום הכיפורים מכפר אלא אם כן התענה בו וקראו מקרא קדש ולא עשה בו מלאכה, לא התענה בו ולא קראו מקרא קדש ועשה בו מלאכה מנין, תלמוד לומר יום (ה)כיפורים הוא מכל מקום, ופירש רש"י [ד"ה] לא קראו מקרא קדש, לא קבלו בברכותיו לומר מקדש ישראל ויום הכיפורים. ובתוספות [שם ד"ה לא] כתבו דאין נראה דלא אשכחן ברכות ביום הכיפורים דלהוו דאורייתא, ונראה לרבינו חננאל קראו מקרא קדש שמודה שבית דין קדשוהו ושובת ממלאכה בשביל קדושת היום, ולא קראו מקרא קדש שאינו שובת מחמת קדושת היום אלא מחמת שמתעצל לעשות מלאכה, ע"כ. עיין במה שכתב הב"י [ריש] סימן תפ"ז: ומה שכתב [בהגה] ואנו אין נוהגין כו'. מהרש"ל [בהגהותיו על הטור] וב"ח [ד"ה ומ"ש דבאשכנז] כתבו דעכשיו בני אשכנזים מנהגם לומר מקרא קדש באתה בחרתנו בין ביום טוב ובין בחולו של מועד, אבל ביעלה ויבוא בעבודה אין אומרים מקרא קדש: 
סעיף ד 
קורין ההלל בדילוג. בפרק ב' דערכין [י, א], מאי שנא בחג דאמרינן הלל כל יומא ומאי שנא בפסח דלא אמרינן כולי יומי, דחג חלוקין בקרבנותיהם דפסח אין חלוקים בקרבנותיהם: 
סעיף ה 
[סימן הפרשיות של שמונת ימי הפסח]. טעם סדר זה, דביום ראשון קורין ענינו של יום, וביום שני קורין פרשה הכולל כל המועדות, וכן בב' ימים של סוכות קורין אותם, וד' פרשיות של חול המועד כולם יש בהם יציאת מצרים וקורין אותן כסדר שהן כתובות בתורה, וב[יום] שביעי [קורין] בשלח מעניינו של יום שנקרע בו הים, בשמיני כל הבכור אחרונה שבכולם בתורה, וכשחל פסח ביום ה' משנין את מקום פרשת פסל להיותה ארוכה לקרות שבעה. וכתב הריק"ש [ערך לחם] שאם טעה ושינה והקדים המאוחרות בסדר ד' ימים של חול המועד, קורא ביום של אחריו פרשה שדילג, ואף על פי שלא קראן  כסדר הכתוב בתורה יצא, מידי דהוה לשמע והיה אם שמוע שנתבאר בסימן ס"ד [סעיף א], יע"ש: 
סעיף ו 
[קורים הרביעי בספר השני]. בפרק הקורא עומד [מגילה כא, א] שנינו בראשי חדשים ובחולו של מועד קורין ארבעה אין פוחתין ואין מוסיפין עליהם, והב"י [ד"ה וקורין] הביא בשם רבינו ירוחם [נתיב ה ח"ד מה, ב] דבחולו של מועד שקורין שלשה בספר אחד אינו אומר עליו קדיש כי לא נשלם עדין חובת עולי היום: 
סעיף ז 
[בהגה] ואומרים בו זמן חירותינו. ולאפוקי ממאן דאמר זמן שמחתינו משום שמחת טביעת המצריים בים, וליתא, דכי היכי שמלאכי השרת לא אמרו שירה משום מעשה ידי טבועים בים [מגילה י, ב], הכי נמי אין ראוי לומר שאנו שמחים בטביעתם: 
סעיף ט 
[שחרית ומנחה מתפלל כדרכו של שבת]. אם שכח לומר בתפלת שחרית ישמח משה ואמר במקומו אתה בחרתנו, והזכיר גם כן של שבת אין צריך לחזור ולתפלל, ספר מטה משה סימן (תר"פ) [תרעט] בשם שבלי הלקט [סימן ריט]: ומה שכתב [בהגה] והעם נהגו שלא לברך כו'. עיין בתשובות רמ"א סימן ל"ה: 


פרי חדש אורח חיים סימן תצא 
========================== 
סעיף א 
ולא על הבשמים. בפרק ערבי פסחים דף ק"ב [ע"ב] גבי ההיא דאמרינן יום טוב שחל להיות אחר השבת אמר רב יקנ"ה, כתבו בתוספות [שם ד"ה רב] ומה שאין מזכיר בשמים, פירש רשב"ם [שם סוף ד"ה גופא] דטעם בשמים משום איבוד נשמה יתירה וביום טוב נמי איכא נשמה יתירה, וקשה דאם כן במוצאי יום טוב אמאי לא תקנו בשמים, לכך נראה דביום טוב ליכא נשמה יתירה והכא אין מזכיר בשמים משום דשמחת יום טוב באכילה ושתייה מועיל כמו בשמים, ועיין בתוספות דהמביא [ביצה] דף ל"ג ע"ב [ד"ה כי הוינן]: גרסינן בסוף פרק קמא דחולין [כו, ב] אמר ר' זירא יום טוב שחל להיות באמצע שבת אומר המבדיל בין קדש לחול ובין אור לחשך ובין ישראל לעמים ובין יום השביעי לששת ימי המעשה, מאי טעמא, סדר הבדלות הוא מונה: 


פרי חדש אורח חיים סימן תצב 
========================== 
סעיף א 
וכן אחר חג הסוכות. פירוש, דכיון שהם הרבה ימים חיישינן שמא מתוך אורך ימי השמחה באו לידי עבירה וצריכין כפרה, אבל לא נהגו להתענות אחר חג השבועות משום דכיון דלא הוי אלא יום אחד או שתים לא שכיח ביה שמחה טובא, ב"י סוף סימן תכ"ט. אבל בספר תמים דעים סימן (קע"ח) [קעז] כתב דאף אחר חג השבועות מתענין: כתב מהר"י וייל סימן (ל"ד) [יד בדינין והלכות] הנהגתי שלא להתחיל שני וחמישי ושני במרחשון עד י"ז במרחשון דהויא רביעה ראשונה: כתבו הגהות מיימוניות בפרק א' מהלכות תענית [אות א], שבתעניות אלו וכן בעשרת ימי תשובה אם אירע סעודת ברית, מצוה לאכול ואין צריך התרה: 


פרי חדש אורח חיים סימן תצג 
========================== 
סעיף א 
נוהגים שלא לישא אשה. בזמן שיש שם סיבה כגון שלא קיים פריה ורביה או מי שאין לו מי שישמשנו וכיוצא בזה לא חיישינן למנהגא ונושא אשה, ובתנאי שלא ירבה בשמחה, הר"ם לונזאנו בספר שתי ידות [נא, ב]. והנה למי שלא קיים מצות פריה ורביה הדבר ברור להתיר, והרי הרא"ם [שו"ת סימן יד] התיר משום מצות פריה ורביה ליקח שתי נשים שלא גזר על כך רבינו גרשום מאור הגולה ז"ל, ואף דמהר"י מינץ סימן י' פליג עליה, הכא דלא הוי אלא מנהגא בעלמא יש להתיר בפשיטות וכן נוהגין: כתב הריק"ש [ערך לחם] דלהחזיר גרושתו מן הנשואין בכל גוונא שרי דאין כאן שמחה, וכדלקמן בסימן תקמ"ו סעיף ב', ועיין בתשובות מוהרי"ט חלק א' סימן ס"ד: ומה שכתב בין פסח לעצרת עד ל"ג לעומר. בפרק הבא על יבמתו [יבמות סב, ב] גרסינן אמרו שנים עשר אלף זוגים תלמידים היו לרבי עקיבא מגבת עד אנטיפרס וכולן מתו בפרק אחד מפני שלא נהגו כבוד זה לזה, תנא וכולן מתו מפסח עד עצרת, ומסיים התם דמתו במיתת אסכרה, ואפשר שמה שלא היו נוהגים כבוד זה לזה היה מחמת איזה לשון הרע שהיה ביניהם, וכדאמרינן בפרק במה מדליקין [שבת לג, א], סימן ללשון הרע אסכרה, ובמדרש בראשית רבה פרשה ס"א [אות ג] לא מייתי אלא שבפרק אחד מתו, אבל בסוף מדרש [רבה] קהלת [פרשה יא אות י] איתא שמתו בין פסח לעצרת, ובלשון זה יכולים אנו לומר בל"ג לעומר פסקו למות, אבל לשון תלמודינו משמע שנמשכה מיתתן עד העצרת, אבל דעת המחבר להקל מל"ג לעומר ואילך וכמו שכתב ההגה, ועד ל"ג דנקט, עד ועד בכלל קאמר, וכדלקמן בסעיף ב': 
סעיף ב 
ואין להסתפר עד יום ל"ד בבקר. הרב אזיל לטעמיה, שביו"ד סימן שצ"ה [סעיף א] פסק דלא אמרינן מקצת היום ככולו בלילה אלא בעינן מקצת יום ממש, ולפיכך פסק בכאן שצריך להסתפר בבקר, אבל מי שירצה לסמוך בכאן על הנהו פוסקים דסבירא להו דמקצת היום הוי אף במקצת מן הלילה לא הפסיד כלום להסתפר בלילה, דבכאן הולכין אחר המיקל יותר: ומה שכתב [בהגה] ומרבים בו קצת שמחה כו'. תימא דעכשיו נהגו בזה להרבות בשמחה ושלא לומר תחנון ואף על פי כן אינן מסתפרין אלא עד ל"ד  ויראה תרתי דסתרן, ולפיכך מי שנהג עצמו להסתפר בל"ג אין מוחין בידו. ומיהו יש לדקדק בשמחה זו למה, ואי משום שפסקו מלמות, מה בכך, הרי לא נשארו אחד מהם וכולם מתו ומה טיבה של שמחה זו, ואפשר שהשמחה היא על אותם תלמידים שהוסיף אח"כ רבי עקיבא שלא מתו כאלו: ומה שכתב ומי שהוא בעל ברית כו'. הב"י כתב לקמן בסימן תקנ"ט [ד"ה ומ"ש מעשה] דגם המוהל והסנדק הם בכלל בעלי ברית, ולפיכך מותרים להסתפר בעומר: יש מי שכתב שאינם מותרים להסתפר אלא ביום המילה לשמחת המילה, ולי נראה להתיר ערב יום המילה, ואם חל המילה ביום שבת אף בחמישי מותרין, ובאלו העניינים הלכה כדברי המיקל מכולם: 
סעיף ג 
וטעות הוא בידם. הר"ם לונזאנו [שתי ידות נא, ב] כתב דמנהג הגון הוא, וגם הריק"ש [בערך לחם] כתב דכיון שעיקר הדבר תלוי במנהג, במקום שנהגו כך אין מוחין בידם דאדעתא דהכי קבלוה, ויפה כתב. עוד כתב [הר"ם לונזאנו שם] שרדב"ז [ח"ב סימן תרפז] היה נוהג להסתפר בכל חדש ניסן: כתב הב"ח [בסוף הסימן] דאע"ג דאין נושאין נשים בראש חודש אייר דעלמא, כשחל בשבת מאחר דמיתוספא שמחה ביום השבת שהוא שבת וראש חודש אין להחמיר באבילות ישנה כולי האי ונושאין בו. ומיהו כשחל יום ראשון של ראש חדש אייר ביום ראשון של שבוע לכולי עלמא לא יסתפרו ביום ששי: ודע דתספורת ונשואין הכל דבר אחר וכמו שכתב הב"י [ד"ה ומ"ש ויש], ולפיכך במקום שנוהגים היתר בתספורת הוא הדין לנישואין: ומה שכתב [בהגה] מיהו בהרבה מקומות נהגו להסתפר עד ראש חדש אייר כו'. טעם מנהג זה משום שיש לנהוג אבילות כנגד ל"ג ימים שהיו מתים בהם דהיינו ל"ב שלמים ומקצת יום ל"ג, ולפיכך יש שאינם מסתפרים עד ל"ג, אבל אלו נוהגים להסתפר עד ראש חדש אייר ועד בכלל דהוו ששה עשר יום, ומשם ואילך אין מסתפרין עוד אלא בל"ג לעומר, ובהכי נהגו אבילות ג"כ ל"ב ימים, וכבר כתבתי [לעיל אות א ד"ה ומ"ש בין בפסח; ובריש אות ב] דבפרט הלז נהרא נהרא ופשטיה ולמיקל שומעין: ומה שכתב משום לא תתגודדו. בפרק קמא דיבמות [יד, א] כי אמרינן לא תתגודדו כגון בית דין בעיר אחת פלג מורין כדברי בית שמאי ופלג מורין כדברי בית הלל, אבל שני בתי דינים בעיר אחת לית לן בה. ועיין בהרמב"ם ובכסף משנה סוף הלכות עכו"ם [הלכה יד] דשני מנהגים בעיר אחת הוי כבית דין בעיר אחת דאית ביה משום לא תתגודדו ודוק: 
סעיף ד 
נהגו הנשים. והוא הדין האנשים אלא דאורחא דמילתא נקט. ואף על פי שלענין תספורת ונישואין לא נהגו איסור אלא עד ל"ג, לענין מלאכה נהגו עד עצרת, מטעם שכתב הטור, יע"ש. ועיין בתשובת כמהר"ש הלוי חלק או"ח סימן ו': 


פרי חדש אורח חיים סימן תצד 
========================== 
סעיף א 
זמן מתן תורתינו. כתב הריב"ש בסימן צ"ו שלא תלה הכתוב חג שבועות ביום מתן תורה אלא ביום חמשים לעומר ואין הכרח שיהיה ביום שניתנה בו התורה לא פחות ולא יותר, אלא שעתה לפי חשבונינו שניסן מלא ואייר חסר יבא כן לעולם שהחמשים כלים בו' בסיון ולזה אנו מזכירין בתפילה זמן מתן תורתינו, יע"ש. ועיין בדרשות הראנ"ח [בספרו הנותן אמרי שפר] בפרשת אמור דף קכ"ז [נג, ד ד"ה ואמנם] (וכמ"ש) [ובמה שכתבתי] בסעיף ג' [בד"ה ואין; ובד"ה ומ"ש ונראה]: ליל ראשון של חג השבועות ממתינים לקדש עד הלילה ממש, שאם יקדש קודם הלילה יחסר מיום מ"ט לספירה, וכתיב [ויקרא כג, טו] שבע שבתות תמימות תהינה, סוף ספר משאת בנימן [בחידושי דינים או"ח אות ד]: כתבו בפסקי תוספות דפרק בני העיר [מגילה אות קח] מה שאין קורין בשבועות שור או כשב לפי שכבר אמרוהו בפסח עם פרשת העומר. אם כונת התוספות הוא ליום ב' של גלויות שבמקום כל הבכור למה אין קורין שור או כשב, א"כ לא תירצו כלום, דכי היכי דפרשת שור או כשב אמרוה ביום ב' של פסח הכא נמי כל הבכור קראוה ביום ח' של פסח, ואכתי קשה דמאי אולמיה דהאי מהאי. ואם כונתם ביום ראשון של עצרת ובארץ ישראל, וקושייתם שבמקום פרשת מתן תורה יקראו שור או כשב, דטפי עדיף ענין חג השבועות מענין מתן תורה לפי שאינו חג מתן תורה וכדכתיבנא [לעיל בריש הסימן], אכתי קשה דנקרא פרשת כל הבכור דלא שייך תירוצם. ולכן יראה שכונתם לומר דביום ראשון של שבועות לבני גלויות במקום בחדש השלישי שהיה להם לקרות שור או כשב, ולזה תירצו שפיר דטפי עדיף לקרות מענין מתן תורה ולא פרשת שור או כשב שכבר נקראת בפסח, וביום שני של שבועות אין הכי נמי דהוו מצו לקרות שור או כשב במקום כל הבכור שבכל אחת משתיהם יש עניינו של יום אלא שבחרו העולם בפרשת כל הבכור. אלא דאכתי קשיא קושיא קמייתא דבארץ ישראל אמאי אין קורין פרשת כל הבכור במקום פרשת מתן תורה כיון שלא קראו פרשת כל הבכור, ויש לומר דפרשת שור או כשב אלימא טפי מפרשת מתן תורה לפי שכתובים שם כל קרבנות החג, מה שאין כן פרשת כל הבכור שאין שם אלא ענין עשיית החג ולפיכך עדיפא מינה פרשת מתן תורה כיון שהחג נופל ביום שניתנה בו תורה, זהו מה שנראה לי ביישוב דברי התוספות: 
סעיף ג 
ואין אומרין תחנון כו'. עד ח' בו. אבל אנו נוהגים שלא לומר עד י"ג משום דעצרת נמי יש לו תשלומין כל שבעה כדאיתא בפרק (קמא) [שני] דחגיגה [יז, א]: אין להתענות ביום שבועות אפילו תענית חלום, ספר שיירי כנסת הגדולה [הגה"ט אות ז] בשם דרשות מהרי"ל [סוף הלכות ימים נוראים]. ויראה שטעמו משום דגרסינן בפסחים בפרק אלו דברים [סח, ב] א"ר אלעזר הכל מודים בעצרת דבעינן נמי לכם מאי טעמא יום שניתנה בו תורה הוא, מר בריה דרבינא כוליה שתא הוה יתיב בתעניתא לבר מעצרתא ופוריא ומעלי יומא דכפורי, עצרת יום שניתנה בו תורה כו'. תו גרסינן התם רב יוסף ביומא דעצרתא עביד ליה עגלא תלתא אמר אי לאו האי יומא דקא גרים, כמה יוסף איכא בשוקא. וכן פסק ההגה בריש סימן תר"ד לענין מעלי יומי דכפורי שאסור להתענות בו תענית חלום והוא הדין לעצרתא, ומיהו בסימן תרצ"ה [סעיף ב] כתב ואין להתענות בפורים מלבד תענית חלום, ולפי זה י"ל דדוקא במעלי יומא דכפורי אין להתענות תענית חלום משום דאיכא סכנה בדבר להתענות ב' ימים רצופין, אבל בעצרת אדרבה דומה לפוריא, ואפשר דאף ההגה מודה בעצרת משום דיום גדול הוא שניתנה בו תורה, וכסברת מהרי"ל, ופוריא קיל טפי מעצרת, נראה לי: ומה שכתב [בהגה] ונראה לי הטעם כו'. כמה טעם חלוש הוא זה, ויותר נראה לומר שאוכלים מאכל חלב משום שהוא יום שניתנה בו תורה והתורה נמשלה בו כדאמרינן בפרק קמא דתענית [ז, א] למה נמשלו דברי תורה לשלשה משקין הללו במים וביין ובחלב כו', ובכל בו בסימן נ"ב מצאתי נהגו לאכול דבש וחלב מפני התורה שנמשלה בהם כמו שכתוב [שיר השירים ד, יא] דבש וחלב תחת לשונך: טעם לקריאת רות בשבועות עיין בספר מטה משה סימן (תרצ"ד) [תרצג]: המנהג לקרות ליל ראשון של חג שבועות כל הלילה, והוא מיוסד על פי הזוהר הקדוש [חלק א ח, א]: 


פרי חדש אורח חיים סימן תצה 
========================== 
סעיף א 
וחוץ מהוצאה והבערה כו'. הילך לשון הרמב"ם בפרק א' [מהלכות יום טוב הלכה ד] כל מלאכה שחייבין עליה בשבת אם עשה אותה ביום טוב שלא לצורך אכילה לוקה חוץ מן ההוצאה מרשות לרשות וההבערה, שמתוך שהותרה הוצאה ביום טוב לצורך אכילה הותרה שלא לצורך אכילה, ולפיכך מותר ביום טוב להוציא קטן או ספר תורה או מפתח וכיוצא באלו מרשות לרשות, וכן מותר להבעיר אף על פי שאינו לצורך אכילה כו'. וכתב המגיד משנה [שם] המכוון אצלי בדעת רבינו כך הוא, שכל מלאכה שחייבין עליה בשבת ואותה מלאכה היא שלא לצורך אכילה, אם עשה אותה ביום טוב לוקה, חוץ מן ההוצאה וההבערה שאף על פי שאינם לצורך אכילה אינו לוקה ואפילו עשאן שלא לצורך אכילה ופירוש מלאכה שהיא שלא לצורך אכילה נתבאר בדברי רבינו שכולל כל מלאכה שאינה נעשית באכילה ושתייה, ואם כן היה מן הדין שיהיו הבערה והוצאה נאסרין כמו כתיבה ואריגה, אלא שמתוך שהותרו לצורך אכילה הותרו שלא לצורך. ונראה טעם לשני אלו, ההוצאה לפי שאף היא באוכל ומשקה ואף על פי שהיא בדברים אחרים אמרינן מתוך, והבערה אף על פי שאינה באוכלין ומשקין כתיב [שמות לה, ג] לא תבערו אש בכל מושבותיכם ביום השבת, בשבת הוא דאסור הא ביום טוב שרי כו', אבל שאר מלאכות שאינן לצורך אכילה כגון הכתיבה והבנין אפילו עשאן לאכילה לוקה, ושאר המלאכות שהן באכילה כגון שחיטה ואפילו עשאן שלא לאכול אינו לוקה כמו שיתבאר בפרק זה [הלכה טו] (עכ"ל) [וכו'], ובפרק קמא דביצה [יב, א] שנינו בית שמאי אומרים אין מוציאין לא את הלולב ולא את הקטן ולא את הספר תורה לרשות הרבים ובית הלל מתירין, ואסיקנא [בגמרא שם] דטעמא דבית הלל משום מתוך, ופירש רש"י [שם ד"ה אלא מדלא] דדבר תורה מותרת לגמרי בכל דבר אלא שבהוצאת אבנים וכיוצא בהם אסורה מדבריהם משום טרחא, ומבואר שם [ע"ב] דכי היכי דאמרי בית הלל מתוך בהוצאה הכי נמי בהבערה, וכתב המגיד משנה [שם] שדעת הרמב"ם כרש"י ז"ל: 
וראיתי מי שכתב דדוקא בבישל לצורך חול אינו לוקה מטעם הואיל, אבל בהוצאה והבערה לצורך גוים או לצורך חול דהתם ליכא למימר הואיל לוקה לדעת הרמב"ם והמגיד משנה. ואינו מחוור כלל שהרי מוכח בהדיא מדברי המגיד משנה דהוצאה והבערה מותרים לגמרי מן התורה אף לחול במתוך, וכן הבינו התוספות [שם ע"א ד"ה ה"ג] מרש"י [הנ"ל] והקשו עליו מדין אופה מיום טוב לחול [פסחים מו, ב] דלא פטרינן אלא מטעם הואיל, ולרש"י הרי הותר לגמרי במתוך, והמגיד משנה הסכים רש"י עם דעת הרמב"ם. ועוד כיון דממעטינן [ירושלמי ביצה פ"ה הלכה ב] הבערה מקרא דוביום השבת הא ביום טוב שרי מוכח שהותר לגמרי, דומיא דכי הוה בעינן למעוטי בגמרא [ביצה שם] הוצאה מקרא [ירמיה יז, כא] דלא תוציאו משא מבתיכם ביום השבת, בשבת אין ביום טוב לא. ועוד כתב כן [המגיד משנה שם] בבירור לקמן בדין י"ג על מה שכתב בשם הרשב"א [עבודת הקודש בית מועד ריש שער ג] שההוצאה מלאכה גמורה היא כתב וזה כפי שיטתן שכתבתי למעלה [שם הלכה ד], אבל לדעת רבינו בדין ההוצאה מותר גמור הוא וזה ברור. וקודם שנבוא לדקדק בדברי הרמב"ם והמגיד משנה איישב שיטת רש"י ז"ל: 
הנה במאי דקשיא ליה מסוגיא דפרק במה מדליקין [שבת סוף כד, ב] שאין שורפין קדשים ביום טוב, ומפרש רב אשי התם משום דהוה ליה יום טוב עשה ולא תעשה ואין עשה דוחה את לא תעשה ועשה, ולדעת רש"י הבערה הותרה לגמרי במתוך. י"ל דההיא שמעתתא אתיא אליבא דבית שמאי [הנ"ל] דלית להו מתוך, או סבירא ליה דבית שמאי ובית הלל לאו במתוך פליגי אלא בערוב והוצאה ליום טוב קמיפלגי, ואתקפתא דרב יוסף [ביצה יב, א] לא חשיבא להו אתקפתא. וכן מאי דמקשו [תוספות שם ד"ה ה"ג] עליה משמעתתא דאלו עוברין [פסחים הנ"ל] מפלוגתא דרבה ורב חסדא בדין האופה מיום טוב לחול דמאן דפטר ליה ממלקות הוא מטעם הואיל, הא סמוך לחשיכה דליכא הואיל לקי, אינהו נמי לא סבירא להו כותיה דרבי יצחק [ביצה שם] דטעמא דפלוגתא דבית שמאי ובית הלל הוא מטעם מתוך, והכי משמע התם דמייתי ברייתא דהמבשל גיד הנשה ופריך מחלוקת דהבערה ולרבי יוחנן דהבערה ובישול אינה משנה ודלא כמו שכתב ריב"א שם אבל כל זה אינו מעלה ארוכה לדברי רבינו: 
ואיכא למידק בדבריו טובא, חדא דכיון שרבינו פוסק כרבי יצחק דאית ליה מתוך, למה פרט הוצאה והבערה והלא מוכח בסוגיא [ביצה שם] דבכל המלאכות אמרינן מתוך, דהתם מייתי דבשחיטה ובישול נמי אמרינן מתוך ומשמע דהוא הדין לשאר המלאכות. וכן כתבו התוספות בפרק המצניע [שבת צה, א ד"ה והרודה] דבנין ביום טוב לא אסור אלא מדרבנן, דהא איכא מגבן דהוי אוכל נפש שחייב בשבת משום בונה כדאיתא התם ומתוך שהותרה בנין לצורך הותרה שלא לצורך, ורבינו כתב היפך מזה בתחלת הפרק [שם הלכה ב] שאם בנה לוקה. ומתוך מה שכתב המגיד משנה [הנ"ל] אבל שאר מלאכות שאינו לצורך אכילה כגון הכתיבה והבנין אפילו עשאן לאכילה לוקה, יראה שמתורץ זה, דסבירא ליה דמגבן ביום טוב לוקה כפשטא דברייתא דפרק המצניע, והא דפליגי חכמים ואמרי אחד זה ואחד זה אינן אלא משום שבות, אינו אלא מהמכבד ואילך, וכמו שכתב המגיד משנה עצמו בפרק ח' מהלכות שבת [הלכה ז ד"ה החולב]. ומה שהוכיח הר"ן ז"ל בריש פרק אין צדין [ביצה יב, ב סוף ד"ה אין צדין] דגיבון ביום טוב לא מיתסר אלא מדרבנן מדלא אייתינן הך ברייתא בפרק רבי אליעזר דמילה [שבת קלד, א] כי איבעיא לן מהו לגבן, יש לדחות משום דבהך ברייתא מצינן למדחי דחכמים אכולהו קאי אף אמגבן ולפיכך לא מצינן למפשט מינה מידי: 
תו קשה מדין כבייה שכתב רבינו בריש פרק ד' [מהלכות יום טוב הלכה ב] שאם כבה לוקה, אף על פי שהכבייה הותרה לצורך אוכל נפש וכמו שכתב הרב בפרק הנזכר דין ו' וכמבואר בדברי המגיד משנה [שם] בפרק ג' דין י' ד"ה אין גורפין כו', ולא אמרינן מתוך כו'. ויראה שזה מתורץ בלשון הרמב"ם שכתב בריש פרק ד' [הנ"ל] שהכבוי מלאכה ואין בו צורך אכילה כלל, כלומר אף על פי שלצלות בשר על גבי גחלים מתכבה האש, אותו כבוי אינו צורך לצלייה ולא דמי להבערה שהיא צורך האכילה. ומיהו קשה ממיתוק החרדל בגחלת שפירש רש"י בפרק רבי אליעזר דמילה [שבת שם ד"ה ואין] שרגילין לכבות לתוכו את הגחלת או אבן ניסוקת, דהתם הכבייה עצמה היא צורך אוכל נפש, ואם כן אמאי לא אמרינן מתוך שהותרה כבייה לצורך הותרה נמי שלא לצורך ולא לילקי עלה. וגם זה מתורץ בדברי המגיד משנה [דלעיל ריש הסימן] דדוקא בהוצאה והבערה אמרינן מתוך, ההוצאה לפי שאף היא באוכל ומשקה והבערה גלי בה קרא דאמרינן מתוך כדמייתי מדרשא דוביום השבת דאיתא בירושלמי בפרק בתרא דביצה [הלכה ב]. ולפי זה הוצאה דכתב הרב ז"ל לאו דוקא אלא הוא הדין כל מלאכה שהיא באוכל ומשקה אמרינן מתוך, וזו היא שהזכירו בסוגיא דביצה [יב, א] ובפרק קמא דכתובות [ז, א] שחיטה ובישול משום דהני הוו כאוכל עצמו ולפיכך אמרינן בהו מתוך, וזהו שכתב המגיד משנה [שם] בסוף דבריו ושאר המלאכות שהן באכילה כגון שחיטה ואפייה אפילו עשאן שלא לאכלן אינו לוקה, ומאי דקשה לזה ממגבן דהוי באוכל עצמו כבר יישבתיו לעיל [ד"ה ואיכא] בס"ד, זהו מה שנראה לפי שיטת המגיד משנה בדברי רבינו: 
אבל אי אפשר להלום שיטה זו בדברי רבינו מכמה קושיות, חדא שהרב כתב [שם] בפרק א' דין ט"ו המבשל ביום טוב לגויים או לבהמה או להניח לחול אינו לוקה שאילו באו לו אורחים היה אותו תבשיל ראוי להן, עד כאן. וטעמא דאיכא הואיל, הא ליכא הואיל וכגון במבשל סמוך לחשיכה לוקה, הרי אף במבשל דהוי באוכל עצמו לא אמרינן מתוך לומר שהותרה לגמרי מן התורה. וכן בפרק ג' [שם הלכה ח] כתב ואם היתה עיסה טמאה או שנטמאת החלה לא יבשל את החלה שאין מבשלין ביום טוב אלא לאכול, וכן אין שורפין אותה ביום טוב שאין שורפין קדשים שנטמאו ביום טוב, ששריפת קדשים שנטמאו מצות עשה שנאמר [ויקרא ז, יט] באש ישרף, ועשיית מלאכה שאינה לצורך אכילה וכיוצא בהן עשה ולא תעשה ואין עשה דוחה את לא תעשה ועשה, עד כאן, וזה מבואר בפרק במה מדליקין [שבת ריש כה, א] ובירושלמי דפרק קמא דביצה [הלכה ח] גרסינן דאפילו בעצרת ובחג אסור לאפות חלה שנטמאת על שם וכל מלאכה לא יעשה בהם [שמות יב, טז] וזה הפך מה שכתב המגיד משנה שרבינו הוציא ההבערה מקרא דוביום השבת הא ביום טוב שרי, שהרי בכאן בהבערה גופא כתב דאיכא עשה דשבתון [ויקרא כג, כד; לב; לט] לאו דלא תעשה כל מלאכה. ועוד דמשמע ודאי דגיבון לא אסור אלא מדרבנן וכדברי הר"ן [הובא לעיל ד"ה ואיכא] כי למה יגרע מקצירה וטחינה ושאר מלאכות דלא אסירי אלא מדרבנן לדעת הרמב"ם וגיבון נמי דכוותיהו. וכן נראה מלשון הרב בפרק ג' דין י"ב שכתב אין עושין גבינה ביום טוב שאם גבן מערב יום טוב אין בזה חסרון טעם, וזהו הטעם מוזכר בש"ס [שבת קלד, א] אלמא לא אסור אלא מדרבנן וכמו שהוכיחו הפוסקים דבאוכל נפש אין לחלק בין אפשר לעשותו מערב יום טוב או לא, ואכתבנו לקמן בסמוך [ד"ה ומה שכתב ויש] בס"ד: 
ולכן נראה לי שדעת הרמב"ם כשיטת שאר המפרשים דלא אמרינן מתוך אלא בשיש בו צורך היום קצת וכמו שכתב הרב [שם ד, א] קטן או ספר תורה וכיוצא באלו, אבל אבנים וכיוצא בהן לוקה, והיינו ההיא דאין שורפין קדשים ביום טוב שהביא בפרק ג' [שם הלכה ח] וכן ההיא דהמבשל לחול דפטר ליה מטעם הואיל הא לאו הכי לקי לפי שאין באלו צורך היום כלל. וכן נראה ממה שכתב בפרק א' דין ט' אין אופין ומבשלין ביום טוב מה שיאכל בחול ולא הותרה מלאכה שהיא לצורך אכילה אלא כדי ליהנות בה ביום טוב, עד כאן, ולישנא דלא הותרה משמע דמן התורה קאמר. ומיהו אכתי קשה מנא ליה להוציא דוקא הוצאה והבערה כיון דבגמרא [הובאה לעיל ד"ה תו] מוכח דאף בשאר מלאכות אמרינן מתוך. ואפשר שרבינו הוקשה לו מהא דאסרינן בפרק ב' דביצה [כב, א] לכבות את הנר משום דבר אחר ולא אמרינן מתוך, אף על פי שיש בו צורך שמחת יום טוב, ומכח זה סבירא ליה דלא קיימא לן כותיה דרבי יוחנן [שם יב, א] אלא בהוצאה והבערה, והטעם לפי שההוצאה היא מלאכה גרועה, וכמו שכתבו התוספות בריש הזורק [שבת צו, ב ד"ה הוצאה] דאף על גב שהיתה במשכן אצריך קראי, דאי לאו דכתיבא לא הוו מחייבי עלה לפי שמלאכה גרועה היא, ולפיכך אמרינן בה מתוך. ועל כרחך למימר הכי למאי דהוה בעי תלמודא [ביצה שם] למימר דליכא איסור הוצאה כלל ביום טוב, ולפי זה דוקא בהוצאה, ודלא כהמגיד משנה שתלה הטעם לפי שיש הוצאה באוכל עצמו והוה קשה ליה ממגבן. ומהבערה הוי מטעם המגיד משנה מקרא דוביום השבת הא ביום טוב שרי, ומיהו תפסת מועט תפסת וגלי קרא דדוקא כשיש בו צורך קצת, ולהכי צריכים לטעמא דמתוך בהבערה כי היכי דלא תימא שהותרה לגמרי, אבל שאר מלאכות אף שיש בהם צורך היום קצת לקי עלייהו ולהכי סתם [הרמב"ם] דהבונה לוקה אף שיש צורך היום, וכן המכבה את הנר משום דבר אחר לוקה לדעת זו. ועל פי זה ברייתא דהשוחט עולת נדבה ביום טוב לוקה [ביצה שם] אתיא אפילו כבית הלל. והזקיקו לזה לומר דבהני תרתי אית בהו מתוך, סוגיא דפרק קמא דביצה [שם ע"ב] דמסיק דטעמא דבית הלל הוי משום מתוך וקיימא לן כותייהו. ולענין הבערה תנן בפרק ב' דביצה [כא, ב] בית שמאי אומרים לא יחם חמין לרגליו אלא אם כן ראויים לשתייה ובית הלל מתירין, עושה אדם מדורה ומתחמם כנגדה, ומעתה על כרחך דבהני תרתי דהיינו הוצאה והבערה דאמרינן בהו מתוך, אבל בכבייה ובנין ושאר מלאכות לא אמרינן בהו מתוך ואף שיש בהם קצת צורך היום לוקה: 
ושוב מצאתי בירושלמי פרק קמא דביצה [הלכה ג] סיוע לזה, דגרסינן התם ר' חייא בשם רבי יוחנן המבשל נבילה ביום טוב אינו לוקה שהותר מכלל בישול ביום טוב, רבי שמעון בן לקיש אמר לוקה שלא הותר מכלל בישול אלא לאכילה בלבד, ורבי שמעון בן לקיש לא פליג אבית הלל דאמרינן מתוך. ודוחק לומר דלית ליה מתוך כלל וטעמא דבית הלל משום דאין עירוב והוצאה ליום טוב, אלא משמע דסבירא ליה דלא אמרינן מתוך אלא בהוצאה והבערה אבל בבישול ושאר מלאכות לא הותרו אלא לצורך אכילה, ופסק כותיה דריש לקיש משום ההיא דפרק שני דביצה דאזלה כותיה. ומכל מקום העיקר כדעת רוב המפרשים ז"ל דבכל מלאכות אמרינן מתוך, ולפיכך אם נפל ביתו ביום טוב מותר לבנות מן התורה כל שיש בו צורך היום כדי שלא יכנו שרב ושמש, ומיהו מדרבנן אסור דומיא דקצירה וטחינה וכמו שכתבו התוספות בפרק המצניע [שבת צה, א ד"ה והרודה], אבל אם אין לו צורך היום כלל באותה מלאכה שעושה לוקה עליה. וההיא דאסור לכבות את הנר משום דבר אחר [ביצה כב, א], כבר תירצו תוספות בפרק קמא דכתובות [ז, א ד"ה אמר] והרא"ש בפרק קמא דביצה [סימן יח] דכיבוי הנר מפני דבר אחר הוי כמו מכשירין דאפילו באוכל נפש אסור, וכן מוכח התם בגמרא בפרק ב' דביצה: 
ומה שכתב [בהגה] ויש מחמירין אפילו באוכל נפש עצמו כו'. אף על גב דבפרק אין צדין [ביצה כח, ב] אמרינן כתיב [שמות יב, טז] הוא וכתיב [שם] לכם ולא קשיא, כאן במכשירין שאפשר לעשותן מערב יום טוב כאן במכשירין שאי אפשר לעשותן מערב יום טוב, מכלל דבאוכל נפש גופיה אף באפשר לעשותו מערב יום טוב מותר לעשותו ביום טוב. ההוא מדאורייתא, אבל מדרבנן כל אוכל נפש שאינו מפיג טעמו והיה אפשר לעשותו מערב יום טוב אסור לעשותו ביום טוב. והראיה מהא דאמרינן בפרק רבי אליעזר דמילה [שבת קלד, א] בההיא דאין ממתקין את החרדל בגחלת של עץ, ומאי שנא מבישרא אגומרי, התם לא אפשר הכא אפשר. וגרסינן תו התם אמר ליה אביי לרב יוסף מהו לגבן אמר ליה אסור, מאי שנא מלישה, אמר ליה התם לא אפשר הכא אפשר. ופירש רש"י [שם ד"ה] ומאי שנא מבישרא אגומרי שצולין ביום טוב ואף על גב דמכבה. לא אפשר לצלות מאתמול דביומא (שכיחא) [שביחא] טפי אבל חרדל אפשר מאתמול. מאי שנא מלישה שלשין פת ביום טוב והאי נמי ללישה דמיא, לא אפשר דפת חמה מעליא טפי [עכ"ל רש"י]. מהכא שמעינן דאף באוכל נפש עצמו כל שאינו בן יומו עדיף טפי מאתמול אסור לעשותו ביום טוב, וכן כתב הר"ן בריש פרק אין צדין [ביצה יב, ב ד"ה אין צדין] ועיין [פרי חדש] לקמן סימן תצ"ח סעיף ב'. ומה שכתבו התוספות בפרק קמא דמגילה [ז, ב ד"ה כאן] דאוכל נפש דעדיף טפי כשהוא עשוי מאתמול אסור לעשותו ביום טוב, דמשמע טעמא דעדיף כשעושין מאתמול הא לאו הכי מותר לעשותו ביום טוב, לא דייקי, דהא מיתוק החרדל יראה שאין בו שום עדיפות לעשותו בערב יום טוב מלעשותו ביום טוב ואף על פי כן אסור למתקו ביום טוב. אי נמי התוספות קיימו התם לדינא דאורייתא ולפיכך בעינן דלהוי עדיף טפי כשנעשית בערב יום טוב דליתסר לעשותו ביום טוב, אבל מדרבנן בעינן שיהא עדיף טפי עשייתו ביום טוב כדי להתיר לעשותו ביום טוב. והא דכתבו התוספות בפרק המצניע [שבת צה, א ד"ה והרודה] ובפרק ב' דביצה [כא, א] ד"ה הואיל ומקלעו אורחים כו' ובריש פרק אין צדין [שם כג, ב ד"ה אין] דאין לחלק באוכל נפש בין אפשר לעשותו מערב יום טוב לאי אפשר, אלא דוקא במכשירין יש חילוק, כל הני יש לדחות דמדאורייתא קאמרי אבל מדרבנן יש לחלק וכדכתיבנא. וכן הבין הרא"ש ז"ל [שם פ"ג סימן א] מדברי רש"י בריש פרק אין צדין [שם כג, ב ד"ה אין] דצידה אסורה מן התורה, ואהא שפיר הקשו דמדאורייתא אין לחלק באוכל נפש עצמו אלא במכשיריו. אבל ממה שכתבו התוספות בריש ביצה [ג, א] ד"ה גזרה שמא יעלה ויתלוש כו' מוכח דסבירא להו דאף מדרבנן אין לחלק באוכל נפש עצמו בין אפשר ללא אפשר, וליתא, אלא העיקר כדכתיבנא. וכן דעת הכלבו [סימן נח ריש כא, א] שהביא הב"י משמו סימן תק"ד [עמוד נה ד"ה כתב הכל] הגרגיר שקורין אורוגה אסור לעשותו ביום טוב לפי שהעשוייה מבערב טובה, ע"כ, והוא מין מאכל, וענין זה הגרגיר תמצאהו בפרק קמא דיומא דף י"ח [ע"ב] יע"ש. ונראה שזהו דעת המרדכי בפרק קמא [דביצה רמז תרנז] שאסר לעשות שאור לעיסה ביום טוב, וביאר הב"י בסוף סימן תק"ו [ד"ה כתב המרדכי] שטעמו לפי שכל כך יפה הפת שנעשה שאור שלו מבעוד יום כמו שנעשה ביומו, אלמא דאף באוכל נפש גופיה יש חילוק. וכן דעת הריב"ש בסימן (תפ"ד) [קפד] וכן כתב רבינו ירוחם [נתיב ד ח"ב לב, א]. וגדולה מזו כתב רש"ל בפרק קמא דביצה [ים של שלמה סימן לט] לדוך שקדים ביום טוב כדי להוציא המרק מהם שדומה לחלב לא רצה מהר"ש להתיר דאמר אפשר לעשותו מערב יום טוב גם אם מפיג קצת טעמו בלינה, והסכים רש"ל עמו, ואף על פי שאיני מסכים עמהם משום דדמיא ללישה ולבישרא אגומרי דעדיפא כשהן בני יומן, מכל מקום נמצינו למדים מדבריהם שדעתם לחלק באוכל נפש בין אפשר ללא אפשר. והכי משמע לי מדברי הרמב"ם שכתב בפרק א' [מהלכות יום טוב הלכה ה] כל מלאכה שאפשר לה ליעשות מערב יום טוב ולא יהיה בה הפסד ולא חסרון אם נעשית מבערב, אסרו חכמים לעשות אותה ביום טוב אף על פי שהוא לצורך אכילה, עד כאן, והכי נקטינן: 
ומה שכתב [שם] מותר לעשותו ע"י שינוי. כן למד בסמ"ג [לאוין עה עמוד רסט] מדתנן [ביצה יד, א] והמלח במדוך של עץ, שמעינן שכל מלאכת אוכל נפש מותרת ע"י שינוי, אפילו בדבר שאינו מפיג טעמו ואפשר לעשותו מערב יום טוב. וכן הריב"ש בתשובה בסימן קפ"ד הביאו הב"י בסימן תק"ד [עמוד נה ד"ה כתב הריב"ש] הצריך שינוי לגרירת הגבינה בכלי מורג, לפי שאם היה עושהו מערב יום טוב לא היה מפיג טעמו. וכן לענין השאור שאסר המרדכי [הנ"ל] לעשותו ביום טוב, כתב הב"י סוף סימן תק"ו [שם] ומכל מקום נראה דעל ידי שינוי מותר. והשתא קשה מאי שנא מגיבון דאסרינן בפרק רבי אליעזר דמילה [שבת קלד, א] אפילו ע"י שינוי, והמרדכי בפ"ב דביצה [רמז תרפא] כתב דאסור משום עובדא דחול. ולי נראה משום דאתי לגבן יותר מצרכו להותיר לחול, וכמו שכתב בירושלמי בסוף פרק קמא דביצה לאיסור העמדת חלב ביום טוב. ומיהו אכתי קשיא לי מדין מתוק החרדל בגחלת של עץ [סימן תקי סעיף ג] אמאי לא התירוהו ע"י שינוי, וי"ל דכיון דאפשר למתקו בגחלת של מתכת [כמבואר בשו"ע שם] השוו חכמים מדותיהם ואסרו בכל ענין למתק בגחלת של עץ אף למי שאין לו גחלת של מתכת. ואפשר דהיינו דאמרינן בפרק רבי אליעזר דמילה ומאי שנא מבישרא אגומרי התם אפשר הכא לא אפשר וליכא לאקשויי דבישרא אגומרי נמי אפשר ע"י שפודין ואסכלאות דליתא דצלי על גבי האש חלוק בטעמו ולא כל הטעמים שוין וכל אחד רוצה לאכול אוכל יטעם לו ולפיכך התירו בכל גוונא נ"ל: 
הפידיא"ש וליטריא"ש ושאר מיני מאכלים שעושין מהעיסה כיון שהלחים אינם יפים מהיבשים והיה אפשר לעשותן מערב יום טוב אסור לעשותם ביום טוב, אם לא ע"י שינוי שישנה קצת אופן עשייתן, או אם היה רגיל לעשותן על גבי השלחן יעשם על גבי בגד וכיוצא: 
סעיף ב 
דעת רש"י ז"ל [ביצה כג, ב ד"ה אין צדין] וקצת מהמפרשים דקצירה וטחינה וכיוצא באלו אסורים מן התורה, ויש סיוע לסברתם מהא דאמרינן בריש ביצה [סוף ב, ב] על ביצה שנולדה ביום טוב שאסור גזירה משום פירות הנושרין, ואקשינן פירות הנושרין טעמא מאי גזירה שמא יעלה ויתלוש היא גופא גזירה ואנן ניקום וניגזור גזירה לגזירה, ומשני כולה חדא גזירה היא. והשתא אי תלישה ביום טוב לא אסורה אלא מדרבנן, פירות הנושרין הוה ליה גזרה לגזרה. וכן פירש רש"י [שם ריש ג, א] ויתלוש דהוה איסורא דאורייתא דהיינו קוצר שהוא אב מלאכה. ובריש פרק משילין [שם לו, ב] תנן גבי יום טוב לא עולין באילן, ובגמרא [שם] גזרה שמא יתלוש, וכתב רש"י [שם ד"ה שמא יעלה] דהוי איסורא מדאורייתא דהיינו קוצר שתולש מן המחובר. עוד ראיה מהא דגרסינן בירושלמי [שם] פרק קמא [הלכה י] הבורר והטוחן והמרקד בשבת נסקל וביום טוב סופג את הארבעים, ובש"ס דילן בפרק המצניע [שבת צה, א] גרסינן תנו רבנן החולב והמחבץ והמגבן כגרוגרת, המכבד והמרבץ והרודה חלות דבש שגג בשבת חייב חטאת הזיד [ביום טוב] לוקה את הארבעים, מכל הלין משמע דהני מלאכות אסירי מן התורה. אבל דעת הרמב"ם [יום טוב א, ה] והרא"ש [ביצה פ"ג סימן א] וכן נראה דעת הראב"ד בהשגות [שם] ושאר המפרשים דכל הני לא אסירי אלא מדרבנן, ונמשך אחריהם המחבר ז"ל וכן נראה לי עיקר, אבל לא מטעמיה של הר"ן [שם יב, ב ד"ה אין צדין] שהקשה למה יהא אסור לטחון חטים מן התורה ויהא מותר לדוך כל הני דוכין כדרכן שהרי שחיקה ודאי תולדה דטוחן היא. ולדידי לא קשיא, שהרי בירושלמי [הנ"ל] הקשו עדיפא מינה מההיא של בית רבן גמליאל שהיו שוחקין פלפלין ברחיים שלהם, ותירצו לא הותרה טחינה כדרכה, כלומר דאיסור טחינה והרקדה נפיק מקרא [שמות יב, טז] דאך אשר יאכל, וסמיך ליה [שם פסוק יז] ושמרתם את המצות, ומלישה ואילך דמצה בעי שימור אשר יאכל לכל נפש, והותרו, אבל כל מלאכות דמקמי לישה אסירי, והיינו דוקא טחינה בחטים דומיא דמאי דסמיך ליה, אבל טחינת פלפלין ושאר תבלין אף על פי שהם תולדה דטוחן התורה התירתן. אבל מה שמזקיקני לומר דהוו מדרבנן, שאני רואה הרבה קוּלות במלאכת הברירה וההרקדה דבשינוי כל דהו סגי. גבי ברירה תנן [שם יד, ב] בית שמאי אומרים בורר אוכל ואוכל, ובית הלל אומרים בורר כדרכו בחיקו ובתמחוי כו', ובסוף פרק קמא דביצה [יב, ב] גרסינן אושפזיכניה דרבה בר רב חנן הוה ליה איסורייתא דחרדלא אמר ליה מהו לאפרוכי ומיכל מינייהו ביום טוב, לא הוה בידיה, אתא לקמיה דרבא אמר ליה מוללין מלילות ומפרכין קטניות ביום טוב. ובסוף פרק אין צדין [שם כט, ב] אסיקנא דשונין קמח ביום טוב, ומייתינן התם דביתהו דרב יוסף נהלא קמחא אגבא דמהולתא, דביתהו דרב אשי נהלא קמחא אגבא דפתורא, ורשב"ם [הובא בתוספות שם ד"ה אגבה] פירש דכיון דאיכא שינוי אפילו תחילת הרקדה שריא, ואף לפי מה שכתבו שם התוספות דאשונין קאי, שמעינן ודאי מכל הני דליכא שום איסור כלל מן התורה בהרקדה וברירה ושאר מלאכות, דאם כן לא היה להם לרז"ל להקל כל כך, וגם לא היה להם להתיר דיכת התבלין בלי שום שינוי אם הטחינה של חטים היתה אסורה מן התורה והוה להו למגזר הא אטו הא לפחות להצריך שינוי בדיכת התבלין דומיא דמלח. ולכן נראין הדברים דכל מין מלאכה שהוא באוכל נפש עצמו מותר מן התורה אלא שחכמים אסרום כדי שלא ימנע משמחת יום טוב, וההיא ראיה דאייתי מריש ביצה ומריש פרק משילין גזירה שמא יעלה ויתלוש יש לדחות, דכיון דפירות הנושרין [סימן שכב סעיף ג] ותלישה בשבת אסירי דאית בהו גזירה שמא יעלה ויתלוש [סימן שלו סעיף א] אף על פי דביום טוב התלישה לא אסירא מן התורה גזרינן יום טוב אטו שבת, ולא הויא גזרה לגזרה דיום טוב ושבת כי הדדי נינהו כדאיתא בפרק במה אשה [שבת ס, ב] ובפרק ב' דביצה [סוף יז, ב] נמי אמרינן דכולי עלמא מיהא כלי בשבת לא מטבלינן מאי טעמא גזרה שמא יטלנו בידו ויעבירנו ד' אמות ברשות הרבים, ופרכינן [שם יח, א] יש לו בור בחצרו מאי איכא למימר ומשני גזירה בור בחצירו אטו בור ברשות הרבים, הא תינח שבת יום טוב מאי איכא למימר, גזרו יום טוב אטו שבת. וכתבו בתוספות [שם ד"ה גזרה] דלא הויא גזירה לגזירה דיום טוב ושבת אחת היא: 
גם ההיא דאייתינן מפרק המצניע דהרודה חלות דבש ביום טוב סופג את הארבעים, כבר תירצו תוספות דפרק (קמא) [שני] דביצה [כא, א ד"ה הואיל] ותוספות דפרק המצניע [שבת צה, א ד"ה והרודה] תירוצים, ואחד מהם דמיירי שהדביש הדבש ואינו ראוי לאכילה אלא לכתישא דגמלי, יע"ש. וההיא דירושלמי דמייתי לה מקראי יש לדחות דאסמכתא נינהו, וכמו שכתבו הרא"ש [הנ"ל] והראב"ד [בהשגות שם הלכה ח]. אך תימה דהיכי קתני סופג את הארבעים, וצריך לדחוק להליץ בעדם דהוי מכות מרדות דעבר על דברי סופרים, וכההיא דאמרינן בפרק נערה שנתפתתה [כתובות סוף מה, ב] מאי לוקה דקאמר מכת מרדות, ובפרק רבן גמליאל [יבמות נב, א] נמי פריך והתניא לוקה ומשני מכת מרדות מדרבנן, וכפירוש התוספות שהביא הריב"ש בתשובה [סימן צ] משמע דמכת מרדות הם כמספר של תורה אבל אינם חזקות כשל תורה, והביאו [התוספות והריב"ש] ראיה מהא דאמרינן פרק קמא דקידושין [כח, א] הקורא לחבירו ממזר סופג את הארבעים אף על פי שאינו אלא מכות מרדות מדבריהם, ואם כן מצינן למימר דהאי סופג את הארבעים דקתני הכא אינו אלא מדבריהם. ומיהו לדידי משמע לי ודאי דמן הירושלמי מוכח דהוי מן התורה, ועיין במה שכתבתי לעיל סימן תע"א סעיף ב' [ד"ה כתב הרמב"ם] בס"ד. אבל לפום גמרין לא משמע הכי וכדכתיבנא ודוק: 
סעיף ג 
אין מוציאין משא כו'. שביתת בהמה ביום טוב דבר ברור הוא שאינו מוזהר עליה דקרא [שמות כג, יב; דברים ה, יד] דלמען ינוח שורך וחמורך וכל בהמתך בשבת כתיב ביום טוב לא כתיב, וכן דקדק התוספות יום טוב בפרק שני דביצה [משנה ח ד"ה דיו"ט] ממתניתין [שם] דתנן שלשה דברים רבי אלעזר בן עזריה מתיר וחכמים אוסרים, פרתו יוצאה ברצועה שבין קרניה ומקרדין את הבהמה ביום טוב כו', ומדאיצטריך למיתני בבבא זו ביום טוב מכלל דרישא בשבת קמיירי, וכן פירשו רש"י [שם כג, א ד"ה פרתו] והר"ן ז"ל [שם יב, ב ד"ה מתני' פרתו] והא דגרסינן בירושלמי בפרק בתרא דביצה [הלכה ב] מפני מה אמרו היה רוכב על גבי בהמה אומרים לו רד שנייא היא שהוא מצווה על שביתת בהמתו כמוהו כו', ההיא בשבת קמיירי אבל ביום טוב לא יש שום איסור שביתת בהמה כלל: 
ברם מאי דאיכא לעיוני הוא אי איכא איסור מחמר ביום טוב כמו בשבת או לא, וזה תלוי בפלוגתא אי איסור דמחמר נכלל בלאו דלא תעשה כל מלאכה אתה ובנך ובתך וגו' [שמות כ, י; דברים שם] ומעתה ליכא לדיוקי מידי ממה שכתבו התוספות בסוף פרק שני דביצה [כג, א ד"ה על] שהזכירו הירושלמי [שם] דמהו לאדלוקי נר של בטלה ביום טוב רבי יוסי אסר ורבנן שרו, וביארו הם שהטעם דמאן דאסר סבר דהבערה לחלק יצאה והויא מלאכה ואסור לעשותה ביום טוב, ומאן דשרי סבר דללאו יצאה והבערה שלא לצורך מותר לעשותה ביום טוב ולא הוי אב מלאכה. ובגירסתינו בירושלמי בפרק בתרא דביצה ליתא הכי, אלא אמר ר' אבינא ותני תמן בית שמאי אוסרין ובית הלל מתירין, והיינו טעמא משום דפליגי גבי הוצאה אי אמרינן מתוך [שם יב, א] והכי נמי פליגי אי אמרינן מתוך שהותרה הבערה לצורך כו' או לא, וכגרסתינו הזכיר הירושלמי הזה המגיד משנה בפרק א' מהלכות יום טוב [הלכה ד] וביארו כמו שכתבנו ודלא כהתוספות. ואיך שיהיה נמצינו למדים מדברי התוספות דכל דלא הוי אב מלאכה שריא ביום טוב, וכן ביארו עוד בתוספות דריש פסחים [ה, ב ד"ה לחלק] בשם ריב"א דלמאן דאמר הבערה ללאו יצאה לא היה אסור ביום טוב כיון דאין שם מלאכה עליה. וקשה טובא על זה מיציאה חוץ לתחום ביום טוב, דבשבת מפקינן ליה [עירובין יז, ב; רמב"ם שבת כז, א] מקרא דאל יצא איש ממקומו ביום השביעי [שמות טז, כט] ומלאכה לא מיקרי, ואם כן מהיכי תיתי איסורא ביום טוב. וכי תימא איסור תחומין ביום טוב דאיתא בש"ס [ביצה טז, ב - יז, א] אינו אלא מדרבנן, והרי בפרק אין דורשין [חגיגה] דף י"ז ע"ב מבואר בדברי רש"י [ד"ה ופנית] והתוספות [ד"ה דכתיב] דשוין שבת ויום טוב לענין איסור תחומים, וזה מנין לנו, וצ"ע. ועיין בפרק המצניע [שבת] דף צ"ד ע"א ברש"י בד"ה מתיר בסוס כו', והשתא איכא למימר דכיון דמחמר לא הוי מאבות מלאכות דשרי ביום טוב, ליתא, דשאני התם כיון דהבערה לא הוי אב מלאכה לא הוזכרה בתורה בשם מלאכה, ביום טוב כתיב [ויקרא כג, ח; לה; לו] כל מלאכת עבודה לא תעשו מכלל דכל דלא מקרי מלאכה מותר ביום טוב ולפיכך הותרה ההבערה לגמרי, אבל במחמר אדרבה הסכמת כל הפוסקים זולתי הרמב"ן [ספר המצוות שורש יד] בדעת הרמב"ם [דלקמן] דמקרייא מלאכה, והמגיד משנה [שם] הסכים דעת הרמב"ם עם שאר המפרשים ז"ל וכן עיקר בדעת הרמב"ם: 
והילך לשון הרמב"ם בפרק כ' מהלכות שבת [הלכה א - ב], לפיכך המחמר אחר בהמתו בשבת והיה עליה משאוי פטור, והלא לאו מפורש בתורה שנאמר [שמות כ, י] לא תעשה כל מלאכה אתה ובנך ובתך ועבדך ואמתך ובהמתך, שלא יחרוש בה וכיוצא בחרישה ונמצא לאו שניתן לאזהרת מיתת בית דין ואין לוקין עליו. וביאר המגיד משנה שכונתו היא שכיון שלא תעשה כל מלאכה אתה ובהמתך כולל אף בבהמה מלאכה שעושה אותה במזיד נהרג עליה והיא החרישה, אפילו בשאר מלאכות הבהמות אף על פי שהאדם שותף בהם כגון המחמר אינו לוקה לפי שיש בלאו זה אזהרה למלאכה שיש בה מיתת בית דין, ודלא כהרמב"ן שסבור לדעת רבינו שאין במחמר לאו כלל והקשה עליו בזה, ואף על פי שלא מנה רבינו לאו דמחמר במנין המצות, הוא מפני שכבר מנה [לאוין שכ] לא תעשה כל מלאכה והכל בכלל, יש מלאכות שחייבים עליהם מיתה ויש שאפילו מלקות אין בהן והוא מחמר כמו שנתבאר, עכ"ל. מכלל דבריו אתה למד שלדעת הרמב"ם והרמב"ן דמחמר בכלל לא תעשה כל מלאכה נכלל, ובפרק בתרא דשבת גבי כיסו דאמרינן [קנג, א] אין עמו עכו"ם מניחו על החמור פריך הש"ס בפשיטות [שם ע"ב] והלא מחמר ורחמנא אמר לא תעשה כל מלאכה, וכיון דמקרייא מלאכה שמעינן דאיסור מחמר איתא ביום טוב. ומה שכתב הרמב"ם בפרק ה' דהלכות יום טוב [הלכה ב] אבל על גבי בהמה לא יביא משא כלל שלא כדרך שהוא עושה בחול דמשמע דמן התורה שרי, אצטריך אפילו לכשאינו מחמר אחריו דהשתא ליכא איסור כלל מן התורה דהא איסור שביתת בהמה ביום טוב ליתיה וכדכתיבנא, אבל במחמר אחר בהמה אסור מן התורה וכמו שנתבאר, ועיקר. ואף שיש לדחות ולומר דשאני התם בשבת דייחד קרא לא תעשה כל מלאכה אתה ובהמתך דהוי בשותפות דהיינו מחמר, אבל גבי יום טוב לא כתיב אלא כל מלאכה לא יעשה בהם [שמות יב, טז] כל מלאכה לא תעשה, ואם כן איכא למימר דאיסור מלאכה עם שותפות בהמה לא אסר רחמנא, ליתא, שהרי כתב המגיד משנה דלא מנה רבינו לאו דמחמר לפי שכבר מנה לא תעשה כל מלאכה, ומעתה על כרחך כי היכי דחרישה ביום טוב מיחייב כדתנן במכות [כא, ב] ומייתי לה הש"ס בפרק אלו עוברין [פסחים מז, א - ב] אף שהיא מלאכת אדם עם בהמה בשותפות, הוא הדין למחמר, דמנין לנו לחלק ביניהם מאחר שהם נכללים תחת לאו אחד. ועיין בתוספות דסוף פרק אותו ואת בנו [חולין פב, ב] בד"ה הזורע כלאים כו'. ומצאתי להרמב"ן בהשגותיו לספר המצוות בשרש י"ד דף נ"ה ע"ב [קצח, א] דהחורש בבהמתו מלאכת עצמו היא, ובהמה עמו ככלי ביד האומן כגון הגרזן ביד החוצב בו כו' וביום טוב ובשביעית לא בא הלאו הזה, ע"כ, פירוש לאו דלא תעשה כל מלאכה אתה ובהמתך, הנה לך בבירור שסבור הרמב"ן דלאו דמחמר ליתיה ביום טוב וכן עיקר, ודלא כמו שכתב בספר שהוא טעות, ודלא כהב"ח ז"ל יע"ש. ומה שכתב מור"ם בהגה לעיל סימן רמ"ו [סעיף ג] דביום טוב אין אדם מצווה על שביתת בהמתו, היינו כשאינו מחמר אחריו דבהא מיירי התם במשאיל בהמתו לגוי, אבל במחמר אסור וכדכתיבנא: 
סעיף ד 
מוקצה אף על פי שמותר בשבת כו'. כמו שנתבאר לעיל סימן ש"י [סעיף א] ביום טוב אסרוהו, כאוקימתא דרב נחמן בריש ביצה [ב, א - ב] דשבת דחמירא ולא אתי לזלזולי בה סתם לן כרבי שמעון דמיקל, יום טוב דקיל ואתי לזלזולי ביה סתם לן כרבי יהודה דמחמיר. ואף על פי שהאוקימתא נידחת [שם ע"ב] הדין דין אמת, דהא מכח סתמא הוא דקאמר הכי. ואף על גב דבשלהי מסכת שבת [ריש קנז, א] מוכיח התם דלא מפלגי בין שבת ליום טוב לענין מוקצה, אכתי לא חדית לן רב נחמן הך חילוקא. ותדע דאמרינן [ביצה ג, א] כולהו כרב נחמן לא אמרי כי קושיין, פירוש דאקשינן לעיל [שם ב, ב] ולפלגו בתרוייהו, ולא אמר כולהו כרב נחמן לא אמרי משום דלא מפלגי בין שבת ליום טוב, אלמא דהאוקימתא גרידתא לא סבירא להו אבל החילוק בין שבת ליום טוב סבירא להו. וראיית הרי"ף בשלהי ביצה משקלא וטריא דגמרא דפרכינן [שם ב, א] ואלא בתרנגולת העומדת לגדל ביצים מאי טעמייהו דבית שמאי מוקצה הוא כלומר דבר ידוע הוא כי המוקצה אסור, אינה ברורה, דהא פרכינן [שם] ודילמא בית שמאי לית להו מוקצה ומהדרינן דקא סלקא דעתין דמאן דשרי במוקצה בנולד אסור. גם ההיא דאייתי [הרי"ף שם] דאחרים אומרים [גמרא שם ד, א] רבי אליעזר אומר ביצה תאכל היא ואמה, במאי עסקינן אילימא בתרנגולת העומדת לאכילה פשיטא היא ואמה שרייא, ואלא בתרנגולת העומדת לגדל ביצים היא ואמה אסורה דאלמא הכין הוא הלכתא, ע"כ, אף זה אינה ראייה ברורה שהרי פירש רש"י [שם ד"ה] היא ואמה אסורה דשמעינן לרבי אליעזר דאית ליה מוקצה, דתנן בפרק המביא [שם סוף לד, א] רבי אליעזר אומר עומד אדם על המוקצה אלמא הכנה בעי, ושוב זכיתי ומצאתי כן להרז"ה בפרק המביא [המאור שם יט, א ד"ה ומה] וע"ש בספר מלחמות ה' [ד"ה ועוד]. והפסק המחוור באלו הענינים הוא פסק המחבר ז"ל על פי שיטת הרי"ף [הנ"ל] והרמב"ם [יום טוב א, יז] ורוב האחרונים כולם, ואף מוקצה מחמת מיאוס אסור ביום טוב, וכן מתבאר מדברי הרמב"ן בספר הזכות ומדברי הר"ן בפרק אין צדין [שם טו, ב ד"ה ומכאן] וברור הוא: 
ומה שכתב [בהגה] וכל מוקצה שאינו בעלי חיים כגון אוצר של פירות כו' ואין צריך שירשום. בפרק המביא [ביצה סוף לד, א] גרסינן ועוד אמר רבי אליעזר עומד אדם על המוקצה ערב שבת בשביעית ואומר מכאן אני אוכל למחר, וחכמים אומרים עד שירשום ויאמר מכאן ועד כאן. וכתבו בתוספות [שם ע"ב ד"ה] ואומר מכאן אני נוטל, מקשה בירושלמי [שם פ"ד הלכה ז] מיחלפא שיטתייהו דבית שמאי לעיל [שם י, א] קאמר לא יטול אלא אם כן נענע, והכא קאמר דבאמירה בעלמא סגי דהא רבי אליעזר שמותי הוא, וי"ל דלא קשה דמוקצה דבעלי חיים עדיף. אבל קשה דמיחלפא שיטתייהו דבית הלל, דלעיל [שם] קאמר דאומר מכאן אני נוטל למחר סגי והכא קאמר דבעי שירשום, וי"ל דשאני הכא דאקצייה בידים, עכ"ל. ויראה שטעות סופר נפל במה שכתבו, דבית הלל לעיל קאמר דבאומר מכאן אני נוטל למחר סגי, דליתא, דהא ובית הלל אומרים עומד ואומר זה וזה אני נוטל קתני אבל במכאן אני נוטל לא סגי. אי נמי אפשר לקיים הגירסא שכונתם היא דהתם היינו טעמא כדמפרש בגמרא התם דילמא מטלטל ושביק כו', הא לאו הכי כיון דבית הלל אית להו ברירה במכאן אני נוטל סגי, והכא דליכא טעמא דדילמא מטלטל קאמר דבעי שירשום, ותירצו לזה דהכא אקצייה בידים. אבל בנוסחי דידן בגמרא ירושלמי בפרק קמא דביצה [הלכה ד] ובפרק המביא [פ"ד שם] איתא הכי, וחכמים אומרים עד שירשום כו' מיחלפא שיטתהון דרבנן (דתניא) [דתנינן] תמן בית הלל אומרים עומד ואומר זה וזה אני נוטל, כלומר דהתם ביונים צריך להזמין ממש מה שרוצה לאכול, אבל בפירות אף על פי שמייחד זוית אחת ואומר מכאן ועד כאן מסתמא אין קצבה לאכילת פירות ומזמין מעט יותר ממה שיצטרך ואף על פי כן הויא הזמנה. ומשני עוד אינון אית להן חומר בדבר שיש בו רוח חיים, כלומר דכי היכי דלבית שמאי מחמירי טפי באיסור מוקצה דבעלי חיים הוא הדין נמי לבית הלל ולפיכך הצריכו לומר זה וזה אני נוטל, וזה הפך ממה שתרצו בתוספות ז"ל: 
והנה רבינו ירוחם [נתיב ד חלק ד לה, ב] פסק כרבי אליעזר ונמשך אחריו ההגה לפי שלא ראה חולק בדבר, אבל הרמב"ם והר"ע ברטנורא [שם סוף פרק ד] ז"ל פסקו כחכמים, והילך לשון הרב ז"ל בחיבורו פ"ב [מהלכות יום טוב הלכה ט], העומד על המוקצה מערב יום טוב צריך שירשום ויאמר מכאן ועד כאן אני נוטל ואם לא רשם לא יטול, וצריך לעיין במאי קמיפלגי. ויראה לי שטעם רבינו ירוחם לפסוק כרבי אליעזר משום שפירשו רש"י [שם לד, ב ד"ה ואומר וד"ה עד] והר"ן [שם יט, א סוף ד"ה מתני' ועוד] דרבי אליעזר וחכמים פליגי בברירה, דלרבי אליעזר דבמכאן אני אוכל למחר סגי אית ליה ברירה וחכמים לית להו ברירה, וכיון דאפסיקא הלכתא בפרק משילין [שם לח, א] דבדרבנן יש ברירה ומוקצה אסור מדרבנן, ממילא פסקינן כרבי אליעזר. והעיקר כפסק הרמב"ם לפסוק כחכמים, וכן נראה מהירושלמי שהבאתי דחכמים דהכא קיימי כבית הלל דאית להו ברירה, ואף על פי כן בעו שירשום ויאמר מכאן ועד כאן משום דהכא נמי שייכי טעמא דאיתנהו ביונים. ותדע שהרי פירש רש"י [שם סוף לד, א] עומד אדם על המוקצה והזמנה מועלת לו כגון אחזו ולא אחזו דאמרינן באין צדין [שם כו, ב] ע"כ, והשתא תקשה ליה לרש"י דהא אמרינן התם אחזו ולא אחזו דאיכא אינשי דאכלי ואיכא אינשי דלא אכלי אזמין גלי דעתיה לא אזמין לא גלי דעתיה, אלמא דבגילוי דעת כל דהו דהוי מאינשי דאכלי סגי בהכי, ואם כן למה לי טעמא דברירה. אלא הכא מיירי בסתם מוקצה כגרוגרות וצימוקין ואין כולם שוין דיש שממהרים להתבשל ויש מתאחרין, או הכא מיירי במוקצה כהאי גוונא, ולפיכך אם אנו אומרים דבאומר מכאן אני נוטל סגי, מטלטל ושביק וקא מטלטל מידי דלא חזי ליה, אבל כל שרשם ואמר מכאן ועד כאן אני נוטל על דעת שיהיו מה שיהיו זימנן ובא ונוטלן למחר ועל פי זה מצינו למפסק כחכמים. וכן נראה מדברי הרי"ף [שם יט, א] והרא"ש ז"ל [שם פ"ד סימן טו] שהעתיקו המשנה ולא ביארו משום דסתמו כפירושו דהלכה כחכמים. ולפי זה יראה דאוצר של פירות העומדים לסחורה וכן כל כיוצא בזה שכל חלקי המוקצה שוין, סגי באומר מכאן אני נוטל למחר לפי מאי דקיימא לן דבדרבנן יש ברירה, והכי נקטינן. ויש לתמוה על הטור והשו"ע שהשמיטו דין זה, גם יש לתמוה על הר"ע ברטנורא [הנ"ל] שנמשך אחר שיטת רש"י דחכמים לית להו ברירה ואף על פי כן פסק כוותייהו וליתא, דהא בדרבנן יש ברירה וצ"ע: 
ומה שכתב [שם] ומותר להכין כו'. בממה נפשך, אי יום ראשון הוי יום טוב יום שני הוי חול ואין צריך הכנה, ואי יום שני הוי יום טוב שפיר קמכין מחול ליום טוב, וכן כתב הרמב"ם בסוף פרק (ב') [א] [מהלכות יום טוב]. ומיהו אפשר שכתב כן הרב ז"ל לדינא דגמרא ולזמן שהיו עושים שני ימים מספק, אבל בזמן הזה דלא עבדינן שני ימים אלא משום דשלחו מתם הזהרו במנהג אבותיכם בידכם [ביצה ד, ב] ומחמת זה כתב [הרמב"ם שם] בפרק ו' [הלכה טו] ואכתבנו לקמן בס"ד בסימן תקכ"ז סעיף כ"ב שאין אדם מערב ומתנה בזמן הזה וכן אינו מעשר טבל על תנאי, וביאר המגיד משנה שכיון שחכמים מדרך הודאי עשאוהו קודש נמצא מפקיע גזרתם בידים, וכיון דיום טוב שני ודאי קדש מדרבנן הוה ליה מכין מיום טוב לחבירו. ואף על פי שיש לדחות דלא קאמר הרב ז"ל חילוק זה אלא לענין תנאי, דכיון דצריך לאתנוי היכי מצי למתנה אם היום ואם היום כיון שהדבר ידוע שכן הוא שיום שני הוא חול אלא שחכמים עשאוהו קדש, אבל במידי דממילא ניתר מחמת ספק אין הכי נמי דמהני טענת ספק יום טוב, ליתא, דזיל בתר טעמא והרי יום טוב שני הוי ודאי קדש מדרבנן לדעת הרב ז"ל ואין לחלק אם מתנה או לא מתנה. וכן יש לדקדק מדברי הר"ן [שם יג, א ד"ה גמ' אין] שכתב שהרא"ש דלוניל [הובא בשו"ת תמים דעים ריש סימן קכ] התיר ספק מוכן ביום טוב [שני], וכתב עליו דיפה הורה משום דהוה ליה ספק ספיקא דכיון דאנן לא עבדינן יום טוב שני אלא משום מנהג אבהתין לא מחמרינן ביה טפי מינייהו וכי היכי דלדידהו ספק לדידן נמי דינו כספק, ע"כ. ואין ספק שבדברים אלו כיון לדחות סברת הרמב"ם דמשוי ליה השתא בזמן הזה יום טוב ודאי לא ספק, וכן [הר"ן] בפ"ב דביצה [ט, ב דבור ראשון] בטענה זו עצמה דחה דברי הרמב"ם, מכלל דסבירא ליה דלדעת הרב ז"ל לא מהני ספק ספיקא להתיר מוכן אף על גב דהויא ממילא ולא בעי תנאי. ומיהו לא קיימא לן כותיה דהרמב"ם כמו שיתבאר לקמן בסוף סימן תקכ"ז [שם, ובסוף סימן תקכח] בס"ד: 
ולענין העברה תנן. לפי זה יהא מוכח דגם בבישול אמרינן מתוך, דהא במחמם מים לרגליו יש בו בישול. ואם נימא דהוי בכלל אוכל נפש ממש כמו דצריך לומר לרבה [ביצה יב, א] דסבירא ליה דבעירוב והוצאה פליגי, אם כן גם הבערה לא מוכח מזה, דהא לרבה צריך לומר דהנאת חימום הוי בכלל אוכל נפש ממש: 


פרי חדש אורח חיים סימן תצו 
========================== 
סעיף א 
בגליות שעושין שני ימים מספק ומנדין למי שמזלזל בו כו'. בפרק מ"ש מנדין על ב' ימים טובים של גליות והני מילי אינש בעלמא כו' והקשה הר"ן דהכא משמע דמאן דעבר אדרבנן משמתינן ליה ואילו בפרק כירה אמרינן דהמבשל בחמי טבריה לוקה מכת מרדות מדבריהם ובדוכתי טובא אמרינן הכי אלמא מלקא אין שמותי לא ותירץ דבמילתא דהוי עיקריה מדרבנן דכי עוקר ליה קא עקר לכוליה מצוה משמתינן ליה כגון האי וכי אמרינן נמי את מי נידו את אלעזר בן הנד שפקפק בנטילת ידים אבל בדבר שעיקרו מן התורה והוא עובר על מה שאסרו בו חכמים מכין אותו מכת מרדות כי ההוא דהמבשל בחמי טבריה ע"כ והרמב"ם כתב בפרק א' מהלכות שבת כל מקום שנאמר אין עושין כך וכך או אסור לעשות כך וכך בשבת העושה אותו דבר בזדון מכין אותו מכת מרדות וביאר המגיד משנה מפני שעובר על לא תעשה של דבריהם בדבר שיש לו עיקר מן התורה והוא בן מרדות ע"כ וי"ל בכונתו חדא מתרתי או שר"ל שאם אין לו עיקר מן התורה אינו בן מרדות אלא בן נידוי וכדברי הר"ן או שכונתו שכיון שאין לו עיקר מן התורה אינו בן מרדות וכ"ש בן נידוי ואף על פי שזה נראה יותר בכונתו מכל מקום אי אפשר לומר כן שהרי מצינו בכמה מקומות בדברים שאין להם עיקר מן התורה מכת מרדות או נידוי אלא משמע דסבירא ליה כדעת הר"ן ותמה הב"י דהא אדרב ושמואל דאמרי מנדין על שני ימים טובים של גליות משמע דיום טוב ראשון שוה ליום טוב שני ועל איזה מהן מנדין הרי שאף על פי שהראשון עיקרו מן התורה משמתי' ליה ולאו תמיהא היא דפירוש מנדין על ב' יום טוב מצינן לפרושי שאינו ר"ל שמנדין אף על יום טוב א' אלא ליום ב' גרידא קרי ליה ב' ימים טובים של גליות וכן נראה מדברי הרמב"ם בפרק ו' מהלכות תלמוד תורה שבכלל הכ"ד דברים שמנדין עליהן כתב המחלל יום טוב שני של גליות אף על פי שהוא מנהג ולא כתב המחלל ב' יום טוב של גליות ללמדנו דפי' מנדין כו' אינו אלא על יום טוב שני: 
ואי קשיא הא קשיא מהא דאמרינן בריש הדר רבינא הוה יתיב קמיה דרב אשי חזי לההוא גברא דקאסר ליה לחמרי' בציניתא בשבתא רמא ביה קלא ולא אשגח ביה א"ל להוי ההוא גברא בשמתא והרי הכא דשבת הוי דבר שעיקרו מן התורה ולפי שנשתמש באילן דהוי שבות דרבנן נידהו ולפי דעת הרב ז"ל לא היה בר נידוי ואין לומר שהנדוי היה משום שזלזל בכבודו דרמא ביה קלא ולא אשגח ביה דהא מסיים התם א"ל כה"ג מי מתחזי כאפקרותא א"ל אין חכמה ואין תבונה ואין עצה לנגד ה' כל מקום שיש בו חילול השם אין חולקין כבוד לרב ובפרק אלו מגלחין אמרינן מנוד' לרב מנודה לתלמיד הא לכ"ע אין מנודה במאי אי במילי דשמיא אין חכמה כו' לנגד ה' אלא לאו לכבוד עצמו אלמא דכבוד עצמו אינו נכלל בקרא דאין חכמה וכיון דכן ע"כ כיון שהשיבו רב אשי שהנדוי אינו אפקרותא לפי שכל מקום שיש חילול ה' אין חולקים כבוד לרב מההיא שמעינן שלא היה הנידוי בשביל כבוד עצמו אלא משום שעבר אשבות דרבנן אבל ראיתי בכסף משנה בפרק ו' מהלכות תלמוד תורה אחר שהעתיק לשון הר"ן כתב וז"ל דק"ל דהא נטילת ידים אין עיקרא מן התורה לכך נראה לי דמפקפק בדבר מד"ס חמיר טפי מעובר על דבר מדבריהם ולפיכך אף על פי שהעובר אינו חייב אלא מכת מרדות המפקפק או המזלזל חייב נדוי וההיא דרבינא בפרק הדר לא נדהו אלא מפני שזלזל דרמא ביה קלא ולא אשגח ביה עכ"ל (עיין בקונטרס עגונות למרח"ש בדף נ"ז) ואינו אלא דברי תימא דמה שהקשה מנט"י אינו מובן דלפי שאין עיקרא מן התורה נידו לאלעזר בן הנד והר"ן מכאן הביא ראיה כמבואר בדבריו גם מה שחילק בין עובר למפקפק אינו מכוון דהא מנדין על יום טוב שני של גליות אף על פי שאינו מפקפק אלא עובר ויש לדחות דמשום דלא הוי אלא מנהגא בעלמא אתו לזלזולי ביה ולהכי החמירו לנדות ואף על פי שלשון הרמב"ם הוא מנדין המחלל יום טוב שני של גליות אף על פי שהוא מנהג ה"ק דמהו דתימא דכיון דהוי מנהג אפילו מכת מרדות ליכא קמ"ל דמהך טעמא גופיה דהוי מנהג מנדין וכההיא דאמרינן בריש ביצה יום טוב דקיל ואתו לזלזולי ביה סתם לן כר' יהודה דמחמיר במוקצה עוד אמרינן בפרק כל היד המקשה עצמו לדעת יהא בנדוי ופרכינן ולימא אסור ומשני משום דקא מגרה יצה"ר בנפשיה וכתב הר"ן בפרק שמנה שרצים בשם ר"ת דלאו למימרא שיהא בנדוי מאליו אלא שמנדין אותו כו' והיינו דפרכינן ולימא אסור כלומר ובהכי משמע שראוי לנדותו שכך היא המדה לכל האיסורין שהעובר עליהם ראוי לנדותו עכ"ל וגם הרמב"ם מנאה בכלל הכ"ד דברים שמנדין את האדם עליהם הרי לך שאף על פי שאינו מפקפק אלא עובר על דברי חכמים בר נדוי הוא ומיהו מדברי הגמרא ל"ק די"ל דשאני התם דקמגרה יצר הרע בנפשיה גם ק"ל ההיא דאמרינן בריש פרק מקום שנהגו על העושה מלאכה בערב פסח אחר חצות דמשמתינן ליה ואף בזה יש לדחות דשאני התם דאית ליה אסמכתא דקראי וכדאיתא בירושלמי ומיהא הא דאמרינן בפרק בתרא דמועד קטן דאנשי דעבדי עבדתא כי שכבא במתא בני שמתא נינהו קשי' עליה אמאי וליסגי להו במכת מרדות וכן ההיא דאמרינן בפרק קמא דקדושין דגברא דקא זרע כלאי הכרם בחוץ לארץ דבר שמתא הוא קשיא אמאי כיון שאין מפקפק אלא עובר וכן ההיא דאמרינן ביבמות דף ל"ז ע"א ונתבאר בטא"ה סימן י"ג שהמקדש בתוך ג' חדשים דהבחנה שמנדין אותו קשיא עליה וגם ק"ל ההיא דריש פרק רבי אליעזר דמילה שאכתבנה לקמן בס"ד וגם ק"ל בהאי דרבינא שמה שתירץ שלא נדהו אלא בשביל שזלזל בכבודו אינו מחוור כמו שנתבאר: 
תו קשה לדעת הר"ן ז"ל מהא דאמרינן בירושלמי האוכל מצה בערב פסח כבא על ארוסתו בבית חמיו ולוקה מכת מרדות מדבריהם וכיון דלית ליה עיקר מן התורה הוה ליה למימר שינדו אותו ומיהו דהא דאמרינן בפרק ר"ג ובפרק קמא דקדושין דרב מנגיד אמאן דמקדש בביאה כו' לא קשיא והנהו מהם מחמת פריצותא ומהם מפני תקון העולם ולפיכך סגי להו בנגידא בעלמא וכן הא דאמרינן בפרק הרואה ר' שילא נגדיה לההוא גברא דבעל ארמית ובפ"ג דתענית נמי אמרינן ההוא גברא דאחייב נגדא בבי דינא דרבא משום דבעל כותית ל"ק ליה להר"ן דהתם הוי דבר שעיקרו מן התורה דהיינו דרך חיתון אלא שחכמים אסרו אפילו דרך אקראי (הרמב"ן בהשגותיו לס"ה בשרש א' סוף דף ז' כתב כסברת הר"ן ע"ש): 
תו קשה לתירוץ הר"ן ז"ל מהא דאמרינן בפרק כל הבשר וריש פרק רבי אליעזר דמילה איקלע לבי יוסף רישבא קריב ליה רישא דטווסא בחלבא לא אכל כי אתא לקמיה דרבי אמי אמר ליה אמאי לא תשמתינהו אמר ליה אתריה דר"י בן בתירא הוה ואמינא דילמא דרש להו כרבי יוסי הגלילי דבשר עוף בחלב מותר טעמא דאתריה דר"י בן בתירא הוה הא לאו הכי הוה מנדה אותו אף על פי שאיסור בשר בחלב מן התורה אלא דבשר עוף בחלב הוי מדרבנן וזה הפך מה שכתב הרב ז"ל דכל דבר שעיקרו מן התורה אלא שעובר על מה שאסרו בו חכמים דליכא נדוי אלא מכת מרדות וליתא תו קשה מהא דאמרינן בפרק מי שהוציאוהו הנהו בני גננא דאעילו מיא במחיצה של בני אדם נגדינהו שמואל אמר אם אמרו שלא מדעת יאמרו לדעת ועיין בפרק המביא גט תניין דף י"ט ע"ב בההוא דעבד עובדא בשאר שטרות ונגדיה רב כהנא: 
ולכן נ"ל שאף על פי שהנדוי עדיף ממכת מרדות מכל מקום זימנין במילי דרבנן תני מכת מרדות וזמנין קתני מנדין לאשמועינן דחדא מהני תרתי שייכי במילי דרבנן ואיזה מהם שירצה הדיין לעשות לפי ראות עיניו יעשה וראיה מהא דאמרינן בפרק קמא דקדושין דרב מנגיד אמאן דמצער שלוחא דרבנן ובפרק בתרא אמרינן על ההוא גברא דמנהרדעא דציער שלוחא דרב יהודה ושמתיה ואמר ליה רב נחמן ולינגדיה מר דרב מנגיד מאן דמצער שלוחא דרבנן ואמר ליה דעדיף מיניה עבדי ליה ופירש רש"י ז"ל דעדיפא מיניה חומר' ממנה עשיתי לו לקנסו ע"כ אלמא היכא דאיתמר נגידא מצי הדיין לקנוס שמתא אף על פי דחמירא טפי דהני דתרוייהו מישך שייכי בהדי הדדי לקנוס אחד מהם או נדוי או נגדא וזה שלא כדברי התוספות דפרק ר"ג שתירצו דהחמיר עליו לנדותו משום שביזה רב יהודה עצמו ואינו מחוור דאם כן כי שאליה רב נחמן מאי טעמא שמתיה מר והשיב משום דציער שלוחא דרבנן עדיפא מיניה הוה ליה למימר משום שביזה בכבודי והכי משמע מדברי הרמב"ם שבפרק ו' מהלכות תלמוד תורה מנה בכלל הכ"ד דברים שמנדין עליהם המבזה שליח בית דין וכן בפרק כ"ה מהלכות סנהדרין דין ה' כתב אסור לנהוג קלות ראש בשליח בית דין כו' שאם אמר פלוני הקלני כו' משמתין אותו על פיו ובדין ו' כתב וכל המצער שליח בית דין יש רשות לבית דין להכותו מכות מרדות כלומר שהדבר תלוי ברשות בית דין לנדות או להכות מכות מרדות ולפיכך אם רואים שלזה האיש יותר חמיר אצלו המכת מרדות מהנדוי רשות ביד בית דין להכותו אבל לאו למימר' דלעביד ליה תרוייהו ודברי הכסף משנה בכאן אינן מחוורין יע"ש ונראה שזה דעת הטור שבא"ה בסימן קל"ד כתב דמוסר מודעה אגיטא משמתינן ליה ובסימן קמ"א העתיק דברי הרמב"ם דמכין אותו מכת מרדות ועוד דבגמרא לא קאמר אלא מנגיד אלא דס"ל כדכתיבנא שהרשות ביד בית דין להכות או לנדות וכן נראה מתשובת הרא"ש שהביא הב"י שם בסימן קל"ד ודלא כהב"י שם ונראה שזה דעת הגאון שהביא בסוף סימן תקכ"ד שכתב על מי שרכב ביום טוב כדי להציל ממון שמלקין ומנדין אותו ואי צורבא מרבנן הוא לא מנדין ליה ע"כ ומשמע ודאי שמלקין ומנדין דקאמר לאו דנעבד ביה תרתי אלא חדא מתרתי קאמר משמע דנדוי ומכת מרדות הם שוין וכן יש לדקדק נמי מדברי הרמב"ם פרק כ"א מהלכות איסורי ביאה שכתב וגרושה שבאה עם המגרש לדין מנדין אותן או מכין אותם מכת מרדות ומה שכתב המגיד משנה שכתב כן לפי שלא נפסקה הלכה שם ליתא שהרי בסוף פרק ו' מהלכות תלמוד תורה מנה זה מכלל הכ"ד דברים שמנדין עליהם ולא אמר שם או מכין אותו כו' אלמא דפשיטא דבני נדוי הם דומיא דשאר דברים שהזכיר שם והודיע לנו בכאן שאם יש שום סיבה שאינן יכולין לנדותן שיכו אותן מכת מרדות ואפשר נמי שגורס בפ"ב דכתובות רב הונא אמר נגודי נמי מנגדינן ליה ורצה לומר דנגדא נמי מהני כמו נדוי ולאו למימרא דבעי תרוייהו וכפירוש ר"ח וכן נראה נמי ממה שכתב הרב ז"ל בסימן ה' בהלכות יום טוב אסור לעשות מלאכה בערב יום טוב כו' אבל אין מכין אותו כו' חוץ מערב פסח אחר חצות שהעושה בו מלאכה אחר חצות מנדין אותו ואין צריך לומר שמכין אותו מכת מרדות אם לא נדוהו ע"כ אלמא דבכל מקום דאתמר נדוי אי לא מצו לנדות או משום סיבה אחרת בעיני הדיין להכות מכות מרדות במקום נדוי ועוד נ"ל ראיה דבריש חולין אמרינן דרב עמרם חסידא מנגיד אמאן דזרע כשותא בכרמא משום דסבור דהוי ירק וכלאים בכרם הוא אלמא דכלאי הכרם בחוץ לארץ דאסירי מדרבנן ליכא אלא נגידא ואילו בסוף פרק קמא דקדושין אמרינן רב חנן ורב ענן הוו שקלי ואזלי באורח' חזיוה לההוא גברי דקא זרע זרעים בהדי הדדי אמר ליה ניתי מר נשמתיה כו' הרי שלדעתם שהיו סבורין שכלאי זרעים היו אסורים בחוץ לארץ דומיא דכלאי הכרם והיו רוצים לנדות לההוא גברא והני תרתי בקיאיות נמי הוו תיובתיה דהר"ן ז"ל שהרי כלאי הכרם בחוץ לארץ לא הוי דבר שעיקרו מן התורה ואף על פי כן אמרינן דרב עמרם חסידא מנגיד ואם נדחה ונאמר דכיון דהרכבת האילן אסורה בחוץ לארץ מן התורה מקרי דבר שעיקרו מן התורה תיקשי ליה אמאי אמרו ניתי מר נשמתיה ועוד דבגמרא אמרו כלאי הכרם דבארץ אסורים בהנאה בחוץ לארץ נמי גזרו רבנן ולא אמרינן דגזרו משום הרכבת האילן ולהכי קושטא קאי כדאמרינן מעיקרא וק"ל ההיא דריש חולין אבל לדידי ניחא שהדבר נמסר ביד החכמים ולפיכך רב עמרם הוה מנגיד ורב חנן ורב ענן הוו משמתי וכן מצאתי למהרד"ך ז"ל בתשובה בית כ"ב כדברי דבכל איסורין דרבנן הוו ברשות בית דין לנדות או להכות לפי תוקף המעשה ולפי העוברים וכן אם השעה צריכה לכך וכיוצא יע"ש וכיון שנתבאר דאף במידי דרבנן שייכי נדוי או מכת מרדות מכל שכן בעובר על מה שאסור מן התורה וכמו שמצינו בפרק בתרא דקדושין בהנהו דצדו כוורי בשבתא ושמתינהו רבי אחאי בר יאשיהו וכן בפרק זה בורר הנהו קבוראי דקבור נפשא ביום טוב א' של עצרת שמתינהו רב פפא וכן מצינו בפרק אלו מגלחין על מכה לבנו גדול שעובר על לפני עור לא תתן מכשול שמנדין אותו וכן הרמב"ם בפרק א' מהלכות חמץ ומצה ובפ"ב מהלכות שביתת עשור כתב על חצי שיעור דאסור מן התורה דמכין אותו מכת מרדות ובפרק ח"י מהלכות סנהדרין כתב וכל אלו שלא קבלו עליהן ההתראה מכין אותן מכת מרדות הואיל וחטאו מכל מקום אפילו על איסור של דברי סופרים מכין אותו מכת מרדות ע"כ וכן כתב הר"ן בסוף מכות בשם הגאון וזה מבואר ויש ראיה מפרק נערה שנתפתתה דאמרינן התם לרבי יהודה דבמוציא שם רע אף על גב דסבירא ליה בעלמא לאו שאין בו מעשה לוקין עליו במוציא שם רע גלי קרא דלא לקי אלא דוקא כשבעל ואף על פי כן לוקה מכת מרדות דרבנן וכן פסקו בהל' והרמב"ם סוף הלכות נערה ומדר"י נשמע לרבנן בלאו שאין בו מעשה דאין לוקין עליו מן התורה וכן שאר לאוין דלאו בני מלקות נינהו ואיסורי עשה וכיוצא דבכולהו מכין מכת מרדות או מנדין וכההיא דאמרינן בפרק הזרוע האי כהנא דלא מפריש מתנות להוי בשמתא דאלקי ישראל: 
הכלל העולה מכל זה שבכל איסורין שבתור' בין האסורין מן התורה בין האסורים מדרבנן הכל לפי ראות הדיין לפי חומר העבירה ולפי העוברים ולפי צורך השעה הרשות בידו לקנוס נידוי או מכת מרדות ואף אותם שמבוארים בתלמוד בלי חולק שכתבתים לעיל שמנדין או מכין כנז"ל אי לא אפשר בנדוי יכו מכת מרדות ואי לא אפשר להכות ינדו ותן לחכם ויחכם עוד ופירוש מכת מרדות כתבתי לעיל סימן תע"א סעיף ב' בס"ד: 
סעיף ב 
אין חילוק בין ראשון לשני אלא לענין מת כו'. פרטי דיני המת נתבארו לקמן סימן תקנ"ו בס"ד: 
ומה שכתב אלא על ידי עכו"ם עיין מ"ש סימן שכ"ח סעיף י"ז: 
ודע שדעת הרמב"ם בסוף פרק א' שמותר לכחול את העין ביום טוב שני ואף על פי שאין שם חולי ובספר ב"ח כתב שטעמו משום דמפרש סוף אוכלא ופצוחי עינא דלא כפירוש רש"י שכתב שקרוב להתרפאות הוא אלא שאין שם חולי כלל ואינו מחוור דכיון דקאמר בגמרא היכא דאיכא סכנה לא מבעיא לי דאפילו בשבת שרי כי קמבעיא לי סוף אוכלא ופצוחי עינא ע"כ לומר שאין בו סכנה אבל מכל מקום חולי מיהא איכא ועוד דלפי זה משמע דלא אסרינן ביום טוב א' אלא כשאין שם חולי אבל אי איכא חולי אף ביום טוב א' שרי ולא משמע כן מדברי הרב ז"ל שהרי כלל לנו בפרק א' שכל שאסור בשבת אף משום שבות הרי הוא אסור ביום טוב אלא אם כן היה בו צורך אכילה ובפרק ב' מהלכות שבת כתב שכוחל עיניו מן הנכרי בשבת אף על פי שאין שם סכנה מכלל דעל ידי ישראל אסור והוא הדין ביום טוב ויש לדחות כל זה דהכי קאמר היכא דאיכא סכנה לא מיבעיא לי כי מבעיא לי סוף אוכלא דהיינו חולי שאין בו סכנה ופצוחי עינא דהיינו שאין שם חולי כלל אלא שכוחל להגיה מאורתו והטעם משום דהנאת הגוף היא אפשר דשרי והשיבו דאסור ביום טוב ראשון ואף על גב דהנאת אבר אחד מותר ביום טוב א' כדתנן בפ"ב בית שמאי אומרים לא יחם חמין לרגליו אלא אם כן ראוים לשתיה ובית הלל מתירין מכל מקום הכחול לא הויא הנאה כולי האי ולפיכך לא התירוהו אלא ביום טוב שני כל זה על פי דרכו של הב"ח ולדידי אין צריך לכל זה דאפשר שהרמב"ם מפרש סוף אוכלא ופצוחי עינא כפירוש רש"י וכפשט הגמרא דהיינו דאיכא חולי אלא דסבירא ליה דכיון דבתר הכי קאמר בסתם אמימר שרא למיכחל עינא ביום טוב שני של ראש השנה משמע דאף דליכא חולי כלל שרא למיכחל ביום טוב ב' דהוי קיל ומטעמא דאיכא קצת הנאת הגוף אבל מדברי הרמב"ן והר"ן ושאר המפרשים ז"ל נראה דסבירא להו דמיירי שיש שם חולי וזה לא הוצרכו לבאר בגמרא כי היכי דלא ביארו בההיא דאמימר שרא למיכחל עינא מנכרי בשבתא משום דסתמו כפירושו דמיירי כשיש שם חולי וכדאיתא בהדיא בגמרא ואף זו דכוותה וילמד סתום מן המפורש וכן פסק בספר ב"ח וכן עיקר: 
ומה שכתב בשני מותר אפילו על ידי ישראל בספר ב"ח הביא שכתב האגודה בשם התוספות שאף ביום טוב שני של גליות אסור לעשותו אלא על ידי עכו"ם ע"כ ודבר תימה הוא דהא אמימר שרי אף ביום טוב שני של ראש השנה ואקשי ליה רב אשי דאין לחלק בשני ימים טובים של ראש השנה בין ראשון לשני דקדושה אחת הם והשיב לו דאיהו ס"ל דשתי קדושות הם מכלל דביום טוב שני של גליות דק"ל דהוו שתי קדושות לכולי עלמא שרי וכן דעת כל הפוסקים ז"ל ואפשר דס"ל להני תוספות דכיון דאמרינן בגמרא בעא מיניה רב אשי מאמימר מהו לכחול את העין ביום טוב וא"ל אסור משמע דאף ביום טוב שני קאמר כיון דמסתם קסתים וכי קאמרינן בתר הכי אמימר שרי למכחל עינא ביום טוב שני של ראש השנה ר"ל על ידי עכו"ם וכי תימא אם כן מאי איריא ביום טוב שני אף ביום טוב ראשון ואף בשבת שרי וי"ל דסבירא ליה כפירוש הרמב"ן דהך מימרא מיירי כשאין שם חולי כלל ולפיכך לא התיר אלא ביום טוב שני והעיקר כפסק המחבר ז"ל חדא שכבר נתבאר שאין פירוש הרמב"ם מחוור בסוגיא ועוד דכי היכי דבאידך מימרא דאמימר שרא למכחל עינא מנכרי בשבת ביאר אף על פי שהדבר מבואר מעצמו הכי נמי הוה ליה לבאר וזה ברור: 
כתב הר"ן דמותר לכבות את הנר מפני ד"א ומותר לכבותה דליכא משום איבוד ממון ביום טוב שני של גליות דכי היכי דבמכחל עינא סמכינן אדר"י ביום טוב שני של גליות אף בלכבות הנר מפני ד"א ומפני הדליקה סמכינן עליה ביום טוב שני של גליות ע"כ ומצאתי להרשב"א בספרו ספר עבודת הקדש שכתב וז"ל ויראה לי להלכה שלא אסרו אלא ביום טוב ראשון של גליות וכן בשני ימים טובים של ראש השנה אבל ביום טוב שני של גליות מכבין אף משום ד"א כדרך שהתירו בו לכחול את העין ואף על פי כן ראוי לחוש ולאסור ע"כ וכן כתב הרא"ש מלוניל ובאו דבריו בספר תמים דעים סימן ק"ך יע"ש וכן כתב הרא"ה בשם רבו הרמב"ן וכן נ"ל עיקר כדמוכח בהדיא בגמרא דלכבות הנר מפני ד"א וכן לכבות את הדליקה וכן לכחול את העין כולהו כהדדי נינהו ולרבנן אסור ולר' יהודה שרי וכיון דגלי לן תלמודא בכחול הוא הדין באינך וכ"ת דילמא לא סמכינן אדר"י אלא במכחל עינא דהויא שבות דרבנן אבל לא בכבוי דהויא מלאכה וכתב הרמב"ם בפרק ד' דאם כבה לוקה מנ"ל להקל ליתא דהרמב"ם אזיל לטעמיה שפסק בפרק א' מהלכות שבת כרבי יהודה דמלאכה שא"צ לגופה חייב עליה אבל לפי שיטת כל האחרונים ז"ל שפוסקים כרבי שמעון דמלאכה שאינה צריכה לגופה פטור עליה כל כבוי א"צ לגופו זולתי אם רוצה לעשות פחמים או להבהב פתילה ולפיכך יש להתיר ביום טוב שני של גליות כבוי הנר מפני ד"א ואף למעשה וכמו שכתבו הרמב"ם והרא"ש והר"ן ז"ל כיון דיום טוב שני של גליות הוי מדבריהם מצינו למסמך עלייהו וכל שכן דפשט הסוגיא הכי מוכחא וכ"ש שכן דעת הרשב"א להלכה והכי נקטינן ומיהו אם אפשר בבית אחר או לעשות מחיצה בסדין וכיוצא או לכפות עליו את הכלי אית להתיר כנ"ל: 
אמר המחבר קודם בואי לבאר דברי הרב ז"ל ראיתי להעתיק בכאן רוב פרטי דיני מנהגי איסור המובאים בספרי שו"ת האחרונים ז"ל ואף כי קדמני בעל ספר משא מלך יע"ש בדף כ"ה מכל מקום אין מדרש בלא חידוש וסוגיות דפרק מ"ש ודפרק קמא דחולין כבר ביארתים היטב על פי שיטת כל המפרשים חדשים גם ישנים בסימן תס"ח סעיף ד' ושם כתבתי העולה מכל שיטה ושיטה וגם ביארתי המתחוור אצלי מכל הפירושים יע"ש בארוכה ולא אכתוב בכאן אלא פרטי דינים מחודשים בספרים ואחלקם לסעיפים כדי שהמעיין יוכל בנקל למצוא מבוקשו: 
הראשון במנהג שנהגו משום סייג ופרישות אי יש לו התרה או לא ודבר זה הויא פלוגתא דרבוותא שהרמב"ן כתב בפרק מקום שנהגו בספר הזכות דמקום שנהגו בתורת מנהג ויודעים היו ראשונים שאין בו איסור אלא לעשות סייג למצוה הוא שהחמירו על עצמן בזה אין מתירין להם אף על פי שהם באים לחזור בהם כענין בני בישן וכן אמרו בירושלמי ונשאל אין מתירין לו שכן הנשבע לקיים את המצוה ונשאל אין מתירין לו וכן ה"ר אברהם ז"ל אומר ע"כ הרי שדעת הרמב"ן והראב"ד שאין למנהג זה התרה וזה דעת הר"ן לדרך שני שפירש בירושלמי דנשאל דקאמר בירושלמי נשאל לחכם כעין היתר נדרים מכלל דסיפא דירושלמי דקתני אין מתירין לו היינו אפילו על ידי שאלת חכם וכן הטור בסוף סימן תרכ"ד הביא בשם יש אומרים שמי שעשה פעם אחת שני ימים י"ה שוב אינו יכול לחזור בו לעולם דכיון שקבלו עליו הרי הוא עליו באיסור כרת וכתב הב"י שכן כתב סמ"ק בשם הר"ם וכן דעת הרשב"א בתשובה בסימן צ"ח וכן כתב עוד בתשובה אחרת הביאה הב"י ביו"ד סימן רי"ד וז"ל כל מי שנוהג איסור בדבר המותר בגדר אפשר שהוא חמור מן הנדר והשבועה שהנדרים והשבועות נשאלין עליהן ומתירים להם ואילו מי שנוהג איסור בדברים המותרים כדי לעשות גדר בפני האיסור קבלו על עצמו כאיסורין שאסרן תורה שאין להם היתר לעולם ע"כ וכן דעת מהרי"ק בשרש קי"ד והריב"ש בתשובה בסימן מ"ד אבל הרא"ש פליג אכולהו וסבירא ליה דיש לו התרה ובירושלמי דפרק מ"ש הכי איתא כל דבר שאין ידוע בו שהוא מותר והוא טועה ונוהג בו איסור נשאל ומתירין לו כל דבר שיודע בו שהוא מותר ונוהג בו איסור נשאל ואין מתירין והכי פירושו לשיטה זו דנשאל דקאמר הכא לאו דוקא ולפיכך בדבר שהוא טועה בו מתירין לו על כל פנים ומודיעין לו עיקרי הדברים והיינו ההיא דבית שאן שהתיר רבי בפרק קמא דחולין אף על פי שזה כמה שנים שהיו נוהגין בדבר איסור ומהר"ם אלשקאר בתשובה סוף סימן מ"ב כתב שכן כתב הרמב"ם בתשובה ושכן כתב הר' אסמעאל שכל דבר שטעו באיסור והוא מותר מעיקרו שאסור לו לאדם להניחם בטעותם לפי שנמצא מוסיפין על התורה ופירושה ומצוה לכופן ולהוציאו מלבן שאין זה הדבר אסור מעיקרו עכ"ל וכן כתב הרמב"ם בפרק י"א מהלכות איסורי ביאה יע"ש ודומה למי שקיבל עליו שבת בטעות כסבור דחשכה ואחר כך נתפזרו העבים דלא הוי כלום וכדאמרינן בפרק תפלת השחר אביי שרא ליה לרב דימי בר ליואי לכברויי סלי ע"ש וכן מוכח בפרק בתרא דעירובין במתניתין דנגר שיש בראשו גלוסטרא אבל אם הוא דבר שיודע בו שהוא מותר ונהג בו איסור מחמת סייג אין מתירין לו ממילא משום דהוי כמו נדר אבל על ידי חרטה יתיר כן פירש הרא"ש בפרק מקום שנהגו והמחבר ביו"ד סימן רי"ד סתם התם כסברא זו אלא שהזכיר אחר כך סברת החולקים בשם יש מי שאומר ומור"ם בהגה סיים גם כן דהמנהג כסברא ראשונה וכן סתם באו"ח בסוף סימן תרכ"ד ואילו ביו"ד בסימן רכ"ח סעיף כ"ח כתב אם היתה בהסכמ' גדר לרבים או סייג לתורה ולדבר מצוה אינם יכולים להתיר ע"כ נמשך אחר תשובת הריב"ש וזה תימה שסתם בכאן כדעת היש מי שאומר והאחרונים לא העירו בזה וצ"ע ואיך שיהיה עיקר אצלי כסברת הרא"ש שהרי ההיא דדברים המותרים ואחרים נהגו בו איסור מוכח בפרק בתרא דנדרים דעל ידי התרה רשאי להתירן והסכמת רבים מהמפרשים שכתבתי בסימן תס"ח סעיף ד' דברייתא דדברים המותרים מיירי בדברים שידוע להם שהם מותרים אלא שהם נוהגים בהם איסור מחמת סייג והוכחתי כן מפרק קמא דמגילה ואם כן לדידהו אף דברים שנהגו משום סייג החכם יכול להתירן להם בחרטה שהם מתחרטים שנהגו כן לשם נדר ועוד כן מוכיח בירושלמי שאכתוב בסימן ח' יע"ש ועוד דלסברת הרמב"ן והר"ן צריך בההיא דבית שאן שהיו בני תורה והתיר להם רבי על ידי התרה לפיכך מחוורתא דפסקינן כסברת הרא"ש ורוב הפוסקים דקיימי כשיטתיה וכדכתיבנא ומכל מקום נראה לי דאף לדעת הרמב"ן ודעימיה דסבירא להו דלא סגי בחרטה היינו דוקא במידי דהוי מחמת סייג וכן מדוקדק בלשון הרשב"א שכתב דאילו מי שנוהג איסור בדברים המותרים כדי לעשות גדר בפני איסור כו' דומיא דבני בישן אבל מי שנוהג שלא לאכול בשר ויין או להתענות בזמן ידוע או שקיבל עליו שאר מיני סיגופין וכיוצא בזה לא שייך לומר שקיבלו על עצמו באיסורים שאסרתן תורה ודבר ברור הוא דלכולי עלמא בהתרה סגי דהוי כעין נדר וגרע מנדר ותדע שהרי לעיל כתבתי שדעת הר"ן דלית ליה התרה ובפרק בתרא דנדרים אברייתא דדברים המותרים כו' כתב ומכאן היה אומר ה"ר יהוד' הכהן ז"ל שאם נהג אדם שלא לאכול בשר ושלא לשתות יין בזמן מיוחד ושוב רצה לשתות יין או לאכול בשר באותו הזמן צריך התרה ע"כ הרי שהיינו סבורים שאפילו התרה לא היה צריך וחידש הר"י דצריך התרה ואילו הכא אמרינן דאפילו בהתרה לא סגי אלא ודאי כדאמרן דשאני בדברים הנעשה מחמת סייג לדברים הנעשים מחמת פרישות וחסידות ואלו בני אדם שנוהגים לאכול מצה שמורה משעת קצירה כל ימי הפסח מסתברא דלא מיקרי סייג ואינו אלא מילתא יתירתא דעבידי ואם רוצה לאכול ממצה שאינה שמורה משעת קצירה מסתברא דאפילו התרה לא בעי כלל וזה פשוט: 
שני כתב מהרשד"ם בתשובה חלק יו"ד סימן מ' דע"כ לא פליגי אלא בדברים המותרים לגמרי ונהגו בהם איסור דהוי כאיסור חדש וע"כ הוי כמו נדר ויש לו התרה כשאר נדרים שהם לאסור את המותר אבל בדבר שיש בו מחלוקת בין החכמים ובמקום אחד נהגו כדברי האוסרים לא קבלו עליהם איסור חדש לשיהא נראה כמו נדר שהרי איסור זה אסור ועומד היה לדעת אותו חכם ע"כ והנה אמת נכון הדבר כשלא יש להם רב עליהם אבל אם יש להם חכם מובהק יכול להורות קולא בדבר שהרי הם לא נהגו כן אלא על פי אותו פוסק לאסור כסבורין שהדין כך וכיון שהרב יש לו ראיות לסתור דברי אותו פוסק אינן חייבין לילך אלא אחר השופט אשר יהיה בימים ההם ועל פיו יחנו ועל פיו יסעו ונמצא שהמנהג הא' על פי אותו פוסק היה מנהג בטעות וכבר כתבתי שבמנהג בטעות יש להתיר בפשיטות אף בלא התרה (ויש ראיה לדבריו מהא דאמרינן בפרק כ"ה דף קי"א גאמו לשבא אף על פי שהוא היה סבור כתנא אחד משום שהיה טועה בדבר כיון דלית הלכתא כותיה) ונראה להביא הוכחה לזה מהא דאמרינן בפרק כל שעה אמר שמואל להנהו דמזבני כנדי אשוי זביני אכנדיכי ואי לא דרישנא לכו כר"ש פירוש דקדירות הישנות מותרות לאחר הפסח ואקשינן ולידרוש להו דהא שמואל כר"ש סבירא ליה ומשני אתריה דרב הוה הרי בכאן שאף על פי שנהגו איסור על פי רב רבם אם היו מייקרים השער של קדירות היה דורש להם להתיר הפך דעת רב וזהו בחיי רב משום כבודו הא לאו הכי פשיטא שהיה מתירו לגמרי אף בלא יוקרא איברא דמצינן לדחויי דשמואל מיגזים הוה גזים להנהו דמזבני כנדי אבל מדרש לעולם לא הוה דריש כר"ש ואף על פי כן הדין דין אמת דאף שיש בדבר הפסד ויוקרא שהרי בכל פסח היו שוברים הקדירות ואף על פי כן לא דרש שמואל כר"ש משום דאתריה דרב הוה מכל מקום אחר מיתת הרב הנכנס במקומו יכול להורות על פי סברתו ולבטל כל מנהגי העיר בין לקולא בין לחומרא שאין לך אלא שופט שבימיך וזה פשוט ועיין במ"ש בס"ס שמיני ובסימן כ"ג ודין זה יתכן בדורינו זה לחד בדרא או לתרי בדרא. ומצאתי להרש"ך חלק א' סימן תע"ח קרוב לדברי אלא שלא ירד לחלק כמ"ש. ואם זה הרב יוכל להורות קולא אף נגד כל הפוסקים שמחמירין או לא יתבאר לקמן בסעיף י"ד בס"ד: 
שלישי כתב הרשב"א בחידושיו דפרק קמא דחולין בשמעתתא דר' זירא דאכל מוגרמתא דרב ושמואל שכל מה שנהגו באיסור ואין אדם יודע עיקרו של איסור מחמת טעות או מחמת חומרא נשאל ואין מתירין לו דדילמא משום חומר ועד שנודע שעיקרו מחמת טעות היתה אין מתירין לו ע"כ וכן מוכח בהדיא מדבריו בתשובה סימן צ"ח ע"ש ומכל מקום לפי מה שכתבתי לעיל שהעיקר דאף במנהג מחמת סייג יש לו התרה כל שכן זה שאינו יודע אי הוי מחמת טעות או מחמת חומרא ומיהו הדין דין אמת ליחיד מבני העיר שאכתוב בסעיף ה' דאין לו התרה אף שאינו ידוע אם מנהג העיר היה מחמת סייג או מחמת טעות הדין כך דאין לו התרה: 
רביעי יראה לי דאף על גב דההיא דדברים המותרים תרגומו הרא"ש והתוספות במנהג שנהגו הבעלי בתים מעצמם וכמ"ש בסימן תס"ח מכל מקום לענין התרה מסתברא דאף במנהג חשוב שהנהיגו על פי ת"ח יש לו התרה על ידי חרטה: 
חמישי מסתברא דהא דאמרינן דעל ידי חרטה שפיר דמי היינו דוקא כשכל העיר או רובם מתחרטים מאותו מנהג אבל היחיד אינו יכול ליקח התרה. ואף אם התירו לו אינו מותר ואף אם הולך לעיר אחרת כל שדעתו לחזור לא פקעי מיניה חומרי מקום שיצא משם והיינו דתנן נותנין עליו חומרי מקום שיצא משם: 
ששי כתב מהרש"ל בתשובה סימן ז' דאין שייך להתיר בחרטה אלא מה שנהגו מקצת ההמון ולא כלו כדמשמע לישנא דואחרים נהגו בו איסור אבל מה שנהגו כל ישראל וקבלו עליהם אי אפשר להתיר בכל ענין ע"כ וברור הוא: 
שביעי מי שנהג אביו איזה דבר משום סייג או חסידות על דרך משל שקבל עליו להתענות שני וחמישי כל ימיו או שלא לאכול בשר ביום שאוכל גבינה וכיוצא דבר ברור הוא שאין הבן אחריו חייב לנהוג אותו חומרא אלא אם כן עשאה פעם אחת בחיי אביו או אחר מיתתו דהשתא הרי קבלה על עצמו הא לאו הכי פשיטא דלא שייך בזה שמע בני מוסר אביך וראיה לזה הביאו ספר משא מלך ז"ל דאמרינן ריש פרק כל הבשר אמר מר עוקבא אנא להא מילתא חלא בר חמרא לגבי אבא דאילו אבא כי הוה אכיל בישרא האידנא לא הוה אכיל גבינא עד למחר עד השתא ואילו אנא בהא סעודתא הוא דלא אכילנא באחריתי אכילנא ע"כ ומילתא דברירא דקרי לנפשיה חלא בר חמרא מצד גריעותיה דלא הוה מקיים ההוא חסידותא דהוה עביד אבו' אבל מעיקר הדין לא מחייב וזהו אם נאמר דמאי דהוה עביד אבוה דמר עוקבא לא הוה מדינא אלא ממידת חסידות אבל אם נאמר דהוה סבירא ליה כך מעיקר הדין השתא הוה ליה כמנהג בטעות ולא היה מחוייב בנו לעשות מנהג אביו ועל כל פנים הדין פשוט שאין הבן חייב לנהוג סייגים וגדירות אביו וההוא דבני בישן דריש פרק מקום שנהגו דנהוג דלא אזלינן מצור לצידון במעלי שבתא וא"ל ר"י כבר קבלו אבותיכם עליהם שניא היא דבישן אינו שם איש אלא שם מקום דהיינו בית שאן וכההוא דאמרינן בפרק ג' דמגילה חפני ובשני לא ישא את כפיו דהוא בית שאן כדאיתא התם ואיתיה בערוך בערך שפ"ך יע"ש ולפיכך כל בני העיר חייבין לעשות ולהתנהג על פי סייגים וגדירות של אבותיהם וכן מתבאר בתשובת הריב"ש סימן צ"ט שכתב וז"ל יכולים הצבור לעשות תקנה עליהם ועל זרעם כמו שמצינו בפלגש בגבעה וכתב הרמב"ן ז"ל שכן הדין בכל קבלת הרבים שחלה עליהם ועל זרעם כדאשכחן בקבלת התורה ועוד שאפילו דברים שלא קבלו עליהם בני העיר בהסכמה אלא שנהגו כן מעצמם לעשות גדר וסייג לתורה אף הבנים חייבים לנהוג באותו גדר כדאמרינן במסכת פסחים בני בישן כו' עכ"ל וזה מבואר כמ"ש: 
שמיני מקום שנהגו איסור בדבר אחד משום סייג ופרישות ונמשך הדבר לבנים כפי הדין ורוצים ליקח התרה אי מצי' להתיר או לאו הויא פלוגתא שהרב מהרשד"ם ז"ל בחלק י"ד סימן מ' כתב מה שאמרו שיש לו היתר על ידי שאלה לחכם היינו בדבר שאסרו בני המקום עליהם מעצמם דבר חדש שלא נהגו בו אבותיהם אבל דבר שנהגו בו אבותיהם לא אפשר להתיר וראיה ממעש' דבני בישן וכן דעת מהר"י קולון בשרש קמ"ד שכתב מאחר שהאבות נהגו כן משום סייג והרחקה גם הבנים חייבים לנהוג ואי אפשר להם לישאל מאחר שכבר הוקבע המנהג שם מחמת סייג והרחקה וכן מוכח בהדיא עובדא דבני בישן שע"כ היו זקוקים הבנים לקיים מנהג אבותיהם כו' דבשלמא כשמתחלה הוקבע המנהג בטעות שהיו סבורין שהיה אסור אז איכא למימר שהם וכ"ש בניהם יכולים לשאול עליו שהרי קבלה בטעות היתה אבל כשמתחל' הוקבע משום סייג וחומרא דבר פשוט הוא שלא הם ולא בניהם יכולים לישאל עליו עכ"ל באמת שאין מכאן סיוע לסברת מהרשד"ם ז"ל משום דאנן קיימינן לדעת הסוברים דמנהג מחמת סייג אית ליה התרה אבל הרב מהר"י קולון ס"ל דאף לאב אין לו התרה ואדרבה יש לדקדק ממ"ש וכ"ש בניהם יכולין לישאל עליו דגריע כח הבנים מכח האב ואם כן לדעת הסוברים שלאבות יש להם התרה כ"ש לבנים וזה הפך סברת הרשד"ם ועכ"פ אין להשגיח בדברי מהר"י קולון הללו לפי שכתבם בלי השקפה בספרים שהרי הרא"ש כתב הפך זה בפרק מ"ש וז"ל והכי איתא בירושלמי כו' וכל דבר שיודע בו שהוא מותר ונהגו בו איסור נשאל ואין מתירין לו כלומר אם בא לחכם לישאל ואם יוכל לזלזל במנהג שנהגו בו אבותיו כההיא דבני בישן לא יתיר לו החכם וכן נמי אדם שנהג איסור בדבר המותר לסייג ופרישות לא יתיר לו החכם המנהג ההוא ממילא דהוי כמו נדר כדאיתא בפרק בתרא דנדרים אבל החכם יכול להתיר לו בחרטה שהוא מתחרט שנהגו כן לשם נדר עכ"ל ואף שיש רבים ונכבדים דקיימי בשיטת מהר"י קולון וכמ"ש בס"א מכל מקום הוא לא הזכירן אלא נראה מתוך לשונו שהוציאו מש"ס לאין חולק בדבר וליתא שהרי הרא"ש פליג עליה וע"כ צריך ליישב ההיא דבני בישן אליביה וגם פשט דברי הרא"ש מוכיחים הפך סברת הרשד"ם שהשוה דין הבן עם דין האב ואתרויהו קאי שהחכם יכול להתיר בחרטה וכן דעת הב"י בי"ד בסימן רי"ד שאח' שכתב סברת הרא"ש כתב ולפי זה צ"ל דהא דאמרינן בפרק מ"ש דברים המותרים כו' היינו דנקט כשהיו יודעים שהם מותרים ואסרו עצמם בהם א"נ שאבותיהם היו יודעים שהם מותרים והם אסרו עצמם בהם ובניהם החזיקו במנהג אבותיהם וסוברים דמדינא אסירי כההיא דבני בישן דאיתא התם אי אתה רשאי להתירן להם ממילא בלא התר' נדר ומיהו על ידי שאלת חכם ופתח דחרטה מתירין להם כשאר נדרים כו' וכן נ"ל עיקר והכי איתא בירו' דגרסינן התם בני בישן קבלו עליהם שלא לפרש בים הגדול אתון שאלון לרבי א"ל אבותינו נהגו שלא לפרש בים הגדול אנו מה אנו א"ל מכיון שנהגו בהן אבותיכם באיסו' אל תשנו מנהג אבותיכם ופרכינן ואין אדם נשאל על נדרו ומשנינן תמן מי שנדר נשאל ברם הכא אבותיכם נדרו כלומר וכיון דכן אין לבנים התרה וכסברת הרשד"ם והדר פריך כ"ש יהיו מותרים כלומר אם אפילו האבות שנדרו יש להם התרה במכ"ש הבנים שהם עצמן לא נדרו דקילו טפי והשיבו דרבי תלמודי' דר"י דאמר אסור לפרש בים הגדול כלו' ואם כן היה מנהג מיוסד על פי הדין ולית ליה התרה מהכא שמעי' תלת חדא דמנהג מחמת סייג אית ליה התר' כדפרכינן בפשיטות. ואין אדם נשאל על נדרו וכסברת הרא"ש שכתבתי למעלה תרתי שמעינן מיניה דכי היכי דלאבות יש להם התרה הוא הדין לבנים וכל דכן הוא ומדאיצטרכי' לשנויי דתלמידי' דר"י הוה שמעינן תלת דאי לא הוה תלמידיה ולא הוה ס"ל הכי אף על פי שיש לומר שאותו מנהג היה מיוסד על סברת ר' יהודה היה מתירו רבי וזה מסכים למ"ש בס' ב' והכי נקיטינן וההיא דבני בישן יש לדחות שהם לא באו לשאול אלא אם מותרים הם מן הדין כך ממילא והשיב להם ר"י שאסורים משום שמע בני א"נ י"ל עם מ"ש הר"ן שאם נהגו אבות איסור בדבר שהוא מותר משום מגדר איסורא ובניהם שאינן בני תורה סוברין שמן הדין אסורין בו שאין לגלות ולומר להם שאינו אסור אלא מחמת מנהג כדי שלא יקילו בו והוא הדין נמי שאין להתיר להם אלא אם כן הם באים לשאול פתח חרטה ולפיכך לא התיר להם ר"י מעצמו זה נראה ליישב על פי הירושלמי: 
תשיעי כתב הר"י הלוי סימן ל"ה דאותם שנוהגים שלא לאכול אורז בפסח אם נוהגין כן מפני שסוברין דאורז מחמיץ מתירין להם בשאלה והתרה ואם יודעים שהאורז אינו מחמיץ אלא שרצו להחמיר עליהם משום תערובת או משום גזירה דדילמא אתי לאחלופי בדייסא אסור להתיר להם אפילו בשאלה כו' ולפי מ"ש שהעיקר כדעת הרא"ש אין זה מכוון להלכה אלא אם נהגו כן מפני שסברו שהאורז מחמיץ הוי מנהג בטעות ומודיעין להם שמותרים לאכלו בלא התרה ואם רצו להחמיר על עצמם מתירין להם על ידי חרטה ולבנים מתירין להם בכל גונא ג"כ על ידי התרה וכל זה מתבאר ממ"ש לעיל עי"ש: 
עשירי בפרק הקומץ רבה גרסינן א"ר חלבו חזינא ליה לרב הונא דכריך למזוזה מאחד כלפי שמע ועושה פרשיותיה סתומות מיתבי ארשב"א ר"מ היה כותבה על דוכסוסטוס כמין דף ועושה ריוח מלמעלה וריוח מלמטה ועושה פרשיותיה' פתוחות וא"ר חננאל א"ר הלכה כר"ש מאי לאו אפתוחות לא אריוח א"ל אביי לר"י ואת לא תסברא דכי אמר רב אריוח והא רב אית ליה מנהגא והאידנא נהוג עלמא בסתומות דא"ר אם יבא אליהו ויאמר חולצין במנעל שומעין לו אין חולצין בסנדל אין שומעין לו שכבר נהגו העם בסנדל. אלא לאו ש"מ אריוח ש"מ ומהר"י קולון ז"ל בשורש ט' הביא ראיה מכאן שאפילו נגד ההלכה אזלינן בתר המנהג והעלה שאף במנהג שאינו אלא במדינה אחת הדין כך ובשרש נ"ד כתב ופשיטא שאין לומר דוקא במנהג כחליצת סנדל הוא דאמר רב דאין שומעין לדחותו אפילו לאליהו משום שהיה המנהג קבוע ומוחזק בישראל שכן הלכה שחולצין בסנדל אבל בשאר סתם מנהג שומעין לבטלו על פי גדול דאם כן מאי פריך בפרק הקומץ ואת לא תסברא כו' אלא ודאי פשיטא ליה לתלמודא דאין לחלק בין מנהג למנהג כו' ול"נ דאיברא ודאי דרב אית ליה מנהגא אבל אנן לא קיימא לן כוותיה בהא וראיה מהא דאמרינן בריש פרק בתרא דתעניות ובריש פרק הדר איתא נמי להאי פלוגתא אמר רב יהודה אמר רב הלכה כר"מ ור"י אמר נהגו העם כר"מ ורבא אמר מנהג כר"מ ומפרשי' דמאן דאמר הלכה כר"מ דרשינן לה בפרקא ומאן דאמר נהגו אורויי לא מורינן ואי עביד עביד ולא מהדרינן ליה ואם איתא דר' יוחנן אמר דאזיל בתר מנהגא היכי קאמר דאורויי לא מורינן והלא המנהג הוא העיקר ואם יבוא אליהו ויאמר היפך המנהג אין שומעין לו אלא מורין כמנהג דאין לומר דאין שומעין לו דקאמר רב היינו לבטל המנהג אבל לאורויי מורינן כאליהו דאם כן מאי פרכינן ואת לא תסברא כו' דילמא לעולם דכי קאמר רב הלכה כרשב"א אף אפתוחות קאמר והיינו לאורויי ומה שנהגו לעשות סתומות לא מחי' בידייהו משום דרב אזיל בתר מנהגא אלא ודאי משמע דרב אזיל בתר מנהגא אף לאורויי ומעתה ע"כ דר"י פליג עליה דהא דקאמר דאף על פי שנהגו העם כר"מ אורויי לא מורינן והא דקאמר ר"י גופיה בפרק אלו דברים נהגו העם כב"ה ואליבא דר"י ובפרק מי שמתו נמי אמרינן נהוג עלמא כהני תלת סבי כו' הכי נהוג ודאי דאורויי נמי מורינן דהיכא דאיכא אמוראי דפליגי וחד קאמר הלכה כי קאמר אידך נהגו הוי דיעבד אבל היכא דליכא אלא נהגו גרידא אף לכתחילה מורי' כן וכן כתבו תוספות דברכות ובהני לאו דאזלינן בתר מנהגא אלא דקים להו לרבנן דהני מנהג' הם מכוונין להלכה וכן רבא דקאמר מנהג כר"מ ומפרשינן דמדרש לא דרשינן אורויי מורינן נראה דלא אזיל בתר מנהגא דהכא דוקא קאמר דאורויי נמי מורינן משום דמשמע ליה דתורת מנהג יש בדבר ומנהג כשר הוא וכמו שפירש רש"י אבל אי הוה סבירא ליה דלא הוה מנהג כשר לא הוה אזיל בתר דידיה לאורויי והא דאמרינן בפרק שלשה שאכלו רפרם בר פפא איקלע לבי כנישתא דאביי גיבר קם קרא בספרא ואמר ברכו את ה' ואשתיק ולא אמר המבורך אוושו כולי עלמא ברכו את ה' המבורך אמר רבא פתיא אוכמא בהדי פלוגתא למה לך ועוד הא נהוג עלמא כר' ישמעאל לאו למימרא דאזיל בתר מנהגא שהרי הוכחנו היפך מזה אלא הכי קאמר חדא בהדי פלוגתא למה לך כלומר שכיון שרבי עקיבא מודה דכי אמר המבורך עדיף טפי אם כן כך הו"ל לעשות וכמו שפירש רש"י ועוד אפילו היה המחלוקת שקול הא נהוג עלמא כר' ישמעאל ובלאו הכי האי ועוד על כרחך סמיך אמאי דקאמר מעיקרא שטוב לאחוז דברי רבי ישמעאל כיון שרבי עקיבא מודה דאי לא תימא הכי תקשה לך הא דאפסיק הלכתא בפרק כיצד מברכין המוציא לחם מן הארץ אף על גב דבמוציא כולי עלמא לא פליגי דאפיק משמע וכתבו הפוסקים דהיינו טעמא משום דמברכותיו של אדם ניכר כו' ואם כן הכי נמי הוי ליה למימר כרבי עקיבא אף על גב דאיהו קמודה ליה לרבי ישמעאל להכי קאמר ליה רבא דשאני הכא דנהוג עלמא כרבי ישמעאל ומילתא כי האי ודאי מהני מנהגא. איברא דאפשר לדחות קצת דלא דמי נדון דידן להמוציא דהתם בין מוציא בין המוציא כי הדדי נינהו לרבנן דאפיק משמע אבל הכא לכולי עלמא המבורך עדיף טפי ולפיכך אית לן למעבד הכי והש"ס נמי לא אזיל בתר מנהגא מדפסיק הלכתא כר"י אף על פי שהעיד ר' יוחנן שנהגו העם כר"מ ותא חזי מאן גברא רבה קמסהיד עלה דדוחק שאחר כך נשתנה המנהג ולפיכך פסיק תלמודא הלכה כר"י ועוד אפילו תימא שנשתנה כיון שגדולי הדור שבאו אחר ר"י שינו המנהג שמעינן דלא אזלינן בתר מנהגא אלא מבטלינן ליה אם אינו עשוי על פי הקו היושר וכ"נ מהא דאמרינן בסוף פרק כיצד מברכין אמתניתין דרבי טרפון אומר בורא נפשות רבות כו' א"ל רבא בר רב חנן לאביי הלכתא מאי אמר ליה פוק חזי מאי עמא דבר ומילתא דפשיטא דרבא בר רב חנן כבר ידע המנהג ואם כן בודאי דהכי הלכתא אלא ודאי שס"ל דאף על פי שנתפשט המנהג כך אפשר שלא יהיה מכוון להלכה ולהכי שאל הלכתא מאי והשיב לו שבזה אזלינן בתר המנהג שהוא מכוון להלכה ועוד ראיה דאמרינן בפרק קמא דראש השנה נהגו העם בחרובין כר' נחמיה דאזיל בתר לקיטה ואקשי ליה ריש לקיש לר"י דקאמר הכי ממתניתין דבנות שוח ואשתיק ר"י ואקשינן דאמאי אשתיק לימא ליה אמינא לך נהגו ואת אמרת לי איסורא ומשנינן דאמר ליה במקום איסורא כי נהגו שבקינן להו וכתבו בתוספות כי נהגו שבקינן להו בתמיה דלשון נהגו משמע בפ"ב דתענית דאי עביד לא מהדרינן והכא כיון דאיכא איסורא דהלכה כרבנן אית לן לאהדורי ע"כ הרי בכאן בהדיא דאף על פי שנהגו העם כר' נחמיה כיון דמעיקר הדין קיימא לן כרבנן אית לן לאהדורי ומחינן בידייהו ולא שבקינן להו למעבד כוותיה וכבר כתבתי בשם מהרי"ק שאין לחלק בין מנהג למנהג וסתם מנהג מבטל הלכה וליתא שמכח ההלכה ראוי לבטל המנהג וכמו שהוכחתי ומה שחילק בספר משא מלך בין מנהג שהוא עקירת מצוה מן התורה למנהג דאיסוריה מדרבנן ליתא דהא מעשר חרובין מדרבנן ואף על פי כן פרכינן בפשיטות דכי נהגו במקום איסורא מי שבקינן להו ולכן העיקר דהני סוגיין פליגי אדרב ולא קיימא לן כוותיה וכן מבואר בתשובת הריב"ש סימן מ"ט וסימן קכ"ב שנשאל בענין לולב שהיה מנהג לאגדו ביום טוב בעניבה אם מונעים המנהג והשיב דכיון שאינו מעשה אומן פטור אבל אסור ומה ששאלת אם יש לנהוג כמנהג זה אם לאו דבר פשוט הוא שכיון שהוא אסור שאין מניחים אותם לנהוג כדאמרינן בפרק קמא דראש השנה כו' עכ"ל ועיין עוד שם בסימן שפ"ח ושפ"ט וש"ץ יע"ש שמוכח בפירוש שס"ל דכל מנהג שיש בו קצת פקפוק על פי הדין ראוי לבטלו ובעלמ' אמרינן אם הלכה רופפת בידך פוק חזי מאי עמא דבר מכלל שאם אינה רופפת לא משגחינן במאי דעמ' דבר ומיהו האי דאמרינן דכי נהגו במקום איסור' לא שבקינן להו ומחינן בידייהו בדאפשר דצייתי לן הא לא"ה הא אסיקנא בריש המבי' דל"ש דאוריית' דל"ש דרבנן לא אמרינן להו ולא מידי דהא תוספת י"ה דאורייתא הוא ואכלי ושתו עד שחשכה ולא אמרינן להו ולא מידי ונתבאר בסימן תר"ח בס"ד (עיין במסכת שבת דף ק"ח). שוב אחר ימים ראיתי בספר באר שבע דף צ"ו שחילק כמ"ש בשם בעל משא מלך ז"ל וז"ל דדוק' כשהמנהג הוא בדבר האסור רק מדרבנן כחליצת סנדל דמדאוריית' שרי בכה"ג דוק' אין שומעין לאליהו כו' א"נ אפילו דבר האסור מן התורה אבל אין איסור בתורה מפורש כתוספת יה"כ אבל כשהמנהג הוא בעקירת מצוה המפורשת בתורה לא שבקינן להו בההו' מנהגא ותדע דהא פרכינן בפרק מ"ש וכי נהגו במקום איסור' מי שבקינן להו כו' עכ"ל בקיצור יעש"ב ותמהני איך כתב דברים זרים כאלו וחשב דההיא דריש המביא דאיתמר' לענין מחאה ואינו כן דמיירי בדידעינן דלא צייתי אבל אי לא ידעינן אי מקבלי או לא כבר כתבו הרא"ש בפרק המביא ובתשו' כלל ו' סימן ג' והתוספות בפרק חזקת הבתים ובפרק קמא דעכו"ם דמחייבינן למחות בידם ומילתא דפשיט' דאף רב לא אמרה אלא היכא דהויא פלוגת' ונתפשט המנהג כחד מינייהו ואפילו כסברת היחיד נגד רבים ולהכי בההיא דחליצת סנדל כיון שהלכ' תקועה היא שנהגו העם בסנדל אף אם יבא אליהו ויאמר היפך מזה הו"ל כסברת רבים ואין שומעין אבל במילתא דברירא דהויא איסורא מדרבנן מחינן במרזפתא דנפח' למי שלא ירצה לשמוע דברי חכמים ואדרב' חומר מד"ס יותר מד"ת ובריש ברכות אמרינן שכל העובר על דברי חכמים חייב מיתה ואל תטעה בההיא דפ' בתרא דתענית דרב איקלע לבבל חזינהו דקא קרו הלל בר"ח סבר לאפסוקינהו שמעינהו מדלגי ואזלי אמר ש"מ מנהג אבותיהם בידיהם וכתב מהרי"ק בשורש תשיעי דאף שלפי דעתו של רב היה באותו מנהג משום ברכה שא"צ ואמרינן בפרק קמא דברכות דעובר משום לא תשא מכל מקום סמך על מנהג אבותיהם ולא רצה לבטלם עכ"ל וגם דברים הללו אינן אלא דברי תימ' שאם היה בדבר איסור לא תשא איך היה מניח רב לקהל א' להיות עבריינים ולעבור על לא תשא פעם א' בחדש אלא ודאי הדבר ברור דכיון דאיסור ברכה שאין צריך לא הוי אלא מדרבנן כמ"ש בת"ה ס"ס ל"ז בשם הגאונים וכמ"ש בסימן תר"ב בס"ד מעתה הם אמרו והם אמרו וכיון שמנהג אבותיהם בידיהם הרי הם אמרו לברך אמנהג' ואין כאן איסור לא תשא כלל ולפיכך לא מיחה בידם רב אבל אם היה איסור בדבר אפילו איסור דרבנן פשיטא שהיה מבטל המנהג ואם לא היו שומעים לקולו היה מנדה אותן כדין מזלזל בד"ס ועיין במ"ש בסימן י"ו ושוב מצאתי כן בתשו' רדב"ז בשם הריטב"א בסימן ע"ג וז"ל במנהג להקל לעולם אין חוששין לו ואפילו היה על פי גדולים שבעולם כל שנראה בו צד איסור לחכם בעל הוראה אשר יהיה בימים ההם שאין לנו אלא השופט אשר יהיה בימינו עכ"ל וזה פשוט ואין צריך לפנים: 
סעיף יא 
זהו שאמרנו הוא דוק' במנהג שנתפשט כך בעיר ממיל' אבל אם נהגו כן על פי פוסק אחד מארי דההו' אתר' כגון מקומות שנהגו מעשיהם על פי פסקי הרי"ף ומקומות נהגו לעשות מעשיהם על פי חיבור הרמב"ם ז"ל כבר כתב הרשב"א בתשובה סימן רנ"ג שיעשו על פי רבם בין להקל בין להחמיר כמו שמצינו בר"פ ר"א דמילה דבמקומו של ר"א היו כורתין עצים לעשות פחמים לעשות כלי ברזל בשבת במקומו של רבי יוסי הגלילי היו אוכלים בשר עוף בחלב לוי איקלע לבי יוסף רישב' קריבו ליה ריש' דטווס' בחלב' לא אכל כי אתא לקמיה דרבי אמי אמר ליה אמאי לא תשמתינהו אמר ליה אתריה דרבי יהודה בן בתירא הוה אמינא דילמא דרש להו כרבי יוסי הגלילי דבשר עוף בחלב מותר הרי שלא מיחו בידם חכמים לפי שהם עושין כדברי רבן וסיים הרשב"א ומיהו אם יש אחד חכם וראוי להוראה ורואה ראיה לאסור מה שהם מתירין נוהג בו איסור שאין אלו כרבם ממש דבמקום רבם אילו יעשו שלא כדבריו יקלו בכבוד רבם כו' ואם יש תלמיד חכם ראוי להוראה ורואה דברי המיקל בזה אפשר שיעש' כקולו מפני שהוא מסכים בהוראתו עם המיקל והם רבים כנגד היחיד ע"כ ואני אומ' ודאי שאם הרב של העיר רבו עליו חביריו שיש לו לבטל דעתו ואין לו לעשות כסברתו לא יהא זה הרב גדול מר"ג שהיה נשיא והיו מבטלים דבריו בחייו כדגרסינן בפרק כ"מ כל שהוא מז' המינים רג"א שלש ברכות וחכ"א ברכה א' מעין שלש ומעשה בר"ג והזקנים שהיו מסובין בעלייה ביריחו והביאו לפניהם כותבת ואכלו ונתן ר"ג רשות לר"ע לברך קפץ ובירך ר"ע ברכה א' מעין שלש א"ל ר"ג עקיבא עד מתי אתה מכניס ראשך בין המחלוק' א"ל רבי אף על פי שאתה אומר כן וחבירך אומרים כן למדתנו רבינו יחיד ורבים הלכה כרבים ודכוותיה בתוספת' דביצה ואף בניו ובני ביתו כדאית' בריש ברכות יע"ש וידוע הוא מעשה דר"א דפ' הזהב שאף שהוכיחו מן השמים כמותו עמד ר"י על רגליו ואמר אין אנו משגיחין בבת קול שכבר כתבת בהר סיני בתורה אחרי רבים להטות ובפ"ב דיבמות אמרינן דאיכ' מ"ד דלא עשו ב"ש כדבריהם וכתבו התוספות דאפילו היכא דב"ש לחומרא היו עושים כב"ה לקולא ואף למאי דאסיקנ' התם דעשו ב"ש כדבריהם היינו טעמא כדאמרינן בגמרא דס"ל דכי אזלינן בתר רובא היכא דכהדדי נינהו הכא ב"ש מחדדי טפי הא לאו הכי פשיטא דצריך לבטל דעתו מפני דעת רבים וכל זה כשנשא ונתן עם חביריו בדין אחד ורבו עליו אבל אם יש לו ראייה לסתור דברי הפוסקים והוא חכם מובהק אין לו לדיין אלא מה שעיניו רואות ויעשה על פי סברתו בין לקולא בין לחומר' ואף כנגד הוראת רבו יכול להורות והכי אית' בפרק יש נוחלין דף ק"ל א"ל רבא לרב פפא ולרב הונא בריה דר' יהושע כי אתי פסקא דדינא דידי לקמייכו וחזיתו ביה פירכא לא תקרעוה עד דאייתיהו לקמאי אי אית לי טעמא אמינא לכו ואי לא הדרנא בי לאחר מיתה לא מיקרע תקרעוני' ומגמר נמי לא תגמרו מיניה מקרע לא תקרעוני' דאי הואי התם דילמא הוה אמינ' לכו טעמא מגמר נמי לא תגמרו מיניה דאין לדיין אלא מה שעיניו רואות וכן עיקר אף על פי שאין נראה כן דעת הרשב"א וזה יתכן בדורינו זה לחד בדרא אם יהי' רב מפורסם ומהריב"ל בח"א בדף צ"ח הביא תשו' הרשב"א שכתבתי וכת' עליה וז"ל ולכאורה היה נראה מתוך התשובה הזאת שיכולין בני העיר לתקן תקנה והסכמה לפסוק על פי פוסק אחד בין בדיני ממונות בין בדיני האסור והמותר ואחר העיון והחקירה השיבותי לקצת אנשים אשר שאלו את פי דדוקא בדיני ממונות יש יכולת בידם לתקן התקנה הזאת אבל בדיני האסור והמותר וגיטין וקדושין לאו כל כמינייהו דבני העיר לתקן כזאת דבשל תורה הלך אחר המחמיר או בתר רובא לקולא אם הם גדולים בחכמה ובמנין דדוקא בימיהם שבכל עיר ועיר היה להם רב אחד שהיה מלמדם כדאמרינן בבל וכל פרוואה נהגו כרב נהרדעא וכל פרווא' נהגו כשמואל וכל עיר ועיר היו מחוייבים בכבוד מלמדם אבל אנו בזמנים האלו כל הפוסקים והרבנים אשר מימיהם אנו שותים הם רבותינו ואנו מחוייבים בשל תורה ללכת אחר המחמיר ויש בידי כמה ראיות על זה עכ"ל והנה אין ספק שהרב ז"ל רצה לחלוק עם הרשב"א בידים נקיות שהרי מתבאר מתוך דבריו שאף באיסור והיתר מצו למסמך אפסקי הרי"ף או הרמב"ם ז"ל בין לקולא בין לחומרא וכן מבואר עוד כן בדבריו בתשובה אחרת מהרשב"א הביאה מוהריב"ל עצמו בס"ג סימן י' שנשאל על מה שנהגו להכשיר חתם סופר ועד כדברי הרי"ף והשיב אף על פי שר"י אוסר ואנו כך דעתינו נוטה מכל מקום כבר נהגו שם על פי הרי"ף ומקומו של הרב הוא וכל מי שנוהג על פיו שם אפשר היה מותר וה"נ במקומו של ר"י היו אוכלין בשר עוף בחלב כו' הרי שדעת הרב ז"ל הפך דעת מהריב"ל דאף בזמנים אלו מצו ליקח פוסק אחד רב עליהם אף לענין גיטין וקדושין ומכל מקום לענין דינא מאחר שהרשב"א גופיה סיים בתשובה דחתם סופר ועד דמכל מקום טוב להזהירם שלא יהיו נוהגין כן מכאן ולהבא ודברי הרב מהריב"ל נראים נכוחים בטעמם הכי נקטינן שאינן רשאין לילך אחר פוסק א' להקל ומכל מקום אם יש להם רב אין להם לזוז מדבריו בין לקולא בין לחומרא ואף שהוא (נגד) רוב הפוסקים ז"ל ואף בזמן הזה איתיה להך דינא לקצת גדולי הדור ותו לא מידי. מ"ש לקמן בסימן כ"ג בענין שאין להורות חומרא במקום שיש חכם הקהל שייך בכאן לעשותו ס' אחר: 
סעיף יב 
יש לדקדק בדין קהל אחד שזה כמה שנים שנהגו קולא בדבר אחד ורוצים להסכים לבטל אותו המנהג ולהחמיר בדבר אם יש לחוש להוצאת לעז על הראשונים או לא ולעמוד על עיקר דבר זה גרסינן בפרק קמא דגיטין בר הדיא בעי לאתויי גיטא אתא לקמיה דרב אחי דהוה ממונה אגיטי א"ל צריך אתה לעמוד על כל אות ואות אתא לקמיה דר' אמי ור' אסי אמרי ליה לא צריכת וכ"ת אעביד לחומרא נמצא אתה מוציא לעז על גיטין הראשונים מהכא משמע דחיישינן ללעז הראשונים ואילו בפרק המגרש אמרינן אתקין רבא בגיטי מיומא דנן לאפוקי מדר"י דאמר זמנו של שטר מוכיח עליו ולעלם לאפוקי מדבעי מיניה רבא מדרב נחמן דאמר היום אי את אשתי ולמחר את אשתי וכתב רש"י ואף על גב דקיימא לן כרבי יוסי בעינן לאפוקי נפשין מפלוגתא שיצא הדבר בהיתר ולא יצא שם פסול אמשפחות ישראל עד כאן ולא חיישינן ללעז הראשונים ובספר תרומת הדשן בסימן רל"ב עמד על זה ויישבו יע"ש ולי נראה ליישב והוא קרוב למה שיישב הרב ז"ל דהיכא דאיכא פלוגתא בדבר אף על פי שהיא סברא יחידאה טפי אית לן למיחש אולי יבא שום בית דין ויסברו כסברת אותו היחיד דומיא דמקדש במלוה ופרוטה שנחלק דוד עם שאול ובית דינו ובאותו הדור נתבטלה סברת דוד דאף להקרא בשם מחלוקת לא נחשבה וכמו שכתבו התוספות בפרק אין דורשין ודורות שבאו אחריו פסקו הלכה כמותו וה"נ אית לן למיחש להכי ואיכא לעז דידן אם כן טפי אית לן לתקוני ולמיחש ללעז דילן מלמיחש ללעז דקמאי אבל בההיא דפרק קמא דגיטין הדבר היה ברור בעיני ר' אמי ור' אסי דלא היה צריך לעמוד על כל אות ואות ואיכא לעז דקמאי וליכא לעז דידהו שלא ימצא חולק בדבר ור' אחי לא הוה חשיב להו ובדורות הללו לפי שאינן בני תורה וחששו אולי הבאים אחריהם יוציא שום לעז אחריהם החמירו כמה חומרות וחששות רחוקות ולא חששו ללעז הראשונים וראיתי להרב מהריב"ל בספר ג' סימן י' שגם הוא ז"ל עמד על חקירה זו וכתב שיש להוכיח מהרא"ש כלל מ"ג סימן מ"ו שכתב וז"ל אף על פי שרבינו משה כתב שאם אמרה מאיס עלי שכופין אותו להוציא ר"ת ור"י חולקים וכיון דאיכא פלוגתא דרבוואתא למה נכניס ראשנו בין הרים גדולים לעשות גט מעושה שלא כדין כו' ועל להבא אני כותב אבל לשעבר אם סמכו על רבינו משה מה שעשה עשוי עד כאן הא קמן דאפילו במקום שהיו נוהגים לכוף כדברי הרמב"ם כתב לבטל המנהג ולא חשש ללעז שיוציאו על הראשונים והביא תשובת הרשב"א שכתב שאלת בארצות אלו נהגו להכשיר חתם סופר ועד כדברי הרי"ף ז"ל כו' תשובה אף על פי שר"י הזקן אוסר ואנו כך דעתינו נוטה מכל מקום כבר נהגו שם על פי הרי"ף ומקומו של הרב הוא כו' ומכל מקום טוב להזהירם שלא יהיו נוהגים כן מכאן ולהבא ואף על פי שאמרו בפרק קמא דיבמות בואו ונתקן לצרות שיהיו חולצות ולא מתיבמות אמר רשב"ג אם כן מה נעשה לצרות הראשונות מעתה שאני הכא דהרואה אומר בעדים אלו ניחא להו ולא בסופר וכיוצא בזה אמרינן בפרק קמא דיבמות כו' וכל שכן כאן שאינו עושה מעשה אלא שהוא יושב ואינו מחתים הסופר עכ"ל ויש לדקדק עליו מההיא דפרק קמא דגיטין דלפי זה ליכא לעז על הראשונים אם עומד על כתיבת הגט מתחלה ועד סוף ולא מינכרא עמידתו שם ואף על פי כן חיישינן ללעז והרב מהריב"ל כתב דצריך לעיין אם זאת התשובה של הרשב"א היא מסכמת עם תשובת הרא"ש דנראה לכאורה דבמאיס עלי אם יראו שאינם כופין והיא צווחת ככרוכיא מאיס עלי מינכר מילתא דאין כופין על מאוס עלי ואף על פי כן כתב שלא יהיו כופין מכאן ולהבא ולי נראה דבודאי העיקר כמו שכתב הרא"ש דכיון דהוי פלוגתא ור"ת ור"י חולקים דרך המלך נלך ולא בדרכים מסוכנים והכי עדיף לן מלמיחש ללעז דקמאי וההיא תשובת הרשב"א לרווחא נקט דאף לרשב"ג מודה בנדון דידיה דחתם סופר ועד מטעמא דכתב הרב ז"ל אבל לקושטא דמילתא לא קיימא לן כותיה דרשב"ג בההיא דאטו משום שנתייבמו בצרות נעבור על סברת ב"ה ונרבה עוד ממזרים בעולם כדי שלא להוציא לעז אלא קיימא לן כותיה דריב"ן שאמר בואו ונתקן לצרות שיהיו חולצות ולא מתייבמות ולא חיישינן ללעז הראשונות ולפי זה הרשב"א והרא"ש לא פליגי ועולה לפי זה שהקהל יכול לבטל המנהג של קולא ולהחמיר בדבר כל שיש בדבר פקפוק מעיקר הדין או דהויא פלוגתא דרבוותא וכיוצא כנ"ל: 
סעיף יג 
קהל שהסכימו הסכמה אחת בחרם ושבועה וקצת יחידים עקרו דירתם משם אם הם מחוייבים לקיים ההסכמה בכל מקום שהם או לא הר"ן בתשובה סימן ג"ן כתב וז"ל כתבת ראובן נשא אשה בצרפת שהוא מקום שנהגו שלא לישא שתי נשים מפני חרם רבינו גרשום והנה הוא דר עתה בארץ קושטיליא שנהגו לישא שתי נשים ואמרת שעתה שהולך למדינה אחרת שאינן נוהגין זה האיסור שם נראה שמותר לישא אשה על אשתו כו' והשיב דלא דמי כלל למתניתין דפרק מקום שנהגו דבודאי בית דין הגדול שהחרים דבר אחד על כל אנשי גלילותיו עליהם ועל זרעם וקבלוהו עליהם איני רואה מתוך אותה משנה דכל היכא שאחד מבני בניהם מאותן שהחרם חל עליו בעודו במקומו שנאמר שמפני שיצא ממקומו יהא מסולק החרם מעליו לפי שהחרם זה אין המקום גורם אותו אלא אקרקפתא דגברא רמי עד כאן ומעתה יראה לכאורה דהוא הדין לכל הסכמה שהיא מתוקנת בחרם דלעולם אקרקפתא דגברי רמיא וליתא דשאני חרם דרבינו גרשום שהחרים על כל אותם גלילות שהיו סרים למשמעתו וקבלו עליהם סתמו כפי' הי' אקרקפתא דגברי אבל סתם הסכמות העשוייות בחרם העושין הקהל מעצמם אף אם נעשים עם האדם חשוב שבעיר עמהם אדרבה סתמם כפי' שאינם אלא לבני אותה העיר כל זמן היותם דרים שם אבל אם קצת יחידים עקרו דירתם משם פקעי מינייהו הסכמות שבעיר אף אם נעשו בחרם והכי דייקי דברי הר"ן אבל ראיתי בתשובה מהרד"ך בית י"ד בהסכמת הריקוד שכתב דאפילו אם ילכו מאנשי העיר הזאת לדור בעיר אחרת ודעתם להשתקע שם ואין דעתם לחזור לעירם אם בעיר ההיא ג"כ נמצאים בה הדברים המכוערים אשר באו בשאלה לא פקע מינייהו איסור ההסכמה והחרם שקבלו עליהם בעיר הזאת ואם ירקדו עם נשים נכריות חל עליהם איסור ההסכמה והחרם כבעיר הזאת דנראה דהסכמה וחרם כי האי שקבלו עליהם כל אנשי העיר עצמם אין המקום גורם אלא הדברים המכוערים גורמים ושינוי המקום אינו מקרע גזר דינו דאקרקפתא דגברי רמי ומתניתין דפרק מקום שנהגו מיירי במנהגות הנקבעות על פי אדם חשוב ולא במנהגות שבני העיר עצמם קבלו עליהם בחרם ובשבועה דבכהאי גוונא פשיטא שבכל מקום שילך אחד מהם גם כי אין דעתו לחזור חל עליו החרם והשבועה דאי לא תימא הכי תמה על עצמך והלא אפילו יחיד שאסר עליו איזה דבר בחרם ובשבועה חל עליו החרם בכל מקום שילך כל שכן רבים דאלימא מילתא טובא עכ"ל ואף שיהיו דבריו מכוונים להלכה מכל מקום האידנא רוב ההסכמות הנעשית בכל מדינה ומדינה הם בחרם אף על פי כן אנשים שעוקרים דירתם משם מיד מבטלים ועוברים ההסכמות של העיר שיצאו משם ונמשכים אחר ההסכמות אותה העיר שעשו שם בית דירה עכשיו ואין פוצה פה ומצפצף משום שסתמא כפי' דאדעתא דהכי נדרו ולא דמי כלל ליחיד שאסר עליו שום דבר בחרם דהכא הוה ליה כאילו אתני עליה מעיקרא הכי וכדכתיבנא ועיין בתשובת מהר"ם אלשקאר ז"ל סימן מ"ט. 
סעיף יד 
יש קצת יחידים בדורינו זה שעל ידי שאירעו להם נסים קבעו באותם ימים יום טוב לדורות וכן במצרים עוד היום אירע להם נס גדול שקבעו אותו יום משתה ושמחה לדורות וגם בתשובת מהר"ם אלשקאר ז"ל סימן מ"ט מייתי מעיר אחת שתקנו לעשות את יום י"א לחדש טבת כיום פורים לכל דבריו כדי לפרסם נס אחד גדול שנעשה להם באותו יום וצריך לידע ולהודיע אם יש עיקר למנהג זה או לא גרסינן בפרק קמא דשבת תנו רבנן מי כתב מגילת תענית אמרו חנניה בן חזקיה וסיעתו שהיו מחבבין את הצרות אמר רשב"ג אף אנו מחבבין את הצרות אבל מה נעשה שאם באנו לכתוב אין אנו מספיקין ופירש רש"י מחבבין את הצרות שנגאלין מהם והנס חביב עליהם להזכירו ולשבחו של הקדוש ברוך הוא וכותבין  ימי הנס לעשותן יום טוב אין אנו מספיקין לפי שהן תדירות ל"א אין אנו מספיקין מלעשות יום טוב בכל יום ומכאן נראה שכיון שאנשים הללו מחבבין את הצרות ויש שבח להקב"ה במנהג זה ושפיר קעבדי למעבד יום טוב והשתא לפי זה אם יום טוב אחד מימים טובים הללו חל בט"ב להיות בשבת ונדחה ליום א' בעל הנס ומשפחתו יתענו ולא ישלימו דגרסינן בפרק קמא דתענית ובסוף פרק בכל מערבין אר"א בר צדוק אני הייתי מבני סנאב בן בנימין פעם א' חל תשעה באב להיות בשבת ודחינהו לאחר השבת והתענינו בו ולא השלמנוהו שיום טוב שלנו היה פירוש שבעשרה באב היה להם יום טוב משום קרבן עצים שהיה מביאין בזמן שבית המקדש קיים ואף לאחר חרבן היו נוהגים כל בני משפחתו יום טוב באותו יום ואף שלא להשלים תענית ט"ב דחוי ומכאן הביא ראיה רבינו יעבץ שהיה בעל ברית בשנה שחל תשעה באב בשבת ונדחה עד למחרתו והתפלל מנחה בעוד היום גדול ורחץ ולא השלים תעניתו לפי שיום טוב שלו היה הביאו הטור בסימן תקנ"ט ואם כן בנדון דידן נמי אם אירע יום טוב אחד מאלו בעשרה באב בשנה שנדחה תשעה באב למחרתו יוכלו להפסיק תענית' וכמו שעשה רבי' יעב"ץ: 
אמנם אחר העיון נראה דהני י"ט והני סעודות כולהו דרשות נינהו ואין בהם כדי לדחות אפילו תשעה באב דחוי וגדולה מזו אני אומר שאף אם נהג בה כמה שנים יכול לחזור בו בלא התרה ואף הבנים אינם חייבים לנהוג מנהג זה אף אם קבלו עליהם משום דהוה ליה מנהג בטעות וכמ"ש בסימן תס"ח סעיף ג' יע"ש וטעמא דמילתא משום דהא קיימא לן בפרק קמא דראש השנה דבטלה מגילת תענית זולתי לחנוכה ופורים ואפסיקא הלכתא כר' יוסי דבזמן שבית המקדש קיים אסורים מפני ששמחה היא להם אין בית המקדש קיים מותרין מפני שהוא אבל להם ואין לומר דנהי דהנהו בטלו וכדאמרינן התם בגמרא רב ור' חנינא אמרי בטלה מגילת תענית הכי קאמר בזמן שיש שלום יהיו לששון ולשמחה אין שלום צום והנך נמי כי הני אבל אם אחר כך ירצו להוסיף שום יום טוב מחדש מצו להוסיף ושם יום טוב עליו ליתא דהא בגמרא מותבינן עלה מההוא דבתלתא בתשרי דבטילת אדכרתא מן שטרא שאותו יום עשוהו יום טוב ואקשינן ואי סלקא דעתך בטלה מגילת תענית קמייתא בטל אחרינייתא מוסיפין מוכח מכאן דלדידן דקיימא לן דבטלה מגילת תענית דכיון דקמאי בטול דלית לן לאסופי אחרנייתא ואי מוסיפין הוו יום טוב דרשות וכל זה לאפוקי ממה שכתב מהר"ם אלשקאר סימן מ"ט על ההיא הסכמה שתקנו לעשות פורים יום י"א לחדש טבת מידי שנה בשנה וכתב בסוף התשובה וז"ל הלכך אף על פי שלא היה נכתב תנאי זה בהסכמה שגם העוקר דירתו חייב לקיים הסכמה זו היא להם לקיימו במכ"ש ואפילו בלא חרם ואפילו מנהג בעלמא בלא הסכמה וכדמוכח מההיא דר"א בר צדוק דאפילו לאחר החרבן ולאחר ששינו את המקום היו נוהגים את יום עשרה באב יום טוב לפי שהיו נוהגים בו אבותיהם קודם החרבן עכ"ל וליתא לע"ד שאם לא היה עשויה בחרם כבר כתבתי שאינו מנהג ואפילו התרה לא הוה בעי וההיא דר"א בר צדוק הוא משום דסבירא ליה דלא בטלה מגילת תענית וכמו שכתבו התוספות בפרק קמא דתענית אבל לדידן לא הוי מנהגא דקמייתא בטיל אחרנייתא מוסיפין ואין לחלק בין יחיד לרבים דאדרבה כל דכן הוא דכיון דאפילו רבים דאלים מילתייהו לא מצו לתקוני יום טוב מחדש כל שכן יחיד. 
סעיף טו 
דע שכל מנהג בין של יחיד בין של רבים העשוי לסייג ולגדר צריך שיהיה לו יסוד וטעם למנהג על דרך משל כגון שנהגו מקום אחד שלא לעשות מלאכה ערב שבת כל היום כולו סייג למה שאסרו לעשות מן המנחה ולמעלה וכיוצא בזה הוי מנהג בורות ואפילו התרה לא בעי וכמו שהוכחתי בסימן תס"ח סעיף ג' מכמה דוכתי יע"ש וכן אם יש חשש שמאותו מנהג יסתרך שום איסור מבטלינן ליה כדאמרינן בפרק מקום שנהגו בני חוזאי נהוג דמפרשי חלה מארוזא אתי א"ל לר"י א"ל ניכלה זר באפייהו משום דחיישינן דילמא אתו לאפרושי מחיוב על הפטור ובירושלמי דפרק מקום שנהגו נמי גרסינן קבלו עליהן חכמי טבריא וגרוסי ציפורן בשושי עכו שלא לעשות מלאכה בחש"מ ניח' גרוסי ציפורן דשושי עכו חרמי טבריה אינן ממעטין בשמחת הרגל כלומר שלא ימצאו דגים כדי הסיפוק לצורך היום טוב ומשני צד הוא בחכה צד הוא במכמורת כלומר דהשתא איכא דגים דלא נפישא טירחא כולי האי ופרכינן אפילו כן אינן ממעטים בשמחת הרגל כלומר שלא ימצאו דגים מרווחים כל כך לשמחת יום טוב בחכה אם לא על ידי רשתות גדולות כמנהגם בחול ומשני ר' אמי מיקל לן שהן ממעטין בשמחת הרגל פירוש שהיה מיקל להם בלא התרה משום דלא הוי קבלה כיון שיש בה מיעוט שמחת הרגל מהכא שמעי' דכל מנהג שיש בו קצת הפסד מצוה או חשש דסרך איסור לא הוי מנהג': 
קהל אחד לפי שראו שהעכו"ם מוכרים דגים מיקרי' השער לפי שראו שהיהודים קונים לכבוד שבת ואין מניחין בשביל היוקר הסכימו ששום אדם לא יקנ' דגים ב' חדשים אי ש"ד למעבד הכי אי לא הרב בספר צמח צדק סימן כ"ח נשאל על זה והשיב דש"ד למעבד הכי והביא ראיה ממתני' דסוף פרק קמא דכריתות מעשה שעמדו קינין בירושלים בדינרי זהב אמר רשב"ג המעון הזה לא אלין הלילה עד שיהיו בדינרין נכנס לב"ה ולימד האשה שיש עליה חמש לידות ודאות חמש זיבות ודאות מביא' קרבן א' ואוכלת בזבחים ואין השאר עליה חובה ועמדו קינין בו ביום ברבעתים והאריך בזה יע"ש ול"נ ג"כ דהדין דין אמת דאף על גב שיש בדבר ביטול מצות עונג שבת אף על פי שאפשר לענגו בדבר אחר וכדמוכח בירושלמי שכתבתי בסמוך דר' אמי מיקל לחרמי טבריה לפי שהן ממעטין בשמחת הרגל אלמא אף על פי שאפשר לענגו בדבר אחר מכל מקום מיקרי מיעוט שמחת הרגל אעפ"כ מצי למתקן הכי בשביל שלהבא יהיו הדגים בזול ויהיו מרויחים להם ונ"ל עוד ראיה לזה מהא דאמרינן בפ"ה דביצה מ"ט תיקון ערוב אמר רבה כדי שיברור מנה יפה לשבת ומנה יפה לי"ט וכתב הר"ן אמר רבה כדי שיברור מתוך שמערב יום טוב זוכר השבת יברור  מנה לזה ומנה לזה ולא תקשה לרבה דס"ל דערוב משום כבוד השבת נתקן הא דתנן נאכל ערובו או שאבד לא יבשל עליו בתחלה לשבת דמוטב שלא יתעדן שבת אחד ויתעדן שבתות הרבה שאם אתה מתיר לו לבשל כשנאבד ערובו אף הוא יתרשל בו ולא ישמרנה או יאבד או יאכל ולא יזכרה לברור לשבת כלל עכ"ל וזו היא ראיה נכונה מענין עצמו לבטל תענוג שבת א' לענגו שבתות הרבה ונתבאר עוד פרט מנהג א' בי"ד סימן פ"ב ע"ש ודוק: 
סעיף טז 
כתב הרא"ש בפסקיו בפרק מ"ש דההולך ממקום שמחמירין למקום שמקילין ואפילו דעתו לחזור יש לנהוג כקולי המקום שהלך לשם ואל יחמיר כמנהג מקומו מפני המחלוקת בדבר שניכר בו שינוי מנהג כדמוכח לקמן ואמרינן ממקום שאין עושין למקום שעושין ואל ישנה אדם מפני המחלוקת ונעבי' והא אמרת נותנין עליו חומרי מקום שיצא משם ומשני רבא אין בזה משום שינוי המחלוקת כלומר ודאי לא יעשה כי צריך לנהוג חומרי המקום שיצא משם ואין בזה משום מחלוקת דמימר אמרינן מלאכ' הוא דלית ליה פוק חזי כמה בטלני איכא בשוק' משמע הא לא אפשר בלא מחלוק' הי"ל לעשו' מלאכ' עמהם דגדול השלום יש לו לעבור על מנהג מקומו כיון דלית ביה איסור' דאוריית' אלא שנהגו בו איסור להחמיר עליהם עכ"ל וכן דעת התוספו' שכתבו ממקום שכלו למקום שלא כלו חייב לבער תימא לר"י והלא אסור לשנות מפני המחלוק' אפילו לקולא כדאמרינן לעיל אין בזה מפני שינוי המחלוק' דמימר אמרינן כמה בטלני איכא בשוק' הא לאו האי טעמא הוה אסור לשנו' מפני המחלוקת ומיהו יש לומר אי מדאוריית' חייב לבער משום מחלוק' לא יעבור על ד"ת ועוד אור"י דלא שייך מחלוק' אלא בדבר שתלוי בגוף האדם אבל בפירו' לא שייך מחלוקת דאמרינן ממקום שכלו באו עכ"ל הרי בכאן בהדיא שדעתם כדעת הרא"ש דכל מנהג שיש בו מחלוקת אם ישנה ממנהג המקום חייב לעשותו ובזה לית ליה חומרי מקום שיצא משם ומכל מקום מילתא דפשיטא דהיינו דוקא להקל ממנהג מקומו בדבר שנהגו איסור אבל במילת' דמעיקר הדין אסיר' אף שאיסורו אינו אלא מד"ס הדבר ברור דבהאי מילת' לא שייך גדול השלום והתקוטט עמהם אלף פעמים ולא יעבור על ד"ס שהעובר עליהם חייב מיתה ואל תטעה בל' הרא"ש והתוספו' דמאי שכ' הרא"ש כיון דלית ביה איסור' דאוריית' לא דייק הרב ז"ל בלישני' וסמך אמה שכתב אח"כ אלא שנהגו בו איסור להחמיר עליהם דמשמע דאי לא הוי היתר שנהגו בו איסור אלא דאסור וקאי אף שיהי' איסורו מדרבנן לא יקל משום מחלוקת וכן מ"ש בתוספו' אי מדאוריית' חייב לבער כו' כוונתם היא דאי חיוב הביעור דקתני מתניתין הוי מדרבנן קשה אמאי הזקיקו לבער כיון דאיכ' בדבר מחלוקת אבל אי הוי מדאוריית' ניחא ואה"נ דבמידי דאסיר' מדרבנן פשיט' דלכ"ע לא יעבור על דת מפני השלום דאלת"ה מי שהולך לערי פראנקיאה ישתה סתם יינם כיון שאין איסורו אלא מד"ס ויש בדבר מחלוקת למי שמיסב ואוכל עמהם ובר מן דין ודאי דליכ' מחלוקת בדבר דאדרב' אינהו כיון דעברי אדרבנן אף על פי שעברו ושנו ונעש' להם הדבר כהיתר אינהו מיסתפו שלא יתקוטט עמהם ויקראו אותם עבריינים ולפיכך אין בזה שום ספק דאף מידי דמעיקר הדין אסיר' מדרבנן שלא יקל ראש אף שיש בדבר מחלוקת וההוא עובד' דר"פ ר"א דמילה ופרק כל הבשר דלוי איקלע לבי יוסף רישב' וקריבו ליה רישא דטווס' בחלב' ולא אכל מוכח' הכי דאל"כ אמאי לא אכל כיון שאיסור בשר עוף בחלב אינו אלא מדרבנן ושם נתפשט המנהג לאוכלו ויש בדבר מחלוק' וכ"ש התם דאיכ' למימר דהוה אתריה דרבי יהוד' בן בתירא ודרש להו דבשר עוף בחלב מותר דמהאי טעמ' לא שמתינהו אלא ודאי כדאמרן ועוד נרא' להביא ראיה מהא דגרסינן בפרק קמא דיבמו' ובס"פ כירה ר' אבהו כי איקלע לאתרי' דריב"ל הוה מטלטל שרגא כי איקלע לאתרי' דר' יוחנן לא הוה מטלטל שרגא מה נפשך אי כר' יהוד' ס"ל ליעבד כר"י אי כר"ש סבירא ליה ליעבד כר"ש לעולם כר"ש ס"ל ומשום כבודו דר' יוחנן הוא דלא עביד וכ' רש"י בפרק כירה לעולם כר"ש ס"ל דאי ס"ל דאסור לא הוה מטלטל ליה לכבוד ריב"ל דליעבד איסור' הרי שאף על פי שנתפשט ההיתר באתרי' דריב"ל ואם אילו השרג' היה נופל על טליתו ולא היה מטלטל' היה מחלוקת בדבר וגם היה קצת זילזול בכבוד של ריב"ל ואעפ"כ לא משני תלמוד' דכר' יהוד' ס"ל ומשום כבודו דריב"ל וגם לפי שיש מחלוקת בדבר הוה מטלטל שרגא שמעי' ודאי כמ"ש רש"י דכיון דלדידי' הוה אסור לא מפני המחלוקת ולא מפני כבודו של ריב"ל הו"ל למעבד אסור' אף על פי שאיסור הטלטול של שרג' אינו אלא מדרבנן וזה ברור וע' במ"ש בסעיף י' ובסעיף ט"ו ומה שכתב מהר"ם אלשקאר בסימן ל"ה על הנשים שנהגו לגלו' שערן מחוץ לצמתן להתנאו' בו שכיון שהוא מנהג לגלותן במקום שאין שם אף על פי שבמקומותם שהיו מקודם היו מכסין אותן כיון שהנשים שבמקום הזה מגלו' אותן ראוי להניחם כך מגולו' והבי' ראיה ממ"ש בשם הרא"ש והאריך ליפות המנהג יע"ש: 
סעיף יז 
במידי דלא שכיח לא שייך מנהג'. וכמו שכ' רמב"ם בס"פ י"א מהלכו' שחיט' על כלב אחד שנטל הריא' קודם בדיק' שמותר' הבהמ' וסיים הרב ואין בזה מנהג שדבר שאינו מצוי אין בו מנהג וכ"כ הריב"ש בתשו' בסימן תס"ג על הנושא מנקת חבירו וז"ל ומה ששאלת איך נוהגין בכאן אין לו' מנהג בדבר כזה שאינו תמידי כו': 
סעיף יח 
צריך לברר דבכל דוכת' דאמרינן אינו רואה סימן ברכה אי איכ' איסור' דרבנן בההוא מילת' או לא מילת' דפשיט' דהיכ' דלא שייך איסור' ליכ' למיבעי מידי וכגון הנהו דאיתנהו בריש פרק מקום שנהגו המצפ' לשכר אשתו ורחים וכן המשתכר בקנים ובקנקנים ותגרי סימנ' ואינך דמייתי התם דבכולהו קתני אינו רואה סימן ברכה הנה הדבר ברור מעצמו דל"ש התם שום איסור' אבל במילת' דאיכ' לספוקי בי' דמעיקר הדין אסור בזה צריך לעיין כגון ההיא דאמרינן בסוף מסכת תעני' ר"ע אומר כל העוש' מלאכה בת"ב אינו רואה סימן ברכה לעולם וכן ההוא דפרק בני העיר דת"ר לא ימכור אדם ס"ת אף על פי שאינו צריך לו יתר ע"כ אמ' רשב"ג אפילו אין לו מה יאכל ומכר ס"ת או ביתו אינו רואה סימן ברכ' לעולם והנה הב"י בהך מילת' פליג דידיה אדידיה שבא"ח סימן תקפ"ה כת' דלישני דאין בהם סימן ברכ' משמע דלית בהו איסור' אלא שאינו רואה סימן ברכ' ובי"ד בתחלת ה' ס"ת כ' ומשמע דכיון דאינו רוא' סימן ברכ' אסו' הוא למוכרו וכ"כ הרמב"ם עכ"ל ומדברי הרמב"ם נמי משמע הכי שהרי בפ"ה מהלכו' תענית כ' וז"ל מקום שנהגו שלא לעשו' אין עושין ובכל מקום ת"ח בטלים ואמרו חכמים שהעוש' בו מלאכ' אינו רוא' סימן ברכ' לעולם ע"כ ובודאי דסתם אמרו חכמים כן אף במקום שנוהגין לעשות בו מלאכ' מכאן נרא' שדעת הרב ז"ל דאיסור' ליכא וכ"נ ג"כ ממ"ש בפ"ב מהלכו' מגיל' וז"ל פורים מות' בעשיית מלאכ' ואעפ"כ אין ראוי לעשו' בו מלאכ' אמרו חכמים כל העוש' מלאכ' ביום פורים אינו רואה סימן ברכ' לעולם ע"כ וממקומו' אחרים מחיבורו משמע הפך מזה שבפ"י מהלכו' ס"ת כת' דאסו' לאדם למכו' ס"ת אפילו אין לו מה יאכל ע"כ פסק כרשב"ג וכ' איסור' שאף על פי שרשב"ג לא אמר אלא אינו רואה סימן ברכ' וכן מוכח ממ"ש בסוף הלכו' יום טוב וז"ל אסו' לעשות מלאכ' בערב יום טוב מן המנח' ולמעל' כמו בע"ש וכל העוש' מלאכ' בהן אינו רואה סימן ברכ' לעולם עכ"ל הרי שכ' הרב איסור' אף על פי שבגמרא לא אמרו אלא אינו רואה סימן ברכ' לעולם ובודאי שאין דבריו סותרין זה את זה אלא שסבו' הרב ז"ל דהאי ליטותא דרבנן שלא ירא' סימן ברכ' לעולם שייכא לפעמים במידי אסורא מדרבנן ולפעמים במילת' דמעיק' הדין לא אסירא אלא שגנאי הדבר לא אסרי לה אבל לייטי עלה ומעתה הדבר מסור לחכמים כפי מה שמוכיח מהש"ס והשת' ההוא דר"ע ברי' מס' תענית ס"ל דר"ע לא פליג אסתם מתני' דקתני בפרק מ"ש לעשות מלאכ' בט"ב עושין כו' וכ"ש מ"ש רש"י בריש מגיל' דכל סתימאי אליב' דר"ע לפי שתלמידיו היו ואם כן ממילא משמע דאף על גב דר"י ס"ל דמעיק' הדין שריא מכל מקום לייט עליה וההיא דפורים מות' בעשיית מלאכ' מבואר כן בפרק קמא דמגיל' ואם כן על כרחך ההיא דאינו רוא' סימן ברכ' דאייתו דאפש' שמצאו באיז' מדרש או יות' קרוב אצלי שהוציאו מההוא עובד' דמייתי בגמרא דרב חזי' לההוא גברא דהו' קשרי כיתנ' ולטיי' ולא צמח ואיך שיהי' הדב' מבוא' מעצמו דליכ' איסו' אבל בההיא דפ' בני העיר סבו' הרב ז"ל דאא"ב דאיכא איסור' היינו דקאמ' רשב"ג יתר ע"כ כו' אא"א דליכ' איסור' מאי יתר ע"כ והלא ת"ק לא מיירי אלא במידי דמעיק' הדין אסיר' אבל במוכ' ס"ת בשביל שאין לו מה יאכל לית ביה אלא לטותא אבל איסור' ליכא ואם כן איך הוסיף רשב"ג יתר חידוש על דברי ת"ק אלא משמע דאיסור' נמי איכ' וההיא דסוף הלכות יום טוב שכ' איסור' בעושה מלאכ' בע"ש ויום טוב מן המנח' ולמעל' כן מוכח בר"פ מ"ש דתנן מ"ש לעשות מלאכ' בערב פסח עד חצות עושין מ"ש שלא לעשות אין עושין ובגמרא מאי אירייא ערב פסח אפילו ע"ש וערב יום טוב נמי דתני' העוש' מלאכ' בע"ש וערב יום טוב מן המנח' ולמעל' אינו רואה סימן ברכ' לעולם ופי' רש"י מאי אירייא ערב פסח דקתני עד חצות במנהג' מכלל דמחצות ולהלן אסור ול"ל למתני חצות לאשמועינן הך דוק' הא כל ערב יום טוב אסירי עכ"ל מכאן מוכח דס"ל למקשן דאיכ' איסור' במילת' דאל"כ מאי ק"ל והלא מדיוקא דמתניתין מוכח להדיא במחצות ולהלן בערב פסח אסור מעיק' הדין ואילו התם ליטותא קתני איסור' לא קתני אלא ודאי דס"ל דהתם נמי איסור' איכ' והתרצן הודה לו בזה והשיב לו דהתם לא אסו' אלא מן המנח' ולמעל' אבל הכא מחצות ואף לשינויי' בתר' דמשני דהתם ליכא שמתא והכ' איכ' שמתא לא מוכח' מילת' מידי דלפלוג אשינויי' קמא במאי דס"ל דהתם איסור' איכא ולפיכך הכי נקטינן דבעשיית מלאכ' בערב יום טוב מלבד דאיכ' לטות' איכ' נמי איסור' דרבנן וכן מוכח בהדי' בדברי הר"ן ז"ל יע"ש וכל זה לאפוקי מתשו' הריב"ש בסימן מ"ד שכ' וז"ל אבל אם אין עיקרו איסו' גמו' לא מן התור' ולא מדברי חכמינו ז"ל אלא שחכמים אמרו שהעושה כן אינו רואה סימן ברכה דומיא דעושה מלאכה בע"ש מן המנחה ולמעלה כו' משמע בהדי' דס"ל דבכל דוכתא דאיתמר הך לישנ' ליכ' איסור' דרבנן אלא לטותא גרידת' ואינו מחוור וכמ"ש אבל המרדכי הביא בשם ראבי"ה דאיסו' ליכא בההי' דס"פ בני העיר כן הביא הכ"מ בשם הרמ"ך וההיא דיוק' דיתר על כן לא מכרעת כולי האי דכיון שהת"ק לא הזכי' כלום במכירת ס"ת למי שאין לו מה יאכל הוה משמע דש"ד והוסיף רשב"ג דאף למכו' ס"ת למי שאין לו מה יאכל לית ביה סימן ברכה ושייך שפיר לישנ' דיתר על כן אף על גב דבריש' איכ' איסור' והכא ליכא איסור' משום דלגבי מי שאין לו מה יאכל הוה חידוש טפי לומר שאינו רואה סימן ברכה מלומר איסו' מכירת ס"ת שלא לצורך ועיין במ"ש בס"ס תקע"ה בס"ד ובמ"ש ס' שירי כנה"ג בחקירה זו בסימן תס"ח יע"ש ופירש אינו רואה סימן ברכה לעולם פי' הרא"ם שאינו מרויח ואינו רואה תועלת ואם בא לו איזה תועלת מפסיד הוא כנגדו ממקום אחר כן פירש רש"י בפרק בני העיר וכן פי' התוספות בסוף מסכת תענית דפי' אינו רואה סימן ברכה הוא דוקא מאותה מלאכה או מאותן הדמים וברור הוא. 
סעיף יט 
צריך לעיין בדין בני עיר אחת שנתגרשו וקבעו דירתן במקום אחר שיש בהם קולות וחומרות משונות ממנהג שלהם איך יתנהגו המגורשין אם כמנהג מקומם או כמנהג בני המקום שקבעו דירתם שם ובריש הפועלים אהא דאמ' ר"ל פועל בכניסתו משלו פרכינן ולחזי היכי נהיגי בעיר חדשה ונחזי מהיכ' קאתו בלקוטאי וכתבו הרשב"א והר"ן דמפרכינן ונחזי מהיכ' אתו כלומר וינהגו כמנהג אותו מקום שבאו משם שמעינן דכל עיר חדשה אם נודע רוב אנשיה מהיכן באו הכל כמנהג אותו מקום שבאו משם עכ"ל וטעמ' דהויא עיר חדשה אבל אם הלכו לעיר א' שיש בה מנין אף על פי שהבאים הם מרובים יש להם דין יחיד וחייבין לנהוג חומרי מקום שהלכו לשם ופקעי מינייהו החומרות שהיו נוהגין במקומם ובעיר חדשה לא שאני לן בין באו מרובין לבאו מועטין לעולם אזלינן בתר רובא על דרך משל הרי שנתקבצו עשרה אנשים בעיר חדש' ו' ממקום א' וד' ממקום אחר סתמ' דמילת' נמשכין אחר מנהג המקום של ששה משום דהוו רובא וכן אם באו עשרים ממקום א' ועשרים אחרים נתקבצו ממקומות אחרים בעיר חדשה אין כאן שום מנהג ויעשו הכל על פי התורה עד שיתקנו ויעשו הסכמות ביניהם על פי הרוב ומהריב"ל בתשו' ח"ג סימן י' נשאל על בני ספרד הנוהגים איסור על הקרום החזק ובאו לקושטנטינא המקילין בדבר אם חייבים לקיים המנהג שנהגו להחמיר בספק חלב דאוריית' והשיב דל"ד לההיא דפרק קמא דחולין דהתם מיירי ביחיד או ביחידים שעקרו דירתם מאותו המקום שהיו נוהגים בו חומרא וקבעו דירתם במ"ש בו קולא אבל בנ"ד שבאנו גרושים מארצות אדום עם רב קהילות קהילות בכגון האי לא אמרינן קמא קמא בטיל דמרובים ומרובים היו הבאים בכל פעם ופעם וידוע הי' שבכל יום ויום היו עתידין לבא ואם כן הם חייבים לקיים מה שנהגו אבותיהם לחומרא עכ"ל וזה דעת מהרשד"ם בחלק י"ד סימן מ' ולדידי אין דבריהם קיימים אלא כשבאו ונעשו קהל אחרת בקושט' דהשתא אכתי הם חייבים בתקנותיהם הקדומות דכל קהל יש לו דין עיר וכמו שכתב הרא"ם ח"א סימן י"ג ומוהרד"ך ויש לו דין חדשה דפריך בגמרא ונחזי מהיכא קאתו כלו' וינהגו כמנהג אותו מקום שבאו משם הא לאו הכי נראין הדברים כמ"ש דאף אם באו מרובים ובני העיר שבאו לשם הם מועטין דהני בתראי גרירי בתר קמאי במנהגותם בין לקולא בין לחומרא וזה ברור בעיני ואם באולי יד הבאים היתה תקיפה לנהוג שם חומרותיהם גם בני אותה העיר מקודם בע"כ נמשכו אחר חומרות הבאים כשירצו לחזור בהם אפילו התרה אינם צריכים שהרי לא קבלו עליהם אותם חומרות וכמו שכ' הרשד"ם בתשו' הנז' יעוין שם: 
סעיף כ 
מסתברא דכיון דכל קהל וקהל יש לו דין עיר אם בקהל א' נהגו איסור בדבר א' אף על פי ששאר הקהילות מקילין באותו דבר אכסני' שהולך להתפלל בקביעות באותו קהל יש בזה נותנין עליו חומרי מקום שהלך לשם וכ"כ הרא"ם בתשו' ח"א סימן י"ג: 
סעיף כא 
דבר ברור הוא שכל המנהג בין דממונ' בין דאיסורא נקבעים על פי הרוב והרוב יכולין לכוף היחידים אם יתנו כתף סוררת וכבר כ' הרא"ש בתשו' כי כל עסק רבים אמרה תורה אחרי רבים להטו' ועל כל ענין שהקהל מסכימים הולכין אחר הרוב והיחידים צריכים לקיים כל מה שיסכימו הרבים דאל"כ לעולם לא יסכימו הקהל שום דבר אם יהי' כח ליחידים לבטל הסכמתם ע"כ וכ"כ מהרשד"ם בתשו' ח"א סימן ך' והביא בשם הגה"מ בפרק י"א מהלכות תפלה שאם ימנעו המיעוט יש כח ביד הרוב לכופם בין בדיני ישראל בין בדיני עכו"ם עד שיאמרו רוצים אנו ע"כ: 
סעיף כב 
בירושלים יש לנהוג חומרי המנהגות לעולם לפי שכול' הם לקוטאי ואפשר שהרוב יהיו ממקומות שנהגו חומרא ואיסור בדבר וכמ"ש בסימן תס"ח ס"ס ג': 
סעיף כג 
עיין בספר באר שבע דף פ"ד ע"ג וד' הרב מוהר"ר לוי בן חביב ז"ל הביא בתשו' בסימן קכ"א בשם הרא"ה וז"ל שני ת"ח בעלי הוראה שא' אוסר וא' מתיר והמתיר אוכל ומאכיל לחבירו האוסרו אין בזה משום לפני עור לא תתן מכשול ואף על פי שיודע בחבירו שאסור לו לפי דעתו ודוקא כשהאיסור ניכר לו לאוסרו דאי לא ס"ל לא ליכול אבל כשאינו ניכר לו לא כדאמרינן בפרק כל הבשר חס ליה לזרעיה דאבא בר אבא דלספי לי מידי דלא ס"ל עכ"ל וא"ת כי היכי דבשאינו ניכר איכא לפני עור הוא הדין באיסור הניכר כדאמרינן בפרק קמא דעכו"ם מנין שלא יושיט אדם כוס יין לנזיר ואבר מן החי לבני נח ת"ל ולפני עור לא תתן מכשול וכ"ת הא אוקימנ' התם כדקאי בתרי עברי דנהרא לית' שהרי כתבו התוספות והרא"ש בריש מ' שבת דמדרבנן אסור בכל גוונא ואם כן הכא נמי הו"ל למיסר מדרבנן ועוד דהכא כיון שאין האיסור מזומן לפני האוסר והמתיר מזמנו ומביאו לביתו ליתן לו דבר האיסור הו"ל כקאי בתרי עברי דנהר' וי"ל דל"ד איסור זה לשאר איסורין שאיסור זה תלוי ועומד בדעת האוסר דאם מהדר קא הדר ביה מצי למיכל מיניה ולפיכך מותר המתיר להניחו לפניו אולי חזר בו או יחזור בו ואי לא ס"ל לא ליכול משא"כ בשאר איסורים ובגמרא הכי איתא ר"א הוה קאים קמיה דמר שמואל אייתו לקמיה דגים שעלו בקערה וקאכיל בכותח יהב ליה ולא אכל א"ל לרבך יהבי ליה ואכל ואת לא אכלת אתא לקמיה דרב א"ל הדר ביה מר משמעתי' א"ל חס ליה לזרעיה דאבא בר אבא דלספי לי מידי דלא ס"ל וכתב רש"י דלספי לי וכו' לא היו דברים מעולם והרב כמהר"ל בן חביב הקשה להרא"ה דאדיליף מדברי רב לאיסור' דאסהיד על שמואל חס ליה לילף מדברי שמואל להיתרא מדטרח עם ר"א דליכול וכיון שהיה מטעה לר"א להאכילו הי"ל כאן האיסור ניכר עוד דקדק מהלכה דאיך שמואל אמר דברים שלא היו בעולם כדי לפתות לר"א שיאכל וכתב לישב זה דרכים דחוקים ורחוקים מפשט ההלכה יע"ש: 
ולע"ד יראה דס"ל להרא"ה דר"א הוה ס"ל כשמואל או דלא הוה ידע הלכת' כמאן ומשום כבודו של רב שהיה רבו לא היה אוכל וכיון שלדעת שמואל היה מותר מן הדין ור"א לא הוה ס"ל דאסור מעתה אין כאן מכשול כלל ולפיכך היה רוצה להטעותו שמואל שיאכל דאין כאן זילזול בכבודו של רב כיון שמה שהיה אוכל ר"א הוא משום שהיה סבור דהדר ביה רב והיינו דאמר ליה שמואל לרבך יהבית ליה ואכל ואת לא אכלת ואם איתא דר"א היה דעתו לאסור אי רב הדר ביה איהו לא מהדר ביה אלא משמע שמה שלא היה אוכל הוא משום כבודו של רב והשתא קאמר ליה שפיר כיון דלרבך יהבית ליה ואכל מעתה אין כאן זלזול בכבודו של רב דהא הדר ביה וכשבא לפני רב סיפר לו גופא דעובד' א"ל חס ליה כו' ולהד"מ שהאכילנו מה שאסור לדעתי אלא שכונתו היתה להטעותך כדי שתאכל וכדפרישית עוד נ"ל שאף באיסור שאינו ניכר נהי שאין ראוי למתיר להאכיל לאוסר שלא להעבירו על דעתו מכל מקום אין המתיר עובר משום ולפני עור כיון שהדבר מותר לדעתו ודלא כדמשמע מדברי הרא"ה וראיה מהא דאמרינן בפרק קמא דיבמות ת"ש אף על פי שאלו אוסרים ואלו מתירים לא נמנעו ב"ש לישא נשים מב"ה ולא ב"ה מב"ש אא"ב לא עשו משום הכי לא נמנעו אלא א"א עשו אמאי לא נמנעו וכו' ואם אית' דב"ש לא הוו מצי להכשיל את ב"ה והוו עברי על לאו דלפני עור אם כן מאי ק"ל הלא דבר ברור למה לא נמנעו לפי שהיו מוכרחים ב"ש לאודעינהו לב"ה לאפרושינהו מאיסור' לפי דעתם וכדמשני תלמוד' דמודעי להו ופרשי אלא משמע שהיו רשות בידם להכשילם ולהכי פריך אמאי לא נמנעו ומשני שהיו נאמנים בדבר ומודעי להו ופרשי וכן מוכיח עוד מהא דאמרי' התם שהיו נמנעין ב"ה מן הודאי אבל לא מן הסתם ופירש רש"י דכל כמה דלא מודעי להו ולא פרשי מסתמ' דודאי אי הוה מהנך דלא ס"ל הוו מודעי להו ע"כ ואמרינן התם דהא קמ"ל דאהבה וריעות נוהגין זה בזה ואם אית' דאיכ' איסור לפני עור לא תתן מכשול הא אף בסתמ' הוו מחויבים לאפרושינהו מדינ' ולאו משום אהבה וריעות אלא ודאי כדאמרן. ואחר כתבי זה ראיתי לרלב"ח בתשו' הנז' שהרגיש מזה ודחאו ואין דבריו מחוורין יעיין שם וכן יש לדקדק ממ"ש הגהות מרדכי בפרק קמא דיבמות וז"ל אדם שאסר עצמו בדבר המותר לאחרים ואחרים יודעים שמחמי' על עצמו אף על פי שידע שהוא היתר אלא שהדיר עצמו פשיט' לי שסומך על אחרים ואין לחוש שמא יאכילוהו כמו נזיר שאוכל בבית ישראל ולא חיישי' שמא שם יין במאכל דלא עבר אלאו דלפני עור וכן ישראל בבית כהן אלא זה ספק לי ראובן שפיר' ממאכל לפי שנרא' לו שאסור לאכול ושמעון נוהג בו היתר ונרא' לו שראובן טועה בדבר וגם ראובן אם היה סבור שמותר היה אוכל אם יש לחוש לראובן שמא יאכילנו שמעון דתנן בפרק עד כמה החשוד על הדבר לא דנו ולא מעידו או דילמ' לא ספי איניש לחבריה מידי דלא כשירה ליה ויש לדקדק מהא דאסיקנ' דעשו ב"ש כדבריהם ומודעי להו ופרשי ופי' רש"י ומ"ה לא נמנעו אלמ' שיכול לסמוך עליו ולא חייש דילמ' ספי ליה ע"כ וא"ת שאני צרת הבת דאית לה קלא והוי מילת' דעביד' לאגלויי ולפיכך נאמנין אבל במידי אחרינ' לא ליתא דהא מתני' נמי תנן לא נמנעו מלהיות עושין טהרות אלו ע"ג אלו אלמ' דאף בכלים דהוי' מילת' דלא מצינן להתברר הוו מהימני להו ומדברי אלו ההגהות מוכח כמ"ש שאם אמת שהיו סבורין שיש בדבר להכשיל לב"ה איסו' לאו דלפני עור מאי מספק' ליה אם נאמנים או לא אטו ב"ש או חכם המתיר חשידי אלאו דלפני עור אלא ודאי דהא קמ"ל דאף שאין איסו' לב"ש להכשיל את ב"ה כיון דלדידהו טועים ב"ה ואף אם נהגו בחומר זה כמה שנים הו"ל מנהג בטעות וא"צ התרה ואין כאן מכשול כלל אעפ"כ נאמנים והיינו דקאמ' רב חס ליה לזרעיה דאבא דליספי לי מידי דלא ס"ל כלומ' כיון שהוא זרע ובנן של קדושים לא היה עושה כך להעבירני על דעתי אף על פי שמותר לו לעשות כך וכדכתיב' וא"ת דהכ' אמרינן חס ליה לזרעיה כו' אלמ' שלא היה מזקיקו שמואל לרב להעבירו על דעתו ואילו בירו' דפ' אין מעמידין הזקיקו שמואל לרב שיאכל שמן של עכו"ם וא"ל ואי לא כתב' עלך זקן ממרא לאו קושי' היא דשאני התם דר"י וב"ד התירו את השמן ואם לא היה רוצה לאכול הרי היה חולק על בית דין הגדול ולפיכך א"ל ואי לא כתב' עלך זקן ממרא אבל בפלוגתא דפליגי רב ושמואל מנפשייהו בהא ודאי ששמואל לא הי' מעבירו על דעתו שהרי רב היה גדול בחכמה יותר משמואל וזה פשוט. והאי דכתיבנ' שר"א לא הי' אוכל משום כבודו של רב הדבר ברור שאינו מחויב להחמיר אלא כאתרי' ואף על פי שאינו תלמידו אלא רב אחר כמותו שאיקלע לההוא אתר' אינו יכול להורות קולא בדבר וכדאמרינן בפרק כ"ש ולידרוש להו שמואל הכי דהא כר"ש ס"ל ומשני אתריה דרב הוה ובס"פ כירה אמרינן רב מלכיה איקלע לבי רבי שמלאי וטלטל שרגא ואקפד רבי שמלאי רבי יוסי גלילאה איקלע לאתריה דר"י בר חנינא טלטל שרג' ואקפד רבי יוסי ב"ח וגדולה מזו אית' בפרק קמא דשבת שתלמיד שמורה קולא אף על פי שכוון להלכ' כיון דמארי דההוא אתר' אוסר מצי לנדותו וה"נ התם ההוא תלמיד' דאורי בחרת' דארגיז כר"ש שמתיה רב המנונא ופרכי' והא כר"ש סביר' לן כלומ' וכיון דהכי הלכת' אמאי שמתיה ומשני באתריה דרב הוה לא איבעי ליה למימר הכי ובפרק מי שמת דף קנ"ג אמרי' הכא אתר' דשמואל היכי נעביד כותיה דרב ול"מ לקול' אלא אף לחומר' והחכם שבא לשם הוא יותר גדול מהראשון אעפ"כ לא יחמיר בדבר כדאמרינן בס"פ כל גגות רב אי ס"ל דאסו' לימא ומשני אתריה דשמואל הוה הרי לך שאף על פי שרב היה גדול בחכמה משמואל לא רצה לאסור מה שהיה מתיר שמואל כיון דאתריה הוה וכההיא דבמקומו של ר"א היו כורתין עצים בשבת ואף שיש פסיד' בדבר והפסד ממון הרבה לא אמרינן בהא התורה חסה על ממונן של ישראל דהשת' לאיסו' החמור אמרינן במקומו של ר"א היו כורתין עצים לעשות פחמים בשבת ולא מיחו בידם חכמים לממון הקל לכ"ש ותדע עוד מההיא דפ' כ"ש דאיקלע שמואל לאתריה דרב דס"ל דקדירות בפסח ישברו ופרכי' ולידרוש להו שמואל כר"ש דהא איהו הכי ס"ל ומהדרינן דאתריה דרב הוה הרי בכאן שהי' הפסד מרובה בכל שנה ושנה ואעפ"כ לא דרש שמואל היתר בדבר אף על פי שלא היה תלמידו אלא חבירו והא דקאמר שמואל להנהו דמזבני כנדי אשוו זביני אכנדיכי ואי לא דרישנא לכו כר"ש אינו אלא גוזמא להפחידם ועביד אינש דגזים ולא עביד וכ"ת אם כן היכי אמרינן ואזד' שמואל לטעמיה דילמא לעולם כרב ס"ל והתם אינו אלא הפחדה בעלמ' ליתא דאם כן למה הי"ל להפחידם במידי דלא ס"ל דאף על גב דבפרק לולב הגזול דף ל"ד משמע דמפחדי במידי דלא ס"ל התם שאני כדי שתהא המצוה מצויה וכמ"ש שם התוספות והוצרכתי לכתוב זה משום דגרסי' בפרק אלו טרפות רב אמר אין חוששין לספק דרוסה ושמואל אמר חוששין ובעי' למימר דהדר ביה רב דההוא שרקפא דספק דרוסה דאת' לקמיה דרב שדרינהו לקמיה דשמואל חנקינהו ושדינהו בנהר' ואי ס"ד דלא הדר ביה לישרנהו אלא מאי הדר בי' ליסרינהו אתריה דשמואל הוה ופירש רש"י אתריה דשמואל ולאו אורח ארע' לאורויי קמיה באתריה בדבר שאין שוין בו אבל אי הוו פליגי בה לא היה משדר להו קמיה להפסיד ממונן של ישראל דבכ"מ שיש נידנוד חטא אין חולקין כבוד לרב כך שמעתי ונ"ל דה"ג אלא אתריה דשמואל הוה ומהכ' לא תיפשוט דהדר ביה רב דלאו אורח ארע' למישרי באתריה מילת' דאיהו אסרה והכי אמרינן בעירובין כו' עכ"ל ומתוך מ"ש יתבאר לך שהעיקר כגי' רש"י ופי' ומיניה לא תזוז וההיא דסוף פרק קמא דכריתות דתנן מעשה שעמדו קינין בירושלם בדינרי זהב אמר רשב"ג כו' נכנס לב"ד ולימד האשה שיש עליה חמש לידות ודאות חמש זיבות ודאות מביאה קרבן אחד ואוכלת בזבחים ואין השאר עליה חובה ע"כ הרי שדרש להקל בד"ת משום הפסד ממון ל"ק דשניא היא כמו שפירש רש"י התם דמשום עת לעשות לה' הפרו תורתך שלאח"כ לא יספיקו לקנות אפילו אחד ויבואו לאכול קדשים בטומאת הגוף הא לאו הכי פשיטא שלא היה מיקל בדבר כדאמרן בפרק א"ט רב ואיסורא דאורייתא ואת אומרת התורה חסה על ממונן של ישראל ואף שהוא דר באותו מקום והחמיר כמנהג מקומו על פי רבם כל שיצא משם אף על פי שדעתו לחזור מותר לנהוג קולא בדבר אם הוא סבור הפך דעת הרב ההוא וכדמוכח מההיא דר' אבהו דס"פ כירה ופרק קמא דיבמות דכי איקלע לאתריה דריב"ל הוה מטלטל שרגא וכי איקלע לאתריה דר' יוחנן לא הוה מטלטל שרגא ואף על פי שיש לדחות דשאני התם דאפשר שלא היה דר באתריה דר"י ולפיכך היה מטלטל באתריה דריב"ל מכל מקום הדין דין אמת וכדכתיבנ' וכן דעת המרדכי בפרק קמא דיבמות שכ' וז"ל בני מגנצא שנוהגין איסור בבועה בשיפולי ריאה ואוסרין מחובר לקרקע בשני ימים טובים של גליות עד ערב מוצאי יום טוב שני בכדי שיעשו וגם אוסרים ריחא מילתא הוא ובגרמיזא מתירים אלו הדברים וכשבאין בני מגנצא לגרמיזא צריכין להודיע להם ואז כשמודיעם להם אם דעתם נוטה אחריהם מותר לנהוג כמותם אף על פי שאסור במקומם כדאמרינן בפרק כירה רבי אבהו כי איקלע כו' וצ"ע בפרק מ"ש דתנן נותנין חומרי מקום שיצא משם ע"כ ולאו קושיא היא דמתניתין מיירי במנהג שנהגו מחמת סייג או מחמת הדין על פי רבם שכולן חייבין לנהוג כמותו זולתי אם הוא ת"ח הדר במקום ההוא שחולק עם רב מאריה דההוא אתרא בעיקר הדין שאז כל שיצא משם מותר לנהוג היתר בדבר אף על פי שדעתו לחזור ומיהו במקומו אסור אף בצינעה משום כבודו וההיא דכי אתא רבה בר בר חנה דאכל דאייתרא בצינעא ל"ק דבני בבל אינם סבורין שמעיקר הדין אסור אלא שנהגו כן מחמת חומרא וכמ"ש לקמן סעיף כ"ד בס"ד: 
הכלל העולה ממ"ש דשני ת"ח שאחד אוסר ואחד מתיר אף על פי שכשהמתיר מאכיל לו דבר האסור לו אינו עובר משום לפני עור לא תתן מכשול וכמו שהוכחתי בין באיסור ניכר בין באיסור שאינו ניכר מכל מקום באיסור שאינו ניכר אין ראוי לו למתיר להעבירו על דעתו ואף בסתמא מצי למיכל בביתיה וכדמוכח מההיא דפרק קמא דיבמות וההיא דחס ליה לזרעיה כו' ודבר ברור הוא שכליו של מתיר אסורים לאוסר שהרי הם בלועים מאותו דבר האסור לדעתו ואך אם הם אינן ב"י דהא דנט"ל מותר אינו אלא בדיעבד ואף לומר לו בשל לי אסור כדאמרינן בפרק קמא דחולין כיון דא"ל עשי לי משליכי כמאן דבישל בידי' דמי וכ"כ הרשב"א והר"ן ומיהו אם המתיר בישל לאוסר בלא ידיעתו מותר למתיר לאכול אותו תבשיל דהשתא הו"ל דיעבד ועוד נ"ל דאף שיודע האוסר שמבשל לו כל שלא ציוה לבשל לו מותר לו לאכול דהא נמי דיעבד מקרי וכן מוכח מההיא דפרק קמא דחולין דאמרינן דכיון דאמר לה עשי לי משליכי כמאן דעריב בידים דמי טעמא דא"ל הכי הא לא א"ל הכי אף על פי שיודע שמערבת לא גזרו חכמים וה"נ דכוות' ועוד דכיון דטעמא הוי משום דגזרינן שאינו ב"י אטו ב"י כדאיתא בסוף עכו"ם כל שאינו מבשל או שלא ציוה לבשל ליכא למגזר מידי ותדע עוד דהא בדברים הנלקחים מן העכו"ם מטעמא דסתם כליהן אינן ב"י לאו בכל גוונא התירו חכמים אף על פי שידוע לנו שאינו עושה אותם אלא למכור לנו ואף על פי כן מותרים דכל שנתבשל בכלי אף בידיעתנו הו"ל דיעבד וזו דכוותה והוצרכתי לכתוב זה לפי שראיתי להרלב"ח בתשובה הנז' שכתב וז"ל אמנם כשמבשל לצורך האוסר לבדו נראה שאסור דגזרינן שמא יבא לבשל לצורך האוסר בקדרה בת יומא ע"כ ולא נהירא דאם כן אמאי לא גזרינן בדברים הנלקחים מן העכו"ם שמא יבואו לבשל לצרכינו בכלים ב"י ואדרבה הא עדיפא דאילו התם העכו"ם מצי לבשולי בכלים ב"י ואף על פי כן סמכי' אסתם כלים כ"ש גבי כלים של המתיר דאיכא תרתי חדא דאיהו מזדהר שלא לבשל בכלים שאינן ב"י ועוד דסתם כלים של ישראל נמי אינן ב"י וכ"ת אם כן אף בכלים האסורים מחמת חלב ודם וכיוצא יבשלו אחרים בהם לצרכיהם אף בידיעתנו כיון שאינן ב"י דהא השתא ליכא למגזר מידי לאו מילתא היא דבהני כלים המבשל קעביד איסורא ולא מצי לבשל דהא סתם אמרו חכמים אסור לבשל בכלי שאינו ב"י אטו ב"י וסתמו כפי' דבין לו בין לאחרים אבל בכאן המבשל באותן כלים לא קעביד איסורא שהרי זה האיסור מותר לו לאכול אם כן האוסר כל שמוצא התבשיל כבר מבושל מותר לו לאכול ואף שיודע שמבשלין לו הרי לא ציוה בכך ואיהו לא קעביד שום איסורא ולעולם מותר לו לאכול ממאכליו של המתיר אף על פי שהם מבושלים בכלים האסורים מטעמא דכתיב' משום דהו"ל כדיעבד ונט"ל מותר בדיעבד ובהכי יתיישב נמי מ"ש הט"ז בשם רש"ל בי"ד סימן צ"ט ס"ק י' על מ"ש הש"ע עבר וביטלו במזיד אסור למבטל עצמו וכן למי שנתבטל בשבילו וביאר רש"ל דכל שידע זה שנתבטל עבורו וניחא ליה אפילו לא צוה אותו לבטלו אסור דהתם שאני דהמבטל קעביד איסורא אבל הכא לא ותדע דכן הוא דהא אם ביטל בשוגג מותר אף למבטל עצמו אבל כשמבטל במזיד ואידך ידע וניחא ליה קנסי' לתרווייהו ובנ"ד מבשל דהכא כשוגג דהתם דמי ואף על פי שראיתי בש"ך י"ד סימן קי"ט שנמשך אחר דברי רלב"ח הללו והעתיקם ולא השיג עליהם מכל מקום דעתי להתיר וכדפרישית ונראה שזה דעת הראב"ד שכתב בעל האשכול הביאו רלב"ח בתשו' הנזכר וז"ל העיד לנו חכם אחד מעיר נרבונ' כי הראב"ד היה מתארח עם אוכלי הדבק וקושרין לו חתיכת בשר לפיו בחוט אחד לסימן והיתה מתבשלת בקדרה עם הדבק והיה אוכל אותו הבשר עם התבשיל עכ"ל וקשה טובא חדא איך היה אוכל הבשר והתבשיל שנתבשל עם הדבק כיון שהדבק היה לדידיה חתיכה דאיסורא ואם נאמר דמיירי כשהיה ס' בקדרה לבטל הדבק זה דחוק שאם כן היה לו לבאר ועוד דהא דאין מבטלין איסור לכתחילה לדידיה הוי דאורייתא והא ודאי ל"ק דהא הכא המבטלין לא קעבדי איסורא ומשמע ודאי דאף אם בטלו במזיד ואף למי שנתבטל בשבילו מותר לו לאכול מטעמא דפרישי' והעיקר אצלי בזה שהראב"ד הוא מן המתירין הדבק כדעת חכמי לוניל וחכמי נרבונא שהביא הב"י בי"ד סימן ל"ט אחר הוראת מר יעקב גאון ע"ש מכל מקום היה חושש לסברת המחמירין שלא לאכול הדבק עצמו אבל לא לפליטתו ואף על פי שנתבא' לעיל בסימן תמ"ב שהראב"ד מכת הסוברים דטעם כעיקר דאוריית' מכל מקום אינו למלקו' אלא לאיסורא בעלמ' ואם כן קליש אסור פליט' הדבק מהדבק עצמו ומשמע ודאי שלא היה נוהג היתר בפליטת הדבק אלא בדיעבד אבל לא לכתחיל' דמחזי כחוכא ואיטלולא לאסור הדבק אפילו בדיעבד ולהתיר פליטתו אפילו לכתחילה ובמאי דכתיבנ' ניחא קצת דכל שאינו מצוה לבשל אלא האחר מבשל לו וכ"ש לאחרים ולו דבודאי לדידיה מקרי דיעבד ולפיכך היה נוהג קולא להתארח עם אוכלי הדבק כנ"ל ושוב ראיתי בהריב"ל ת"ג סימן ק"ב שכתב שהראב"ד היה מחמיר בדבר אבל בטעם כעיקר דרבנן לא החמיר ע"כ ולא דק שהרי הראב"ד ס"ל דטעם כעיקר דאוריית' אלא העיקר כדפרישית ולאו דוקא שמותר להתארח אצל ת"ח אלא בסתם ע"ה מותר להתארח אצלו כיון שמודיע לו שהוא אוסר בדבר פלוני ואדרבה עדיף טפי מהת"ח שהת"ח יודע שמותר הדבר להטעותו אלא שמכוער הדבר והע"ה סבור דאיכא לאו לפני עור ופשיטא שלא יאכילנו דבר האסור לו דהא לא חשיד אלאו דלפני עור ודלא כדעת הרמב"ם ועיין ברלב"ח שהאריך בזה ועיין במ"ש בסמוך: 
ודע דלא שאני לן בין איסורין דאוריית' לאיסורין דרבנן דאף כלים שאינם ב"י שאינם בלועים אלא מאיסורי דרבנן לא שרינן להו לכתחלה וכמ"ש רלב"ח בתשוב' הנז' לדעת כמה פוסקים וכמו שהוכיח הריב"ל מתשובת הרשב"א סימן קמ"ג ורי"ח יעויין שם וכן עיקר: 
סעיף כד 
כבר כתבתי בסמוך דין חכם האוסר דבר אחד מעיקר הדין אם מותר להתארח אצל חכם המתי' ולאכול בכליו ועכשיו אכתוב פרטי דינים על מי שהוא ממקומו' שנהגו סייג בדבר אחד שלא לאכלו אף על פי שמעיקר הדין מותר לכ"ע ובא להתארח אצל נוהגים היתר באותו דבר מה דינו: 
ואומר דחלב דאייתר' אף על גב דהויא פלוגת' דרבי ישמעאל ור"ע בפרק א"ט דמר סבר דהוי חלב טהור ומר סבר דהוי חלב טמא מה שבני בבל נוהגים בו איסור אינו משום דמשמע להו דמדינא אסור אלא שנהגו כן מחמת חומר' וסייג לחוש לסברת האוסר שוב מצאתי ראיה זו בהר"ן בפרק גיד הנשה דף צ"ח ע"א ותדע דכן הוא בגמרא אמר רב נחמן אינהו מיכל אכלי ולדידן מסתם נמי לא סתים וכתב רש"י ז"ל בתמיה לדידן בני בבל נהי דלא אכלי ליה להני מיהא מחזקינן ליה בחלב טהור להיו' סותם ע"כ ואי מדינא אסרו ליה מ"ש חלב זה משאר חלב טמא שאינו סותם אלא ודאי כדאמרן וכן דעת הר"ן ועיקר אף על פי שאין נראה כן מתשובת רשב"א בסימן רנ"ג ומדברי הרמב"ן בספר הזכות בפרק מ"ש ע"ש ודחיה לראי' שכתבתי עיין בספר ת"ה דף מ"א ע"ש ויראה שזה דעת גדול הדור מהר"ן מולן שכתב האגו' משמו שהתי' הכלים שמשתמשין בהם הקיבה עם החלב שעליה אשר בקצת מקומו' מתירין החלב ההוא שהוא תחת הקרו' כו' מכל מקום אותם הנזהרים ממנו יכולים לאכול בכלי אוכלי החלב ההוא והטעם הוא דאמרינן סתם כלי עכו"ם אינן ב"י והוא הדין כלי ישראל נמי עכ"ל ורלב"ח בתשוב' בסימן קכ"א והריב"ל בח"ג סימן ק"ב כתבו כדבריו ב' דרכים ואני תופס פשטן של דברים שמתיר אף לכתחיל' והשתא קשה דהא ק"ל דסתם כלים ב"י לא סגי להתיר אלא בדיעבד ואיך מהר"ן מולן מתיר לכתחילה וא"א דס"ל דמה שנהגו איסור בזה החלב מפני שסבורים שאסו' מן התורה דאין חילוק בין איסו' זה לשאר איסורין שבתורה אלא משמע דס"ל כדפרישית דמה שנהגו בו איסו' אינו אלא מחמת חומר' וכיון דכן יש להתי' לכתחלה אף בסתם כלים של ישראל וכן נראה לי להקל בזה אף אם בעל הכלי איתיה קמן דלא צריך לשייולי ליה ודלא כהרלב"ח שהחמי' בזה ואף לדעת רלב"ח משמע לי שאם שאל לבעל הכלי ומסופק בדבר אי הוי ב"י אי לא שמות' להשתמש בו דהו"ל כמאן דליתיה בעל הכלי קמן והדרי' לסתם כלים אינן ב"י. עוד כתב רלב"ח שאם בעל הכלי חשוד א"צ לשאלו אבל אם הוא מעצמו או ששאלו וא"ל סמכינן עליה ע"כ ואין זה נכון דכיון שס"ל שהחשוד נאמן לאסור הכלי ואיהו ז"ל אייתי לעיל הנהו שמעתת' לנ"ד דכל דמצי' לברורי מבררינן ולא סמכינן אחזקה מנין לו לחלק בזה בין חשוד לנאמן דהא להך מילת' חשוד ונאמן הם שוין שנאמנים לאסור וכי היכי דבנאמן לא סמכינן אסתם כלים כיון דאיתיה קמן ומצי לברורי הוא הדין נמי לחשוד אלא העיקר שאין לחלק ביניהם ומיהו לדידי הא כתיבנ' דבהך מילת' סמכינן אסתם כלים ולא מחייבינן לברורי אף שבעל הכלי לפנינו והרי בפרק א"ט אמרו אדומין שלא הוריקו ושלקן והוריקו טריפ' אמר רב אשי הילכך לא ליכול איניש אלא בשילק' ולא היא אחזוקי רעות' לא מחזקינן הרי אף על פי שהתם מצי לברורי על ידי שילק' ובאיסו' דאוריית' ואיכ' קצת רעות' שהרי נפלה באור ואף על פי כן לא מחזיקינן איסור' ואם כן כ"ש בנ"ד ואף על גב דהתם איכ' קצת טירחא לומר דלא ליכול אלא בשילק' והכ' ליכ' טירח' אלא לשאול את פי בעל הכלי מכל מקום התם איסורי' אלים טוב' והכא קליש איסורי' ולפיכך נ"ל להתי' בזה ואף אם בעל הכלי לפנינו א"צ לשואלו זהו מה שנרא' לי בענין הכלים אבל שאר פרטים שהעל' הש"ך מתוך תשו' רלב"ח ז"ל נראה שהם מכוונים להלכ' וז"ל בסימן קי"ט ס"ק ך' אסור לאכול האוס' מבישולי המתי' אם הוא חשוד על פי דבריו שאין בו דבר איסור אם התבשיל הוא מדבר שדרך לתת בתוכו אותו השומן אבל אם אינו ודאי חשוד רק סתם אדם ע"ה יכול האוס' להתאכסן אצלו אם הוא יודע שהאוכל אוסר אותו מאכל בין שאוסרו מחמת המנהג בין מחמת שסובר שהדין כך וכל זה בסתם אבל אם יש מנהג יעשו כמנהגם כגון במדינו' ריינוס יש קצת מקומו' שנוהגין איסור בחלב שעל הקיבה וכשבאים למקומו' הנוהגין היתר אוכלין מבשוליהם מהמרק והבשר שנתבשלו עם האיסו' ודוק' שיהיה המנהג באוכל אבל אם המנהג במאכיל לבד אינו מנהג ולכן מי שהוא ממדינת פולין וכיוצ' בו שאין להם אותו מנהג כשבא למקומו' הנוהגין היתר אף על פי שנוהגין להאכיל להמקומו' הסמוכים להם הנוהגים איסור אסור לו לאכול מבישוליהן ע"כ. 
סעיף כה 
מתוך מ"ש בסעי' כ"ג וסעי' כ"ד יתבאר לך שמי שירצ' לנהוג בדבר א' חומר' מצד א' וקול' מצד אחר דסתרן אהדדי דמצי לנהוג אותו דהא איהו לא קביל עליה אלא חומר' חדא ולא שאר חומרו' הנמשכין אחר אות' חומרא וראיה לדבר מהא דאמרינן בפרק א"ט אמר רב נחמן אינהו מיכל אכלי ולדידן מסתם נמי לא סתים בתמיה הרי שבני בבל אף על פי שקיבלו עליהם חלב דאייתר' כאילו הוי חלב טהור לענין סתימא דהא קביל עליה והא לא קביל עליה ואף על פי שהרשב"א יש לו שיטה אחרת בסוגי' ולפי אותו שיטה אין ללמוד ממנה ע"ש מכל מקום אפשר שהענין הוא אמת אף לדידהו ומכל מקום כבר כתבתי שהעיקר כדברי הר"ן ואם כן זכינו לדין וכמ"ש וכן כל כיוצא בזה ותן לחכם ויחכם עוד: 
ואחר שזכינו לבאר רוב פרטי מנהגי איסור מפי סופרים ומפי ספרים וגם תלי"ת הוספנו על השמועה קצת נופך משלנו כמו שיראה המעיין עכשיו ראינו לבאר מ"ש המחבר בכאן עם פרטיו ודקדוקיו וכדי שנוכל לבא אל כונתו נעתיק הגמר' השייכה לדין זה והמחבר העתיק זה מדברי הא"ח שהביא בב"י והרז"ה בפ' מ"ש פסק כדברי הא"ח וקרוב אצלי שמשם הוציאו הא"ח: 
(ג) בפרק מקום שנהגו גרסינן אמר ליה רב ספרא לר' אבא כגון אנן דידעינן בקביעא דירחא ביישוב לא עבידנא מפני שינוי המחלוקת במדבר מאי אמר ליה הכי אמר רב אמי בישוב אסור במדבר מותר. ופירש ר"ת שרב ספרא היה ממקום ששלוחי בית דין מגיעין ושם אין עושין אלא יום אחד וכתב עוד בתוספות ביישוב לא עבדינן אפילו בצנעא ואפילו דעתו לחזור דלא אפשר למלאכה בצנעא כמו שאר דברים ע"כ וכן כתב הר"ן לחד שינויא וזה קצת תימא דהא כמה מלאכות שהן נעשות בצנעא כגון מלאכת התפירה והכתיבה וכיוצא ואפשר שכונתם דכיון דרוב מלאכות אי אפשר בצינעה לא פלוג רבנן ואסרו כל מין מלאכה אפילו בצינעא לפי שיטה זו ענין אכילה דאפשר בצינעא כיון שדעתו לחזור מותר לאכול בצינעא וכרבה בר בר חנה דאכל דאייתרא אבל לענין מלאכה דאי אפשר בצינעא ביישוב אסור אפילו בצינעא במדבר מותר אף בתוך התחום כיון שדעתו לחזור: 
והרמב"ן בספר הזכות בפרק מ"ש אינו מפליג בין אכילה למלאכה אלא דסבירא ליה דבמנהג מצד חומרא הבא ממקום אחר אל ישנה מפני המחלוקת דאפילו בחדרי חדרים אסור ופי' במדבר מותר ר"ל חוץ לתחום וכעובדא דרמי בר תמרי דחולין ותרבא דאייתרא יש לו דין אחר לשיטה זו יע"ש וכתבתיו בסימן תס"ח ס"ד עש"ב ומדברי הרי"ף והרא"ש שהשמיטו מימרת רב ספרא אי אפשר לומר דסבירא להו כדברי התוספות דאם כן הוה להו לאתויי לאשמועינן הך חידושא דסתם מלאכה אי אפשר בצינעא ומתוך מ"ש לדעת הרמב"ם בסימן תס"ח מוכח בהדיא דלא סבירא ליה כדעת הרמב"ן יע"ש וכן נראה ג"כ בדעת הרי"ף דבמנהג מצד חומרא הבא לשם בצינעא שפיר דמי ומעתה על כרחך דסבירא ליה כאידך שינויה שכתב הר"ן שמלאכתו של רב ספרא היתה מלאכה מפורסמת שאי אפשר לעשות בצינעא: 
נמצינו למדין שהרי"ף והרמב"ם והרמב"ן והר"ן לחד שינויה לא מפליג בין מלאכה לאכילה ולפי זה לשיטת רוב הפוסקים דסבירא להו דבמנהג מצד חומרא בצינעא שפיר דמי הפך דעת הרמב"ן מותר לעשות מלאכה ביום טוב שני בצינעא ובפרק כל הבשר גרסינן רמי בר תמרי סליק לסורא ואכל כחלי א"ל לרב כהנא א"ל מאי טעמא עבדת הכי א"ל מאתריה דר"י אנא דאכלי כחלי א"ל ולית לך נותנין עליו חומרי מקום שהלך לשם א"ל חוץ לתחום אכלו. והשתא אבוא לדברי המחבר ז"ל. ואיכא למידק בדבריו טובא חדא דמאי דכתב אסורים לעשות מלאכה ביום טוב שני בישוב אפילו דעתו לחזור ומשמע ודאי שאף בצינעא קאמר ובסימן תס"ח העתיק דברי הרמב"ם שכתב שמי שדעתו לחזור נוהג כאנשי מקומו בין להקל בין להחמיר אלמא דבצינעא שפיר דמי תו קשה דברישא אסר לעשות מלאכה ביישוב טעמא דהוי יישוב אבל אם אינו יישוב משמע דאף בתוך התחום שפיר דמי ובסיפא כתב דכל חוץ לתחום אין נותנין עליו חומרי מקום שהלך לשם משמע דהא בתוך התחום אסור אפילו דליכא יישוב תו קשה במאי דכתב אבל אם הגיעו ליישוב ואין דעתו לחזור אסור בין במדבר בין ביישוב והלא לפי מה שכתבתי בסימן הנזכר כדעת הרמב"ם הוא דאף אם נכנס לעיר והוקבע עמהם כל שיצא חוץ לתחום מותר לנהוג קולא דהעיקר הוא מקומו הראשון וה"נ נימא דכל שיצא למדבר מותר לו לעשות מלאכה: 
ולעד"נ ליישב זה שהרב סבור שאף על פי שבשאר מנהגים העיקר הוא מקומו הראשון ואזלינן בתר דידיה להקל בצינעה כיון שדעתו לחזור מכל מקום שאני מנהג יום טוב שני שהוא מנהג גדול וקבוע שפשט איסורו בכל הגולה ולפיכך מחמירין ביה טפי ואף בצנעה אסור לעשות בו מלאכה ולפיכך אסר המחבר בסתם לעשות בו מלאכה ביישוב וסתמו כפירושו דאף בצינעה אסור וכתב גם כן דכל שהגיע ליישוב ואין דעתו לחזור אסור בין במדבר בין ביישוב אף על פי שבסימן תס"ח כתב דאף שאין דעתו לחזור לעולם במדבר נוהג קולי מקומו הראשון ובפרט בפרט הלז דל"ד לתרבא דאייתרא ולמוגרמתא דרב ושמואל ולאיסור כחלי דבהני מאן דאסר אסר בכל דוכתי ומאן דשרי שרי בכ"מ נמצא שהם איסורים שוין וכוללין בכל המקומות ולפיכך י"ל שאדם יכול לנהוג בהם קולא במדבר אף על פי שהוקבע עכשיו ונעשה מבני אותה העיר שנוהגין איסור באותו דבר ואף שאין דעתו לחזור למקומו הראשון אבל באיסור מלאכה ביום טוב שני כל שעקר דירתו ממקום שעושין יום אחד והגיע ליישוב שעושין ב' ימים ואין דעתו לחזור עוד למקומו הראשון מנהג זה תלוי במקום והמקום הוא הגורם ולאו אקרקפתי דגברי מנח ולפיכך אסור לו לעשות מלאכה בין במדבר בין בישוב: 
ולמאי דק"ל דיוקא דרישא אדיוק' דסיפ' י"ל דס"ל כשיטת הרמב"ן דהיינו יישוב היינו תוך התחום ומדבר ר"ל חוץ לתחום וכתבתי בסימן תס"ח שכן דעת הרמב"ם שהעתיק המחבר דבריו שם יע"ש א"נ י"ל דמאי דמשמע מדבריו בריש' דביישוב הוא דאסו' הא חוץ ליישוב מותר ומשמע אפילו בתוך התחום מיירי בדעתו לחזור ולפיכך ביישוב אף בצינעא אסור מפני המחלוקת אבל כל שאינו ביישוב אף על פי שהוא בתוך התחום מותר ומ"ש בסיפא דחוץ לתחום אין נותנין עליו חומרי מקום שהלך לשם דמשמע דבתוך התחום נותנין מיירי בשאין דעתו לחזור ולפיכך כל שהגיע לתחומה של עיר הרי נחשב מבני אותה העיר ועובד' דרמי בר תמרי מיירי בשאין דעתו לחזור וכמ"ש בסימן תס"ח בס"ד ואיך שיהיה כונת המחבר ז"ל תירוץ זה עיקר לענין דינא: 
ומתוך זה יתבאר לך שמי שהולך מארץ ישראל למצרים אם דעתו לחזור אף על פי שכבר יצא מן המדבר והגיע לישוב מצרים אלא שעדיין לא נכנס למדינה שיש יישוב ישראל שם הדבר ברור דיישוב עכו"ם לא מקרי יישוב ומותר לעשות מלאכה שם אבל אין דעתו לחזור כל שהגיע לתחום מצרים אסור לו לעשות מלאכה וברור הוא: 
כתב רדב"ז כל שעושה מלאכה אפילו בצינעא ראוי למונעו מזה ומותר להכותו עד שימנע מלעשות מלאכה והאומר לו לעשות מלאכה עובר משום ולפני עור לא תתן מכשול ע"כ והפריז על המדה יותר מדאי שהרי כבר כתבתי דלדעת רוב הפוסקים שרי אלא שראוי לחוש לדברי האוסרים במנהג כזה שפשט איסורו בכל הגולה אבל לאו בר נדוי הוא ולאו בר הכאה הוא והמבי"ט חלק ב' סימן קמ"ט הקל הרבה בזה יע"ש והעיקר שראוי למונעו ולהחמיר בדבר. אני כשהלכתי למצרים ודעתי לחזור לארץ ישראל ביום טוב שני בבוקר בביתי בצינעא הנחתי תפילין וקריתי קריאת שמע עמהם משום מאמר רז"ל בפרק היה קורא כל הקורא קריאת שמע בלא תפילין כאילו מעיד עדות שקר בעצמו ואח"כ הלכתי לבית הכנסת והתפללתי תפילת י"ח דכיון דהוי בלחש כצינעא דמי ואף על פי שיש בה קצת אריכות יותר מתפילת יום טוב אין בכך כלום ואף על פי כן כשמקצת העם קמו סמוך לחתימה דאמת ויציב קמתי והתחלתי להתפלל קודם שיתחילו הם דהאריכות אחר שמסיימים הכל יש בו היכר טפי מהתחלה ומלבושי יום טוב לבשתי משום דהויא מילתא דפרהסיא וכן כתב רדב"ז בסימן ע"ג וכתב עוד שמותר לבשל מיום טוב שני לשבת בלא הנחת עירוב ופשוט הוא: 
ואם יש חילוק בין דעתו לחזור מיד לדעתו לחזור לאחר זמן כתבתי בסימן תס"ח בס"ד יעש"ב: 


פרי חדש אורח חיים סימן תצז 
========================== 
סעיף א 
בריש אין צדין. אין צדין דגים מן הביברין ביום טוב ואין נותנין לפניהם מזונות וכתב רש"י דאפילו למ"ד נפש בהמה במשמע ה"מ דמזונותיה עליך אבל דגים אפשר להם בלא מזונות שהם אוכלים שרשי עשבים וקרקע וגדול אוכל את הקטן ע"כ משמע דאי הדגים הוו מזונותן עליך אף על פי שאינן יכולים ליצוד יכולים ליתן מזונות  לפניהם והשתא לדבריו בין דגים בין חיה ועוף אף על פי שהם מוקצים כל שמזונותן עליך מותר  ליתן לפניהם מזונות ואם אין מזונותם עליך אף על פי שאינם מוקצים אסור ליתן לפניהם  מזונות ואיברא דמאי דכתב וגדול אוכל את הקטן הכי אית' בריש מ' עכו"ם אבל מ"ש שאפשר להם בלא מזונות לפי שאוכלים שרשי עשבים זה מנין לו והתוס' הקשו לפי' מההיא בריית' דמייתי התם ביברין של חיה ועופו' אין נותנין לפניהם מזונו' ורש"י פי' במתני' בימי החורף צריכין מזונו' ואף בימי הקיץ במקום דריכת בני אדם וכיון דכן הרי מזונתם עליך והיכי קתני ואין נותנין לפניהם מזונות ובכוונת הטור כתב הב"י שדעתו כדע' רש"י ובס' ב"ח כתב דממ"ש גבי חיה ועוף מבואר דס"ל כפי' התוס' ואני איני רואה בדברי הטור הכרע להיכן דעתו נוטה שהרי העתיק המשנה והגמ' ומה שיש לומ' בגמ' י"ל בדבריו ומ"ש חיה ועוף דבמחוסרין צידה אסור ליתן לפניהם מזונו' לא פליג ארש"י דהא ההיא דינ' אפקיה מברייתא ורש"י לא פליג אבריית' והיינו מאי דס"ל תוספות בדברי רש"י וע"כ צ"ל דלמסקנא דאוקי ברייתא בביבר גדול סתמא דמילת' נמצאים שם עשבים הרבה וכיוצא וכיון דשני תלמוד' הא בביבר קטן הא בביבר גדול ממיל' מתרצא נמי דבביבר גדול מצויים שם מזונו' ולפיכך אין נותנין לפניהם מזונות וכיון דע"כ צריכין להדחק בזה לדע' רש"י י"ל נמי דהטור הכי ס"ל ולפיכך עיקרא דמילת' דמהטור ליכא למשמע מידי תו ק' לי לדעת רש"י דבגמ' אמרינן דיוני שובך ויוני עליה אף על פי שבאים לכלובן  לערב והרי הן כניצודין ועומדין אית בהו חיוב צידה משום שאין מזונותם עליך וא"כ לדעת הרב ז"ל דסתם דגים אין מזונותם עליך אף על פי שסכר אמת המים והרי הם כניצודין  ועומדין הו"ל למסרינהו דומיא דיוני שובך ורש"י גופיה הדר ביה שכ' בפ"ק דסוכה דף י"א בהמה גדולי קרקע הן שמן הקרקע גדלים וניזונים אבל דגים ומלח לאו גידולי קרקע נינהו ע"כ וכ"כ בריש מרובה והכי אסיקנא בריש פ' בכל מערבין דדגים לאו גידולי קרקע נינהו אבל בפ' האורג פי' דטעמא דאין נותנים לפניהם מזונו' דכיון דהם מוקצים לא מצי למטרח עליה ומה שהקשו עליו תוספות דהתם מההיא דנותנין מים לפני אווזים ותרנגולים אף על גב דמוקצין הם בשבת מתורץ עם מ"ש הר"ן ליישב מאי דק' נמי ממתניתין דמחתכין את הדלועין לפני הבהמ' ואת הנבילה לפני הכלבים והלא אינן ראוים כלל והשיב דמ"מ מוכנים הם לצורך האדם ומאתמול היה דעתו עליהם כיון שהם ברשותו משא"כ בדגים וחיה ועופות בזמן שהם מחוסרים צידה ובהכי מתרצא נמי קושיית התוספות ודוק וע' במ"ש לקמן סימן תצ"ח ס"ט בשם הרשב"א: 
ומ"ש אפילו במקום שאינן מחוסרים צידה כו'. עי' במ"ש לקמן בס"ה בס"ד: 
סעיף ב 
ואין נותנין לפניהם מזונות שמא יבא ליקח מהם. זה כדברי התוספות דריש אין צדין דהא תליא בהא אם צידה מותר' מותר נמי ליתן לפניהם מזונות ואי לא אין נותנין לפניהם מזונות גזירה שמא יצוד ודלא כסברת רש"י שכתבתי בסמוך: 
סעיף ג 
אפילו ספק צידה אסור כו'. פי' אפילו בטילטול והכי מוכח בריש אין צדין דכיון דלר"ג שמתיר ספק מוכן הוא דוקא בטילטול מכלל דלר"י דפליג עליה דאיפסקא הלכתא כותיה אף בטילטול אסור וזה מוסכם וכ"כ הר"ן: 
כתב המ"מ בפ"ב ודע שכל דין מוקצה ונולד בכלל זה והטעם מפני שהוא דבר שיש לו מתירין או שרצו חכמים להחמיר בספק זה והרשב"א חילק ואמר שכיון שהמוקצה והנולד מדבריהם הולכין בספקן להקל ולא אמרו אסור אלא בדבר שקרוב ליגע בשל תורה כגון ספק ניצוד כו' ואני תמה מזה שא"כ ספק ביצה אם נולדה ביום טוב או מערב יום טוב למה היא אסורה ועוד דברייתא סתמא מתניי' כו' וכולה סוגיין דפ"ק מוכחת דספק נולד להחמיר ודבריו צ"ע ונראין דברי רבינו שלא חילק עכ"ל ובס' ב"ח כ' ליישב זה דדוקא היכא דאיתחזק איסורא כגון דהוה קמן ביצה שנולדה ביום טוב ואח"כ נסתפקו על ביצה אחת מחמרינן בספיקו בדשיל"מ אבל היכא דלא אתחזק איסור' הולכין להקל בשל דבריהם אפילו בדשל"מ אם לא בכגון ספק ניצוד שקרוב ליגע בשל תורה ע"כ וזה זר מאד לומר דסוגיא דפ"ק דביצה מיירי באיתחזק איסורא והתם לא קאמר אלא וספק' אסורה ומפרשים ספק יום טוב ספק חול ומנין לנו לומר מסברתינו שיש ביצה אחרת והוי' ביצה משני בצים ועוד הגיע לידי ספר שחיבר הרשב"א בקצת הלכו' וקראו ס' עבודת הקדש ואעתיק למעיין מ"ש בזה בב' וג' מקומו' וז"ל איזה ספק מוכן אסור כל שהוא מוקצה מחמת איסור מלאכה גמורה כתלישה וצידה אבל ספק מוכן של תחומין ספקו מותר ובשער ד' מבית מועד בס"א כ' עוד וז"ל זה שאמרנו שהמוקצה והנולד אסורין ביום טוב לא מן התורה אלא מד"ס לפיכך הולכין בספקן להקל בד"א בדבר שאינו קרוב לבוא לידי איסורי תורה אבל אם היה קרוב ליגע בשל תורה הולכין אף בספיקו להחמיר כשל תורה כיצד פי' מכמורת ולמחר השכים ומצא בהם כו' הרי אלו אסורים אף עפ"י שהם ספק מוכנים ובס"ב כתב כבר ביארנו שאין המוקצה אלא מד"ס והולכין בספקן להקל ולפיכך עכו"ם שהביא בהמה למקולי ישראל אף על  פי שהובאו לצורך ישראל אם ידוע שלנות חוץ לתחום אסורות ואם ספק מותר ובדין הביצה בסעיף ד' כ' וז"ל המוצא ביום טוב ביצה בקינה של תרנגולים ונסתפק בה אם נולדה מאמש או היום הרי זו אסורה וא"צ לומר אם היה יום טוב שלאחר השבת שהרי זה ספק בשל תורה אלא אפילו ביום טוב דעלמא אסור' לפי שכל דבר שיש לו מתירין הולכין בספקו לחומרא אפילו בספק של דבריהם עכ"ל הרי לך מבואר מדבריו ז"ל הפך מ"ש הב"ח דאף ספק' בביצה א' גרידת' אסורה ביום טוב: 
והשתא צריך לעיין ליישב דברי הרב ז"ל דלעיל כ' שהמוקצ' והנולד הולכין בספקן להקל אעפ"י שהוא דבר שיש לו מתירין למחר ובדין הביצה כתב דכל דשל"מ הולכין בספיקו לחומרא אפילו בספק של דבריהם ואפשר דס"ל דדוקא בספיקא דביצה מחמירים בפרק קמא דביצה מטעם דבר של"מ משום דביום טוב שלאחר השבת אסורה מן התורה משום הכנה דרבה ולפיכך אף בשאר יום טוב דעלמא אסירא ואף בספיקא משום דאי לא הא לא קיימא הא וספיקא דאורייתא מקרי והיינו דאמרינן התם בשלמא לרבה דאמר משום הכנה הוי ספיקא דאורייתא ולחומרא אלא לרב יוסף ולר"י דאמרי משום גזירה ספיקא דרבנן היא ולקולא כו' וק' דאף לרבה לא ניחא דלדידיה לא הוי ספיקא דאוריי' אלא ביום טוב אחר השבת ובברייתא סתמא קתני אלא ודאי כדאמרן וק' טובא ע"ז חדא שהרי רב לא אתי עלה מהך טעמא ואדרבא כללא כייל כל דשל"מ הולכין בספיקא לחומרא ותו ק' דכיון דרב אשי לא חדית לן דמחמרינן בספק דדבר של"מ אלא לסברת דר"י ורב יוסף ולרבה לא צריכים להאי טעמא לא הול"ל להעתיק הרשב"א דברי רב אשי אלא ע"כ למימר דאע"ג דאנו לא צריכים לפרוקי דרב אשי מכל מקום דינא דקושטא הוי וכיון דאשכחי' לרב יוסף ולר"י דמחמירין בספק ביצה מטעם דבר של"מ אף על גב דלדידהו לא אסירא כלל מן התורה אלא מדרבנן דומי' דפירו' הנושרין ומשקין שזבו ובהא נקטינן כותייהו דהא ליכא מאן דפליג עלייהו בהך דינא ולפיכך יש לאסור כל ספק מוקצה ונולד אף על גב דלא אסור אלא מדרבנן משום דהוי דשל"מ למחר וכסברת מ"מ וכ"ת והלא ע"כ צריך לחלק כדברי הרשב"א דאל"כ מאי קשי' לן בגמר' לרב יוסף ולר"י דספקא דרבנן לקול' ותיקשי במאי דק"ל ספק מוכן אסור אלא משמע דשאני התם דקרוב ליגע בשל תורה ליתא דמעיקרא הוה מצינו למימר דמוקצ' דאוריי' וכדהוה ס"ל לרבה מעיקר' בפרק אלו עוברין ולפיכך ספק מוכן אסור ולהכי הוה ק"ל לדברי רב יוסף ור"י דספק ביצה אמאי אסור' והלא ספיקא דרבנן לקול' וכיון דחדית לן רב אשי דמחמירין בספק ביצה מטעם דשל"מ ממילא שמעינן דטעמא ספק מוכן דאסור הוו מהך טעמא ולא מטעם דקרוב ליגע בשל תורה כדעת הרשב"א ובאמת שדברי המ"מ נכונים בכאן וזהו שסתם הרמב"ם וכל ספק מוכן אסור ולא ביאר דמיירי בספק צידה כי היכי דלא נטעי לחלק כמ"ש הרשב"א וכ"נ מדברי התוספות שאכתוב בסמוך והכי נקטי' ומ"ש הרא"ש והר"ן בבעיא דיש מוקצה לחצי שבת או לא דכיון דהויא פלוגתא נקטינן להקל במוקצה דרבנן וכ"כ הרז"ה והר"ן נמי באפרוח שנולד ביום טוב דכיון דתניא כותיה דמר ות"כ דמר הו"ל ספיקא דרבנן ונקיטי' לקולא אינו סותר למ"ש דהתם ודאי כיון דהויא פלוגתא נקיטי' ככלל דאית לן בכל התלמוד בשל סופרים הלך אחר המיקל ואין לנו להחמיר אלא בספק דמציאות דבהא חדית רב אשי דנחמיר משום דשל"מ אבל לא בספק דפלוגתא ובמדבריות דס"פ משילין איכא תרי לישני בגמ' והרב' בטעמו דאף בספיקא דדינא אזלינן לחומרא מטעם דשל"מ ושאר המפרשים חלקו עליו משום דכיון דמוקצה מדרבנן אזלינן לקולא וכדכתיב' אבל במ"ש הרשב"א דספק מוכן של תחומין ספיקו מותר וכן בדין עכו"ם שהביא בהמה למקולי ישראל וספק אם לנו חוץ לתחום שמות' אף על גב דדבר זה הויא פלוגת' דרבוותא  ותלי בדין חלילין דפ' שואל דאמרי' התם חיישינן שמא חוץ לתחום לנו דהרי"ף והרמב"ם והגאונים פי' לחומרא ורש"י ודעמיה פי' לקולא בזה נ"ל עיקר כדברי רש"י והרשב"א משום דגרסי' בפרק מי שהוציאוהו גשמים שירדו ביום טוב הרי הן כרגלי כל אדם ואקשינן אמאי ליקני שביתה באוקיינוס ומשני הכא בעבים שנתקשרו מערב יום טוב עסקינן ופרכינן ודילמא הנך אזלי והנך אחריני נינהו ומשני הוי ספק דדבריהם וספק דדבריהם להקל וכתבו בתוס' ואף על גב דהוי דשל"מ ואמר רב אשי בריש ביצה דדשל"מ אפילו באלף לא  בטיל אפילו בספק דדבריהם בעירוב הקילו ע"כ וכן דעת המרדכי בריש אין צדין דספק תחומין מותר וכ"כ שם הג"א בשם ה"ר שמואל מאייבר' ז"ל ועיק' ומהתימא מהמחבר ז"ל שלקמן בסימן תצ"ח ס"ג וס"ד כתב כדברי הרשב"א שבמוקצ' ותחומין הולכין בספקן להקל וכן בסימן שכ"ה ס"ט על פירות שהם בספק אם באו חוץ לתחום או לא כתב שאם יש לעכו"ם ב' בתים וא' מהם בתוך התחום שתולין להקל והם מדברי המרדכי בריש אין צדין אלמא דס"ל להמחבר דספק תחומין להקל ובס"ס שנ"ה כתב גבי חלילין ספק אם הובאו מחוץ התחום או מתוך התחום חוששין שמא חוץ לתחום הובאו אלמא ספק תחומין להחמיר ומבואר בדברי הר"ן בפרק שואל ובפ' אין צדין וכן בדברי המ"מ בפ"ב דחלילין ופירות הוא דבר א' ותליא הא בהא ומאן דחייש לחומרא בדין חלילין ה"ה לפירות וכן הרמב"ם בפי' המשנה בפ' אין צדין כתב דספק תחומין בפירות אסור ומשמע ודאי משום דאזיל לטעמיה בדין חלילין ואפשר שהמחבר מחלק בין חלילין לפירות דסתם חלילין הם חוץ לתחום ולפיכך כי מספקא לן בהו חיישי' להחמיר משא"כ בפירות ובהמות ואינו מחוור והעיקר דבכל הני נקיטי' להקל ואף בחלילין ודלא כהמחבר ז"ל וע' במ"ש לקמן סימן תקט"ז ס"ז ודוק: 
ומ"ש ואם מצא המצודות מקולקלות כו'. כ' המ"מ בפ"ב מבואר בגמ' שאם מצא המצודות מקולקלות בערב יום טוב בידוע שמערב יום טוב ניצודו ומותרין ולא נזכר בהלכו' וגם לא נזכר בדברי רבינו לפי שדבר הכרחי הוא ופשוט ולא נזכר בגמ' אלא בגררא דאם אין ידוע שהוא אסור עכ"ל וזה תימא דבגמרא הכי איתא שוחטין מן הנגרין ביום טוב אבל לא  מן הרשתות ולא מן המכמורות רשב"א אומר בא ומצאן מקולקלין בידוע שמערב יום טוב ניצודו כו' ואמר שמואל הלכה כרשב"א והרי משמע ודאי דלת"ק אף אם מצאן מקולקלין לא מהני דאל"כ במאי פליגי והא ספק מוכן אסור נמי לת"ק והכי מוכח מפי' רש"י שכתב וז"ל הלכה כר"ש דאמר ספק מוכן אסור והיכא דבא ומצאן מקולקלין מאתמול יש לסמוך דניצודו מבע"י ע"כ מכלל דלת"ק אין לסמוך והכי משמע נמי מהש"ס דאל"כ הלכה מכלל דפליגי וכ"ת דלא פסיק הלכת' אלא בספק מוכן ולאפוקי מר"ג א"כ להו"ל למקבע דבריו בהך ברייתא כיון דבין לת"ק ובין לרשב"א ספק מוכן אסור אלא משמע שקבע דבריו בכאן לאשמועינן תרתי חדא דספק מוכן אסור ולאפוקי מר"ג תרתי דסמכינן אבא ומצאן מקולקלין ולאפוקי מת"ק וא"כ איך כתב המ"מ דלא הזכיר אלא בגררא כיון דהוי פלוגת' ומה שפירש רש"ל דלת"ק לא אסור אלא כשמצ' ניצוד ברשתות ואפשר שנפרסו מצודות היום אבל אם ידוע שנפרסו מאתמול אמרי' מסתמא מיד אחר פריסתם בא הניצוד ופליג עליה רשב"א דבעי' שיהיו מקולקלות מערב יום טוב הוא פי' שאין בו ממש דהא אפילו לבא ומצאן מקולקלין מקשה עלה בירו' ואכתבנו בסמוך אלא העיקר דהמ"מ לא דק בזה ובס' ב"ח פסק כת"ק דרשב"א דאפילו מצאן מקולקלין אינו יוצא מידי ספק מוכן וכלישנא קמא דמתני שמואל אספק מוכן גריד' וזה תימא דהא בשל סופרים הלך אחר המיקל וכ"ש דהוי לישנא בתר' ולפיכך העיקר כפסק המחבר דסמכינן להקל אבא ומצאן מקולקלין וכן דעת הרשב"א בשנים וג' מקומות מספרו וכן מוכח בירו' דאמתני' דקתני מצודות חיה כו' לא יטול מהן ביום טוב אלא א"כ ידוע שניצודו מבע"י קאמר עלה מי מודיע אם נתקלקלה המצוד' דבר ברי שניצודו מבע"י אבל אם לא נתקלקלה המצודה דבר ברי שלא ניצודו מבע"י ואקשינן ואפילו נתקלקלה המצודה נחוש לומר שמא לא ניצודו מבע"י ומשני בפורש בחורשין פי' יער תדע לך שהוא כן דתנינן דגים ודגים לא במקום שהם מצויים והכא במקום שחיה ועוף מצויים כלומר וכיון דאיכא תרתי דהוי יער ומצא מצודות מקולקלות מבע"י מסתמא ניצודו מבע"י ותלינן להקל ואיתי' נמי בירו' דספ"ק דשבת והכי נקטינן: 
סעיף ד 
מותר ביום טוב ב'. משום דכיון דמוקצה לא מיתסר אלא מדרבנן הו"ל ס"ס בדרבנן ולא החמירו בדשל"מ אלא בחד ספיק' אבל בתרי ספיקא לא כ"כ הר"ן וכת' רש"ל בסימן ו' ס"ה וכי ספק מוכן שהיא מלאכה דאורייתא גרע מספק תחומין שהוא מדרבנן אפילו ביום טוב א' דס"ל להר"ן כדברי הרי"ף דאוסר ספק תחומין ע"כ ואיני יודע מה הוא זה דאף ספק תחומין יהיו מותרין ביום טוב ב' לדעת הר"ן משום ס"ס ודברי הר"ן  נראין עיקר וכ"ש לדעת הרשב"א בס' ת"ה דף קכ"ו דס"ל דאף ס"ס בדאורייתא מקילינין בדשל"מ דלא מחמירים בדשל"מ אלא בחד ספיקא דבהא חדית לן רב אשי וכ"ש בנ"ד דהווי תרי ספיקי ובדרבנן וא"ת והרי כ' המחבר לקמן בסימן תקט"ו ס"ג דפירות שהם בספק אם נלקטו או ניצודו ביום טוב אסורים ומדסתם משמע דאף ביום טוב ב' קאמר ואמאי לא שרינן להו מטעם ס"ס וי"ל דשאני מיני דמחובר שאין דרך ללקט אלא דבר יום ביומו וכ"כ הר"ן ומיהו לצדדין קתני בדניצודו ע"כ לא מיתוקמ' אלא ביום טוב א' דאי ביום טוב ב' הו"ל ס"ס וכדכתיבנא וסמך המחבר אמה שכתב בכאן ועיין במ"ש ס"ס תצ"ה בס"ד ובי"ד סימן ק"י ס"ח בהגה ובש"ך ס"ק נ"ה ובס' תמים דעים סימן ק"ך: 
סעיף ה 
כתב הרמב"ם בפ"ב דגים שבביברין גדולים וכן חיה ועוף שבביברין גדולים כל שהוא מחוסר צידה עד שאומרים הבא מצודה ונצודנו הרי זה מוקצה ואין צדין אותו ביום טוב ואם צד לא יאכלו וכל שאין צריך לצודן הרי זו מוכן וצדין אותו ביום טוב ואוכלין אותו וכ' עליו הראב"ד זה א"נ שהרי חיה ועוף שהתירו אינו אלא ביברים קטנים ואפ"ה דגים אין צדים והטעם מפני שהם מכוסים מן העין ע"כ וכתב המ"מ דעת רבינו דרשב"ג אדגים חיה ועוף קאי וזה הכלל אכולה קאי ות"ק שהיה מחלק ביניהם אין הלכה כמותו אבל ר"א סבור דרשב"ג לא קאי אלא אחיה ועופות אבל דגים בכל ביבר אסורים וכן דעת הרשב"א ע"כ זה תימ' שאם נודה שת"ק מפליג בהכי מנין לנו לאפושי פלוגת' ולומ' דרשב"ג פליג עליה בהא נימא דל"פ אלא במין הביבר או דפרושי קא מפרש ועוד דבגמ' אית' אמר רב יוסף אמר שמואל הלכה כרשב"ג א"ל אביי הלכה מכלל דפליגי כו' אלמ' קים ליה לאביי דלא פליגי ואין לומר דשמואל ס"ל דפליגי ופסקינן כותיה דלית לן לשווי פלוגת' בכדי בין שמואל לאביי אלא דאפשר דשמואל פסיק הלכת' כרשב"ג לאשמועינן היא גופ' דל"פ ולפיכך הלכת' כותיה או את"ל דפליגי עכ"פ הלכה כרשב"ג אבל מדפריך אביי בפשיטות הלכה מכלל דפליגי משמע ודאי דל"פ וכן פי' רש"י בגמ' דרשב"ג לאו לאפלוגי אתא אלא לפרושי וכ"כ הר"ן בפרק מציאות האשה וכן פי' הרע"ב וכן פי' הרמב"ם גופיה בפרק ר"א דהאורג ארשב"ג דהתם דאיתמר בגמ' כי הכא ופירש הרב כאביי דרשב"ג פרושי קא מפרש וזו סתירה לדברי המ"מ: 
ולכן נ"ל שסובר הרב ז"ל דמתני' בריש' קאמר דאין צדין דגים מן הביברים דהיינו ביברים גדולים של דגים ודכוותיהו דהני ביברים בביברי' של עופות הוו קטנים והיינו דקתני אבל צדין חיה ועוף מן הביברים וזו היא כונת רשב"ג לא כל הביברים שוין כלומר אל תטע' בדברי ת"ק שיש חילוק בין דגים לחיה אלא כל המחוסר צידה אסור ובהאי קתני איסור' דאין צדין ושאינו מחוסר צידה מותר ובהא קתני היתר' דצדין חיה ועוף מן הביברים ויש גילוי לפי' זה בתוספת' דגרסינן התם ביברין של חיה ושל עופות ושל דגים אין צדין מהן ביום טוב ואין נותנין לפניהם מזונות וכו' רשב"ג אומר לא כל הביברין שוין כו' מכאן מוכח בהדיא כדעת רבינו ז"ל דדגים וחיה ועופות שוין ובכולהו אי מחוסר צידה אסור ושאינו מ"צ מותר ועוד יש סיוע לדברי מדין סוכר אמת המים שהדגים מותרים וכמ"ש המ"מ דמה בין זה לביבר קטן ואם ב"ק שא"צ למצודה דגים שלו אסורים אלו למה מותרים ומ"ש הב"י ליישב זה דביברין שאני שהם רחבים הרבה מה שאין כן אמת המים שמתוך שאינה רחבה אינם יכולים להשמט הילכך הו"ל כניצודין ע"כ יש להשיב ע"ז דאפשר שיהי' אמת המים יותר גדול מביבר קטן ודבר תימה הוא שיהי' זה אסור וזה מותר ומ"ש בס' ב"ח דאמת המים גבול יש לה דאינה רחבה אלא אמה שע"כ נקראת אמת המים דכל שרחב יתר מאמת בת ששה טפחים הדגים אסורים ע"כ אף על פי שכן מוכח בפ"ק דמ"ק וכן פי' רש"י בפ' שור שנגח את הפרה דף נ' שלכך נקראת אמת המים דעמוק' אמה ורחבה אמה וכדמוכח התם דקאמר הש"ס ארית' דדילאי כמה הוי שית' מכל מקום אינו מוכרח דבכל מקום דקתני אמת המים דלהוי האי שעורא דלפעמים קתני אמת המים ואינה בת ששה טפחים כדתנן בפרק ב' דפיאה אמת המים שאינה יכולה להקצר כאחת ר"י אומר מפסקת הרי דקתני אמת המים ואינו תלוי בטפחים אלא אם יכול להקצר או לא ובפ' המוכר פירות גרסינן אמה בית השלחין אני מוכר לך נותן לו ב' אמות לתוכה וכתבו בתוס' דהיינו להרחיב אמת המים שתהא רחבה ב' אמות ומה שהי' קרויה אמה משום דעומקו אמה ע"כ הרי שלפעמים נקראת אמת המים מפני העומק שהוא אמה ולא מפני הרוחב ועוד דבירו' אית' סוכר' דנהר' שרי הרי שאם סכר מקצת מן הנהר באופן שלמחר לא יצטרך למצודה שרי וסתם נהר הוא רחב יותר מו' טפחים גם מה שיישב רש"ל בסימן י"א דאמת המים שגידולו של דג בכל האמה כשאתה סוכרה הרי הוא ניצוד לפי שאינו יכול לשוט עוד במקום גידולו כבראשונה משא"כ בביבר אינו נראה בעיני ולכן עיקר כדעת הרמב"ם דכל ביבר שאינו מחוסר צידה מותר ליקח ממנו דגים ודלא כההגה לעיל בס"א דליתא: 
ודע דבגמרא הכי איתא אמר רב הסוכר אמת המים מערב יום טוב ולמחר השכים ומצא בהם דגים מותרים אמר רב חסדא מדברי רבי' נלמוד חיה שקננה בפרדס אינה צריכה זימון ודחינן דלית' דהתם לא קעביד מעשה הכא קעביד מעשה ופירש רש"י דזימון גדול הוא זה שעוש' מעשה לשם הזמנ' וכ' רש"ל בסימן י"א דהא דשרינן היינו ליקח כל הדגים אבל לברור מהם כפי הצורך אסור ואינו מחוור ול"ד כלל ליונים שהם ידועים ולפיכך צריך שיזמין הצריך לו אבל בסוכר אמת המים הרי איהו לא ידע אם נכנסו דגים מעט או הרבה ונמצא שזימן כל מה שסכר על הספק ולמחר יקח משם המצטרך לו ודומ' למ"ש ההגה לקמן בסי"א שאם אפשר שיצטרך כל השובך יזמין כל השובך ולמחר נוטל כל מה שצריך ואף בכאן מחמת שאינו יודע כמה דגים יש במה שסכר על הסתם הזמין כולם ולמחר נוטל מה שצריך והרי זה דומה נמי לרשתו' שמצאן מקולקלין מערב יום טוב שהדבר ברור שאינו מחויי' למחר לשחוט ולבשל כל העופו' והחיו' שמצא במצוד' כדי שיותירו למחר או להשליכן לכלבים אלא יקח מהם הצריך ודגים נמי דכוותיהו וזה פשוט ומיהו מודינ' ודאי במ"ש בס"ב על האנשים שיש להם ארגז מנוקב במים ויש לו דגים ידועים שם שהניחן בתוך הארגז וכיוצ' או מי שיש לו ביבר קטן של דגים שאינו יכול ליקח משם ביום טוב בלא זימון מערב יום טוב כדמוכח בהדי' בגמ' דלא סגי לומר מכאן אני נוטל למחר כי היכי דלא סגי ביונים משום דילמ' מטלטל ושביק ולומר זה וזה אני נוטל לא שייך בדגים אלא א"כ יברר הדגים שירצה מערב יום טוב ויקשור לכל דג חוט א' ארוך שיוצא מן הביבר ולמחר ימשוך הדגים הקשורין בחוטין וכמו שכתב הרב ז"ל בס"ב וזה אמת ויציב אבל מ"ש דבזה הארגז לא שייך ביה צידה כלל אפילו אם צריך מצוד' קטנה להושיט מן הארגז אין שם צידה עליהם ושרי ביום טוב לצוד מהם ע"כ אינו נראה כלל להתיר ע"י מצודה קטנה או חכה וכיוצא משום דמחזי כעובדין דחול אלא דוקא ביד וראי' מלקמן סימן תק"י ס"ו שאין גוזזין את הירק במספרים שדרכן לחותכן מן המחובר וכתב הרשב"א הטעם שלא ירא' כתולש אותן מן המחובר וכ"ש בנ"ד שיש לאסור ע"י מצוד' ומיהו אף על פי שהיא גדול' שבקושי  יכול לצוד דגים ביד ודכות' בביבר צ"ל הבא מצוד' ש"ד וכדגרסינן בירושלמי שמואל אמר צד הוא בפיטם פי' חבית גדול' וכדגרסינן בר"ה התוקע לתוך הבור או לתוך הפיטם ואי דאין צריך לומר הבא מצוד' מאי איריא פיטם אפילו ביבר נמי אלא משמע דהא קמ"ל דאע"פ שבחול צ"ל הבא מצוד' מותר לצוד ממנו ביד ביום טוב דלא שייך צידה בפיטם כנ"ל ועיין במ"ש בסימן תל"ה ס"ד בדין אוצר של פירות: 
סעיף ו 
העומדים לאכילה. אף ע"ג דבירושלמי ריש פ"ק וספ"ק דביצה משמע שכל התרנגולים מוכנים לשחיט' מ"מ בש"ס דילן לא ס"ל הכי אלא דתרנגולת העומדת לגדל בצים היא מוקצ' וצריך שיזמין אותה מבע"י ומיהו כל שאינ' עומדת לגדל בצים אלא שלקחה סתם מותר לשחט' ביום טוב וכדגרסינן בפ"ק דביצה תניא ביצה תאכל היא ואמה במאי עסקינן אילימ' בתרנגולת העומדת לאכיל' פשיטא דהיא ואמה שריא אלא בתרנגולת העומדת לגדל בצים היא ואמה אסירה ומשני תאכל אגב אמה ה"ד אמר אביי כגון שלקח' סתם נשחטה הובררה דלאכיל' עומדת לא נשחט' הובררה דלגדל בצים עומדת ואף על גב דאיכ' שינוי' אחריתי דגוזמ' קתני מ"מ אוקמתי' דאביי דינא דקושט' הוי וכן מצאתי להרשב"א בספרו שכתב וז"ל אווזין ותרנגולין ותרנגול' שלקחה סתם הרי הם כמזומנים ע"כ ועיין לקמן סימן תק"ה סעיף א': 
ומ"ש מותר לצודן בריש אין צדין היכי דמי מחוסר צידה רב יוסף אמר רב יהוד' אמר שמואל כל שאמר הבא מצוד' ונצודנו אמר ליה אביי והא אווזין ותרנגולים שאומרים הבא מצודה ונצודנו ותני' הצד אווזין ותרנגולים ויוני הרדסיו' פטור ומשני הללו באין לכלובן לערב והללו אין באין לכלובן לערב ונרא' דהכי פי' וכיון דבשבת קתני דפטור אבל אסור מכלל דביום טוב שרי לכתחיל' ודכות' איתא התם בפ"ק אפיסק' דומודים שאם שחט שיחפור בדקר ויכס' והוא שיש לו דקר נעוץ מבע"י ופרכינן והא קעביד כתישה ומשני בעפר תיחוח ופריך תו והא קעביד גומא ומשני כדרב אבא דאמר החופר גומא בשבת ואינו צריך אלא לעפרה פטור עליה וכתבו בתוספ' דכיון דהתם פטור אבל אסור הכא משום שמחת יום טוב מותר אפילו לכתחילה וזו דכוות' וכן מצאתי לרש"ל ועיקר דלא כתוספות ז"ל וכ"ש למ"ש לעיל דצידה שריא מן התור' דהשת' ע"כ הא דקתני במתניתין כל המחוסר צידה אסור אינו אלא מדרבנן וא"כ מאי פריך הכי נמי קתני פטור אבל אסור מדרבנן ותדע עוד דהא לקמן בבריית' קתני' בהדיא אווזין ותרנגולים ויוני הרדסיו' כו' מותרים וא"צ זימון וזה מבואר שלא כדברי התוס' אלא העיקר כדפרשי' דכיון דגבי יונים בפ"ק אמרינן דטעמ' דבעי זמון הוא משום דקא מטלטל ושבי' וקא מטלטל מידי דלא חזי ליה ה"נ משום דזימנין משתכח' כולם כחושין ושביק להו ואתי לאמנועי משמחת יום טוב ובתרנגולין לא חיישי' להאי משמע ודאי שכיון שהם מוכנים בבית אף אם מטלטל ושביק אין קפיד' בדבר דאם אית' דאיכ' איסור בטלטול וכסברת מהר"י אבוהב ודעמיה שהביא בב"י ליבעי זימון אלא ודאי כדאמרן וכ"ת ניחוש דילמ' משתכחי כולהו כחושין יש לומר דבתרנגולין ואווזין שבבית האדם ממשמש בהם כל שעה ויודע מה טיבן ולפיכך עליהם סומך ליקח מהם ביום טוב ולא ממנע: 
סעיף ז 
מותר לצודן כו'. לפירש"י דהך שיעור' ושיעור דרב אשי דלעיל אידי ואידי חד שיעורא הוא צ"ל דמאי דאמרינן ה"ד מחוסר צידה אינו מלשון התלמוד אלא הם דברי שמואל גופיה דכותה דההיא דריש אלו מציאו' א"נ רב אשי עיקר דבריו הם במתניתין דפר"א דהאורג ושמואל במתניתין דביצה ולה"ק ה"ד אבל יותר נכונים הם דברי הר"ן דרב אשי אתא לתרוצי מתניתין כבריית' וסגי להו במאי דמפליג בין ביבר גדול לביבר קטן אבל שיעורו דרב יוסף כולל יותר לאשמועינן דין אווזין ותרנגולים שאעפ"י שהם בביבר גדול אצ"ל הבא מצודה מקרו לפי שבאין לכלובן לערב וזה דעת רוב המפרשים ודלא כתוספו' דמפליגי בין חיה לעופו' ואינו עיקר: 
סעיף ח 
בתוך ע' אמה. ועוד ד' טפחים דהיינו ע' אמה ושירים האמורים בכל מקום והטור והמחבר קיצרו בד' טפחים ולחומרא: 
סעיף ט 
יוני שובך אסורין לצודן כו'. דע שנחלקו המפרשים ביוני שובך וז"ל המ"מ בפ"ב דע שדעת קצת המפרשים שמשנתינו וכל הדינים שיתבארו בדין הזימון הם ביוני שובך שאינם יכולים לפרוח אלא שהם מדדין או מפריחין מעט ואינם מחוסרים צידה ומותר ללקחם אלא שצריכין זימון אבל מפריחין מחוסרים צידה אסור לצודן ואין זימון מועיל להם ויש מתירין זימון בכל גוונא לפי שאין יוני שובך צריכין צידה מעליא וכן דעת העיטור והרשב"א כתב כדברי האוסרים ומדברי רבינו ירא' כדעת העיטור עכ"ל והרא"ש בפ"ק הביא בשם הר"י כדעת האוסרים ובאמת דכולה סוגי' בפ"ק מוכח' כדעת בעל העיטור דאמרינן התם זימן שחורים ומצא לבנים לבנים ומצא שחורים אסורים משום דהנך אזלו לעלמ' והני אחריני נינהו והכי אמרינן התם נמי גבי שלשה ומצא שנים וכן גבי שנים ומצא שלשה וכן באוקמתי' דרבא דהתם וגרסינן תו התם אפיסק' דאם אין שם אלא הם הרי אלו מותרים ה"ד אילימ' במפריחים איכ' למימר הנך אזלו לעלמ' והני אחריני נינהו כלומר ואסורים משום מוקצה אבל משום צידה משמע שמותרים וכן בירושלמי בפ"ק אמתניתין דשלשה ומצא שנים מייתי פלוגת' דר' ורבנן ודחי שניא גוזלים שדרכן לפרוח מכל הלין מוכח כסברת בעל העיטור ויראה שזה דעת רש"י שכתב בפ"ק אההיא דפרכינן אילימ' במפריחין גדולים ופורחים למרחוק אך ק' לסברא זו מברייתא דמייתי בריש אין צדין הצד יוני שובך ויוני עליה חייב ורש"י נראה שנרגש מזה וכתב שיוני הבר הן ושאטין ואוכלין בחוץ ולפי זה תרי מיני יוני שובך הוי אבל אין זה מחוור אלא העיקר כדעת שאר המפרשים ז"ל דכולה סוגיא דפ"ק מיירי ביונים מפריחים קצת שא"צ מצודה דבחד שיחייא מטי להו אבל הם עצמם יכולין לילך למקום רחוק לפרוח מעט מעט והיינו דאמרי' דאזדו לעלמא ובכה"ג מיירי הא דפרכי' אילימ' במפריחין פי' דהיינו פריחה מועטת ומשום הכי בש"ס דילן בפיסק' דג' ומצא ב' קאמר גבי פלוגתא דר' ורבנן שאני גוזלות הואיל ועשויין לדדות ולא קאמר עשויין לפרוח לאשמועינן דבגוזלות דלאו בני פריחה מרוב' נינהו מיירי מתניתין ומעתה אעפ"י דבירושלמי קאמר שני' גוזלין שדרכן לפרוח ע"כ פי' פריחה מועטת דהיינו לדדות דש"ס דילן ודומיא דאילימ' במפריחים נמי דש"ס דילן והשתא אתי שפיר דבריית' דהצד יוני שובך דחייב מיירי במפריחין פריחה מרובה והתוספות שכתבו בפ"ק אמתניתין דאין מוליכין את הסולם וז"ל תימ' אפילו הכין אותם מאתמול מ"מ אית בהו משום צידה כדאמרי' לקמן הצד יוני שובך חייב וי"ל דמיירי בקטנים שלא פרחו ע"כ אין פי' שהם מדדין אלא ר"ל שאין פורחין פריחה מרובה אלא פריחה מועטת ולאפוקי מגדולים הרבה וכדכתיבנא והכי משמע מאידך ברייתא דמייתי בריש אין צדין דקתני בד"א פי' דבעי' זימון ביוני שובך ויוני עלייה וצפרים שקננו כו' וכי היכי דאינך יוני עלייה וצפרים שקננו ע"כ מיירי במפריחין מעט ה"ה נמי ליוני שובך ומ"ש המ"מ שדעת הרמב"ם כדעת בעל העיטור ליתא שהרב העתיק הבריית' וסמך אמ"ש בסמוך דין כל שיהא מחוסר צידה והמ"מ סותר את עצמו מכאן לה' שבת שהרב ז"ל כתב בס"פ עשירי מה' שבת הצד חיה ועוף שברשותו כגון אווזין ותרנגולים ויוני עליה פטור וכתב המ"מ על זה וט"ס הוא דיוני עליה אינם ברשותו כדאיתא בהדיא פ' אין צדין ופ' שלוח הקן וכן מבואר סוף פ' כ"א ויוני הרדיסאות הוא שהן ברשותו והן הגדילים בבתים כאווזין ותרנגולים ע"כ ואין לומר דיוני עליה דוקא קאמר שהרי בפ' כ"א ליכא יוני עליה כדברי הרב ז"ל אלא יוני שובך וז"ל שם בד"א שמאכיל את הבהמה במי שמזונתן עליו כגון בהמתו וחייתו ויוני הבית ואווזין ותרנגולים אבל מי שאין מזונתן עליו כגון חזיר ויוני שובך ודבורים כו' מכאן מוכח בהדי' מדברי המ"מ שיוני שובך ויוני עלייה דאית בהו חיוב צידה בשבת וא"כ הדבר ברור לפי זה שאסור לצודן ביום טוב והעיקר כמ"ש בה' שבת לדעת הרב ז"ל ומ"מ אם עיקר הנסח' שדברי הרב בפ"י הוא אמת א"צ למחקה דאפשר דהתם מיירי ביוני עליה קטנים שאינם מפריחים אלא מעט ולפיכך הצדן פטור ואיך שיהיה אין דברי בעל העיטור נכונים אלא העיקר כדעת שאר המפרשים ז"ל וכפסק המחבר ודוק: 
קודם שאכתוב דין צפור דרור ראיתי לבאר פירוש ציפור דרור האמור בכל מקום אי הוי טהור או טמא שהרב מהר"י קולין בשרש קנ"ח כתב וז"ל שאלת אם צפור דרור עוף טהור לא ברירת על מי שאלת האם על אותם הדרים בבית כדמשמע לשון צפור דרור וכדאמרי' ביום טוב ריש פ' אין צדין וכן בשבת פ' האורג אותה ודאי טמאה היא דגרסינן בחולין פ' א"ט גבי סנונית לבנה שנחלקו בה ר"א ורבנן בחוורתי כ"ע ל"פ דשרו כי פליגי בירקותי כו' ואין ספק דאישתמיטתיה מ"ש התוס' בפ' שילוח הקן דף קל"ט דצפור דרור היא טהורה וכן בפ' אין צדין מבואר כן בברייתא דקתני וצפור דרור צריך לקשר בכנפיה כדי שלא תתחלף באמה אלמא טהורה הוי ובתוס' דזבחים דף ע"ב ד"ה וליבטלו ברובה כו' כתבו וצפורי מצורע איירי בצפור דרור כו' ודבר ידוע הוא דבצפורי מצורע כתיב טהורות ולא טמאות והכי איתא בפ' י"ד דנגעים ובתוספתא דמס' שבת המוציא עפר כדי לכסות בו דם צפור קטנה איזה הוא צפור קטנה זה דרור אלמא דדרור טהורה היא ובס' טורי זהב בי"ד סימן פ"ב גם הוא לא דק בפרט הלז והקשה על מהרי"ק מההיא דריש אין צדין דאמרי' דהא דאין צדין ביום טוב צפור היינו צפור דרור שאינה מקבלת מרות ותימא עליו שהרי מהרי"ק הזכיר בקיאות זה בדבריו ואיך היה לו לטעות בזה והדבר ברור שמהרי"ק הבין בפשט הסוגיא דמתניתין וברייתא איתרצו הא בביבר מקור' הא בביבר שאינה מקור' ומתניתין דשבת דהצד ציפור למגדל לחודה מתוקמ' בציפור דרור וכ"פ רש"י והשתא ליכא למשמע מינה אי ציפור דרור הוי טהורה או טמאה אבל ההיא דצפור דרור צריך לקשר בכנפיה שהבאתי וודאי הוה תיובתיה דמהרי"ק ואין צורך להאריך בזה אלא העיקר דשם צפור דרור כולל טהור וטמא ואינו שם מין והדבר מוכרח מההיא דפ' א"ט דחוורתי טהורה וירקותי טמאה ושניהם דרים בבתים וכן בפ' אין מעמידין משמע הויא טמאה דפריך ודילמ' אדמוי אדמיה ועיילוה כו' ע"ש ומההיא דפ' א"צ משמע דהוי טהורה אלא ודאי כדאמרן ואעפ"י דאמרי' בפ' שילוח הקן דצפור טמא לא אשכחן דאקרי צפור צפור סתמא לא איקרי אבל צפור דרור מיקרי וכדמשני ש"ס לקרא דובענפוהי ידורן צפרי שמיא וכן מצאתי להרב בס' ברכת הזבח כדברי וברור הוא: 
סעיף י 
עיין במ"ש בס"ס תצ"ה: 
סעיף יא 
אם זימן כל השובך. לאו דוקא אלא ה"ה אם זימן שני זוגים וא"צ אלא לזוג א' שאינו מועיל: 
ומ"ש רש"י בפרק קמא דביצה דף י' מההיא דאמרינן התם ובית הלל ל"ל למימר זה וזה אני נוטל לימא מכאן אני נוטל למחר וכ"ת ב"ה לית להו ברירה כו' וכתב הרב לית להו ברירה וכי שקיל למחר דילמא לא הני אזמין והוא לא הזמין את כולם אלא כדי צרכו ע"כ לאו למימרא שאם הזמין את כולם דמהני ליה הזמנה אלא כונתו ז"ל היא דכיון דמעיקרא הדין לא הזמין את כולם אלא כדי צרכו מעתה כי שקיל למחר דילמא לא הני אזמין וכצ"ל במ"ש ד"ה רבא אמר כו': 
ומ"ש ואם הוא אפשר כו'. כן נראה מדין סוכר אמת המים וכמ"ש בס"ו ואפשר דבהא מיירי הא דאמרי' בירו' פ"ק לוי מקש על שובכין ואמר יזכ' לי שובכי למחר וכן מוכח מהא דאמרינן בש"ס דילן בפ"ק גבי אפר כירה שאם הכינו לספק כגון לכסות בו צואה וכיוצא דהויא הכנ' אלמא דהכנת ספק שמה הכנה: 
סעיף יב 
זימן שנים ומצא שלשה. עיין במ"ש לקמן בסעיף י"ג בס"ד: 
ומ"ש בקינים המובדלין כו'. כן מתבאר מדברי רש"י והרשב"א וכ"כ הגהת אשירי דאי בקן אחד אעפ"י שכשזימנן היו השחורים בתוך הקן והלבנים בפתח הקן ועכשיו מצאן מהופכין מותרין לפי שדרך היונים להתהפך בקן ולשנות מקומן וכאן נמצאו וכאן היו ולפיכך כל שמצאן במקומן בקן מותרים אעפ"י שיש שם קינים אחרים משחורים ולבנים מוקצים: 
ודע שרש"י פי' אמתניתין דזימן שחורים דלא היה שם עוד פי' לפי' שהזמין כל השובך ולא יש שם קנים אחרים דאי לא היכי מסייעי' מינה לר"ח דאמר רוב וקרוב הלך אחר הרוב הא במתני' כלהו קרובים ולפיכך אזלי' בתר רובא וכן אמאי איצטריכנין לדחוי בדף לידחי דהא איכא קינים אחרים וכ"ת לגמרא גופא תיקשי ל"ק דמתני' הכי דייקא דקתני זימן שחורים ולא קתני זימן משחורים או מלבנים אלמא דכל מאי דאיכא בשובך זימן זה ברור בכונת רש"י ודלא כהב"ח ע"ש: 
סעיף יג 
ואפילו היו מקושרים כו'. בגמרא אמרי' שלשה ומצא שנים מותרים מ"ט הני אינהו נינהו וחד מינייהו אזיל לעלמא ומייתי ברייתא דתניא הניח מאתים ומצא מנה מנה מונח ומנה מוטל דברי ר' וחכ"א הכל חולין ואפליגו עלה רבי יוחנן ור"א חד אמר בב' כיסין מחלוקת אבל בכיס א' ד"ה חולין ואתי' מתני' אפילו כרבנן משום דשאני גוזלות הואיל ועשויין לדדות כלו' ואפשר דחד מינייהו אזיל לעלמא אבל בב' כיסין מאן דשקל חד שקיל אידך ולפיכך הכל חולין וחד אמר בב' כיסין מקושרין מחלוקת אבל אם אינן מקושרים ד"ה מנה מונח ומנה מוטל ומתני' בגוזלות מקושרים ואתי' אפילו כרבנן מטעם שגוזלות עשוין לדדות ויראה דהא דצרכינן לאוקמיה מתני' בגוזלות מקושרין להך אמורא משא"כ לאמורא קמא הוא משום דבשלמא למ"ד דאף בב' כיסין ס"ל לרבנן דהכל חולין ליכא לאקשויי במתני' פשיטא דקמ"ל דגוזלות ל"ד לכיסין הואיל ועשויין לדדו' אבל לאידך דס"ל דבשאינן מקושרים ד"ה מנה מונח ומנה מוטל מאי קמ"ל מתני' הרי אף בכיסין אמרי' מנה מונח כו' כ"ש בגוזלו' ולהכי צרכינן לאוקמה מתני' בגוזלות מקושרים דהשתא קמ"ל דאע"ג דבכיסין דכוותייהו מקושרין אמרינן דשקלינהו לתרתי הכא שאני דגוזלות מנתחי אהדדי ויראה לי דל"מ לדעת הפוסקים דפסקי כמ"ש בשני כיסין מקושרים מחלוקת וכמ"ש לעיל בסימן תל"ט ס"ג שהדין ברור דאף בגוזלות מקושרין תלינן דחד מינייהו אזיל לעלמא אלא אף לדעת הרמב"ם שפוסק בפ' ו' מה' מעשר שני כמ"ד בשני כיסין מחלוקת וירא' לי שטעמו משום דלדידיה אתיא מתני' כפשטא דאף בגוזלות שאינן מקושרים איכא רבותא דמתני' משא"כ לסברת אידך אמוראי דצריך למדחק נפשין לאוקמי מתניתין בגוזלות מקושרות אעפ"כ הדין דין אמת דגוזלות מנתחי אהדדי וטפי אית לן למתלי בהכי מלומר שהשלשה שהיו מקושרים לקחום והניחו שם שנים אחרים מקושרים וכן נראה מדברי הר"ן שכתב על דברי הרי"ף אוקימתא דגוזלו' מקושרים ואם היה אמת שסבור שלדעת הרמב"ן אין הדין אמת יותר קרוב היה לומר שמטעם זה השמיט הרי"ף הכל מלומר דס"ל אוקימתא דגוזלות מקושרים אלא משמע שהדבר ברור בעיני הר"ן שאוקימתא דגוזלו' מקושרים הוא דין אמת לכ"ע וכן דעת הרמב"ם ושאר המפרשים שכתבו מתני' דזימן שלשה ומצא שנים דמותרים בסתמא משמע דאף במקושרין מותרין ודלא כהב"י והכי נקטינן: 
וכ' בס' ב"ח ואיכא למידק בזימן ב' ומצא ג' דאסורים בע"כ דאיירי נמי דהשנים שזימן מקושרין היו דומיא דג' ומצא ב' ואמאי אסורין אין לך היכר גדול מזה דאלו השנים מקושרים ואם נאמר דמתני' איירי במצאן מותרים כ"ש דקשה מאי איריא דמצא שלשה אפילו מצא שנים כמו שהניח נמי אסורין כיון דמצאן מותרין אימור הני אחריני נינהו כו' עכ"ל וע"ש ולדידי לק"מ ומתני' בכל גוונא מתוקמא דומיא דסיפא אי במותרים ואף על פי שאינם אלא ב' דכיון דגוזלות מנתח מנתחי אהדדי תלינן בהכי כיון שמצאן במקומן וכאן נמצאו וכאן היו אף על פי שיש רעותא שהניחם מקושרים והשתא מצאן מותרים אין בכך כלום דהא אמרן דמנתחי וכ"ש כשמוצא שם הקשר שקשרן דהשתא ודאי רחוק לומר שבא אדם והתירן מהקשר ולקחן ואלו הם אחרים מוקצים ואי מתוקמא מתני' במקושרין ה"ק זימן ב' מקושרים ומצא ג' מקושרים אסורין כדמפרש בממ"נ אי אחריני נינהו הא אחריני נינהו ואי לא אחריני נינהו כלו' אלא בא אדם א' וקשר עמהם אחר הא איכא חד דמעורב בהו אבל בזימן ב' מקושרין ומצא ג' עמהם מותר בהא לא מיירי מתני' והדבר ברור שמותרות: 
סעיף יד 
זימן בתוך הקן ומצא לפני הקן אסורים. בגמ' לימא מסייע ליה לר"ח דאמר רוב וקרוב הלך אחר הרוב אמר אביי בדף רבא אמר בב' קינין זו למעלה מזו עסקינן ול"מ זימן בתחתונה ולא זימן בעליונה ומצא בתחתונה ולא מצא בעליונה דאסורין דאמרי' הנך אזלו לעלמא והנך אשתרבובי אשתרבב ונחית אלא אפילו זימן בעליונה ולא זימן בתחתונ' ובא ומצא בעליונה ולא מצא בתחתונה הנך נמי אסירי דאמרי' הנך אזלו לעלמא והנך סרוכי סרוך וסליקו פי' דחי רבא דלעולם רוב וקרוב הלך אחר הקרוב ולפיכך כל שזימן בתוך הקן ומצא לפני הקן מותרין ומתני' דקתני אסורין מתוקמא בב' קינין וזימן בעליונ' ולא מצא בתחתונה דהשתא איכא תרתי לריעותא חדא שלא מצאן במקומן ועוד דאינך דהוו מוקצין לא מצאן כלל מעתה כיון דהנך יוני כולהו נעקרו ממקומן ומקצתן אזדי להו אף על פי שהניחן בתוך הקן ומצא לפני הקן לא אזלינן בהא בתר קורבא ואסורים והפוסקים השמיטו זה משום דק"ל כר"ח דרוב וקרוב הלך אחר הרוב וא"כ כל שזימן בתוך הקן ומצא לפני הקן אסורין וכ"ש כשיש ב' קינין שהיא אוקימתא דרבא ור' ירוחם כתב דברי רבא גם ראיתי להרשב"א בספרו שכ' דין זימן בתוך הקן ומצא לפני הקן שאסורין לפי שאני אומר שאותן שבתוך הקן הלכו להם ואלו אחרים הם שבאו מן הרוב שבשאר הקינים ואחר דין זה העתיק דברי רבא ככתבם וכלשונם ותימה על רב מובהק כמוהו שבתכ"ד יהא סותר את עצמו ולא חלי ולא מרגיש דמעיקרא כתב שכל שזימן בתוך הקן ומצא לפני הקן שאסורים ואח"כ כתב שאם יש ב' קינין אמרינן סרוכי סרוך או אשתרבוב וטעמא שלא מצא יונים בקן המוקצה הא אם מצא שם יונים אף על פי שבקן שזימן מצא היונים לפני הקן מותרים וברישא כתב סתם דכל שמצא היונים לפני הקן אסורין גם מדברי הב"י משמע דרבא אתא לאוקמי דלא לסייע מתניתין לר"ח אבל למסקנא לא אמרי' סרוכי סריך וסליקו וגם זה פלא דאף אם נימא סרוכי סריך מ"מ הא איכא למיחש לרוב דעלמא: 
ולכן נ"ל דאף למסקנא צריכין למידע אי אוקמתא דרבא הויא קושטא או לא והיינו בכה"ג דהא ודאי כל שיש שם קינים אחרים כל שזימן בתוך הקן ומצא לפני הקן אסורים משום דטפי תלינן ברובא מבקורבא אבל כשהם מדדין ואין שם בתוך נ' אמה אלא ב' קינים וזימן בעליונים ולא זימן בתחתונה ובא ומצא בעליונה ולא מצא בתחתונה ה"א דדבר רחו' לומר דסרוכי סרוך דלאו דרכייהו דגוזלות למיסרך מלמטה למעלה קמ"ל רבא דאמרי' שאותם שזימן הלכו להו והמוקצים נסתרכו וסליקו אבל אם היה מוצא המוקצים במקומן פשיטא שמותרים אף על פי שמצא המוכנים לפני הקן דהא הני מהיכן באו ע"כ אינם אלא אותם  שזימן לכן עיקר כדעת הרשב"א ור"י דלא כהב"י דס"ל דלמסקנא לא אמרי' הכי וליתא ותדע דהא רבא לא הוה אצטריך ליה לדחויי אלא דמיירי מתני' בשזימן בתחתונה ולא זימן בעליונה והוה סגי ליה בהכי דלא ליסייע' מתני' לר' חנינא ואיהו קא מוסיף אפילו זימן בעליונה ולא מצא בתחתונה ע"כ אינו אלא משום דהכי קים ליה לרבא מסברא דנפשיה וכיון דכן אף למסקנא דק"ל כר' חנינא נקיטי' כסברת ואוקמת' רבא עפ"י מאי דפרישית נ"ל: 
ומ"ש ואם אין סביבותיהם כו'. זה הדין עצמו ישנו בדין זימן שחורים ולבנים דלעיל סעי' י"ב דכל שאינם אלא מדדין ואין סביבותיהם קן אחר ע"כ נתחלפו והלכו השחורים למקום הלבנים והלבנים במקום השחורים ומותרים: 
ומ"ש ומצא על פתח הקן מותרים כ"כ ג"כ הרשב"א בספרו ומתניתין נמי הכי דייקא דקתני זימן בתוך הקן ומצא לפני הקן אסורים טעמא דמצא לפני הקן הא על פתח הקן מותרים ולא אמרי' דכיון דמצאן עקורים ממקומם אפשר שהמוכנים אזלו להו והני אחריני נינהו דליתא דכיון שמצאם בקן אדרבה אמרי' כאן נמצאו וכאן היו ולפיכך מותרים: 
סעיף טו 
כיון שא"צ צידה. כלומר אלא מפריחין קצת דבכה"ג בישראל בעי זימון אעפ"כ מותרין דשל עכו"ם לא בעי הכנה ולא אסור ליקח ממנו אלא דבר שמחוסר צידה או מחוסר תלישה מן המחובר ואם אלו היונים הביאם מחוץ לתחום אסורין דוקא למי שהובאו בשבילו כדלקמן בסימן תקט"ו ס"ה ואי איכא הכן בדעכו"ם אי לא הויא פלוגתא בירו' בפ"ק דשבת ובפ' אין צדין והרשב"א פוסק להקל כמבואר בדברי המחבר בכאן שהם דברי תשובת הרשב"א שהביא בב"י וכן לקמן בסימן תצ"ח ס"ג וס"ס תקט"ו וכ"כ הר"ן בפרק כל כתבי ובסוף מ' ביצה וההגה הביאו לעיל בסימן ש"י ס"ב בשם י"א ולא דק שהרי המחבר פסק כן בפשיטות בשנים וג' מקומות וכ"נ מש"ס דילן מדין פירות שהביא עכו"ם מחוץ לתחום שמותרים למי שלא הובאו בשבילו ואמאי כל מידי דהוי מחוץ לתחום אקצי אינשי דעתייהו מיניה אלא משמע דבעכו"ם א"צ הכן וכן עיקר: 
סעיף טז 
לא יהא רשאי להפשיט. וכ' בס' ב"ח דהא דלא שרינן סופו משום תחילתו משום דהפשט אב מלאכה ולא התירו אלא איסור דרבנן ע"כ ואין צורך לזה דשאני הכא דמצי להפשיטו בהיתר מקמי בדיקה ותדע דהא טלטול דלא אסור אלא מדרבנן אסור לטלטלה וכדלקמן: 
סעיף יז 
אסור לטלטלה. זה מתבאר מהא דאמרינן ס"פ מי שהחשיך דלוי כר' יהודה ס"ל דאית ליה מוקצה משום דכי הוי מייתי טריפה לקמיה ביום טוב לא הוה חזי ליה אלא כי יתיב אקלקליה דאמר דלמא לא מתכשרי ואפילו לכלבים לא חזי נמצא דלדידן דקי"ל כוותיה דר"י במוקצה ביום טוב וכמ"ש לעיל סימן תצ"ה ס"ד אסור לטלטל טרפה כמבואר בכאן ובירו' דפ' אין צדין וזה מיירי בבריאה או בחולה קצת אבל במסוכנת מבע"י מותר לטלטלה ולהשליכה לכלבים כדלקמן בסימן תקי"ח ס"ו: 
ומ"ש אבל מותר למוכרם לעכו"ם. עיין לקמן סימן ת"ק ס"א בהגה: 


פרי חדש אורח חיים סימן תצח 
========================== 
סעיף א 
אין מראין סכין לחכם ביום טוב כו'. מדברי רש"י [ביצה כח, ב ד"ה מהו] משמע דדוקא טבח העשוי למכור בשר באטליז ומשום דאוושא מילתא, אבל שאר כל אדם מותר להראות סכינו לחכם. ואינו נכון, דהא בגמרא [שם] סתם איבעיא להו מהו להראות סכין לחכם, ועוד שאמרו [שם] תלמיד חכם רואה לעצמו ומשאילה לאחרים ולא אמרו לטבחים, ובעל הלכות גדולות [הובא ברי"ף שם טו, ב] פירש שמא יוליכנו חוץ לתחום להראותו לחכם, וגם זה אינו מחוור כל הצורך דהוה ליה גזירה לגזירה דהא קיימא לן [סימן שה סעיף כג בהגה] תחומין דרבנן, והרז"ה [בעל המאור שם יד, א] פירש משום דהוה ליה כעין ראיית מומין של בכור. וכי תימא אף לעצמו לא יראה דומיא דבכור, ליתא דשאני בכור דאפילו בחול אינו רואה לעצמו כדאיתא בפרק עד כמה [בכורות לא, א], אבל ראיית סכין שאדם רואה נמי ביום טוב ולא מתחזי כדינא אבל כשאחרים מראים לו מחזי כמתקן וכדן את הדין וכתב בספר ב"ח [סוף עמוד יד] ולטעם זה אף עבר והראהו אסור לשחוט בו דומיא דמומי בכור דלקמן סעיף ט'. והיותר נכון הטעם שכתב המחבר והוא דבר הלמד מעניינו שסמכו דין זה לדין השחזת הסכין ע"ש בסוגיא בסוף פרק אין צדין ועיקר. 
ומה שכתב וחכם שראה סכין לעצמו כו'. הוא לשון הרמב"ם בפרק ד' [מהלכות יום טוב הלכה ט] ולא ידעתי למה נקטיה בבדיעבד דהא בגמרא [ביצה שם] אמרו תלמיד חכם רואה לעצמו ומשאילה לאחרים, משמע דאף לכתחלה מצי לראותה לעצמו אדעתא להשאילה לאחרים. ואפשר דהכי קאמר תלמיד חכם רואה לצורך עצמו ואחר כך אם רוצה רשאי להשאילה לכתחלה לאחרים, אבל לראותה לכתחלה להשאילה לאחרים לא, ואין נראה כן מדברי רש"י [שם]: 
בדיקת הסכין לאחר שחיטה לכולי עלמא שריא וכמו שכתב בספר באר שבע בפסק שלאחר המפתחות [סימן פב מהדורת זכרון אהרן] ופשוט הוא: 
סעיף ב 
יכול להוליך סכין כו'. סיים הר"ן [ביצה ה, א ד"ה גרסינן] ואפילו דרך רשות הרבים, משום דהוצאה באוכל נפש כתיקון אוכל נפש עצמו היא ולא כמכשירין ותיקון אוכל נפש עצמו אפילו אפשר לעשותו מערב יום טוב שרי עד כאן. ואף לפי מה שכתב בסימן תצ"ה [סעיף א בהגה] דאף אוכל נפש שאפשר לעשותו מערב יום טוב אסור מדרבנן לעשותו ביום טוב, מכל מקום כל שלא עשאו מערב יום טוב מותר לעשותו ביום טוב אלא שצריך שינוי, ובכאן אפילו שינוי אינו צריך לפי שההוצאה היא תיקון לאוכל נפש שהיה מפיג טעמו מערב יום טוב, דבישרא שחוטה בת יומא מעליא טפי. ומיהו אין צריך לזה, אלא כמו שכתב רש"ל [ים של שלמה] בפרק קמא דביצה סימן ל' דהוצאה מלאכה גרועה היא וכל שהוא לצורך היום אפילו בלא אוכל נפש שרי בכל ענין דקיימא לן [סימן תקיח סעיף א] כבית הלל [ביצה יב, א] דמתירין להוציא את הקטן ואת הלולב אף על פי שהיה יכול להוציאו מערב יום טוב וכל שכן לצורך אוכל נפש והמחבר לקמן בסימן תק"ד דין ב' ביאר יותר: 
ומה שכתב ואפילו גדי קטן כו'. עיין במה שאכתוב לקמן סעיף א' בס"ד: 
סעיף ג 
בסוף פרק משילין [ביצה מ, א] תנן אין משקין ושוחטין את המדבריות אבל משקין ושוחטין את הבייתות. ובגמרא למה לי למימר משקין ושוחטין מלתא אגב אורחיה קא משמע לן דלשקי איניש בהמתו והדר לשחוט משום סרכא, דמשכא ופירש רש"י [שם ד"ה משום] שתהא נוחה להפשיטה והרמב"ם בפירוש המשנה [סוף ביצה] כתב כדי שאם יש שם סירכא חלושה נשמטת ונכרתת וכן פירש הרי"ף [שם כא, ב]. ואהא דפרכינן למה לי למימר כו', פירש הר"ן [שם ד"ה למה] דלמה לי למימר משקין דלענין השקאה ודאי אלו ואלו מזונותם עליך אלא משום שחיטה נקט, וכן כתב הטור [סוף עמוד טו] שמותר להשקות המדבריות. ומיהו ממה שכתב המחבר לעיל בסימן תצ"ז סעיף ב' והם דברי הרמב"ם [יום טוב ב, יז] דדגים ועופות וחיה שהם מוקצים שאין נותנים לפניהם מזונות, יראה לכאורה הפך מזה דכל מוקצה אין נותנין לפניהם מזונות, וזה תימא דהא מעשים בכל יום שמי שיש לו תרנגולות עומדות לגדל ביצים שנותנין לפניהם מזונות ביום טוב אף על פי שהם מוקצות, ולכן העיקר דכל שמזונותן עליך ואין מחוסרים צידה אף על פי שהוא מוקצה שמותר ליתן לפניהם מזונות, והרמב"ם מיירי בדגים ועופות וחיה המחוסרים צידה, הא לאו הכי מותר ליתן לפניהם מזונות וכמו שכתב בסימן תצ"ז סעיף א' בשם הר"ן [שם יג, א דבור ראשון] לענין כלבים ועורבים, והכי משמע מדין בכור שנפל לבור שכתב הרמב"ם בפרק ב' [שם הלכה ד] שעושה לו פרנסה במקומו הביאו בהגהה לקמן סעיף ט' אף על פי שאינו ראוי לשוחטו והוי מוקצה, וכן כתב בב"י [עמוד ז ד"ה והרמב"ם] לחד שינוייא ועיקר: 
ומה שכתב והלנות חוץ לתחום כו'. פירוש בימות הקיץ אף על פי שנכנסות במרחשון ומשם ואילך לנות בעיר מקרו מדבריות וכדעת תנא קמא דברייתא דסוף פרק משילין [ביצה מ, א] ודלא כרבי דסבירא ליה דלא מקרו מדבריות אלא כל שאין נכנסות לישוב לא בימות החמה ולא בימות הגשמים. והתם פריך ומי אית לרבי מוקצה והא בעא מניה רבי שמעון בר רבי מרבי פצעילי תמרה לרבי שמעון מהו אמר לו אין מוקצה לרבי שמעון אלא גרוגרות וצמוקין בלבד, ומשני [שם ע"ב] איבעית אימא הני נמי כגרוגרות וצמוקים דמו ואיבעית אימא לדבריו דרבי שמעון קאמר וליה לא סבירא ליה. ופירש רש"י [שם ד"ה] אלא בגרוגרות וצמוקין, שהם מתחלה ראויין לאכילה והוא דחה אותן בידים להעלותן לייבשן ושוב אין ראויין עד שייבשו אבל אלו לא דחה אותן בידים ואיכא דאכיל מינייהו הכי עד כאן. [אולי "על כרחך" והנקודה תהיה אחרי המילה הכי.] מוכח מדברי הרב ז"ל דהא דאמרינן בפרק אין צדין [שם כו סוף ע"ב] אחזו ולא אחזו אזמין גלי דעתיה לא אזמין לא גלי דעתיה, דהיינו דוקא בגרוגרות וצמוקין דכיון דדחינהו בידים כל זמן שאינן ראוין לכל צריך שיגלה דעתו שכונתו לאוכלם כך כדי לבטל הדחיה שדחה בידים, אבל בפצעילי תמרה שאינן דחויין בידים כיון דאיכא אינשי דאכלי מינייהו הכי מותר לאכול מהם אף בלא גילוי דעת מעיקרא. והנה במה שנחלקו הפוסקים [דקיימא לן] כרבי שמעון במוקצה נמי ביום טוב אי מדבריות מודי בהו רבי שמעון משום דכגרוגרות וצמוקים דמיין או לא, שהרב בעל העטור [חלק ב הלכות יום טוב מחלוקת ג קמ, ג] כתב דכיון דהיא פלוגתא דלישני אזלינן לחומרא ובעל הלכות גדולות [הובא ברא"ש סוף ביצה] כתב דכיון דמוקצה מדרבנן אזלינן לקולא, נראה לי להכריע כסברת בעל הלכות גדולות, דעד כאן לא אמרינן בגמרא לחד לישנא דמדבריות כגרוגרות וצמוקין דמיין, אלא למאי דסבירא ליה לרבי דמדבריות הוו אותן שאין נכנסות לישוב לא בימות החמה ולא בימות הגשמים, אבל למאי דקיימא לן דאף על פי שנכנסות ברביעה הוו מדבריות, הני ודאי לאו כגרוגרות וצמוקין דמיין, וכן נראה מפירוש רש"י, ומיהו לדידן דאית לן מוקצה ביום טוב לא גמר לן ולא מידי דבכל גוונא אסורות, ועיין במה שכתבתי בסימן תצ"ז סעיף ג' [ד"ה והשתא]: 
ומה שכתב דאין העכו"ם צריך הכן כו'. עיין מה שכתבתי בסימן תצ"ז סעיף ט"ו: 
ומה שכתב לפיכך עכו"ם שהביא בהמה במקולין כו', אפילו באו לצורך ישראל כו'. הלשון אינו מדוקדק שמה שכתב תחילה שאם ידוע שלנות מחוץ לתחום אסורות אינו מחמת מוקצה, דהא אין הכן לגוי אלא משום שכל דבר הבא מחוץ לתחום אסור למי שהובא בשבילו, ואם כן מה הוא זה שכתב אחר כך ואם ספק מותרות אפילו באו לצורך ישראל כו', ומאי אפילו והלא בבאו לצורך ישראל קיימינן עד השתא. גם מה שכתב שבמוקצה הולכין בספיקו להקל אינו מדוקדק, דהא לאו בספק מוקצה קיימינן דהא אין הכן לגוי אלא ספק תחומין היה לו לומר והמחבר סותר את עצמו מכאן להלכות שבת וכמו שכתבתי בסימן תצ"ז סעיף ג' [ד"ה והשתא] יע"ש: 
סעיף ד 
ונמצאו בעיר ביום שני כו'. בלשון שהביא הב"י [עמוד טז ד"ה וזה] בשם הארחות חיים [הלכות יום טוב אות כט] כתוב ונמצאו בעיר ביום טוב שני כו' והוא טעות סופר וצריך למחוק מלת שני ובלשון הרשב"א בספר עבודת הקודש [בית מועד שער ה סימן ב] שמשם העתיק הארחות חיים אינו כתוב אלא ונמצאו בעיר ביום טוב אני אומר כו' ואין חילוק לזה בין יום טוב ראשון ליום טוב שני ופשוט הוא. 
ומה שכתב וחוץ לחומה לנו ומותרות כו'. זה כפירוש רש"י דמפרש בפרק שואל [שבת קנא, א ד"ה ושמואל] גבי חלילין דחיישינן שמא חוץ לחומה לנו לקולא ולא כפירוש הרי"ף [שם סה, א] וכמו שכתבתי בסימן תצ"ז סעיף ג' [ד"ה והשתא] יע"ש: 
סעיף ה 
מותר לשוחטו כו'. מבואר בגמרא [ביצה ו, א - ב] דעגל שנולד מן הטריפה נמי מותר דמוכן לכלבים הוי מוכן לאדם דדעתיה דאיניש אכל מידי דחזי ליה וכתבו המגיד משנה [יום טוב ב, א] ופסקו הרשב"א בספרו [עבודת הקודש בית מועד שער ה סימן ד]: 
ומה שכתב והוא דקים ליה כו'. נתבאר ביו"ד סימן ט"ו [סעיף ב]: 
ומה שכתב ובעינן גם כן שהפריס על גבי קרקע כו'. לשון הרא"ש בפרק קמא דביצה [סימן ז] ועגל שנולד ביום טוב מותר כו' היינו היכא דקים ליה דכלו לו חדשיו, אבל אי לא קים ליה דכלו לו חדשיו אסור עד ליל שמיני כדאיתא בפרק רבי אליעזר דמילה [שבת קלו, א] וגם צריך שיפריס על גבי קרקע שיצא מספק ריסוק איברים כדאיתא בפרק אלו טריפות [חולין נא, א] עד כאן. וכן כתב הטור בסימן זה [עמוד יח]. וזה תימא דהא אסיקנא בפרק אלו טריפות [שם עמוד א] דבית הרחם אין בו משום ריסוק איברים וכן פסק הרא"ש עצמו [שם פרק ג סימן לה] וכן הטור ביו"ד סימן נ"ח [עמוד שפג] ובב"י [כאן עמוד יח] הביא ב' תירוצים בזה ואינם מחוורים. ורש"ל [ים של שלמה] בפרק אלו טריפות [חולין פ"ג] סימן ס"ג כתב שכולם שגו וטעו, כי מה שכתב הרא"ש וגם צריך שיפריס לא קאי ארישא אלא אסיפא קאי אהיכא דלא קים ליה דאסור עד ליל שמיני צריך שיפריס, דאפילו שהייה מעת לעת לא מהני ליה כל זמן דאית ביה האי ריעותא שלא עמד, וכמו שכתב הרוקח שכך הורו כל רבני שפירא עד כאן, והא ליתא שהמציא דין מחודש שלא היה ולא נברא כדי ליישב דבר, שמה שכתב שכן כתב הרוקח המעיין שיראה בדבריו בסימן תס"ח יראה בבירור שלא הורו אלא על עגל שנשחט בתוך ח' ימים שאסור יע"ש. גם מי שידקדק בלשון הטור בכאן ובלשונו ברמיזה מוכיח בפירוש דארישא קאי אהיכא דקים ליה וכו' ע"ש. גם לא יתכן מה שסיים הרא"ש כדאיתא בפרק אלו טריפות דדין זה ודכוותיה ליתיה באלו טריפות, ורש"ל יראה שנרגש בזה וכתב דלפי מה שהקשה המקשה בעגל שנולד ביום טוב ותירץ הכא במאי עסקינן בהפריס על גבי קרקע ממילא לפי האמת בלא כלו לו חדשיו לית ליה היתר עד שיפריס על גבי קרקע ואינן אלא דברי נביאות, וגם עיקר דינו אינו, דמילתא דפשיטא ופשיטא דכל שנשתהה מעת לעת וכל שכן זה העובר שנשתהה ז' ימים דבבדיקה סגי ליה אף על פי שלא עמד. ותדע דהא אפילו מאי דחיישינן ביה לריסוק אברים כל ששהה מעת לעת סגי ליה בבדיקה וכל שכן בית הרחם דקיימא לן דלית ביה ריסוק אברים. וגדולה מזו אני אומר שאף על פי שבתוך ז' ימים לא עמד שמותר לשחטו ואינו מחויב לבדוק באברים הפנימים, דהא סתם אמרו בית הרחם אין בו משום ריסוק איברים ואפילו לא עמד ולא שאני לן בין אישתהי ללא אישתהי וכן עיקר, ועל כל פנים דינו של רש"ל ליתא. גם מה שרצה מור"ם בהגה ליישב זה שלא הצריך הרא"ש בכאן הפריס על גבי קרקע אלא משום יום טוב שמא יראה בו ריעותא ונמצא שחט ביום טוב שלא לצורך, אינו מחוור כלל שהרי עוף שנדרס ברגלים מותר לשוחטו ביום טוב אף על גב דאיתייליד ביה ריעותא כדלקמן בסעיף ח' וכל שכן הך דהכא: 
וראיתי בספר ב"ח [עמוד יט ד"ה ומהר"מ] שנמשך אחר ההגה ורצה לחלק מדין עוף לדין זה, דהתם אית ליה רובא דרוב בהמות בחזקת היתר הן עומדות, אבל עגל זה אינו בכלל הרוב שהרי תכף שנולד איתייליד ביה ריעותא כו' ע"ש ואין זה כלום, דכל שכן הוא דהשתא התם דאית ביה ריעותא דצריך בדיקה מותר לשוחטו ביום טוב, בנדון דידן דליכא ריעותא דליצטריך בדיקה לאו כל שכן דמותר לשוחטו. ותו דספק טרפות התרת ומותר לשחטו מיד ביום שנולד אף על גב דאית ביה ריעותא דלא עמד, כל שכן לשחיטת יום טוב דלא חיישינן דאית לן מתוך. ועוד דבגמרא [חולין נא, א] הכי איתא, אמר רב נחמן בית הרחם אין בו משום ריסוק אברים ובעינן לסיועיה [שם ע"ב] מברייתא דעגל שנולד ביום טוב שוחטין אותו ביום טוב ודחינן התם כגון שיצא דרך דופן, והא על כרחך מחמת איסור שחיטה ביום טוב צריך לאוקמא בשהפריס על גבי קרקע ואם כן מאי סייעתא מייתי, ועוד אמרינן התם תא שמע ושוין שאם נולד הוא ומומו עמו שזה מן המוכן ודחינן הכא במאי עסקינן שהפריס על גבי קרקע, מוכח בהדיא דלרב נחמן אין צריך לאוקמא בהכי ומותר לשחטו ביום טוב, דהא תליא בהא אי בבית הרחם יש ריסוק צריך שיפריס ואי לא אין צריך שיפריס ומותר לשחטו ביום טוב. והעיקר שדברי הרא"ש והטור אינן מובנים בהך מילתא שפיר ותו לא מידי, ואחר כתבי זה מצאתי לבעל ט"ז כדברי בסימן ט"ו [ס"ק ב] ע"ש: 
ומה שכתב נולד בזה מותר בזה. כן עיקר דמי איכא מידי דכי אתייליד ביום טוב גופיה דשרי ואי אתייליד מקמי הכי דליתסר זה פלא דהא דאמרינן בפרק קמא [ביצה ד, א] גבי ביצה שבת ויום טוב נולדה בזה אסורה בזה שאני התם משום דכי נולדה ביום טוב גופיה אסירא, ואם נאמר שכשנולדה בשבת מותרת ביום טוב שלאחריו נמצא דשבת מכין ליום טוב וכמו שכתבו שם התוספות [ד"ה אלא] וכן בריש המביא [שם ל, ב] ד"ה עד מוצאי יום טוב כו' יע"ש. וכי תימא כיון שהשבת לא הכין לעצמו משום איסור שחיטה אסור נמי למחרתו מפני שנראה כמכין לחבירו, מה שאין כן כשנולד ביום טוב עצמו שהרי הוא מכין לעצמו, ליתא, דכיון דאי איכא חולה מותר לבריא באומצא, נמצא ששבת מכין גם כן לעצמו וממילא הותר ליום טוב והכי נקטינן: 
סעיף ו 
אלא אם כן יש שהות כו'. פירוש וכיון שיש שהות אף על פי שאינו אוכל ולא גמר בדעתו לאכול שפיר דמי וכדאיתא בהדיא בפרק אלו עוברין [פסחים מו, ב] לדידן דאית לן הואיל וכן כתבו ז"ל: 
ומה שכתב כזית צלי כו'. בספר ב"ח [עמוד כ ד"ה בהמה] כתב שהרא"ש [ביצה פרק ג סימן ד] והטור [שם] פוסקין כרבי עקיבא [שם כה, א] דכזית חי סגי, משום דבגמרא [שם] פריך מרבי עקיבא, ושרי ליה מריה שכתב סברא כזאת, דהא ודאי הלכתא כתנא קמא [שם] ומאי דפריך בגמרא מרבי עקיבא, היינו במאי דסבירא ליה דנשחטה בחזקת היתר עומדת דבהא לא פליגי עליה תנא קמא. ותדע דקאמר [שם] בפשיטות והא אנן תנן מתניתין כדרב הונא כו', ואם איתא דתנא קמא פליג במילתא, אדרבה הוה ליה למפרך לרב הונא מדברי תנא קמא. ומה שכתב הרא"ש [שם] והתירו לאכול כו', הם דברי רבי עקיבא ללמוד מהם מה שכתב אחר כך וכל שכן שאם הוציאו הריאה בלא בדיקה כו', אבל בפלוגתא דרבי עקיבא ותנא קמא, הרא"ש הניח הדבר וסמך על הכלל שפשוט שהלכה כתנא קמא, איברא שמלשון הטור משמע שפוסק כרבי עקיבא ולא דק ושוב מצאתי כדברי לרש"ל [ים של שלמה שם פרק ג סימן יב] וברור הוא: 
ומה שכתב ואפילו אין שהות כו'. אף על גב דלא איתמר הכי בגמרא אלא אליבא דרבי עקיבא, מכל מקום מוכח התם דלא פליגי תנא קמא ורבי עקיבא אלא דלמר בעי שהות לכזית צלי ולמר סגי ליה בכזית חי, אבל במילתא אחריתי לא פליגי וכן עיקר: 
ומה שכתב אלא אם כן שייר אבר ממנו כו'. לאו דוקא אלא כל ששייר כזית סגי בהכי וכדתנן בפרק קמא [שם יא, א] ולא יגביהנו אלא אם כן יש עמו כזית בשר: 
ומה שכתב ויש אומרים דאין להפשיטה כלל כו'. אין זה עיקר אלא כפסק המחבר ז"ל והכי איתא בירושלמי [ביצה פרק ג הלכה ג] וכן פסק הרשב"א בספרו [עבודת הקודש בית מועד שער ב סימן ב] וכן עיקר. וכל זה במסוכנת אבל בבריאה אף על פי שאוכל ממנה כזית אינו יכול לשוחטה אלא אם כן צריך לאכול ממנה כזית וכן כתבו ז"ל: 
סעיף ז 
לא יביאנה במוט כו'. ואפילו בריאה וכמו שכתוב בסוף פרק קמא [שם יד, ב] לענין דורון שלא יעשנו כשורה משום דאוושא מילתא, וכן בריש פרק המביא כדי יין [שם כט, ב] ממקום למקום לא יביאם בסל ובקופה כו', אלמא כל מידי דאוושא מילתא אסורה והא נמי דכוותה ודלא כיש חולקים דדוקא במסוכנת ולא נראה: 
סעיף ח 
מותר לשחוט ביום טוב כו'. בגמרא [ביצה לד, א] בעיא דלא אפשיטא ונקטי לה רובא דרבוותא לקולא משום דאין כאן ספיקא דאורייתא, דקיימא לן מתוך שהותרה שחיטה לצורך כו'. ולפי זה אף במקום שהטריפות מצויות כמו הכשרות מותר לשחוט ביום טוב, וכן כתב הב"י [עמוד כא ד"ה כתוב בהגהות] ודלא כהגהות אשרי [שם פרק ד סימן טו], ומה שדחה בספר ב"ח [שם ד"ה עוף] דשאני עוף הנדרס דמן הרוב הוא, אבל הכא דליכא רוב אסור לשחוט בהמה ביום טוב, ליתא, דהא התם נמי ליכא רובא, שלא רוב הנדרסין כשרות הוו ואף על פי כן קשרינן והוא הדין לנדון דידן, ומכל מקום משמע דלכולי עלמא היכי שהטרפות שכיחי טפי מהכשרות שאסור לשחוט ביום טוב דאזלינן בתר רובא ולחומרא אלא שלא ראינו מי שחשש לזה, ולכן נראה לי דעד כאן לא קא מבעיא לן אלא בעוף הנדרס משום דחזינן ביה ריעותא, אבל היכא שהטרפות מרובות לא קמבעיא משום דאית לן מתוך כל שיש בו צורך קצת, ואין לך צורך גדול מזה לשחוט בהמה לצורך יום טוב, וכיון דליכא שום ריעותא אכל בהמה ובהמה תלינן דהויא ממיעוטא וכשירה משום שמחת יום טוב, זה נראה לי ליישב המנהג: 
סעיף ט 
ואפילו אם עבר וראהו אינו יכול לשחוט כו'. כתב הראב"ד בהשגות [יום טוב] בפרק ב' [הלכה ג] שאם נולד בו מום מערב יום טוב אין רואין אותו לכתחלה ביום טוב. משמע דבדיעבד שפיר דמי, וכן כתב המגיד משנה [שם] שיש מתירין בדיעבד, וזה תימא דסוגיא דפרק אין צדין [ביצה כז, א וברי"ף יד סוף ע"א] מוכחא דקיימא לן כרבי שמעון דכל שאין מומו ניכר מבעוד יום אין זה מן המוכן, והכי מוכח בירושלמי והיינו אפילו בדיעבד. ותדע דמייתי התם [שם כו, ב] ברייתא בין שנולד בו מום מערב יום טוב בין שנולד בו מום ביום טוב חכמים אומרים אין זה מן המוכן, הרי דערבינהו תנא בחד בבא אלמא דבשניהם הדין שוה דאף בדיעבד לא מהני. ותדע עוד דמסיים התם מתניתין דייקא דקתני רבי שמעון אומר כו', מאי אין מומו ניכר אילימא שאין מומו ניכר כלל פשיטא, אלא דלא אתחזי לחכם בערב יום טוב אם מום קבוע אם מום עובר, קתני מיהא אין זה מן המוכן שמע מינה ופירש רש"י [שם ד"ה] אין זה מן המוכן אפילו דיעבד, ומהשתא על כרחך ושוין שאם נולד הוא ומומו עמו שזה מן המוכן בדיעבד קאמר ע"כ. וטעמא דמילתא דכיון דקיימא לן דאין רואין מומין ביום טוב, האי אסוחי אסח דעתיה מניה והרי איתקצאי ולפיכך אסור לשוחטו ביום טוב, ואף אם עבר ושחטו אסור לאוכלו ביום טוב משום מוקצה וזה דעת המחבר ועיקר: 
ומה שכתב אבל אם נולד ומומו עמו כו'. לאו דוקא אלא הוא הדין אם נולד תם ובו ביום נפל בו מום קבוע ועבר החכם וראהו מותר, דהא מעיקרא הוה חזי אגב אמיה ואחר כך נדחה וחזר ונראה שפיר דמי משום דאין מוקצה לחצי שבת: 
כתב הרשב"א בספרו [עבודת הקודש בית מועד שער א סימן ט] כל שמחוסר צידה ואסור לצודו אין נותנים לפניו מזונות חוששין שמא ישכח ויצוד. ויראה לי שבמקום הפסד התירו לתת לפניהם, כיצד נחיל של דבורים עושין לו פרנסה בשביל שלא יברח אבל אין צדין אותו בתחילה עד כאן. ונראה שלמדו מדין בכור שנפל לבור שעושה לו פרנסה במקומו כמו שכתב ההגה, ושוב מצאתי בתוספתא [ביצה פרק ג הלכה ד] כלשון הרשב"א ולא ידעתי למה כתבו בשם יראה לי כיון שמפורש בתוספתא, ושוב מצאתי לו במקומות אחרים שכן דרכו לכתוב ירושלמי ותוספתא בשם יראה לי כל שאינו מפורש בש"ס דילן שאז כותבו בסתם: 
סעיף י 
רצה זה שוחט. איברא דכן הוא לשון הברייתא בש"ס דילן [ביצה לז, א], אבל בתוספתא [שם פרק ג הלכה ג] גרסינן רצה לשחוט רצה שלא לשחוט אחד מהן הרשות בידו, ובלשון הירושלמי נמי קתני ויערים ויעלה את השני אף על פי שלא חישב לשחוט אחד מהם מותר, ולפיכך נראה לי שהמיקל כהירושלמי ותוספתא לא הפסיד: 
סעיף יא 
יכול לשחוט שתיהן. פירוש ואפילו שוות במראה ובקומה ובדמים לפי שאף על פי כן לפעמים זו מוטעמת מזו ואי אפשר לכזית בשר בלא שחיטה ולפיכך מותר לשחוט שתיהן ודלא כדמשמע מהכל בו [סימן נח יח, ג]: 
סעיף יב 
אינו רשאי לתלוש הצמר כו'. זה דעת התוספות [שם כד, ב ד"ה והיינו] והרא"ש [שם פרק ג סימן ה] בסוגיא דבכורות פרק הלוקח בהמה, אבל הרמב"ם בפרק ג' [מהלכות יום טוב הלכה ג] התיר אף במתכוין לתלוש הצמר ובלבד שלא יזיזנו ממקומו, משום דתולש לאו היינו גוזז, וכן נראה מפשט הסוגיא יע"ש: 
ומה שכתב אלא מפנהו בידו. פירוש אבל בסכין אינו יכול לפנותו: 
סעיף יג 
לא ימרוט את הנוצה. כן דעת הרמב"ם [יום טוב ג, ג] והרבינו יונה והרשב"א [עבודת הקודש בית מועד שער ב סימן ב] והתוספות בבכורות [כד, ב ד"ה והיינו; כה, א ד"ה דהוה] וכן דעת הרא"ש [שם פרק ג סימן ה] והמגיד משנה [שם], אבל הרמב"ן [הלכות בכורות פרק ג יח, א] מתיר מטעם דכיון שסופו של יום טוב לדחות אצל מלאכה זו, שהרי הנוצה עתידה ליתלש משום אוכל נפש, מה לי מחיים מה לי מאחר מיתה. ועוד דקיימא לן כרבי שמעון דמלאכה שאינה צריכה לגופה פטור עליה, הילכך אפילו לכתחילה שרי משום שמחת יום טוב וכתב הר"ן [ביצה ד, א דבור ראשון] שכן נהגו. ומכל מקום מה שהביא ראיה דקיימא לן כרבי שמעון אינה השגה להרמב"ם, דאיהו אזיל לטעמיה שכתב בפרק א' מהלכות שבת [הלכה ז] כרבי יהודה דמלאכה שאינה צריכה לגופה חייב עליה, ומכל מקום כבר נחלקו עליו כל האחרונים וכן עיקר לפסוק כרבי שמעון, וכיון דכן לכאורה יפה כתב הרמב"ן שהרי בפרק קמא דביצה אההיא דאמרינן התם [ח, א] ומודים שאם שחט שיחפור בדקר ויכסה פרכינן והא קעביד גומא ומשני כדרבי אבא דאמר רבי אבא החופר גומא בשבת ואינו צריך אלא לעפרה פטור עליה וכתבו בתוספות [שם ד"ה ואינו] דאף על גב דהתם פטור אבל אסור לכתחילה, משום שמחת יום טוב מותר אפילו לכתחילה והכא נמי דכוותיה. וליתא, דאדרבה משם ראיה הפך דעת הרמב"ן, דהתם שאני לפי שכבר עבר ושחט וכדלקמן בסעיף י"ד ואם כן הכא נמי אין להתיר לכתחילה אלא היכא דלא אפשר דהיינו אחר שנשחט העוף, אבל מחיים לא וכן ראוי לנהוג. ומיהו לכולי עלמא מותר לפנות ביד אילך ואילך ואם נתלש נתלש כדלעיל סעיף י"ב, משום דדבר שאין מתכוין מותר: 
סעיף יד 
[אם יש לו דקר נעוץ וכו']. בפרק קמא דביצה [ב, א] תנן השוחט חיה ועוף ביום טוב בית שמאי אומרים יחפור בדקר ויכסה ובית הלל אומרים לא ישחוט אלא אם כן היה לו עפר מוכן מבעוד יום ומודים שאם שחט שיחפור בדקר ויכסה. ובגמרא [ז, ב] אפיסקא ומודים אמר רבי זריקא אמר רב יהודה והוא שיש לו דקר נעוץ מבעוד יום. ופרכינן והא קעביד כתישה ומשני [שם ח, א] בעפר תיחוח, ופריך תו והא קעביד גומא ומשני כדרבי אבא דאמר החופר גומא בשבת ואינו צריך אלא לעפרה פטור עליה. וצריך לעיין בהא דאמרינן והוא שיש לו דקר נעוץ מבעוד יום, אי מיירי שנעץ הדקר מבעוד יום אדעתא דהכי, או נאמר דכל שיש לו דקר נעוץ כבר סגי בהכי ואין צריך שינעצו ויזמיננו לכך. ומילתא זה הויא פלוגתא, ודעת התוספות [שם ד"ה ואינו] דצריך שינעצנו לכך דטעמא משום הכנה, שכך כתבו אהא דאמרינן ואינו צריך אלא לעפרה פטור, ואף על גב דהתם פטור אבל אסור, הכא משום שמחת יום טוב מותר אפילו לכתחילה. וא"ת אם כן למה לי דקר נעוץ, ויש לומר דמכל מקום בעינן שיהא מוכן מערב יום טוב. וכן כתבו נמי [שם ט, ב ד"ה אמר] גבי הנהו מתנייתא דרמי אמתניתין דהשוחט דהכא בית שמאי לקולא ובית הלל לחומרא ובאינך מתנייתא גבי שמחת יום טוב בית שמאי לחומרא ובית הלל לקולא, ומשני רבי יוחנן מוחלפת השיטה. וכן דעת הרבינו עובדיה מברטנורה בפירוש המשנה [שם פרק א משנה ב ד"ה ב"ש], וכן כתב הגהות אשרי [שם פרק א סימן ט ד"ה ואפילו] הא דבעי דקר נעוץ כדי שיהא מוכן, וכן דעת הרא"ש [שם סימן י] ואכתוב לשונו לקמן בס"ד, וכן נראה מדברי הרשב"א [שם ז סוף ע"ב] שכתב לא ישחוט לכתחילה אף על פי שיש לו דקר נעוץ שאין נעיצת הדקר עושה הכנה גמורה. אבל אין דעת רש"י כן שכתב [שם ז, ב ד"ה והא] אההיא דפרכינן והא קעביד כתישה לרב יהודה פריך דאמר והוא שיש לו דקר נעוץ, אלמא דטעמא דמתניתין לאו משום דאתי עשה דוכסהו בעפר ודחי את לא תעשה כל מלאכה, אלא משום דכבר חפור ועומד הוא עד כאן, אלמא דטעמא דדקר נעוץ לאו משום הכנה אלא משום חפירה ואף על גב דמיירי בעפר תיחוח. וכן כתב עוד בההיא דאמרינן התם [ט, ב] עד כאן לא קאמרי בית שמאי התם אלא היכא דאיכא דקר נעוץ אבל היכא דליכא דקר נעוץ לא, וכתב הרב [רש"י ד"ה] אבל היכא דליכא דקר נעוץ, דאיכא צד רמז חפירה לא שרו ואפילו בעפר תיחוח שהוא כחפור ועומד עד כאן. וכן דעת ר"ת שכתבו בתוספות [שם ד"ה] אמר רבי יוחנן מוחלפת השיטה פירש רש"י ההיא דתריסין דבית הלל סברי אין מסלקין ביום טוב וכל הנך משניות דמייתי מחליף ואותה דהשוחט כדקאי, וקשה טובא להדא פירושא כו', לכך פירש ר"ת דמוחלפת השיטה היינו ההיא דהשוחט דבית הלל סברי יחפור בדקר ויכסה. ואומר ר"ת תמה אני על מה הצריכו העולם הכנה, וזכור אני דבימי נערותי לא מצריכין כלל, אך עתה לפי מה שטעו דסבורים דמוחלפת לא קאי אהשוחט ובית הלל לחומרא לפיכך מצריכינן הכנה. והשיגו עליו בתוספות דזה אינו, דלפי פירושו נמי לכל הפחות סברי בית הלל מאי דקסברי בית שמאי מעיקרא ובית שמאי בעו דקר נעוץ ואפילו בעפר תיחוח בעו הכנה עד כאן. והדבר ברור דשפיר הקשו לפי פירושם דטעמא דדקר נעוץ משום הכנה, אבל ר"ת סבירא ליה דטעמא דדקר נעוץ משום דאף בעפר תיחוח שייך חפירה אם אין דקר נעוץ בו ולאו מטעמא דהכנה, ולפי זה כל עפר המיטלטל שאין צריך חפירה כלל מותר לכסות בו אף על פי שלא הזמינו ולפיכך היה תמה ר"ת על מה הצריכו העולם הכנה. וכן דעת סמ"ג [לאוין עה עמוד רפו] שכתב מורי כתב דהיכא דשחט כבר ואין לו עפר שיכול לכסות באינו מוכן כדאמרינן ומודים שאם שחט שיחפור בדקר ויכסה, וכן כתב סמ"ק [סימן קצד עמוד קסז] וכן כתבו הגהות מיימוניות [יום טוב פרק ג אות א] בשם ה"ר יהודה אלא שסיימו וקשה לן דהא מוקמינן להא בגמרא והוא שיש לו דקר נעוץ מבעוד יום, ואינה קושיא לפי שהר"ר יהודה מפרש דמאי דבעינן דקר נעוץ הוא מפני איסור חפירה, הא לאו הכי יכול לכסות בו אף על פי שאינו מוכן, והגהות מיימוניות סבורין דטעמא דדקר נעוץ משום הכנה ולהכי הקשו דאף בדיעבד אינו יכול לכסות באינו מוכן, זהו אמיתתן של דברים. וגם ראיתי להב"ח [עמוד כו ד"ה ומה] שדרך בדרך זו סלולה ונכונה והשיג על הב"י שלא עיין יפה בדינים, ויפה כיון זולתי בקצת דברים שגם הוא ז"ל לא עיין כל צרכו בהם ואבארם לקמן בס"ד. וקודם שנבוא להכריע בין המחלוקות ראיתי לבאר דעת הרמב"ם והטור לפי שהב"ח לא נתכוון בכוונתם ז"ל: 
ולשון הרמב"ם [יום טוב] בסוף פרק שני, מי שהיה לו דקר נעוץ מערב יום טוב וניתקו ביום טוב והעלה עפר אם היה אותו עפר תיחוח הרי זה מכסה בו ומטלטלו, אבל אם העלה גוש עפר הרי זה לא יכתוש אותו ביום טוב. [שם ריש פרק ג] מי שהיה לו עפר מוכן או אפר מוכן שמותר לטלטלו הרי זה שוחט חיה ועוף ומכסה דמם ואם אין לו עפר מוכן או אפר הראוי לטלטלו הרי זה לא ישחוט ואם עבר ושחט לא יכסה דמם עד לערב. וכתב בספר ב"ח [עמוד כח] דקשה טובא אמאי לא יכסה בדקר נעוץ שהרי הכל מודים דבדיעבד יכול לכסות בדקר נעוץ, אלא ודאי דכשכתב הרב מי שהיה לו עפר מוכן בכלל זה אם היה לו דקר נעוץ (שהבין) [שהכין] שגם הוא עפר מוכן (ומה שכתב ואם אין לו עפר מוכן) היינו לומר שאין לו גם כן דקר נעוץ שהכין ולכך לא יכסנו עד לערב, ולפי זה סבירא ליה כר"ת דמוחלפת השיטה וכל שיש לו דקר נעוץ מותר לשחוט לכתחילה, ודלא כמו שכתב המגיד משנה [שם סוף פרק ב] והב"י [עמוד כד סוף ד"ה וכתב] דהרמב"ם סובר כהרי"ף [ביצה ד א - ב] דלא מתהפכא חדא מינייהו ודקר נעוץ לא שרי אלא בדיעבד דליתא עכ"ל. ואין זה מכוון בדעת הרב ז"ל, אלא העיקר דסבירא ליה כהרי"ף דלא מתהפכא חדא מינייהו ואדרבה משמע דמחמיר טפי בדקר נעוץ שאף אם שחט כבר לא יחפור ויכסה כו', ומתניתין דמפליג בין שחט ללא שחט קשה טובא לדעת הרב ז"ל, שאם הדקר כבר ניתקו אף לכתחלה מותר לשחוט ואם לא ניתקו אף אם שחט כבר לא ינתקנו, ומתניתין דקתני ומודים שאם שחט שיחפור בדקר ויכסה במאי מיתוקמא. ולכן נראה לי דלפי שהרב סבור דקיימא לן כרבי יהודה דמלאכה שאינה צריכה לגופה יחוייב עליה וכמו שפסק בפרק א' מהלכות שבת [הלכה ז], ובסוף הפרק [שם הלכה יז] כתב חפר גומא ואינו צריך אלא לעפרה הרי זה מקלקל ופטור וביאר במגיד משנה [שם ד"ה חפר] שאם היתה הגומא במקום שאין בו קלקול אף על פי שאינו צריך לה חייב עליה לדעת רבינו שפסק כרבי יהודה, והשתא לפי זה אם הדקר נעוץ במקום שכשעושה גומא מקלקל מותר להוציאה לכתחלה משום שמחת יום טוב ובכהאי גוונא מיירי מתניתין דומודים שאם שחט שיחפור בדקר ויכסה וזה לא התירו אלא בקושי, דהא התם פטור אבל אסור. ומה שכתב הרב [הרמב"ם שם] מי שהיה לו דקר נעוץ מערב יום טוב וניתקו ביום טוב כו', דמשמע דאף אם שחט לא מצי לנתקו, מיירי במקום שעשיית הגומא אין בו קילקול ואף על פי דעבד איסורא במה שניתקו, דהא קיימא לן דמלאכה שאינה צריכה לגופה חייב עליה, אף על פי כן כיון שהדקר היה נעוץ כבר מבעוד יום והעלה עפר תיחוח מותר לכסות בו, ולפיכך בפרק ג' כתב שאם אין לו עפר מוכן או אפר הראוי לטלטלו שאם עבר ושחט לא יכסה דמם עד לערב והעלינו היתר דקר נעוץ משום דלא הויא מילתא פסיקתא, זהו מה שנראה לי בכוונת הרב ז"ל. ומתוך מה שכתב משמע דסבירא ליה שאין צריך שינעוץ הדקר לכך אלא אף אם היה לו דקר נעוץ כבר סגי בהכי. והטור [עמוד כד] כתב וז"ל, מותר לשחוט לכתחילה חיה ועוף ביום טוב לר"ת אם יש לו דקר נעוץ ועפר תיחוח בענין שאינו צריך לחפור ולא לכתוש וכל שכן אם הזמין עפר מאתמול, אבל לרי"ף לא ישחוט לכתחילה אלא אם כן יש לו עפר מוכן מאתמול כו'. ואין בדבריו הכרע לאחד מן הפירושים ודלא כהב"ח [עמוד כה ד"ה ומ"ש] דכתב דלכך כתב הטור וכל שכן אם הזמין כו' דממילא מובן דמה שכתב תחילה איירי בלא הזמין אלא שמצא כך דקר נעוץ שאינו מן המוכן, ואינו מוכרח דדילמא דקר נעוץ דקאמר הטור מתחילה היינו שנועצו והזמינו לכך ומכל מקום כיון דקרקע עולם הוי אף נעיצת דקר לא הויא הכנה גמורה וכמו שכתבתי לעיל [ריש הס"ק] בשם הרשב"א [ביצה ז סוף ע"ב], ומוכרח הוא דהא איכא מאן דלא שרי אלא בדיעבד וכל שכן אם הזמין עפר מאתמול, פירוש בעפר המטלטל קאמר, דבהא ליכא מאן דפליג דאף לכתחילה מותר לשחוט: 
ולענין הלכה בספר ב"ח [עמוד כד ד"ה ולעניות] כתב שדברי ר"ת עיקר, שאם כדברי ר"י דדקר נעוץ משום הכנה, מה צריך דקר נעוץ, במכאן אני נוטל למחר סגי. ולאו קושיא הוא, ולטעמיך תיקשי טפי דהיכי קתני ובית הלל אומר לא ישחוט אלא אם כן היה לו עפר מוכן מבעוד יום, והלא כיון שיש לו דקר נעוץ מבעוד יום אדעתא דהזמנה היה לו עפר מוכן, ואלו בסיפא קתני ומודים שאם שחט שיחפור בדקר ויכסה ואוקימנא לה בשיש לו דקר נעוץ מבעוד יום ודוקא בדיעבד מהני, אלא ודאי דקרקע עולם לא סגי ליה בהזמנה בפה כל עיקר אלא צריך שיחפור ויוציאנו ויזמיננו, ואם נעץ הדקר והניחו כך נעוץ בהא פליגי בית שמאי ובית הלל דלמר מהני ולמר לא מהני ומיהו לכולי עלמא בדיעבד הויא הזמנה ולפיכך יחפור בדקר ויכסה: 
עוד הקשה [הב"ח עמוד כה דבור ראשון] לדברי ר"י דאמאי תנן [ריש ביצה] ומודים שאם שחט שיחפור בדקר ויכסה, למה צריך דקר בשחט הא אפילו אפר כירה שהוסק ביום טוב דנולד גמור הוא שרינן בירושלמי [שם פרק א הלכה ג] לכסות בו בשחט כבר כדי שלא יעבור על מצות כיסוי, כל שכן בעפר תיחוח כשאינו מוכן, ומה שתירץ הרא"ש [שם פרק א סימן י] קושיא זו ואמר דהיינו טעמא דבעיא דקר נעוץ משום דאיכא תרתי איסורים, חדא דאינו מוכן ועוד דקעביד גומא אף על גב דאינו צריך אלא לעפרא איסורא מיהא איכא, לא נתחוורו דבריו אצלי, דאי משום גומא מה הועיל דקר נעוץ דהא אכתי איכא גומא כו' ע"ש. ושריה ליה מאריה שלא הבין כוונת הרא"ש והשיג עליו וגם עיקר קושייתו לאו קושיא היא כלל ואני אפרש. בירושלמי [שם] אפיסקא דשאפר כירה מוכן הוא גרסינן, הדא דאת אמר באפר שהוסק מבעוד יום מערב יום טוב, אבל באפר שהוסק ביום טוב לא, במה דברים אמורים שלא שחט, אבל אם שחט מוטב שיטול מאפר שהוסק ביום טוב ואל יחפור בדקר ויכסה. הרי דהירושלמי קאי אמתניתין שיש לו דקר נעוץ מבעוד יום ואף על פי כן קאמר שמוטב לכסות באפר נולד, וכן כתב הרשב"א בספרו [עבודת הקודש בית מועד שער ב סימן ב] וז"ל, יראה לי שאם שחט ואין לו אלא אפר כירה שהוסק ביום טוב שמותר לכסות בו ומשום מצות כסוי ולא עוד אלא אפילו יש לו דקר נעוץ ואפר כירה שהוסק ביום טוב מכסה בעפר ואינו מכסה בדקר נעוץ עכ"ל. ואין ספק שזה דעת ה"ר משולם שהביא הכל בו [סימן נח כ, ב] משמו כן ודלא כהב"י [עמוד כז ד"ה כתב] דאגב שיטפיה לא דק ולשון הרא"ש מחוור ומלובן, שהוקשה לו דכי היכי דשרינן נולד אמאי לא שרינן בלא דקר נעוץ, והיינו מאי דקשיא ליה להב"ח ותירץ שפיר דלעולם לא שרינן אלא חד איסורא כששחט, דהיינו או איסור נולד או איסור דקעביד גומא אף על פי שאינו צריך אלא לעפרה, אבל בלא דקר נעוץ דאיכא תרתי איסורים, חדא דאינו מוכן ועוד דקעביד גומא לא שרינן אף בדיעבד. וא"ת והרי באפר שהוסק ביום טוב נמי אית ביה תרתי, חדא איסור נולד ועוד איסור חופר דהא אעפר תיחוח פריך בגמרא [שם ח, א] והא קעביד גומא כבר תרגמוה בתוספות [שם ד"ה בעפר] דההיא מיירי בקרקע קשה סביב ועפר תיחוח באמצע, הא לאו הכי ליכא איסור חופר, ומינה לאפר כירה דכולא הויא עפר תיחוח ולפיכך לית ביה אלא איסור נולד. אך קשה מההיא דקאמר רבה [שם ע"ב] אפר כירה מוכן לוודאי ואין מוכן לספק, ופרכינן לספק מאי טעמא לא דקעביד גומא, ודאי נמי קעביד גומא, אלמא דאיכא איסור חופר באפר כירה הפך דעת התוספות והרא"ש. וצ"ל דהכי קאמר, לספק מאי טעמא לא, משום דעל כרחך מיתוקמא בגוונא דקעביד גומא דהיינו תיחוח באמצע, ודאי נמי קעביד גומא, ועל כל פנים זה ברור בכוונת הרא"ש ודלא כהב"ח ז"ל והרי בהכי איתרצא קושייתיה. ובר מן דין איך קאמר אי שרינן נולד כל שכן בעפר תיחוח שאינו מוכן והרי הרשב"א ז"ל סבירא ליה דטעמא דדקר נעוץ משום הכנה וכמו שכתבתי למעלה ואף על פי כן סבירא ליה דנולד עדיף טפי מדקר נעוץ בעפר תיחוח וכל שכן וק"ו שיהא עדיף ועדיף בעפר תיחוח שאינו מוכן, ובספר ב"ח אזיל בתר איפכא מן הקצה אל הקצה, דעפר תיחוח שאינו מוכן עדיף טפי מנולד וליתא. ונראה לי שטעם הירושלמי והרשב"א לומר דנולד עדיף טפי מדקר נעוץ מבעוד יום הוא דבדקר נעוץ אית ביה איסור חפירה דעיקריה מן התורה, מה שאין כן באיסור טלטול נולד דלא אסור אלא מדרבנן ולפיכך התירו לכסות טפי בנולד מבדקר נעוץ מבעוד יום, ולפי זה צ"ל דהא דאמרינן בגמרא [שם ח, א] דאפר כירה שהוסק ביום טוב אסור אינו לכולי עלמא אלא דוקא לבית הלל דאסרי לשחוט לכתחילה אף בדקר נעוץ מבעוד יום, אבל לבית שמאי דסברי דאף לכתחילה יחפור בדקר ויכסה הוא הדין דלכתחילה מותר לשחוט משום שמחת יום טוב אדעתיה לכסות בנולד. ומאחר שיישבנו סברת ר"י כן נראה עיקר, שאם כסברת ר"ת דטעמא דדקר נעוץ משום צד רמז חפירה, אבל סתם אפר המטלטל אפילו הכנה לא בעי, א"כ היכי אמרינן [שם] מכניס אדם מלא קופתו עפר ועושה בה כל צרכו והוא שייחד לו קרן זוית ופירש רש"י [ד"ה והוא] משום דמוכחא מילתא דלצרכיו קא בעי ליה ובעפר תיחוח קאמר שאינו מחוסר לא חפירה ולא כתישה אלא הכנה, אלמא דאף עפר תיחוח המטלטל בעי הכנה, וכן בדין שהרי מוקצה הוא. וגם העיקר להחמיר כדעת הרי"ף והרמב"ן [שם במלחמות ד, א ד"ה אמר] והרשב"א [שם י, א ד"ה והרי"ף] דלא מתהפכא חדא מינייהו וכמו שכתב המחבר ז"ל, ולפי זה אין לשחוט אלא אם כן יש לו עפר מוכן מבעוד יום דהיינו שהזמין עפר המטלטל דבהזמנה בעלמא בפה סגי ליה, או אם נעץ דקר בקרקע עולם והוציאו מבעוד יום גם זה עפר מוכן מקרי דשרי לשחוט עליה לכתחילה, אבל אם הדקר הניחו נעוץ אין לכסות בו אלא בדיעבד: 
ומה שכתב אפילו היה צריך לכמה דקירות שרי. יתבאר לקמן בסעיף י"ט: 
סעיף טו 
מותר לכסות בו. מוכח שם בגמרא [ח, א] דאף לכתחילה מותר לשחוט על סמך אפר כירה לכולי עלמא וזה פשוט: 
ומה שכתב ואם שחט מותר לכסות בו. זה על פי הירושלמי [שם פרק א הלכה ג] ודלא כדעת הרמב"ם [יום טוב ג, א] דסבירא ליה דכל שאסור לטלטל אסור לכסות בו ואף בדיעבד, משום דמשמע ליה דש"ס דילן פליגא מדקאמר [שם ח, א] סתמא אפר שהוסק ביום טוב אסור. וכי תימא היכי דחינן עשה דוכסהו משום איסור טלטול דרבנן, ואין לומר משום דמצי לכסות בערב, דבפרק במה מדליקין [שבת כד, ב] מוכח להדיא דאתי עשה ודחי לא תעשה אף על פי שיכול לקיים העשה בערב, והכי נמי מקרי דחית עשה, אלא היינו טעמא משום דבית דין מתנין לעקור דבר מן התורה בשב ואל תעשה כדאיתא בפרק האשה רבה [יבמות צ, א] וכן תירצו בתוספות [ביצה ח, ב ד"ה תני] למאי דדחינן כיסוי כוי משום גזירה דרבנן, ואנו אין לנו אלא כהירושלמי: 
ומה שכתב ומיהו עדיף טפי כו'. כבר כתבתי בסעיף י"ד שהרשב"א [עבודת הקודש בית מועד שער ב סימן ב] כתב בפירוש דנולד עדיף טפי מדקר נעוץ מבעוד יום בעפר תיחוח, וכן נראה מהירושלמי [ביצה פרק א סוף הלכה ג] דקאמר אבל אם שחט מוטב שיטול מאפר שהוסק ביום טוב ואל יחפור בדקר ויכסה, ואי בשאין לו דקר נעוץ מבעוד יום קאמר וכדברי הב"י [עמוד כז ד"ה כתב הכל בו] איך קאמר מוטב דמשמע טעמא שיש לו אפר שהוסק ביום טוב, הא לאו הכי יחפור בדקר ויכסה, והלא כל שאין לו דקר נעוץ מבעוד יום אף בדיעבד לא מצי לכסות, אלא ודאי דמיירי בשיש לו דקר נעוץ מבעוד יום שאילולי שהיה לו אפר שהוסק ביום טוב היה מכסה בדקר נעוץ, והשתא שיש לו אפר נולד קאמר דמוטב שיכסה בו מלכסות בחפירת דקר: 
סעיף יז 
שכל זמן שהוא צבור דעתו עליו כו'. לפי זה משמע שאף לכתחילה מותר לשחוט כדי לכסות בו וכן כתב בספר ב"ח [עמוד כז ד"ה הכניס] וכן נראה מדברי הרמב"ם שהשמיט דין זה וכתב [יום טוב ב, יח] דין מכניס אדם מלא קופתו עפר. אלא שלפי מה שחילק המחבר בין רב למעט מדין זה לדין מכניס מלא קופתו עפר, היה ראוי שיעתיקנו הרב ז"ל ללמדנו זה, וכן נראה מדברי התוספות [ביצה ח, א ד"ה ואמר] דדין זה אפילו לכתחלה, אבל הרשב"א [עבודת הקודש בית מועד שער ב סימן ב] כתב וז"ל, הכניס עפר לגינתו ולחורבתו ועפר לכסות את גגו וסיד לסוד בו את ביתו יראה לי שהן כדקר נעוץ ואין סומכין עליהן לשחוט לכתחלה ואם עבר ושחט מכסין בהם עד כאן. ונראה שהוציאו מהירושלמי והכי איתא התם [פרק א הלכה ג] הביא עפר לטוח את גגו סיד לסוד את ביתו מכסין בו אית תנויי תני אין מכסין מאן דאמר מכסין לשעבר מאן דאמר אין מכסין בבא לישאל לכתחילה, ובתוספתא [שם פרק א הלכה ג] איתא דאין מכסין וקתני תו התם דאפר שהוסק ביום טוב שאין מכסין בו ובירושלמי מוקי להני אין מכסין דוקא לכתחילה, אבל אם כבר עבר ושחט מכסין בהם, ויראה דהיינו עפר לטוח בו גגו כמו עפר לצורך גינתו וחורבתו, וכן נראה מלשון הברייתא דנקטי בדיעבד וזה נראה עיקר להחמיר: 
סעיף יח 
ואפילו אם יש לו עפר מוכן כו'. זה דעת כל הפוסקים ועיקר זולתי דעת הרא"ה בספר בדק הבית בתחילת שער ה' מבית ראשון שכתב דאף הכוי מכסין בעפר מוכן ולא נראה: 
ומה שכתב אם רשומו ניכר יכסנו. מתבאר מפרק כסוי הדם [חולין פז, א] דגרסינן התם השוחט ונבלע דם בקרקע חייב לכסות והוא שרשומו ניכר: 
דע דבגמרא [ביצה ח, א] אמרינן אמר רבא אפר כירה דעתו לודאי ואין דעתו לספק ואזיל רבא לטעמיה דאמר רבא הכניס עפר לכסות בו צואה מותר לכסות בו דם צפור, דם צפור אסור לכסות בו צואה. נהרבלאי אמרי אפילו הכניס עפר לכסות בו דם צפור מותר לכסות בו צואה. אמרי במערבא פליגי בה רב יוסי בר חמא ורב זירא, חד אמר כוי הרי הוא כצואה וחד אמר כוי אינו כצואה, תסתיים דרבא הוא דאמר כוי הרי הוא כצואה, דאמר רבא הכניס עפר כו' תסתיים. ולכאורה יראה לפסוק כרבא, ולפי זה אפר כירה ואפר מוכן על הסתם אין לכסות בו צואה בשבת וביום טוב, דהא צואה רבא מחשיב לה ספק ולא קרוב לודאי אלא אם כן הזמינו לכסות בו צואה. ואף על גב דקיימא לן כשנויא דרמי בריה דרב ייבא [שם] דכוי היינו טעמא דלא מכסינן גזירה משום התרת חלבו, מכל מקום מצינן למימר דלא פליג ארבא בדין אפר כירה דעתו לודאי ואין דעתו לספק אלא דאתא לאוסופי דבכוי אף אם הזמין עפר לכסותו אין לכסות משום התרת חלבו ולאפוקי מרבא בהא, וכן כתב הרשב"א לחד שינוייא בספר משמרת הבית בתחילת שער ה' מבית ראשון וכן מצאתי שפסק בספרו [עבודת הקודש בית מועד שער ב סימן ב] וז"ל, אין שורפין את הכוי ביום טוב כו' שאפילו אפר כירה ועפר מוכן אינן מוכנים לספק אלא לודאי ולא עוד אלא אפילו הכינו לכסות בו צואת התינוקות שהיא ספק אין מכסין בו את הכוי משום גזירת התרת חלבו עד כאן. אבל אין כן דעת הרי"ף והרמב"ם ושאר המפרשים שהשמיטו כל זה משום דמשמע להו דרמי בריה דרב ייבא פליג ארבא וסבירא ליה דאי לאו משום גזירה דהתרת חלבו דאיתיה בכוי הוה מכסינן ליה בסתם אפר כירה, משום דמסתמא דעתו לודאי ולספק, ונראה שזה דעת רב יהודה דקאמר [שם ח, א] סתם מכניס אדם קופתו עפר ועושה בה כל צורכו, משמע בין לודאי בין לספק, וכיון דרב יהודה ונהרבלאי ורמי בריה דרב ייבא פליגי ארבא ומידי דרבנן הוי, נקיטינן כוותייהו לקולא. ומיהו הני מילי בסתמא, אבל אם הזמינו לודאי לא הויא הזמנה לספק, דהא במאי דקאמר רבא דם צפור אסור לכסות בו צואה נקיטינן כוותיה דליכא מאן דפליג עלייהו בהא, דאף על גב דנהרבלאי אמרי אפילו הכניס עפר לכסות בו דם צפור מותר לכסות בו צואה כבר פירש רש"י [שם ח, ב ד"ה וחד אמר] משום דצואה נמי קרובה לודאי, הא לאו הכי כיון שהכניסו לודאי אינו מוכן לספק, וגם מפלוגתא דרב יוסי בר חמא ורבי זירא מוכח בהדיא דלכולי עלמא כל שהכינו לודאי אינו מוכן לספק משום דהוה ליה כמאן דאקצייה מדעתיה לספק, וכן כתב רש"ל בפרק קמא דביצה סימן י"ט והכי נקיטינן: 
סעיף יט 
בפרק קמא דביצה [ח, ב] תני רב זירא לא כוי בלבד אמרו אלא אפילו שחט בהמה חיה ועוף ונתערבו דמם זה בזה אסור לכסותו ביום טוב. אמר רבי יוסי בר יאסיניאה לא שנו אלא שאין יכול לכסותו בדקירה אחת, אבל יכול לכסותו בדקירה אחת מותר, פשיטא מהו דתימא ליגזור דקירה אחת אטו שתי דקירות קא משמע לן. וכתב הב"י [עמוד כח ד"ה ומ"ש רבינו והרמב"ם] דמהכא משמע דהיכא דאין שם תערובת [דם] בהמה אף על פי שלא הזמין עפר מאחר שיש לו דקר נעוץ מכסה אפילו בכמה דקירות אפילו לפי מה שכתב הרמב"ם [יום טוב ג, ב] דבאית ליה עפר מוכן מיירי, מכל מקום יש להביא ראיה מדלא מפליגי הכא כדמפליגי התם עד כאן. ופסקו ההגה לעיל בסעיף י"ד, ואף על פי שאין זה ראיה דרבי יוסי לא אתא לאשמועינן איסורא בשאין יכול לכסותו בדקירה אחת, דבהא אף בלא תערובת אסור אלא היתירא דיכול לכסותו בדקירה אחת דלא גזרינן דקירה אחת אטו שתי דקירות, מכל מקום הדין דין אמת, דהא במתניתין [שם ב, א] סתמא קתני שיחפור בדקר ויכסה משמע אפילו כמה דקירות, ועוד מתניתא דתני רב זירא [שם ח, ב] דנחית לאשמועינן איסורא בשאין יכול לעשותו בדקירה אחת מאי איריא ע"י תערובת, הא אפילו בלא תערובת אסור לכסות ביותר מדקירה אחת. ומה שכתב בספר ב"ח [עמוד כט ד"ה וא"ת] דאתא לאשמועינן בנתערבו כיון שאינו יכול לכסותו בדקירה אחת לא יכסנו כל עיקר, מה שאין כן בלא נתערבו דאף על פי שאינו יכול לעשות שתי דקירות מכל מקום דקירה אחת מיהא יכול לעשות כי היכי דליקיים מצות כיסוי כל מה דאפשר, אינו מחוור, דאף בתערובת נשרי דקירה אחת לכסות כל מה דאפשר דאי אפשר שלא יכסה מעט דם מחיה ועוף המעורב שם, ועוד אם איתא דכולה ברייתא לא אתיא אלא לאסור דקירה אחת לא היה לו למימר אסור לכסותו ביום טוב אלא אסור לעשות דקירה מבעיא ליה, ועוד נראה לי להכריע כדברי הב"י ודלא כהב"ח דאם איתא דבעלמא לא שרינן אלא דקירה אחת אבל שתי דקירות אסור, אם כן מאי קא משמע לן רבי יוסי דלא גזרינן דקירה אחת אטו שתי דקירות, הא מעלמא שמעינן לה דדקירה אחת מותרת ושתים אסורות ולא גזרינן דקירה אחת אטו שתי דקירות והכא נמי דכותה, וא"כ הדרא קושיא לדוכתיה פשיטא ומאי קא משמע לן רבי יוסי, אלא ודאי כדאמרינן. והשתא אבוא לדברי המחבר ז"ל שלא התיר לכסות אלא בעפר מוכן וכדברי הרמב"ם והטור [עמוד כח] כתב וז"ל ונראה אם יכול לכסותו בדקירה אחת כיון ששחט כבר מותר אפילו אין לו עפר מוכן רק שיהיה לו דקר נעוץ ועפר תיחוח, ואם יש לו עפר מוכן יכול לכסותו אפילו בהרבה דקירות עד כאן. וכן ביאר בב"י [שם] לדעת הרמב"ם דאם אין לו עפר מוכן אף על פי שיש לו דקר נעוץ בעפר תיחוח אסור לכסות אפילו בדקירה אחת. ואני אומר דחס ליה להרמב"ם דלימא סברא כזאת דמה טעם יש לחלק בזה, דכיון ששחט ויש לו דקר נעוץ מבעוד יום ומצי לכסות בדקירה אחת מילתא פשיטא ופשיטא שיכסה בדקר נעוץ וכסברת הטור. ומה שכתב הרב ז"ל [הרמב"ם] בדין זה היה לו עפר מוכן או אפר ולא הזכיר דקר נעוץ, כך הוא דרכו של הרב ז"ל בכל אותו פרק שהעלים היתר דקר נעוץ לכתחילה וכמו שכתבתי למעלה בסעיף י"ד, וכן נראה מלשון הגמרא דמדכר דקירה וסתם דקר הוא בעפר תיחוח וזה פשוט, אבל מה שכתב הטור [עמוד כט] אם יש לו עפר מוכן יכול לכסותו אפילו בהרבה דקירות, אינו מכוון להלכה, דאף על פי שהתירו נולד משום מצות כיסוי, אבל טירחא ביום טוב לא רצו להתיר והעמידו דבריהם בשב ואל תעשה בזה וכן כתב הרשב"א [ביצה ח, ב ד"ה אתי עשה] והב"ח [שם ד"ה ומ"ש רבינו] האריך ליישב סברת הטור ע"ש ואינו עיקר. אבל מה שכתב בטור [עמוד כח] דכשאינו יכול לכסות בדקירה אחת שאפילו דקירה אחת אסור לעשות ולכסות בה, בזה נראה שהדין עמו, דכיון שאינו יכול לכסות דם המחויב בכסוי נמצא טורח ביום טוב שלא לצורך, וכן הסכים רש"ל [ים של שלמה] בפרק קמא דביצה סימן נ"ג: 
לפי מה שכתבתי לעיל דהיכא דליכא תערובת יכול לכסות בכמה דקירות, אם לכסות דם החיה והעוף לבדם היה צריך יותר מדקירה אחת ועכשיו בשתי דקירות יכול לכסות כל דם התערובת, דבר ברור הוא שמותר לכסות בשתי דקירות, והוא הדין אם דם החיה והעוף לבדם צריך שתי דקירות ועכשיו בשביל התערובת לא סגי ליה בהכי וצריך שלש דקירות לכסות הכל שלא יכסה כלל: 
כתב הרשב"א בספרו [עבודת הקודש בית מועד שער ב סוף סימן ב] דלאו דוקא נתערב בדם בהמה אלא הוא הדין נתערבה בדם כוי שאם יכול לכסות הכל בדקירה אחת יכסנו ואם לאו אל יכסנו, ונכון הוא: 


פרי חדש אורח חיים סימן תצט 
========================== 
סעיף א 
אין מרגילין ביום טוב. הכל הוא לשון הרמב"ם בפרק ג' והטור כתב פירוש שמפשיטין העור שלם כדי לעשות ממנו נאד ומדברי הרמב"ם בפירוש המשנה בפרק העור והרוטב מוכח שאין דרך לעשות נאד אלא אם כן מרגיל שכתב וז"ל המלאכה השנייה בהפשט הבהמה מה שקורע העור בין שני הרגלים מרגל לרגל ואח"כ חותך מכל צד בסכין או בידו עד שיצא כל העור שלם בהקיפו וכך מפשיט מי שרוצה לעשות העור חמת והמלאכה השלישית בהפשטה והוא זר מאד שיוציא הכבש כולו על מקום רגלו בלבד וזה הנקרא מרגיל מן רגל ומוציא העור כולו שלם אין בו חתך ולא קרע עד שאם תקשר מקומות הרגלים מן העור ומקום הצואר ותפח בו ינפח כולו וכן מפשיטין אצלינו הרוצים לעשות ממנו נאד להכניס בו מים עכ"ל ולפי זה הטור והרמב"ם לא פליגי שכיון שביאר הטור שאסור להפשיט העור שלם כדי לעשות ממנו נאד ואין דרך לעשות נאד אלא אם כן מרגיל סתמו כפי' שדעתו כדעת הרמב"ם והרשב"א כתב בפירוש מרגיל כלשון הרמב"ם ממש אלא שהוסיף טעם אחר לאסור לפי שנראה שמתכוין לעשות כלי ולפי זה משמע שאף המלאכה שנייה שמפשיטין כדי לעשות חמת אסורה ביום טוב ואין זה עיקר אלא יש להקל כדעת הרמב"ם שלא אסרו אלא להרגיל ואין לנו להוסיף על גזירות דרבנן ודלא כהב"ח שמחמיר להפשיט העור שלם ול"נ: 
סעיף ב 
אלא אם כן מולגו לאכול העור. זה דעת קצת מפרשים ורבים אוסרים והמחמיר תבא עליו ברכה ודין מליגה עיין לקמן סימן ת"ק סעיף ד': 
סעיף ג 
ומותר למלוח עליו מליחה קלה כו'. אבל מליחה מרובה כמליחת קדירה אסור וכתב הרשב"א אף על פי שאף זו כלאחר יד לא התירו אלא כל שיש בו די לשומרו מן ההפסד: 
ומה שכתב ומותר להערים כו' אף על פי דבפרק שני דביצה אמרינן החמירו במערים יותר מבמזיד כבר תירצו ז"ל שלא אסרו הערמה אלא במקום פשיעתו כגון שלא שמר עירובו ונאבד או ששכח ולא עירב וכיוצא אבל כל שבא לו הפסד מחמת שמחת יום טוב ולא פשיעתו גרמה לו מותר ועיין לקמן סימן ת"ק סעיף ה': 
ומה שכתב אבל אם נשחטה מערב יום טוב אסור פירוש ואפילו הופשטה ביום טוב ואף לטלטלו אסור אלא אם כן שייר עמו כזית בשר וכדתנן ולא יגביהנו אלא אם כן יש עמו כזית בשר דבהא לא פליגי בית הלל אלא שמתירין משום שמחת יום טוב אבל היכא ששחטה מערב יום טוב ואפשר להפשיטו ולמולחו וליתנו לפני הדורסן מערב יום טוב אסור לטלטלו ביום טוב וכדכתיבנא וכן עיקר ועיין לקמן סימן ת"ק סעיף ה': 
ומה שכתב ונוצות של עוף כו' אף על פי שכתב כן המרדכי בפרק קמא דביצה אינו מחוור בעיני דשאני עור דחזי למזגא עליה ע"י הדחק ולפיכך התירו סופן משום תחילתן ותדע דהא לדעת הרי"ף ודעימיה שנתבאר לעיל סימן תצ"ח סעיף י"ד שאינה מוחלפת השיטה על כרחך קשיא לן מתניתין דהשוחט דבית הלל מחמירים וגבי עור בית הלל מתירין וצרכינן לשינוייא דשני תלמודא דעד כאן לא קאמרי בית הלל הכא אלא דחזי למזגא עלויה אבל התם לא ודלא כתוספות בד"ה אר"י כו' ועוד ראיה דגבי חלבים אמרינן משום ר"י אמרו שוטחן ברוח על גבי יתידות ואיכא מאן דאמר דאין הלכה כמותו ופרכינן פשיטא יחיד ורבים הלכה כרבים ומשני מהו דתימא מסתבר טעמיה דר"י דאי לא שרית ליה ממנע ולא שחיט קא משמע לן ומאי שנא מעור לפני הדורסן ודחינן משום דהתם לא מוכחא מילתא משום דחזי למזגא עליה וכו' והכי קיימא לן כדלקמן בס"ד אלמא טעמא דעור משום דחזי למזגא עליה ואילו לקמיה אמרינן דהתירו סופן משום תחילתן אלא על כרחך דמאי דאמרינן מהו דתימא טעמייהו דבית הלל משום דחזי למזגא עליה היינו לומר דלא התירו אלא מטעם זה דחזי למזגא עליה ע"י הדחק ולפי זה אפילו נשחטה מערב יום טוב נמי קא משמע לן דלא התירו מטעם זה גרידא אלא נמי מטעם דהתירו סופן כו' ומשום הכי מערב יום טוב לא וכן נראה מדברי הרמב"ם בפרק ג' שכתב גבי איסור מליחת חלבים מפני שאינם ראויין לאכילה ומטעם זה דעור נמי לא חזי לאכילה ואף על פי כן התירו אלא ודאי דשאני עור משום דחזי למזגא עליה וכן נראה מדברי ההגהת אשרי שאכתוב בסמוך בס"ד ולפי זה בנוצות של עוף דליכא טעמא דחזי למזגא אלא טעמא דהתירו לחודיה לא התירו לטלטלם ולפיכך יש ליזהר שלא למרוט הנוצה כי אם במקום שמניחם שם נ"ל: 
סעיף ד 
ולא מהפכין בהן אפילו לשוטחן כו'. כן הוא לשון הטור ובגמרא איתא תנו רבנן אין מולחין את החלבים ואין מהפכין בהם משום דר"י אמרו שוטחן ברוח על גבי יתדות וכתב בספר ב"ח דר"י לרבותא נקט הכי וכל שכן היפך בעלמא וקשה על לשון הטור דלא משמע הכי וע"ש ולי נראה דסבירא ליה להטור דהיפוך מלמעלה למטה ומה שהוא למטה משימו למעלה בשביל הרוח כיון שמשעה לשעה דרך להפך בהן אסור לכולי עלמא אבל לשוטחן ברוח על גבי יתידות דאינו נוגע בהם עוד כלל לא מיחזי כולי האי כעובדין דחול ולפיכך מתיר ר"י ולפי זה צריך לומר דהא דאמרינן בגמרא דרבנן פליגי עליה דר"י היינו דכיון דאמרי לה בשם ר"י לחודיה משמע דחביריו הוי פליגי עליה: 
כתב בהגהת אשירי דהחלבים מותר לטלטלן משום דחזי להדלקה ועוד דדעתיה עילויה להצניעו שלא יאבדו עד כאן וכן נראה מלשון הברייתא ולא אסרו אלא למולחן ולהפך בהן מכלל דבטלטול שרו דאי טלטול אסור היפך מיבעיא ועוד מדר"י נשמע לתנא קמא דבהא לא פליגי: 
סעיף ה 
אבל לצורך גופו ומקומו שרי. כן דעת הרי"ף פרק קמא דביצה משום דבתרי דוכתי פרק כל הכלים מייתי תלמודא דקאמר רבה דבר שמלאכתו לאיסור לצורך גופו ולצורך מקומו שרי מחמה לצל אסור ואיתביה אביי ושוין שאם קצב עליו בשר שאסור לטלטלו ושני ליה דההיא מחמה לצל וכן פסק הרשב"א וכן דעת רש"ל בפרק קמא סימן כ"ט ויראה שזה דעת הרמב"ם שהשמיט דין העלי משום דבפרק א' מהלכות יום טוב כלל דכל שאסור בשבת אסור ביום טוב וסמך אמה שכתב בפרק כ"ה מהלכות שבת דין כלי שמלאכתו לאיסור ולי נראה שהעיקר כדברי ר"י בעל התוספות דכיון דחזינן בריש כל הכלים דאיתביה אביי לרבא מהך מתניתין דשוין וסבר לשנויי ליה כר' נחמיה וכיון דשמעינן להא דאמר רב הכל מודין בסיכי זיירי ומזורי דכיון דקפיד עלייהו מייחד להו מקום הכי נמי מייחד להו מקום מעתה כי היכי דלא ליפליגי הני שמעתתא אית לן למימר דמקמי דשמעה להא דרב שני ליה דההיא מחמה לצל אבל לבתר דשמעה שני דעלי הוי מוקצה מחמת חסרון דמיחד ליה מקום ולפי זה אסור לטלטלו בין לצורך גופו כגון לישב עליו בין לצורך מקומו בכל גוונא אסור לטלטלו ומכל מקום התירו לקצב עליו בשר משום שמחת יום טוב ומשום דאיכא תורת כלי עליו כדאיתא בפרק קמא דביצה בשמעתתא דמוחלפא השיטה וכן דעת הרא"ש וכן מוכיח בירושלמי דפרק קמא דביצה והכי נקטינן: 
כתב בהגהת אשירי תברא גרמא דהיינו דף עב וכבד ועשוי לקצב עליו בשר אפילו לאחר שקיצב עליו מותר דאין בו מוקצה לגמרי עד כאן וזה ברור דדינו ככלי שמלאכתו להיתר שנתבאר דינו בסימן ש"ח סעיף ד' ותדע דהא בקעת ביום טוב חשיב ליה בפרק כל הכלים דבר שמלאכתו להיתר והוא הדין לתברא גרמא כמ"ש: 


פרי חדש אורח חיים סימן תק 
========================= 
סעיף א 
לומר לטבח תן לי בסלע כו'. אף על גב דאיכא נוסחי דגרסי במתניתין לא יאמר אדם לטבח שקול לי בדינר בשר הדבר פשוט משום דלאו דוקא שקול אלא הוא הדין תן שעיקר האיסור הוא להזכיר שם דמים וכדאמרינן בסוף פרק אין צדין גבי רועה וחנוני ובלבד שלא יזכיר לו סכום מקח דהיינו דמים ואף לגירסת התוספות דגרסי סכום מנין היינו משום דק"ל דאי סכום דמים פשיטא דאסור וכ"כ ז"ל: 
כתב הרשב"א ויראה שאין נימנין אף מנין בני אדם על הבהמה לכתחילה לומר נמנה חמשה על בהמה זו שזה כמעשה חול אבל נמנו עליה מערב יום טוב יכולין להוסיף למחר ולמנות עליהם עוד חמשה אחרים ע"כ ונראה שהוציאו מן הירושלמי דאפיסקא דאין נמנין קאמר הא להוסיף מוסיפין היו חמשה נעשין עשרה ומכל מקום משמע לי להקל בזה דהא בש"ס דילן לא מפרש כך פירושא באין נמנין אלא דר"ל שאין פוסקים דמים משמע דבל' פסיקת דמים לימנות עליה חבורה א' אין בכך כלום דאי לא הו"ל לפרוש' כפשטה בלא פסיקת דמים ועוד לימא דלימנות עליה בני אדם אסור וכל שכן פסיקת דמים אלא משמע דפליגי וכן נראה מדברי הרמב"ם בפירוש המשנה דלימנות עליה בני אדם בלא פסיקת דמים שפיר דמי ואף על פי שכן נראה עיקר המחמיר תבוא עליו ברכה: 
ומה שכתב וי"א כו' בהגהות אשרי בפרק אין צדין אהא דאמרינן שיאמר אדם לחבירו הריני עמך למחצה לשליש ולרביע כתב והני מילי ישראל לישראל אבל ישראל לגבי נכרי אסור עד כאן. ולא ידעתי מה חילוק יש בין ישראל לעכו"ם לדין זה ומה איסור יש לומר לעכו"ם הריני עמך לשליש ולרביע ולעיל בסימן תצ"ח סעיף י"א נתבאר שבהמה חציה של עכו"ם וחציה של ישראל יכולים לשוחטה ביום טוב ומשמע ודאי דהוא הדין אם אינם שותפים שמותר לומר לו הריני עמך למחצה ובההיא דסוף פרק אין צדין דהולך אדם אצל חנוני הרגיל אצלו ואצל הרועה הרגיל אצלו כו' כתבו המפרשים דאין חילוק בין רועה וחנוני עכו"ם לרועה וחנוני ישראל וזו דכותה ואי משום דקתני לא יאמר אדם לחבירו כו' לאו דיוקא היא שדבר בהווה ועוד דאימא משום רבותא דרישא ולכן נראה לי שהמיקל לא הפסיד ואם הותיר לו בשר שאפשר שתפסד מותר למוכרה לעכו"ם וכמ"ש לעיל סוף סימן תנ"ז: 
אין מפיסין כדי לחלק ביניהם והביאו ההגה לקמן סימן תקי"ז סעיף ג': 
סעיף ב 
אסור לשקול בשר אפילו בביתו כו'. זה פשוט דמאי דשרי בירושלמי לפייס אדם את עצמו בליטרא לידע מה הגיע לו קאי למאן דסבר משגיחין אבל לדידן דקיימא לן כחכמים דאין משגיחין בכף מאזנים כל עיקר אפילו לשומרו מן העכברים משום דמיחזי כשוקל כל שכן לשקול לפייס עצמו דפשיטא דאסור ועוד הביא ראיה הב"י מדין מדידת קמח דהוי פלוגתא בסוף אין צדין ומאן דשרי היינו מטעמא כדי שתטול חלתה בעין יפה וכן מדין מדידת תבלין דלא שרינן אלא כדי שלא יקדיח תבשילו הא לאו הכי אסור ומה שכתב בספר ב"ח דשאני הני דלא היה דרכו בכך להיות מודד בתוך ביתו ולפיכך מיחזי כמודד למקח וממכר מה שאינו כן בבשר אין בדבריו כלום שהרי אמרו לא ימדוד אדם שעורים ויתן לפני בהמתו ביום טוב אף על פי שכן דרכו להיות מודד בתוך ביתו ולפיכך הדבר ברור  שאסור לשקול בכל גוונא וכפסק המחבר ז"ל: 
ומה שכתב אם היא תלויה הרמב"ם והרע"ב בפירוש המשנה קצרו ולא ביארו זה וסיים הרמב"ם דאף לכסות בהן כלי אסור ויראה שטעמו משום דהוי מוקצה מחמת חסרון כיס שדרך לייחד מקום למאזנים: 
ומה שכתב ואפילו לשקול מנה כו' בגמרא איתא שוקלין מנה כנגד מנה ביום טוב א"ר יוסף הלכה כר"י הואיל ותנן בבכורות כותיה דתנן שוקלין מנה כנגד מנה בבכור וא"ל אביי ודלמא לא היא דעד כאן לא קאמרי רבנן התם אלא משום דלא מיחזי כעובדין דחול אבל הכא דמיחזי כעובדין דחול לא וכתב רש"י עד כאן לא קאמרי רבנן התם אלא דלא עביד מעשה דחול דהתם מכירה היא ואין דרך לשקול בשר הנמכר במנה כנגד מנה אבל הכא קעבדו עובדי דחול דהא חלוקה היא וכן דרך כל החולקים ולא סבירא להו לרבנן דבכורות כר"י ע"כ מוכרח בהדיא דלכולי עלמא אף לאביי מותר לטבח שמוכר לשקול מנה כנגד מנה דהא לא מיחזי כעובדין דחול והפוסקים כתבו הפך מזה וי"ל דס"ל דאביי לדבריו של ר' יוסף קאמר וליה לא סבירא ליה אלא כשמואל דסבירא ליה דאף לשקול ביד אסור כל שכן מנה כנגד מנה ולדידיה על כרחך לא מדמינן יום טוב לבכור דהכא החמירו לאסור כל מין משקל אף דלא הוי כעובדין דחול מה שאין כן בבכור: 
ומה שכתב וטבח אומן אפילו זה אסור כן מוכח בהדיא בתוספתא ובירוש' שאכתוב בסמוך וכן עיקר ודלא כפירוש רש"י: 
ומה שכתב אבל אם יודע לכוין כו' זה נלמד מלשון התוס' והירושלמי ודתני התם הטבח לא יהא שוקל בידו ומניח שידו כליטרא הוא אבל חותך הוא בסכין ונותן לזה ולזה מבואר הוא. גרסינן בגמרא טבח אומן אסור לשקול בשר במים פירוש שלפי מה שעולין המים בכלי יודע כמה יש בחתיכה והרמב"ם והטור ושאר הפוסקים הזכירוהו ותימה על המחבר שהשמיטן ואין לומר דאיסורא דלישקול בשר ביד נפיק דהא הנך תרתי מימריה דשמואל נינהו ותרתי למה לי: 
סעיף ד 
דין מליגת הגדי נתבאר לעיל סימן תצ"ט סעיף ב': 
סעיף ה 
בפרק קמא דביצה אמר רב יהודה אמר שמואל מולח אדם כמה חתיכות בשר בבת אחת אף על פי שאינו צריך אלא לחתיכה אחת רב אדא בר אהבה מערים ומלח גרמא גרמא וכן העתיקו הרי"ף והרא"ש אבל רמב"ם בפרק א' הזכיר מימרת שמואל ולא כתב דרב אדא בד אהבה וכתב המגיד משנה שאפשר שהוא סבור שהם חולקין ששמואל לא התיר אלא בבת אחת ורב אדא בר אהבה התיר בזו אחר זו ומערים ואומר בכל אחד בזו אני רוצה וקיימא לן כשמואל והרשב"א ז"ל פסק כרב אדא וכתב ובמקום הפסד ממונו שלא יסריח הבשר התירו לו הערמה זו עכ"ל ועוד אפשר דסבירא ליה שאינן חולקין דשמואל יהיב תקנה כוללת לכולי עלמא ורב אדא בר אהבה לגרמיה הוא דעבד משום דהערמה מותרת לצורבא מדרבנן וכדאיתא בפרק תולין אבל לכולי עלמא אסור ולפיכך השמיטו הרמב"ם מטעמא דהשמיט ההוא דתולין לפי שאין תלמיד חכם בזמן הזה ראוי להתיר לו הערמה ואף על פי שהרב ז"ל התיר בפרק ג' להערים ולמלחם על  גבי העור כאן מעט וכאן מעט לא כל הערמות שוה וכמו שכתב הרא"ש בפרק תולין אבל מדברי הרי"ף והרא"ש משמע וכן דעת הרשב"א והתוספת והגהות אשרי והרוקח לפסוק כרב אדא בר אהבה וס"ל דהערמה זו מותרת לכל וכן מבואר מדברי הרא"ש דפרק תולין ומיהו אכתי יש לדקדק אי ר' אדא בר אהבה מיקל או מחמיר טפי משמואל שלפי מה שכתב המגיד משנה ר' אדא מיקל טפי דאף בזו אחר זו מתיר ע"י הערמה וכן מוכח מדברי הגהות אשרי והרוקח שהתירו לנקר כל הבשר אף על פי שאינו צריך אלא למקצתה אבל בתשובת הרשב"א בסימן  תרפ"א סבור שרב מחמיר טפי משמואל שכתב ששמואל מתיר למלוח כל החתיכות יחד ורב אדא בר אהבה לא שרי בהדיא כיון דאפשר דרך הערמה ע"כ ויותר נראה דאתא לאקולי דלמלוח חתיכת בשר ביחד בלא הערמה שרי לכולי עלמא משום דדמיא לדין דם בהמה וחיה שנתערבו שאם יכול לכסות בדקירה אחת יכסהו כמ"ש לעיל בסימן תצ"ח סעיף י"ט וכן לדין ממלא נחתום חבית של מים אף על פי שאינו צריך אלא לקיתון אחד ויתבאר לקמן בסימן תק"ג סעיף ב'  והכא נמי דכותה דחד טירחא חשיב לכולהו ואף על פי שאפשר לחלק קצת דשאני הכא גבי מליחה  דצריך להפך כל חתיכה ואית בה קצת טירחא וכמו שכתב הרא"ש ואפשר דמטעם זה מצריך הערמה ר"א מ"מ התם נמי אינו דומה מחמם קומקום אחד למחמם קיתון אחד ועל כרחך צריך לטרוח מעט יותר בהרבות פחמין ובהדלקתן ואף על פי כן חשבינן לה חד טירחא משום דמה שניתוסף אינו אלא טירחא מועטת זו דכוותא ואף אם נאמר לחלק בין זו לזו מכל מקום כיון דשמואל השוה אותם יחד או מטעמא דכתיבנא או מטעם שכתב הרא"ש דמשום דאין עיבוד באוכלין מיקל במליחת בשר כל כמה דמצינן למימר ר' אדא לא פליג עליה בהך סברא הכי עדיף טפי משום דאפושי פלוגתא לא מפשינן ולפיכך יותר נכון לומר דלא פליגי ורבי אדא אתא לאוסופי דאף במולח זו אחר זו מותר ע"י הערמה וזה עיקר ודלא כהמחבר ז"ל שהשמיטו הא דר' אדא ואפשר שגם דעת המחבר כן וסמך אמה שכתב לקמן היתר בניקור אף על  פי שאינו בבת אחת והוא הדין למליחה: 
ומה שכתב ויש אומרים דלא שרי להערים רק קודם אכילת שחרית אהערמה דר' אדא קאי אף  על פי שלא הוזכרה בדברי המחבר מכלל דסבירא ליה שאף דעת המחבר לפסוק כרבי אדא והתוספ' בההיא דמערים ומלח גרמא גרמא כתבו וכן רגילים העולם שמערימים ואוכלים מעט מן התרנגולת ואוכלים הכבד ומיהו הר"ר שמואל היה אומר דהיינו דוקא קודם אכילה אבל אחר אכילה לא וכן כתב רבינו ירוחם וסמ"ק ובספר ב"ח חולק על סברא זו דכיון דמה שהתירו להערים למלוח גרמא גרמא אינו אלא משום דהתירו סופן משום תחילתן משום שמחת יום טוב דאי לא ממנע ולא שחיט וכמו שכתבו התוספות ורש"י בריש פ"ב דביצה וכמבואר בתשובת הרשב"א סימן תרפ"א הלכך שרי אפילו לאחר אכילה דמאחר שהבשר ראוי לאכילה לא מוכחא מילתא וכמו נתינת העור לפני הדורסן והוא הדין נמי במאי דשרינן להערים בנשחט ביום טוב למלוח על העור כאן מעט כו' אף במולח לאחר אכילה שרי ודלא כמו שכתב הב"י להחמיר בלאחר אכילה וכל זה בנשחט ביום טוב אבל בנשחט מערב יום טוב אפילו קודם אכילה אסור להערים אבל למלוח בבת אחת אפילו נשחט מערב יום טוב שרי זהו העולה מדברי הב"ח ז"ל יע"ש אבל לי נראה עיקר כדברי הב"י ומדקאמר שמואל סתמא מולח אדם כמה חתיכות משמע דמיירי בכל גוונא ואפילו נשחט מערב יום טוב ולא דמי לנתינת עור לפני הדורסן שנתבאר לעיל בסימן תצ"ט סעיף ג' דכל שנשחט מערב יום טוב אסור אף לטלטלו דשאני התם דאיכא עיבוד בעור ולפיכך כיון שהיה יכול למולחו מבעוד יום ולא מלחו וליכא למיחש לאימנועי אסרו לו לעשות ביום טוב אבל הכא שאין עיבוד באוכלים ועוד שהבשר שמלחוהו מערב יום טוב מפיג טעמו קצת וכמ"ש בספר ת"ה לפיכך התירו למולחה ביום טוב אף על פי שהיה שהות למולחו מערב יום טוב ואגב זה התירו למלוח נמי  שאר חתיכות בשר שהותירו לו אף שהיה שהות למולחם מערב יום טוב משום דחד טירחא לכולהו ומיהו על כרחך אין זה אלא מקמי אכילה וכדאמר אף על פי שאינו צריך אלא לחתיכה אחת  מכלל דמיירי בצריך לחתיכה אחת דהיינו מקמי אכילה אבל לבתר אכילה אסור ואין לחוש לדילמא ממנע ולא שחיט שהרי יש לו היתר מקמי אכילה והשתא כי אתא רב אדא לאוסופי להתיר ע"י הערמה אף במולח זו אחר זו בודאי דמיירי ממאי דמיירי שמואל דהיינו אף בנשחטה מערב יום טוב ומיהו דוקא קודם אכילה אבל לאחר אכילה לא מטעמא דכתיבנא ולפי זה הא דשרינן למלוח על גבי העור בנשחט בערב יום טוב אינו אלא קודם אכילה אבל לאחר אכילה אסור וכדברי הב"י והכי נקטינן: 
סעיף ו 
העולם נהגו לנקר בלא שינוי אפילו בהמה שנשחטה מערב יום טוב וכמו שכתב הב"י יראה לי שהטעם משום דלא שייך איסור בורר אלא במשמרת שבורר היין מן השמרים או בבורר אוכל מתוך הפסולת או פסולת מתוך אוכל או בבורר אוכל מתוך אוכל וכיוצא שהם שתי מינים דברים מחולקים אבל בניקור שהכל הוי בשר ואינו אלא מין אחד אלא שמה שמפריד זה מזה אינו אלא מחמת אריא דאיסורא דרביע עילוויה לית ביה איסור בורר אלא אית ביה משום טירחא ביום טוב ולפיכך אף נשחט מערב יום טוב שאין הניקור מפיג טעם ואדרבה מסריח טפי אף על פי כן התירו לגמרי ולא הצריכו שינוי משום דליכא שום איסור בניקור מה שאין כן בדיכת מלח וכיוצא שהצריכו שינוי משום דאית בהו דררא דאורייתא דהיינו איסור טוחן ומשום דילמא ממנע ולא שחיט התירו לנקר כל הבשר ע"י הערמה אולי חתיכה זו יהיה לו יותר עריבה מחברתה ומיהו דוקא קודם אכילה אבל לאחר אכילה לא וכמ"ש בסמוך בסעיף ה' לענין מליחה ע"ש: 
בתשובת פני משה חלק א' סימן ב' נסתפק על אודות הבשר שנשחט בערב פסח ויום ראשון של פסח חל להיות ביום חמישי והקצבים מכרו מה שמכרו והותירו ממנו הרבה למוכרה ביום ראשון שהוא יום שני של חול המועד ורוב הנותר היה ממקומות דלא חזו לצלי כי אם לבישול ולפי מה שנתבאר ביו"ד סימן ס"ט שצריך לשרות הבשר קודם שיעברו שלשה ימים מעת לעת ואם לא שרו אותה לא חזיא אלא לצלי אש מעתה ע"כ כדי להתירה לבישול ביום ראשון צריך לשרותה במים ביום טוב כדי שלא יעברו עליה ג' ימים בלא שרייה ואין לומר שהניחוה במים בערב פסח סמוך לחשיכה ויניחוה שרוייה שם עד למחר דהשתא ביום שני של חול המועד לא עברו עדיין על הבשר שלשה ימים בלא שריה מעת לעת הא ליתא לפי שהדבר ידוע שאם ישהו הבשר שרויה במים שעה אחת או שתי שעות תיפסד ולפיכך צריך לעיין בדבר אי שפיר דמי לשרותה במים או לא והרב הנזכר האריך בצידי ההיתר והאיסור יעש"ב: 
ולע"ד יראה דכי היכי דשרינן ליתן העור לפני הדורסן והתירו סופן משום תחילתן וה"נ אם אנו אוסרין לו לשרות הבשר במים ביום טוב בודאי ממנע ולא שחיט ואף על גב דהתם לא שרינן אלא בנשחט בערב יום טוב הכא אין לחלק בכך דהתם היה יכול להפשיטה ולמולחה מערב יום טוב אבל הכא דע"כ השרייה אינו אלא ביום טוב יש להתירה על כל פנים ובר מן דין נדון דידן דמי טפי למליחה וניקור שכתבתי בסעיף ה' ו' דאף בנשחטה בערב יום טוב שפיר דמי למולחה ולנקרה ביום טוב וזו דכוותה דלית השריה אלא משום טירחא ומטעם זה יש להתיר אף מילוי המים להשרותה שהיה יכול למלאות מערב יום טוב דומיא דניקור ומכל מקום יש לדחות דבכל הני לא שרינן אלא ע"י הערמה אבל בכאן דלא שייך הערמה לפי שהחתיכה הנצרכת לו ליום טוב אינה צריכה שרייה א"כ מהיכא תיתי להתיר השרייה נ"ל דאדרבא כיון דלא שייך בזה הערמה יש להתיר בכל גוונא ואף לאחר אכילה דמה לי קודם אכילה ומה לי אחר אכילה ולא דמי לחלבים שנתבאר לעיל בסימן תצ"ט סעיף ד' דבכל גוונא אסור להפך בהן דהתם משום דאתי למימר מה לי למשטחינהו מה לי לממלחינהו וכדאיתא בגמרא אבל הכא דליכא למימר הכי לא ומיהו הרב בתשובה הנ"ל כתב דלפי מה שכתב הבית יוסף ביורה דעה סימן ס"ט בשם שערי דורא דצריך לשרות הבשר במים כמו חצי שעה קודם מליחה והביאו בעל המפה מעתה שייך שפיר הערמה בכאן ואגב החתיכה הנצרכת לסעודתו ישרה כל הבשר ולפי זה מסתברא דאף לאחר אכילה מותר להערים ולאכול כזית בשר וכמו שהתירו במסוכנת ונתבאר לעיל בסימן תצ"ח סעיף ו' וכל שכן הכא שבא לו הפסידה מחמת יום טוב ואפשר לדחות דשאני הכא שהיה יכול להערים בהיתר קודם אכילה ומכל מקום נראה לי דמטעם אחר יש להתיר למלאות המים ביום טוב כדי לשרות הבשר ואף לאחר אכילה שהרי כתב ההגה ביו"ד סימן ס"ט סעיף י"ב דאין להשהות הבשר ג' ימים בלא מליחה דחיישינן שמא יבשלו מעתה משמע דאיסור מלוי המים ושריית הבשר ביום טוב דלא אסור אלא משום טירחא קיל טפי מאיסור שהיית הבשר ג' ימים בלא מליחה: 
סוף דבר שלהלכה למעשה יש להורות כמ"ש הרב הנזכר להתיר לשרותה ביום טוב ע"י שיאכלו קצבים חתיכה ממנה קודם אכילה ובתנאי שמילוי המים יעשה מערב יום טוב ומיהו בדיעבד יש להתיר אף המילוי ביום טוב ואף לאחר אכילה וכשר הדבר שיאכלו ממנה כזית דומיא דמסוכנת ומכל מקום ראוי להניח השרייה ביום טוב שני דהוי ודאי חול וכדלקמן בסימן תקכ"ז עיין שם: 


פרי חדש אורח חיים סימן תקא 
========================== 
סעיף א 
מן הקורות שעומדות לבנין כו'. זה מוסכם אפילו לרבי שמעון דלית ליה מוקצה, וכדאמרינן בריש המביא [ביצה ל, א] הכא בארזי ואשוחי עסקינן דמוקצה מחמת חסרון כיס ואפילו רבי שמעון מודה, וכן מבואר בדברי התוספות דריש ביצה [ב, ב ד"ה אין] יע"ש: 
ומה שכתב ואפילו אם היתה רעועה כו'. ואף על פי שהיא רעועה ביותר, דדמיא למסוכנת שיתבאר לקמן סימן תקי"ח סעיף ו' שמחתכה לכלבים משום דדעתיה עילוה, שאני הכא דאסיר משום נולד וכמו שכתב הרמב"ם בפרק ב' [מהלכות יום טוב הלכה יב] וכן כתב סמ"ג [לאוין עה עמוד ערה] וכן כתב רש"י בפרק המביא [שם לב, א ד"ה אין מסיקין לא בכלים] גבי אין מסיקין בשברי כלים עיין שם: 
ומה שכתב אבל אם נשברה מערב יום טוב כו'. סיים הרשב"א [עבודת הקודש בית מועד שער ב סימן ו] ואינה ראויה עוד לבנין ונראה שהוציאו מן הירושלמי [ביצה פרק ד הלכה ג] דאמרינן התם דכשיש עליה תורת כלי אפילו נשברה מערב יום טוב אסור: 
ומה שכתב אלא בקופיץ כו'. בגמרא [שם לא, ב] איכא תרי לישני ומשמע דלא פליגי לענין דינא, וכן נראה מדברי רש"י [שם ד"ה ואיכא] והרמב"ם [שם ד, י] וכן כתב הר"ן [שם יז, ב ד"ה לא שנו] והכי משמע נמי מדברי הרי"ף [שם] שהעתיק הני תרי לישני דלא ביאר כמאן הלכתא אלמא דלא פליגי. ולפי זה הקרדום והקופיץ הם שוין דבנקבות דהיינו צד הרחב אסור, ובזכרות דהיינו צד הקצר מותר, ודלא כהטור [עמוד לח] והכי משמע מדברי הרא"ש [שם פרק ד סימן ד] דהני תרי לישני פליגי וללישנא בתרא בקרדום אפילו בצד הקצר אסור, וליתא, והכי מוכח בירושלמי [שם פרק ד הלכה ג]: 
ומה שכתב ולא התירו אלא בסכין. פירוש וכל שכן ביד: 
סעיף ב 
ואפילו לשברם ביד יש מי שאוסר. כתב הטור [עמוד לח - לט] דמפירוש רש"י יראה שמותר אבל מלשון הרא"ש [שם] יראה דאסור. וכתב הב"ח [סוף עמוד לח] ברש"י שלנו בסוגיא זו לא נראה מדבריו כן, זולתי בתוספות [שם לא, ב ד"ה אבל] שכתבו דכיון (דאנו) [דאין אנו] בקיאין בקרדום יש לאסור לבקע עצים רק ביד, עד כאן. ולא דק, דתוספות בעצים גדולים מיירו דהנהו ביד ובסכין שרי לבקעם לכולי עלמא, אבל בעצים קטנים דחזו להסקה בלא ביקוע יש לאסור אפילו ביד וכדמוכח מדברי הרא"ש, וכן נראה מדברי הרשב"א [שם לא, ב ד"ה אין מבקעין] והר"ן [שם יז, ב ד"ה ומקשו]. והא דאמרינן בתוספתא לא יתן אדם אבן על גבי בקעת כדי לשברה אבל מכניסה בחור ושוברה, דמשמע דשרי לבקע ביד, וכמו שכתב הב"י [עמוד לט ד"ה ומ"ש אבל] והרשב"א פסקה להך תוספתא בספרו [עבודת הקודש שם] י"ל דההיא בבקעת גדולה ובאבן אסור משום מוקצה, וכן נראה עיקר להחמיר לאסור אפילו ביד, ודלא כרש"ל [ים של שלמה ביצה פרק ד סימן ז] שפסק להתיר: 
כתב הרא"ש בפסקיו [שם פרק ד סימן ד] וז"ל כתב הראב"ד דביקוע עצים מותר על ידי שינוי לכולי עלמא, לפי שאי אפשר לבשל ולאפות בלא עצים, ולפיכך עשו אותה כדיכת המלח שהתירו על ידי שינוי, עד כאן, ולא ידענא מאי שינוי קאמר, כבר מפורש במשנה היתר הביקוע בקופיץ דוקא ולא בדבר שהוא כלי אומנות, עכ"ל. ולא ידענא מאי קא קשיא ליה שהשינוי הוא שלא התירו אלא בצד הזכרות, ולמה לא הוקשה לו לשון הרמב"ם [יום טוב ד, י] גם כן שהזכיר שינוי בדבריו. והר"ן [שם] תירץ שכל שהוא נהנה מגופו של דבר כאוכל נפש עצמו הוא ולא דמי למכשירין, ולפיכך בעצים כיון שמבקען לעשות מדורה שרי אף על גב דאפשר מאתמול משום דהוו כאוכל נפש, אף לבשל בהם שרי משום מתוך אלא שהצריכו שינוי. והשיב עליו מהר"י אבוהב [בפירושו לטור] דכיון שמה שהתירו במדורה אינו אלא במתוך שהותרה הבערה לצורך, אם כן היכי אמרינן מתוך ממדורה לבישול עד כאן. ואיברא שהר"ן גופיה בפרק ב' דביצה [יא, א ד"ה מתניתין לא יחם] כתב דטעמא דהיתר מדורה משום מתוך, אבל בכאן אינו סבור כן, אלא דטעמא הוי משום דהוי כאוכל נפש, ועל כרחך לומר כן למאי דהוו בעינן למימר [ביצה יב, ב] דשאני להו לבית שמאי בין הנאת אבר אחד להנאת כל הגוף, דהא בית שמאי לית להו מתוך כדאיתא בפרק קמא דביצה [שם כא, ב] וכן פירש רש"י התם [כא, ב ד"ה הנאת] והשתא אף על גב דפשיטנא דלבית שמאי לא שאני להו, מכל מקום אותה סברא מצינן למימר אליבא דבית הלל דבהא לא צריכין לטעמא דמתוך, ואפשר נמי דהר"ן לא פליג דידיה אדידיה, משום דבפרק קמא דכתובות [ז, א] גבי בעילה לכתחילה ביום טוב מוכח דבהנאת הגוף נמי לא שרינן אלא במתוך, ודוק: 
סעיף ג 
אפילו היו מכונסין שם מבערב. בפרק המביא [ביצה לא, א] מימרא דשמואל אין מביאין עצים אלא מן המכונסין שבקרפף, ופרכינן והא אנן תנן מן הקרפף ואפילו מן המפוזרים, ומשני מתניתין יחידאה היא כו'. ולכאורה יראה דאף במכונסין שבשדה מביאין, והא דנקט שמואל אין מביאין אלא מן המכונסין שבקרפף, היינו לומר דאף מן הקרפף בעינן מכונסין, ומיהו קרפף ושדה שוין דסגי במכונסין. ותדע מדלא פריך לשמואל מרישא דמתניתין דקתני מביאין עצים מן השדה מן המכונס, משמע דאף לדידיה סגי במכונסין שבשדה. וליתא דפשטות מימרא דשמואל משמע דלא קשרי אלא דוקא במכונסין שבקרפף אבל לא במכונסין שבשדה, והא דלא פריך ליה מרישא דמתניתין משום דניחא ליה למפרך מקרפף אקרפף, וכן דעת כל הפוסקים, והכי משמע התם דמפוזר שבקרפף ומכונס שבשדה שוין: 
ומה שכתב אבל מגבב כו'. בפרק המביא [שם לג, א] שנינו רבי אליעזר אומר מגבב מן החצר ומדליק שכל מה שבחצר מוכן הוא וחכמים אומרים מגבב משלפניו ומדליק. ובגמרא [שם ע"ב] תנו רבנן מגבב מן החצר ומדליק שכל מה שבחצר מוכן הוא ובלבד שלא יעשה ציבורין ציבורין ורבי שמעון מתיר. ולדעת רש"י [שם ע"א ד"ה מגבב וד"ה וחכ"א] והר"ן [שם יח, א ד"ה מתני'] יראה דהכי פירושו דלרבי אליעזר יכול לגבב קסמין דקין מן החצר לפי שכל מה שבחצר מוכן הוא, ולדעת חכמים מגבב משלפניו דהיינו קסמין שיש בבית ומדליק, אבל קסמין שבחצר וכל שכן שבשדה אפילו שהם סמוך למקום בישול הקדרה, דהיינו שמבשל בשדה או בחצר אף על פי כן אסור להדליק בהם משום דבטלי אגב חצר ומאתמול לאו להכי קיימי, והשתא על כרחך ברייתא דמגבב מן החצר ומדליק כו' רבי אליעזר היא, דלרבנן ליכא היתר אלא בקסמין שבבית, ובתוספתא איתא להך ברייתא בשם רבי אליעזר. ומיהו כתב הר"ן דקיימא לן כתנא קמא דהך ברייתא, ונפקא מינה לדידן לעצים גסים דלא בטילי אגב חצר ולא מתסרי אפילו לרבנן דאפילו הכי אסור לעשות מהם ציבורין ציבורין. והרמב"ם בפרק ב' [מהלכות יום טוב הלכה יד] כתב אין מביאין עצים מן השדה אפילו היו מכונסין שם מבערב, אבל מגבב הוא מן השדה מלפניו ומדליק שם, משמע דסבירא ליה דאין חילוק בין עצים דקים לגסים, וחכמים מקילין טפי מרבי אליעזר, דרבי אליעזר לא קשרי לגבב אלא מן החצר וחכמים הוסיפו דאף בשדה מותר לגבב משלפניו, וסבור דפירוש משלפניו היינו סמוך למקום בישולו. וכן כתב בפירוש המשנה [שם פרק ד משנה ו] וזה לשונו ומאמר חכמים מגבב מלפניו עניינו כי כשמבשל בשדה שקושש מסביבותיו ומדליק עד כאן. אלא דלפי זה קשה אמאי השמיט דין זה מגבב מן החצר ומדליק ובלבד שלא יעשה ציבורין. ולפיכך יותר נכון לומר דסבירא ליה דלחכמים חצר ושדה שוין, שאין מותר לגבב אלא משלפניו, והשתא ודאי לא מצי למעבד ציבורין: 
והטור [עמוד מ - מא] כתב וז"ל, וכשמלקט בחצר עצים כדי לשרוף לא יעשה מהם ציבור אלא יביא מעט וישרוף ויחזור ויביא מעט וישרוף, עד כאן. וכן דעת הרשב"א בספרו [עבודת הקודש בית מועד שער ב סימן ו] ע"ש. ולכאורה יראה דפסקי כחכמים דברייתא ודלא כחכמים דמתניתין, וכן כתב בספר ב"ח [עמוד מ ד"ה וכשמלקט]. ואינו נכון דהא ודאי על כל פנים אית להו למפסק כחכמים דמתניתין ולא כתנא קמא דברייתא, ועל כרחך כן דעת הרי"ף [שם יח, ב] והרא"ש [שם פרק ד סימן יג] שהשמיטו הברייתא והעתיקו המשנה כצורתה ולא ביארו, משום דהדבר פשוט וסתמו כפירושו דהלכה כחכמים דהוו רבים: 
ולכן נראה לי דסבירא להו להרשב"א והטור דרבי אליעזר התיר לגבב מן החצר בכל גוונא דהיינו אפילו לעשות ציבורין, וחכמים אינם מתירים אלא לגבב משלפניו כלומר לגבב ולהדליק מיד, נמצא לפי זה דתנא קמא דברייתא הוי חכמים דמתניתין, ומאי דקתני בברייתא ובלבד שלא יעשה ציבורין היינו מאי דקתני במתניתין מגבב משלפניו ומדליק, ואף על פי שאין נראה כן מהתוספתא, בירושלמי [שם פרק ד הלכה ו] מוכח בהדיא כשיטה זו, והכי איתא התם מה ביניהם, כלומר בין רבי אליעזר לחכמים דמתניתין, לעשות ציבור ביניהם, על דעתיה דרבי אליעזר עושין ציבור על דעתיהון דרבנן אין עושין ציבור, עד כאן, וזה מבואר כמו שכתבתי ודלא כשיטת רש"י והרמב"ם, ואם כן מאי קא מבעיא ליה מה ביניהון הא איכא בינייהו טובא. ומדברי הרי"ף והרא"ש ליכא למידק מידי מאי דעתם בפירוש המשנה, ואפשר שמפרשים כחד מהנך פירושי, ומה שהשמיטו הברייתא דובלבד שלא יעשה ציבורין ניחא לכולהו פירושי, דאי לפירוש הטור היינו פירושא דמתניתין דקתני מגבב משלפניו ומדליק, ולשיטת הרמב"ם אף בחצר אינו מותר לגבב אלא משלפניו דלא שכיח בזה לעשות ציבורין, ואי לשיטת הר"ן אינו מותר לגבב מן החצר כלל, ואף על פי שנפקא מינה לעצים גסים, מכל מקום כיון דבמאי דקמיירי הברייתא לא הויא הלכתא כותה, אין דרך הרי"ף להעתיק ברייתות דלא הוו כהלכתא כדי ללמוד מהם דינים מחודשים, ובספר ב"ח וגם הרב ז"ל לא ירדו לדעת הרי"ף והרא"ש והטור כלל כמו שיראה המעיין בספריהם: 
ולענין דינא אף על פי שבירושלמי מוכח כדברי הטור, בתוספתא משמע איפכא, ואין הכרח לאחד מן הפירושים בגמרא דאית לן למנקט חומרי דכולהו פירושי. ולפיכך אף על פי שכשמגבב בחצר סמוך למקום בישולו להרמב"ם והטור והרשב"א שפיר דמי, מכל מקום לדעת רש"י והר"ן אסיר שהרי קסמין שבחצר מוקצים הם, ומיהו בעצים גסים קצת ומגבב בחצר סמוך למקום בישולו שרי לכולי עלמא, אבל לגבב מכל החצר אף על פי שלדעת רש"י והרשב"א שפיר דמי, לדעת הרמב"ם אסיר, ובשדה אף על פי שלדעת הרמב"ם מותר לגבב משלפניו להדליק שם ואף בקסמים דקים, לדעת הר"ן והרשב"א אסור אף בעצים גסים ואף מכונסים, וכדאמרינן אין מביאין עצים אלא מן המכונסים שבקרפף, ולאו דוקא להביא אלא הוא הדין להדליק שם בשדה אסיר. ומכל מקום משמע דלכולי עלמא מותר לגבב קיסמים דקים מן הבית ובלבד שלא יעשה ציבורין. וזה עיקר להחמיר, ודלא כפסק המחבר שנמשך אחר סברת הרמב"ם וליתא: 
ומה שכתב ואם חסר אחת מכל אלו הרי הן מוקצה. איברא שכן דעת הרמב"ם בפרק ב' [שם] וכן כתב בפירוש המשנה [שם משנה ב] וז"ל, רבי יהודה אומר כי על כל פנים צריך פתח ויהיה סמוך לעיר ורבי יוסי אומר כי כשיש לו פתח ואפילו רחוק מן העיר קרוב לאלפים אמה שהוא תחום שבת מותר ליטול ממנו, עד כאן. ומלת פתח הוא טעות סופר וצ"ל פותחת דהיינו מסגרת, ואין ספק שהרב היה גורס בפשיטות הבעיא [שם לא, א] שמע מינה רבי יוסי לקולא קאמר. ומיהו קשה קצת לשיטה זו שהפשיטות אינו לפי צידי הבעיין. ודע שרוב המפרשים חלוקין על פסק הרמב"ם וסבירא להו דחדא מתרתי סגי, או בפותחת אף על פי שהוא רחוק ובלבד שיהיה בתוך תחום שבת, או בסמוך לעיר דהיינו בתוך שבעים אמה ושיריים אפילו בלא פותחת, וכן עיקר: 
סעיף ד 
הרי הם כמפוזרים. פירש רש"י [שם לא, א ד"ה כמפוזרין] ואפילו לא פיזרתן הרוח דמסתמא לא סמכא דעתיה סבר מבדר להו זיקא עד כאן: 
סעיף ו 
ואם הסיק בכלים כו'. כך מבואר בפרק במה מדליקין [שבת] דף כ"ח עמוד ב' בתחלת הסוגיא אמתניתין דפתילת הבגד כו' ולקמיה דף כ"ט [ע"א] ע"ש: 
ומה שכתב או בכלים שנשברו מבעוד יום. איתא בירושלמי [שם פרק ד הלכה ג] דאם יש עליהם תורת כלי אפילו שנשבר ביום טוב מותר, וכתב המגיד משנה בפרק ב' [מהלכות יום טוב הלכה יב] ודע ששבר כלי העושה מעין מלאכתו הראשון הרי הוא כלי גמור ושלם ומסיקין בו, עד כאן. ואף על גב שלפי פסק הרמב"ם בפרק כ"ה מהלכות שבת [הלכה יב] והסכים הוא ז"ל עמו כל שעושה מעין מלאכה אף על פי שאינו מעין מלאכתן הראשונה הוה ליה מוכן ומותר לטלטלו, ההיא לענין שבת אבל ביום טוב כל שאינו עושה מעין מלאכתו הראשונה יצא מתורת כלי ואסור משום נולד, וכן כתב הרשב"א [עבודת הקודש בית מועד שער ה סימן ב]: 
סעיף ז 
אין מסיקין בקליפיהן. וזה הדין עצמו ישנו בתמרים וכדאמרינן בפרק במה מדליקין [שבת כט, א] מסיקין בתמרים אכלן אין מסיקין בגרעיניהן. ומיהו הני מילי בפרסייאתא אבל בארמיאתא פירוש שהם תמרים שאין מתבשלות יפה ואין האוכל נפרש מהן ומשתייר בגרעיניהן מותר לטלטלם ולהסיק בהם, משום דחזו לאדם אגב אמייהו וכדאיתא התם: 
ודע שהרמב"ם בפרק ב' [מהלכות יום טוב הלכה יב] הביא נוסחא אחריתי שאם אכלן מבערב אין מסיקין בקליפיהן שהרי הוקצו ואם אכלן ביום טוב מסיקין מפני שהם מוכנין על גב האוכל, עד כאן. ואני אומר שנוסחא זו שניה היא קסלקא דעתך לתלמודא בפרק כל הכלים והתם מסיק כנוסחא ראשונה וכפסק המחבר ז"ל, וכן עיקר: 
ומה שכתב גם אין להסיק. כן כתב הרב ז"ל בב"י [עמוד מב ד"ה ודע] והכי מוכח בירושלמי דפרק המביא [ביצה פרק ד הלכה ג], ואף על גב דמסיקין בכלים אף על פי שאין מיוחדים להיסקא, התם אף על פי שאינו מיוחד חזי להסיק, אבל הכא אוכל בלא גרעין לא חזי כולי האי להסיק, אי נמי שאני התם דאיכא תורת כלי עליו. אבל מדברי הרשב"א [עבודת הקודש שם] שכתב וז"ל, הכלים והאוכלין מטלטלין אותם לכל דבר ועושה אדם מהן כל צרכו, ואין אומרים לא ניתנו הכלים אלא לתשמישן והאוכלים לאכילה, ולפיכך מסיקין באגוזים ותמרים, עד כאן, משמע דסבירא ליה דיכול להסיק האוכל עצמו לבדו: 
ומה שכתב ולפידים שנשארו כו'. כתב הרא"ש בפרק קמא דביצה [סימן א] וא"ת הא דאמרינן בירושלמי [שם פרק א הלכה א] שירי פתילה שכבו בשבת מהו להדליק ביום טוב רב ורבי חנינה אוסרים ורבי יוחנן מתיר מאי טעמא אין אנו נוהגין איסור, וי"ל דלא אסיר מטעם הכנה דלא שייך הכנה בכהאי גוונא, אלא מטעם קדושה אחת הן אסר ליה, ואנן קיימא לן דשבת ויום טוב שתי קדושות הן, ובעל התרומות [סימן רנג] כתב דטעמא משום הכנה שיותר טובות להדליק כשהודלקו כבר וכבו, הילכך בשבת ויום טוב ושני ימים של ראש השנה אסור להדליק בלילי יום טוב שני בפתילה שכבה בראשונה אם לא שנדלקו ונכבו בחול דהשתא הוכנו מערב יום טוב. והקשה הב"י [עמוד מג ד"ה ואיני] על דבריו במה שאסר בשני ימים טובים של ראש השנה, דאם כן הוה ליה למיסר ביום טוב ראשון של ראש השנה שירי פתילה שנכבו בו ביום והוא הדין לכל יום טוב, בין לטעמא דקדושה אחת הן בין לטעמא דהכנה, דכשם שביצה שנולדה בו ביום אסורה הכי מיתסרי הני, והניח זה בצ"ע. ובספר ב"ח [עמוד מד ד"ה וב"י] רצה ליישב זה ואין דבריו נכונים ע"ש. ולכאורה יראה דשפיר הקשה הב"י דהא דאמרינן בפרק קמא דביצה [ד, א] דשבת ויום טוב נולדה בזה אסורה בזה, והוה בעינן למימר משום דקדושה אחת היא, וכן שני ימים טובים של ראש השנה [שם ע"ב] דרב ושמואל דאמרי תרווייהו נולדה בזה אסורה בזה, התם כיון דאסור ביום ראשון נאסרין ממילא ביום שני שהרי הן כיום אחד ארוך, אבל בשירי פתילה דלכולי עלמא אם כבו בו ביום מותר לחזור ולהדליקן, מה טעם יש לאוסרן ביום שני לטעמא דקדושה אחת היא, ואדרבה כיון שאסורין ביום שני יש לאוסרן ביום ראשון מטעמא דקדושה אחת היא, ואי מותרין ביום ראשון גם בשני יש להתירן, וכן בכל יום טוב היה לן לאסור, שהרי כל היום הוי קדושה אחת, ואי לטעמא דהכנה כי היכי דליום טוב ראשון מותר משום דמכין לעצמו הוא הדין ליום טוב שני שהרי קדושה אחת הם, ואין כאן קושיא כלל. ואיברא דלסברת הרא"ש דלא שייך הכנה בכהאי גוונא אלא מטעם קדושה אחת היא אסר ליה, משמע ודאי דלא שייך למיסר בשני ימים טובים של ראש השנה וכדכתיבנא, אבל לסברת בעל התרומות דאסר ליה משום הכנה שייך שפיר לאוסרו בשני ימים טובים של ראש השנה, דהא דקיימא לן דקדושה אחת היא אינו אלא להחמיר אבל לא להקל, דיום טוב שני של ראש השנה נמי אינו אלא מדבריהם, וכן הביא [ב"י] בשם הגהות מיימוניות [דפוס קושטא יום טוב א, יב] ריש סימן תק"ג, ולפיכך ביום טוב ראשון של ראש השנה מותר להדליק בהם שהרי מכין לעצמו, אבל ליום טוב שני אסור שאין יום טוב מכין לחבירו, ולא דמי לביצה שאסורה בראשון דהתם משום נולד, אבל בשירי פתילה שכבו מהיכי תיתי איסורא לחזור ולהדליקם בו ביום: 
ולענין דינא יש להקל בדבר, דאי לטעמא דקדושה אחת היא הא קיימא לן דשבת ויום טוב שתי קדושות הן, וביום טוב שני של ראש השנה נמי יש להתיר מטעמא דפרישית, ואי מטעמא דהכנה יראה דכיון דבש"ס דילן לאוקמתא דרבא בפרק במה מדליקין [שבת כט, א] אמתניתין דפתילת הבגד כו' סבירא ליה דטעמא דרבי אליעזר שאין מדליקין בה לפי שאין מדליקין בפתילה שאינה מחורכת ופירש רש"י [ד"ה טעמא] לפי שאין דולקת יפה, ורבי עקיבא פליג עליה וקיימא לן כותיה דהא רבי אליעזר שמותי הוא, וכן כתבו בתוספות [שם ד"ה רבא] דבחנם נהגו הנשים להדליק הפתילה ולכבותה, מעתה משמע דלרבי עקיבא לא שאני ליה בין פתילה שהובהבה לפתילה שלא הובהבה, דאף פתילה שלא הובהבה דולקת יפה, וכיון דכן אין לאסור מטעם הכנה, דהא בלאו הכי הויא מוכנת, ולא דמי כלל לביצה. ועוד הרי נתבאר לעיל בסימן תצ"ח סעיף (ד') [ה] גבי עגל שנולד בשבת שמותר ביום טוב שלאחריו, וזו דכותיה דכיון דשבת מכין לעצמו לחולה שיש בו סכנה ממילא הוכן ליום טוב שלאחריו ושרי. ועוד הרי כתב במרדכי [ביצה רמז תרמד] בשם ר"י וכן כתבו התוספות בריש ביצה [ב, ב] ד"ה והיה ביום הששי כו' דלא שייך הכנה אלא בדבר חדש שלא היה בעולם דומיא דביצה, אבל דבר שאינו מחוסר אלא תיקון בעלמא ואף אפייה ובישול לא מיקריא הכנה, כל שכן הבהוב פתילה, ומכל מקום המחמיר תבוא עליו ברכה: 


פרי חדש אורח חיים סימן תקב 
========================== 
סעיף א 
אין מוציאין האש כו'. מפרש טעמא בגמרא [ביצה לג, ב] משום דקא מוליד. וכתב רש"י בפרק ב' דביצה [כג, א ד"ה דקמוליד] גבי אולודי ריחא דאסור מדרבנן שהמוליד דבר חדש קרוב הוא לעשות מלאכה חדשה. והרמב"ם [יום טוב ד, א] כתב לפי שאפשר להמציא אותם מבערב. ולפי זה הא דאיצטריך תלמודא לטעמא דמוליד הוא משום דאי לאו האי טעמא אף על פי שהיה אפשר להמציאו מבערב הוה שרינן ליה ביום טוב, אבל השתא דאית ביה איסור מוליד וגם היה יכול להמציא אותם מבערב אסור להמציאו ביום טוב. כתב המגיד משנה [שם] שאם עבר והוציאו שמותר להשתמש בו, ואינו מוכרח: 
ומה שכתב ואין עושים פחמים. סיים הרשב"א [עבודת הקודש בית מועד שער ב סימן ו] ואפילו להסיקן תחת תבשילו, ופשוט הוא, והכי איתא בתוספתא [שם פ"ג הלכה י] וכן מבואר בגמרא [שם לב, א] דאמתניתין פריך פשיטא ומשני לא נצרכה אלא למוסרן לאוליירין בו ביום, ופירש רש"י לאוליירין מחמי חמין ומרחצאות ואף על גב דלצורך יום טוב הן עושין, עד כאן. והפוסקים לא ביארו זה מרוב פשיטותו: 
ומה שכתב ומותר לכסות כו' אם אינו מכבהו. וקשה דהא ודאי להשים עפר על האש הוי מכבה דומיא דמוגמר ליתן אבקת הבשמים על הגחלים וקרי ליה מכבה בפרק ב' דביצה [כג, א], וי"ל דהכי קאמר שאם אין כוונתו בכיסוי אלא כדי לכבותו הא ודאי אסור אבל אם כונתו כדי שישתמר האש לצורך יום טוב שרי מידי דהוה אבישרא אגומרי שהרי אינו יכול להמציא אש ביום טוב, וכמו שכתבתי בתחילת הסימן. ובהכי ניחא שהתוספות בפרק ב' דביצה [כב, א ד"ה אין] גבי ההוא דאין מכבין את הבקעת כתבו מכאן יש למחות בנשים שלא לכסות את האור, והביאו הב"י בסימן תקי"ד [עמוד צא ד"ה כתבו] וסיים אבל בשם ספר אגודה [שם סימן לד] מצאתי כתוב לכסות האש בעפר בלילה כדי שימצאוהו למחר ביום טוב מותר עד כאן. ולדידיה לא פליגי, דתוספות מיירו כשכוונתם לכבות דומיא דאין מכבין את הבקעת, והאגודה מיירי כשכוונתו למוצאו למחר, וכמו שכתב הוא ז"ל: 
ומה שכתב אבל לצורך יום טוב שני אסור. פירוש ואפילו בשני ימים של ראש השנה, דהא דקיימא לן דקדושה אחת הם אינו אלא להחמיר אבל לא להקל, שהרי יום טוב שני הוי מדרבנן, וכן הביא הב"י בתחלת סימן תק"ג בשם הגהות מיימוניות [קושטא יום טוב א, ה] ופסקו בשו"ע [שם] ופשוט הוא: 
ומה שכתב העושה מדורה ביום טוב וכו'. הכל הוא לשון הרמב"ם בפרק ד' [הלכה יד], והוא סתום, והעיקר ומוסכם מהמפרשים שעריכת העצים לא נאסר אלא דוקא כשמסדר עצים מכאן ומכאן ועוד עצים על גביהם דומיא דקדרה ופוריא, אבל לסדר עצים זה על גבי זה וליתן אור ביניהם שפיר דמי, שהרי אין זה דומה לבונה. גם מה שכתב אפילו בצים לא יעמיד כו' אינו מחוור לאסור העמדת בצים שורה על גבי שורה אלא העיקר כמו שאכתוב בסמוך בסייעתא דשמיא: 
ומה שכתב ויש אומרים [וכו'] כל זמן שאינו צריך לאויר של תחתיו שרי. בכסף משנה [שם ד, טו] כתב וקשה שהרי בצים שאינו צריך לאויר שביניהם ואסור וצ"ע. ושלא בדקדוק כתב כן, שהרי הבצים נמי מיירי בצריך לאויר שתחתיו, דהיינו שמניח אחת על גבי שתים ומניח אור ביניהם כדי לצלותן כמבואר בפירוש רבינו חננאל שכתבו בתוספות [לב, ב ד"ה מלמטה] ובדברי הרא"ש [שם פ"ד סימן יא] והטור [עמוד מו] וכן מבואר בדברי הרשב"א [שם לג, א ד"ה וכן]. ואלו כוונתו ז"ל להשיג על המגיד משנה מדברי הרמב"ם שלא ביאר המגיד משנה שהרמב"ם חולק בזה. ומכל מקום כן עיקר דכל שאינו צריך לאויר של תחתיו שרי, ולפיכך אף שלחן בדפנות המגיעות לארץ מותר לסדרו בלא שינוי, וכמו שכתב הר"ן [שם יח, א ד"ה האי] בשם התוספות [עירובין קא, א ד"ה וכן] וכן פסק המחבר לעיל בסימן שט"ו סעיף ז', וכן פסק הרשב"א בספרו [עבודת הקודש בית מועד שער ב סימן ו] וכן דעת המגיד משנה [שם] ועיקר: 
איתא בפרק המביא [ביצה לב, ב] אבנים של בית הכסא מותר לצדדן ביום טוב, ופסקו הטור [עמוד מו] וכן הרמב"ם בפרק ד' [הלכה יג], והמחבר הזכירו לעיל בסימן שי"ב [סעיף י] ע"ש: 
סעיף ב 
הואיל ואינו מכוין לכבוי. ולפי זה משמע דאף על פי שאסור להוציא עץ שאחזה בו אש מהמדורה מפני שמכבה, לאו משום דהוי מכבה ממש דאם כן כי אינו מכוין לכיבוי מאי הוי והא מודה רבי שמעון בפסיק רישיה ולא ימות, אלא משום דדמי למכבה: 
סעיף ג 
אין סומכין כו'. אף על פי שהרב השמיט טעם שלא ניתנו עצים אלא להסקה, מכל מקום מדמסתם קסתים דמשמע דאף בבקעת יבישה אין סומכין על כרחך דסבירא ליה כהרי"ף [יח, ב] והרמב"ם [שם ד, יא] וכמו שכתב הר"ן [שם דבור ראשון] לדעתן דנקטינן כהסוגיא דהמביא [ביצה לג, א] דאף בבקעת יבישה אין סומכין לפי שלא ניתנו עצים אלא להסקה, פירוש שכיון שאינן מיוחדים אלא להסקה בלבד דאין תורת כלים עליהן יש להם דין מוקצה לגבי שאר מלאכות. ומאי דאמרינן בגמרא [שם] גבי חזרא והלכתא יבישתא שרי רטיבא אסור אינו אלא מטעמא דמה לי לצלות בו מה לי לצלות בגחלתו, וכן עיקר והכי מוכחא כולה סוגיא דהתם ודלא כרבינו תם [הובא ברא"ש שם פ"ד סימן יב]: 
דין חיזרא השמיטו המחבר ולא ידעתי למה: 
ומה שכתב אבל מותר לצלות בו וכל שכן שמותר להסיק בו כו'. איני יודע יישוב לזה הלשון, דהיתר הצלי אינו אלא דוקא בקוץ יבש, והיתר ההסקה עם עצים אחרים הוא בקוץ רטוב, וכמו שמבואר בסוגיא [שם] ובדברי הר"ן [שם יח, ב ד"ה והלכתא], ואף על פי שהרמב"ם כתב בפרק ב' [הלכה יג] קוץ רטוב הרי הוא מוקצה מפני שאינו ראוי להסקה כו', משמע דסבירא ליה דהוי מוקצה אף להיסק גדול, ודלא כהר"ן, ומכל מקום לי נראה עיקר כדברי הר"ן מדאמרינן בגמרא בלישנא בתרא ביבישתא כולי עלמא לא פליגי דשרי כי פליגי ברטיבתא מאן דאסר דלא חזי להסקה ומאן דשרי אמר לך הא חזי להיסק גדול, ומהך לישנא משמע ודאי דאף חבריה מודה ליה בהא דחזי להיסק גדול, ומעתה כי קאמרינן בלישנא קמא וכן במסקנא דהלכתא רטיבא אסור, אינן אלא מטעמא משום דלא חזי להסקה הוא לבדו ולפיכך אינו ראוי לצלות בו כיון שהוא צולה בו לבדו, אבל להיסק גדול ודאי חזי שאינו מוקצה לגמרי. והכי מוכח נמי מהא דאמרינן בפרק ב' דביצה [כא, ב] גבי סופלי פירוש גרעינין של תמרים רטיבי דחזו להיסק גדול, והוא הדין לחזרא [שם לג, ב] דמאי שנא ודלא כדעת הרז"ה [המאור י, ב] שהביא הרא"ש בפרק ב' דביצה [סימן טו] דליתא, ואף בדברי הרמב"ם אפשר לומר שדעתו כן ודוק: 
סעיף ד 
לדידן מותר לבשל כו'. דאף על גב שמבואר בגמרא [לד, א] שאסור ללבן רעפים וכן להניח קדרה חדשה על גבי האור מפני שמחסמן, הני מילי כשלא נתחסמו בתנור קודם לכן אבל אם נתחסמו ודאי שרי, וכן כתב הרשב"א [עבודת הקודש בית מועד שער ב סימן ו], ולפיכך בהני קדירות דידן שרי לבשל לפי שכבר נגמר בישולן וחיסומן בתנור, ועיין לקמן בסימן תק"ז סעיף ה': 


פרי חדש אורח חיים סימן תקג 
========================== 
סעיף א 
עיין בחדושי הרשב"א דפרק קמא דחולין דף (כ"א) [טו] ע"ב [ד"ה המבשל]: 
אבל ממלאה אשה כו'. הכי איתא בפרק ב' דביצה [יז, א] ופירש רש"י [ד"ה ממלאה] משום דבחד טירחא סגי. ואפשר שפירש כן משום דלדידיה לאפות אינו אופה אלא מה שצריך לו אף על פי שהפת יפה בזמן שהתנור מלא, משמע דלדידיה עיקר טעמא לא  הוי אלא משום טירחא, ומיהו מצינן לפרושי בגמרא דאף לתנא קמא טעם ממלאה אשה קדרת בשר הוא מפני שהתבשיל מיתקן יותר אלא דהאפיית הפת אף על פי שהפת יפה בזמן שהתנור מלא  אינו מחשיב אותו יפוי כל כך להתיר בשבילו אפיית פת מרובה, ורבי שמעון בן אלעזר פליג עליה וסבירא ליה דאף האפייה שרייא, ומיהו לכולי עלמא למאי דאפסיקא הלכתא כרבי שמעון בן אלעזר דממלאה אשה תנור פת מפני שהפת יפה בזמן שהתנור מלא, כל שכן דסגי הך טעמא למילוי קדרה בשר. ולפי זה אפילו ליתן בקדרה חתיכת בשר אחר שהניח הקדרה על גבי האש מותר, וכמו שכתב הרשב"א [עבודת הקודש בית מועד שער ב סימן א] וזה ברור ודלא כהב"י [עמוד מט ד"ה אבל] דכתב דרש"י פליג בהא וכן כתב בספר ב"ח [שם ד"ה ואפשר]: 
ודע שאע"פ שמותר למלאות הקדרה בשר לצורך מחר אין לומר בפה אלו יהיו לצורך יום טוב ולא אלו, ומיהו אם אמרו בפירוש לא בשביל זה נאסר הבשר, וזה פשוט: 
ומה שכתב ולאכול מכל אחת מעט כו'. מדברי הב"י [עמוד נ ד"ה ובפרק] משמע שאע"פ שמה שאוכל מכל אחת מעט הוא משום הערמה שלא היה כונתו לבשל קדירות הרבה אלא להותיר למחר, אף על פי כן כיון דהוי קודם אכילה ואוכל מכל אחת מעט שפיר דמי, ואינו מחוור דאם כן כי קתני בפרק שני דביצה [סוף יז, א] גבי מי שלא הניח ערובי תבשילין כיצד הוא עושה, אמאי לא קאמר הך תקנתא שיבשל כל קדירות שירצה ויטעום מכל אחת כזית, וכי תימא הא קתני לה באידך ברייתא [שם ע"ב] דקתני התם אבל מבשל הוא ליום טוב ואם הותיר הותיר לשבת, ליתא דהא מסיים התם ובלבד שלא יערים ואם הערים אסור, ופירש רש"י [ד"ה שלא] בשתי קדירות אבל בקדרה אחת מותר להערים ולהרבות וכן כתבו בתוספות [ד"ה ובלבד] ומשמע ודאי דאף בשתי קדירות דומיא דקדרה אחת דהיינו שטועם מכל אחת אסור, דהא ובלבד שלא יערים סתמא קתני, אלמא כל מין הערמה אסור, ולהרבות בקדרה אחת שאני אי משום דחד טירחא הוי ואי משום שהתבשיל שצריך לבו ביום יוצא מוטעם יותר, אבל בשתי קדירות ודאי אסור. ועוד שהרי יתבאר לקמן בסימן תקי"ב [סעיף א] שאין מזמנין את הגוי שמא ירבה בשבילו בקדרה אחרת, ואם כדברי הרב מה בכך ירבה וירבה דהא התם מקמי אכילה מיירי והבעל הבית יטעום מכל תבשיל ותבשיל מעט ותסגי בהכי, אלא מחוורתא דפיסקא דהכא מיירי במי שדעתו לאכול מיני מטעמים חלוקים, דזה ודאי מותר לבשל הרבה קדירות ולאכול מכל אחת, דהשתא לדידיה כל קדירה וקדירה יש לה דין ממלאה אשה קדרה בשר אף על פי שאינו צריך אלא  לחתיכה אחת, ולפיכך אף שמכוין להרבות בכל קדרה וקדרה שפיר דמי ואין בכך כלום. אבל מה שנוהגין קצת בעלי בתים לבשל לצורך הלילה בקדרה אחרת ובסעודת שחרית מערימין ונותנין מעט מאותו תבשיל על השלחן לאכול ממנו, ראוי לבטל המנהג, ואם עשה כן התבשיל אסור, וזו היא הסכמת הב"ח [עמוד נ ד"ה והדבר] וכן עיקר: 
ומה שכתב מיהו אם עבר ובישל כו'. פירוש אפילו במזיד שהיה יודע שאסור לבשל ובישל, אבל בלא הערמה, ואף אם יש לו תבשילין אחרים מותר לאוכלו, אבל הערים שאמר אוכל ממנו כזית אסור התבשיל, וכדאמרינן בפרק שני דביצה [יז, ב] החמירו במערים יותר מבמזיד. וראיתי בתשובת הריב"ש סימן רנ"ד שנשאל על יום טוב של ראש השנה שחל להיות ביום חמישי והלך ראובן ושחט עגל בן שנתו לחבירו ביום הראשון אחר אכילה מן המנחה ולמעלה אם הבשר אסור באכילה. והשיב ואין לאסור בכאן הבשר מפני שהערים לאכול ממנו מעט היום, שהרי הערמה זו לא היתה בשעת שחיטה, שאם בשעת שחיטה היה צריך לבו ביום אפילו לכזית בשר מותר היה לשחוט, ואם בשעת שחיטה לא היה צריך ושחט מזיד הוא, וכיון שכבר עבר מותר, ומה שאכל ממנה אחר כן אינו חוזר ואוסר ע"ש. ולא ידעתי מהו שאם בשעת שחיטה היה דעתו להערים ולאכול ממנה כזית, הרי משעת שחיטה נאסר הבשר ואסור באכילה: 
וכתב בספר ב"ח [עמוד נא ד"ה והיכא] והיכא דעבר והערים ובישל לצורך הלילה על סמך שיאכל ממנו קצת אף על פי שאינו צריך התבשיל אסור לדידיה, שהרי בלא  הניח עירוב תבשילין החמירו במערים יותר מבמזיד. ונראה דכאן אפילו במזיד שמבשל לצורך הלילה ואין דעתו לאכול ממנו כל עיקר נמי דינא הכי הוא, ואף על פי דבמי שלא הניח  עירוב תבשילין שרינן התבשיל במזיד, כאן יש להחמיר יותר ודלא כהריב"ש בתשובה סימן רנ"ד שאמר דהכל אסור, ואפילו היה שוגג קנסינן שוגג אטו מזיד ואסור לדידיה אבל לאחריני שפיר דמי עד כאן. והפריז על המדה לחלוק עם הראשונים, שהרי מדברי הרמב"ם מפרק א' [דהלכות יום טוב הלכה יא] מוכח נמי כדברי הריב"ש שכל שאינו מערים אף באופה לחול מותר, וכן דעת הרשב"א [עבודת הקודש בית מועד ריש שער ב] ולהם שומעים שאמרו כהלכה וכל שכן במידי דרבנן דהא קיימא לן כוותיה (דרבא) [דרבה] בפרק אלו עוברין [פסחים מו, ב] דהאופה מיום טוב לחול אינו לוקה משום דאמרינן הואיל ולא אסור אלא מדרבנן. ועוד מה טעם יש לחלק מן נידון דידן למי שלא הניח עירוב תבשילין, וכי תימא שאני התם דמשום עונג שבת שרינן ליה למבשל במזיד, הא ליתא דהא בגמרא [ביצה יז, ב] משמע ודאי דלמסקנא דאסיקנא איסורא דשבת שאני לא צריכינן לפירוקי קמאי דאית ליה פירי אחריני, וכמו שכתב הרשב"א בתשובה [חלק ה סימן ח] הביאה הב"י [עמוד נא ד"ה ויותר], ולפי זה ביום טוב אף שיש תבשילים אחרים ובישל במזיד תבשיל אחר מותר לאוכלו, אלמא לאו מטעמא דעונג שבת התירו, ולכן העיקר כפסק המחבר ושאר המפרשים דאף במבשל לצורך חול אף במזיד כל שאינו מערים מותר התבשיל: 
סעיף ב 
ממלא נחתום כו'. פירוש דוקא כשהחבית מלאה כבר מערב יום טוב או שממלאו בבת אחת מן הבור וכיוצא, אבל לשאוב דלי אחר דלי לצורך מחר ודאי אסור משום טירחא, ואף במאי דשרי דוקא בסתמא, אבל לומר בפה בפירוש שהוא רוצה אותו לצורך מחר אסור וכמו שכתבתי בסעיף א' [ד"ה ודע], ומיהו אם אמרו, שרי בדיעבד כיון דחד טירחא הוא: 


פרי חדש אורח חיים סימן תקד 
========================== 
סעיף א 
שאם ידוך אותם מבעוד יום מפיג את טעמן כו'. אף על גב דבגמרא [ביצה יד, א] פליגי אמוראי בטעמא ואיכא מאן דאמר דטעמא משום דאין כל הקדירות צריכות תבלין, ולפי זה אי ידע מאי קדרה בעי לבשולי צריך לדוכן בשינוי, מכל מקום המחבר העתיק דברי הרמב"ם [יום טוב ג, יב] שפוסק כאידך טעמא שכל התבלין מפיגין טעמן משום דסוגיין דעלמא הכי אזלה בירושלמי דפרק ראשון דביצה [הלכה ט] וכן בש"ס דילן בפרק (רבי אליעזר דמילה) [תולין] [שבת קמא, א] ופלפלין נמי מפיגין טעמן וכדאיתא בתוספתא [ביצה פרק א הלכה יב] פלפלין הרי הן כתבלין, ולפי זה מוריקא דהיינו כרכום צריך לדוכו ע"י שינוי דומיא דמלח כמבואר בגמרא שהרי אינו מפיג טעמו, והמגיד משנה [שם] לא דק בזה שכתב שכרכום נדוך כדרכו לדעת הרמב"ם, וליתא אלא שהרב לא הזכיר כרכום בדבריו לפי שהדבר ידוע שאינו מפיג טעמו, ובגמרא לא נזכר זה אלא אגב גררא (דבנייא) [דמאי בינייהו] אבל לא נחית תלמודא לאשמועינן דכרכום אינו מפיג טעם, אבל בדעת הרי"ף [ו, ב] לא משמע כן שהרי לא הוזכר הפגת טעם בדבריו, וכן הרשב"א בספרו [עבודת הקודש בית מועד שער א סימן ז] פסק שהכרכום נדוך כדרכו. ויראה לי שהטעם משום דלא קיימא לן כרב הונא ורב חסדא אלא כדמשמע מסוף סוגיא דהתם דדוקא מלח בעי הטייה אבל שאר תבלין ומכללם כרכום נדוכין כדרכן, וטעמא דמילתא דבמלח לפי שהיא רכה ונדכת היטב ע"י שינוי, הצריכו שינוי, אבל בכרכום אינו נידוך יפה ולפיכך לא הצריכו בו שינוי: 
ומה שכתב אלא אם כן הטה המכתשת כו'. ואם המכתשת היא של עץ אין צריך שינוי וכדתנן [שם בביצה] והמלח במדוך של עץ, ומיהו מסתברא שאם דרך לדוך בו כל שאר ימות השנה שגם הוא צריך הטייה, והכי מוכח מהשגת הראב"ד [שם] בפרק ג' דין י"ג: 
ודע שמתבאר מסוגיא דהתם שאם דך תבלין ומלח ביחד שאין צריך שינוי וכן כתב הרשב"א [שם]: 
ומה שכתב וכן ראוי להורות. אף על גב דמההיא דפרכינן [שם] ודלמא תבלין הוו משמע דתבלין לא בעי הטייה, מכל מקום מההיא דאמרינן [שם] אמר ליה רב אחא ברדלא לבריה כי דייכת אצלי אצלויי ודוך, מדקאמר ליה סתמא משמע דכל תבלין צריכין שינוי קצת, ודלא כהרי"ף בהלכות [שם]. ואפשר נמי דמאי דקאמר שמואל [שם] כל הנידוכין נידוכין כדרכן ואפילו מלח, היינו לומר שידוך במדוך שרגיל לידוך בו ומכל מקום בעי שינוי קצת דהיינו הטייה. ותדע דבירושלמי [שם] איתא שמואל שחק על סיטרא דמדוכה, וכי היכי דלא תיקשי דידיה אדידיה צריך לומר כדפרישית: 
סעיף ג 
יש לאסור הכל. איברא שכן כתב הטור [עמוד נו] אבל אינו מחוור שהרי פירש רש"י [שם יד, א ד"ה] אבל כותשין בקטנה. דהוי כלאחר יד דאינה אלא לתבלין, וכן דעת הרי"ף [שם] והרמב"ם [שם] והרשב"א [שם] דקטנה מקרי כל שאין דרך לכתוש בו הריפות בשאר ימות השנה מרוב קטנותה, וכן עיקר להקל במידי דרבנן: 
ודע שהמחבר נמשך אחר סברת הרמב"ם [שם] שמחלק בין בבל לארץ ישראל לפי שהתבואה שלהן טובה היא ואם כותשין אותה מערב יום טוב אין בכך הפסד, אבל דעת הראב"ד [שם] והרשב"א [שם] דלאו דוקא ארץ ישראל אלא הוא הדין לכל המקומות שאין תדירין לאכול הריפות דאף בקטנה אסור, לפי שאין כתישה בקטנה שינוי להם, ויש להחמיר: 
סעיף ד 
מותר אדם כו'. כתב הרשב"א [עבודת הקודש בית מועד שער ב סימן ד] וז"ל ויראה שהנחתום לבד אמרו לפי שמוכר לרבים ולהפסד מרובה חששו אבל איש בביתו לא יתן במדה שלא חששו להפסד מועט שהרי אמרו [ביצה כט, א] לא ימדוד אדם שעורים כו', ואפשר שאף בשאר כל אדם מותר ולא אמרו נחתום אלא שדברו בהווה שדרכו של נחתום ליתן לעולם במדה כדי שלא יקדיח תבשילו, וכן נראה מדברי קצת גאונים עכ"ל. והטור [עמוד נו] הסכים לסברא ראשונה להחמיר, והמגיד משנה [יום טוב ד, כב] הסכים להקל וכפסק המחבר ז"ל, ולזה הסכים מהרש"ל [ים של שלמה פרק ג] בסימן כ"ו וכן נראה לי עיקר מדגרסינן בירושלמי [ביצה] בסוף פרק אין צדין אומר אדם לחבירו תן לי כלה של תבלין שכן בעל הבית דרכו להיות נותן כלה של תבלין בתוך תבשילו, עד כאן, אלמא דלאו דוקא נחתום אלא הוא הדין לכל אדם: 


פרי חדש אורח חיים סימן תקה 
========================== 
סעיף א 
בהמה שהיא עומדת לאכילה כו'. הב"י [עמוד נז ד"ה והכל] הביא בשם הכלבו [סימן נח כ, ד] שיש אומרים דאפילו בעומדת לחלבה אין חלבה מוקצה אם אינו עומד לגבן ליבש הגבינות לסחורה דומיא דתרנגולים העומדת לגדל ביצים ולגדל אפרוחים וכן דעת הר"ז [המאור ריש ביצה, עד כאן. ואין זה מחוור כלל דהא סתם אמרו בסוף פרק קמא דשבת [יט, ב] עז לחלבה ותרנגולת לביצתה מחלוקת דרבי יהודה ורבי שמעון וכן בפרק קמא דביצה בכמה דוכתין קאמר סתמא דתרנגולת העומדת לגדל ביצים הויא מוקצה, וכן מוכח בהדיא בההיא דאמרינן התם [ביצה ד, א] גבי לקחה סתם, נשחטה הובררה דלאכילה עומדת, לא נשחטה הובררה דלגדל ביצים עומדת, ואכתי כי לא נשחט איך הובררה דהויא מוקצה ודילמא רוצה לקיימה כדי לגדל ביצים לאכילה, אלא ודאי שכל שיש לו תרנגולת עומדת לגדל ביצים אף שהם לאכילה הויא מוקצה כל שאינה עומדת לשחיטה, והוא הדין והוא הטעם לעז העומדת לחלבה שאע"פ שהחלב הוא לאכילה כל שהעז אינה עומדת לאכילה הויא מוקצה, וזה פשוט ועיין במה שכתבתי לעיל בסימן תצ"ז [ריש] סעיף ו': 
ודע שפסק המחבר בהיתר בהמה שהיא עומדת לאכילה הוא ברור ומוסכם מכל המפרשים זולתי רבינו חננאל [שבת קמה, א בגליון] וגם הרמב"ם בפרק ח' מהלכות שבת [הלכה י] דעתו כדעת ההלכות ודלא כפסק רבינו חננאל, אלא שתמה המגיד משנה [שם ד"ה והחולב] אמאי לא כתב ההיתר בהלכות יום טוב. וצ"ל דכיון דלדעתו ההיתר אינו אלא בעומדת לאכילה סמך אמה שכתב בהלכות שבת שמותר לסחוט אשכול של ענבים לתוך האוכל שמשקה הבא לאוכל אוכל הוא, והוא הדין לעז העומדת לאכילה ביום טוב דמאי שנא: 
הטור כתב בהלכות שבת סימן שכ"ח [עמוד תקג] שמצטער מחמת רעבון מותר לינק מן הבהמה ביום טוב, וכן דעת הסמ"ג [לאוין סה עמוד קיד - קטו] ורבינו תם בפרק חרש [יבמות קיד, א תוספות ד"ה שבת] ובפרק אף על פי [כתובות ס, א תוספות ד"ה גונח], אבל מדברי הרי"ף בפרק חבית [שבת ס, ב] וכן מדברי ר"י בעל התוספות במקומות הנזכרים משמע דלא שרי לינק אלא גונח מכאב לב וכמ"ש לעיל בסימן שכ"ח סעיף ל"ג, ושבת ויום טוב שוין לענין זה דגונח שרי ומצטער מחמת רעב אסור, וכן נראה עיקר להחמיר, וכן דעת שאר הפוסקים שהשמיטו זה מהלכות יום טוב: 
ומה שכתב ועכו"ם החולב בהמה כו'. רבו סברות בזה, שהגהות אשירי בריש ביצה כתב חלב שנחלב ביום טוב אפילו ממילא אסור ביום טוב לא שנא החולב לתוך הקדרה ולא שנא לתוך הקערה משום נולד, וכן אם נחלב בשבת הסמוך ליום טוב אסור ביום טוב משום הכנה, וההיא דחולב אדם עז לתוך הקדרה מיירי בבהמה שלא הקצוה לחלבה ועומדת לאכילה דאי בעי שחיט לה ולא חשיב נולד ואפילו הכי לתוך הקערה אסור משום נולד דמעיקרא אוכל ולבסוף משקה. ובסוף הפרק כתב אם חולב גוי וישראל רואהו והביאו לישראל דורון ביום טוב ראשון בשני ימים טובים של גליות מותר לערב כביצה עד כאן. הנה מדמי נולד דחלב לנולד דביצה ואף על גב דבביצה אף בתרנגולת העומדת לאכילה אסירא לאו מטעמא דנולד דאדרבה אמרינן בריש ביצה במאי עסקינן אילימא בתרנגולת העומדת לאכילה מאי טעמא דבית הלל אוכלא דאפרת הוא אלא טעמא משום הכנה וכדאיתא בגמרא, ולפי זה בעז העומדת לאכילה כיון דחולב לתוך הקדרה שריא משום דמשקה הבא לאוכל כאוכל דמי ואוכלא דאפרת הוא, אבל בעז העומדת לחלבה כיון שהיא מוקצית אסור החלב משום נולד, ומשמע דסבירא ליה דיש מוקצה בדגוי ודלא כדלעיל סימן תצ"ח סעיף ג', דאם לא כן בדין חולב גוי אמאי אסר החלב לבו ביום והלא אי בעי שחיט לה דומיא דבהמת ישראל העומדת לאכילה, אלא משמע כדאמרן. אי נמי נולד שאני, ותדע דהא בנולד דביצה דגוי לכולי עלמא אסור וכדלקמן בסימן תקי"ג [סעיף ו]: 
והב"י [עמוד נז סוף ד"ה כתב סמ"ג] הביא בשם סמ"ק [סימן רפא עמוד רסה] בדין גוי חולב שמותר לישראל לאוכלו אבל לשתותו אסור. ויראה לי שטעמו משום דסבירא ליה דאין צריך הכן בדגוי ולפיכך לאוכלו שהוא דבר שהיה רשאי הישראל לעשותו שהרי חולב אדם עז לתוך הקדרה שפיר דמי, אבל אם אנו מתירים לו לשתותו כיון שאינו רשאי לחלוב לתוך הקערה יש לחוש שיאמר לגוי לחלוב ולפיכך אסור לו לשתות: 
והרשב"א בתשובה [חלק ה סימן רכו] התירו לגמרי אף לשתות, והרב אזיל לטעמיה דסבירא ליה דאין צריך הכן בדגוי, וכיון שהוא מוכן ואי בעי הישראל חליב ליה לתוך הקדירה, משום היתר השתייה אין לחוש שיאמר לגוי לחלוב לו, ונולד דביצה שאני דאסחיה דעתיה [ד]אינשי מיניה דהא לא ידעי אימת ילדה, ואף אם ממשמש התרנגולת מבערב וידע דלמחר ילדה והכינו על כרחך נולד הוא ואסור דלא פליג רבנן, מה שאין כן בנולד דחלב שראויה בכל שעה לחלוב אותה. ועוד דנולד דביצה ליתיה בידו, מה שאין כן בהך נולד דסמיה בידו, ולפיכך שרי לגמרי. ואין ספק שמאלו הסברות שהזכרתי עד עכשיו דברי הרשב"א הם עיקר. אלא שראיתי להטור בסימן ש"ה [עמוד רפ] שכתב וז"ל מותר לומר לגוי לחלוב בהמתו כיון שהחלב מצערה והחלב אסור בו ביום משום משקין שזבו. ולפי מה שכתבתי מותר. וכתב הב"י [שם ד"ה ומה שכתב והחלב] שכן כתב בכל בו [סימן לא כו, א] בשם הגהות הרי"ף [תשב"ץ קטן סימן מא] ופסקו המחבר לעיל בסימן הנזכר סעיף כ'. ולפי זה משמע ודאי דבין אם נחלב ממילא או אם חלבו גוי כל שאינו לתוך הקדרה אסור משום משקים שזבו. אבל ראיתי לרש"ל בתשובה סימן ע"ה שכתב החלב שנחלב בשבת אסור לכולי עלמא משום משקין שזבו כמו שכתב הטור וכן המנהג, אכן ביום טוב אין להחמיר מאחר דשרי באוכל נפש והנחלב בשבת אסור ביום טוב שלאחריו משום הכנה עכ"ל. ואין דבריו מחוורין דהא בריש ביצה [ג, א] איתא בהדיא דלרב יצחק ביצה אסורה משום משקין שזבו ולא מקילינן מטעמא דשרינן ביה אוכל נפש, ואף על גב דלא קיימא לן כוותיה היינו משום דביצה אוכלא לאפוקי משקין דלאו אוכלא וכדאיתא בגמרא, אבל בחולב לקערה אסור לכולי עלמא משום משקין שזבו. גם מה שכתב שנחלב בשבת שאסור ביום טוב שלאחריו, ליתא וכמו שכתבתי לעיל בסימן תצ"ח [סוף] סעיף ה' עיין מה שכתבתי שם בסייעתא דשמיא. ועיין בתשובת מהר"ם מלובלין סימן י"ז: 
הכלל העולה להלכה ולמעשה דלפי מה שנתבאר לעיל סימן תצ"ח סעיף ג' דבשל עכו"ם לית ביה משום מוקצה מותר לחלוב בהמות הגוי לתוך הקדרה וכל שכן אם חולב הגוי וישראל רואהו, ואם חלבו ביום טוב מותר בשבת שלאחריו אבל אם חולב לתוך הקערה אסור משום משקין שזבו, ואם חלבו ביום טוב אסור בשבת שלאחריו משום הכנה, ואם חולב בשני ימים טובים של גליות מותר ביום שלאחריו: 
כתב הרשב"א [עבודת הקודש בית מועד שער א סימן ד] השום והבוסר והשלקות הרי הן כתותים ורמונים ואין סוחטין אותם לכתחילה וכל שכן הבוסר שרובו למשקין ולפיכך אפילו לשחקו בקערה אסור דשחיקתו זו היא סחיטתו אבל השום והשחלים והחרדל נידוכין כדרכן ואינו חושש אבל לא יסחוט עכ"ל. ומיהו לסחוט בוסר לתוך האוכל שפיר דמי, ודלא כסברת (רבינו תם) [רבינו חננאל] שהביא המחבר לעיל בסימן ש"ך [סעיף ז] דליתא: 


פרי חדש אורח חיים סימן תקו 
========================== 
סעיף א 
אין מודדין קמח כו'. אף על גב דמעיקר דינא דגמרא משמע דממחי לא מחינן דהא רב מתיר אפילו לכתחלה והלכה כרב באיסורי ושמואל דאסר אינו אלא הלכה למעשה דהיינו דאורויי לא מורינן וכמו שפירש רש"י דלא כהמ"מ מכל מקום האידנא יש למחות מטעם שכתבו בתוספות דטעם שתטול חלה בעין יפה לא שייך האידנא אלא דוקא בימיהם שהיו נותנים אחד מכ"ד חלה ומיהו כל שאינו מודד בשלימות אלא פוחת או מוסיף אף שהכלי מיוחד למדה שרי וכן כתב הב"ח: 
ומה שכתב ומותר ליקח קמח כו'. אבל ליקח אפר מהכירה אם עושה גומא אסור והכי מוכח בפרק קמא דביצה דף ח' ומדברי התוספות והרא"ש משמע דשרי ואין להקל בדבר עמ"ש בסימן תצ"ח סעיף י"ד: 
סעיף ב 
בסוף פרק אין צדין ת"ר אין שורין קמח ביום טוב ר' פפייס ור"י בן בתירא אמרו שונין ושוין שאם נפל לתוכו צרור או קיסם ששונין והראב"ד בהשגות פרק ג' מפרש פלוגתייהו בלא שינוי ופוסק כר' פפייס מדאמרינן בגמרא דביתהו דרב יוסף הוה נהלה קמחא אגבא דמהולתא אמר לה חזו דאנא ריפתא מעליא בעינא פירוש ואינך צריכה לשנות אלמא שונין בלא שינוי וכן דעת בעל העיטור והרשב"א בספרו כתב שכן נהגו ותמהני דאף את"ל דרב יוסף הכי סבירא ליה כיון דבתר הכי מייתי תלמודא אידך עובדא דדביתהו דרב אשי נהלא קמחא אגבא דפתורא אמר רב אשי הא דידן ברתיה דרמי בר חמא ואי לאו דחזיא מבי נשא לא הוה עבדא הרי בהדיא דרב אשי דהוא בתרא אף שינוי דגבא דפתורא לא היה רוצה להתיר אלא שביטל דעתו מפני רמי בר חמא ואיך נסמוך ארב יוסף להתיר בלא שינוי כלל ומה שכתב הר"ן דדביתהו דרב אשי מחמרי אנפשה אינו מחוור אלא העיקר לפסוק כתנא קמא דאין שונין וע"י שינוי שרי וכן דעת הרמב"ם ורוב הפוסקים וכמו שכתב המחבר ז"ל והכי איתא בירושלמי דסוף פרק קמא דביצה אין שונין את הקמח אבל מרקדין אחורי הנפה: 
כתב הרא"ש וכל הני עובדי אשונין קאי אבל בתחילת הרקידה אפילו ע"י שינוי אסור והבין הב"ח דאשונין דברייתא קאי דמפרש פלוגתייהו בשינוי ופוסק כר' פפייס דשונין והקשה על זה וע"ש ולי נראה שכוונת הרא"ש היא דקאי הני עובדי אהרקדה שנייה ולא אתחילת ההרקדה אבל לעולם דפלוגתא דתנאי בברייתא מיתוקמא בלא שינוי וקיימא לן כוותיה דתנא קמא וכמ"ש לדעת הרמב"ם וכן דעת הטור שכתב שאם נפל צרור או קיסם שמותר בלא שינוי דהא על כרחך כיון דברייתא מיירי בלא שינוי כי קתני ושוין שאם נפל לתוכו צרור או קיסם ששונין בלא שינוי קאמר ומה שכתב הראב"ד בהשגות ואם נפל בו צרור או קיסם אסור ואם שינה מותר אין פירושו ואם שינה דבעי שינוי דהא לדידיה כיון דברייתא מתוקמא בלא שינוי וכדפרישית לעיל על כרחך בנפל בו צרור שרי בלא שינוי אלא הכי קאמר אסור לסלקו ביד ואם רוצה לשנות דהיינו לחזור ולרקד פעם שנייה מותר וכן פירש במגיד משנה אבל הכלבו כנראה שהבין מדבריו דנפל בו צרור אסור אם לא ע"י שינוי ולפי זה צ"ל דסבירא ליה לתנא קמא דקאמר אין שונין היינו אפילו בשינוי ור' פפייס דקאמר שונין אף בלא שינוי קאמר ופסק כוותיה משום עובדא דדביתהו דרב יוסף וכמ"ש למעלה וסיפא דקתני ושוין ע"י שינוי קאמר וכן פירש הב"ח וכתב שכן יש להחמיר לענין הלכה ואינו מחוור אצלי דכיון דשונין ואין שונין דרישא דברייתא מיירי בכולל אם איתא דסיפא דושוין ע"י שינוי דוקא קאמר הוה ליה לפרושי אלא העיקר דבנפל בו צרור שרי בלי שינוי וכפסק המחבר ז"ל: 
ומה שכתב ויש אומרים דמותר כו' כתב הרשב"א וז"ל נפל צרור או קיסם בתוך הקמח יש מי שהורה שאסור ליטלן ביד לפי שזה כבורר ולא יראה לי כן אלא מותר ליטול ביד שכל מי שעושה ביד אינו אלא כבורר כלאחר יד ולא אסרו אלא בנפה וכברה ע"כ ושורש מחלוקת זה תלוי בגרסאות דבגמרא הכי איתא תני תנא קמיה דרבינא אין שונין קמח ביום טוב אבל נפל צרור או קיסם בורר בידו אמר ליה כל שכן דאסור דהוה ליה כבורר זו היא גירסת רש"י ורוב הספרים ולפי זה אסור ליטלן ביד ויש גירסא אחרת דגרסי תנא תנא קמיה דרבינא ושוין שאם נפל לתוכו צרור או קיסם ששונין ואמר ליה רבינא כל שכן דאסור פירוש למאן דאמר אין שונין דכיון דאפילו הרקדה שנייה דלא מיחזי כמרקד אסור כל שכן בנפל צרור דמחזי כבורר ועל פי גירסא זו כתב הרשב"א שמותר ליטול ביד ויש להחמיר: 
ומה שכתב והוא הדין דמותר לעשות ע"י עכו"ם כו'. דע שרשב"א פירש שע"י שינוי מותר לרקד אפילו תחלת הרקדה אפילו ע"י ישראל ובתוספות כתבו יש לסמוך עליו להתיר ע"י עכו"ם ול"נ דכיון דכל הפוסקים חלוקים על פירוש רשב"א דשינוי המוזכר בש"ס אהרקדה שנייה קאי וכן מוכח בהדיא בירושלמי דסוף פרק קמא דביצה וכן מוכח מהש"ס דילן מלשון הברייתא הדבר ברור שאין להתיר ע"י עכו"ם כלל וכן עיקר להחמיר: 
דע דכל הני שונין דכתיבנא ר"ל שמרקד פעם שנייה באותה כברה עצמה שרקד בראשונה דהשתא הכל יוצא וכמו שפירש רש"י בגמרא ולא מיחזי כמרקד אבל לרקד שניה בכברה אחרת כדי שיהיה הפת נאה דהיינו שמוציא הקמח וקולט את הסולת אסור אפילו ע"י שינוי שזה הוי כתחילת הרקדה דאסורה. כן כתב בספר ב"ח לדעת הסמ"ג ונכון להחמיר: 
סעיף ג 
יכול להפריש ממנה חלה. מלבד דאיכא נוסחא בגמרא דהכי איתא בהדיא בפרק משילין נלמד ממתניתין דסוף פרק קמא דביצה דאמרי בית הלל תאמרו במתנות שזכאי בהרמתן וכן מבואר במתניתין דפרק אלו עוברין: 
ומה שכתב ולהוליכה לכהן שרי אפילו הפרישה מאתמול זה פשוט וכן כתב הרמב"ם בסוף פרק ד' שהרי איפסקא הלכתא בפרק קמא דביצה כר' יוסי דאפילו תרומה נמי מותר להוליך ועל כרחך דהיינו כשהפרישן מאתמול דהא תנן דאין מגביהין תרומות ביום טוב ובגמרא נמי איתא רב טובי בריה דר' נחמיה הוה ליה גרבא דחמרא דתרומה אתא לקמיה דרב יוסף אמר ליה מהו לאמטויי לכהן האידנא אמר ליה הכי אמר שמואל הלכה כר"י וכל שכן לגבי חלה ועוד דכיון דקאמר ר"י לא נחלקו בית שמאי ובית הלל על המתנות שמוליכין לא נחלקו אלא על התרומה כו' ע"כ מה שנחלקו הוי דומיא דלא נחלקו וכדמוכח דהתם אמתניתין דדיכת תבלין וכי היכי דמה שנחלקו היא בתרומה שנפרשה מאתמול הוא הדין במה שלא נחלקו דמיירי אף בנפרשה מאתמול ובכלל מתנות הויא חלה וכדמוכח בהדיא התם שהרי זכאי באמירתה: 
ומה שכתב אסור להפריש ממנה חלה ביום טוב והנה לענין חלת ארץ ישראל מוסכם מרוב המפרשים דאסור מדאמרינן בפרק משילין פירי דטבילי האידנא כגון עיסה לאפרושי מינה חלה מפרשינן ויהבינן לכהן משמע דאי טביל מאתמול אסור לאפרושי מינה חלה אבל במאי דפליגי רבא ואבוה דשמואל דפ"ק דאפליגו רבוותא כמאן הלכתא שהרי"ף והרמב"ם פסקו לאסור אף בתרומת חוץ לארץ והראב"ד ודעימיה פסקו להקל וכיון דלא ברירה מילתא בש"ס דילן הירושלמי מכריע דגרסינן התם בסוף פרק קמא הלש עיסה ביום טוב מפריש חלתא ביום טוב לשה מערב יום טוב ושכח להפריש חלתא אסור לטלטלה ואין צריך לומר ליטול ממנה עירס לא אמר אלא לשו אבל עירס לא אר"ש תפתר בעיסה טמאה שאינו מפריש חלתא אלא בסוף א"ר יוסה בר' בון כדין היה בעיסה טהורה שלא יפריש חלתא אלא בסוף תקנה תיקנו בה שיפרישנה תחילה שלא תיטמא העיסה נמצא דדוקא בעיסה טהורה תיקנו שיפרישנה תחילה קודם שאירע שום קילקול בעיסה שיטמאנה אבל בעיסה טמאה עיקר ההפרשה הוא בגמר גלגול העיסה והאידנא שכל העיסה טמאה מחמת טומאת מת אם גמר הלישה היה ביום טוב מפריש ממנה ביום טוב אבל אם נגמר כל גילגול העיסה מערב יום טוב אינו מפריש ממנה ביום טוב וכן כתב המגיד משנה בפרק ג' בשם הרשב"א ואף על פי שזה הירושלמי משמע דמיירי  בארץ ישראל מדקאמר אסור לטלטלה וכמ"ש בסמוך בס"ד מכל מקום משמע דהוא הדין לחלת חוץ לארץ שאסור להפרישה וכן נראה עיקר להחמיר וכפסק המחבר: 
ומה שכתב ומותר לאפות כו' כתב המרדכי בפרק קמא דביצה גלגל עיסה מערב יום טוב אין מפרישין ממנה חלה ביום טוב והכי ק"ל והוא הדין שאין לאפותה ביום טוב שאין יכול לאכלה ומיהו ודאי אם גלגלה ואפאה מערב יום טוב ולא הפריש ממנה חלה מצי לאוכלה ביום טוב ובלבד שיניח מעט כדי חלה כשמואל דאמר חלת ח"ל אוכל והולך ואחר כך מפריש ותמה עליו הב"י אמאי אינו יכול לאכלה הרי תרומת ח"ל אוכל והולך ואחר כך מפריש ואם כן שפיר יכול לאפותה שהרי ראויה לאוכלה ביום טוב ובלבד שישייר ממנה ולזה הסכים מוהר"ם בהגה אבל בספר ב"ח הסכים עם המרדכי וכתב דלפי שיש בעיסה חלק ממנה דטרח באפייתה שלא לצורך דהיינו מה שהוא כדי חלתא מידי דהוה אעיסה חציה של עכו"ם וחציה של ישראל דאסור לאפותה משום דאפשר למיפלגא בלישה והכא נמי אפשר למיפלגא אלא דאיסורא דאין מגביהין רביע עלה דאסור להפריש ביום טוב הילכך אסור לאפות כל העיסה בשביל חלק החלה שבה עכ"ל וליתא אדרבא כיון דאי אפשר למיפלגא דמיא לבהמה חציה של עכו"ם וחציה של ישראל שמותר לשוחטה ביום טוב משום דאי אפשר לכזית בשר בלא שחיטה והכא נמי כיון דאי אפשר למיפלגא מותר לאפות כולה בשביל חלק המצטרך לו ליום טוב והכי מוכח מהא דאמרינן בפ"ב דביצה דהני בני באגא דרמו עלייהו קימחא דבני חילא אי יהבי לה ריפתא לינוקא ולא קפדי שרי לאפותה ביום טוב כיון שלא היו יכולין ליקח כלל מן הקמח קודם האפייה לאפותו לצורך התינוק אבל אחר האפייה לא קפדי ויתבאר לקמן סימן תקי"ב סעיף ב' בס"ד וכי היכי דהתם מצי לאפותה עיסה גדולה משום פרוסה אחת לתינוק הכא נמי שרי לאפות כולה כיון דלא מצי למפלגא ומיהו יש לדחות דשאני התם דכל חדא וחדא חזיה ליה ולפיכך רשאי לאפות כל העיסה אבל הכא הא איכא חדא דלא חזיה ליה אבל בפרק אלו עוברין תנן כיצד מפרישין חלה בטומאה ביום טוב ר"א אומר לא תקרא לה שם עד שתאפה וכתב רש"י לא תקרא לה שם חלה עד שתאפה תחילה דכל חדא וחדא חזיא ליה דמפריש מכל חדא פורתא ולאחר אפייה אם רצה יפריש חלה שלימה על כולן עד כאן אלמא דאע"ג דאיכא חדא או פורתא דלא חזיא ליה שריא לאפות כל העיסה ובכאן נמי יאפה כל העיסה אף על גב דאיכא חדא דלא חזיא ליה ואף על פי שיש לדחות ולומר דדילמא טעמא  דר"א משום דאמרינן הואיל וכדאיתא בגמרא התם ופירש רש"י דאף על גב דסופו להפריש אחת מהן לחלה ונמצא שטרח בדבר שאינו ראוי לאכילה אפילו הכי אמרינן הואיל ואי בעי לא מפריש חדא לחלה אלא בצע מכל חדא וחדא ואיכא למימר בכל חדא חזיא ליה ומותר לאפותה ע"כ ואם כן הכא דליכא למימר הואיל ואי בצע מכל חדא וחדא שהרי כתב הטור בשם רש"י דאפילו מה שאוכל ומשייר החלה הוי בכלל אין מגביהין תרומות ומעשרות א"כ משמע לכאורה דלכולי עלמא אסור לאפותה ביום טוב ליתא דכל שמשייר יותר מכדי חלה לא מיחזי כמפריש חלה וכמו שכתב הב"י בדרך שני בדברי הטור וכן פירש הב"ח וא"כ הכא נמי מותר לאפות ואוכל והולך הואיל ואי בעי בצע מכל חדא וחדא. איברא שבתוספות הקשו לרש"י דהא כי נמי בצע מכל חדא וחדא אסור לאפות כדמוכח בפרק שני דביצה דאמר עיסה של עכו"ם ושל ישראל אסור לאפות ביום טוב דאפשר למפלגא בלישה ותירצו שנראה לרשב"א לחלק דדוקא בעיסת נכרי אסרו מדרבנן אבל גבי חלה לא אסרו משום תיקון חלה ע"כ. העולה מכל זה דכי היכי דשרי התם לאפות כל העיסה אף על גב דאיכא חדא דלא חזיא ליה אי מטעמא דבעידנא דקא  עיילא לתנורא כל חדא וחדא חזיא ליה או מטעמא דר"א סבר אמרינן הואיל הני טעמי שייכי הכא להתיר לאפות וכיון דחלת חוץ לארץ היא קיימא לן כשמואל דאוכל והולך ולערב מפריש ואם כן יפה תמה הב"י על המרדכי אמאי לא התיר לאפותה ביום טוב ואף על גב דבירושלמי דכתבתי לעיל וכן בתוספתא איתא לשה מערב יום טוב אסור לטלטלה איכא למימר דההיא בחלת ארץ ישראל אבל בחלת חוץ לארץ מותר לטלטלה ולאפותה כיון דאוכל והולך ואחר כך מפריש ואף על פי שאני דעתי להתיר וכדברי הב"י מכל מקום למעשה יש לחוש לסברת המרדכי וב"ח שהרי בתוספתא ובירושלמי קאמרינן בסתם אסור לטלטלה ואפשר דאף בחלת ח"ל קאמרי איברא דקשה לזה דאם כן אמאי אסור לטלטלה נהי דלאפותה אסור הא מכל מקום חזיא למאן דבעי לגומעה חיה שהרי חלת ח"ל אוכל והולך ואחר כך מפריש ולהכי מחוורתא דמלתא דדוקא מיירי בחלת ארץ ישראל ולדעת המרדכי צ"ל דזה שהתירו לאפות אף החלה ולהפרישה אחר כך מהני טעמי דלעיל שלא סמכו על זה אלא כשלש ואופה בו ביום משום דפת חמה עדיף ליה ולפיכך משום תיקון חלה התירו אבל זה שלש העיסה בערב יום טוב והיה לו שהות להפריש חלה מבערב ולא הפרישה לא התירו לו לאפותה על סמך הואיל והמחמיר תבוא עליו ברכה: 
כתב רש"ל בפרק קמא דביצה סימן ל"ז בשם הפסיקתות שאסור לכהן לאכול בביתו של ישראל אלא אם כן רגיל לאכול אצלו וצריך להודיעו מאתמול ופירוש משום דלא סלקא דעתיה דבר אינש למיכל פיתיה בביתא דחבריה ויסברו העולם שהוא תרם אותה ביום טוב ולכך הוא אוכל בביתו ועיין בתוספות דפרק קמא דביצה ד"ה אין מוליכין ומשמע דאף להאכילו חולין אסור מהך טעמא ול"נ להתיר אף תרומה דכיון דקיימא לן כבית הלל וכר"י דאף תרומה מותר להוליך לביתו של כהן ולא חיישינן לרואים שיאמרו שתרם אותה ביום טוב במכל שכן להזמינו לביתו דשרי שיש לתלות שמאכילו חולין או תרומה שתרם מאתמול: 
סעיף ד 
עיין מה שכתבתי לעיל בסימן תנ"ז: 
סעיף ה 
מותר לעשות פתין גדולים. והרמב"ם בפרק ג' כתב מותר ללוש עיסה גדולה והכל אמת: 
סעיף ו 
אסור לאפותה ביום טוב כו'. וא"ת מאי שנא מלקמן סימן תק"ז סעיף ו' שמותר לאפות תנור מלא פת אף על פי שאינו צריך אלא פת אחת כבר תירצו בתוספות דשאני התם דכל הפת של ישראל שהרשות בידו לאכול כל אחד ואחד או זה או זה ועוד דילמא מקלעי ליה אורחים אבל הכא דחציה של עכו"ם אסור לאפותה ביום טוב אבל יש מי שתירץ דהכא מיירי בעיסה מרובה שיש בה יותר ממילוי תנור ויש להחמיר: 
סעיף ז 
אלא אם כן יש לו בני בית כו'. והוא הדין אם הטיבתו פת הדראה שאופה ואינו נמנע וכדעת הרשב"א שהביא הב"י ועיקר ומיהו אם מערים שכונתו להותיר לצורך חול אסור לכולי עלמא: 
סעיף ח 
אסור לעשות שאור כו'. עיין מה שכתבתי בסימן תצ"ה בסוף סעיף א' בס"ד: 
סעיף ט 
מותר להפריש המתנות. כן יש ללמוד מגמרא דפרק קמא דביצה אמתניתין דבית שמאי אומרים אין מוליכין כו' ע"ש וטעמא דמילתא שהרי המתנות הם מופרשות ועומדות ולאו מידי קעביד ועוד דלא בטלן ולא דמי לחלת ח"ל דשאני התם דכיון שקרא עליה שם אסורה לזרים אבל הכא דבכל גונא שרי לזרים שפיר דמי להפרישן: 


פרי חדש אורח חיים סימן תקיא 
=========================== 
סעיף ד 
ואסור לסחוף. נראה מדברי רש"י דדוקא במכוין לאולודי ריחא, הא לאו הכי שרי, דכיון דלא אסור אלא מדרבנן וכדפירש רש"י פרק ב' דביצה ריש דף כ"ג [ד"ה דקמוליד] ולא מכוין אפילו פסיק רישיה מותר, וכדכתב תרומת הדשן סימן ס"ו ומייתי לה [ב"י] או"ח סימן רנ"ג סוף דף קס"ו [עמוד סז ד"ה כתוב] ועיין ריש סימן של"ז ובתוספות דמועד קטן דף ד' ע"ב ד"ה מפני, ועיין לקמן בסימן תרנ"ח סעיף ב' בהגה: 


פרי חדש אורח חיים סימן תקפא 
=========================== 
סעיף א 
עיר שאין בה אלא עשרה, ואחד או שנים מהם רוצים לצאת בימים הנוראים, וכן עיר שאין בה מנין, אם כופין להשכיר להשלים המנין, כתבו המחבר סוף סימן נ"ה: 
סעיף ב 
[נוהגים להתענות ערב ראש השנה. הגה, והמדקדקים נהגו שכל אחד מתענה עשרה ימים וכו']. בויקרא רבה סדר אמור [פרשה ל אות ז] ובמדרש תנחומא [שם אות כב] איתא, ולקחתם לכם ביום הראשון [ויקרא כג, מ], וכי "ראשון" הוא והלא ט"ו הוא, אלא ראשון לחשבון עונות. משל למדינה שחייבת מס למלך ולא נתנו לו, בא אליה בחיל לגבותו, כשנתקרב אליה בעשר פרסאות יצאו גדולי המדינה לקראתו ואמרו לו אין לנו ליתן לך, הניח להם שליש, כיון שנתקרב יותר יצאו (בריוני) [בינוני] העיר לקראתו הניח להם שליש השני, כשנתקרב יותר יצאו כל בני העיר לקראתו הניח להם הכל. כך המלך זה הקדוש ברוך הוא, בני המדינה אלו ישראל שמסגלין עונות כל השנה, ערב ראש השנה  הגדולים מתענים ומוותר להם שליש עוונותיהם, בעשרה ימים, בינוניים מתענין ומוותר להם ב' שלישיים, ביום הכפורים הכל מתענין ומוותר להם הכל: ומקשו הכא [ב"י עמוד שכא ד"ה ואהא] במאי דקאמר וכי ראשון הוא והלא ט"ו הוא, דאימא ראשון של חג קאמר. ויש מי שתירץ דלשון "ראשון" אינו נופל אלא בנושא שיש ימים אחריו והוא ראשון לאותם הימים, אבל הכא דמיירי במדינה שלא היה ניטל הלולב אלא יום אחד, לא שייך לשון ראשון, ולהכי קאמר דאתא לדרשה ראשון לחשבון עוונות. ואין זה כלום, דאכתי שייך לשון "ראשון" שהוא ראשון לשבעת ימי החג, ומי כתיב "יום ראשון של לקיחה", ולקחתם לכם "ביום הראשון" כתיב. אי נמי י"ל, דאי אראשון של חג קאמר היה לו למכתביה גבי ביום הראשון מקרא קדש [שם שם לה], ובהכי לא הוה צריך למכתב תו פעם שנייה "ביום הראשון" אלא ולקחתם לכם גרידא, והוי קאי ליום הראשון הנזכר, אלא משמע דאתא לדרשא: עוד דקדק הרב ז"ל בב"י [שם ד"ה ואיכא] על המדרש, דכפי זה ערב ראש השנה חשוב כיום הכפורים שהרי הוא מתכפר בו שליש העונות כמו יום הכפורים. ואין זה דקדוק, דמה בכך, שהרי מה שנשארו מהעונות מכפר יום הכפורים, וגם אם לא היו מתכפרין הב' שלישים קודם יום הכפורים אעפ"י כן יום הכפורים מכפר הכל משא"כ בערב ראש השנה, והיינו רבותיה דיום הכפורים, ודוק. ומכל מקום מהכא שמעינן שראוי והגון הדבר להתענות ערב ראש השנה. ובירושלמי פרק קמא דמגילה [הלכה ד] ובפרק ב' דתענית [הלכה יב] איתא נמי, רבי יונתן ציים כל ערובת ריש שתא, וכן נוהגין וכמו שכתב המחבר: ומה שכתב [הגה] וכל אלו התעניות אין צריכין להשלים. כן כתב המחבר ז"ל לעיל סימן תקס"ב [סעיף ב], דכיון שאין רגילות לקבלה בתפלה אין צריך להתענות אלא עד שיצא מבית הכנסת. ומכל מקום יותר נכון להמתין עד צאת הכוכבים, דאל"כ לא הוי תענית ולא מצי לומר "ענינו", וכמו שכתב המחבר ריש סימן הנזכר ועיקר: 
סעיף ג 
[אין נופלים על פניהם בערב ראש השנה בתפלה] אעפ"י שנופלים [על פניהם באשמורת] וכו'. וקשה קצת, שהמחבר כתב לעיל בסימן קל"א [סעיף ג], שבלילי אשמורות נוהגים ליפול על פניהם לפי שהוא קרוב ליום, וא"כ הכא שאין נופלים על פניהם בערב ראש השנה איך מצו ליפול באשמורת, ומכל מקום אין לשנות המנהג: 
סעיף ד 
[מכבסין ומסתפרין בערב ראש השנה]. הטור כתב כן על פי המדרש, וירושלמי פרק קמא דראש השנה [הלכה ג], שמנהגו של עולם אדם שיש לו דין לובש שחורים ומתעטף שחורים ומגדל זקנו ואינו חותך צפורניו לפי שאינו יודע איך יצא דינו, אבל ישראל אינם כן, לובשים לבנים ומתעטפים לבנים ומגלחים זקנם ומחתכין צפרניהם ואוכלין ושותין ושמחים בראש השנה לפי שיודעים שהקב"ה יעשה להם נס. וכתב הב"ח [עמוד שכב ד"ה אבל] בשם מהרש"ל [בביאורו לטור], דמה שאין לובשים בגדי צבועים לפי שאין כאן הוכחה שבטוח בו יתברך, כי שמא אינו מפחד מיום הדין כלל ואינו חש, אבל כשלובש לבנים זוכר יום המיתה. אי נמי מראה הסליחה על דרך [ישעיה א, יח] אם יהיו חטאיכם כשנים כשלג ילבינו, עכ"ל. וכתב הרמב"ם בהלכות חנוכה [ג, ו], ראש השנה ויום הכפורים אין בהם הלל לפי שהם ימי תשובה ויראה ופחד, לא ימי שמחה יתירה, ע"כ. ועל כן מנהג נכון למנוע תשמיש המיטה בשני ימים של ראש השנה, משום דאפשר מלך יושב על כסא דין וספר[י] חיים וכו' [ערכין י, ב]. ושמענו שכן כתב מוהר"י אשכנזי זצוק"ל [שער הכוונות ענין ראש השנה דרוש א], וכן כתב בספר כנסת הגדולה [בהגה"ט]. אבל בטבילת מצוה אפילו דהוה אפשר לטבול קודם ולא טבלה עד ערב ראש השנה, שפיר דמי. ונוהג אני לשלוח מנות לעניים ערב ראש השנה כדכתיב [נחמיה ח, י] לכו אכלו משמנים ושתו ממתקים ושלחו מנות לאין נכון לו, וכתיב [שם שם יב] וילכו כל העם לאכול ולשתות ולשלוח מנות: 



 *   *   *   *   *   *   *   *   *   *   *   *   *   * 
פרי חדש אורח חיים סימן תקפב 
=========================== 
סעיף א 
[בעשרת ימי תשובה אומר המלך הקדוש המלך המשפט]. בסוף פרק קמא דברכות [יב, ב], אמר רבה בר חיננא סבא משמיה דרב, כל השנה כולה אדם מתפלל האל הקדוש מלך אוהב צדקה ומשפט, חוץ מעשרה ימים שבין ראש השנה ויום הכפורים שמתפלל המלך הקדוש והמלך המשפט, ורבי אלעזר אומר אפילו אמר האל הקדוש יצא, שנאמר ויגבה ה' צבאות במשפט והאל הקדוש נקדש בצדקה אימתי ויגבה ה' צבאות במשפט אלו עשרה ימים שמראש השנה ועד יום הכפורים, וקאמר האל הקדוש. מאי הוי עלה, אמר רב יוסף, האל הקדוש ומלך אוהב צדקה ומשפט; רבה אמר, המלך הקדוש והמלך המשפט, והילכתא כרבה. ויראה ודאי דמדקאמר רבי אלעזר אפילו אמר האל הקדוש "יצא", מכלל דלרב לא יצא והיינו אפילו בדיעבד. ומה שכתב הר"א ז"ל בהשגות [תפילה י, יג], דמה שאמרו בגמרא "לא יצא" היינו לומר שלא יצא ידי חובת ברכה כתיקנה, וכההיא דאמרינן ביומא [לז, ב] הקורא עם אנשי משמר ומעמד "לא יצא", דחוק הוא, ומי מכניסנו בכך. ועוד, דאם איתא דלתרוייהו יצא בדיעבד, לא שייך בזה פלוגתא אי יצא ידי חובת מצוה כתיקנה או לא. אלא הדבר ברור, דפלוגתא דרב ורבי אלעזר היא אפילו בדיעבד. אלא דאכתי איכא לפרושי פלוגתא דרבה ורב יוסף בלכתחילה דוקא, דאי בדיעבד לכולי עלמא אינו חוזר, וכי פסקינן הלכתא כרבה היינו בלכתחלה, וזו היא דעת קצת מפרשים. ומכל מקום העיקר הוא דפלוגתא דרב יוסף ורבה הויא דומיא דפלוגתא דרב ורבי אלעזר ואפילו בדיעבד פליגי, וכמו שכתב המחבר ז"ל: אמנם אכתי צריך לברר, אי במקום המלך המשפט אמר מלך אוהב צדקה ומשפט, אי מהני או לא. והב"י [עמוד שכד ד"ה כתבו] כתב בשם תלמידי ה"ר יונה בשם רבם [ברכות ז, א ד"ה מיהו], שנראין הדברים שאם אמר מלך אוהב צדקה ומשפט אין צריך לחזור הואיל ומזכיר מלכות. אבל הארחות חיים [הלכות תפלה אות קד] כתב בשם הראב"ד אפילו אמר מלך אוהב צדקה ומשפט, או מלך המשפט חוזר עכ"ל, וכן נראה מדברי הפוסקים שסתמו דבריהם עכ"ל בב"י. ומה שכתב שכן נראה מדברי הפוסקים, לא קאי אלא אריש דינא דהיינו מלך אוהב צדקה ומשפט, אבל במה שכתב ארחות חיים שאם אמר מלך המשפט שחוזר, אין לסמוך עליו כלל בזה, שהרי בהמלך המשפט הוצרך רש"י [ברכות שם ד"ה המלך] לידחק ולומר דהוי כמו מלך המשפט, וכיון דכן מילתא דפשיטא לכולי עלמא שאם אמר מלך המשפט יצא. אבל במלך אוהב צדקה ומשפט נקטינן כותיה דארחות חיים, ודלא כמור"ם בהגה לעיל סימן קי"ח, שנמשך אחר ה"ר יונה [הנ"ל] וה"ר יחיאל שהביא הטור שם [עמוד תמ] משמו שאין צריך לחזור וליתא. ולשון הרמב"ם בפרק י' מהלכות תפילה [הלכה יג] הוא כך, טעה וחתם בעשתי עשרה מלך אוהב צדקה ומשפט, חוזר לתחילת הברכה וחותם בה המלך המשפט, ואם לא נזכר עד שהשלים תפילתו חוזר לראש, אחד יחיד ואחד ש"ץ, ע"כ. והחילוק הוא מבואר, דמלך אוהב צדקה ומשפט, עניינו שאוהב עושה צדקה ומשפט אבל הוא אינו שופט, אבל המלך המשפט היינו לומר שהוא יתברך שופט העולם, וכן כתב בב"י [עמוד שכג ד"ה והמלך] בשם ה"ר מנוח ז"ל [בפירושו לרמב"ם תפלה ב, יח], והכי נקטינן: ומה שכתב ואם טעה או שהוא מסופק כו' [חוזר כו']. מיהו אם מרגיל עצמו קודם ראש השנה תשעים פעמים לומר המלך הקדוש והמלך המשפט יראה דמהני, וכמו שכתב המחבר לעיל סימן קי"ד [סעיף ט] לענין מוריד הטל, יעויי"ש: ויש לחקור אם בשאר ימות השנה יכול להתפלל המלך הקדוש והמלך המשפט, דהא דאמרינן בגמרא [ברכות יב, ב] כל השנה כולה אדם מתפלל האל הקדוש מלך אוהב צדקה ומשפט, איכא לפרושי דרשאי להתפלל קאמר, חוץ מעשרת ימי תשובה. ואם תמצי לומר דלכתחלה צריך להתפלל האל הקדוש, בדיעבד אם אמר המלך הקדוש והמלך המשפט מי אמרינן דהוי משנה ממטבע שטבעו חכמים ומחזירין אותו, או לא. וממה שכתב מור"ם ז"ל לעיל בסימן קי"ח שאם אמר מלך אוהב צדקה ומשפט אין צריך לחזור, ולא אמרו שיחזור אלא במקום שכל השנה אומרים האל אוהב צדקה ומשפט, מיפשטא בעיין דאפילו לכתחלה יכול לומר המלך המשפט, דהא איהו סבירא ליה דמלך אוהב צדקה ומשפט והמלך המשפט הם שוין, ואפילו הכי יכול לומר בימות השנה מלך אוהב צדקה ומשפט, והוא הדין לדידן המלך המשפט. ומכל מקום אין זה מחוור, אלא העיקר הוא שלכתחלה צריך להתפלל האל הקדוש מלך אוהב צדקה ומשפט; ובדיעבד מיסתברא לן שאין מחזירין אותו, דהא אמרינן בפרק קמא דראש השנה [טז, א] לרבי יוסי, דאדם נידון בכל יום, ואמר רב יוסף כמאן מצלינן האידנא אקצירי ואמריעי כמאן כרבי יוסי. ואם רצה לחזור תבא עליו ברכה, ואין צריך להוסיף בה דבר, דהרי יש בה חידוש, כן נראה לי ודוק: דע שהטור [עמוד שכג] כתב, ערבית נכנסין לבית הכנסת וקורין קריאת שמע בברכותיה וחותמין ופרוס, ומתפללין ז' ברכות ג' ראשונות וג' אחרונות וקדושת היום באמצע כמו בשאר המועדות, ע"כ, וכך העלה הר"ן ז"ל בפרק בתרא (דיומא) [דראש השנה] [ט, א ד"ה מתני'] במתניתין דהעובר לפני התיבה [שם לב, א] מכח הירושלמי דפרק קמא דשבועות [פרק א הלכה ד]. ולאפוקי מדעת בעל המאור [ראש השנה יב, א] דסבירא ליה דמעיקר דינא אין בראש השנה שבע ברכות, אלא תשע הן לעולם, בין בערבית בין בשחרית בין במוסף בין במנחה, וליתא, דליכא תשע ברכות אלא בתפלת המוספין, וכן כתב הרמב"ם [תפילה ב, ו], וכך פשט המנהג: 
סעיף ב 
[אם אמר האל הקדוש ותוך כדי דיבור נזכר וכו'] א"צ לחזור כו'. הרשב"א בתשובה [חלק א] סימן ל"ה נשאל על זה, והשיב דלדברי הגאונים בדנקט כסא דשיכרא בידיה [ברכות יב, א ובחידושי הרשב"א שם] וכו' ודאי אינו חוזר, שהרי הוא כמוסיף שבח באמצע ברכתו ומסיים בענין הברכה ואין הכל הולך אלא אחר החיתום, אבל לדעת רש"י [ברכות שם ד"ה אלא] שפירש, פתח אדעתא דחמרא ואמר ברוך אתה ד' אלהינו מלך העולם ונזכר ואמר שהכל נהיה בדברו יצא, אבל אילו היה מזכיר ממש חמרא לא יצא, הכא נמי לא יצא, ע"כ. וליתא, שאין זה מוכרח לדעת רש"י שאילו היה מזכיר ממש חמרא דלא יצא, דגם לדעת רש"י ז"ל בתוך כדי דיבור מצי מיהדר ביה ולברך ברכה הראויה, כי היכי דאמרינן בירושלמי בפרק הרואה [ברכות פרק ט הלכה ב] גבי רעמים, שאם היה יושב בבית הכסא ויכול לצאת ולברך בתוך כדי דיבור שיצא, וכי היכי דמהני תוך כדי דיבור לברכה, הוא הדין דמהני לחזרה; ועיין במה שכתבתי סימן תפ"ז סעיף א' [ד"ה ומ"ש אחרי], כן נראה לי ודוק: 
סעיף ג 
[בשבת בינתיים ערבית יאמר בברכת מעין שבע המלך הקדוש]. כתב בספר שיירי כנסת הגדולה [הגב"י אות ה], שאם טעה ואמר האל הקדוש במקום המלך הקדוש, שחוזר כמו שחוזר אם טעה ש"ץ בחזרת התפלה. ולי מסתברא, דכיון דבדין לא צריך, אלא רבנן הוא דתקון משום סכנה כדאיתא בבמה מדליקין [שבת כד, ב] ולהכי אין מזכירין בה ענין היום, נהי שבתוך כדי דיבור גוערין בו ומחזירין אותו, מכל מקום אם בדיעבד בירך אותה ולא הזכיר המלך הקדוש אין מחזירין אותו, וכן כתב מהר"ש גארמיזא"ן ז"ל: 
סעיף ד 
[יש נוהגים להתפלל בראש השנה ויום הכפורים בכריעה וצריכין הן] לזקוף בסוף הברכות. פירוש, משום דאמרינן בפרק אין עומדין [ברכות לד, א] אלו ברכות ששוחין בהם תחלה וסוף, ואם בא לשחות בסוף כל ברכה וברכה מלמדין אותו שלא לשחות, משום דמעקר תקנתא דרבנן: 
סעיף ה 
[אם לא אמר זכרנו ומי כמוך אין מחזירין אותו]. הטור כתב בשם הר"מ מרוטנבורק [תשבץ קטן סימן קיט], שהיה אומר לחיים בשו"א ולא לחיים בפת"ח, כי לחיים משמע "לא חיים" כדאיתא בנדרים [יא, א] "לחולין" כמו לא חולין, ע"כ. ואף על גב  דבישעיה [ד, ג] כתיב כל הכתוב "לחיים" בירושלים, הלמ"ד בפת"ח, מכל מקום התם אינו לשון תפלה. ועוד דלשון תפלה צריך שיהא מבואר יותר, וכמו שכתב הטור משמו בסימן קפ"ז לענין נודה לך. ואף על פי שהטור חלק עליו שם, הכא מודה דעדיף לחיים בשוא, מדלא חלק עליו בכאן. עוד כתב הטור משמו [שם], שלא היה אומר לחיים טובים עד לבסוף בהודאה שהיה אומר וכתוב לחיים טובים, כי המבקש צריך לבקש תחילה דבר מועט ואחר כך מוסיף והולך, ע"כ. והכי אמרינן בפרק שלשה שאכלו [ברכות נ, א], דדרך שאלה, השואל שואל כעני על פתח שאינו מרים ראש לשאול שאלה גדולה, ופרכינן הכתיב [תהלים פא, יא] הרחב פיך ואמלאהו, ומשנינן ההיא בדברי תורה כתיב: כתב בספר שיירי כנסת הגדולה [הגה"ט אות ב], שהיה נוהג לקרוא ויעשו כולם אגודה "אחת" האל"ף בסגול כלשון הכתוב [שמואל ב ב, כח] ויתקבצו בני בנימין ויהיו לאגודה אחת, אלא שראה בדרשות מהרי"ל [עמוד רפג] סדר תפלות ראש השנה כתוב "אחת" באל"ף פתח ולא סגול, וחזר לקרוא האלף בפתח. וכן אנו נוהגים, אף על פי שמי שקורא האלף בסגול נמי לא משתבש: עוד כתב בספר הנזכר [שם אות ג] בשם מטה משה סימן תשצ"ו, שיש לקרות שהשלטון השי"ן בקמץ כדי שלא יהא נראה שהשלטון אדם שלטון, ואנן נוהגים לקרות בחירק. אנו נוהגים לקרות והרשעה כולה "בעשן" תכלה בבי"ת, לא "כעשן" תכלה בכ"ף, כי כן הוי לשון הכתוב [תהלים קב, ד] כי כלו בעשן ימי, [וכתיב] [תהלים לז, כ] כלו בעשן כלו, אלא שבספר הנזכר [שם אות ד] כתב בשם ספר מטה משה בסימן הנזכר, ובשם מהרי"ל [שם], שצריך לומר בכ"ף ולא בבי"ת, ובמקומי אני עומד. "הרשעה" הרי"ש בחירק. כתב בספר ב"ח [עמוד שלא ד"ה ואומר] בשם ההגהות [מנהגים] [מנהגי ראש השנה אות קד] וספר מטה משה סימן הנזכר, דאין לומר ודברך "מלכנו", אלא ודברך אמת וקים לעד, שנאמר [תהלים קיט, פט] לעולם ה' דברך נצב בשמים, ואין אנו נוהגין כן: בהג"ה והוא הדין [אם לא אמר וכתוב ובספר] וכו'. והוא הדין אם לא הזכיר "ובכן" "ובכן", ודילג הכל ולא הזכיר אלא קדושת השם שאין מחזירין אותו, דכל הני לא הוו אלא מנהג בעלמא. אבל אם טעה ולא הזכיר קדושת היום, פשיטא שמחזירין אותו, ואין טעם לחולק בזה שהביא ה"ר יונה [ברכות יט, א ד"ה שאין], והביאו בב"י [עמוד שלא ד"ה כתב]: 
סעיף ו 
[אומר בתפלה ותתן לנו את יום הזכרון הזה ואינו מזכיר ראש חודש]. עיין לקמן בסימן תקצ"א בסעיף ב': 
סעיף ז 
[אם חל בחול] אומר יום תרועה וכו' [ואם חל בשבת אומר זכרון תרועה]. ומיהו פשיטא לי שאם אמר "זכרון תרועה" שאין מחזירין אותו, דהא בתורה [ויקרא כג, כד] כתיב זכרון תרועה אף על גב דמדאורייתא תקיעה שריא בשבת, וכדאיתא בריש פרק בתרא דראש השנה [כט, ב]. אלא מאי דאיכא לספוקי הוא, אם בשבת אמר "יום תרועה" אם מחזירין אותו או לא, ומסתברא דכיון דלכולי עלמא כל שהוא בית דין קבוע וסמוך בארץ ישראל תוקעין בו בשבת, "יום תרועה" מיקרי ואין מחזירין אותו. אי נמי י"ל, דכיון דבשאר השנים הוא יום תרועה, אף על פי שבשנה זו אינו יום תרועה אין בכך כלום. וכן  יש ליישב כשחל ראש השנה להיות בשבת לומר שומע קול תרועת עמו ישראל היום ברחמים א"נ מצי לקיומי יום תרועה בפה: 
סעיף ט 
[אף על פי שכל ימות השנה מתפללים בלחש בר"ה ויוה"כ] נוהגין לומר בקול רם וכו'. ואין ראוי לעשות כן אלא להתפלל בלחש וכמו שכתבתי על פי הזוהר [ויקהל רב, א] בסימן ק"א סעיף ב' יעויי"ש: 


פרי חדש אורח חיים סימן תקפג 
=========================== 
סעיף א 
[יהא אדם רגיל לאכול בראש השנה רוביא וכו']. בפרק בתרא דהוריות [יב, א] ובפרק קמא דכריתות [ה, ב] איתא, מאן דבעי למידע אי מסיק שתא אי לא, מייתי בהדין עשרה יומין שבין ראש השנה ליום הכפורים שרגא בביתא דלא נשיב זיקא, אי משיך נהוריה ידע דמשיך שתא. ומאן דבעי למידע אי מצלח עסקיה אי לא, מרבה תרנגולא, אי שמין שפיר ידע דמצלח. ומהטור והמרדכי [יומא רמז תשכג] וכן נראה מדברי רש"י בהוריות [שם ד"ה ולאו] ז"ל, דהא דאסיקנא התם "ולאו מילתא היא", לא קאי להני, אלא למאן דבעי למיפק לאורחא [שם בסמוך]. ויפה כיון הרב המחבר ז"ל שהשמיטם, שאין ראוי לאדם לילך ולחפש אחר ענינים אלו, אלא להיות תמים בכל מעשיו ולהשליך היהב על ה', וכדכתיב [תהלים נה, כג] השלך על ה' יהבך והוא יכלכלך, וכדאיתא בפרק ערבי פסחים דף קי"ג ע"ב: ומה שכתב המחבר מרן ז"ל שיאכל רוביא יאמר וכו' [תמרי וכו'. הגה, ויש נוהגין לאכול תפוח מתוק בדבש וכו']. רש"י ז"ל [הוריות יב, א ד"ה קרא] כתב, שאין צריך לומר שום דבר, אלא היינו טעמא דאכל הני, משום דהני מילי גדלי לעגל טפי משאר ירקי. וכתב בב"י [עמוד שלב ד"ה אמר], ומיהו בתמרי לא שייך האי טעמא. ולא עיין בלשון רש"י דכריתות [ו, א ד"ה רוביא], שכתב וז"ל והני איכא דגדלי מהר ואיכא (דמשתהי) [דמתקי], ע"כ. ומכאן נשתרבב המנהג שהביא בהגה לאכול תפוח מתוק בדבש, ומנהג נכון הוא, וכן כתוב בספר עזרא [נחמיה ח, י] אכלו משמנים ושתו ממתקים: ומה שכתב [הגה] [ויש אוכלין רמונים ואומרים] נרבה זכיות כרמון וכו'. אין להקשות מהא דאמרינן בברכות [נז, א], כפלח הרמון רקתך, אפילו ריקנין שבישראל מלאים מצוות כרמון, וא"כ מאי רבותיה הכא. דהתם בכל חייו קאמר, ואילו הכא מתפלל בכל שנה ושנה שירבו זכיותיו כרמון, א"כ פשו להו טפי, ודו"ק: 
סעיף ב 
[הגה] נוהגים שלא לישן [ביום ראש השנה] וכו'. בספר ב"ח כתב בסימן (תקצ"ו) [תקצז] [ד"ה כתב] בשם ספר אבן שועב [ריש דרשה לראש השנה עמוד תצא], כי בתקיעת שופר יש רמז לדין, כמו עורו ישנים מתרדמתכם, וכתיב [עמוס ג, ו] אם יתקע שופר בעיר ועם לא יחרדו, ובירושלמי אמרינן, איך בר נש דמיך בריש שתא ועוסקים בדיניה, ועוד כי הוא מורה עצלות כדכתיב [יונה א, ו] מה לך נרדם. אבל מהר"ם [מרוטנבורג] היה רגיל לישן כמו בשאר יום טוב, ע"כ, וכן אנו נוהגים אף על פי שיותר נכון שלא לישן בראש השנה: 


פרי חדש אורח חיים סימן תקפד 
=========================== 
סעיף א 
אין אומרים הלל [בראש השנה ויום הכפורים] וכו'. בפרק ב' דערכין [י, ב], אמרו מלאכי השרת לפני הקדוש ברוך הוא, רבונו של עולם, מפני מה אין ישראל  אומרין שירה לפניך בראש השנה וביום הכפורים, אמר להם, אפשר מלך יושב על כסא הדין וספרי חיים וספרי מתים פתוחין לפניו וישראל אומרים שירה. ודקדקו בתוספות [שם ד"ה אמרו], שאין לדלג "והחיות ישוררו וכרובים יפארו" לפי שמלאכי השרת אומרים שירה: הגה: ונוהגין לומר אבינו מלכנו על הסדר ואם הוא שבת] אין אומרים אותו וכו'. כך הוא מנהגינו. וכתב בב"י [עמוד שלד ד"ה ונראה] ש"אבל חטאנו לפניך" וכן כיוצא בו דבר שיש בו הודאת חטא, אין אומרים אותו מהטעם שאין אומרים וידוי בראש השנה. ומיהו הדבר ברור, שלהזכיר עון וחטא שלא כדרך וידוי שפיר דמי. צריך לומר אבינו מלכנו "זכור" כי עפר אנחנו בשו"א וחולם, ולא כאותם שקורים בקמץ מלת "זכור": כתב בספר שיירי כנסת הגדולה [הגה"ט אות ג], שמה שנוהגים שבחזרת התפלה אומרים ואתם הדבקים ובאות ת' אומרים "היום" תכתבנו לחיים טובים, אין לאומרו, לפי מה שכתב המנהיג בהלכות ראש השנה סימן כ"ג, דהאומרים בנוסח "היום הרת עולם" ותוציא לאור משפטינו "היום", לא יפה הם עושים, שאין בדין להחזיק עצמינו בצדיקים גמורים שנכתבים ונחתמים לאלתר לחיים, כי אם כבינוניים שתלויים ועומדים עד יום הכפורים, ולכן נכון לדלג מלת "היום". וכן נראה, דהא אמרינן בפרק הרואה [ברכות סא, ב], אמר רבה כגון אנו בינוניים וכו', וקל וחומר אנן יתמי דיתמי אלא דהא קאמר ליה אביי לא שביק מר חיי לכל בריה וכולי האי ואולי כדי שנכנס בכלל הבינוניים: 
סעיף ב 
[ומוציאין שני ס"ת וכו']. עיין במרדכי פרק בני העיר [מגילה רמז תתלא סוף עמוד יט] טעם למה אין אנו קורין פרשת שור או כשב: 
סעיף ג 
[בני אדם החבושין בבית האסורים אין מביאים אצלם ס"ת וכו']. עיין מה שכתבתי בסוף סימן קל"ה בסייעתא דשמיא: 


פרי חדש אורח חיים סימן תקפה 
=========================== 
סעיף א 
צריך לתקוע מעומד. ואפילו לסמוך עצמו לשום דבר אסור כדלעיל סימן קמ"א [סעיף א], ובדיעבד אפילו מיושב יצא. ועיין בתשובת רדב"ז [חלק ד] סימן כ"ה, ובמה שכתבתי לעיל סימן תפ"ט סעיף א' [ד"ה ומ"ש וצריך] גבי ספירת העומר: 
סעיף ב 
[קודם שיתקע יברך] לשמוע קול שופר. כן עיקר ודלא כרבינו תם [הובא ברא"ש פרק ד סוף סימן י] שכתב שיש לברך "על תקיעת שופר". ומהא דתנן [ראש השנה כז, ב] היה עובר אחורי בית הכנסת ושמע קול שופר אם כיון לבו יצא, ליכא ראיה אלא שבשמיעה יצא, ואיכא למימר דגם בתקיעה בלא שמיעה יצא, ומצי לברך "לתקוע". אבל מהא דאמרינן פרק ראוהו בית דין [שם כח, א], אמר רבה, שמע מקצת תקיעה בבור ומקצת תקיעה על שפת הבור יצא, ואסיקנא בתוקע ועולה לנפשיה, ופרכינן אי הכי מאי למימרא, ומשני מהו דתימא זימנין דמפיק רישיה ואכתי שופר בבור וקא מיערבב קלא, קמ"ל, פירוש, דלא חיישינן להכי, הא ודאי ראיה דתקיעה לא כלום הוא, שאם תקע וסתם אזנו מלשמוע התקיעה דלא יצא, וכיון דכן היכי מברכינן "לתקוע", וכן כתב הרא"ש ז"ל [שם]. ואפשר שטעם ר"ת הוא, דהא אשכחן בירושלמי פרק הרואה [ברכות פרק ט הלכה ג] דאמרינן העושה סוכה לעצמו אומר אשר קדשנו במצותיו וצונו לעשות סוכה, אם כי אינו מצווה לעשות סוכה אלא לישב בה, אלא על כרחך לומר, דכיון שאי אפשר לישיבה בלא עשייה שייך לומר שצונו לעשות ואם אין לו סוכה מצווה לעשותה, ואם כן הוא הדין כיון דאי אפשר לשמיעה בלא תקיעה, שייך שפיר למימר וצונו לתקוע. אלא די"ל, דכיון דאסיקנא בפרק התכלת [מנחות מב, ב] דכל מצוה דעשייתה לאו גמר מצוה לא מברכינן עלה, א"כ הכא נמי כיון דגמר המצוה לא הוי התקיעה אלא השמיעה, לא מברכינן "לתקוע" אלא "לשמוע" דבכלל השמיעה תקיעה ואין בכלל התקיעה שמיעה. ודבר ברור הוא לפי זה, שאפילו בדיעבד אם בירך "לתקוע" הוה ליה כאלו לא בירך, וצריך לחזור ולברך "לשמוע", שלא כדברי הב"ח [עמוד שלה ד"ה ומ"ש יברך] וספר שיירי כנסת הגדולה [הגב"י אות א] שכתבו שבדיעבד יצא, וליתא, ודוק: בהגה ואין חילוק בין אם יברך לעצמו או שכבר יצא ומברך להוציא אחרים אפילו הכי התוקע מברך ב' ברכות הנזכרות]. כתב בב"י [עמוד שלה ד"ה כתוב] בשם תרומת הדשן סימן ק"מ, דמי שכבר יצא ידי חובת תקיעת שופר ובא לתקוע כדי להוציא את חבירו, דמן הדין לא יברך התוקע אלא השומע מברך, אבל אין נוהגין כן, ע"כ. וליתא, דיפה נוהגין, ומה בכך אם כבר יצא התוקע, והלא אינו מברך אלא להוציא חבירו וכל הברכות אף על פי שיצא מוציא חוץ מברכת הלחם והיין כדאיתא  בסוף פרק ראוהו בית דין [ראש השנה כט, א], ואפילו לבקי מוציא וכמו שכתבתי לעיל בסימן רע"ג סעיף ד', ודלא כמרן המחבר שם, יעויי"ש, ויפה כיון ההגה שכתב שיברך התוקע הב' ברכות. עוד כתב הרב ז"ל בב"י [עמוד שלו ד"ה כתב] וז"ל, כתב הרמב"ם פרק י"א מהלכות ברכות [הלכה י], אחד העושה מצוה לעצמו ואחד העושה לאחרים, מברך קודם עשייתה אשר קדשנו במצוותיו וצונו לעשות, אבל אין צריך לברך שהחיינו אלא על מצוה שעושה לעצמו, עכ"ל [הרמב"ם]. נראה מכאן, שמי שיצא כבר ידי תקיעה ואח"כ תוקע להוציא אחרים, שלא יברך שהחיינו, וכן מי שיצא כבר ידי מקרא מגילה, וכן מי שאומר קידוש להוציא אחרים והוא אינו רוצה לצאת ידי אותו קידוש, כך מצאתי כתוב, ונראה שזה כדעת תרומת הדשן שבסמוך, עד כאן לשון הב"י. ותימא, דמה ענין ברכת שהחיינו לדין תרומת הדשן שהוא בברכה עצמה על התקיעה, וכדברי הרמב"ם ז"ל כתבו רש"י והתוספות (בסוף) פרק לולב וערבה [סוכה ריש מו, א], ובכסף משנה [שם] הביא, שהרמ"ך [בהגהותיו לרמב"ם שם] הבין מדברי הרב ז"ל כמו שהבין ה"מצאתי כתוב" שהביא הב"י. ולא ירדו לסוף דעת הרמב"ם, שדבר ברור הוא שלא כתב הרב ז"ל כך, אלא במידי דמברך בעשייתו שהחיינו כגון בעשיית מעקה או עשיית סוכה וכיוצא, דלא שייך לברך העושהו לפי שאינו לעצמו, וגם לא יברך בשביל מי שעשאו לו דכיון שהוא עצמו לא עשאו לא מברך שהחיינו. אבל שהחיינו של רגלים או של שופר בעת תקיעתו, וכיוצא, ודאי דמברך שהחיינו כדי להוציא חבירו, ודלא כספר שיירי כנסת הגדולה [לשונות הרמב"ם הלכות ברכות] דף קמ"ג ע"א וע"ב יעויי"ש. ודע, שאע"פ שכתב הרמב"ם [שם, הלכה ט] שמברך שהחיינו אעשיית שופר, המרדכי פרק לולב (הגזול) [וערבה] [סוכה רמז תשסט] פליג וסבירא ליה דלא מברכינן זמן אלא אדבר שעושין חדש משנה לשנה, אבל שופר שעושין אותו לכמה שנים, לא. ואנן אין לנו אלא כדעת הרמב"ם ז"ל, אלא דסמיך ליה אזמן דתקיעה, וכמו שכתב המחבר לענין סוכה ריש סימן תרמ"א. דין מי שמסופק לו אם יצא ידי חובת תקיעת שופר או לא, אכתבנו בסימן תקפ"ט [אות ד] בסייעתא דשמיא: ומה שכתב ויתקע תשר"ת ג' פעמים וכו'. עיין לקמן סימן תק"ץ: 
סעיף ג 
[אם התחיל לתקוע ולא יכול להשלים יש לים אחר ואפילו ג' או ד' ודי בברכה שבירך הראשון] והוא שיהיו שם התוקעים [האחרונים בשעת ברכה]. (עיין בסימן תרצ"ב סעיף א' בהגה). פירוש, שאם לא היו שם בשעת ברכה, צריכין לברך להוציא את עצמם שלא שמעו הברכה, אבל אם כבר יצאו ידי חובתם דבר ברור הוא שאינם צריכים לחזור ולברך אף על פי שלא שמעו הברכה; ובספר שיירי כנה"ג [הגב"י אות ה] האריך וצידד  צדדין שאפילו שאלו התוקעים יצאו ידי חובתם צריך לחזור ולברך, ודבריו תמוהים, ולשון הב"י [עמוד שלז סוף ד"ה ואם] הטעהו. מה שיש לדקדק בזה מדין קורא בתורה ונשתתק, עיין בסימן ק"מ [סעיף ב]. אם התחיל לתקוע בלא ברכה, אם נשאר לו עדיין שום תקיעה שלא תקע צריך לברך. אם התחיל לתקוע בשופר כשר ונפסל, אינו צריך לחזור ולברך, ויתקע שאר התקיעות בשופר כשר. אבל אם הוא היה סבור שהיה כשר ונמצא פסול, צריך לחזור ולברך, ולתקוע מתחלת התקיעות: 
סעיף ד 
[אחר תוקע ולא ש"ץ וכו' ואם הוא מובטח שחוזר לתפלתו] רשאי לתקוע. תימא שכאן סתם מרן המחבר, ומשמע ודאי אפילו שיש תוקעים אחרים רשאי לתקוע, ולעיל בסימן קכ"ח סעיף כ' פסק דלא שרינן ליה במובטח שחוזר לתפלתו אלא כדי שלא תתבטל נשיאות כפים, הא לאו הכי לא ישא את כפיו, ומינה, דהכא לא מצי לתקוע אלא בדליכא תוקעים אחרים. והרב המחבר עמו הסליחה, והעיקר כמו שכתב כאן, וכמו שכתבתי לעיל בסימן קכ"ח [שם] עיין שם, ושוב מצאתי כן לב"ח [עמוד שלט ד"ה הילכך, ראה שם] בשם מהרש"ל [בביאורו לטור]: ומה שכתב נוהגין להקרות לפני התוקע [סדר התקיעות] וכו'. כן כתב הרא"ש בתשובה כלל ד' סימן י"ח, וסיים, דלא הוי הפסק משום דהוי כ"טול כרוך" שהביא המחבר ז"ל לעיל בסימן קס"ז סעיף ו', יעויי"ש: 
סעיף ה 
[הנוטל שכר לתקוע בשופר בראש השנה וכו' אינו רואה מאותו שכר סימן ברכה]. עיין מה שכתבתי בסימן ש"ו סעיף ה' בסייעתא דשמיא: כתב המגן אברהם ס"ק י"ב, דאיסורא ליכא כיון דצורך מצוה היא; וליתא, דלעיל בסימן ש"ו סעיף ה' סתם לאסור, ועיין בנדרים דף ל"ז [ע"א]: 


פרי חדש אורח חיים סימן תקפו 
=========================== 
סעיף א 
[כל השופרות כשרים בין פשוטים] בין כפופים וכו'. כתב הר"ן ז"ל [ראש השנה ו, א ד"ה וכתבו], דאפילו של תיש נמי יוצא בו. וטעמא דכפופים, כתב הטור [עמוד שמא] דאיתא בירושלמי [פרק ג הלכה ד] כדי שיכפפו לבם בתפלה, ולישנא דש"ס דילן [ראש השנה כו, ב] הוא, כמה דכייף איניש דעתיה טפי מעלי, וכתב רש"י כמה דכייף איניש, בתפלתו פניו כבושין לארץ טפי עדיף משום "והיו עיני ולבי שם": ומה שכתב [הגה] וכן שופר מבהמה טמאה [פסול]. הר"ן [ראש השנה ו, א ד"ה ומיהו] בתחילה כתב, דאע"ג דאסיקנא [ראש השנה כו, א] "חוץ משל פרה" אפשר דוקא בטהורים אבל בטמאים לא, ולבסוף הניח הדבר בצ"ע. אבל מדברי התוספות [ראש השנה כו, א ד"ה חוץ] שכתבו אמתניתין דתנן חוץ משל פרה, וז"ל, הא דלא קתני נמי חוץ משל ראם דשל ראם נמי איקרי קרן דכתיב וקרני ראם קרניו, שמא אינם חלולים ואינם ראוים לשופר. ומדלא משני דתנא בטהורים קמיירי, אבל ראם דהוי טמא, פסול משום דלא הוכשרו למלאכת שמים אלא של בהמה טהורה בלבד, משמע דסבירא להו דאפילו שופר מבהמה טמאה כשר. אבל בתוספות דאלו טריפות [חולין] דף מ"ד [עמוד א] בד"ה כדי תפיסת וכו' כתבו, ופירש ריב"ם ד' אצבעות בראמים גדולים, משמע דמין טהור הוא, וצ"ע. וכן יש מקשים על זה, דהא לא משכחת לה שופר מבהמה או חיה טמאה, דתנן בפרק ו' דנידה [נא, ב] כל שיש לו קרנים יש לו טלפים. ואינה קושיא, דגרסינן בפרק ואלו טרפות [חולין נט, ב], אלו הן סימני חיה שחלבה מותר כל שיש לה קרנים וטלפים, רבי דוסא אומר, יש לה קרנים אי אתה צריך לחזור על טלפים וכו', וכתבו בתוספות ז"ל [שם ד"ה אלו] בשם הריב"ם, דקרנים אתו לאפוקי מבהמה, אבל אכתי איכא לספוקי בחיה טמאה, לכך בעינן טלפים [ו]פרסותיה סדוקות, דהשתא ליכא לספוקי לא בחיה טמאה ולא בבהמה טהורה וחלבה מותר. רבי דוסא אומר כל שיש לה קרנים, קרני חיה, אי אתה צריך לחזור על הטלפים, דסבר דחיה טמאה אין לה קרנים, ומתניתין דכל שיש לו קרנים יש לו טלפים, רבי דוסא היא. והר"ן גופיה בפירוש ההלכות [חולין כ, א ד"ה ואלו] קאי בשיטה זו. אבל התוספות [שם] פירשו [גם] באנפא אחרינא [בשם ר"ת], שכפי אותו פירוש עולה במתניתין דפרק בא סימן [בנדה שם] דכל שיש לו קרנים יש לו טלפים, אתיא ככולי עלמא. וקשה על זה מהא דאמרינן בפרק במה מדליקין [שבת כח, ב], מאי הוי עלה דתחש שהיה בימי משה, אמר רבי אלעא אמר רבי שמעון בן לקיש, אומר היה רבי מאיר, תחש שהיה בימי משה בריה בפני עצמה היה ולא הכריעו בה חכמים אם מין חיה הוא אם מין בהמה הוא, וקרן אחת היתה לו במצחו, ומדקאמר קרן אחת היתה במצחו שמע מינה טהור היה, דאמר רב יהודה שור שהקריב אדם הראשון קרן אחת היתה לו במצחו וכו', [ע"כ]. ואמאי לא פשיט ממתניתין דתנן כל שיש לו קרנים יש לו טלפים אלמא טהור הוה, ובשלמא לפי הריב"ם והר"ן ז"ל ניחא, דבעי למיפשט אפילו אליבא דרבנן ור"ש דקיי"ל כוותייהו. אבל לפי ר"ת, מתניתין אלימא טפי ומינה הוה ליה למיפשט. וי"ל, משום דמצינן למידחי דמתניתין בשיש לו שני קרנים, ולהכי פשיט מדרב יהודה דהשתא מסתמא מתניתין דיש לו קרנים מיתוקמא אפילו בקרן אחד, וכן כתבו בתוספות דחולין דף נ"ט [שם]. אמנם תמיהא לי מילתא, דא"כ היכי כללא כייל ותני ד"כל שיש לו קרנים" דהיינו אפילו קרן אחד "יש לו טלפים", והרי ראם שיש לו קרנים ואפילו הכי טמא. ותו קשה בש"ס בפרק במה מדליקין [הנ"ל], דכי היכי דפשיט דתחש הוא טהור מדאשכחן לשור שהקריב אדם הראשון דקרן אחת היתה לו במצחו והיה טהור, הכי נמי הוה מצי למיפשט מהא דתניא בחולין [נט, ב], דקרש אף על פי שאין לו אלא קרן אחד מותר, והך הוה ליה לאתויי, דברייתא עדיפא ממימרא, דבכמה דוכתי בתלמודא לא פשיט ממימרת אמורא (עם) [אם] כי פשיט מברייתא. ותו קשה, דכי פרכינן התם [בשבת שם] אהא דפשטינן מדרב יהודה שור שהקריב וכו', וליפשוט מינה דמין בהמה הוא, ומשנינן, כיון דאיכא קרש דמין חיה הוא ולית ליה אלא חדא קרן איכא למימר מין חיה הוא, וקשה דאיכא למימר נמי, דכיון דאיכא ראם דמין חיה הוא ולית ליה אלא חדא קרן וטמא הוא, הכי נמי תחש דילמא טמא הוא, וצ"ע. והתוספות בזבחים דף (ק"ג) [קיג] [ע"ב] ד"ה אורזילא כתבו, דראם מין חיה טהורה, ובהכי ניחא הכל, ודלא כספר שיירי כנסת הגדולה [הגב"י אות א] שכתב דהוי טמא, וליתא: גרסינן בפרק ראוהו בית דין [ראש השנה כז, ב], כמה שיעור תקיעה, פירש רבן שמעון בן גמליאל כדי שיאחזנו בידו ויראנו לכאן ולכאן, דהוי טפח, ושיעוריה דטפח ארבע בגודל ושית בקטנה, וכמו שכתב המחבר לקמן סעיף ט', ועיין שם. ואם תקע בשופר פחות משיעור זה לא יצא, כדמוכח מדין ג' דלקמן, ופשוט הוא: 
סעיף ב 
[הגוזל שופר ותקע בו] יצא וכו'. אבל באור זרוע [סימן רעד] פליג, וסבירא ליה דשופר גזול פסול, והויא פלוגתא דאמוראי בירושלמי ריש פרק לולב הגזול [סוכה פרק ג הלכה א], ורוב הפוסקים פסקו כמאן דמכשיר, ואור זרוע פסק כמאן דמיפסיל. ואינו מחוור, דהא בפרק ראוהו בית דין [ראש השנה כח, א] מכשרינן בדיעבד שופר של עולה ושופר של עכו"ם, אלמא לא בעינן "לכם" משלכם: ומה שכתב אפילו לא נתייאשו [הבעלים ממנו]. מיהו כתב הב"ח [עמוד שדמ דיבור ראשון], דאפילו לאחר שנתייאשו לכתחילה לא יתקע, ופשוט הוא, וכדלקמן [דיבור הבא]: כתב מוהריק"ש ז"ל [בערך לחם], דכי היכי דאמרינן לקמן בסימן תרמ"ט [סעיף א] גבי לולב גזול, אפילו קנאו בשינוי לא יברך עליו, דהוא הדין הכא. ולי נראה, דכי היכי דמפלגינן בין לולב גזול לשופר גזול לענין חיוב המצוה, כדאמרינן בירושלמי [סוכה שם] מה בין לולב ומה בין שופר, תמן בגופו הוא יוצא, הכא בקולו, פירוש שמצות השופר אינה אלא השמיעה ואין בקול דין גזל, הכי נמי יש לחלק לענין הברכה, דשאני התם גבי לולב שמזכיר שם שמים על הנטילה ולהכי אינו בדין שיברך, עם כי לענין המצוה כיון שאין בה הזכרת שם שמים יוצא, מה שאין כן הכא דהברכה אינה אלא על השמיעה ובשמיעה לא שייכא גזל כדכתיבנא, שפיר דמי לברוכי עלה בכל גווני, כן נראה לי. ומיהו הדבר ברור, דאף בקונה שופר גזול שלא יתקע בו אם יש לו אחר, דאוי לו לזה שנעשה סניגורו קטיגורו, כדאמרינן גבי לולב בירושלמי דריש פרק לולב הגזול [סוכה פרק ג הלכה א]: 
סעיף ג 
[תקע בשופר של עבודת כוכבים של ישראל] לא יצא [שאינה בטלה עולמית וכו']. והוא הדין למשמשי עכו"ם של ישראל, שהרי אין להם ביטול דומיא דעכו"ם עצמה, וכמו שכתב הר"ן בפרק רבי ישמעאל [עבודה זרה כד, א ד"ה מתניתין] בשם הראב"ד, והסכים עמו, יעויי"ש, שהרי גרסינן בפרק כל הצלמים [עבודה זרה מז, א], בעי רב פפא המשתחוה לבהמה קרניה מהו לחצוצרות, ואמרינן התם דאליבא דמאן דאמר עיקר שירה בכלי לא תיבעי לך דודאי אסיר, ומהכא שמעינן דמשתחוה לבהמה קרניה פסולין לשופר, ופשוט הוא: ומה שכתב [אבל בשל עבודת כוכבים של עובד כוכבים לא יתקע ואם תקע בו יצא] והוא שלא נתכוון [לזכות בו] וכו'. סיים הטור [עמוד שמה] על לשון זה, ואף על פי שהוא גזול הא אמרינן דיוצא בגזול. ופירש בספר ב"ח [שם דיבור ראשון], דמילתא חדתא קאמר, וקאי אשל גוי כשיש לו בעלים, דאע"פ דאיכא תרתי לריעותא דהוא של עבודה זרה של גוי והוא גזול מבעליו, אפילו הכי יוצא בו, ע"כ. והוא דחוק ביותר, דהא פשיטא. ועוד, לישנא ד"הא אמרינן" שכתב הטור לא משמע הכי כלל. אלא הנכון ד"גזול" שכתב הטור לאו דוקא, אלא היינו לומר "שאול" דכולה חדא מילתא היא, וקאי למה שכתב דבעבודה זרה של גוי לא יצא אלא אם כן לא נתכוין לזכות בה, דהשתא הוה ליה שאינו שלו. ולזה כוון בב"י [עמוד שדמ ד"ה שופר], ודלא כהב"ח ז"ל [שם] שהבין מהב"י שסבירא ליה דאפילו בעבודה זרה של גוי שיש לה בעלים ואינה של הפקר, בעינן לא נתכוין לזכות בו, ודבריו אינם מובנים וחס ליה למרן המחבר ז"ל שיטעה בזה, דכשיש לו בעלים מה שייך בזה נתכוין לזכות בו או לא, אלא העיקר כדכתיבנא, ודוק: 
סעיף ה 
[המודר הנאה משופר] אדם אחר תוקע בו [וזה יוצא ידי חובתו אבל אם אמר קונם לתקיעתו עלי אסור לתקוע] וכו'. ומסתברא שאם אמר קונם "קול" שופר עלי דלא הוי כלום, דקול לית ביה ממש ואין הנדר חל אלא בדבר שיש בו ממש. גרסינן בפרק ראוהו בית דין [ראש השנה כח, א], אמר רבא המודר הנאה משופר מותר לתקוע בו תקיעה של מצוה, ולפי גירסא זאת אפילו הוא עצמו מותר לתקוע. אבל הכלבו [סימן סד כז, ב] גריס במקום "בו" "לו", ופירש, דאדם אחר תוקע לו והוא שומע, אבל הוא עצמו אסור לפי שיש הרבה בני אדם שנהנים כשהם עצמם תוקעים, וכל מידי דאיכא הנאה לגוף ליכא לשרויי בשביל טעמא דמצות לאו ליהנות ניתנו, כדאמרינן בגמרא [שם] המודר הנאה ממעיין, טובל בו טבילה של מצוה בימות הגשמים אבל לא בימות החמה. ויש קצת סיוע לזה, מהא דאמרינן בגמרא [ראש השנה כו, א] אמתניתין דכל השופרות כשרים חוץ משל פרה, דהיינו טעמא משום שאין קטיגור נעשה סניגור, ופרכינן והא איכא כף ומחתה, ומשנינן חוטא בל יתגאה קאמרינן, וכתבו בתוספות [ד"ה חוטא] וגבי שופר נמי מתגאה בקול תקיעתו. ואין זה מחוור, דהא אמרינן בגמרא [שם כח, א] דשופר של עולה או של עכו"ם לא יתקע בו ואם תקע יצא משום דמצוות לאו ליהנות ניתנו, פירוש, שהנאת קיום המצוה לא מיקרייא הנאה כי לא להכי ניתנו אלא לעול על צואריהם ניתנו, ומשמע ודאי שאפילו התוקע עצמו יצא, ואם איתא דבתוקע גופיה איכא הנאה, (הכי) [היכי] נהנה מקדשים ועכו"ם, והיה לו לומר דלא יצא. אלא על כרחך לומר, דהתקיעה לא הויא הנאת הגוף, כיון שאינו מתכוין לשיר אלא לשם מצוה, וכן נראה מדברי התוספות [ראש השנה כח, א ד"ה המודר], והגהות אשירי [ראש השנה פרק ג סימן י], והמרדכי [ראש השנה רמז תשיז] שהביא הב"י [עמוד שמה ד"ה המודר] לשונם, יעויי"ש. אבל הרמב"ם כתב [שופר א, ג] וז"ל וכן שופר של עולה לא יתקע בו ואם תקע יצא שאין בקול דין מעילה, ואם תאמר והלא נהנה בשמיעת הקול, מצוות לאו ליהנות ניתנו לפיכך המודר הנאה משופר וכו'. והקשה בספר לחם משנה [שם], מהא דאמרינן פרק כל שעה [פסחים כו, א] קול ומראה וריח אין בהם משום מעילה, והביאו הרב ז"ל סוף פרק ה' מהלכות מעילה, וא"כ איך אמרו בגמרא [ראש השנה שם], מאי טעמא, עולה בת מעילה היא כיון דמעל בה נפקא לחולין, ורבא אודי בזה ואמר אימת מעל בתר דתקע וכו', ולא תירץ כלום. ולי נראה, דרב יהודה ורבא דהוה סבירא להו דמצות ליהנות ניתנו, א"כ הרי נהנה בקיום המצוה ולהכי קרינן ליה "מעל", אבל לבתר דהדר ביה רבא ואמר מצוות לאו ליהנות ניתנו, אין כאן הנאה ואין כאן מעילה. ומיהו אין זה מספיק, דהא אמרינן בגמרא התם [בפסחים], דטעמא דקול ומראה וריח דאין בהם מעילה הוא משום שאין בהם ממש, וכפי זה גם הנאת קיום המצוה לית בה מששא והיכי מעל, ועל כרחך צ"ל דכיון דהוה סבירא להו דמצות ליהנות ניתנו ועשה מעשה שתקע ונהנה מעל, וכפי זה לשון הרב ז"ל דחוק, וצ"ע. ועוד תמהני, דאי איכא הנאה בשמיעת הקול, מה משיב לזה שמצוות לאו ליהנות ניתנו דההיא היא בהנאת קיום המצוה אבל היכא דאיכא הנאה לגוף במצוה ליכא שריותא, וכדכתיבנא, אלא שהרב השמיט דין מודר הנאה ממעיין מחיבורו הגדול, וגם זה תימא. ושמא י"ל דלא חשיבא השמיעה והתקיעה הנאה כולי האי, כמו גבי הזאה ומודר הנאה ממעיין, ועדיין צ"ע. ולענין הלכה נקטינן כדברי רוב הפוסקים שמתירין לתקוע אפילו הוא עצמו, ודלא כמרן ז"ל בכאן, והמחבר עצמו הסכים לזה ביורה דעה בסוף סימן רכ"א [סעיף יג], ועיקר: 
סעיף ז 
[אם ניקב אם לא סתמו אף על פי שנשתנה קולו כשר, ואם סתמו שלא במינו אף על פי שאינו מעכב את התקיעה לאחר סתימה שחזר קולו לכמות שהיה בתחלה פסול אפילו נשתייר בו רובו ואם סתמו במינו אם נשתייר רובו שלם ולא עכבו הנקבים שנסתמו את התקיעה אלא חזר קולו לכמות שהיה קודם שניקב כשר ואם חסר אחת משלש אלה פסול]. בפרק ראוהו בית דין [ראש השנה כז, ב] תנן, ניקב וסתמו אם מעכב את התקיעה פסול ואם לאו כשר. ובגמרא [שם], ניקב וסתמו בין במינו בין שלא במינו פסול, רבי נתן אומר במינו כשר שלא במינו פסול, אמר רבי יוחנן והוא שנשתייר רובו, מכלל דשלא במינו אעפ"י שנשתייר רובו פסול. איכא דמתני לה אסיפא, שלא במינו פסול, אמר רבי יוחנן והוא שנפחת רובו, מכלל דבמינו אעפ"י שנפחת רובו כשר. ועיקר פירוש "מעכב התקיעה" הוא מה שפירש המגיד [משנה] [שופר א, ה] בשם הרמב"ן [מלחמות ראש השנה ו, ב], דהיינו שנחלש הקול קצת ויוצא משם, ודלא כהתוספות [שם ד"ה ניקב] שכתבו דהיינו נשתנה קולו מכמות שהיה, וליתא. ופירוש "נשתייר רובו" יש מפרשים דהוי רוב היקפו, ולא נהירא, אלא הכי פירושו שנשתייר רובו שלם לצד פיו בלא נקבים, וכן פירש ריא"ז [ראש השנה ו, ב שלטי הגבורים אות ו]. ואפשר דאפילו למאן דמכשיר לקמן סעיף ט' גבי נסדק לרחבו כל שנשתייר שיעור תקיעה אפילו שלא לצד פיו, הכא מודה דבעינן לצד פיו רובו שלם. ואהא דתניא רבי נתן אומר במינו כשר, כתב הר"ן ז"ל [ראש השנה ו, ב ד"ה הוסיף] וז"ל, משמע ודאי דכי מכשיר רבי נתן במינו דוקא בשאינו מעכב את התקיעה, דהא מדשקיל וטרי רבי יוחנן אליביה משמע דכוותיה סבירא ליה ואם איתא דרבי נתן במינו מכשיר אפילו כשמעכב את התקיעה היכי מצי סבר לה כוותיה, דהא רבי יוחנן הוא דאמר [שבת מו, א. ועוד] "הלכה כסתם משנה", ותנן אם מעכב את התקיעה פסול וסתמא קאמר אפילו סתמו במינו, אלא ודאי כדאמרן. עוד כתב על לישנא קמא דרבי יוחנן, הילכך להאי לישנא, ניקב וסתמו לא מיתכשר אלא היכא דאיכא תלתא למעליותא, נשתייר רובו, וסתמו במינו, ואינו מעכב את התקיעה, עכ"ל, וזו היא דעת הרמב"ם [שופר א, ה] ורש"י ז"ל [ראש השנה כז, ב ד"ה במינו]. ויש לתמוה על הר"ן ז"ל, דהיכי מיתוקמא מתניתין כרבי נתן משום דסתמא קתני, ותיקשי ליה סיפא דמתניתין דקתני ואם לאו שאינו מעכב את התקיעה כשר, והא מתניתין סתמא קתני ומשמע ודאי אפילו אהיכא שסתמו שלא במינו ולדידיה בעינן תלתא למעליותא. ולכן יותר נוח אצלי שיטת ר"י [בתוספות שם] והרא"ש [ראש השנה פרק ג סימן ה] על פי הירושלמי [ראש השנה פרק ג הלכה ו], דרבי נתן מכשיר במינו אפילו מעכב את התקיעה, שלא במינו פסול דוקא במעכב את התקיעה, אבל אם אינו מעכב את התקיעה כשר אפילו שלא במינו, והוא שנשתייר רובו כדמוקי לה רבי יוחנן, ומתניתין מיתוקמא בסתמו שלא במינו ורבי נתן היא. ואם הוא שעת הדחק שאין שופר אחר מצוי, יש לסמוך על סברת רבינו ירוחם [נתיב ו חלק ב מח, ג] שהביא הב"י [עמוד שמז ד"ה מיהו], שכתב, שאם אינו מעכב את התקיעה, כלומר שהוחלקה הסתימה יפה, אפילו סתמו שלא במינו ואפילו לא נשתייר רובו כשר, משום דמשמע ליה דלא קאי רבי יוחנן אלא במעכב את התקיעה, אבל היכא דאית ליה טיבותא ד"שאינו מעכב את התקיעה" אפילו דאיכא תרתי לריעותא כשר. ואם ניקב ומעכב את התקיעה וגם אחר הסתימה מעכב, אעפ"כ פסול. וכתב הב"י [עמוד שמח ד"ה וכתב, הראשון] הטעם, מפני שאי אפשר שיהיה הקול שוה וקול זה אינו דומה לכשהיה שלם ולא לכמות שהיה נקוב, והוה ליה קול שופר ודבר אחר. וכתב בספר ב"ח [עמוד שמו ד"ה ניקב], דהוא הדין והוא הטעם לדעת הרמב"ם ודעימיה דבעינן תלתא למעליותא, דהיכא דסתמו שלא במינו אף על פי שלא היה מעכב קודם הסתימה וגם לאחר הסתימה אינו מעכב, אפילו הכי פסול. ובאמת שכן נראה מדברי הרמב"ם והר"ן [הנ"ל], דאם איתא דבשלא במינו כל שאינו מעכב מתחלה ולבסוף כשר, לא הוו שתקי מינה. אמנם מה שכתב שהטעם הוא מפני שאי אפשר שיהיה הקול שוה, דברי תימה הם, דבשלמא גבי מעכב את התקיעה שנחלש הקול איכא למימר דאע"פ שכשנסתם אכתי הויא קול ענות חלושה י"ל דאהני פורתא, והוי ליה קול שופר ודבר אחר, אבל הכא שכשניקב לא נחלש הקול כלל וככוחו אז כוחו עתה, הרי הסתימה אינה מעלה ואינה מורידה כלל ואין כאן שינוי בקול כלל וע"כ לא תוסיף תת כח טפי משלא ניקב, ומה טעם יש בזה לפסול. איברא שמלשון הטור [עמוד שמח] והמחבר יראה דהיינו כשהיה מעכב מתחלה, אבל אם לא היה מעכב מתחלה ועכשיו אינו מעכב אין הכי נמי דהוי כשר אפילו סתמו שלא במינו. ומכל מקום העיקר כמו שכתבתי בשם ר"י והרא"ש ז"ל על פי הירושלמי, ומינה לא תזוז. ומעתה אבא לדברי מרן המחבר. מה שכתב אם ניקב אם לא סתמו אף על פי שנשתנה קולו כשר, הטעם הוא לפי  שכל הקולות כשרין בשופר ואין כאן שינוי קול מחמת דבר אחר. ואפילו לא נשתייר שיעור שופר ממקום הנקב אפילו הכי כשר, כן כתב הב"י [עמוד שמט ד"ה וכתב השני] בשם הרא"ם [בביאורו לסמ"ג הלכות שופר יג, ב אות ו] ד"ה נסדק לאורכו. ומיהו כל שלא נשתייר רובו פסול אפילו נשתייר שיעור שופר ממקום הנקב, דמה בכך, הרי רובו ככולו ובעינן שופר וליכא. ואם ניקב לרחבו, כיון דלא נסתם, אפילו ניקב רוב רחבו אם נשתייר שיעור שופר כשר, כי היכי דאמרינן גבי נסדק, וכן כתב בספר ב"ח [עמוד שמט דיבור ראשון]. וכתב עוד [עמוד שמו ד"ה ניקב], שאם ניקב ברחבו ונסתם, צריך שישתייר בו רוב היקפו שלא ניקב, ואפילו נשאר מהנקב שיעור שופר, ולא דמי לנסדק, ע"כ. ולי נראה דסתמא קתני, וכל שנשתייר רובו שלם אפילו שניקב רוב היקפו ואפילו לא נשאר מהנקב שיעור שופר, מה בכך כיון שסתמו כדינו, ודוק: ומה שכתב ואם הוא שעת הדחק וכו' [יש להכשיר בסתמו במינו אם נשתייר רובו אפילו לא חזר קולו לכמות שהיה]. כבר כתבתי שכן עיקר בלא שום דוחק, ובשעת הדחק יש לסמוך אסברת רבינו ירוחם שכתבתיה לעיל: ודע שגבי ניקב ונסתם, כתב הטור [עמוד שמז] בשם העיטור [הלכות שופר צח, ג], שאם נשתייר שיעור שופר ממקום הנקב עד הנחת פיו כשר, כי היכי דאמרינן בנסדק לרחבו, וכתב עליו דלא נהירא. וסמ"ג [עשין מב קיט, ב] כתב ע"ש ר"י ז"ל שמסופק בדבר. ויראה שדעת בעל העיטור היא, דלא מיקרי שופר ודבר אחר אלא היכא שהדבר אחר מעורב בשיעור השופר, אבל היכא דאיכא המשך שיעור קול שופר שלם בלא דבר אחר אף על פי שאחר כך נתערב בו קול דבר אחר לא מיפסל בהכי, ולמד זה מדין נסדק לרחבו, שאע"פ שנסדק ברוב היקפו ומעכב את התקיעה ומתערב קול שופר כשר עם קול אחר והוה ליה כקול שופר ודבר אחר, ואפ"ה כל שיש לו שיעור תקיעה שלם, כשר, והכא נמי דכוותא. אבל הטור סבירא ליה דלא דמי כלל, דהתם ליכא פיסול כלל בקול היוצא מאותו הסדק, אלא דכי לא נשתייר שיעור תקיעה אמרינן דפסול משום דליכא שיעור שופר, אבל הכא דאיכא פיסול משום שופר ודבר אחר, כי נשתייר שיעור שופר מאי הוי, וכך נראין הדברים, ודוק: 
סעיף ח 
[נסדק לארכו פסול יש אומרים אפילו בכל שהוא פסול וכו']. בפרק ראוהו בית דין [ראש השנה כז, א] תנן, שופר שנסדק ודבקו פסול. וכתב רש"י, שופר שנסדק ודבקו בדבק שקורין גליד, פסול דהוה ליה כשני שופרות. ומתוך פירושו משמע, שנחלק לגמרי, והקשו עליו [תוספות שם ד"ה שופר] דא"כ היינו דיבק שברי שופרות. ותו קשה לי דלשון "נסדק" לא משמע הכי. והרא"ם [בביאורו לסמ"ג הלכות שופר יג, ב אות ה] תירץ, דזו ואין צריך לומר זו קתני, ורישא כשהחתיכות משופר אחד, וסיפא כשהחתיכות של שופרות הרבה, ודחוק הוא. ולכן נראה לי שלא דקדקו בלשון הרב ז"ל, ומלת "פסול" שכתב הרב ז"ל פונים בבבא אחריתי, דקתני דיבק שברי שופרות "פסול", ואהא כתב דפסול דהוה ליה כשני שופרות, דמהו דתימא דכיון דדבקן ועשאן גוף אחד לא מיפסיל אלא דוקא כשתקע בב' שברים בלא דיבוק אבל בדיבוק שרי, להכי כתב דמיחזי כשתי שופרות: ומה שכתב אלא אם כן הדקו [הרבה בחוט או במשיחה] (וכו'). ומיהו אם מחמת המשיחה נשתנה קולו מכמות שהיה, פסול, דהוה ליה שופר ודבר אחר: ומה שכתב [הגה] ונשתייר שיעור תקיעה [ממקום הקשירה ולמעלה] וכו'. אין לזה טעם: ומה שכתב ואם דבקו [כשר] וכו' [ואם נסדק כולו אפילו מצד אחד פסול אפילו חממו באור וחיבר סדקיו זה עם זה]. פירוש, אפילו לא נשתייר אלא כל שהוא והוי פחות משיעור תקיעה, אפילו הכי כשר, ואף על פי שנסדק רובו ורובו ככולו וכמו שכתבו המגיד משנה [שופר א, ה]  והרא"ש [ראש השנה פרק ג סימן ו] ז"ל היינו דוקא היכא שלא דבקו, אבל כשדבקו, אף על פי  שכשנסדק כולו לא מהני דיבוק בנסדק רובו מהני דיבוק, וזו היא שיטת הרא"ש [שם] דסבירא ליה דמתניתין דתנן שופר שנסדק ודבקו פסול, מיירי בנסדק כולו, אבל אם נסדק רובו, אם לא דבקו פסול ואם דבקו כשר, וברייתא דקתני [ראש השנה כז, ב] נסדק לארכו פסול, אפילו כל שהוא ובלא דבקו. אבל הר"ן ז"ל [ראש השנה ו, ב ד"ה מתניתין] כתב בשם ה"ר יהונתן, דנסדק לאורכו אפילו בכל שהוא פסול לפי שכשהוא תוקע בו מתבקע אף על פי  שדבקו וכו', ודבקו לרבותא נקטיה לומר אף על פי שדבקו לעצמו אפילו הכי פסול שאין שם שופר עליו, אלא כמו שמחבר חתיכות שופר ועשה שופר דמיא, ע"כ. וכתב הב"י [עמוד שמט ד"ה נסדק] וז"ל, והרב המגיד בפרק א' [הלכה ה] כתב, שדעת הרבה מן המפרשים דלא מיפסיל אלא בנסדק כולו או רובו, אבל מיעוטו ודאי לא, ועיקר, ויש להחמיר עכ"ל, [עד כאן לשון הב"י]. ולא דק אחר המחילה, שלא כתב המגיד על זה "ויש להחמיר" אלא אפלוגתא אחריתי דמייתי התם, יעויי"ש. עוד הביא [עמוד שנ ד"ה ומ"ש אפילו] בשם הרוקח [סימן רג], שאם לא דבקו כשר. ונראה לי, דמיירי בשנסדק רובו, והיינו "כולו" דקאמר הרב ז"ל, אבל אם נסדק כולו לגמרי ולא דבקו, פשיטא דמיפסיל, והיינו ברייתא דקתני נסדק לאורכו כו'. ומכל מקום לענין הלכה לא שאני לן בין דבקו ואפילו בכל שהוא מיפסיל, משא"כ בניקב, דברייתא סתמא קתני נסדק לאורכו פסול, ואי הוה מיתכשר בשום גוונא הוה תני לה, וזו היא דעת הרמב"ם וסמ"ג שכתבו, נסדק לאורכו פסול, וכן עיקר ודוק: 
סעיף ט 
[נסדק לרחבו] במיעוטו כשר. פירוש, ואפילו לא נשתייר בו שיעור תקיעה. ואפילו למאן דפוסל בנסדק כל דהו, הני מילי לאורכו לפי שהסדק מוסיף והולך, אבל ברחבו אין הסדק הולך ומוסיף: ומה שכתב [ברובו פסול אא"כ נשאר מהסדק לצד פיו שיעור תקיעה] דהיינו ד' גודלים וכו'. בפרק המפלת [נדה כו, א], תני רבי אושעייא זעירא דמן חברייא, [חמשה] שיעורן טפח, ואלו הן, שליא שופר וכו'. שופר, דתניא כמה יהא שיעור שופר פירש רבן שמעון בן גמליאל כדי שיאחזנו בידו ויראה לכאן ולכאן. ולא מצינן לפרושי ד"כדי שיאחזנו" לתוקע קאי והכל לפי מה שהוא אדם, דא"כ הרי אתייא דרבי אושעיא [דלא] כרשב"ג, דהא רבי אושעיא סתמא קתני (טעם) [טפח] לכולהו, ורשב"ג מפליג בדבר ונותן שיעור לכל אחד ואחד בידו, אלא ודאי כדאמרן. וא"ת, א"כ לימא רשב"ג טפח בהדיא, כבר תירץ הרא"ש [ראש השנה פרק ג סימן ו], דנקט הכי לתת טעם למה נתנו בו שיעור טפח, כדי שיאחזנו התוקע בידו ויראה לכאן ולכאן ולא יאמרו לתוך ידו הוא תוקע. וא"ת אם כן שופר של עיר הנדחת ושופר של עכו"ם של ישראל אף על גב דכתותי מיכתת שיעורייהו ליתכשרו, דהא ליכא למימר לתוך ידו הוא תוקע, וי"ל דמכל מקום בעינן שיעור, אלא שנתנו חכמים שיעור זה כדי שלא יאמרו לתוך ידו הוא תוקע, ודוק: ומה שכתב ויש מכשירין [בנשתייר אפילו שלא לצד פיו]. כן נראה עיקר, דהא ברייתא [ראש השנה כז, ב] סתמא קתני, משמע בין למעלה בין למטה; ועוד, למאי ניחוש לה. ולא דמי למה שכתב הרמב"ן ז"ל [דרשה לראש השנה מהדורת זכרון יעקב עמוד קפא ד"ה צפהו זהב במקום] גבי ציפהו זהב, דטעמא דפיסולא במקום הנחת פה משום דאיכא הפסק בין פיו לשופר, ושמע מינה שאם הרחיק השופר מפיו ונפח בו ותקע בו פסול, דשאני הכא דליכא הפסק, ואף על גב דלית ביה שיעורא מה  בכך, מינו הוי ולא הוי הפסק, ועל כרחך צריך לומר כן לדעת המחבר ז"ל. ואי משום דמיחזי כשתי שופרות, או משום דמיחזי כתוקע בשבר שופר, א"כ מה לי לצד פיו מה לי שלא לצד פיו, נ"ל ודוק: 
סעיף י 
[דיבק שברי שופרות וכו' פסול] אפילו אם יש [בשבר שכנגד פיו שיעור שופר]. וכן בדין דלקמן [סעיף יא], ודלא כיש חולקים בזה שהביא הכל בו [סימן סד כז, ד]. ואפשר שטעמם הוא כמו שכתבתי לעיל סעיף ז' על סברת בעל העיטור, יעויי"ש. או כמו שכתבו התוספות בפרק ראוהו בית דין [ראש השנה כז, ב] ד"ה ציפהו זהב וכו' יעויי"ש. ולי נראה, דשאני הכא דשופר אחד אמר רחמנא ולא ב' שופרות. וכן נראה מלישנא דברייתא [ראש השנה כז, ב] דקתני, הוסיף עליו כל שהו בין במינו בין שלא במינו פסול, ומשמע דקאי ודאי לסתם שופר דהיינו שופר כשר. שופר שברייתו הוא כעין שתי שופרות, פסול, וכן פסלינן בפרק ראוהו בית דין [ראש השנה כו, א] קרן פרה דקאי גילדי גילדי ומתחזי כב' וג' שופרות: 
סעיף יב 
[הפכו ותקע בו לא יצא בין וכו' בין שהניחו כמו שהיה אלא שהרחיב את הקצר] וקיצר את הרחב וכו'. בין אם תקע בצד הרחב בין אם תקע בצד הקצר: בהגה: והוא הדין אם תקע [במקום הרחב פסול]. הביאו מרן המחבר לקמן סוף סימן תק"ץ: 
סעיף יד 
[גרדו מבפנים וכו' עד שעשאו דק מאד כמו גלד] כשר. ואפילו נשתנה קולו מכמות שהיה, כיון שאין השינוי בא מחמת דבר אחר אלא מצד עצמו של שופר כל הקולות כשרין: 
סעיף טו 
[לא הוציא זכרותו אלא נקב בו] כשר. ואפילו לכתחילה נמי תוקעין בו, כדמוכח בירושלמי [ראש השנה פרק ג הלכה ו], וכן בהני "כשר" דלעיל: 
סעיף טז 
[צפהו זהב וכו']. בפרק ראוהו בית דין [ראש השנה כז, ב], תנו רבנן, ציפהו זהב, במקום הנחת פה פסול, שלא במקום הנחת פה כשר; ציפהו זהב מבפנים פסול, מבחוץ, אם נשתנה קולו מכמות שהיה פסול, ואם לאו כשר. וכתב הר"ן ז"ל [ראש השנה ו, ב ד"ה גמ'], במקום הנחת פה, עובי השופר לצד פנימי שמניח שם פיו קרי הנחת פה, והצד החיצון מן העובי עצמו קרי שלא במקום הנחת פה, דליכא לפרושי שמה שבחוץ לגמרי חוץ לעובי השופר קרי שלא במקום הנחת פה, דאם כן היינו ציפהו זהב מבחוץ. פירוש לפירושו, העובי החיצון של שופר מתחלק לשני חלקים, והחלק שהוא לצד פנימי מיקרי הנחת פה, והחלק שהוא לצד החיצון מיקרי שלא במקום הנחת פה, דאי פירוש הנחת פה הוא פנימיות השופר, היינו ציפהו זהב מבפנים, ואי פירוש שלא במקום הנחת פה הוא מחוץ לעובי השופר, היינו ציפהו זהב מבחוץ. ויש לסייע פירוש זה, מהא דתנן התם [כו, ב], שופר של ראש השנה פיו מצופה זהב, ופרכינן עלה [שם, כז, א] מברייתא דקתני ציפהו זהב במקום הנחת פיו פסול, ומשנינן, מתניתין שלא במקום הנחת פה תנן. אלמא, דבפיו של שופר דהיינו עובי החיצון, יש בו מקום שאינו הנחת פה. ומכל מקום אין פירוש זה מחוור כל הצורך, דמשמע דכל עובי השופר מיקרי הנחת פה; ועוד, כשציפה הצד החיצון מן העובי, אמאי כשר, הא הוה ליה מוסיף, ותניא [ראש השנה כז, ב], הוסיף עליו כל שהוא בין במינו בין שלא במינו פסול. והרא"ש [ראש השנה פרק ג סימן ג] כתב וז"ל, לכאורה נראה לפרש, דעובי השופר מקום שמניח עליו הפה קרוי במקום הנחת פה וכו' ושלא במקום הנחת פה היינו מבחוץ סמוך להנחת הפה, אבל קשה דהיינו ציפהו זהב מבחוץ וכו', ואיכא למימר דפשיטא דאין קולו משתנה בשביל ציפוי כל דהו שעושה אצל פיו, ואיצטריך לאשמועינן דלא תימא דהוי כנתן שופר בתוך שופר, ע"כ. ואכתי קשה, דמדין ציפהו זהב מבחוץ ילפינן דלא הוי כנתן שופר בתוך שופר. ויש לומר, דאי מהתם שאני שהפנימי עודף על החיצון, מה שאין כן הכא שציפהו זהב סמוך להנחת פה, דהשתא הפנימי אינו עודף. אך תמה אני, שאפילו שיהיה כנותן שופר בתוך שופר מה בכך, הרי אין הקול יוצא אלא מתוך הפנימי, ודכוותיה בנותן שופר בתוך שופר, כשר. ומה שנראה לי עיקר הוא, דפירוש הנחת פה הוא כל העובי החיצון, וזו היא דעת הרא"ש והטור [עמוד שנב], וטעמא הוי משום דמוסיף, ולהכי פסול וכמו שכתב הב"י [עמוד שנד ד"ה פסול], ודלא כהב"ח [עמוד שנב] ורש"ל ז"ל [בביאורו לטור] שהשיגו עליו בכדי, יעויי"ש. אי נמי יש לפרש, דהנחת פה מיקרי גם כן בפנימיות השופר בצד הקצר, וכי תימא אם כן היינו ציפהו זהב מבפנים, איצטריך, דאי מהתם היינו טעמא משום דהוי קול זהב ואנן קול שופר בעינן, אבל סמוך לשפת השופר דעיקר הקול אינו יוצא משם, הוה אמינא דכשר, קא משמע לן דפסול כיון שמשים פיו בזהב ואין דרך התוקעים בכך, ורחמנא אמר והעברת שופר תרועה כדרך התוקעים. ופירוש שלא במקום הנחת פה, הוא הצד החיצון, והיינו דקתני מבחוץ אם נשתנה קולו וכו'. וכי תימא, אם כן לשתוק מבבא דשלא במקום הנחת פה. יש לומר, דתנא חדא חדא שמעינהו וגרסינהו כדאמרינן בכמה דוכתי, ומהם בפרק קמא דקידושין דף (ז') [ו] [ע"א], יעויי"ש. וכן מוכח בתוספתא [ראש השנה פרק ב הלכה ג], דקתני התם, ציפהו זהב מבפנים פסול, מבחוץ כשר, ציפהו במקום פיו או שהוסיף עליו כל שהוא אפילו במינו פסול, ע"כ, הנה בכאן לא הזכיר דין שלא במקום הנחת פה, משום דבכלל מבחוץ הוא. וגם הרמב"ם ז"ל השמיטו מחיבורו. וזו היא דעת הטור [עמוד שנג] גם כן, אלא שיש לתמוה עליו שהשמיט דין ציפהו זהב מבפנים, ודוק. ויראה לי, שלדעת בעל העיטור שהבאתי לעיל בסעיף ז' [בסופו], כל שהניח שיעור תקיעה בלא ציפוי, אף על פי שציפה השאר ונשתנה קולו, אפילו הכי כשר, דכיון דאיכא שיעור שופר כשר בלא ציפוי, לא אמרינן דהוה שופר ודבר אחר, אלא שאין דבריו נראין וכמו שכתבתי שם, יעויי"ש: 
סעיף יח 
[אם נתן זהב על עובי השופר] בצד הרחב. והוא הדין בצד הקצר וכמו שכתבתי בסמוך [לעיל]: 
סעיף יט 
[הרחיק את השופר ונפח בו ותקע בו] פסול. כן למדו מדין חציצת זהב, ויש לדחות, דשאני התם דמפסיק הזהב אבל הכא הפסק האויר לא מיקרי הפסק: 
סעיף כ 
[נתן שופר לתוך שופר אם הפנימי עודף על החיצון משני צדדיו ונתן הפנימי בפיו ותקע בו כשר]. מפירוש רש"י [ראש השנה כז, ב ד"ה אם קול] משמע דסבירא ליה, דאפשר לתקוע בפנימי ושישמע קול החיצון. אבל אין כן דעת התוספות [שם ד"ה אם קול] והרא"ש [שם פרק ג סימן ד] והר"ן [שם ו, ב ד"ה גמ'] ז"ל: בהגה: ולי נראה דאפילו אינו בולט [בצד הרחב רק שוה לחיצון הואיל ובולט לצד הפה ותקע בפנימי יצא]. וגם מרן המחבר מודה בזה, אלא דנקט "עודף" משום דהוי מילתא פסיקתא משום דאי אפשר לצמצם: 
סעיף כא 
[שופר של ראש השנה אין מחללין עליו יום טוב אפילו בדבר שיש בו משום שבות וכו' ועל ידי אינו יהודי מותר דהוי שבות דשבות]. בפרק בתרא דראש השנה [לב, ב], שופר של ראש השנה אין מעבירין עליו [את] התחום וכו' ואין חותכין אותו בין בדבר שהוא משום שבות ובין בדבר שהוא בלא תעשה. ובגמרא [לג, א], משום שבות: מגלא, לא תעשה: סכינא, זו היא גירסת רש"י, והטור [עמוד שנד] נמשך אחריו. אבל הרי"ף [שם ט, ב] והרא"ש [פרק ד סימן ו] והרמב"ם בפירוש המשניות [שם פרק ד משנה ח] והר"ן [שם ט, ב ד"ה מתני'] מתנו איפכא, לפי שבסכין אין דרך לחתוך בו שופרות, וכל מלאכה שנעשה בכלי שאין דרכו לעשות בו אותה מלאכה לא הויא מלאכה מדאורייתא, אבל במגל דרכן לחתוך בו בחול והויא מלאכה מדאורייתא, והכי נקטינן. ונפקא מינה מזה לדעת מרן המחבר [סעיף כא] שמתיר שבות דשבות במקום מצוה, מותר לומר לגוי לחתוך שופר בסכין, אבל לא במגל. אמנם כפי מה שכתבתי בסמוך [סוף אות כב] בסייעתא דשמיא, אסור אפילו בסכין משום מוקצה, ועיין בסימן רע"ו [סעיף ב] ובסימן ש"ז [סעיף ה] ובסימן של"ח סעיף ב' וביו"ד סימן רס"ו [סעיף ה]: 
סעיף כב 
אם עכו"ם הביא שופר מחוץ לתחום [תוקעין בו] כו'. קשה מאי איריא "הביא" בדיעבד, אפילו לכתחילה נמי, דאיסור תחומין דרבנן והוה ליה שבות דשבות. אם לא שנאמר דמיירי חוץ לי"ב מילין, וכמאן דאמר [רמב"ם שבת כז, א] איסור תחומין דאורייתא. אלא דקשה, דעל כרחך ביום טוב לא אסיר אלא מדרבנן משום דלא מיקרי מלאכה, ודלא כרש"י [ד"ה ופנית] ותוספות דפרק אין דורשין [חגיגה יז, ב ד"ה דכתיב] וכמו שכתבתי לעיל בסימן תצ"ה סעיף ג', וצ"ע: תוקעין בו. ואפילו אותו ישראל שהובא בשבילו מותר לצאת בו, כיון שמותר לטלטלו כמו שכתב מרן המחבר בסימן תקט"ו סעיף ה'. ואי משום שאסור ליהנות בו, מצוות לאו ליהנות ניתנו. ולא שייך למיגזר שמא יאמר לו לגוי להביא כדי לצאת בו, דלא שכיח שיעשה אדם מצוה הבאה בעבירה, הרשב"א [חלק א] בסימן תתמ"ז. ומיהו הוא עצמו אסור לתקוע בו לפי פסק הרב בסעיף ה', אלא שאינו מחוור וכמו שכתבתי שם, יעויי"ש: ומה שכתב והוא הדין אם [עשה אינו יהודי שופר ביום טוב מותר] וכו'. איברא שכן כתב המרדכי בפרק לולב הגזול [סוכה רמז תשמז]. ואינו מחוור, שהרי אסור לטלטלו משום מוקצה, ובית דין מתנין לעקור דבר מן התורה בשב ואל תעשה, כדאיתא בהאשה רבה [יבמות צ, א], וכל שכן אם הוא ביום שני של ראש השנה דתקיעת שופר מדרבנן, שאין תוקעין בו, דהאי מדרבנן והאי מדרבנן ומאי אולמיה דהאי מהאי ושב ואל תעשה שאני. וזו היא דעת הרשב"א בתשובה [חלק א] סימן רצ"ז, שנשאל על ערבה שתלשה הגוי ביום טוב, והשיב, ערבה זו אסורה ואפילו אין לו ערבה לצאת בו, דשבות אפילו במקום מצוה אסרו, ואין הפרש בין יום טוב ראשון ליו"ט שני, ע"כ. (והרשב"ם בח"א סי' פ"ב) [והרשד"ם  בחלק א סימן כב] ג"כ מיקל בדבר, ורוב דברי אותה תשובה אינן נכונים, עיין שם ודו"ק, ועיין בתשובת רש"ל סימן ח': 
סעיף כג 
[יכול ליתן בתוכו מים וכו' אבל מי רגלים אף בחול אסור] מפני הכבוד. יש מפרשים מפני כבודו של תוקע, וכפי זה יכול למחול על כבודו. ואין זה מחוור כלל, אלא היינו כבודו של מקום כדי שלא יהיו המצוות בזויות עליו, וכן כתב הרמב"ם [שופר א, ד], וכההיא דאמרינן בכריתות [ו, א] אין מכניסין מי רגלים במקדש מפני הכבוד, ואמרינן נמי בפרק במה מדליקין [שבת כב, א] אבוהון דכולהו דם, דתניא ושפך וכסה במה ששפך יכסה, שלא יכסנו ברגל כדי שלא יהיו מצוות בזויות עליו, וזה פשוט: 


פרי חדש אורח חיים סימן תקפז 
=========================== 
סעיף א 
[התוקע בתוך הבור או בתוך המערה אותם העומדים בתוך הבור והמערה יצאו והעומדים בחוץ אם קול השופר שמעו יצאו ואם קול הברה שמעו לא יצא וכן התוקע לתוך חבית גדולה וכיוצא בה אם קול שופר שמע יצא ואם קול הברה שמע לא יצא]. בפרק ראוהו בית דין [ראש השנה כז, ב] תנן, התוקע לתוך הבור או לתוך הדות או לתוך הפיטם אם קול שופר שמע יצא, אם קול הברה שמע לא יצא. ובגמרא [שם], אמר רב הונא לא שנו אלא לאותן העומדין על שפת הבור, אבל אותן העומדין בבור יצאו. ולשון המחבר הוא לשון הרמב"ם בסוף פרק א' מהלכות שופר, והוא כפירוש רש"י [שם ד"ה אותן] ד"לא שנו" קאי למאי דמיפלגא מתניתין בין שומע קול שופר לשומע קול הברה, [דזה] הוא בעומדים על שפת הבור, אבל העומדים בבור לעולם שומעין קול שופר. אבל הרא"ש [שם פרק ג סימן ח] כתב, דרב הונא אינו בא כי אם לפרש המשנה, והכי פירושו, לא שנו אם קול הברה שמע, אלא לאותם העומדים על שפת הבור שהקול מתבלבל בבור קודם שיצא לחוץ, ולעולם אינם שומעין אלא קול הברה, אבל אותם העומדים בבור לעולם קול שופר הם שומעין, ויוצאין, ע"כ, והכי פירושא דמתניתין, התוקע לתוך הבור, אם היה השומע בבור וכפי זה קול שופר שמע, יצא, ואם השומע היה חוץ לבור וכפי זה קול הברה שמע, לא יצא. ואינו מחוור כלל, חדא, דלישנא דרב הונא לא משמע הכי. וגם לישנא דמתניתין דחיקא ליה טובא, ועוד, דבראשונה הוה ליה לפרושי בבא קמייתא, והכי הוה ליה למימר, לא שנו אלא לאותם העומדים בבור אבל העומדים חוץ לבור לא יצאו. ועוד, דאמרינן בגמרא [שם], איכא דרמי להו מירמא, תנן התוקע לתוך הבור או לתוך הדות לא יצא, והתניא יצא, אמר רב הונא לא קשיא, כאן לאותם העומדין על שפת הבור כאן לאותן העומדין בבור, משמע ודאי דכולא מתניתין לא מיירי אלא בעומדין על שפת הבור, דאם לא כן מאי "כאן וכאן" דקאמרינן, אלא ודאי כדאמרן. וכתב הר"ן [שם ז, א ד"ה גמ'] על דברי הרמב"ם, שמדחילק בבור ודות ובפיטם לא חילק, משמע דבפיטם אפילו העומדים בתוכה אם קול הברה שמעו לא יצאו, והטעם מפני שהברתו גדולה. וזה תימא שיהיה הברת פיטם גדול מהברת בור ודות. והעיקר כמו שכתב בכסף משנה [שם] בשם רבינו טודרוס הלוי, שאין כן דעת הרמב"ם, אלא שהרב ז"ל דיבר בהוה, שבור ודות הם גדולים ודרך התוקע ליכנס לתוכם, ולפיכך חילק בין העומדים בתוכם לעומדים בחוץ, משא"כ בפיטם שאין דרך ליכנס בתוכו. והכי דייק לישניה, דבבור כתב "בתוך", ובפיטם כתב "לתוך" בלמ"ד, עכ"ל, והכי נקטינן: כתב בב"י [עמוד שנו ד"ה רבינו], דהוא הדין אם התוקע חוץ לבור והשומע עומד בבור, דלדעת הרא"ש אינו שומע אלא קול הברה, ולדעת הרמב"ם אם קול שופר שמע, יצא. והב"ח [ד"ה כתב] חלק עליו, וסבירא ליה דבכל גוונא יצא, שאין הקול מתבלבל בבואו לבור, וכן משמע מלשון המשנה שלא שנאה רק בתוקע לתוך הבור, ע"כ, וכן נראה עיקר: 
סעיף ב 
[אם התחיל לתקוע בבור ועלה חוץ לבור וגמרה יצא וכו']. בגמרא [ראש השנה כח, א] פרכינן, פשיטא מאי למימרא, ומשנינן, מהו דתימא זימנין דמפיק רישיה ואכתי שופר בבור וקא מיערבב קלא, קמ"ל; פירוש דלא חיישינן להכי: 
סעיף ג 
או שאמר לתוקע כמתעסק [כוין להוציאני ידי חובתי ותקע ומשך בה שיעור תקיעה] וכו'. פירוש בהיותו באמצע התקיעה: ומה שכתב לא יצא. כן נראה עיקר, וכן מוכח בגמרא דף כ"ז [ע"א], דאהא דתנן ושני חצוצרות מן הצדדים, פרכינן, ותרי קלי מי משתמעי והתניא זכור ושמור וכו', ומשנינן, (להך) [לכך] מאריך בשופר, למימרא דשמע סוף תקיעה בלא תחילת תקיעה, יצא, [ע"כ]. וקשה קצת, דמנא ליה לש"ס לדקדק מכאן דשמע סוף תקיעה בלא תחילת תקיעה יצא, דילמא לעולם לא יצא, ומאריך בשופר דקתני היינו שהיה מאריך ומושך שיעור תקיעה, אלא ודאי משמע, דאי אמרינן לא יצא, אפילו אי משך שיעור תקיעה הוה לן למימר דלא יצא, דכולה תקיעה חדא הוי ופסוקי תקיעה לא פסקינן. וכפי זה הוא הדין אם התחיל לתקוע בחיוב, ובא אחר ואמר "תקע להוציאני" ומשך עוד שיעור תקיעה, לא יצא, דפסוקי תקיעה לא פסקינן והוה ליה שמע מקצת תקיעה, כנ"ל ודו"ק: 


פרי חדש אורח חיים סימן תקפח 
=========================== 
סעיף ב 
[שמע ט' תקיעות בט' שעות ביום יצא וכו'] וי"א דדוקא בשלא הפסיק [ביניהם בקול שופר] וכו'. ואם הפסיק חוזר לתחילת הסימן. וקצת תימה על הרב, שדין זה כתבו כאן בשם י"א ולקמן בסימן תק"ץ סעיף ח' כתבו בסתם: שאינו ראוי באותה בבא. לאו דוקא, ואפילו ראוי באותה בבא אלא שהקול ההוא לא שייך שם, הוי הפסק, וכדלקמן סימן תק"ץ סעיף ז' וח'. 
סעיף ג 
[שמע ט' תקיעות מט' בני אדם שתקעו כולם כאחד לא יצא] שאין כאן פשוטה לפניה [ופשוטה לאחריה]. מיהו מידי תקיעה אחת יצא, דהא תרי קלי מישתמעי במידי דחביב. אבל הרמב"ם [שופר ג, ו] כתב, לא יצא אפילו ידי אחת; וכיון דכן, על כרחך לית ליה דטעמא הוי משום דאין כאן פשוטה לפניה ולאחריה, וא"כ צריך לעיין מאי דעתו. ובספר לחם משנה [שם] תירץ, שדעת הרב ז"ל דאע"ג דאסיקנא בגמרא [ראש השנה כז, א] גבי חצוצרות ושופר דמשתמעי בתרי גברי, היינו מפני שהן קולות משונים, אבל הכא שהכל הוא קול שופר לא משתמעי אף על פי שזה תרועה וזה תקיעה, ומשום הכי אפילו ידי אחת לא יצא, וכי פריך בגמרא [שם] מ"שנים קורין ושנים מתרגמין", הוה מצי לפלוגי בהכי, אלא דעדיפא מינה קמשני, ע"כ. ודברי תימה הם, דאדרבא איפכא מסתברא. ולכן נראה לי שדעתו ז"ל היא, דאע"ג דאסיקנא דתרי קלי מתרי גברי מישתמעי, היינו תרי גברי בחד עניינא דומיא דהלל ומגילה, אבל בתרי ענייני וכמו בנדון דידן שאחד תוקע תקיעה ואחד תוקע תרועה, מתערבב השומע, ולפיכך אפילו ידי תקיעה אחת לא יצא, וכפי זה צריך לומר, דקול שופר וקול חצוצרות אינן משונין, וכן כתבו התוספות ז"ל בסוטה פרק ואלו נאמרין [לט, ב] לחד שינוייא ד"ה עד שיכלה אמן וכו'. ומכל מקום אין דבריו מובנים, דהא מסקינן בגמרא, תרי קלי מחד גברא - פירוש כגון זכור ושמור מפי הגבורה - לא משתמע מתרי גברי משתמע, אלמא אפילו דומיא דזכור ושמור דהוו קולות משונים, מתרי גברי משתמעי. אלא העיקר כדברי מרן והפוסקים ז"ל, דמידי תקיעה אחת יצא, וגם התוספות בדיבור הנזכר דחו שינוייא קמא, וכדכתבינן, יעויי"ש. ומיהו לכולי עלמא אם שנים תוקעים כל אחד תקיעה, אהני לשומעים בשביל שתי תקיעות: ודע, דמוכח מדברי תוספות הנזכרים, שאע"פ דקול שופר וקול חצוצרות מישתמעי, היינו דוקא לשומעים, אבל התוקע בחצוצרות, הוא עצמו לא יצא לפי שמתערבב. ואינו נראה לי כן, ואלא מעתה, מתניתין דתנן [ראש השנה כו, ב] שופר של ראש השנה פיו מצופה זהב ושתי חצוצרות מן הצדדין, הכי נמי שתוקעי החצוצרות היו צריכין לחזור ולתקוע בשופר, דהא קיימא לן [סימן תקפז סעיף ג] דשמע סוף תקיעה בלא תחילת תקיעה, לא יצא, אלא ודאי שיצאו. זהו דעתי, וכמו שכתבתי בסימן קפ"ד סעיף ט' ובסימן קכ"ח סעיף י"ח [ד"ה עד שיכלה], יעויי"ש. כתבו הגהות אשירי [ראש השנה פרק ג סימן א], אם אחד תוקע בשופר ואחד תוקע בחצוצרות יחד, יצא, דתקיעת שופר דתרי קלי מתרי גברי משתמעי. ותמה עליו הב"י [עמוד שנז ד"ה כתבו], דבפרק ראוהו בית דין [ראש השנה כז, א] משמע, דתרי קלי מתרי גברי לא משתמעי. ותימא לתמיהתו, שכונת ההגהות היא פשוטה, דדוקא בנדון דידן קמיירי דהיינו בשופר ודכוותיה, דחביב, וכן הוא מוכרח מסוף לשונו שכתב, ומכל מקום בתורה לא יקראו שנים, ע"כ, וכבר השיגוהו להב"י ז"ל, ופשוט הוא: 
סעיף ה 
[יום טוב של ראש השנה שחל להיות בשבת] אין תוקעין בשופר. אמרינן בגמרא [ראש השנה כט, ב], דהיינו טעמא לפי שאין הכל בקיאין בתקיעת שופר וחיישינן שמא יטלנו בידו לילך אצל בקי ללמדו, ויעבירנו ארבע אמות ברשות הרבים. והקשה (הרא"ש) [הרא"ם] ז"ל [בביאורו לסמ"ג הלכות שופר יד, ג אות ג], דגם ביום טוב איכא איסורא בתקיעה משום שמא יתקן כלי שיר, והיה להם לחכמים לבטל דברי תורה בשב ואל תעשה. ותירץ הוא ז"ל, דלא אמרינן שב ואל תעשה שאני, אלא היכא דליכא הכשר מצוה כמו ההיא [ראש השנה לב, ב] דשופר של ראש השנה אין מפקחין עליו את הגל וכו' דבעידנא דקעקר שבות דדבריהם לא מיקיים העשה, אבל באיסור תקיעת שופר שהוא משום שמא יתקן כלי שיר דבעידנא דקא מיעקר איסורא דרבנן מקיים עשה דשופר, אין אומרים בזה שב ואל תעשה שאני, ועוד האריך, יעויי"ש. ולא נראה, דהא מוכח בפרק האשה רבה [יבמות צ] בשמעתתא דבית דין מתנין לעקור דבר מן התורה, דאפילו דהעשה והשבות באין בבת אחת בית דין מתנין לעקור דבר מן התורה. ועיקר קושיא אינה, שהרי לא מצינו שבית דין יעקרו מצוה אחת לגמרי מן התורה ושיאמרו שלא יתקעו שופר לעולם. וכי תימא מטעמא דשמא יתקן כלי שיר ניגזור בראש השנה שחל להיות בשבת, דלא הוי עקירה לגמרי דהא מיקיימא מצות שופר מכל מקום בשאר השנים, ולמה לי גזרה דרבה. ולא קשה מידי, דא"כ מיחזו מילי דרבנן כחוכא ואיטלולא, דביום טוב לא גזרו ובשבת גזרו עם כי הטעם דשייך בשבת שייך ביום טוב, ולהכי איצטרכינן לטעמא דגזרה דרבה, דאיתא בשבת וליתא ביום  טוב, נ"ל, ודוק: תנן בפרק בתרא דראש השנה [לב, ב], אין מעכבין את התינוקות מלתקוע, אבל מתעסקין עמהם עד שילמדו. ובגמרא [לג, א], אמר רבי אלעזר ואפילו בשבת, תניא נמי הכי "מתעסקין בהן עד שילמדו אפילו בשבת ואין מעכבין התינוקות מלתקוע בשבת ואין צריך לומר ביום טוב", הא גופא קשיא, אמרת מתעסקין בהן עד שילמדו ואפילו בשבת, אלמא לכתחילה אמרינן תקעו, והדר תנא "אין מעכבין", עכובא הוא דלא מעכבינן הא לכתחילה לא אמרינן תקעו. לא קשיא, כאן בקטן שהגיע לחינוך, כאן בקטן שלא הגיע לחינוך. והפירוש המחוור הוא, דרישא דמתעסקין בהם עד שילמדו מיירי בקטן שהגיע לחינוך וביו"ט של ראש השנה שחל להיות בשבת, והוי טעמא כמו שכתב הרמב"ן [מלחמות ראש השנה ח, ב דיבור ראשון], דלפי שאין בלימוד גזירה דרבה ואין בו אלא איסור שבות דתקיעה עצמה, וכיון שהיא למצוה, מותרת, שהם צריכין להתלמד כדי לתקוע למחר ולחנכו במצוות; וסיפא דקתני דעכובי לא מעכבינן אבל לכתחילה לא אמרינן "תקעו", הוא בקטן שלא הגיע לחינוך, ואפילו הכי לא אמרינן להו "תקעו", משום דלא ספינן להו אפילו איסורא דרבנן בידים, וכמו שכתב הרב לעיל סימן שמ"ג. והכי איתא בירושלמי [ראש השנה פרק ד הלכה ט], אמר רבי אלעזר מתניתא בגדול וביו"ט של ראש השנה שחל להיות בשבת, ופירוש "בגדול" היינו קטן שהגיע לחינוך. ומהתימא על הרב המגיד [שופר ב, ז] שכתב, שביו"ט של ראש השנה שחל להיות בשבת ודאי מעכבין התינוקות מלתקוע, שלא יאמרו שתוקעין ביום טוב של ראש השנה שחל להיות בשבת, ו"בשבת" דאמרינן בגמרא היינו שבת דעלמא, ושכן נראה מן הירושלמי, [ע"כ], וליתא, דאדרבא איתא איפכא, וכדכתיבנא. ומיהו מסתברא, דכל שאינו צריך לימוד, אסור לתקוע אפילו ביום טוב אחר שתקע תקיעה של מצוה, דהא איכא איסור שבות גזרה שמא יתקן כלי שיר, ולא אמרינן כיון דאשתרי אשתרי. וכן דקדק בכסף משנה [שופר ב, ז] מדברי רש"י ז"ל וכמו שכתבתי לקמן [סימן תקפט] בסעיף ו' בשם כמה פוסקים בסייעתא דשמיא, והכי נקטינן, ודו"ק: 


פרי חדש אורח חיים סימן תקפט 
=========================== 
סעיף ב 
[וחרש אפילו מדבר ואינו שומע] אינו מוציא [דכיון דאינו שומע לאו בר חיובא הוא]. פירוש, אף על פי שבר דעת הוא ומחוייב בכל המצות מן התורה שהרי פקח הוא אלא שפטור משופר מצד שאינו שומע, אפילו הכי אינו מוציא, משום דמחוייב בדבר בעינן, וליכא. ואפילו לדעת רבינו תם שהבאתי לעיל סימן תקפ"ה סעיף ב' שמברך על "תקיעת" שופר, מודה דבעינן שישמע, וכמו שכתבתי שם: 
סעיף ג 
אשה פטורה וכו'. והוא הדין לעבדים שאינם משוחררים, וכדלקמן סעיף ה': 
סעיף ד 
[אנדרוגינוס] מוציא את מינו. הטעם משום דהוי בריה בפני עצמה. ולפי מה שכתב הטור ביו"ד סימן רס"ה [עמוד קח] בשם ר"י דזכר גמור הוא, מוציא אפילו שאינו מינו, אלא שהב"י כתב שם [ד"ה וכתב] דלאו לכל מילי אמרינן דזכר הוי, ועל כל פנים העיקר כפסק הרב ז"ל. [ומה שכתב] טומטום אפילו מינו אינו מוציא, הטעם משום דשמא זה זכר וזה נקבה. וכתב הרא"ם [בביאורו לסמ"ג הלכות מגילה כד, ג אות ג] דאין כאן ספק ספיקא, ספק זכר ספק נקבה, ואם תמצי לומר נקבה אימור גם היוצא נקבה, דספק ספיקא בתרי גופי לא אמרינן. ודע, דלפי פסק המחבר לקמן בדין ו' שהנשים אין מברכות ולא יברכו להם, הוא הדין לטומטום ואנדרוגינוס, שהרי ספק נינהו ומספק לא יברכו, וכמו שכתב הרמב"ם פרק (ז') [ו'] מהלכות סוכה [הלכה יג]. ודוקא הני דאיכא ספיקא אי מחייבי אי לא, אבל מי שמחויב בדבר ומסופק לו אם יצא ידי חובת תקיעת שופר או לא, תוקע ומברך, וכמו שכתבתי לעיל בסימן ס"ז [בסופו] יעש"ב. סומא חייב בתקיעת שופר מן התורה ולפיכך מוציא אחרים ידי חובתם, ואין לחוש לסברת רבינו ירוחם [נתיב יג ריש חלק א] שכתב דלא מיחייב אלא מדרבנן, וכמו שכתבתי בסימן ג"ן סעיף י"ד יעויי"ש: 
סעיף ה 
[מי שחציו עבד וחציו בן חורין] אינו מוציא אפילו את עצמו. וא"ת, והא אמרינן בריש חגיגה [ב, א] אמתניתין דהכל חייבין בראייה, "הכל" לאתויי מאי, לאתויי מי שחציו עבד וחציו בן חורין, ולרבינא דאמר מי שחציו עבד וחציו בן חורין פטור מן הראייה, לא קשיא כאן (במשנה) [כמשנה] ראשונה כאן (במשנה) [כמשנה] אחרונה, דתנן, מי שחציו עבד וחציו בן חורין עובד את רבו יום אחד ואת עצמו יום אחד, דברי בית הלל, אמרו להם בית שמאי וכו', אלא מפני תיקון העולם כופין את רבו ועושה אותו בן חורין, וחזרו בית הלל להורות כדברי בית שמאי. ובשלמא לפירוש הרמב"ם [חגיגה ב, א] שמפרש, דלמשנה ראשונה חייב בראייה, משום דכיון שעובד את עצמו יום אחד הרי יש זמן שהוא בן חורין לגמרי ולהכי מיחייב, מה שאין כן למשנה אחרונה דכופין את רבו לשחררו דכל זמן שלא שיחררו הרי הוא כעבד, ולהכי מיפטר מראייה, ולא מחייבינן ליה מצד שיחרור דאית ביה, משום דכתיב [שמות כג, יז] אל פני האדון ה', יצא זה שיש לו אדון אחר; ניחא, דלמשנה אחרונה דיינינן ליה כעבד, ולהכי את עצמו אינו מוציא, ואתייא הך ברייתא כמשנה אחרונה. אמנם לפירוש רש"י [שם ד"ה משנה ראשונה] שמפרש, ד"הכל חייבין" דקתני לאתויי חציו עבד וחציו בן חורין הוא כמשנה אחרונה, דכיון שיש על בית דין לכוף את אדונו לשחררו, הוה ליה כאלו משוחרר כבר, ולהכי מיחייב; הכי נמי גבי תקיעת שופר וכל התורה כולה, נימא שיוציא את אחרים וכל שכן לעצמו דהוה ליה כאילו משוחרר. ואין לומר דהתם לא מיחייב אלא מדרבנן דתקון דכופין, ולפיכך בכאן אפילו עצמו אינו מוציא; דא"כ מאי קשיא לן מרבינא, לישני דרבינא לא פטר אלא מדאורייתא ומשום דכתיב אל פני האדון, אבל מדרבנן מיחייב. ועוד, דכיון דמאי דמרבינן הוא במלת "הכל", כי היכי דמאי דקתני "חייבין" הוי מדאורייתא, הוא הדין ריבוייא דמרבינן הוי דכוותיה, וכן כל אינך ריבויא דמרבינן התם ממלת "הכל" הוו מן התורה. ונראה לי, דלא אמרינן כמשוחרר דמי ומחייבינן ליה בראייה, אלא התם משום דכתיב אל פני האדון ה' וממעטינן מיניה מי שחציו עבד וחציו בן חורין אף על פי  שהסברא מבחוץ לחיובי ליה מצד שחרור דאית ביה אפ"ה פטרינן ליה משום דיצא זה שיש לו אדון אחר, וכיון דכן לא ממעטינן ליה אלא למשנה ראשונה, אבל למשנה אחרונה הדרינן לסברא קמייתא לחיובי ליה שהרי אינו משועבד עוד לרבו ואין לו אלא אדון אחד קרינן ביה; אבל בעלמא אף למשנה אחרונה לא הוי כמשוחרר, ולהכי בכאן אין מוציא אפילו את עצמו, דלא אתי צד עבדות ומפיק צד חירות, ודוק: 
סעיף ו 
[אעפ"י שנשים פטורות יכולות לתקוע] וכן אחר שיצא כבר [יכול לתקוע להוציאן] כו'. נמשך אחר המיקל בכך [רא"ש ראש השנה פרק ד סימן ז בשם ר"ת], ואין לסמוך על זה כלל, אלא הן תוקעות לעצמן דומיא דסמיכה [חגיגה טז, ב] דשרינן להו בהקפת ידייהו אף על גב דמיחזי כעבודה בקדשים משום נחת רוח, אבל מי שכבר תקע לא  יתקע להן, דאין אומרים לאדם חטוא בעבור נחת רוח (עיין בריש מסכת שבת גבי רדיית הפת, ובתוספות ז"ל שם), כיון דכבר יצא ידי חובתו ואינו תוקע למי שמחויב בדבר, הרי זה חילל יום טוב; זו היא הסכמת רוב הפוסקים שהביא ב"י [עמוד שס ד"ה וכתב], ועיקר: ומה שכתב אבל אין מברכות וכו'. כן כתב בב"י [עמוד שסא דיבור ראשון] בשם רבינו ישעיה, דדוקא בלא ברכה שרי להו לנשים לתקוע לעצמן, אבל אם ברכו גילו בדעתם שלשם חובה הן עושות, חדא, דעוברות על בל תוסיף, ועוד דאיכא ברכה לבטלה, ע"כ. ומה שכתב דעוברות על בל תוסיף, אינו מחוור, וכבר הקשו על זה בתוספות [עירובין] ריש פרק המוצא תפילין [צו, א] ד"ה מיכל בת כושי, יעויי"ש. אבל מה שכתב דאיכא משום ברכה לבטלה, כן עיקר וכמו שכתב הרב המחבר, דהיכי מצו למימר "וצונו", דאע"פ שנוטלות שכר מה בכך, מכל מקום הרי אינן מצוות: 
סעיף ז 
[המודר הנאה מחבירו מותר לתקוע לו תקיעה של מצוה] ודוקא כשהוא תוקע מאליו [להוציאו] וכו'. לאו דוקא, אלא אפילו שאומר "מי שרוצה להוציאני ידי חובתי יתקע" שרי, דבכי האי גוונא לאו שליחותיה קא עביד, כדאיתא בפרק אין בין המודר [נדרים לו, ב]. ומיהו אם אמר "כל השומע קולי יתקע להוציאני", כתב הר"ן שם [ד"ה הכא] דהוי שליחות, ואסור. ואם תקע ועשה שליחותו, מסתברא דיוצא בו אף על פי שעובר  על לא יחל שנהנה מחבירו: [ודוקא כשהוא תוקע מאליו להוציאו] אבל אם אמר ליה המודר תקע והוציאני [אסור] וכו'. עיין בעכו"ם דף ס"ה ריש ע"ב. הגה: ואם אמר קונם [תקיעותיו עלי בכל ענין אסור]. עיין לעיל סימן תקפ"ו סעיף ה': 
סעיף ח 
וכן התוקע לשורר [ולא נתכוון לתקיעת מצוה לא יצא] כו'. כתב בב"י [עמוד שסב ד"ה לפיכך] בשם ה"ר יונה בסוף פרק קמא דברכות [ו, א ד"ה אמנם], דאפילו מי שסובר מצוות אינן צריכות כוונה, הני מילי בדבר שיש בו מעשה, אבל במצוה שתלויה באמירה בלבד ודאי צריך כוונה, שהאמירה היא בלב, וכשאינו מכוין באמירה ואינו עושה מעשה, נמצא כמי שלא עשה שום דבר מהמצוה, ע"כ. ויש לתמוה בזה, דבגמרא [ראש השנה כח, ב] מותבינן למאן דאמר מצוות אינן צריכות כוונה, ממתניתין דפרק היה קורא [ברכות יג, א], דתנן, היה קורא בתורה והגיע זמן המקרא אם כיון לבו יצא, מאי לאו אם כיון לבו לצאת, ואיצטרכינן לאוקמי בקורא להגיה. ולפי זה, לוקמי מתניתין כפשטא דכיון לבו לצאת, והטעם משום דלא עביד מעשה אלא אמירה. ועוד קשה, דמותבינן עלה תו [שם], ממתניתין [ראש השנה כז, ב] דהיה עובר אחורי בית הכנסת או שהיה ביתו סמוך לבית הכנסת ושמע קול שופר או קול מגילה אם כיון לבו יצא, אלמא מצוות צריכות כוונה; ומאי קושיא, והרי כאן כיון דשמע ולא עביד מעשה להכי בעינן כונה, אבל לעולם דבמצוה דעביד מעשה כגון תקיעת שופר או נטילת לולב או אכילת מצה וכיוצא, כיון דעבד מעשה לא בעי כונה, וצ"ע, ועיין בסימן ס' סעיף ד': 
סעיף ט 
[מי שהיה מהלך בדרך או יושב בתוך ביתו ושמע תקיעות מש"ץ] יצא אם נתכוין לצאת וכו'. אמרינן בירושלמי [ראש השנה פרק ג הלכה ז], דדוקא עובר "אחורי" בית הכנסת בעי כונה לצאת, אבל בעומד בבית הכנסת אין צריך שיכונו לצאת, דסתמא דמילתא להכי הוי, וחזקה כיון: 


פרי חדש אורח חיים סימן תקצ 
========================== 
סעיף ב 
[תרועה זו האמורה בתורה נסתפק לנו וכו' לפיכך כדי לצאת ידי ספק צריך לתקוע וכו']. כתב המגיד משנה בפרק ג' מהלכות שופר [הלכה ב], שממה שכתב הרמב"ם [שם הלכה ג] "ונמצא מנין התקיעות שלשים", נראה שהוא סובר שבסימן תשר"ת יכול הוא להפסיק בין השברים לתרועה, אבל ודאי השברים בנשימה אחת חייב לעשותן, שהרי תרועה אחת הן שלשתן, ע"כ. וקשה, דכי היכי שהשברים הם תרועה אחת, גם השברים ותרועה היה לו לעשותן בנשימה אחת, שהרי הם תרועה אחת וכסברת הרמב"ן [דרשה לראש השנה עמוד קפג ד"ה וראיתי, הובא במגיד משנה שם]. ולפי שיטתו, הוה מצי למידק מלשון הרב שכתב "מנין התקיעות שלשים", משמע דהג' שברים הם בנשימה אחת, דאם לא כן הוו טובא טפי משלשים. ומיהו דקדוק המגיד משנה אינו דקדוק, דאפשר דלעולם דסבירא ליה להרב נמי כהרמב"ן דשברים ותרועה הם בנשימה אחת, אלא דקרי ליה "שלשים קולות" לפי שהם קולות משונים. אבל יש דקדוק אחר בלשון הרב יותר אמיתי מדקדוק המגיד משנה, והוא זה שכתב הרב [שם] "נמצא סדר התקיעות כך הוא, מברך ותוקע תקיעה ואחריה שלשה שברים ואחריה תרועה ואחריה תקיעה", ואם איתא דשברים ותרועה הוי בנשימה אחת, הוה ליה למימר ואחריה שלשה שברים ותרועה, ומדפלגינהו, משמע ודאי דסבור הרב ז"ל שאינן בנשימה אחת, וזה נכון. אלא שהעיקר כסברת הרמב"ן, דהא ממה נפשך: אי אזלינן בתר מאי דעבדי אינשי, אם כן אף ג' שברים לא הוה מיחייב לעשותן בנשימה אחת, דהא אינשי לא עבדי להו בנשימה אחת, ואי אמרת דמשום שהם תרועה אחת עבדינן להו בנשימה אחת, א"כ גם שברים ותרועה ניעבדינהו בנשימה אחת שהרי הם תרועה אחת, וכן עיקר, ודוק: כתב הרמב"ם [שופר ג, ד], שיעור שלשה שברים כתרועה; וגם כתב המגיד משנה [שם] בשם הרמב"ן [דרשה לראש השנה עמוד קפג ד"ה כיון] והרשב"א [ראש השנה סוף לג, ב], ששיעור התקיעה כתרועה אחת, והוא או שלשה שברים או תשעה טרומיטין. וכל זה תימה, שזהו כתנא ברא, דתניא [ראש השנה לג, ב] שיעור תרועה כשלשה שברים, אבל לתנא דידן [שם] שיעור תרועה הוי כשלש יבבות דהיינו שלשה טרומיטין. ואולי סבירא להו דיבבות ושברים הכל הוי דבר אחד, אלא דפליגי אם הם תכופים [או] מופלגים, וכסברת בעל העיטור [הלכות שופר ק, ד] שהביא הטור [עמוד שסו], וצ"ע: עוד כתב המגיד משנה [שם הלכה ב], וכתבתי סוגייא זו, לפי שיש ללמוד ממנה שאע"פ שאם שמע תשע תקיעות בתשע שעות יצא, דוקא בשלא הפסיק ביניהן בקול שופר שאינו מן הראוי באותה בבא וכו'. לסברת הרמב"ן [הנ"ל] שסבור ששברים ותרועה הן בנשימה אחת, וכתב הוא עצמו [שם] שיש לחוש לדבריו, אם כן ליכא למידק מידי מהסוגיא, דכיון שהכל בנשימה אחת, פשיטא דהשברים או התרועה מפסיקין, דלית לן לפסוקי חדא תקיעתא. אבל לעולם בעלמא אף אם הפסיק בקול שופר שאינו מן הראוי באותה בבא, לעולם לא הוי הפסק: לא נמצא עוד מהלכות הנזכרות וחבל על דאבדין: 


פרי חדש אורח חיים סימן תרד 
========================== 
סעיף א 
[מצוה לאכול בערב יום הכפורים וכו']. בפרק קמא דברכות [ח, ב], תני רבי חייא בר רב מדפתי, "ועניתם את נפשותיכם בתשעה לחדש [בערב], וכי בתשעה מתענין הלא בעשרה מתענין, ללמדך שכל האוכל ושותה בתשיעי מעלה עליו הכתוב כאלו התענה תשיעי ועשירי. והרמב"ם ז"ל, אף על פי שלא כתבה בהלכות יום הכפורים, סמך אמה שכתב בהלכות נדרים פרק ג' [הלכה ט] שאסור להתענות מן התורה בערב יום כפורים: והקשה הב"י [עמוד שצד ד"ה ואיכא], דקרא קאמר דיתענו בתשעה לחודש והיכי יליף מיניה איהו דיאכלו וכו'. ואין כאן קושיא, דהא כתיב קרא אחרינא [ויקרא טז, כט] בעשור לחדש תענו את נפשותיכם. ועוד, דבהך קרא גופיה כתיב "בערב", וא"כ ליכא לפרושי שיתענו בתשיעי. וא"ת מאי קשיא ליה "וכי בתשעה מתענין", והא כתיב [שמות יב, יח] "בראשון בארבעה עשר יום לחדש בערב" תאכלו מצות, ואותו ערב רצה לומר ערב של חמשה עשר, הכא נמי נימא מאי "ערב" ערב של עשירי. כבר תירצו בתוספות [שם ד"ה כאילו] דשאני התם דכתיב "תאכלו" לבסוף, אבל הכא כתיב "ועניתם" קודם "בערב" דמשמע ועניתם מיד ביום התשיעי ומלת "בערב" צריך לפרושי דקאי אערב תשעה, [ע"כ], וכי האי גוונא אמרינן בפרק משוח מלחמה [סוטה מג, ב], דמדלא כתיב "אשר כרם נטע" דרשינן "נטע מכל מקום". וכיוצא בזה בפ"ב דתענית [יז, א], גבי כהן הדיוט מסתפר אחת לשלשים יום: וא"ת למה לי "בערב", לימא קרא ועניתם את נפשותיכם בתשעה לחדש ולשתוק מ"בערב", ואנא אמינא וכי בתשעה מתענין וכו'. וי"ל, דאיצטריך לתוספת ענוי, ותרתי שמעת מינה וכמו שכתבתי בריש סימן תר"ח [ד"ה וא"ת א"כ איך] בסייעתא דשמיא: וא"ת לימא קרא שיאכל בתשעה לחדש וממילא דיש לו שכר על זה, דאטו מי שמענג שבתות וימים טובים אין לו שכר על זה לפי שהוא עונג לו, ולמאי אפקיה קרא בלשון ענוי. וי"ל, דאין הכי נמי דיש לו שכר, מיהו אינו דומה מי שמקיים מצות בוראו והיא צער לו למי שמקיים מצות בוראו והיא עונג לו, ולהכי אפקיה קרא בלשון ענוי ליתן לו שכר כאלו קיים מצות בוראו ועינה נפשו. אי נמי אפקיה קרא בלשון ענוי, כדי שלא ליתן שכר עשה גמור אלא שכר מצוה בעלמא: וא"ת למה ליה למימר כאלו התענה עשירי, לא היה לו לומר אלא כאלו התענה תשיעי גרידא, דאלו עשירי או יאכל או לא יאכל לחודיה קאי. ושמא י"ל, דהא קמ"ל דכיון דהאכילה ושתיה חשיבא ענוי, נותנין לו שכר כאלו התענה שני ימים רצופים. אי נמי יש לומר, דעל האכילה גרידתא יש לו שכר כאלו התענה שני ימים מלבד שכר תענית יום העשירי. ולפי זה י"ל, דאין הכי נמי דמצי להתענות בערב יום הכפורים, אלא דבאכילה ושתייה יש לו שכר טפי. וניחא לישנא דכאלו "התענה" תשיעי, דמשמע דמתענה בתשיעי שפיר דמי. אבל בתוספות [שם] כתבו, דהכי קאמר, מעלה עליו כאלו נצטוה להתענות תשיעי ועשירי, [ע"כ], אבל השתא שלא נצטוה אסור להתענות, וכדמוכח בפסחים בפרק אלו דברים [פסחים סח, ב], וזו היא דעת הרמב"ם [הנ"ל בדבור ראשון] והטור והגהות מיימוניות ז"ל [אחר הלכות שביתת עשור, ד"ה ערב], והכי נקטינן: ומה שכתב [בהגה] ואסור להתענות [בו] אפילו תענית חלום. זהו פשוט בטעמו, אולי לא יוכל לסבול שני ימים תענית ויבא לאכול ביום הכפורים. דאע"ג דמצינו באסתר דכתיב [ד, טז], וצומו עלי ואל תאכלו ואל תשתו שלשת ימים, ומוכח בפרק בתרא דיבמות [קכא, ב] דהוו רצופין. וכן מצינו בשמואל [א' ל, יב] וימצאו איש בשדה כי לא אכל לחם ולא שתה מים שלשה ימים ושלשה לילות. ובפרק בא לו כהן גדול [יומא סט, ב] אמרינן נמי, אותיבו בתעניתא תלתא יומין ותלתא לילותא כי היכי דלימסרוהו בידייהו יצרא דעבודה זרה. מכל מקום קצת סכנה יש בדבר, כדאשכחינן בפרק קמא דראש השנה [כא, א], רב נחמן יתיב בתעניתא כולי יומא דכפורי, לאורתא אתא ההוא גברא אמר ליה למחר יומא רבה במערבא, אמר ליה מהיכי את, אמר ליה מדמהריא, אמר ליה "דם תהא אחריתו", קרי עליה "קלים היו רודפינו", וכתב רש"י, דם תהא אחריתו, הריני מת על ידך שתזקיקני להתענות שני ימים ושני לילות. ובירושלמי [ראש השנה פרק א הלכה ד] אמרינן על חד אמורא דחש על גרמיה וצם תרין יומי, ודמך. וכל שכן בדורות האחרונים שהחולשה מתגברת והולכת כדמוכח בריש פרק כיסוי הדם [חולין פד, א]. ועוד, שכבר כתבנו לעיל שאכילה ושתיה יש לו שכר טפי מתענית. ומיהו מסתברא שיתענה אחר עבור יום הכפורים. דבר ברור הוא, דהוא הדין שאם התענה בשבת תענית חלום, שלא יתענה תענית לתעניתו בערב יום הכפורים: 
סעיף ב 
[הגה] גם אין אומר למנצח ומזמור לתודה. אבל אנו מנהגינו לומר מזמור לתודה: ומה שכתב [בהגה] [ולענין אמירת אבינו מלכנו בערב יום כפור וכו' ומנהג עירי שלא לאמרו כי אם כשחל יום כפורים בשבת שאין אומרים בו אבינו מלכנו אז אמרינן אותו] ערב יום הכפורים שחרית. כלומר לאפוקי מנחה, דכיון דאין אומרים אותו בכפור, אין אומרים אותו במנחת ערב יום הכפורים, דומיא דנפילת אפים בערב שבת. אבל מנהגינו הוא, שאע"פ שאין אנו אומרים נפילת אפים, אנו אומרים אבינו מלכנו: 


פרי חדש אורח חיים סימן תרה 
========================== 
סעיף א 
[מה שנוהגים לעשות כפרה בערב יום כפורים לשחוט תרנגול וכו'] יש למנוע המנהג. כן עיקר. ובספר באר שבע דף קי"א [שו"ת סימן נג] אהא דכתבו הגאונים [שערי תשובה סימן רצט], שעושין תמורה בעופות ועוד יש במקומינו עשירים שעושים תמורה אילים וכו', כתב, דקשה טובא, חדא היאך עושין לכתחילה תמורה, דהא תנן [תמורה ב, א] לא שאדם רשאי להמיר. ועוד, הלא תנן [תמורה יג, א] העופות אין עושין תמורה. ועוד, היאך אומרים "זה מחולל על זה" הלא משנה שלימה היא [תמורה כו, ב] שאין זה תמורה. ואני תמה איך עלה על לבו לכתוב זה, והיה יכול להקשות גם כן, ש"הוא ותמורתו יהיה קדש" [ויקרא כז, י]. וכי יש תמורה בחולין, והלא אפילו בקדשי בדק הבית ליכא תמורה, כדאיתא בפרק קמא דתמורה [יג, א]. אלא דברים פשוטים הם, שלכפר על נפשם אומרים שההיזק שהיה ראוי לבא להם שיבא על אותו עוף או בהמה. ודוגמא לדבר הביא רש"י בשם תשובת הגאונים בסוף פרק המוציא יין [שבת פא, ב ד"ה האי], שעושין חותלות מכפות תמרים וממלאים אותם עפר וזבל בהמה, ועשרים ושנים או חמשה עשר יום לפני ראש השנה עושין כל אחד ואחד לשם כל קטן וקטנה שבבית וזורעין לתוכן פול המצרי או קטניות, וצומח, ובערב ראש השנה נוטל כל אחד שלו ומחזירן סביבות ראשו שבעה פעמים ואומר, זה תחת זה וזה חליפתי וזה תמורתי ומשליכו לנהר, ע"כ. ומכל מקום אין ספק שראוי לבטל המנהג משום חשש דרכי האמורי, וכתיב [דברים יח, יג] תמים תהיה עם ה' אלהיך: ומה שכתב [הגה] [ולוקחין למעוברת ב' תרנגולים] אולי תלד זכר. יראה דהכי קאמר, דלעולם צריך תרנגולת נקבה כפרה על האם, ואם היינו יודעים שתלד בת היה עולה לשתיהם, אבל על הספק אולי תלד זכר לוקחין עוד תרנגול זכר. דאם לא כן היה לו לומר אולי תלד זכר או נקבה. ועוד, אמאי פסיקא ליה מילתא שיולדת נקבה, שלא הניח תחת הספק אלא אולי תלד זכר, אלא ודאי כדאמרן: 


פרי חדש אורח חיים סימן תרו 
========================== 
סעיף א 
[עבירות שבין אדם לחבירו אין יום הכפורים מכפר עד שיפייסנו וכו']. כתב הטור [ריש סימן זה], ויתן כל אדם אל לבו בערב יום הכפורים לפייס לכל מי שפשע כנגדו, שיהא לב כל ישראל שלם כל אחד עם חבירו, ולא יהא מקום לשטן לקטרג עליהם. ואיתא בפרק (ט"ו) [מ"ו] מפרקי רבי אליעזר, ומייתי לה במרדכי דיומא [רמז תשכו], אמר סמאל לפני הקדוש ברוך הוא, רבונו של עולם על כל העולם כולו נתת לי רשות ועל  ישראל אי אתה נותן לי רשות, אמר לו הרי יש לך רשות עליהם ביום הכפורים אם יש להם חטא וכו'. ואיכא למידק, דמהכא משמע דבכולי שתא לית ליה רשות לאיסטוני וביום הכפורים אית ליה, ובפרק קמא דיומא [כ, א] אמרינן איפכא, דבכולי שתא אית ליה רשות לאיסטוני וביום הכפורים לית ליה. ושמא י"ל, דהכא מיירי מקמי דחטאו בעגל, כדאמרינן במדרש רבה סדר (קרח) [שלח] פרשה י"ו [אות טו], מה עשה הקדוש ברוך הוא במתן תורה, הביא  למלאך המות, אמר לו העולם כולו ברשותך חוץ מאומה זאת וכו'. אבל לבתר דחטאו בעגל אית ליה רשותא בכולי שתא ואפילו למהפך בחובתן, בר מיום הכפורים דלית ליה רשות לאיסטוני כי האי גוונא, אלא להביא ולהזכיר החטאים לפני הקדוש ברוך הוא, ואם יצאו מלפניו יתברך  זכאין, יצאו, כן תירץ הרב במהר"א אמיגו ז"ל. ולי נראה, דהכא לאו לאיסטוני קאמר, אלא שאלת סמאל היא, שיהא מסורים תחת ידו למשול עליהם, כי היכי דשבעים אומות אף על גב שיש  שר על כל אחד ואחד מכל מקום סמאל שר על כולם, גם ישראל יהיו כבושין תחת ידו, ולזה אמר לו הקדוש ברוך הוא שאינו מוסרם לידו אלא ביום הכפורים אם יש להם חטא, לפי שביום  הכפורים כולם זכאים וטהורים ואין בהם חטא, כן נראה לי ודו"ק: ומה שכתב אין יום הכפורים מכפר עד שיפייסנו. כתב מוהר"ש גרמיזאן ז"ל, שעבירה שבין אדם לחבירו יש בה חלק למקום, כגון אם ביזהו בדברים הרי עבר א"ואהבת לרעך כמוך" וכיוצא, וכל זמן שלא הרצה את חבירו אפילו מה שבין אדם למקום אינו מכפר: [ואפילו לא הקניטו אלא בדברים] צריך לפייסו. כתב מוה"ר יעקב ן' חביב [עין יעקב, ירושלמי יומא, פירוש הכותב אות ו] שמה שנוהגין בזמנינו זה, כי יחטא איש לאיש והקניטו בדברים, נכנס אמצעי ביניהם לתווך השלום, הוי מנהג בטעות, אלא שהעולב ילך מעצמו לפני העלוב ויאמר לו סרחתי, ודקדק כן מן הירושלמי [שם פרק ח הלכה ז]. ואין נראה לי כן, דכיון דסוף סוף הולך לפייסו, אם העלוב מתפייס מה בכך אם עבר זה בתוכם. וגם בספר יפה מראה [בירושלמי שם] כתב שאין דברין מוכרחים, וכן עיקר: כתב הרמב"ם בפרק ב' מהלכות תשובה [הלכה ה], ושבח גדול לשב שיתודה ברבים ויודיע פשעיו להם, ומגלה עבירות שבינו לבין חבירו לאחרים ואומר להם אמנם חטאתי לפלוני ועשיתי לו כך וכך והריני היום שב ומתנחם, אבל עבירות שבין אדם למקום אין צריך לפרסם עצמו, ועזות פנים היא לו אם גילם, אלא שב לפני האל ברוך הוא ופורט חטאיו לפניו ומתודה עליהם לפני רבים סתם עכ"ל: כתב מוהרי"ק שורש קכ"ט [אות ה], הבא על הפנויה, אם ברצונה, עבירות שבין אדם למקום מיקרי. ואם באונס או שבא עליה בשעת עילופה, עבירות שבין אדם לחבירו מיקרי, וצריך (לפרט) [לפרסם] את החטא. ועיין בהשגות [תשובה ב, ה] ובמה שכתב הכסף משנה, ובמוהרי"ט חלק ב' בתשובות השייכות לאורח חיים שאלה ח' [ד"ה ההכנעה], (וכמ"ש) [ובמה שכתבתי] לקמן בסימן תר"ז סעיף ב', בסייעתא דשמיא: ומה שכתב [ואם אינו מתפייס בראשונה יחזור וילך] פעם שניה ושלישית וכו'. בפרק בתרא דיומא [פז, א], צריך לפייסו בשלש שורות של שלש בני אדם, שנאמר [איוב לג, כז] ישור על אנשים ויאמר חטאתי וישר העויתי ולא שוה לי, ופירש רש"י [בד"ה חטאתי], ויאמר "חטאתי" הרי פעם אחת, "וישר העויתי" הרי שתים, "ולא שוה לי" הרי שלש, ע"כ. ומהכא משמע קצת דבעי לפייסו בשלשה מיני רצויים, והכי משמע נמי מהא דיליף לה מאחי יוסף, וכן כתב בספר ב"ח [עמוד שצט ד"ה ומ"ש וצריך], אלא שהפוסקים לא ביארו זה, ודו"ק: ומה שכתב [ואם אינו מתפייס בג' פעמים] אינו זקוק לו. משמע דאי בעי לשאול ממנו מחילה יותר משלשה פעמים רשאי, וכן דעת הטור [עמוד שצט]. אבל מדברי הרמב"ם בפרק ב' מהלכות תשובה [הלכה ט] נראה שאינו רשאי, והכי משמע לישנא דגמרא [יומא פז, א] דקאמר כל המבקש מטו מחבירו אל יבקש יותר משלשה פעמים, משמע דאיסורא איכא. והכי מוכח עוד, דאהא דאמרינן [שם עמוד ב] אזל רב לגביה רבי חנינא תליסר מעלי יומא דכפורי ולא איפייס, פרכינן, והיכי עביד הכי והאמר רבי יוסי בר חנינא כל המבקש מטו מחבירו וכו', ומאי קשיא ליה דילמא רב מחמיר על עצמו היה, ואף על גב דלפירוש רש"י [ד"ה רב שאני] משני (הרי) [הכי], מכל מקום אין פירושו  מחוור. והעיקר דכי משני "רב שאני" רצה לומר דכיון דרבי חנינא היה כרבו של רב שואל ממנו אפילו אלף פעמים, אלמא דלשאינו רבו אינו רשאי, והכי נקטינן. ודבר ברור הוא, דכיון שיותר משלשה פעמים אינו זקוק לו עוד לפייסו, שיום הכפורים מכפר, והיינו דתנן [יומא פה, ב] עבירות שבין אדם לחבירו אין יום הכפורים מכפר עד "שירצה" את חבירו, דאלמא דכל שמרצהו אף על פי שהוא לא נתרצה יום הכפורים מכפר, דאם לא כן עד "שיתרצה" חבירו מיבעי ליה: ומה שכתב ואם הוא רבו [צריך לילך לו כמה פעמים] וכו'. פירוש אפילו אינו רבו מובהק. ויראה, דגם לדעת רש"י [הנ"ל בדבור קודם] שפירש ד"רב שאני" רצה לומר שמחמיר על עצמו היה, היינו משום שאינו מחשיב רבי חנינא רבו דרב, ומיהו לענין דינא מודה, שאם הוא רבו הולך לו כמה פעמים לפייסו: ומה שכתב [הגה] [והמוחל לא יהיה אכזרי מלמחול] אם לא שמכוין לטובת המבקש מחילה וכו'. כתב בספר ב"ח [עמוד ת ד"ה ודע], דמשמע מדבריו דאם אינו לטובת המבקש אלא לטובת המוחל אינו יכול לעשות כן. והשיג עליו, דליתא. ולענ"ד אין כאן שום משמעות, דכיון שכתב דכל שמכוין לטובת המבקש מחילה שפיר עביד דלא מחיל, ממילא משמע דכל שאינו מכוין לאכזריות אלא שאינו מוחל מחמת איזה סיבה, שפיר דמי: ומה שכתב [הגה] [ואם הוציא עליו שם רע] אין צריך למחול לו. לשון הירושלמי בפרק החובל [בבא קמא פרק ח הלכה ז] "אין לו מחילה עולמית", ומיהו מסתברא שיבקש ממנו מחילה ואם מחל יש לו מחילה, אלא שכוונת הירושלמי היא, שאם אינו רוצה למחול עולמית דשפיר עביד ולא הוי אכזרי: 
סעיף ב 
אם מת אשר חטא לו [מביא עשרה בני אדם ומעמידם על קברו] וכו'. כתב בספר כנסת הגדולה [הגה"ט] בשם שלטי הגבורים בפרק הזהב [בבא מציעא לג, א אות א], דדוקא בשחטא לו בעודו בחיים ולא הספיק לשאול ממנו מחילה צריך לילך ממש על קברו, אבל אם לא חטא אלא לאחר מיתה אין צריך לילך על קברו, אלא מבקש ממנו מחילה במקום שביישו: ומה שכתב מביא עשרה בני אדם [ומעמידם על קברו] וכו'. יראה דהיינו טעמא, דכיון שצריך לומר חטאתי לה' אלהי ישראל, בבציר מעשרה לאו אורח ארעא. ויש מפרשים, כנגד שלש שורות של שלש בני אדם; ולפי זה משמע, דהא דאמרינן [יומא פז, א] שלש שורות של שלש בני אדם, צריך שיהיו מחודשים שלא הלכו עמו בפעם ראשונה, ואין זה נכון: 
סעיף ד 
[יכול לטבול וללקות מתי שירצה וכו'] ואינו מברך על הטבילה. הטור [עמוד תא] הביא בשם רב סעדיה [סידור רס"ג עמוד רנט], שמברך. וכתב עליו הרא"ש [יומא פרק ח סימן כד] שאין דבריו נראין, דאי משום "חייב אדם לטהר עצמו ברגל" [ראש השנה טז, ב], היינו לטהר עצמו מכל הטומאות ואף מטומאת מת ולהזות עליו שלישי ושביעי, והאידנא אין לנו טהרה; וכיון שאין הבעלי קריין טובלין כל השנה אין חובה לטבילה זו, ואין לברך, ע"כ, וכן כתב בתשובות מוהר"ם [מרוטנבורג] הארוכות [ד"פ] בסימן תק"ו. ולכאורה קשה על זה מהרא"ש עצמו בסוף מסכת ראש השנה הביאו הטור סימן (תר"ב) [תר"ג], דאהא דאמרינן בירושלמי [שבת פרק א הלכה ג], רבי חייא מפקיד לרב, אי את יכול למיכל כולי שתא בטהרה, אכול; ואי לא, אכול שבעה ימים בשתא; כתב, דאלו הם שבעה ימים שבין ראש השנה ליום הכפורים וקורא אותן "שבעה" ימים לפי שבראש השנה לא היה צריך להזהיר לאכול בטהרה שפשיטא שיאכל בטהרה שחייב אדם לטהר עצמו ברגל, [ע"כ], ומשמע שלא היו מזין עליהם שלישי ושביעי משום טומאת מת, ואף על פי כן לא הוצרך להזהירו משום ראש השנה, אלמא דאע"פ שאינו אלא מקצת טהרה חייב לטהר עצמו. וכיון שאפילו על מקצת טהרה חייב לטהר עצמו, ממילא משמע שחייב לברך, שהרי הרא"ש לא פטר מברכה אלא לפי שאין חיוב למקצת טהרה, אבל השתא דברירנא דאיכא חיוב על מקצת טהרה, צריך לברך. ומצאתי להבית יוסף בריש הלכות חלה [יו"ד סימן שכב עמוד סט דיבור ראשון] שכתב, דבימי האמוראים היה להם אפר פרה כדאמרינן בפרק קמא דנידה יעויי"ש, והכי איתא בפרק קמא דנידה דף ו' [ע"ב] ובפרק חומר בקודש [חגיגה] דף כ"ה [ע"א] "חברייא מדכן בגלילא", וקצת צ"ע. ומיהו לענין הלכה אין לברך משום דספק ברכות להקל, ודו"ק: ומה שכתב [בהגה] מי שמת לו מת בין ראש השנה ליום הכפורים] מותר לרחוץ ולטבול [בערב יום כפורים] וכו'. כתב בתשב"ץ הלכה למעשה על אבל כשחל יום שלישי מסתימת הגולל בערב יום הכפורים ונצטווה לרחוץ אבל לא ללבוש לבנים, דוקא ביום שלישי מותר פחות מכאן, לא, עכ"ל, ואיני יודע טעם היתר לרחוץ בתוך שבעה משום מנהג שנהגו לרחוץ ערב יום הכפורים, עד כאן לשון הב"י [עמוד תא ד"ה כתוב]. כוונת הרב ז"ל היא, דגרסינן בפרק ואלו מגלחין [מועד קטן יט, ב], אמר רב הונא בריה דרב יהושע הכל מודים שאם חל שלישי שלו להיות ערב הרגל שאסור הרחיצה עד הערב. ולא מיבעיא אי סבירא ליה לתשב"ץ כדעת רוב הפוסקים שכתבו שאין מותר לרחוץ עד דעל רגל, דאין כאן טעם להיתרו, אלא אפילו אם תמצי לומר שסבירא ליה כמקצת פוסקים שהביא הב"י [עמוד ריב ד"ה וכתבו] והשולחן ערוך לעיל בסימן תקמ"ח [סעיף ט], שאחר תפלת מנחה סמוך לחשיכה שרי לרחוץ, על כרחך הכא לאו מהך טעמא קשרי, שהרי נקט סתמא "בערב יום הכפורים" דמשמע אפילו שאינו סמוך לחשיכה, וכי תימא לא כי, לא מיירי אלא אחר המנחה, אם כן מאי איריא דנקט ערב יום הכפורים אפילו כל ערב יום טוב נמי, ועוד דאם כן הוה ליה להתיר אפילו בפחות משלשה, ד"שלישי" דנקט רב הונא לאו דוקא אלא אפילו יום ראשון נמי, וכמו שכתבו הטור [עמוד ריא] והבית יוסף ז"ל [עמוד ריג ד"ה ומ"ש, הראשון] לעיל בסימן תקמ"ח. אלא משמע ודאי, דלא שרי אלא טבילת יום הכפורים משום מדרש פרקי רבי אליעזר [פרק מו] שצריך שיהיו נקיים כמלאכי השרת ביום הכפורים וכיון דלא הוי טבילה הכרחית כל כך לא התיר בפחות משלשה, אי נמי אפשר דסבירא ליה ד"שלישי" דנקט רב הונא דוקא הוא ופליג על הטור, ואיך שיהיה משמע ודאי דלא קשרי התשב"ץ אלא משום דהוי טבילת מצוה בערב יום כפורים; ולזה השיגו הבית יוסף, דכיון שאינו אלא מנהג אין ראוי להתיר; וכההיא שכתב הרמב"ם בפרק ג' מהלכות שביתת עשור [הלכה ג] שאסור לטבול בזמן הזה מחמת קרי כיון שאין הרחיצה מקרי לתפילה בזמן הזה וכו' יעויי"ש, והכי נקטינן. ובספר ב"ח [סוף סימן זה] פסק להקל אפילו בתוך שלשה, ובאמת שכך הוא האמת שאין לחלק לדידן בין תוך שלשה לאחר שלשה למי שירצה להקל, אלא שהעיקר הוא להחמיר, וכדכתיבנא: 


פרי חדש אורח חיים סימן תרז 
========================== 
סעיף א 
[צריך להתודות במנחה קודם סעודה המפסקת]. בפרק בתרא דיומא [פז, ב], תנו רבנן מצות וידוי ערב יום הכפורים עם חשיכה דברי רבי מאיר, וחכמים אומרים צריך שיתודה קודם שיאכל וישתה שמא יארע דבר קלקלה בסעודה, ואף על פי שהתודה קודם שיאכל וישתה, מתודה לאחר שיאכל וישתה שמא אירע דבר קלקלה בסעודה, ואף על פי שהתודה ערבית יתודה שחרית וכו', [ע"כ]. והרמב"ם [תשובה ב, ז] והרא"ש ז"ל [בתוספותיו שם ד"ה וחכמים] פירשו, דהא דאמרינן צריך שיתודה לאחר שיאכל וישתה, דהוי בתפלת ערבית. והרמב"ן [בחידושיו שם] הקשה על זה, דאם איתא, הוה ליה למיתני אף על פי שהתודה קודם שיאכל וישתה מתודה "ערבית", וכדקתני "ואף על פי שהתודה ערבית". ועוד, מאי "אף על  פי", וכי תעלה על דעתך שלא יתודה ביום הכפורים מפני שהתודה קודם יום הכפורים, והלא עיקר הוידוי ביום הכפורים הוא. ויראה לתרץ, דנקט "לאחר שיאכל וישתה" משום דאורחא דעלמא להתפלל אחר אכילה ושתיה, ומדקתני ואף על פי שהתודה "ערבית" ממילא משמע ד"אחר שיאכל וישתה" דקתני ברישא היינו ערבית. דאי לא תימא הכי אלא כדברי הרמב"ן דצריך להתודות אחר שאכל ושתה מלבד וידוי של ערבית, היכן הזכירה הברייתא שצריך להתודות ערבית לומר "ואף על פי שהתודה ערבית", אלא ודאי כדאמרן. ומאי שהקשה דמאי "אף על  פי" וכי תעלה על דעתך שלא יתודה ביום הכפורים, אינה קושיא, דנהי דעיקר וידוי ביום הכפורים אבל הוה אמינא דוקא ביום דומיא דכהן גדול, אבל בלילה הוה אמינא דליכא וידוי ומה גם שכבר התודה קודם שאכל ושתה, קמ"ל דאפילו הכי צריך להתודות גם כן בערבית. ומיהו בתוספתא [יומא פרק ד הלכה יג] תניא, ואף על פי שהתודה קודם שיאכל וישתה צריך שיתודה לאחר אכילה ושתיה ואף על פי שהתודה לאחר שאכל ושתה יתודה ערבית, והא ודאי הויא תיובתא לפירוש הראשונים. אלא שהעולם לא נהגו כן לפי שלשון הברייתא מוכחת כפירוש הראשונים, וכדכתיבנא. ועכשיו נהגו לומר "לך אלי תשוקתי" שיש בה וידוי, וצריך לקום בשעת הוידוי לקיים סברת הרמב"ן, ונכון: ומה שכתב [הגה] [ויחיד אומרו אחר שגמר תפלתו] וש"ץ אומרו ביום כפור [בתוך התפלה] וכו'. כלומר, דיחיד. יום הכפורים וערב יום הכפורים שוים הם שאינו אומרה אלא אחר תפלתו, אבל הש"ץ אינו אומר הוידוי בתוך התפילה בערב יום הכפורים, אלא אומרו אחר התפלה בלחש כשאר היחידים, ובחזרת התפילה אינו אומרו כלל כדלקמן סעיף ה' בהגה: ומה שכתב [הגה] בתוך התפילה. סיים הרמב"ם בפרק ב' מהלכות תשובה [הלכה ז] "בברכה רביעית": 
סעיף ב 
אין צריך לפרט החטא [ואם רצה לפרט הרשות בידו]. בפרק בתרא דיומא [פו, ב] וצריך לפרט את החטא שנאמר אנא חטא העם הזה חטאה גדולה ויעשו להם אלהי זהב, דברי רבי יהודה בן בבא. רבי עקיבא אומר, אשרי נשוי פשע כסוי חטאה, אלא מהו שאמר משה ויעשו להם אלהי זהב, כדרבי ינאי, דאמר רבי ינאי, אמר משה לפני הקדוש  ברוך הוא, רבש"ע כסף וזהב שהרבית להם לישראל עד שאמרו די גרם להם שיעשו אלהי זהב. והרמב"ם בפרק ב' מהלכות תשובה [הלכה ג] פסק כרבי יהודה בן בבא דצריך לפרט את החטא. וכתב בב"י [עמוד תג ד"ה ומ"ש וכן], שטעמו, משום דאיתא התם [לעיל מינה] רב רמי, כתיב אשרי נשוי פשע כסוי חטאה וכתיב מכסה פשעיו לא יצליח, לא קשיא כאן בחטא מפורסם כאן בחטא שאינו מפורסם. ועל כרחך אתיא דלא כרבי עקיבא, דאלו לרבי עקיבא אפילו מפורסם נמי לא, דהא עון העגל מפורסם הוה ואפילו הכי אמר רבי עקיבא עליה(ם) אשרי נשוי פשע כסוי חטאה, וכיון דרב סבר דלא כרבי עקיבא, לא נקטינן כותיה אלא כרבי יהודה בן בבא דצריך לפרט את החטא בינו לבין קונו, אבל לגלותם לבני אדם, לא, והיינו דכתיב אשרי נשוי פשע כסוי חטאה. ואף על גב שהרב ז"ל לא פסק כותיה דרב, שהרי לא כתב דין חטא מפורסם שצריך לגלותו לבני אדם אלא פסק [שם הלכה ה] כרב נחמן [שם] דשני, כאן בעבירות שבין אדם לחבירו כאן בעבירות שבין אדם למקום ואיהו מצי סבר או כרבי עקיבא או כרבי יהודה בן בבא, מכל מקום, מדאשכחינן לרב דסבירא ליה דלא כרבי עקיבא, ורב נחמן לא ידעינן ביה מאי דעתיה, אית לן למיפסק דלא כרבי עקיבא: עוד הביא [עמוד תד ד"ה ונ"ל] סעד לפסוק כרבי יהודה בן בבא, מדאפליגו תנאי התם בעבירות שהתודה בהם ביום הכפורים שעבר אם חוזר ומתודה עליהם ביוהכ"פ אחר, ועל כרחך בוידוי פרטי קאמר שאל"כ פשיטא שצריך להתודות ביוהכ"פ לכולי עלמא, אלמא סבירא לן דצריך לפרט את החטא. וזה יש לדחות עם מה שכתב הרב ז"ל עצמו [שם ד"ה ולענין] דאפילו לרבי עקיבא אם רצה לפרט את החטא הרשות בידו, והכא מיירי במי שירצה לפרט את חטאיו שהתודה עליהם ביום הכפורים (אחר) [שעבר] ולא שנה בהם. אי נמי, מיירי בעבירות שבין אדם לחבירו, והני תנאי בפלוגתא דרבי יהודה בן בבא ורבי עקיבא לא משוו נפשייהו, אלא הכי קאמרי, או לרבי יהודה בן בבא בכולהו עבירות או לרבי עקיבא בעבירות שבין אדם לחבירו, אי מצי להתודות עליהם פעם אחרת או לא. ולהכי כי פרכינן [שם] לרבי אליעזר בן יעקב דקאמר "משובח", מקרא דככלב שב על קיאו, לא מצי לשנויי דההוא בעבירות שבין אדם למקום, דהתינח לרבי עקיבא אלא לרבי יהודה בן בבא מאי איכא למימר. ועוד דקרא [משלי כו, יא] קאמר "כסיל שונה באולתו" ואי בעבירות שבין אדם למקום מיירי אפילו בזימנא קמייתא נמי לא פרטם, להכי איצטריך לשנויי כדרב הונא: וא"ת והא אמרינן בירושלמי דנדרים פרק השותפין [פרק ה הלכה ד] ומייתו ליה התוספות בפרק השולח [גיטין לה, ב ד"ה ליחוש] בשמעתתא דצריך לפרט את הנדר, המודר הנאה מחבירו בפניו אין נשאל אלא בפניו, רבי יוחנן אמר מפני הבושה ורבי יהושע בן לוי אמר מפני החשד, ואתיא הדא פלוגתא כהלין פלוגתא, דתניא, יום הכפורים צריך לפרט את מעשיו דברי רבי יהודה בן בבא רבי עקיבא אומר אין צריך לפרט את מעשיו. פירוש "מפני הבושה" שיתבייש לפניו במה שנדר הנאה ממנו וכן מפרט מעשיו כדי שיתבייש מחטאיו, ומאי דאמר "מפני החשד" פירוש שלא יחשדוהו שעובר על נדרו ולכך נמי לא יפרט מעשיו שלא יחשדוהו בשאר עבירות [ע"כ], ועל כרחך בההיא קיימא לן כרבי יהושע בן לוי דהילכתא כוותיה לגבי רבי יוחנן, וכמו שהוכיח רבינו תם בפרק בתרא דמגילה [כז, א ד"ה כוותיה], וכן פסק הרמב"ם ז"ל עצמו בפרק ו' מהלכות שבועות [הלכה ז], וכיון דההיא דרבי יהושע בן לוי אתיא כרבי עקיבא הוה ליה למיפסק הכא כוותיה ולא כרבי יהודה בן בבא, והוו תרתי דסתרן. וי"ל, דרבי יהודה בן בבא סבירא ליה דצריך לפרט את מעשיו אפילו לגלות אותם לרבים, ורבי עקיבא סבירא ליה דאפילו בינו לבין קונו אין צריך לפרטם, וקיי"ל כוותיה דרבי יהודה בן בבא בחדא שצריך לפרטם בינו לבין קונו, וכרבי עקיבא בחדא שאין צריך לגלותם לבריות, ומאי דאמרינן דרבי יהושע בן לוי אתיא כרבי עקיבא היינו מאי דקאמר שאין ראוי לגלות חטאיו לבריות מפני החשד, אבל לעולם דאיכא למימר דסבירא ליה לרבי יהושע בן לוי דצריך לפרט את החטא בינו לבין קונו, כנ"ל ודו"ק: אבל הרי"ף [יומא ה, ב] והרא"ש [שם פרק ח סימן יז ד"ה גמרא] שהביאו מחלוקת רבי יהודה בן בבא ורבי עקיבא בסתם, ממילא משמע שדעתייהו לפסוק כרבי עקיבא, דהא קיי"ל [עירובין מו, ב] הלכה כרבי עקיבא מחבירו. וכן עיקר, חדא, דרבי ינאי משמע דהכי סבירא ליה, ולהכי דריש בקרא ד"ויעשו להם אלהי זהב" כסף וזהב שהרבית לבני ישראל עד שאמרו די גרם להם שיעשו אלהי זהב. ורב נחמן דאוקי קרא ד"כסוי חטאה" בעבירות שבין אדם למקום משמע דסבירא ליה כרבי עקיבא, דהא סתמא קאמר קרא דמשמע אפילו בינו לבין קונו בעינן כסוי חטאה. והכי משמע קצת סוף פרק קמא דברכות [יב, ב] דעדיף טפי שלא לפרוט החטאים משום שמתבייש להזכירם בפה. ואמרינן נמי בסוף פרק אין עומדין [ברכות לד, ב] אמר רב כהנא חציף עלי מאן דמפרש חטאיה שנאמר אשרי נשוי פשע כסוי חטאה, ומשמע דאפילו בינו לבין קונו הויא חציפותא, וכן נראה מדברי התוספות שם [ד"ה כסוי]. ועוד, דמההיא דירושלמי דנדרים דאייתינן לעיל, דקאמר, [ד]רבי יהושע בן לוי אתיא כרבי עקיבא, משמע דסבירא ליה כוותיה גם כן במאי דקאמר דאפילו בינו לבין קונו אין צריך לפרט את החטא, דאל"כ הוה ליה לפרושי. ומעתה ההיא דרב שכתב הבית יוסף דעל כרחך אתייא דלא כרבי עקיבא וכדכתיבנא לעיל, לא חיישינן לה. ועוד שיש לדחות, דרב אמר לך דאפילו בעון מפורסם דומיא דעגל אם הוא בינו לבין קונו אין צריך לפרטו, אבל אם הוא ברבים ומתודה עליו כיון שהחטא מפורסם (יפרסנו) [יפרטנו] בתשובה גם כן, כנ"ל ודו"ק, ועיין במה שכתבתי בסימן תר"ו סעיף א' בבא המתחלת כתב הרמב"ם כו': ומה שכתב ואם מתודה בלחש נכון לפרט החטא. משמע, דרישא דקאמר ואם רצה לפרט הרשות בידו הוא אפילו בקול רם בציבור. והא ודאי לא נהירא, דהא אמרינן בהדיא בסוף פרק אין עומדין [הנ"ל בדבור קודם] חציף עלי מאן דמפרש חטאיה. וכן כתב הרמב"ם ז"ל בפרק ב' מהלכות תשובה [הלכה ה] דבעבירות שבין אדם למקום אינו צריך לפרסם עצמו שעזות פנים היא לו אם גילה. ועוד דקרא כתיב [תהלים לב, א] "אשרי" נשוי פשע כסוי חטאה, ואוקימנא ליה [יומא פו, ב] בעבירות שבין אדם למקום. ועוד כן מוכח בהדיא בירושלמי דנדרים שאין ראוי לפרסם חטאיו כדי שלא יחשדוהו בשאר עבירות, וכתבתיו לעיל [דיבור קודם]. ועוד מסתברא לי, שאפילו אם מתודה בלחש אינו רשאי לפרט דהוי עזות, וכמו שהוכחתי בסמוך. ועוד, דאם איתא דלרבי עקיבא רשאי לפרט, מאי קשיא לן מ"ויעשו להם אלהי זהב", דילמא משה רצה לפרט, ומה בכך. ואף על גב דלישנא דרבי עקיבא דמייתי בירושלמי קאמר "אין צריך", דמשמע דאי בעיא לפרט רשאי, ליתא, דאיידי דנקט רבי יהודה בן בבא "צריך" נקט רבי עקיבא "אין צריך", ולעולם דאיסורא איכא, ותדע, דהא רבי עקיבא על כרחך קאמר נמי דאין צריך לגלות חטאיו לבריות, וכי היכי דבההיא איכא איסורא הוא הדין נמי היכא דפורט חטאיו בינו לבין קונו, דהא בחדא מחתא מחתינהו, וכן נראה מלשון התוספות ז"ל פרק השולח [הובא לעיל], דלישנא ד"אין צריך" לאו דוקא. ומיהו מודינא ודאי, ב"על חטא" שאומרם בסדר א"ב, שאע"פ שבכלל אותם החטאים שמפרש עשה מקצת מהם, שפיר דמי ולא הוי פרוט, וכמו שכתב ההגה. ולפי זה ההיא ברייתא [יומא פו, ב] דעבירות שהתודה עליהם ביוהכ"פ שעבר אם חוזר ומתודה עליהם, כתבוהו הפוסקים ז"ל משום דנפקא מינה לענין עבירות שבין אדם לחבירו, כנ"ל ודו"ק: 
סעיף ג 
והוא התודה כבר צריך לעמוד. כן נראה מהא דאמרינן בסוף פרק בתרא דיומא [פז, ב], אמר בר המדודי, הוה קאימנא קמיה דשמואל והוה יתיב, וכי מטא ש"ץ ואמר "אבל אנחנו חטאנו" קם מיקם, אמר שמע מינה עיקר וידויא האי הוא, ואי (אמרי') [מיירי] שלא התודה עדיין מאי טעמא הוה יתיב בשאר הוידוי, אלא משמע שהתודה כבר ואעפ"כ קם מיקם. אבל הר"ן [שם ו, א ד"ה שמע] כתב אהך עובדא, מהא שמעינן שחייב אדם להתודות מעומד ושהציבור נמי חייבים לאומרו עם ש"ץ, עכ"ל, כלומר דאל"כ למה המתין שמואל להתודות עם ש"ץ ולא התודה מקודם, משמע שסבירא ליה שלא כדברי הטור [עמוד תד] והרב המחבר ז"ל, דבהך עובדא עדיין לא התודה שמואל ולהכי קם מיקם, ומיהו לענין דינא יש להחמיר: כתב בספר שיירי כנסת הגדולה [הגה"ט אות ג] בשם מהר"א עובדיה ז"ל, דאין החיוב לקום אלא דוקא ביום הכפורים שהוא מצוה להתודות, אבל בשאר ימים שאין מצוה להתודות אינו חייב לקום בשעה שהש"ץ אומרו, והוא כבר התודה. ויראה, שהטעם שאע"פ שזה כבר התודה ומעתה אינו מצווה להתודות עוד, והוי כשאר ימות השנה שאינו מחויב להתודות, מכל מקום יום הוא שנתחייב בוידוי, ולכן ראוי לקום מפני הרואה שיאמרו שאינו מתודה. משא"כ בשאר ימות השנה, דמה בכך שיאמרו עליו שאינו מתודה כיון שאינו מחויב להתודות. ויש לדקדק על הרמב"ם ז"ל [תשובה פרק ב] למה לא הצריך להתודות מעומד, כדמוכח מהך עובדא דשמואל [בדיבור קודם]: ומה שכתב [הגה] ועיקר הוידוי הוא, אבל אנחנו חטאנו וכו'. כתב בספר לחם משנה [הלכות תשובה ב, ח] דלאו דוקא, אלא היינו "חטאנו עוינו פשענו" לאפוקי שאר פרטי הוידוי: 
סעיף ד 
[עונות שהתודה עליהם ביום הכפורים שעבר] יכול לחזור ולהתודות עליהם. אבל הטור [עמוד תה] הביא בשם הר"י ן' גיאות ז"ל, דפסק כתנא קמא [יומא פו, ב] דהוה ליה ככלב שב על קיאו כסיל שונה באולתו. וזו היא דעת הרי"ף [יומא ה, ב] שלא ביאר, והביא הברייתא כצורתה, וכן עיקר: 
סעיף ה 
[בתפלת מנחה ערב יום הכיפורים] אינו חותם בוידוי שלאחריה. איצטריך למיכתב כן, משום דאיכא דגרסי [בתוספתא דיומא פרק ד הלכה יד, כגירסא שהביא רש"י ביומא פז, ב ד"ה וחותם] כל מקום שזקוק לשבע אף בשאר תפלות אם רצה לחתום בוידוי חותם, וכתב הרב ז"ל בב"י [עמוד תה ד"ה ומ"ש ולפירוש], דמשמע דהוא הדין לתפלת מנחה ערב יוהכ"פ שאם רצה לחתום בוידוי שאחריה חותם, שמה שאמרו חכמים כל מקום שזקוק "לשבע" לאו לאפוקי מקום שזקוק לשמונה עשרה, אלא לאפוקי וידוי שאינו סמוך לתפלה שאינו רשאי לחתום בו, ע"כ, ונמשך אחריו הב"ח ז"ל [עמוד תה ד"ה ולפירוש]. ולא נהירא כלל, דהא כל מקום שזקוק "לשבע" קתני, ולשון הטור הטעתם, וליתא, שהטור מיירי בוידוי יום הכפורים וזה פשוט דלכולי עלמא ליכא חתימה בוידוי ערב יוהכ"פ, וכן כתב מוהר"ש גארמיזאן ז"ל, ודו"ק: ומה שכתב [הגה] ואין הש"ץ מחזיר הוידוי במנחה וכו'. היינו כשמתפלל בלחש ואיכא חזרה, הא לאו הכי אלא כמו שנוהגים להתפלל שלש ראשונות ושלש אחרונות בקול רם, פשיטא שיאמר הוידוי אחר התפלה כשאר יחידים, וכן מבואר בב"י [עמוד תו סוף ד"ה ומ"ש רבינו]: ומה שכתב [הגה] ואין אומרים אבינו מלכנו. כבר כתבתי בתחילת הלכות אלו [תרד אות ב] שנוהגים לאומרו: 


פרי חדש אורח חיים סימן תרח 
========================== 
סעיף א 
[אוכלים ומפסיקים קודם בין השמשות] שצריך להוסיף מחול על הקודש. בתוספת עינוי כולי עלמא לא פליגי דאיכא, כדמוכח בהדיא ריש פרק המביא כדי יין [ביצה ל, א] וריש פרק שואל [שבת קמח, ב]. ומיהו לית ביה עונש ואזהרה, כדאמרינן בפרק בתרא דיומא [פא, ב] על עיצומו של יום אתה ענוש כרת ומוזהר אבל לא על התוספת. ובפרק הישן [סוכה כח, ב], "האזרח" לרבות הנשים בתוספת עינוי, סלקא דעתך אמינא הואיל ומיעט רחמנא לתוספת עינוי מעונש ואזהרה לא לתחייבו נשים, כלומר משום דהוה ליה עשה בעלמא וכל מצות עשה שהזמן גרמא נשים פטורות, קמ"ל. אבל בתוספת "מלאכה", דעת הרי"ף [יומא ב, ב] והרא"ש [יומא פרק ח סימן ח] ושאר המפרשים ז"ל, דאיכא תוספת לשבתות וימים טובים ויום הכפורים, וטעמם לפי שפוסקין כההיא ברייתא דמייתינן בפרק בתרא דיומא [פא, ב], ועניתם את נפשותיכם בתשעה לחדש, יכול יתחיל ויתענה בתשעה תלמוד לומר "בערב", אי בערב יכול משתחשך, תלמוד לומר "בתשעה", הא כיצד מתחיל ומתענה מבעוד יום, מכאן שמוסיפין מחול על הקודש, ואין לי אלא בכניסתו, ביציאתו מנין, תלמוד לומר "מערב עד ערב", ואין לי אלא יום הכפורים, ימים טובים מנין, תלמוד לומר "תשבתו", אין לי אלא ימים טובים, שבתות מנין, תלמוד לומר "שבתכם". ודעת הרמב"ם ז"ל [שביתת עשור א, ו] שאין תוספת כלל למלאכה אלא דוקא בעינוי, וטעמו ז"ל, משום דבפרק קמא דראש השנה [ט, א] איפליגו רבי ישמעאל ורבי עקיבא בתוספת שביעית, דתניא, "בחריש ובקציר תשבות", רבי עקיבא אומר אינו צריך לומר חריש וקציר של שביעית שהרי כבר נאמר שדך לא תזרע, אלא חריש של ערב שביעית הנכנס לשביעית; רבי ישמעאל אומר מה חריש רשות אף קציר רשות, יצא קציר העומר שהוא מצוה. ואף על גב  דבעלמא קיימא לן [עירובין מו, ב] הלכה כרבי עקיבא מחבירו, בהא לא קיי"ל כוותיה, משום דאמרינן בפרק קמא דמועד קטן [ג, ב], רבן גמליאל ובית דינו נמנו על שני פרקים הללו ובטלום, משום דסבירא להו כרבי ישמעאל דלדידיה ליכא תוספת מקרא אלא הילכתא גמירי לה, וכן פסק הרב ז"ל בריש פרק ג' מהלכות שמיטה ויובל יעויי"ש, וכי היכי דליכא תוספת לשביעית הוא הדין לשבתות וימים טובים ויום הכפורים; ורב פפא בפרק בתרא דיומא [פא, א, ב] [נמי] הכי סבירא ליה, ולהכי קרא ד"תשבתו שבתכם" אפקיה לאזהרת עינוי, דיום הכפורים גופיה "שבת" איקרי דכתיב תשבתו שבתכם, ופירש רש"י ז"ל [ד"ה היא דכיון דאיקרי "שבת" לענין עינוי הוה ליה כשבת לעונש ואזהרה. וכיון דלית לן תוספת בשביעית, ו"תשבתו שבתכם" דדרשינן מיניה תוספת לשבתות ויום הכפורים מפקינן מיניה אזהרה לעינוי, א"כ מהיכא תיתי תוספת למלאכה, וקיימא לן כרישא דההיא ברייתא ד"ועניתם", דמפיק תוספת לעינוי מ"בערב": וא"ת אם כן מאי דוחקיה דש"ס בפרק קמא דראש השנה [ט, א] לומר דסבירא ליה לרבי ישמעאל כתנא ד"ועניתם את נפשותיכם", דילמא סבירא ליה כרב פפא דליכא תוספת למלאכה. י"ל, (ד)כיון דתנא דבי רבי ישמעאל [יומא פא, א] (ד)מפיק אזהרה לעינוי מגזירה שוה ד"ענוי ענוי", אייתר ליה "תשבתו שבתכם" למידרש מיניה תוספת לשבתות וימים טובים. אף על גב דהאי הוי רבי ישמעאל והך הוה תנא דבי רבי ישמעאל, מכל מקום בכמה דוכתי בש"ס פרכינן מתנא דבי רבי ישמעאל לרבי ישמעאל. והכי מוכח מהא דאמרינן בפרק קמא דמועד קטן [ד, א] דרבן גמליאל ובית דינו מדאורייתא ביטלו לתוספת שביעית מאי טעמא גמר "שבת" "שבת" משבת בראשית, מה להלן היא אסורה לפניה ולאחריה מותרין, אף כאן היא אסורה לפניה ולאחריה מותרין, אלמא דליכא תוספת לשבת, והתוספות [שם ד"ה מה] נדחקו בזה, ואף על גב דדחינן לה, לאו מהך טעמא דחינן לה. והיינו דתנן [שבת לד, א] ספק חשיכה אין מדליקין הא אי לא הוי ספק חשיכה מדליקין, משמע דליכא תוספת: וא"ת אם כן איך פסק הרמב"ם ז"ל בהלכות נדרים פרק ג' [הלכה ט] ההיא דתני רבי חייא בר רב מדיפתי [יומא פא, ב] ועניתם את נפשותיכם בתשעה וכו' אלא כל האוכל בתשיעי מעלה עליו הכתוב כאלו התענה תשיעי ועשירי, ובפרק קמא דראש השנה [שם] משמע דרבי ישמעאל לא סבירא ליה להך דרשה. וי"ל, דעל כרחך אית לן למיפסקה כדמוכח בהדיא בפרק קמא דברכות [ח, ב] ופרק אלו דברים [פסחים סח, ב] דכסתם דהלכתא היא, ובפרק קמא דראש השנה [ט, א] לא אמרינן אלא דרבי עקיבא לית ליה דרשא ד"ועניתם" ואית ליה הך דרשא דחייא בר רב מדיפתי, אבל רבי ישמעאל ואנן דקיימא לן כוותיה מצינן למיפסק הני תרי ברייתות; דאי לדרשא דחייא בר רב לחודה קאתי, לשתוק קרא מ"בערב" ואנא אמינא וכי בתשיעי מתענין וכו', אלא ודאי דדרשינן מיניה תוספת גם כן, כן נראה לי. והטור ז"ל מסכים עם מה שכתבתי לדעת הרמב"ם ז"ל, זולתי דפליג(י) עליה בתוספת מלאכה דיוהכ"פ, דסבירא ליה דעם כי בשבתות ובימים טובים ליכא תוספת מכח ההיא דרב פפא וכדכתיבנא, אבל ביום הכפורים איכא, משום דפוסק כתנא ד"עצם עצם" [יומא פא, א] דדריש על עצומו של יום ענוש כרת ומוזהר על מלאכה אבל לא על תוספת מלאכה, מכלל דאיכא תוספת מלאכה ליום הכפורים. והרב המגיד ז"ל [על הרמב"ם שם] ונמשכו אחריו הריב"ל בחלק א' דף קל"ז וספר לחם משנה [שם], וספר קרבן אהרן דף רג"ן [אמור פרק יד], אחר המחילה לא דקו בהך מילתא שפיר, ומה שכתבתי הם דברי אלהים חיים ודו"ק: ומה שכתב [ותוספת זה אין לו שיעור] אלא קודם בין השמשות [וכו'] צריך להוסיף וכו' (כדין) [בדין] דלקמן [סעיף ב] דנשים שאוכלות ושותות עד שחשיכה אין ממחין בידן, כתב המגיד משנה [שביתת עשור א, ז], והקשו המפרשים והיאך אפשר לצמצם שלא יוסיפו כלום, ותרצו, נראה מכאן דתוספת יום הכפורים יש לו שיעור ולא ידעינן ליה. ותירוץ אחר יש, שאין פורשות אלא מחמת ספק בין השמשות ולא קודם לכן, ע"כ. ואין זה מספיק, דאכתי קשה דאי אפשר להן לצמצם, והרי בהכרח מוסיפין. והר"ן ז"ל כתב בריש פרק המביא כדי יין [ביצה טז, ב ד"ה תנן] והביאו הב"י [ד"ה ומ"ש ותוספת], וז"ל, ולי נראה כיון שציותה תורה תוספת, צריך להוסיף מחול על הקדש איזה זמן חוץ מן הזמן שהוא נזהר בו מן הספק, שאם לא כן לא היה צריך להזהיר על התוספת, וזה על דעת מי שסובר דמאי דאמרינן דספיקא דאורייתא [לחומרא] מדאורייתא היא, עכ"ל. וכלומר, דלדעת הרמב"ם בפרק ט' מהלכות טומאת מת [הלכה יב], ודעימיה, שסבירא להו שספיקא דאורייתא לחומרא הוי מדרבנן דכל ספיקא רחמנא שריא, יש לומר דהתוספת נכלל בזמן בין השמשות ולא בעי לאוסופי מידי מקמי זמן בין השמשות. ולפי זה אם הנשים מושכות האכילה בזמן בין השמשות לא מחינן בידייהו. ואינו נראה לי כן, דהכא על כרחך לכולי עלמא זמן תוספת הוי מקודם בין השמשות, משום דכתיב ועניתם את נפשותיכם "בתשעה לחדש" בערב דהיינו שיתחיל מבעוד יום, כדאמרינן בפרק בתרא דיומא [פא, ב], וכן הרמב"ם עצמו הזכיר תוספת בפרק א' מהלכות שביתת עשור [הלכה ו], וכן עיקר ודו"ק: 
סעיף ב 
[נשים שאוכלות ושותות עד שחשיכה וכו' אין ממחין בידן וכו']. עיין מה שכתבתי בסמוך. ויראה, דלמאן דאמר ספיקא דאורייתא לחומרא הוי מן התורה, ראוי למחות בידן אם נמשכות בזמן בין השמשות, כיון דהוי ספק כרת, וכן כתב רש"ל בים של שלמה ריש פרק המביא כדי יין [ביצה פרק ד דין ב]. ומיהו כתב הרא"ש שם [ביצה פרק ד סימן ב], ובתשובה כלל ו' סימן ג', וכן כתבו התוס' בפרק חזקת הבתים [בבא בתרא ס, ב ד"ה מוטב] ובפרק קמא דעבודה זרה [ד, א ד"ה שהיה בידם] ובפרק במה בהמה [שבת נה, א ד"ה ואף על גב], דאי לא ידעינן אי מקבלי מינן או לא, מחייבינן למחות בידם: ומה שכתב [הגה] [ואם יודע שאין דבריו נשמעין וכו' אבל ביחיד חייב להוכיחו] עד שיכנו או יקללנו. וקשה, דאי בקללה דקילא סגי למה לי הכאה. ויראה, משום דבפרק ג' דערכין [טז, ב] אמרינן, עד היכן תוכחה, רב אמר עד הכאה, ושמואל אמר עד קללה, רבי יוחנן אמר עד נזיפה; וכיון דרב ושמואל פליגי עליה דרבי יוחנן, דבנזיפה לא סגי, לא קיימא לן כוותיה, והשתא מספקא ליה אי קיימא לן כוותיה משום דרב ושמואל הילכתא כוותיה דרב באיסורי, או אם קיי"ל כשמואל משום דבקללה הוו שמואל ורבי יוחנן תרי לגבי דרב דסגי בהכי. והרמב"ם ז"ל פסק בפרק ו' מהלכות דיעות [הלכה ז] כרב, להחמיר, משום דלדידיה ניחא קרא דיהונתן דכתיב [שמואל א כ, לג] ויטל שאול את החנית עליו להכותו, ולשמואל ורבי יוחנן צריך לדחוק כדדחינן בגמרא [שם] דאגב חביבותא יתירתא דהוה ליהונתן בדוד מסר נפשיה. ומיהו מהכא שמעינן, דלכולי עלמא, אף על פי שאינו מחויב, אי בעי למי[מ]סר נפשו עד הכאה שפיר דמי. והפסק המחוור הוא לפסוק כשמואל, משום דהוי סברא מציעתא: 
סעיף ג 
[הגה] [דאם קיבל בלב] לא הוי קבלה. כן עיקר, ודלא כהב"ח [ד"ה וז"ל מהרש"ל] שכתב דבלב הוי קבלה: 
סעיף ד 
[בערב יום הכיפורים וכו', הגה] וכן אין אוכלים דברים המחממים [את הגוף] וכו'. כל זה ממדת חסידות לאו מעיקר דינא, וכמו שכתבו התוספות בפרק קמא דעכו"ם [ה, ב ד"ה וכדברי] דנוהגין לאכול עופות "ודגים" ודברים קלים, והמעשה דאותו חייט שהביא בטור בסימן תר"ד, והרמב"ם [הרי] כתב בפירוש המשנה בפרק קמא דיומא [משנה ד] "שהדגים" וחלב מרבים זרע וקשיות אבר. ותדע, דתנן בפרק קמא דיומא [יח, א], ערב יום הכפורים עם חשיכה לא היו מניחין אותו לאכול הרבה מפני שהמאכל מביא את השינה, ובגמרא [שם] תניא אין מאכילין אותו לא אתרוג ולא בצים ולא בשר שמן ולא יין ישן ולא כל דברים המביאין טומאה, מכלל דאינך אינשי שפיר דמי, וזה ברור: 


פרי חדש אורח חיים סימן תרט 
========================== 
סעיף א 
מותר להטמין [חמין מערב יום הכיפורים למוצאי יום הכיפורים]. כן עיקר. והביא הטור ראיה מקניבת ירק [שבת קטו, א] שהתירו מן המנחה ולמעלה מפני עגמת נפש, ופירש, שחשו חכמים שלא יצטרך לערב לתקן הכל ותהיה נפשו עגומה, וכן פירשו הר"ן והמגיד ז"ל [שביתת עשור א, ג ד"ה וכן], והכי מוכח בירושלמי בפרק מקום שנהגו [פסחים פרק ד הלכה ד], ולאפוקי מפירוש רש"י [שם] שפירש, שלפי שהוא שואף ומצפה לעת אכילה והוי קרוב לעינוי, להכי התירו בקניבה מן המנחה ולמעלה, שלפי פירושו ליכא ראיה, דאדרבא עדיף טפי לאסור בהטמנה משום עגמת נפש. ואפשר שזהו טעם קצת מהגאונים [הובאו בטור עמוד תט] שאסרו ההטמנה, ואינו מחוור. ואפילו לפי מ"ש ז"ל לקמן בסימן תרי"א [בסופו], שהאידנא נהגו לאסור בקניבה, בהטמנה נהגו היתר, ומנהג נכון הוא על פי המדרש [קהלת רבה פרשה ט סדרא תליתאה אות ג], דבמוצאי יום הכפורים בת קול יוצאת ואומרת לך אכול בשמחה לחמך: 


פרי חדש אורח חיים סימן תרי 
========================== 
סעיף א 
מקום שנוהגים להדליק [נר בליל יום הכיפורים מדליקין מקום שנהגו שלא להדליק אין מדליקין]. ומיהו אמרינן בירושלמי [פסחים פרק ד הלכה ד], דמקום שנהגו להדליק הוי משובח טפי, ונפקא מינה לעיר חדשה שראוי לנהוג כן: ומה שכתב [ואם חל להיות בשבת] חייבין הכל להדליק. אף על גב דבש"ס דילן פרק מקום שנהגו [פסחים נג, ב] אמרינן, דלתנא דתני הכי קמיה דרבי יוחנן, עני בתריה, וחכמים אוסרין. דמשמע דסבירא ליה לרבי יוחנן דלית הילכתא כההוא תנא אלא כחכמים, מכל מקום רבי יהושע בן לוי בירושלמי [שם], פסיק כההוא תנא דלא כחכמים, והוכיחו התוספות בפרק בתרא דמגילה [כז, א ד"ה כוותיה], דרבי יהושע בן לוי ורבי יוחנן הלכה כרבי יהושע בן לוי. ועוד, דאיכא אמוראי אחריני התם דסבירא להו כרבי יהושע בן לוי, וכן עיקר: 
סעיף ב 
[יש מי שאומר] שמברך על (הדלקה) [הדלקת נר יום הכיפורים] וכו'. כן כתב הרא"ש ז"ל במסכת יומא [פרק ח סימן כז], ופירש הטעם משום שלום בית. וקצת קשה לזה, דאמרינן בפרק מקום שנהגו [שם], בין שאמרו להדליק ובין שאמרו שלא להדליק שניהם לא נתכוונו אלא לדבר אחד, פירוש להפריש מתשמיש המטה, כדאמרינן בירושלמי [שם], דמאן דאמר מדליקין שהוא רואה ומתבייש, ומאן דאמר אין מדליקין שלא יראה ויתאוה. ועדיפא מינה הוה ליה למימר שמקום שנהגו להדליק הוי משום שלום הבית. ולי נראה עיקר כסברת המרדכי [פסחים רמז תרט] שכתב שאין מברכין, משום דתלוי במנהג. ושוב ראיתי בספר ב"ח [ד"ה מקום], שכתב דהעיקר כדעת הרא"ש שכן משמע בירושלמי פרק הרואה. וליתא, שאין שם שום משמעות לדקדק כן, ואפילו לא הוי אלא ספק, ספק ברכות להקל, ואין לברך. ומיהו הדבר ברור, דלישנא ד"על הדלקה" שכתב הרב ז"ל דלא הוי נוסח ברכה, שהנוסח הוא "להדליק" כמו שכתבו ההגה בסמוך [סעיף א] והרב ז"ל בסימן רס"ג סעיף ה', ודו"ק: 
סעיף ג 
בכל מקום מדליקין [בבתי כנסיות ובבתי מדרשות ובמבואות] וכו'. מסתברא ודאי, דבאלו אין לברך לכולי עלמא משום דלית בהו משום שלום בית, וכן כתב בספר ב"ח ז"ל [ד"ה ובכל] והכי נהוג. לעיל בסימן רע"ה סעיף ח' נתבאר, שאפילו יחיד מותר לקרות לאור הנר, ולא חיישינן שמא יטה לפי שאימת יום הכפורים עליו: 


פרי חדש אורח חיים סימן תריא 
=========================== 
סעיף א 
יום הכפורים לילו כיומו לכל דבר. כתב ב"י [עמוד תיא], דהכי משמע מדמפסיקין מבעוד יום. ואין זה מספיק, שהרי כתב רש"י בפרק קמא דתענית דף י"ג [עמוד א ד"ה כשאמרו], דבליל תשעה באב מותר במלאכה אלא שאין מפרסמין את הדבר, אף על פי שמפסיקין בו מבעוד יום. ויראה, דכיון דאמרינן בפרק בתרא דיומא [פא, א], חמשה קראי כתיבי במלאכה חד לאזהרה דיממא וחד לאזהרה דליליא וחד לעונש דיממא וחד לעונש דליליא וחד לאפנויי למגמר ענוי ממלאכה בין דיממא בין דליליא, מינה ילפינן לכל הני, דכל דתקון רבנן כעין דאורייתא תקון. והכי משמע ממתניתין [יומא עג, ב] דעריב כולהו ותני יום הכפורים אסור באכילה ושתיה ורחיצה וכו'. ועל כל פנים הדין הוא פשוט, וכדמוכח בירושלמי [יומא פרק ח הלכה א] דאמרינן התם רבי יצחק בר נחמן סליק לגבי רבי יהושע בן לוי בלילי צומא רבה, נפק לגביה, לבוש סוליסה, אמר ליה מה הוא דין אמר ליה איסטניס אנא: ומה שכתב ואין חיוב כרת אלא על מלאכה אכילה ושתיה. הכי איתא בפרק בתרא דיומא [עד, א], ומדממעטינן אינך דהיינו רחיצה סיכה נעילת הסנדל תשמיש המטה, מכרת, שמעינן דאיסורא דאורייתא איכא. ואף על גב דתנן [שם עג, ב] המלך והכלה ירחצו את ידיהם החיה תנעול את הסנדל דברי  רבי אליעזר וחכמים אוסרין, ומדאסרי רבנן על כרחך בדליכא סכנה עסקינן, ואי איסור נעילת סנדל מדאורייתא, היכי שרי רבי אליעזר. ובגמרא [שם עז, ב] נמי אמרינן, דמי שיש לו חטטין בראשו סך כדרכו ואינו חושש, ומי שידיו מלוכלכות בטיט וצואה רוחץ כדרכו ואינו חושש, ואי סיכה ורחיצה מדאורייתא נינהו היכי מקילינן בהו. הרי כבר תירץ הר"ן ז"ל [שם א, א ד"ה יום], דכיון דלא כתיבי בקרא בהדיא אלא מרבוי ד"שבתון" אתי כדאיתא בגמרא [שם עד, א], קילי טפי, ומסרן הכתוב לחכמים והם הקילו בהם כפי מה שראו, והתירו כל שאינו נעשה לתענוג. וזו היא דעת הרמב"ם ז"ל דכולהו מדאורייתא נינהו. אלא שהר"ן ז"ל [שם] השיג עליו, מהא דתניא [שם עח, ב] התינוקות מותרים בכולן חוץ מנעילת הסנדל, ומוכח בגמרא [שם] דמותרין בכולן דקאמר היינו דמותר לגדולים לרוחצן ולסוכן, והא הני ודאי לתענוג עבדי ואי מנעי הני מינייהו חד יומא לא מסתכני, ואי מדאורייתא, היכי שרינן והא כתיב [ויקרא יא, מב] "לא תאכלום" וקרי ביה לא "תאכילום" להזהיר גדולים על הקטנים, ע"כ. ותמהני עליו דשמעתא דריש בנות כותים [נדה לב, א] הויא תיובתיה, דגרסינן התם מעשה בפומבדיתא והטבילוה קודם לאמה, פירוש ופומבדיתא חוץ לארץ הוי, ופרכינן עלה והא אמר שמואל אין תרומת חוץ לארץ אסורה אלא במי שטומאה יוצא מגופו והני מילי באכילה אבל בנגיעה לא, כלומר ואמאי הטבילוה, ומשני לא נצרכה אלא לסוכה שמן של תרומה דתניא ולא יחללו את קדשי בני ישראל לרבות את הסך ואת השותה, ופירש רש"י לסוכה שמן של תרומה, דסיכה כאכילה, ובאכילה קאמרת דתרומת חוץ לארץ אסורה לנדה [ע"כ]. וממה נפשך, אי סבירא ליה דהוי דרשה גמורה, ולהכי הטבילוה אף על גב דתרומת חוץ לארץ דרבנן מכל מקום כל דתקון רבנן כעין דאוריתא תקון, הרי ראיה דסיכה הויא מן התורה וכדעת הרמב"ם ז"ל. ואי הויא אסמכתא בעלמא, הרי כתב הרב ז"ל [שם] דכל שהוא לצרכו של תינוק אף על פי  שהגיע לחינוך מאכילין אותו איסור דרבנן אפילו בידים, וכיון דכן אמאי הטבילוה כיון דסיכה הויא מדרבנן, ודוחק לומר דכיון דמצינן לתקוני לאטבולה מתקנינן. והתוספות כתבו שם ובפרק בתרא דיומא [עז, א] דההיא הוי אסמכתא בעלמא, ולדעת הרמב"ם י"ל דלא הוי אסמכתא. והכי מוכח בירושלמי בפרק בתרא דיומא [הלכה א] דהוי דרשה גמורה, והכי משמע מדברי הרב ז"ל בפרק י' מהלכות תרומות [הלכה ב]. ואפילו תימא דהויא אסמכתא וכמו שהוכיחו התוספות בריש בנות כותים [שם ד"ה וכשמן], מכל מקום מפי השמועה למדו דסיכה כשתיה אלא שאין ראיה לדבר אלא זכר לדבר כדתנן בפרק אמר רבי עקיבא [שבת פו, א]. והכי משמע מדתנן [יומא עג, ב] יום הכפורים אסור באכילה ושתיה ורחיצה וסיכה ונעילת הסנדל ותשמיש המטה, ואסיקנא [שם] דקתני "אסור" ולא ענוש כרת משום דמיירי בחצי שיעור דאסור מן התורה, וכי היכי דאסור באכילה ושתיה דקתני ברישא הוי מן התורה הוא הדין לאינך, דתנא בחדא מחתא מחתינהו לכולהו. ורש"י ז"ל סותר את עצמו, דבשמעתתא דיומא [עד, א] אהא דאמרינן התם מנין ליום הכפורים שאסור ברחיצה ובסיכה ובנעילת הסנדל ובתשמיש המטה תלמוד לומר שבתון שבות, כתב הרב ז"ל, שבתון, גבי ענוי כתיב וכי היכי דשבתון האמורה בשבת אסמכו ביה רבנן שאר מלאכות שלא היו במשכן ואינה מלאכה גמורה, הכי נמי שבתון דגבי עינוי דכתיב "שבתון הוא לכם ועניתם" להוסיף על ענוי אכילה ושתיה קאתו עכ"ל, הנה הרב ז"ל בכאן, קאי בשיטת התוספות והרא"ש [יומא פרק ח סימן א] והר"ן ז"ל דלא הוי אלא אסמכתא בעלמא, ובפרק הערל [יבמות] דף ע"ד [ע"ב] תבר לגזיזיה, דאהא דאמרינן התם מנין למעשר שני שנטמא שמותר לסוכו, פירש, שמותר לסוכו ואף על גב דקיימא לן דסיכה כשתיה והוי ליה כמאן דשתי ליה בטומאה,  [ע"כ], ומדאיצטריך קרא לשרויי מעשר שני טמא בסיכה שמעינן דבעלמא סיכה כשתיה מן התורה. והתוספות ז"ל [שם] פירשו הסוגיא לשיטתם דסיכה הויא אסמכתא יעויי"ש. ובאמת דפשט הסוגיא משמע כפירוש רש"י, והוי סייעתא לדעת הרמב"ם ז"ל. ועוד נראה לי ראיה לדבריו ז"ל, מהא דתנן (בשבועות) [בשביעית] פרק (א') [ח'] [משנה ב] שביעית ניתנה לאכילה ולשתייה וסיכה וכן בתרומה ובמעשר שני, ותנן נמי במסכת מעשר שני [פרק ב משנה א], מעשר שני ניתן לאכילה ושתייה ולסיכה, והיינו טעמא משום דכתיב בהו אכילה, ושתייה בכלל אכילה וסיכה כשתיה, ואי אמרת דסיכה כשתיה לא הויא אלא מדרבנן היכי קשרינן להו לסיכה והא בקרא לא כתיב אלא אכילה וסיכה אינה בכלל שתייה, אלא משמע לי ודאי כדעת הרמב"ם ז"ל דכולהו אסירי מדאורייתא. ומה שכתב המגיד משנה בסוף פרק ח' מהלכות מאכלות אסורות [הלכה טז] דסיכה מיקרייא שלא כדרך הנאה, ליתא, דבגמרא [פסחים כה, ב] מיירי בגוהרקי דערלה ופירש רש"י שהם בוסר זיתים שלא הגיעו עדיין להתבשל ולהכי קרי ליה שלא כדרך הנאתן ע"ש ברש"י. ומאי דקשה ליה להר"ן ז"ל מהא דאמרינן פרק חרש [יבמות קיד, א], לא תאכלום לא תאכילום להזהיר גדולים על הקטנים, הנה לדעת הרמב"ם ז"ל שכתב בסוף הלכות מאכלות אסורות [פרק יז הלכה כז] דלהאכילו בידים אסור אפילו דברים שאיסורן מדברי סופרים, ממה נפשך קשה ליה הך דהכא דתני התינוקות מותרין בכולן חוץ מנעילת הסנדל, ומעתה מה שכתב הרב ז"ל בב"י [עמוד תיב ד"ה ולי] לתרץ זה, דכיון דלא מיפרשי בקרא בהדיא והם דברים המסורים לחכמים ראו שלא להחמיר על התינוקות בכך כיון דריביתייהו בהכי, אינו מספיק, דמה בכך שאינו מפורש בקרא בהדיא הרי אפילו באיסור דרבנן אין מאכילין אותם בידים: גם מה שתירץ עוד [שם], דההיא דלהזהיר גדולים על הקטנים מיירי בקטנים שהגיעו לחינוך והך דהכא בקטנים שלא הגיעו לחינוך, וכסברת הטור שכתב בסימן תרי"ו [בסופו] כדרך שמחנכין אותם באכילה כך מחנכין אותם ברחיצה וסיכה; אינו מחוור, דעל כרחך הא דקתני לא תאכלום לא תאכילום מיירי אפילו בקטן שלא הגיע לחינוך, כדמוכח בהדיא בפרק חרש [יבמות שם] מההיא דמייתינן התם יונק תינוק והולך מנכרית ומבהמה טמאה ואין חוששין ביונק שקץ וכדמוכח בשמעתא דריש בנות כותים [שם]: ולעניות דעתי לא קשה מידי, שלא ראו חכמים להחמיר אלא במידי דאיסורא, אבל הכא כשהמאכל הוא מותר אלא שהשעה אסורה ראו חכמים להקל בו כיון דריביתייהו בהכי והכתוב מסר הדבר להם, וכי האי גוונא חילקו התוספות בפרק קמא דחולין [ה, ב ד"ה צדיקים] בההיא דהשתא בהמתן של צדיקים אין הקדוש ברוך הוא מביא תקלה על ידם צדיקים עצמם לא כל שכן, זהו מה שנראה  לי בזה: 
סעיף ב 
והתירו לקנב ירק [ולפצוע אגוזים מן המנחה ולמעלה] וכו'. עיקר הטעם שלא התירו אלא מן המנחה ולמעלה, משום דקודם המנחה נראה כמתקן לצורך היום. אבל מה שכתבו עוד הר"ן [שבת מב, ב ד"ה גרסינן] והרב המגיד ז"ל [שביתת עשור א, ג], דמן המנחה ולמעלה כיון שהוא סמוך לערב דומה כמי שיש לו פת בסלו ולא אתי למיכל מיניה, אבל קודם מנחה חוששין דילמא אתי למיכל מיניה, אינו מחוור כמו שכתבתי בסוף סימן תרי"ב בסייעתא דשמיא. ופירוש קניבה, יש מפרשים [רמב"ם שביתת עשור א, ג] להסיר ממנו עלין המעופשין לתקן (אותם) [אותו] לאכילה, וכתב הרב המגיד ז"ל [שם], דלפירוש זה, לא מקרי "בורר" אלא מתוך פסולת גמור או מין אוכל ממין אוכל [אחר], אבל זה הכל מין אוכל אחד הוא, ואין עלין אלו פסולת גמור ולא ראוין להקרות פסולת ואפשר שראוין לאכילה על ידי הדחק, וכיון שכן אין בזה אלא משום שבות כשבת והותר ביום הכפורים, ע"כ. ויש מפרשים, דהיינו לנתק העלים מן הקלחים כדי להשוותן שיהיו מוכנים לחתכן. ועיקר הפירוש הוא דהוי הדחת ירק, והכי מוכח בירושלמי בפרק מקום שנהגו [פסחים פרק ד הלכה ד], וכן כתב המגיד [שם] בשם הרמב"ן [שבת קיד, ב ד"ה ומזה] והרשב"א [שם ד"ה יוה"כ] ז"ל. ומיהו לא התירו אלא דוקא מידי דהוי אוכל נפש, אבל לתקן פתילות ולהכינם ללילה וכיוצא לא התירו, והכי איתא בירושלמי בפרק מקום שנהגו [שם], ועיין מה שכתבתי בריש סימן תר"ט בסייעתא דשמיא: ומה שכתב [הגה] ונהגו שהתינוקות משחקים באגוזים. פירוש בקרקע מרוצף דלית ביה משום אשויי גומות, ועיין במה שכתבתי בסוף סימן תרי"ב בסייעתא דשמיא: 


פרי חדש אורח חיים סימן תריב 
=========================== 
סעיף א 
[האוכל ביום הכיפורים] ככותבת הגסה חייב וכו'. תנן בריש פרק בתרא דיומא [עג, ב], האוכל ככותבת הגסה כמוה וכגרעניתה חייב. ובגמרא [סוף עח, ב] בעי רב פפא ככותבת שאמרו בגרעניתה או בלא גרעניתה. ופירש רש"י ז"ל [ריש עט, א] דמספקא ליה אי וכגרעניתה ממש קאמר, או דילמא או (בגרעינתה) [כגרעניתה] כמו "חלץ ועשה מאמר" דפרק רבן גמליאל דהוי פירושו חלץ או עשה מאמר. והקשו על זה התוספות [ד"ה כותבת] דמאי מיבעי ליה, על כרחך בתרוויהו משערינן, דאי או קתני, מכדי לא שוו להדדי דאי אפשר לצמצם שיהו שוין כותבת בלא גרעין וגרעין בלא כותבת, ואם כן לימא השיעור הפחות חייב, וכל שכן אי אכל שיעורא רבא. ומכח זה פירשו דהכי קא מבעיא ליה, כותבת הגסה דקתני היא וגרעניתה דהיינו כותבת כברייתה עם הגרעין, וכגרעניתה דקתני היינו פירוש ועוד גרעין אחד בלא כותבת דהוו תרי גרעינין וכותבת, או דילמא כותבת הגסה דקתני בלא גרעין משמע, "וכגרעניתה" היינו גרעין שבאותו כותבת ותו לא. ופירוש זה תמוה בעיני מכמה טעמי, חדא, דמדקתני [יומא עג, ב] כל האוכלים מצטרפין לככותבת משמע דלא בעינן תרי גרעינין, ועוד דמאי האי דאמרינן [שם עט, ב] רב אשי לא מיבעיא ליה הא דרב פפא, "גסה" איתמר כל כמה דגסה, דמשמע דלמסקנא בעינן תרי גרעינין וכותבת, והא ודאי ליתא דבכמה דוכתי בש"ס לא מדכרינן אלא כותבת ותו לא. ותדע עוד, דאהא דקאמר רב יהודה [שם] כותבת הגסה שאמרו יתירה מכביצה, מותבינן עליה מההיא דמעשה שהביאו לרבן גמליאל שתי כותבות ודלי של מים ואמרו העלום לסוכה, ותני עלה לא מפני שהלכה כן אלא שרצו להחמיר על עצמן, וכשנתנו לו לרבי צדוק אוכל פחות מכביצה נטלו במפה ואכלו חוץ לסוכה ולא בירך אחריו, הא כביצה בעי סוכה, ואי סלקא דעתך כותבת הגסה שאמרו יתירה מכביצה, השתא שתי כותבות בלא גרעינן לא הוו כביצה כותבת הגסה וגרעניתה מי הוי יתירא מכביצה, ומשנינן דאין הכי נמי, ואמר רב פפא גופיה היינו דאמרי אינשי תרי קבי דתמרי חד קבא דקשייתא וסריח. ואם איתא דכותבת הגסה דקתני הוו תרי גרעינין וכותבת, מאי קשיא לן. והכי נמי מוכח ודאי מההיא דאייתי רב פפא דאמרי אינשי, דבעי לאתויי דהיכא שהאוכל והגרעין בשוה עודף הגרעין על האוכל: גם מה שפירשו עוד, דהכי קמיבעיא ליה (כגרעניתה) [בגרעניתה] דהיינו לאחר שנתמעך חללה, או שלא (כגרעניתה) [בגרעניתה] פירוש כברייתה ממש קודם שנתמעך חללה, אינו מחוור כל הצורך, דלפירוש זה למסקנא דאסיקנא "גסה איתמר, כל כמה דגסה" היינו לומר דמשערינן קודם שנתמעך חללה, ובירושלמי [שם פ"ח הלכה ב] אסיקנא הפך מזה, דצריך למעך את חללה לחומרא (דמצי) [דאי] אכיל כמוה וכגרעניתה בלחוד בלא חללה מיחייב. ולכן המחוור יותר בעיני הוא פירוש רש"י ז"ל. והרמב"ם [שביתת עשור ב, א] והטור [ריש סימן זה] והרב ז"ל שלא ביארו מכל זה כלום, על כרחך למימר דלא מפרשי כפירוש ראשון של תוספות, דאם כן הוי להו לפרושי דבעינן תרי גרעינין וכותבת, אלא מפרשים כפירוש בתרא של תוספות או כפירוש רש"י, וכתבו סתם "כותבת הגסה" כדאסיקנא ד"גסה איתמר כל כמה דגסה", ועוד שכבר ביארו דהוי פחות מכביצה (כ)מעט ולפיכך סתמו הדברים, ודוק: ומה שכתב [ושיעור זה שוה לכל אדם] בין לננס בין לעוג מלך הבשן. כן מבואר שם [פ, ב] בגמרא אלא דכולי עלמא מייתבא דעתייהו טובא ועוג מלך הבשן פורתא, [ע"כ]. ומיהו קים להו לרבנן דבבציר מככותבת לא מייתבא דעתייהו דכולי עלמא אפילו פורתא, דאם לא כן ליחייבו אפילו בבציר מככותבת דומיא דעוג מלך הבשן: ודע דמבואר שם [יומא עד, ב] בברייתא ובמשנה פרק ג' דכריתות [יג, ב], דאחד האוכל אוכלים המותרים או שאכל אוכלים האסורים כגון פיגול נותר וטבל ונבילות וטריפות וחלב או דם וכיוצא, הרי זה חייב כרת משום אוכל ביום הכפורים: 
סעיף ג 
[אכל וחזר ואכל] אם יש מתחילת אכילה ראשונה [עד סוף אכילה אחרונה כדי אכילת פרס מצטרפין] וכו'. פירוש, שיעור שהיית (דאכילה) [האכילה] נכנס (כ)[ב]שיעור אכילת פרס. אבל ליכא לפרושי דשיעור אכילת פרס הוא בין אכילה לאכילה - וכדמוכח מההיא שכתב הרמב"ם בפרק י"ד מהלכות מאכלות אסורות [הלכה ט] בכל איסורין שבתורה גבי שתייה שאם שהה מתחילת שתייה ראשונה עד סוף שתייה אחרונה כדי שתית רביעית מצטרפין, (וגם) [ואם] איתא דשיעור שהיית השתיה נכללת בכלל שיעור רביעית, כיון שהפסיק הרי שהה טפי מרביעית ולא משכחת לה לדין זה שום מציאות - דהא ודאי ליתא, דההיא דמשערינן (בשהייה) [בשתיית] כדי רביעית הוא כדרך שתייה בינונית ולאו בדידיה משערינן, וההיא שיעור משכחת לה במי ששתה מקצת הרביעית בבת אחת במהרה, וכן כתב בספר לחם משנה [שביתת עשור ב, ד ד"ה שתה, הראשון]. וכן מוכח ודאי לישנא דתוספתא [יומא פרק ד הלכה ד] דקתני אם שהה מתחילת אכילה, ולא קתני בין אכילה לאכילה. והכי מוכח בהדיא בכריתות בפרק אמרו לו [יב, ב], ממתניתין דתנן כמה ישהה האוכל שני חצאי זיתים כאלו אוכלן קליות דברי רבי מאיר וחכמים אומרים עד שישהה מתחלה ועד סוף כדי אכילת פרס, כלומר שאם שהא יותר מכדי אכילת פרס אף על פי שלא  הפסיק כלל באכילה אינן מצטרפין, ואם איתא דכדי אכילת פרס הוא בין אכילה לאכילה אפילו כל היום הוה ליה למימר דמצטרפי, אלא ודאי כדאמרן. וכן נראה מלשון רש"י בפרק בתרא דיומא [פ, ב] אהא דקשיא לן, כזית בכדי אכילת פרס וכותבת בכדי אכילת פרס, כתב הרב ז"ל וזה לשונו, כזית בכדי אכילת פרס קים לן בכל אותן איסורין ששיעורן בכזית שאם שהה בין תחילת אכילת השיעור לגמר אכילתו יותר מכדי אכילת פרס אין מצטרף עד שיאכל כל השיעור בתוך כדי שהיית סעודה עכ"ל, וכן כתב בפרק כיצד מברכין [ברכות] דף ל"ז [ע"ב ד"ה והוא] ובפרק אלו עוברין [פסחים מד, א ד"ה ומשני]. ומעתה, הא דאמרינן בפרק ערבי פסחים [פסחים קיד, ב] גבי ירקות, ובלבד שלא ישהה בין אכילה לחברתה יותר מכדי אכילת פרס, וכן מה שכתב הר"ן ז"ל [יומא ג, א ד"ה ולענין] וזה לשונו, ומוכח בגמרא שאם אכל מעט וחזר ואכל מעט מצטרפין כל שלא שהה בין אכילה ראשונה לאכילה אחרונה יותר מאכילת פרס, וכן כתב עוד לקמיה [שם ד"ה ונמצינו] שיש לחוש ולהחמיר שיהיה בין שתיה לשתיה כדי אכילת פרס, לא דקדק הרב ז"ל בלשונו, שהעיקר הוא כדכתיבנא, ודוק: 
סעיף ד 
[שיעור אכילת פרס יש אומרים וכו'] ויש אומרים שלש ביצים. כן עיקר, דאע"ג דרבי יהודה ורבי יוסי וכמה תנאי אחריני בפרק כיצד משתתפין [עירובין פג, א] סבירא להו דאכילת פרס הוי ארבע ביצים, מכל מקום לא משגחינן בתנאי, מאחר דרב חסדא דהוי אמורא, קאמר [שם], זו דברי רבי יהודה ורבי יוסי אבל חכמים אומרים עד כביצה ומחצה שוחקות, ומאן חכמים רבי יוחנן בן ברוקה, ופרכינן פשיטא, ומשנינן שוחקות אתי לאשמועינן. ומדאפקיה לסברת רבי יוחנן בן ברוקה דהוי יחידאה בלשון "חכמים" היינו למפסק כותיה וכדמוכח בהדיא בריש פרק אותו ואת בנו ריש דף ע"ט [ע"א] ע"ש ברש"י [ד"ה אבל חכמים], ועוד דמפרש למילתיה דהוו ביצים שוחקות, אלמא דהכי סבירא ליה. ואף על גב דבכל דוכתא אמרינן "כביצה" לטמא טומאת אוכלין, ובגמרא [שם] אמרינן עלה דמתניתין, תנא וחצי חצי חציה לטמא טומאת אוכלין, וכפי זה יוצא דאכילת פרס הוי ארבע ביצים, הא אמרינן עלה בגמרא [שם] ותנא דידן דלא תני טומאת אוכלין משום דלא שוו שיעורייהו להדדי, ואם כן אף על גב דגבי טומאת אוכלין קיי"ל כרבי שמעון [שם  פב, ב] דהוי כביצה, גבי עירוב לא קיימא לן כוותיה, וכן כתב ר"י ז"ל בתוספות דפרק בתרא דיומא דף פ' [ע"א] ד"ה ושיערו חכמים וכו', והכי נקטינן, ודלא כהרב ז"ל לקמן בסימן תרי"ח סעיף ז' שסתם דהוי ארבע ביצים. ומיהו יש לדחות דשאני התם דלחומרא, ולא מיקרי סתם: 
סעיף ו 
[אכל אוכלים וכו'] או שאכל אכילה גסה כגון מיד על אכילה שאכל ערב יום הכיפורים עד שקץ במזונו פטור]. בפרק בתרא דיומא [פ, ב] אמר ריש לקיש האוכל אכילה גסה ביום הכפורים פטור, מאי טעמא "אשר לא תעונה" כתיב פרט למזיק; ופירש רש"י, אכילה גסה, שאכל לילי יום הכפורים על הש[ו]בע שהיה שבע מסעודה שהפסיק בה וכל מה שאכל משחשיכה אכילה גסה היתה ושלא להנאה, ע"כ, וכן פירש הטור [עמוד תטז], וכן עיקר דכל אכילה על השובע מיקרייא אכילה גסה. והכי משמע מהא דאמרינן בפרק הפועלים [בבא מציעא פז, ב] "שבעך" ולא אכילה גסה, וכתבו שם בתוספות ז"ל [ד"ה שבעך] דאי לאו דכתיב "שבעך" הוה ממעטינן מ"ואכלת" אכילה גסה, דאכלה גסה לא שמיה אכילה, ולא הוי דרשינן "ואכלת" ולא מוצץ, דשתיה בכלל אכילה, ע"כ, אלמא דכל אכילה דבתר שביעה מיקרייא אכילה גסה ולא הויא אכילה. ודלא כדמשמע מדברי הרב המחבר ז"ל, דקאי בשיטת רבינו תם בפרק ערבי פסחים דף ק"ז [ע"ב ד"ה דילמא] שכתב, דתרי גווני אכילה גסה הוו, אחת שנפשו קצה מלאכול ועל אותה אכילה פטור ביום הכפורים, ויש אכילה גסה שאינו מתאוה לאכול אך יש בה טעם, ואינו מחוור. וההיא דנזיר [כג, א] דהזקיקו לחלק בכך גבי פסח דקאמר זה שאכלו אכילה גסה, ופושעים יכשלו בם, ופרכינן רשע קרית ליה, נהי דלא עביד מצוה מן המובחר פסח מיהא קעביד, כבר תירצו בתוספות [בבא קמא קי, א ד"ה אכילה] דאין לו לקרותו רשע כיון שקיים מצות פסח אף על פי שלא  קיים מצות אכילה. אך קשה, דכיון דהיינו מצות עשה ד"ואכלו את הבשר" וכמו שכתב הרמב"ם בריש פרק ח' מהלכות קרבן פסח, אמאי לא קרינן ליה רשע. וי"ל דאין הכי נמי, וכמו שכתב השולחן ערוך בחושן משפט סימן ל"ד סעיף ב' יעויי"ש. והכי משמע בההיא דערבי פסחים [פסחים צט, ב] דלא יאכל סמוך למנחה קטנה משום (מצוה) [מצה] דילמא אתי למיכלה למצה אכילה גסה, כלומר ולא הויא אכילה, ובודאי דאין דרך לאכול בערב פסח אכילה גסה באופן שלערב תהיה נפשו קצה לאכול. ולכן העיקר כדעת רש"י ז"ל וכדכתיבנא. ובספר ב"ח [עמוד תטז ד"ה ונראה] רצה לומר דלא פליגי רש"י ור"ת לענין דינא יעויי"ש, ואינו נראה: ומה שכתב [או שאוכל אכילה גסה וכו'] פטור. עיין במה שכתבתי בסמוך: ומה שכתב [הגה] [ואם אכל מאכלים מבושמים או מתובלים על אכילתו חייב] דרווחא לבסומי שכיחא. הכי איתא בפרק כיצד משתתפין [עירובין פב, ב], ובפרק קמא דמגילה [ז, ב]. וכתב בספר ב"ח [שם], שאם אכל תחילה כל כך עד שקץ במזונו שאז אי אפשר לו לאכול לאחר מכאן אלא בקושי, הויא אכילה גסה אף במאכל חשוב, ע"ש ועיקר: ומה שכתב [הגה] ואסור ביום הכפורים לטעום [דבר להפליט אפילו עצי בשמים] וכו'. במרדכי דתענית [רמז תרכו] כתב בשם ראבי"ה [סימן תתסא], כיון דאסיקנא [ברכות יד, א] דהנאה לא קביל עליה, יכול לכוס עצי קנמון כדי ללחלח גרונו ולפלוט, ואמרינן בפרק כיצד מברכין [ברכות לו, ב], כס זנגבילא ביומא דכפורי פטור, ונראה לי דפטור ומותר, ופטור דנקט משום דשייך באכילה גמורה חיוב חטאת, ומדאמרינן [שבת קז, א] כל פטורי דשבת פטור אבל אסור, מכלל דשאר פטורי לא, ואפילו אם ביוהכ"פ אסור, שאני התם דהוי דאורייתא, ועוד דטובא הנאות נאסרו בו, עכ"ל (ריב"א) [ראבי"ה]. ומשמע מדבריו, דסבירא ליה דאפילו ביום הכפורים שרי, אלא דלרוחא דמילתא כתב דאפילו תימא דביוהכ"פ אסור, בשאר תעניות שרי, וכן משמע מדברי הטור בסימן תקס"ז ובסימן זה יעויי"ש. ומור"ם ז"ל בהגהה ראה להחמיר, משום דלדעת הרמב"ם אפילו אכל אוכלין שאינן ראויין פטור אבל אסור. וכן עיקר, דההוא ראיה דאייתי, אינה, דמשום דבעי למימר דאיכא תלת פטורי בשבת דהוי פטור ומותר, דהכי להכי נקט [שבת] ברישא, אבל קושטא דמילתא דכל פטורי שבתלמוד פטור אבל אסור. ותדע, דהא אמרינן [יומא פ, ב] האוכל אכילה גסה ביום הכפורים פטור, והתם ליכא למימר פטור ומותר. והכי מוכח בפרק ארבע מיתות [סנהדרין] דף נ"ז [ע"א] וכמה דוכתי בש"ס דקתני פטור, והוי פטור ואסור. ומיהו מהא דאמרינן [יומא פא, ב] גבי חומץ, אימור דאמרי אנא דיעבד לכתחילה מי אמרי ליה, ליכא קושיא, די"ל דחומץ שאני, דנהי דלא קיי"ל כרבי [שם] דחומץ משיב את הנפש לחיובי כרת, מיהו משיב פורתא ואיסורא מיהא איכא, והתם לא קתני פטור. והטור [עמוד תיז] העתיק סברת אבי"ה גבי דברים שאינם ראוים לאכילה כגון עלי קנים וכיוצא, משום דמשמע ליה דבהני אפילו איסורא ליכא כיון דהוו עץ בעלמא, אבל גבי ציר ומורייס כתב [עמוד תיח] פטור אבל אסור משום דמהנו פורתא הפך סברת אבי"ה. והעיקר כסברת הרמב"ם ז"ל להחמיר, ובספר ב"ח [עמוד תיז] וספר שיירי כנסת הגדולה [הגב"י אות ג וד] האריכו יעויי"ש והנלענ"ד כתבתי ודוק: 
סעיף ח 
[כס פלפלי או זנגבילא אם הם יבשים פטור דלא חזו לאכילה ואם הם רטובים חייב]. כתב הרמב"ם ז"ל [שביתת עשור ב, ו] הכוסס פלפלין וזנגביל יבש וכיוצא בהן פטור, אבל זנגביל רטוב חייב. משמע ודאי דסבירא ליה דבפלפלין אין חילוק בין רטובין ליבשין. ויראה, שטעמו משום דבגמרא [יומא פא, ב] הכי איתא, אמר רבא כס פלפלי ביומא דכפורי פטור, כס זנגבילא ביומא דכפורי פטור, מיתיבי היה רבי מאיר אומר ממשמע שנאמר וערלתם ערלתו את פריו איני יודע שעץ מאכל הוא אלא מה ת"ל "עץ מאכל" עץ שטעם עצו ופריו שוה הוי אומר זה פלפלין ללמדך שהפלפלין חייבין בערלה, ומשני, לא קשיא הא ברטיבתא הא ביבשתא. וקשיא ליה להרב ז"ל דמאי קשיא לן מההיא דרבי מאיר, דההיא הויא יחידאה ורבנן פליגי עליה וסבירא להו דפלפלין לאו עץ מאכל נינהו, אלא משמע דהכי פריך, דנימא דרבא לא אמרה למילתיה אפילו אליבא דרבי מאיר, ומשנינן, דמצי למימר רבא אנא דאמרי אפילו לרבי מאיר, וביבשתא, אבל לרבנן אפילו ברטובין לאו עץ מאכל נינהו ולית בהו משום יתובי דעתא. אבל בזנגבילא יש חילוק בין רטוב ליבש, כדמוכחינן [שם] מההיא המלתא דאתיא מבי הנדואי. ולהכי, רבא פלגינהו לתרי בבי לפלפלי ולזנגבילא ולא קעריב להו, משום שהם חלוקים בדיניהם, דבזנגביל יש חילוק בין רטובין ליבשין ובפלפלין אין חילוק. והעד נאמן על זה, שלא הזכיר הרב ז"ל בהלכות ערלה (בין) [דין] פלפלין שחייבין בערלה, אלמא לית הלכתא כרבי מאיר. וזהו לענין יום הכפורים, אבל לענין ברכה הדין שוה בפלפלין ובזנגביל שאם הם רטובין מברך עליהם בורא פרי האדמה, אבל בורא פרי העץ לא מברך על הפלפלין משום דלא קיימא לן כרבי מאיר, וכדכתיבנא. ומיהו היינו טעמא דמברכין עלייהו משום דהתם לא בעינן יתובי דעתא דכיון שנהנה הגרון מעט מיבעי לברוכי עליה, כדמשמע ממתניתין דתנן בכיצד מברכין [ברכות מ, ב] על החומץ מברך עליו שהכל, ומשמע דבחומץ גרידא קאמר, והכי משמע בירושלמי ודלא כהרא"ש ז"ל [ברכות פרק ו סימן כג], ואלו ביום הכפורים פטרינן למי שגמע חומץ [יומא פא, ב] משום "אשר לא תעונה כתיב" פרט למזיק [שם פ, ב]. וכן דעת הרב ז"ל גבי שותה שמן לבדו, [ד]אף על גב דאמרינן בגמרא [ברכות לה, ב] "אזוקי  מזיק ליה" שמברך עליו וכמו שכתב בפרק ח' מהלכות ברכות [הלכה ב]. וכן דעת הראב"ד ז"ל בפרק י' מהלכות תרומה [הלכה ז], שכתב, דאע"ג דכוסס את החטה מברך עליו בורא פרי האדמה, לענין תרומה מזיק הוי ואינו משלם את החומש. והא דאמרינן בריש כיצד מברכין [ברכות לו, ב], פלפלי, רבא אמר ולא כלום ואזדא רבא לטעמיה וכו', היינו לומר דבפלפלין יבשין אין חילוק בין ברכה ליוהכ"פ, אבל לעולם דברטובין יש חילוק, וכדכתיבנא, זהו מה שנראה לי בקיום גירסת הספרים, ודוק: 
סעיף ט 
[השותה ביום הכיפורים מלא לוגמיו וכו' ולא מלא לוגמיו ממש וכו'] והוא פחות מרביעית באדם בינוני. כתב הר"ן [יומא ג, א, ד"ה והשותה] לא פירש בהאי פחות מרביעית כמה הוי בציר מיניה, [ע"כ]. ולדידי מסתברא לי, דכיון דבעינן כמלא לוגמיו בריוח וכבית הלל, כדאיתא בגמרא [יומא פ, א], הוי בציר פורתא מרביעית דומיא דכותבת הגסה שהוא פחות מכביצה (כמעט) [במעט], כן נראה לי ודוק: ומה שכתב [הגה] [שתה משקין שאינן ראויין לשתיה וכו'] וחומץ חי פטור וכו'. לשון הטור [סוף סימן זה]. ומשמע דאפילו אם שתה הרבה פטור, וכן כתב הרמב"ם (בפ"י) [בפרק ב] [הלכה ה]. והקשה בב"י [עמוד תיט ד"ה ומשמע] דבגמרא לא משמע כן, דאמתניתין [יומא פא, א] דתנן שתה ציר או מורייס פטור, דייקינן [שם ע"ב], הא חומץ חייב מתניתין מני רבי היא דתניא רבי אומר חומץ משיב את הנפש, דרש רב גידל אין הלכה כרבי, לשנה נפקו כולי עלמו מזגו ושתו חלא, שמע רב גידל ואיקפד, אמר, אימור דאמרי אנא דיעבד לכתחילה מי אמרי, אימור דאמרי אנא פורתא, טובא מי אמרי, אימור דאמרי אנא חי, מזיג מי אמרי, [ע"כ], וכי היכי דמחייבי [טור שם ורמב"ם שם הלכה ו] בחומץ מזוג משום דאמר אימור דאמרי אנא וכו', הכי נמי הוה להו לחיובי בשתה חומץ חי הרבה, דהא אמר אימור דאמרי וכו', [ע"כ]. ואני אומר, איברא ודאי שכן דעת ה"ר יונה [ברכות כח, ב ד"ה על החומץ] וכמו שכתב הב"י בסימן ר"ד [עמוד שז ד"ה ומ"ש ועל], וכן נראה דעת רבינו ירוחם [נתיב ז חלק ב נא, ג] שכתב וז"ל וכל הפטורים שכתבתי בין באכילה בין בשתייה דוקא מעט אבל הרבה לא, ואפילו מעט, דוקא דיעבד אבל לכתחילה אסור, עכ"ל. אבל אין בזה כדאי להקשות על הרמב"ם וטור, דאינהו סבירא להו דכיון שאין החומץ משיב את הנפש, מה לי רב מה לי מעט, אלא ודאי דהכי קאמר אימור דאמרי אנא דיעבד לכתחילה מי אמרינן, ואפילו אי לכתחילה הוה שרינא, הוא (כפורתא) [בפורתא] דהיינו פחות מכשיעור אבל בטובא ודאי לא, ואפילו אי הוה שרינא טובא, הוא בחי אבל במזוג ודאי לא אמרינן דהא מיחייב עליה, וכן נראה לי עיקר. אלא דקשה לי טובא בדברי הרמב"ם ז"ל, דהכא פסק דלא כרבי, דמשמע שאין החומץ משיב את הנפש, ובירושלמי פרק בתרא דיומא [הלכה ג] ופרק ו' דתרומות [הלכה א] גרסינן, תני הכוסס את החטה של תרומה משלם את הקרן ואינו משלם את החומש, רבי אומר, אני אומר שמשלם קרן וחומש, רבי ירמיה בשם ר' אמי, מודים חכמים לרבי במגמע חומץ של תרומה שהוא משלם קרן וחומש, שהחומץ משיב את הנפש. וכן פסק הרב ז"ל בפרק י' מהלכות תרומות [הלכה ז] (שבשגמע) [שכשמגמע] את החומץ הרי זה משלם קרן וחומש, ומשמע דהיינו טעמא משום שהחומץ משיב את הנפש, דאם לא כן, הרי גבי אכילה גסה וכוסס את השעורה פטרם הרב ז"ל [שם הלכה ח] מחומש, מטעמא ד"כי יאכל" ולא שיזיק את עצמו. ושמא יש לומר, דסבירא ליה להרב ז"ל, דכיון שחכמים מודים לרבי במגמע חומץ של תרומה שמשלם קרן וחומש, אית לן למימר דלא קרינן ליה מזיק, אלא דוקא ביום הכפורים [פטור] משום דבעינן יתובי דעתא, אבל לגבי תרומה דסגי לן לחיובי חומש באכילה גרידתא, "אכילה" קרינן ביה. אלא שעדיין צריך עיון, לפי שהירושלמי יהיב טעמא משום שהחומץ משיב את הנפש, ודוק: 
סעיף י 
[שתה מעט וחזר ושתה אם יש מתחלת שתיה ראשונה עד סוף שתיה אחרונה] כדי שתיית רביעית [מצטרפין] וכו'. איברא דהכי איתא בתוספתא דפרק בתרא דיומא [הלכה ד] ובפרק קמא דפסחים [הלכה י], ופסקוה הרמב"ם [שביתת עשור ב, ד] והר"י בן גיאת [הלכות יום הכפורים עמוד נ]. אבל הר"ן [יומא ג, א, ד"ה ולענין] הקשה על זה, דהא תניא בכריתות בפרק אמרו לו [יג, א], כל המשקין מצטרפין לפסול את הגויה ברביעית בכדי אכילת פרס, כיצד שתה וחזר ושתה אם יש מתחילת שתייה ראשונה עד סוף שתייה אחרונה בכדי אכילת פרס, מצטרפין, יותר מכאן אין מצטרפין. ותנן נמי התם [יב, ב], אכל אוכלין טמאין ושתה משקין טמאים ושתה רביעית יין ונכנס למקדש ושהה בכדי אכילת פרס, חייב, ואסיקנא דהכי קאמר, אכל אוכלין ושתה משקין טמאין ושתה רביעית יין ושהה באכילתו ובשתייתו בכדי אכילת פרס ונכנס למקדש חייב, [ע"כ], אלמא דשתייה נמי בכדי אכילת פרס מצטרפת, כאכילה. ומה שתירץ במגיד משנה [שם], שעשו חיזוק בטומאת גויה של דבריהם, אינו עולה למאי דתנן, שתה רביעית יין ושהה בכדי אכילת פרס ונכנס למקדש חייב, אלמא דאפילו במידי דלא הוי מדבריהם משערין נמי לשתייה בכדי אכילת פרס, וכן הקשה בספר לחם משנה [שם ד"ה כתב], יעויי"ש. ואולי יש ליישב קצת, עם מה שכתב הכסף משנה בשם מוהר"י קורקוס ז"ל בפרק י' מהלכות תרומות [הלכה ג], דטומאת גויה שאני, דלאו באכילה ושתיה והנאה תליא מילתא, דאפילו תחב לו חבירו בבית הבליעה נטמא גופו, ולכך אין לחלק בין אכילה ושתיה, ובתרוויהו בכדי אכילת פרס מצטרפין; ועל פי זה י"ל נמי, דדוקא בשותה רביעית יין ונכנס למקדש משערינן בכדי אכילת פרס לפי שבשיעור הזה משכר, אבל בכל איסורין שבתורה דאכילה והנאת גרונו הוא דמיחייב, אם יש כדי שתיית רביעית מצטרפת לפי שנמשכת ההנאה טפי, אבל בטפי מהכי, לא. ומכל מקום אין זה מחוור, אלא העיקר כדעת הראב"ד בהשגות פרק י' מהלכות תרומות [שם], שאף לשתייה בעינן בכדי אכילת פרס. והכי משמע בפרק בתרא דיומא [פ, ב], דלא קשיא לן התם מאי שנא אכילה בכדי אכילת פרס ומאי שנא שתייה דלא משערינן אלא בכדי רביעית, אלא משמע דשניהם שוין בכדי אכילת פרס, ולהכי לא קשיא לן מידי, ודוק: ומה שכתב [מותר ליגע ביום הכיפורים באוכלין ומשקין וליתן לקטנים] ולא חיישינן שיאכל וכו'. אף על גב דבפרק קמא דפסחים [יא, א] אמרינן, שמותר לבדוק את החמץ בתוך המועד, מטעמא דהוא עצמו מחזר עליו לשורפו מיכל קא אכיל מיניה, בתמיהה, דמשמע דבעלמא חיישינן לדילמא אתי למיכל מיניה. וכן גבי חדש [שם] לא שרינן [שם] אלא מטעמא דחדש בדילי מיניה, מכלל דבמאכלות ומשקים דלא בדילי, חיישינן. ואמרינן נמי בפרק כל שעה [פסחים לג, ב], גבי תרומת ענבים שנטמאת דלא מצי לדורכם פחות פחות מכביצה אף על גב דמשקין מיפקד פקידי, משום דאתי בהו לידי תקלה, שכשהוא דורכן שמא יאכל מהן. כבר כתב בתרומת הדשן סימן קמ"ז ובספר ב"ח בסימן תרי"א [עמוד תיג ד"ה ואף], דמתענה שאני, דכיון דאסור בכל מיני מאכל ומשתה אסח דעתיה מינייהו ולא אתי לאשתלויי, ע"כ. ומיהו מההיא דפרק בתרא דיומא [עז, ב], דתנא, מדיחה אשה ידה אחת במים ונותנת פת לתינוק וכו', ליכא ראיה דלא גזרינן, דדילמא ההיא בתינוק קטן דאי אפשר לו בעצמו ליקח הפת, אבל בתינוק דאפשר על ידי עצמו, אפשר דלא שרינן, דגזרינן דילמא אתי למיכל. וכן הר"ן ז"ל [שבת מב, ב ד"ה גרסינן] והרב המגיד ז"ל [שביתת עשור ב, ג ד"ה וכן] בההיא דקניבת ירק, כתבו, שלא התירו קודם מנחה לפי שחוששין דילמא אתי למיכל מיניה, וא"כ הכא נמי איכא למיחש. ובפרק קמא דחולין דף ו' ע"ב איתא, דאשת חבר אינה טוחנת כשהיא טמאה, דחיישינן שמא תשכח ותאכל, ועיי"ש בפירוש רש"י ובפירוש תוספות. ומכל מקום נראה לי עיקר כמו שחילק בספר תרומת הדשן, וראיה לדבר מהא דאמרינן פרק קמא דיומא [יד, א], דלרבי יהודה, כהן גדול אונן אינו עובד כל היום גזירה שמא יאכל, ופרכינן ומי גזר רבי יהודה שמא יאכל, והתנן רבי יהודה אומר אף אשה אחרת מתקינין לו שמא תמות אשתו, ואי מיית אשתו עביד עבודה ולא גזר רבי יהודה שמא יאכל, ומשנינן, הכי השתא, התם כיון דיום הכפורים הוא דכולי עלמא לא קא אכלי הוא נמי לא אתי למיכל, הכא דכולי עלמא אכלי הוא נמי אתי למיכל, הנה הדבר מבואר, דבתענית כיון דכולי עלמא לא אכלי לא גזרינן דילמא אתי למיכל. ומטעם זה אין למחות בתינוקות שמשחקים באגוזים, וכמו שכתב ההגה בסוף סימן תרי"א. וא"ת, והרי כתב ההגה לעיל בסימן תע"א [סעיף ב] דיש מחמירין שלא לשבור המצות בערב פסח שלא לבא לאכול מהם ושאין לחוש לזה, אלמא אפילו בלא מתענה לא חיישינן לדילמא אתי למיכל מיניה. וי"ל, דשאני התם, דאיסור מצה בערב פסח אינה אלא מדברי סופרים וכמו שכתבתי שם בסימן תע"א סעיף ב' [ד"ה כתב הרוקח], ולפיכך לא גזרינן: 


פרי חדש אורח חיים סימן תריג 
=========================== 
סעיף א 
[אסור לרחוץ ביום הכיפורים] בין בחמין בין בצונן. הכי מוכח בגמרא מההיא [יומא עז, ב] דלהקביל פני רבו ואינך אחריני, דשרינן לעבור עד צוארו במים, והיינו בצונן: ומה שכתב [ואם היו ידיו וכו' מלוכלכים וכו' מותר לרחצם] שלא אסרו אלא רחיצה של תענוג. משמע הא אינה של תענוג מותר, והכי משמע מדברי הר"ן ז"ל שכתב [יומא א, ב ד"ה תנו] וז"ל, ואם תאמר, והא אמרינן בפרק קמא דתענית [יג, א] דכל שהוא משום תענוג בחמין אסור בצונן מותר, ויום הכיפורים ודאי משום תענוג הוא. י"ל, דהתם לא איירינן אלא בתענית ציבור דלאו דאורייתא, אבל ביוהכ"פ לא איירינן כלל, ע"כ. ואיברא ודאי דביום הכיפורים לא מיירי, והכי מוכח התם, דאהא דקאמר רב חסדא, כל שהוא משום אבל כגון תשעה באב ואבל אסור בין בחמין בין בצונן, כל שהוא משום תענוג כגון תענית צבור בחמין אסור בצונן מותר, אמרינן, לימא מסייע ליה, כלומר במאי דקאמר כל שהוא משום אבל אסור אפילו בצונן, כל חייבי טבילות טובלין כדרכן בין בתשעה באב בין ביום הכפורים, במאי, אילימא בחמין טבילה בחמין מי איכא, שאובין נינהו, אלא לאו בצונן, וחייבי טבילות אין, איניש אחרינא לא. ואם איתא דביוהכ"פ נמי מיירי, הא הויא תיובתיה, דהא איהו קאמר דכל שהוא משום תענוג בצונן מותר, והכא קתני דחייבי טבילות טובלין ביום הכפורים, דמשמע דחייבי טבילות אין אינש אחריני לא, אלא ודאי כדאמרן. ומיהו לא מיסתבר להתיר רחיצה שאינה של תענוג, דנהי דיום הכפורים לא הוי איסורו משום אבל, אף על פי כן אפילו במידי דלית ביה משום תענוג כגון לרחוץ כדי להעביר הזוהמא אסור, דומיא דסיכה דלקמן ריש סימן תרי"ד, וכן כתב בספר ב"ח ז"ל [עמוד תיט ד"ה ומ"ש שלא]. ותדע, דהא בגמרא [יומא עו, ב] מפיקנן רחיצה מריבוייא דקרא דכתיב וסוך לא סכתי, אלמא דרחיצה וסיכה שוין הם, ועיין בתוספות דסוף פרק היה קורא [ברכות טז, ב] ד"ה איסטניס וכו', וכן עיקר: 
סעיף ב 
[נוטל אדם ידיו שחרית] ומברך על נטילת ידים. והוא הדין שמברך "שעשה לי כל צרכי" אף על פי שאסור בנעילת הסנדל, דכיון דבידו וברשותו הוא לנעול משום  סכנת עקרב, יכול לברך כמו בשאר ימים, כי היכי דכי לא שמע קל תרנגולא, מברך, שבידו הוא, כן כתב הרא"ש ז"ל [יומא פרק ח סימן ג]. ומיהו לפי מה שכתב הרב המחבר ז"ל בסימן מ"ו סעיף ח', דכל ברכה שלא נתחייב בה יברכנה בלא הזכרת השם, [הוא הדין הכא]. אלא שכבר כתבתי שם שלא נהגו בזה כדברי הרב ז"ל: 
סעיף ג 
ואם רוצה להתפלל [אפילו לא קנח נמי מותר ליטול] וכו'. לפי מה שכתב הרב המחבר ז"ל לעיל בסימן ז' [סעיף ב], דשייך "הכון" אפילו בקטנים ואף אם לא שפשף, מסתברא שיטול ידיו אף אם אינו רוצה להתפלל, שהרי צריך לברך ברכת אשר יצר בנקיות, וכן כתב בב"י [עמוד תכ ד"ה וגבי] בשם כמה גדולים. ודלא כהב"ח [שם ד"ה אבל] שכתב, דלמעשה יביא עצמו לידי חיוב נטילה על ידי שיקנח וישפשף שאז מחוייב ליטול ידיו לכל הדעות ואף באינו מתפלל, ואין צורך לזה, דכל רחיצה שאינו מתכוין להעביר הזוהמא וכיוצא, ואית בה משום "הכון", שריא: ומה שכתב [הגה] וכן הכהן העולה לדוכן [נוטל ידיו] וכו'. והוא הדין ללוים שיכולים לרחוץ כדי ליצוק מים על ידי הכהנים: 
סעיף ד 
מי שהוא איסטניס [ואין דעתו מיושבת עליו עד שיקנח פניו במים] מותר. פירוש, אפילו בלא לכלוך, דאי בדאיכא ליכלוך על פניו או לפלוף על גבי עיניו, משמע ודאי דלא גרע מהיו ידיו מלוכלכות, וכן כתב הרב ז"ל לעיל בסימן תקנ"ב [תקנ"ד] סעיף י"א, ומאי איריא איסטניס אפילו כל אדם נמי. ומכל מקום צריך ליזהר שלא לרחוץ אלא מקום הצריך, וכמ"ש לעיל בסימן תקנ"ד סעיף ט', וכן כתב הרב ז"ל בב"י [עמוד תכא ד"ה וכתב], דאיסטניס כמו שיש לו לכלוך חשיב ליה. אבל בספר ב"ח [עמוד תכא] כתב, דמשמע מדברי הפוסקים דאם אין שם לכלוך כל עיקר אסור אפילו באיסטניס, וכן עיקר לענין דינא שאין להקל באיסטניס כלל, ועיין בסוף סימן תרי"ד. גרסינן בפרק בתרא דיומא [עח, א], דבערב תשעה באב מביאין לו מטפחת ושורה אותה במים ומניחה תחת מראשותיו, ולמחר מקנח בה פניו ידיו ורגליו. [בערב] יום הכפורים מביאין לו מטפחת ושורה אותה במים ועושה אותה כמין כלים נגובים, ולמחר מעבירה על גבי עיניו. ואמר רבי יעקב לרבי ירמיה בר תחליפא, איפכא אמרת לן, ואותבינך סחיטה. ופירש רש"י ז"ל, איפכא אמרת לן, בתשעה באב עושה כמין כלים נגובים, ואותבינך סחיטה; עוד פירש בלישנא אחרינא, דהכי קאמר, איפכא אמרת לן, בתשעה באב מקנח בה ידיו ולמחר פושטה וכו', וערב יוהכ"פ שורה אותה במים ועושה אותה כמין כלים נגובים, ואותבינך סחיטה, דכמין כלים נגובים עדיין יש כדי לסחוט, עכ"ל. והעיקר כלישנא קמא, וכן כתב הרמב"ם [שביתת עשור ג, ה] וז"ל לוקח אדם מטפחת מערב יום הכיפורים ושורה אותה במים ומנגבה מעט וכו' ולמחר מעבירה על גבי עיניו. ומדברי הסמ"ק [סימן רכא] שהביא הבית יוסף [עמוד תכב ד"ה והכלבו], משמע נמי דבניגוב מעט סגי, שכתב וז"ל אסור לרחוץ ידיו במפה שרויה במים משום סחיטה, ע"כ, משמע דכל שמנגבה אפילו מעט שרי, והכי נקטינן ודלא כההג"ה לקמן בסעיף ט', דליתא. ותימא על הרב ז"ל שלא כתב מזה כלום, לא בכאן ולא בהלכות תשעה באב: 
סעיף ה 
[ההולך לבית המדרש או להקביל פני אביו וכו'] או מי שגדול [ממנו בחכמה יכול לעבור במים] וכו'. ואם הם שוים, אכתוב דינו בסעיף ז' בסייעתא דשמיא: ומה שכתב [יכול לעבור במים וכו'] ובלבד שלא יוציא ידו מתחת [שפת חלוקו]. פירש רש"י הטעם, לפי שאינו נראה כמלבוש אלא כנושאה על כתיפו, ואמר מר [שבת קמז, א] היוצא בטלית מקופלת [על כתיפו] בשבת חייב חטאת. והטור [עמוד תכג] פירש, שטעם השינוי הוא כדי שיזכור ולא יבוא לידי סחיטה, ומשמע ודאי דפליג ארש"י ז"ל, דאל"כ הוה ליה למימר טעמא דרש"י דרויחא טפי, שאם מוציא ידו מתחת שפת חלוקו משמע דלדעת הטור ליכא איסורא אלא דגזרינן דילמא יסחוט ולדעת רש"י השתא קעביד איסורא, כן נראה לי ודלא כהב"י [שם ד"ה ההולך]. והרא"ש כתב [יומא פרק ח סימן ד] וז"ל, והא דלא חיישינן לסחיטה כי היכי דאמרינן בפרק אלו קשרים [שבת קיג, ב] גבי היה מהלך בדרך ופגע באמת המים, דקאמר רב הונא אם יכול להניח את רגלו ראשונה קודם שתעקר שנייה, מותר, ואם לאו, אסור, ומתקיף לה רבא, דהיכי ליעביד, ליקף, קמפיש בהילוכא, ליעבר, זימנין דמיתווסן מאניה ואתי לידי סחיטה, אלא כיון דלא אפשר שפיר דמי. שאני הכא כיון שלא התירו לו אלא כדרך שהוא לבוש, כדאמרינן לקמן ובלבד שלא יוציא ידו מתחת (שפת) [חיפת] חלוקו, מינכרא מילתא ולא אתי לידי סחיטה, עכ"ל וכן כתב הר"ן [יומא א, ב ד"ה עובר]. וקשיא לי, דהתם נמי לא נשרי ליה אלא כדרך שהוא לבוש ובהכי לא קאתי לידי סחיטה, אלא על כרחין לומר דהכי קאמר, דכיון דמצי לדלג ולקפוץ הכי עדיף טפי מלהקיף משום דקמפיש בהילוכא ומלעבור במים משום דזמנין דמיתווסן מאניה מיא ואתי לידי סחיטה, אבל לעולם דבעלמא כי האי גוונא דלא מצי לדלוגי, לא חיישינן לסחיטה. ומעתה, אם הוא בענין דלא שייך למיסר משום שנראה כמשאוי, אף משום סחיטה ליכא למיסר אף על גב דאין עושה שום שינוי, וכן הביא  בב"ח [עמוד תכג ד"ה ומ"ש בלבד] בשם התוספות פרק קמא דכתובות דף ו' [ע"א] ד"ה האי מסוכרייתא וכו': ומה שכתב [והוא שלא יהיו המים רודפים דאם כן אפילו בחול אסור מפני הסכנה] אפילו אם אינם מגיעים אלא עד מתנים. תימא, דבגמרא [יומא עז, ב] הכי איתא, דאהא דקתני התם עובר עד צוארו במים ואינו חושש, פרכינן, ובחול כי האי גוונא מי שרי, והכתיב [יחזקאל מז, ד] "וימד אלף באמה ויעבירני במים מי אפסים", מכאן שמותר לעבור עד מתנים מכאן ואילך "וימד אלף נחל אשר לא אוכל לעבור", ומשני, שאני נחל דרדיפי מיא, ופירש רש"י, מכאן ואילך קרי ליה אשר לא אוכל לעבור, אלמא אסור לעבור למעלה ממתנים עכ"ל, אלמא דבמים המגיעים עד מתנים שפיר דמי, ואיך כתב הרב ז"ל דאפילו שאינם מגיעים אלא עד מתנים, דאסור. וכתב בספר שי למורא סימן י"ח, דצריך לדחוק ולומר, ד"עד" דקאמר הרב ז"ל "עד ועד בכלל", ו"עד" דקאמר הש"ס "עד ולא עד בכלל" קאמר, ואינו מחוור: 
סעיף ו 
[הא דשרי לעבור בגופו במים לדבר מצוה] דוקא לעבור בגופו במים עצמן. פירוש, בהילוך, אבל לא בדרך שיטה על פני המים, דהיינו כדין ספינה קטנה: ומה שכתב [אבל לעבור בספינה קטנה] יש מי שאוסר. זו היא דעת בעל הלכות גדולות [סימן יג עמוד קפז] שכתב, דדוקא עובר עד צוארו התירו, אבל מיעבר לשוט, אסור. ותמה עליו הטור [עמוד תכג], שאם התירו לו רחיצה חמורה דהא אסמכוה אקרא, כל שכן שיטה דקילא, ע"כ. ותימה לתמיהתו, שהרי בכאן משום הפסד ממונו התירו לו לעבור במים כדי לשמור פירותיו, ואמירה לגוי דהוי שבות בדליקה לא התירו, וכדתנן [שבת קכא, א] נכרי הבא לכבות אין אומרים לו "כבה" ו"אל תכבה". ועוד תמיהני, דמשנה שלימה שנינו במסכת ראש השנה [לב, ב] שופר של ראש השנה אין מעבירין עליו את התחום ואין מפקחין עליו את הגל וכו' ולא שטין על פני המים, ונתבאר לעיל בסימן תקפ"ו [סעיף כא], והא ודאי קושיא היא. וראיתי בספר שי למורא בסימן נ"א שהובא שם קושיא זאת, ותירץ, דשאני התם דאפשר על ידי אחרים, דהיינו לשלוח גוי להביאו. ואין זה כלום, דהא מתניתין סתמא קתני אפילו דליכא גוי. עוד תירץ, דדילמא להקביל פני רבו מצוה רבתי היא מדהתירו לו רחיצה האסורה ביום הכפורים, ומינה, דלשוט נמי שרי. וגם זה אינו, דהא גבי שמירת פירות דלא הוי אלא הפסד ממון התירו לו רחיצה, וממילא דכל שכן שיטה דקילא. ומיהו, מהא דאמרינן בפרק תולין [שבת קלט, ב], דלעבור בספינה קטנה אסור לכולי עלמא זולתי לצורבא מרבנן ועל ידי הערמה, ליכא קושיא כל כך, דדילמא שאני שבת דחמירא, אבל ביוהכ"פ כיון שהתירו ברחיצה, אפשר דכל שכן השיטה. ומיהו אין זה עיקר, אלא כדברי בה"ג, וכל הפורש ממנו כפורש מן החיים. והיינו ודאי דקתני [יומא עז, ב] עובר עד צוארו במים, דמשמע שאם המים גבוהים יותר מצוארו לא יעבור לפי שצריך לשוט, וכן הטור עצמו בסימן רס"א ושמ"ב לא התיר שבות במקום מצוה אלא דוקא בין השמשות. ומאי דקשיא ליה איך התירו רחיצה חמורה דאסמכוה אקרא, אינה קושיא, ואפילו לדעת הרמב"ם [שביתת עשור א, ה] דסבירא ליה דהוי מן התורה הרי נמסרה הדבר לחכמים ולא ראו לאסור אלא רחיצה של תענוג וכיוצא, אבל כל שהוא לחולי אפילו דלא הוי מסוכן, וכן לדבר מצוה לא גזרו, ואין כאן איסור כלל, אבל השיטה דגזרו עליה בכל שבתות השנה משום שמא יעשה חבית של שייטין אין להתיר כלל ביוהכ"פ, וכן כתב בספר ב"ח ז"ל [עמוד תכג ד"ה וכתב]. ואפילו לדעת המתירים האמירה לגוי במקום מצוה ואפילו למלאכה גמורה וכגון לומר לגוי להדליק נר לסעודת שבת, והביאו ההגה לעיל בסימן רע"ו [סעיף ב], מודו הכא, דשאני התם דהוי שבות קיל דלא הוי אלא אמירה לגוי, אבל שבות דעביד מעשה כי הכא, אסור לכולי עלמא, וזה פשוט: 
סעיף ז 
הרב אסור לעבור [במים כדי לילך אצל תלמידו] וכו'. בגמרא פרק בתרא דיומא [עז, ב] ת"ר, ההולך להקביל פני אביו או פני רבו או פני מי שגדול ממנו עובר עד צוארו במים ואינו חושש, איבעיא להו הרב אצל התלמיד מאי, כלומר וברייתא דוקא קתני "מי שגדול ממנו" או דילמא אורחא דמילתא נקט, ולא איפשטא. ופסקוה הפוסקים לחומרא, ואפילו למאן דאמר דאיסור רחיצה הויא מדרבנן וספיקא דרבנן להקל, מכל מקום החמירו בה משום דאסמכוה אקרא, ועוד, דפשטא דברייתא הכי משמע שלא התירו אלא דוקא להקביל "מי שגדול ממנו". ומהכא נמי שמעינן, שאפילו בששניהם שוין נמי אין יכול לעבור במים כדי להקביל פניו, דהא מדפשטי להו רבוותא לאיסורא, אלמא משמע להו דברייתא דוקא קתני, וכיון דכן ממילא ממעטינן שניהם שוין. והא דמיבעיא לן "הרב אצל התלמיד", היינו דאפילו הרב אצל התלמיד אית להו צד להיתר. והכי משמע מדברי הרמב"ם ז"ל [שביתת עשור ג, ו] שהעתיק הברייתא כצורתה, והשמיט דין הרב אצל התלמיד, כן נראה לי ודלא כספר כנסת הגדולה [הגב"י], שכתב, דבששניהם שוין דינו כמי שגדול ממנו: 
סעיף ח 
[ההולך לשמור פירותיו מותר לעבור במים בהליכה] אבל לא בחזרה. זה מבואר בטעמו, דכיון שמה שהתירו הטעם משום מכשילן לעתיד לבא כדאיתא בגמרא [יומא עז, ב], אם אינו רוצה לילך לשמור פירותיו ורוצה להפסיד ממונו בשביל שלא התירו לו החזרה, מה בכך, ולזה הסכים הב"ח [עמוד תכד ד"ה ההולך], ודלא כהסמ"ק [סימן רכא עמוד רכה] שמתיר אף בחזרה: ומה שכתב [הגה] [וכל מקום דמותר לעבור במים אפילו היה לו דרך שיכול להקיף ביבשה מותר לעבור] דלמעט בהילוך עדיף. זה הוציאו מהא דאמרינן בפרק אלו קשרים [שבת קיג, ב] גבי היה מהלך בדרך ופגע באמת המים, היכי לעביד, ליק(י)ף קמפיש בהילוכא, וכתבתיה בסעיף ה'. ויש לדחות, דשאני התם דלגבי הדילוג אמרינן דעדיף טפי מלהקיף, אבל איסור דלעבור במים דחמיר טפי, דילמא להקיף עדיף טפי, והכי מסתברא. ונראה לי ראיה ממה שכתב הר"ן בפרק אין צדין [ביצה יד, א] אהא דתנן [שם כה, א] דבהמה מסוכנת לא יביאנה במוט ובמוטה, "ואף על גב דמפיש בהלוכא ואמרינן בפרק מפנין [שבת קכז, א] דמעוטי בהלוכא עדיף,  שאני הכא דכיון דמביא במוט ובמוטה מיחזי כעובדין דחול", וכל שכן הכא דאיכא איסור דלעבור במים. ועוד ראיה ממה שכתבו התוספות בריש פרק המביא כדי יין [ביצה כט, ב ד"ה המביא], ושם עוד בגמרא [ל, א] ובתוספות [שם] ד"ה דמליא בחצבה וכו'. ובספר ב"ח [עמוד תכד ד"ה גרסינן] כתב שנראה לו להחמיר, ושכן מצא למוהרש"ל בביאוריו לסמ"ג הלכות שבת [עמוד תרכז ד"ה מערמת (הראשון)] שכתב בדין דש, דגבי רבו איירי שאין לו דרך אז מותר לילך ולעבור במים לקראת רבו, ע"כ, ולא דקדק בלשונו במה שכתב שכן נראה לו להחמיר, דבכאן לא שייך חומרא דגם בלהקיף איכא איסורא, ודוק: 
סעיף ט 
אסור להצטנן בטיט לח וכו'. לאו דוקא בידים, אלא אפילו לישב, ולישנא דגמרא [יומא עח, א] אסור לישב על גבי טינא ביום הכפורים, והטעם, שכיון שיש בו טופח על מנת להטפיח עובר הלחלוחית ומתענג, ולהכי אסור: ומה שכתב ואסור להצטנן בכלים שיש בהם מים [אפילו הם חסרים] וכו'. לשון הרמב"ם [שביתת עשור ג, ד] לא ימלא אדם כלי חרש מים ויצטנן בה שהמים נזחלים מדפניו, אפילו כלי מתכת אסור שמא ינתזו מים על בשרו, ומותר להצטנן בפירות עכ"ל. ו"לא ימלא" דקאמר הרב ז"ל לאו דוקא, אלא נתינת מים לכלי קרוי מילוי, וכההיא דתנן בשבת [כט, ב], לא "ימלא" אדם קערה שמן ויתן ראש הפתילה לתוכה, וכן בעירובין [פו, א] (בנר) [בבור] שבין שתי חצירות אין "ממלאין" ממנו בשבת, ודכוותייהו טובא. וכן מוכרח בלשון הרב ז"ל, דכיון דטעמא משום שהמים נזחלים מדפניו מה לי מלא מה לי חסר, ועוד דלישנא ד"ינתזו" לא שייך אלא בחסר, דבמלא שייך לישנא ד"ישפכו", ועיין בפרק י"ד מהלכות טומאת אוכלין דין ו', וצ"ע. והרב השמיט דין תינוק כדאמרינן בגמרא [יומא עח, ב] רבא מצטנן בינוקא, משום דמדין פירות נפיק: ומה שכתב [אבל] אם הם ריקים מותר. לאפוקי מקצת פוסקים שהביא הטור [עמוד תכה] שאוסרין בכלי חרש אפילו ריקים, לפי שבולעין הרבה וכשמצטנן בהן פולטין מה שבלעו, וחשיב כמו רחיצה. ויש לסמוך סברא זו, מהא דאמרינן בגמרא [יומא עח, א] רבא מצטנן בכסא דכספא, ומשמע דבפחרא לא, ומסתמא ודאי דסבירא ליה לרבא כמסקנא דבכספא אפילו חסר אסור, אלמא דבפחרא דומיא דכסא דכספא דהיינו ריקן, אסור, ואין זה עיקר: ומה שכתב [הגה] ואסור לשרות מפה [מבעוד יום ולעשותה כמין כלים נגובים ולהצטנן בה ביום הכיפורים] וכו'. אין זה עיקר, אלא כמו שכתבתי בסעיף ד': 
סעיף י 
כלה כל שלשים יום [מותרת לרחוץ פניה]. עיין במה שכתבתי בסימן תרי"ד סעיף ג' בסייעתא דשמיא: 
סעיף יא 
[מי שראה קרי וכו'] ואסור לרחוץ גופו או לטבול וכו'. אפילו למאן דאמר טבילה בזמנה מצוה, לא מצי לטבול, משום שכבר בטלה טבילת בעל קרי, כמ"ש לעיל בסימן פ"ח. ואף למה שכתבתי בסעיף ג', דבקטנים ולא שפשף יטול ידיו, שאני התם דאית ביה משום "הכון", אבל הכא לא הוי אלא מנהגא בעלמא: 


פרי חדש אורח חיים סימן תריד 
=========================== 
סעיף א 
[אסור לסוך אפילו מקצת גופו] ואפילו אינו אלא להעביר הזוהמא וכו'. הכי איתא בירושלמי בפרק בתרא דיומא [פרק ח הלכה א], סיכה בין שהיא של תענוג בין שאינה של תענוג אסורה: ומה שכתב [אבל אם הוא חולה] אפילו אין בו סכנה [וכו' מותר]. אף על גב ד[ב]ברייתא [יומא עז, ב] לא קתני אלא סתם "ואם היה חולה", על כרחך בחולה שאין בו סכנה מיירי, דאם לא כן מאי קמ"ל, פשיטא. ועוד, דבחטטין בראשו לית ביה משום סכנה ואפילו הכי שרינן: 
סעיף ב 
[אסור לנעול וכו'] ואפילו של עץ מחופה עור [אסור]. פירוש, במקום דריסת הרגל, לאפוקי "קלקב" בערבי ו"סוואיקוס" בלע"ז שאין העור כי אם לאחוז בו הקלקב, כן נראה לי, עכ"ל הריק"ש ז"ל [ערך לחם]. מה שכתב דמחופה עור הוא דוקא במקום דריסת הרגל דמשמע שאם החפוי עור הוי על גביו, דשרי, ליתא, דהא ודאי כל שמחופה עור בין מלמטה בין מלמעלה, אסור. ומיהו מודינא ודאי דב"קלקב" שרי, משום דלא מקרי חפוי כיון דלא הוי אלא רצועה של עור להכניס בו ראש הרגל. וכן מצאתי להנמוקי יוסף בפרק מצות חליצה [יבמות לג, א ד"ה גרסי'] שכתב בשם הריטב"א [שם סוף קב, ב] בשם רבותיו, וז"ל אותם שוקי"ש של עץ שעושים בקשטילייא, אסור לצאת בהם בשבת במבוי שאינו מעורב כיון שאינו מחופה עור, כי העור ההוא שנותנים בראשם שנכנס בו ראש הרגל אינו חפוי, ע"כ, ומינה ילפינן שמותר לצאת בו ביום הכיפורים. ונראה לי ראיה מהא דאמרינן בפרק במה אשה [שבת נט, ב], היא של מתכת וחותמה [של] אלמוג, טמאה, היא של אלמוג וחותמה של מתכת, טהורה, ורבי נחמיה מטמא וכו', וחכמים אומרים הכל הולך אחר המעמיד. ופירש רש"י, המעמיד, גוף הטבעת מעמיד החותם והעול מעמיד את סמלוניו והקולב את מסמרותיו והסולם את שליבותיו שהרי בהם קבועים וכו'. והכא נמי המעמיד מיקרי העץ שהרי הרצועה בו קבועה. ומיהו מהא דאמרינן פרק קמא דשבת [טו, ב] רבי מאיר הוא דאמר הכל הולך אחר המעמיד, דתניא כלי זכוכית שנקבו והטיף לתוכן אבר, רבי מאיר מטמא וחכמים מטהרין, ליכא ראיה להתיר אפילו דלהוי הרצועה מעמיד, דההוא מעמיד דהתם לא דמי למעמיד דהכא ודפרק במה אשה, והכי נקטינן. גרסינן בפרק מצות חליצה [יבמות קב, ב] לא יטייל אדם בקורדקיסין בתוך ביתו ביוהכ"פ, פירוש, הם מנעלים דקים שנועלים תחת מנעלים עבים להגין מן המים, נקראים מיסטייאש בלע"ז: ומה שכתב [אבל של גמי וכו'] או של שאר מינים [מותר] וכו'. פירוש, אפילו של עץ, ולאפוקי מסברת רש"י שסובר דשל עץ מנעל מיקרי ואין יוצאין ביוהכ"פ בו. ומיהו מסתברא לי, דאפילו לדעת רש"י מותר לצאת בסנדל של שעם אפילו יבש, כיון דלאו אורחייהו דאינשי למעבד סנדל מזה, ודלא כריא"ז ז"ל [יומא ב, א שלטי הגבורים אות ג] שכתב דכשהוא יבש הרי הוא כעץ. והרז"ה [המאור יומא ב, א] מחמיר טפי מרש"י ז"ל וסבירא ליה דכל מין מנעל אסור, ולא שרי אלא למכרך סודרא אכרעיה ולמיפק, וכיוצא. ועיין במלחמות ה' להרמב"ן [שם] שהאריך בזה, ומסכים עם פסק הרב המחבר ז"ל, וכן עיקר: ומה שכתב ההגה [ומותר לעמוד על כרים וכסתות של עור] ומכל מקום המחמיר תבא עליו ברכה. ליתא, דאין כאן בית מיחוש ולמאי ניחוש לה. וגדולה מזאת מסתברא לי, דבמנעל הנפרם שאין חופה רוב הרגל ובסנדל הנפחת שאין מקבל רוב הרגל, שמותר לצאת בו, מדפסלינן להו לחליצה בפרק מצות חליצה [יבמות קג, א] אלמא לאו מנעל נינהו, וכל מידי דלא הוי מנעל שרי ביום הכיפורים. וכן מצאתי לבעל תרומת הדשן בסימן קמ"ט, שכן כתב בשם אור זרוע וז"ל ונראה דמותר לצאת במנעל קרוע, ושיעור הקריעה איני יודע, ע"כ, ואני הנלענ"ד כתבתי: 
סעיף ג 
החיה כל שלשים יום [מותרת לנעול את הסנדל] וכו'. בספר ב"ח [עמוד תכח ד"ה ומ"ש כל] כתב, דכי היכי דפליגי הפוסקים במלך וכלה וסבירא להו להרי"ץ [גיאות] [הלכות יום הכיפורים עמוד נה] ור"י [מובא בר"ן יומא א, א ד"ה וכתבו] והסמ"ג [לאוין סט עמוד רסב] דאסירי לרחוץ, משום דהלכה כחכמים [יומא עג, ב], דאכולהו פליגי, כדמוכח בש"ס דילן [שם עח, ב], והכי איכא בירושלמי [פרק ח סוף הלכה א], הוא הדין דפליגי בחיה, ולדידהו לא תנעול את הסנדל. ובספר שיורי כנסת הגדולה [הגב"י אות ג] כתב, דבחיה כולי עלמא מודי דתנעול את הסנדל, דכי היכי דשרינן משום סכנת עקרב, הוא הדין דשרינן משום סכנת צינה, ובהא קיי"ל כוותיה דרבי אליעזר [יומא עג, ב] לכולי עלמא. ואין זה נכון, דעל כרחך בדליכא סכנה, דאי בדאיכא סכנה מאי טעמא דחכמים. ואי פסקינן בהאי (כר"ע) [כרבי אליעזר] משום דיהבינן בה טעמא בגמרא [שם עח, ב], אם כן בכולהו אית לן למיפסק כרבי אליעזר, דהא גבי כלה אמרינן [שם] מאי טעמא כדי שלא תתגנה על בעלה, ואמר ליה רב לרבי חייא, כלה עד כמה, ואמר ליה (כדתנן) [כדתניא] אין מונעין תכשיטין מן הכלה [כל] שלשים יום. ואי איכא למימר איפכא איכא למימר, דמדלא שאלינן "חיה עד כמה" כדשאלינן גבי כלה, משמע דבחיה לית הלכתא כרבי אליעזר, או דלא פליגי רבנן אלא אחיה וקיימא לן כוותייהו, ולהכי לא שקלינן וטרינן גבי חיה כמו גבי כלה. ואיך שיהיה על כל פנים העיקר כפסק הרב המחבר בכאן, ולעיל בדין כלה בסימן תרי"ג, ודוק: 
סעיף ד 
מותר כל אדם [לנעול סנדל מחמת עקרב] וכו'. כתב הטור [עמוד תכח] וז"ל, כתב בה"ג [סימן יג עמוד קפז], אי בעי למיזל למיקרי בציבורא או למאי דצריך ליומיה, והוא דחיל למיעל בלא מסאנא משום עקרב, שרי למיכרך מידי אכרעיה ואפיק כל צרכיה. ולא נהירא, דמשום סכנת עקרב מותר אפילו במנעל ממש ואפילו שלא לצורך מצוה, וכן לצורך מצוה מותר אפילו לנעול מנעל ממש, ע"כ. פירוש, משמע ליה לבה"ג, דהא דשרינן בגמרא [יומא עח] למיפק בסנדל של שעם ושל גמי ולמכרך סודרא אכרעיה, וכיוצא, הוא למיפנקי או משום שום מיחוש, וכיוצא. וכן דעת הנמוקי יוסף בפרק מצות חליצה [יבמות לג, א ד"ה גרסי'] שכתב וז"ל הלכך מי שיש לו שום מיחוש בגופו יכול לנעול בתי שוקים וכיוצא בו של בגד, משמע דבלא מיחוש אסור. וכפי זה הא דשרינן בגמרא [יומא עח, ב] משום עקרב הוא דוקא בדלא מידחייא סכנת עקרב אלא בנעילת סנדל של עור, אבל אי מצי לאצולי נפשיה בכריכת מידי אכרעיה, לא התירו סנדל של עור. ויפה כיון הטור במה שהשיג עליו, דכיון דאיכא סכנת עקרב לא גזרו בזה איסור נעילת הסנדל, ואפילו דמצי לנעול מנעלים של שעם וכיוצא מצי לנעול סנדל של עור, והיינו דקא משמע לן שמואל [שם], דאי בדלא אפשר אלא במנעל של עור, פשיטא דשרי ומאי קמ"ל. ומיהו במה שכתב עוד הטור [בסוף הסימן], דלצורך מצוה מותר אפילו לנעול מנעל ממש, דמשמע דאפילו דמצי למיעבדה בכריכת סודרא אכרעיה, אינו נראה לי כן, דכיון דמצי למיעבדה בלא איסור פשיטא שלא ינעול [מנעל] ממש, וכמו שכתבתי בסימן תרי"ג סעיף ח' בשם רש"ל דהא דשרינן לעבור במים להקביל פני רבו הוא דוקא כשאין לו דרך להקיף, וכן עיקר, ובבית יוסף וב"ח [עמוד תכט] ז"ל כתבו בזה יעויי"ש: ומה שכתב [הגה] ואם ירדו גשמים וכו' והוא איסטניס מותר לנעול וכו'. וכפי זה יראה, דהוא הדין לכל אדם שמותר לנעול מנעל בכניסת בית הכסא כדי שלא יטנף רגליו. אלא שכל זה אינו עיקר לפסק הלכה, אלא כמו שכתב הנמוקי יוסף בפרק מצות חליצה [שם] בשם הרשב"א [יבמות קב, ב ד"ה מדקתני], דהא דתניא [יבמות קב, ב] לא יטייל אדם בקורדקיסין, אפילו לשמור רגליו מלכלוך בית הכסא וכיוצא בו שלא יצטרך להדיחם לבסוף, ומוטב שיתלכלך ויבא לידי דחוי שירחץ רגליו משנתיר לו סנדל, והביא ראיה מן התוספתא [יומא פרק ד הלכה ו] יעויי"ש: עוד כתב הרמב"ן [הובא בנמוקי יוסף שם], דמי שהוא מצונן מותר בנעילת סולים ביום הכפורים, ופירוש סולים הוא נעל בלא עקב, והביא ראיה מירושלמי [יומא פרק ח הלכה א] וכתבתיו בריש סימן תרי"א; מכלל דאפילו באסטניס במנעל ממש אסור ואפילו ירדו גשמים וכמו שכתבתי לענין רחיצה בסימן תרי"ג סעיף ד', ולזה הסכים בב"ח [עמוד תל ד"ה ודע] להחמיר והכי נקטינן: 


פרי חדש אורח חיים סימן תרטו 
=========================== 
סעיף ב 
[הרואה קרי ביום הכפורים ידאג כל השנה ואם עלתה לו שנה מובטח לו שהוא בן עולם הבא]. הכי איתא בסוף פרק בתרא דיומא [פח, א], ומסיים התם, תדע שכל העולם כולו רעב והוא שבע, ופירש רש"י, תדע שהרי כל העולם רעב מתשמיש והוא שבע ולא נתענה בזאת ושלא מדעתו השביעוהו ואף על פי כן עלתה לו שנה, יש לדעת שצדיק גמור הוא, עכ"ל. ותימא דאטו מן שמיא משבעי לצדיק במידי דטומאה וקרי, ובפרק קמא (דגיטין) [דברכות] [י, ב] אמרינן גבי אלישע, דכתיב "הנה נא ידעתי כי איש אלהים קדוש הוא", מנא ידעה, שלא ראתה קרי על מטתו. וי"ל, דהכי קאמר שמתחילה לעולם לרעה משביעין אותו ולהכי ידאג כל השנה, ואם עלתה לו שנה שמע מינה שהוא צדיק גמור שהגינו עליו זכיותיו והצילוהו, ודוק: 


פרי חדש אורח חיים סימן תרע 
========================== 
סעיף א 
[בכ"ה בכסלו (מתחילין) שמונה ימי חנוכה]. בפרק קמא דמגילה [יא, א] לא מאסתים בימי כשדים שהעמדתי להם דניאל חנניה מישאל ועזריה, ולא געלתים בימי יוונים שהעמדתי להם שמעון הצדיק וחשמונאי ובניו ומתתיה כהן גדול וכו'. ובפרק במה מדליקין [שבת כא, ב] מאי חנוכה, דתנו רבנן, בכ"ה בכסליו יומי דחנוכה תמנייא אינון דלא למיספד בהון ודלא להתענאה בהון, שכשנכנסו יוונים להיכל טמאו כל השמנים שבהיכל וכשגברה מלכות בית חשמונאי ונצחום, בדקו ולא מצאו אלא פך אחד של שמן שהיה מונח בחותמו של כהן גדול, ולא היה בו להדליק אלא יום אחד, נעשה בו נס והדליקו ממנו שמונה ימים, לשנה אחרת קבעום ועשאום ימים טובים בהלל ובהודאה. פירוש, ונקראת "חנוכה" על שם שחנו בכ"ה, רוצה לומר כל היום כולו, לאפוקי מיום כ"ד שלא חנו אלא בערב, ואזי הדליקו, וכן קבעו לדורות. ומדברי הרמב"ם [חנוכה ג, ב] מוכח בהדיא שנצחו ביום כ"ה. ואם כן קשה, איך אנו מדליקים בליל כ"ה הוה לן להדליק בליל כ"ו. וי"ל, עם מאי דמקשים [ב"י עמוד תרטו ד"ה ואיכא] ששבעה לילות הוה לן להדליק, שכך היה הנס. ובהכי ניחא, דלילה הראשונה הוא משום הנצחון, והז' לילות האחרות הוא משום הנס: וא"ת, והא לא מצינו שום טומאה לגויים מחיים. ובפרק בנות כותים [נדה לד, א] תניא, דבר אל בני ישראל ואמרת אליהם איש איש כי יהיה זב, בני ישראל מטמאין בזיבה ואין גויים מטמאין בזיבה. ואף על גב דמסיים התם, אבל גזרו עליהם שיהיו כזבים לכל דבריהם, הך גזירה הויא אחר הנס יותר ממאה שנה, שהרי גזירה זו היא מי"ח דברים שגזרו תלמידי שמאי והלל, והלל ושמעון גמליאל ושמעון נהגו נשיאותן לפני חורבן הבית מאה שנה וכדאיתא כל זה בפרק קמא דשבת [טו, א; יז, ב], ואילו זמן הנס היה קודם החורבן ר"ו שנה, כדאמרינן פרק קמא דעכו"ם [ע"ז ט, א] מלכות חשמונאי ק"ג שנה ומלכות הורודוס ק"ג שנה. וי"ל, דמקודם גזור לקדשים, ואתו אינהו וגזור אף לתרומה. והכי משני בפרק קמא דשבת [טו, א] לענין ידים. אי נמי, מעיקרא גזרו אף לתרומה לתלות, ואתו אינהו וגזרו אף לשרוף. והכי משני התם [ע"ב] לענין טומאת כלי זכוכית וארץ העמים. ועוד י"ל, שמסתמא הכניסו שם עכו"ם, ותנן במסכת מדות [פרק א משנה ו], מזרחית צפונית בה גנזו בני חשמונאי את אבני המזבח ששקצום מלכי יון, ומפרשינן בפרק רבי ישמעאל [עבודה זרה נב, ב] ששקצום לעכו"ם. א"כ מסתמא נטמאו כל השמנים לתקרובת עכו"ם: וכתב הרא"ם ז"ל [בהגהותיו לסמ"ג הלכות חנוכה כה, ב אות כ - ל], אבל ליכא למימר דמההיא דפרק רבי ישמעאל משמע שכבר נהיה הבית ההוא בית עכו"ם, ותניא בתוספתא במסכת זבים [פרק ה הלכה ז] כלי חרס שהכניס אוירן לבית עכו"ם טמאים, והאריך בזה, יעויין שם. ודברי תימא הם, דהא אמרינן בפרק כל הצלמים [עבודה זרה מו, א] המשתחוה להר אבניו מהו למזבח, ואסיקנא [שם ע"ב] באם תמצי לומר יש נעבד במחובר אצל גבוה, וכן פסק הרמב"ם בפרק ד' מהלכות איסורי מזבח [הלכה ז]. ואפילו להדיוט אמרינן פרק קמא דחולין [טז, א] אמר רבא, פשיטא לי תלוש ולבסוף חברו לענין עבודת כוכבים הוי תלוש, דאמר מר המשתחוה לבית שלו אסרו, ואי סלקא דעתך הוי מחובר, אלהיהם על ההרים ולא ההרים אלהיהם. ואף על גב דבפרק רבי  ישמעאל אמרינן דף ג"ן [ע"ב] וד"ן [ע"ב] שאין אדם אוסר דבר שאינו שלו, הא אסיקנא התם [נב, ב] דקרא אשכח ודרש, דכתיב ובאו בה פריצים וחיללוה. וכתב רש"י, קרא אשכח ודרש דמדאורייתא אסירי אפילו להדיוט, דכתיב ובאו בה פריצים וחיללוה מכיון שנכנסו גויים להיכל יצאו כליו לחולין, וכיון דנפקי לחולין קנינהו בהפקירא והוו להו דידהו, וכשנשתמשו בהן לעכו"ם נאסרו, עכ"ל. ואי כדברי הרב ז"ל שבית המקדש נעשה בית לעכו"ם, הרי היה נאסר. אלא מחוורתא כדשנינן מעיקרא, ודוק: וא"ת איך התירו הפך שמצאו חתום, ניחוש שמא הסיטוהו וזב מטמא בהיסטו. ולתירוץ האחרון שכתבתי לעיל ניחא. ויש לומר, שאם היו רואים אותו לא היו מניחים אותו כך, והיו שוברים אותו אולי יש בו שום דבר נחמד, וכך תירץ הר"ן ז"ל [שבת ט, ב ד"ה תנו]: והטעם שהוצרכו להדליק ח' ימים לא פחות ולא יותר, הוא, שהיו טמאים לנפש אדם, והיו צריכין להמתין שבעה ימים מיום טומאתם, ויום אחד לכתוש הזיתים להוציא מהן שמן טהור, וכדכתב הרמב"ם ז"ל [חנוכה ג, ב]. ואף על גב דקאמר רבי שמעון בן  יוחאי [יבמות סא, א ועוד] קברי גויים אין מטמאין באהל, מדכתיב "אדם אתם", אתם קרויין אדם, ואין אומות העולם קרויין אדם. הא רבנן פליגי עליה, וקיימא לן כוותייהו דרבים נינהו, וכן פסק ר"י בעל התוספות ז"ל [שם ד"ה ממגע]. ואפילו לדעת הרמב"ם [טומאת מת א, יג] דפסק כרבי שמעון בן יוחאי מכח ההיא דהמקבל [בבא מציעא קיד, ב] דמשמע, דאליהו הכי סבירא ליה. אסיקנא בפרק הבא על יבמתו [יבמות שם] דכי מעטינהו קרא מטומאת אהל, אבל מטומאת מגע ומשא לא מיעטינהו: וכתב הרא"ם [בהגהותיו לסמ"ג הלכות חנוכה כו, ב אות ז] ואם תאמר איך הדליקו המנורה באותן שמנה ימים שעדיין היו טמאי מת, הרי טמאו את השמן בהדלקתן, ומה הפרש יש בין השמן של אותו הפך שנמצא מונח בחותמו של כהן גדול, ובין שאר השמנים הטמאים. יש לומר, שהדליקו אותם על ידי עץ ארוך, שפשוטי כלי עץ אינם מקבלים טומאה, וכי האי גוונא תירצו בריש חולין [ג, א]. ואם תאמר מכל מקום קשיא, היאך הדליקו במנורה שהיתה טמאה. יש לומר, שעשו מנורה של עץ, כדתניא בפרק כל הצלמים [עבודה זרה מג, א] לא יעשה אדם מנורה תבנית מנורה, אבל עושה הוא של ה' ושל ו' ושל ח', אבל של שבעה לא יעשה ואפילו של שאר מיני מתכות. רבי יוסי ברבי יהודה אומר, אף של עץ לא יעשה כדרך שעשו בית חשמונאי עכ"ל. ובספר ב"ח [עמוד תרטו ד"ה ומ"ש ולא] עוד הקשה, היאך נתנו השמן לתוך הבזיכין הלא נטמא מיד כשאחזו בפך, אלא ודאי דכהן טהור אחז בו ונתנו לבזיכין עכ"ל: ולא חשו לקמחייהו, (ועוד) [דעוד] הוה להו להקשות, איך הדליקו בעץ ארוך יותר מקל"ה אמה, דהא תנן בפרק קמא דכלים [משנה ח] החיל מקודש מהר הבית, שאין טמא מת ונכרים נכנסים לשם, ועזרת נשים היתה קל"ה על קל"ה אמה, וכמו שהקשו התוספות בשם רבי אפרים בריש חולין [ב, ב ד"ה שמא]: ועיקר קושית הב"ח אינה קושיא, דהא כלי חרס אינו מטמא מגבו, וטמא מת אינו מטמא בהיסט, וכמו שכתב הרמב"ם בפרק ו' מהלכות טומאת מת [הלכה ג], וא"כ היכי נטמא השמן. אבל בהדלקה היה נטמא, ולהכי הוצרך לתרץ הרא"ם על ידי פשוטי כלי עץ. אך תימא דעיקר קושית הרא"ם ליתא, דשאר השמנים נטמאו בטומאת זבות או בטומאת עכו"ם וכדכתיבנא לעיל, והני טומאות לא הותרו בצבור. אבל טומאת מת דחויה היא בציבור לגבי הדלקת נרות, וכמו שכתב הרמב"ם בפרק ג' מהלכות תמידין ומוספין [הלכה י] "והדלקת הנרות דוחה את השבת ואת הטומאה כקרבנות שקבוע לו זמן, שנאמר להעלות נר תמיד", ודבר ברור הוא שזהו דוקא טומאת מת. ומיהו עשיית השמן שהוא ממכשירי הדלקה אינו דוחה את הטומאה דומיא דמכשירי מילה, וכמו שכתב הרא"ם ז"ל [שם], ויש לחלק ממנורה לשמן, דאי לאו הכי איך עשו המנורה: גם מה שתירץ, שהדליקו ע"י פשוטי כלי עץ, ליתא לדעת הרמב"ם [חנוכה ד, ט] והרמב"ן [שבת כב, ב, ד"ה ומדקאמרינן] והרשב"א [שבת כב, ב ד"ה וחזינן] שפסקו דעל ידי קינסא אסיר. ובמקדש היו מדליקים בפתילות ארוכות, וכמו שכתב המגיד משנה בהלכות חנוכה [שם] והרמב"ם בהלכות תמידין ומוספין [ג, יד]. גם מה שכתב שעשו מנורה של עץ קשה טובא, דסוף סוף הרי טימאוה כשגמרו לעשותה, דהשתא לא הוייא פשוטי כלי עץ. ותו קשה, דהא קיי"ל [רמב"ם בית הבחירה א, יח] כרבנן [מנחות כח, ב] דדוקא ממיני מתכות שרי, אבל של עץ לא. ובברייתא דפרק כל הצלמים דאייתי, לא סיימוה קמיה, שהרי מסיימה, (אמרי לא) [אמרו לו] שפודין של ברזל היו וחפום בבעץ, ודו"ק: ומקשו הכא [ב"י עמוד תרטו ד"ה ואיכא] למה קבעו שמונה ימים, דכיון דשמן שבפח היה בו כדי להדליק לילה אחת, ונמצא שלא נעשה הנס אלא בז' לילות: ותירצו בזה [ב"י שם] שחילקו שמן שבפך לח' חלקים ובכל לילה היו נותנים שמינית השמן, והיה דולק עד הבקר. ונמצא שבכל הלילות נעשה נס. ואינו מחוור, דהא אמרינן בפרק ב' מדות [מנחות פט, א] ובפרק קמא דיומא [טו, א] "מערב עד בקר", תן לה מדתה שתהא דולקת והולכת כל הלילה מערב ועד בקר, וא"כ מה ראו לחלקו לח' חלקים: עוד תירצו, שלאחר שנתנו שמן בנרות המנורה, נשאר הפך מלא כבתחילה, וניכר הנס אף בלילה הראשון. וגם זה אינו, דהא ליכא שום נס בלילה האחרונה, דלמה היה נשאר הפך מלא כבתחילה, כיון שלא היו צריכין לו עוד. ואם נאמר, שמילוי הפך היה בלילה השנייה, אין כאן היכר נס ללילה הראשונה: עוד תירץ בב"י [שם] שבליל א' נתנו כל השמן בנרות, ודלקו כל הלילה, ובבקר מצאו הנרות מלאים שמן. וגם זה נדחה מהטעם הנזכר, שבלילה האחרונה ליכא שום היכר נס: ולפי דבריהם היו יכולים לתרץ, שכשנתנו מעט שמן במנורה, נתמלאת, ובהכי ניחא דאיכא היכר נס בין בלילה הראשונה ובין בלילה האחרונה. אי נמי, ששפכו כל השמן במנורה, ושמינית ממנו נדלק בכל לילה: אלא שאין צורך לכל זה, שאין סברא שיקבעו ז' ימים מכ"ו כסליו ואילך, ועיקר יום הנצחון שנחו מאויביהם שהוא כ"ה לכסליו, שלא יקבעוהו לדורות. ואילולי נס של שמן, היו קובעין לדורות יום אחד יום טוב בהלל ובהודאה. אלא שבשביל נס פך של שמן קבעו ח' ימים לדורות, ודו"ק: והטעם שלא קבעו ט' ימים משום ספיקא דיומא, הוא, דכיון דהוי מידי דרבנן לא אטרחום רבנן. אי נמי, רצו לרמוז גם כן ביטול מצות המילה. אי נמי, הכי עדיף טפי, שידעו בכיוון כמה היה הנס, לא פחות ולא יותר: ומה שכתב ואסורים בהספד וכו'. מיהו לפניו, בתענית אסור בהספד מותר, וכמו שכתבתי בסימן תרפ"ו [אות א] בסייעתא דשמיא, דלא כהרב המחבר ז"ל שם. וכן הראנ"ח בתשובה [מים עמוקים] חלק ב' סימן (ה') [ו'] אסר לגזור תענית (בכ"ה) [בכ"ד] בכסליו: דין תענית חלום בחנוכה, הביאו הרב המחבר סוף סימן תי"ח וסימן תקס"ח סעיף ה', וכמו שכתב מור"ם בסמוך [סעיף ג]: ומה שכתב [ונוהגות הנשים שלא לעשות מלאכה] בעוד שהנרות דולקות. הטעם, כדי שיהא להם היכר שאסור להשתמש לאורן: ומה שכתב שאין לה קל להם. פירוש, אפילו שנוהגין איסור בכל היום. אבל הב"י [עמוד תרטו סוף ד"ה ומ"ש וגם] כתב, דכיון דאין בו צד סרך איסור לית לן בה, וכן עיקר. ומיהו אפילו לדעת המחמיר, דוקא בנשים לפי שנעשה הנס ע"י יהודית, אבל באנשים לית לן בה, ועיין לקמן סימן תרצ"ו ס"ב בסייעתא דשמיא: 
סעיף ב 
[הגה] [יש אומרים שיש לאכול גבינה בחנוכה לפי שהנס נעשה בחלב] שהאכילה יהודית את האויב. סביב הגהות מרדכי [שבת רמז תנו, שלטי הגבורים אות ג] כתוב, שהיתה בת יוחנן כהן גדול, והיתה יפת תואר מאד, ואמרה למלך יון שתשכב עמו, והאכילתו תבשיל של גבינה כדי שיצמא וישתה (לחלב) [לרוב] וישתכר מן היין ויישן וירדם. וכן היה, וחתכה ראשו והביאתו לירושלים, וראו שרי הצבא כי מת גבורם, וינוסו: בענין דברים המותרים ואחרים נהגו איסור, פלוגתא דהטור [עמוד תרטו] והב"י [שם ד"ה ומ"ש וגם], עיין בירושלמי פרק קמא דתענית דף ס"ד ע"ג [הלכה ו] הויא פלוגתא התם נמי, ועיין בפרק מקום שנהגו [פסחים] דף נ"א [ע"א], ואורח חיים סימן תרצ"ו סעיף ב' ובב"י [שם עמוד תרעה ד"ה וכתב] ובריש מסכת פסחים [ב, ב] אהא דאמרינן התם, מאימתי י"ד אסור בעשיית מלאכה משעת האור, וכתב רש"י [ד"ה משעת] אבל קודם לכן אפילו נהגו בטלה דעתן, ע"כ: 


פרי חדש אורח חיים סימן תרעא 
=========================== 
סעיף א 
[צריך ליזהר מאד בהדלקת נרות חנוכה]. גרסינן בפרק במה מדליקין [שבת כג, ב] אמר רב הונא, הרגיל בנר הויין ליה בנים תלמידי חכמים. ופירש רש"י [ד"ה בנים] דכתיב כי נר מצוה ותורה אור, ע"י נר מצוה דשבת וחנוכה, בא אור דתורה. ויראה דהאי דנקט הויין ליה "בנים" תלמידי חכמים, היינו אם הוא כבר תלמיד חכם, או דלאו בר הכי הוא. אי נמי נקט הכי משום נר חנוכה, דכיון דזריז בה והשמונה ימים רומזים ג"כ למצות מילה שבטלו מהם, זוכה לתרתי, שיהיו לו בנים למולם, ושיהיו תלמידי חכמים, והיינו דכתיב ותורה אור בוי"ו, לרמוז דלא קאי לרישא למי שקיים נר מצוה, אלא דקרא מיירי בתרי גברי. ועוד, שהוי"ו מוסבת שמלבד שיזכה לבנים יזכה לתורה גם כן, וניחא נמי דלא מקדים אור לתורה כי היכי דאקדמיה ברישא ודוק: 
סעיף ב 
[כמה נרות מדליקין בלילה הראשון מדליק אחד מכאן ואילך מוסיף והולך אחד בכל לילה עד שבליל אחרון יהיו שמונה, ואפילו אם רבים בני הבית לא ידליקו יותר. הגה, ויש אומרים דכל אחד מבני הבית ידליק]. שם [כא, ב] ת"ר מצות חנוכה נר איש וביתו, והמהדרין נר לכל אחד ואחד, והמהדרין מן המהדרין בית שמאי אומרים, יום א' מדליק שמונה מכאן ואילך פוחת והולך. ובית הלל אומרים, יום א' מדליק אחד, מכאן ואילך מוסיף והולך. ומפשטא דברייתא משמע, דמהדרין מן המהדרין קאי למאי דסליק מיניה, דהיינו שעושין נר לכל אחד ואחד, ועוד מוסיפין או פוחתין למר כדאית ליה, ולמר כדאית ליה, וזו היא שיטת הרמב"ם ז"ל [חנוכה ד, א], אבל התוספות [שם ד"ה והמהדרין] כתבו, דבית שמאי ובית הלל לא קיימי אלא אנר איש וביתו, משום דאיכא היכרא שרואין בלילה הראשון אחד, ובכל לילה הולכין ומוסיפין, דליכא למימר שכל כך בני אדם שיש בבית הדליקו, דלא מיתרמי מילתא דבלילה ראשונה לא נמצא אלא איש אחד בבית, ובכל לילה ניתוסף איש אחד. משא"כ כשבלילה הראשונה עושין נר לכל אחד ואחד, שאז כשרואין בלילה השנייה רבוי נרות, אומרים, לפי שיש כך בני אדם בבית הדליקו כל כך. השתא כיון דנפישי, לא מיכווני לראות אם הוכפלו הנרות בכל לילה כנגד הנרות שהדליקו בלילה ראשונה. ואין זה מוכרח, וגם הרב המגיד כתב, שפירוש הרמב"ם הוא נכון. ואפשר, דבהני תרי פירושי פליגי הנהו תרי אמוראי [שם] דחד אמר, דטעמא דבית שמאי כנגד ימים הנכנסין, וטעמא דבית הלל כנגד ימים היוצאין. וזהו כשיטת ר"י ז"ל, ולהכי בעינן היכר לידע ולהודיע כמה נכנסו וכמה יצאו. ואידך אמורא סבירא ליה כדעת הרמב"ם, ולהכי איצטריך לטעמא אחרינא, דטעמא דבית שמאי כנגד פרי החג, וטעמא דבית הלל דמעלין בקודש ולא מורידין. ולי נראה עיקר, דמהדרין מן המהדרין קאי אפילו לרישא דברייתא, לנר איש וביתו. ומיהו, אי עביד כדעת הרמב"ם כל שכן דאיכא הידור טפי, ודוק: 
סעיף ג 
[נר שיש לו שתי פיות עולה לו בשביל שנים]. עיין במה שכתבתי סעיף ה' בסייעתא דשמיא: 
סעיף ד 
[מילא קערה שמן והקיפה פתילות וכו', לא כפה עליה כלי אפילו לנר אחד אינו עולה לפי שהוא כמדורה]. כתב רש"ל [בשו"ת] בסימן פ"ה, אם כפה עליה כלי, עולה לכמה נרות. אבל אם לא כפה עליה כלי, והרחיקה כראוי, אינו נעשה כמדורה, אלא שאין יוצא בו אלא בנר אחד, עכ"ל. ואין לזה טעם, מאחר שאינו כמדורה למה לא יעלה לכמה בני אדם. והעיקר כדעת הטור, דכל שלא כפה עליה כלי, אפילו הרחיק אצבע הוה ליה כמדורה, דלא פלוג רבנן: צריך למהר לכפות עליה כלי קודם שידליקנה, אבל אם הדליקה ואח"כ כפה עליה כלי, לא עשה כלום, וצריך לכבותה ולחזור ולהדליקה בברכה, וכדלקמן סימן תרע"ה סעיף ב': ומה שכתב [הגה] [ולכן יש ליזהר להעמיד הנרות בשורה בשוה] ולא בעיגול, דהוי כמדורה. ולי נראה שאין צריך ליזהר בכך, כיון שכל אחת מובדלת מחבירתה, דומיא דקערה שכפה עליה כלי: ומה שכתב [הגה] ומותר להדליק בפמוטות וכו'. פירוש, הם מנורות של נחושת שנהוגות בערי פראנקייא שקנים יוצאין סביבותיה בעיגול, ודבר פשוט הוא דלא דמי כלל לקערה: ומה שכתב [הגה] [כשעושים נרות אפילו בשעוה] שאין לדבקן ביחד וכו'. תימא מה בכך, ומה ענין זה לדין קערה כשלא כפה עליה כלי, שדומה (למנורה) [למדורה]. וכי מי שהדליק באבוקה לא קיים מצות נר חנוכה. אלא ודאי שאין לדברים אלו עיקר, אף על פי שרש"ל כתב כן גם הוא  בתשובה הנ"ל: כתב רש"ל בתשובה הנ"ל, שהמדקדקים נזהרים שלא להדליק בפמוטא, פירוש, הם עששיות של זכוכית שקורין לאנפאראס, לפי שאין בהם הידור לנרות חנוכה. ואני אומר שאין צריך לדקדק בכך, ואדרבה אית בהו הידור טפי, ורבים גדולים בתורה ראינום להדליק בהם: 
סעיף ה 
[נר חנוכה מניחו על פתח הסמוך לרשות הרבים מבחוץ אם הבית פתוח לרשות הרבים מניחו על פתחו ואם יש חצר לפני הבית מניחו על פתח החצר ואם היה דר בעליה שאין לו פתח פתוח לרשות הרבים מניחו בחלון הסמוך לרשות הרבים]. בפרק במה מדליקין [שבת כא, ב] ת"ר נר חנוכה מצוה להניחה על פתח ביתו מבחוץ, אם היה דר בעליה מניחה בחלון הסמוכה לרשות הרבים. וכתבו בתוספות [ד"ה מצוה], ומיירי דליכא חצר אלא בית עומד סמוך לרשות הרבים, אבל אם יש חצר לפני הבית מצוה להניחה על פתח חצר, דאמרינן לקמן [כג, א] חצר שיש לה שתי פתחים צריכה שני נרות. ואמרינן נמי [שם ע"ב] נר שיש לה שתי פיות, עולה לשני בני אדם, משמע לשני בתים, [ואם היו מניחים על פתחי בתיהם, היה לזה מימין ולזה משמאל, אבל אי מניחים על פתח החצר אתי שפיר, עכ"ל]. אבל רש"י כתב, מבחוץ משום פרסומי ניסא ולא ברשות הרבים אלא בחצרו, שבתיהם היו פתוחים לחצר, ואם היה דר בעליה שאין לו מקום בחצרו להניחו שם, מניחה מבפנים כנגד חלון הסמוך לרשות הרבים עכ"ל. ורבי ירוחם [נתיב ט חלק א] כתב, פירש רש"י "מבחוץ" בפתח החיצון הסמוך לרשות הרבים, אבל הנרות מבפנים. ואם כתב כן כפי מה שהבין מלשון רש"י ז"ל שלפנינו, אם כי לשון זה של רש"י יכול להתפרש הכי, מיהו ממה שפירש גבי ההיא חצר שיש לה שני פתחים, שיש לבית שני פתחים לחצר, מוכח ודאי, דסבירא ליה לרש"י שלא ידליק על פתח החצר, אלא על פתח ביתו מבחוץ, ולהכי הוצרך לידחק בההיא ולפרש, שרצה לומר שיש לבית שני פתחים לחצר. מיהו ממאי דכתב רש"י בפרק כירה [שבת מה, א ד"ה מקמי] אהא דאמרינן התם, מהו לטלטל שרגא דחנוכתא מקמי חברי בשבתא, וכתב הוא ז"ל וזה לשונו, מקמי חברי שלא יראוהו בחצר, כדאמרינן בפרקין דלעיל דנותנו בטפח הסמוך לרשות הרבים וכו', מוכח כדברי רבינו ירוחם. וכן בההיא דאייתו מנר שיש לה שני פיות, כבר כתב רש"י [שם] דההיא למהדרין שעושין נר לכל אחד ואחד, והמגיד משנה [חנוכה ד, ד] כתב, אפילו לשאינן מהדרין, כגון שפתחי בתי שני בני אדם סמוכין זה לזה בכדי שהנר הוא לכל פתח בטפח הסמוך לו, וכגון דלית ליה לחד מינייהו מזוזה בפתח זה מדליק מימין. אי נמי כגון שני בני אדם שנכנסין בפתח אחד והם חלוקים בעיסתם ואינם סמוכים על שולחן אחד, שכל אחד צריך להדליק: ואי קשיא הא קשיא לדעת רש"י ההוא [בבא קמא סב, ב] דהניח חנוני נרו מבחוץ, רבי יהודה אומר אם היה נר חנוכה פטור, אלמא מצוה להניחה מבחוץ לרשות הרבים. וראיתי להרא"ם [בהגהותיו לסמ"ג הלכות חנוכה כז, א, אות ד] שכתב דלא קשיא, דאיכא למימר דרש"י ז"ל סובר, דבית שאין לו חצר לפניו כסתם בני חנויות, מניחו ברשות הרבים. ולא נהירא, דא"כ בעליה שמניחה בחלון הסמוכה לרשות הרבים אמאי פירש רש"י שמניחה בפנים, לא הוה ליה להניחה אלא מבחוץ. תו קשיא, דבההיא [שבת כב, א] דנר חנוכה מצוה להניחה בטפח הסמוכה לפתח, פירש הוא עצמו מצוה להניחם בחצר או ברשות הרבים. והר"ן דקאי בשיטת רש"י והעתיק דבריו [שבת ט, ב ד"ה תנו], השמיט זה [בד"ה אמר רב], וצ"ע: עוד תירץ [הרא"ם שם], דאע"ג דאין מצותו בחוץ, כיון דלפרסומי ניסא קמכוין, פטור הוא. וזה אינו דהא פרכינן בגמרא [ב"ק שם] ואי סלקא דעתך למעלה מעשרה, לימא ליה הוה ליה להניחה למעלה מגמל ורוכבו. והכא נמי כיון דעיקר מצותה היא מבפנים, לימא ליה הוה ליה להניחה בפנים, ופשיטא דמיחייב. והעיקר כדעת שאר המפרשים, וכמו שכתב הרב המחבר ז"ל. ומסתברא, דלדעת רש"י, כל שאינו מניחו על פתח ביתו מבחוץ וכגון שהוא בעלייה, אפילו שיש לו חלון פתוח לחצר, לא יניחנו אלא בחלון הסמוך לרשות הרבים. וכל שכן לדעת שאר המפרשים ז"ל שלא יניחנו אלא בחלון הסמוכה לרשות הרבים מבחוץ. והקשה הרא"ם [בהגהותיו לסמ"ג, חנוכה כז, א אות ו] לדעת זו, דלמה ליה למיתני ואם היה דר בעליה וכו', השתא בפתח ביתו שהוא סמוך לעוברי דרכים מניחו ברשות הרבים, בחלונו שהוא גבוה, מיבעיא. ואין זו קושיא, דאיצטריך, דסלקא דעתין דכיון דלא מצי לקיומי מצות חכמים להניחו על פתח חצירו יניחנו בפתח ביתו אף על פי דלית ביה פרסומי ניסא כולי  האי, קמ"ל דבחלון הסמוכה לרשות הרבים עדיף טפי, משום דאיכא פרסומי ניסא טפי, ודוק: ומה שכתב [ואם היה דר בעליה וכו'] מניחו בחלון הסמוך לרשות הרבים. דבר ברור הוא, שאם החלון למעלה מעשרים אמה, שמניחה על פתח ביתו: ומה שכתב ובשעת הסכנה שאינו רשאי לקיים המצוה [מניחו על שולחנו] וכו'. אבל רש"י פירש [שבת כא, ב ד"ה הסכנה] שהיה להם לפרסיים חוק ביום אידם שלא יבעירו נר אלא בבית ע"ז שלהם. והקשה בספר ב"ח [עמוד תריט ד"ה ובשעת] דכיון דלא הוה שעת שמד, למה הצריכו רז"ל להניחו על שלחנו ונכנסו בספק סכנה, והלא אף מן השולחן היו נוטלין ומקפידין, כדאיתא בפרק קמא דגיטין [יז, א]. ואין זה קושיא, שלא היו רגילין כל כך לחפש בבתים. ואפילו תימא שהיו מחפשין, לצורך אכילה לא היו מקפידין, כדמוכח בפרק כירה [שבת מה, א] דאיבעייא לן, מהו לטלטל שרגא דחנוכתא מקמי חברי בשבתא, ואלו שרגא דשבתא לא קמיבעיא לן, אלמא שלא היו מקפידין בשרגא לאכילה. וכי תימא, אם כן מאי קמיבעייא לן מהו לטלטולי, הא בשעת הסכנה מניחו על שולחנו, ודיו. וי"ל דמיירי במי שהכניס עצמו לסכנה, והניחה על פתח ביתו מבחוץ וכן כתבו בתוספות [שם ד"ה מקמי]. ועוד הוסיפו בשם ר"י, דההיא דבשעת הסכנה מניחו על שולחנו, דוקא בסכנת שמד, וכפירוש המחבר וכן פירש הטור והר"ן [שבת ט, ב ד"ה תנו], אבל משום סכנת חברים לא היה סכנה בה, והיו מניחים על פתח ביתם מבחוץ. וזה שלא כדברי הב"ח דסבירא ליה דמשום סכנת חברים לא יניחו אפילו על שולחנם, ולא נהירא: 
סעיף ו 
[מניחו למעלה משלשה טפחים וכו' ואם הניחו למעלה מעשרה טפחים]יצא וכו'. ומסתברא דהוא הדין אם הניחה למטה משלשה טפחים, ואפילו הניחה על גב שלחנו לדידן דההיכרא לבני הבית כיון שיש לו נר אחר יצא: ומה שכתב [אבל אם מניחו למעלה מעשרים אמה] לא יצא. הטעם משום דלא שלטא ביה עינא. וכתב הטור בשם רבינו יואל הלוי [ראבי"ה ריש הלכות חנוכה סימן תתמג], דדוקא כשמניחה בחוץ, אבל כשמניחו בבית אפילו למעלה מעשרים אמה כשירה דשלטא ביה עינא, כדאמרינן בריש סוכה [ב, ב] אם דפנות מגיעות לסכך אפילו למעלה מעשרים אמה כשירה דשלטא ביה עינא. ואף על גב דלא קיי"ל הכי גבי סוכה, היינו טעמא כדאמרינן התם, כולהו כרבה לא אמרי ההוא ידיעה לדורות היא ולא בעינן שלטא עינא, מינה, דבחנוכה דבעינן שלטא עינא משום פרסומי ניסא, כולהו מודו (דבדפנות מגיעות לסכך) אפילו למעלה מעשרים אמה כשירה. אבל בתוספות [שם ד"ה וכיון] כתבו, וכיון דדפנות מגיעות לסכך משלט שלטא ביה עינא, ולא דמי לנר חנוכה וקורת מבוי דלא חשיב היכר למעלה מעשרים אף על פי שהקורה על גבי כותלים, דהתם קורה טפח לא שליט ביה עינא כמו בסוכה דרחבה טובא, וכן כתב הר"ן ז"ל [שם, א, א, ד"ה לרבה], וזה הפך דעת ה"ר יואל. וגם הטור [עמוד תרך] השיג עליו, והכי נקטינן, וכן פסק בב"ח [שם ד"ה ומה], ולכן המחבר ז"ל סתם דבריו, ודו"ק: ומה שכתב [ואפילו לקחה כך דלוק והניחה למטה מעשרים לא יצא] דהדלקה עושה מצוה. ליתא, דאפילו למאן דאמר הנחה עושה מצוה צריך לכבותה ולחזור ולהדליקה, דהרואה אומר לצורכו הוא מדליקה, כדאמרינן [שבת כב, ב] גבי הדליקה בפנים והניחה בחוץ, וכן כתבו התוספות ז"ל בריש סוכה [ב, א ד"ה דאורייתא] ובריש עירובין [ב, א, ד"ה סוכה]. מיהו מסתברא ודאי, שאפילו בירך שצריך לחזור ולברך: 
סעיף ז 
[מצוה להניחו בטפח] הסמוך לפתח משמאל וכו'. מיהו אם הניחה מימין יצא: ומה שכתב [ואם אין מזוזה בפתח] מניחו מימין. כתב בהגהות מיימוניות [חנוכה פרק ד אות ח] הטעם, משום דכל מידי דמצוה ימין עדיף, [ע"כ]. ואפילו תפילין קשירה בימין, והנחה שאני דגלי לן קרא, אבל בעלמא ימין עדיף: ומה שכתב [ואם הניחו בדלת עצמו יניחנו] מחציו של כניסה [לצד שמאל]. כתב בב"י [עמוד תרך ד"ה ובספר] בשם מהר"י אבוהב ז"ל [ראה ביאורו לטור], יש מפרשים מחציו של פתח כשתחלקנה לשנים, נשים אותה בחצי של הכניסה שהוא לצד פנים, ויהיה לצד שמאל. אבל לשון ספר המצוות [סמ"ק סימן רפ] הוא, יניחנה מחציו של כניסת הבית לצד שמאל. ונראה שפירושו כך, כשיכנס לבית יחלוק מפתן הבית לשנים, ומחצי של כניסה (הוא) [שהוא] לצד שמאל יחש(ו)ב מחלק השמאל ובזה יהיה לצד שמאל עכ"ל [ע"כ]. פירוש לפירושו, אחר שנחלק שטח הדלת לשתים ליש מפרשים, נשים אותם בצד החיצון שהיה לצד פניו של הנכנס, והדר קאמר תו, שיהיה ג"כ לצד שמאל ולא לצד ימין. ולפירוש האחר, יניחנו בחלק הפנימי שהוא לצד שמאל המחלק מפתן הבית לשנים. והב"ח [עמוד תרך ד"ה ובסמ"ק] פירש באנפא אחרינא, ואינו עיקר: ומה שכתב [הגה] ומסדרן ממזרח למערב. גבי מנורה הויא פלוגתא דרבי ורבי אלעזר ברבי שמעון בפרק שתי הלחם [מנחות צח, ב], דרבי סבירא ליה דמזרח ומערב היו מסודרין, ורבי אלעזר ברבי שמעון סבר דצפון ודרום היו מסודרים. וקיימא לן דהלכה כרבי מחבירו. ועוד, דתנן בתמיד [פרק ג משנה ט] מצא בו מזרחיות דולקות, ולראב"ש לא שייך מזרחיות, אלא על כרחך אתיא כרבי, וכן כתבו בתוספות ז"ל [מנחות שם ד"ה מדכתיב], וזו היא דעת ההשגות בפרק ג' מהלכות בית הבחירה [הלכה יב]. אבל הרמב"ם ז"ל [שם] פסק כראב"ש. ואפשר שטעמו, משום דאמרינן ריש פרק הקורא עומד [מגילה כא, ב] אמצעי שקרא ארבעה משובח, דתניא אל מול פני המנורה יאירו מלמד שמצדד פניהם כלפי נר מערבי ואמר רבי יוחנן מכאן שאמצעי משובח, וזהו כמאן דאמר צפון ודרום היו מונחים. אלא שיש לתמוה על הרב ז"ל שבשולחן פסק [שם] שהיה מונח ארכו לאורך הבית ורחבו לרחב הבית והיינו מזרח ומערב, וזהו אליבא דרבי [במנחות שם], ואמרינן בגמרא [שם] דטעמיה הוא משום דגמר ממנורה, מה מנורה מזרח ומערב אף שולחן מזרח ומערב. ושמא, כיון דבמנורה על כרחך אית לן למיפסק דלא כרבי, בשולחן הדרינן לכללין הלכה כרבי מחבירו, והילכתא כוותיה ולאו מטעמיה, וצ"ע, והעולם נהגו כדברי הראב"ד: ומה שכתב ומדליקין [ומברכין] בבית הכנסת וכו'. ואפילו לאותם מקומות שנהגו שלא לקדש בבית הכנסת וכמו שכתוב בסימן רס"ט הכא מודו משום פרסומי ניסא: 
סעיף ח 
[חצר שיש לו שתי פתחים משתי רוחות צריך להדליק בשתיהן מפני החשד]. בפרק במה מדליקין [שבת כג, א] אמר רב הונא, חצר שיש לה שני פתחים צריכה שני נרות. ואמר רבא, לא אמרן אלא משתי רוחות, אבל מרוח אחת לא צריך. ואסיקנא, דטעמא משום חשדא דבני מתא, דזימנין דמיחלפי בהאי ולא חלפי בהאי, ואמרי, כי היכי דבהאי פיתחא לא אדליק, בהך פיתחא נמי לא אדליק. וכתב רש"י משתי רוחות, אחד בצפון ואחד במזרח. ומשמע, דהיינו דוקא (כשאפשר) [כשאי אפשר] לראות הפתח האחרת, אבל אם בדרך הילוכו בהכרח נראין שתי הפתחים, אפילו שאחת בצפון ואחת במזרח היינו מרוח אחת ובהכי לא פליג [על הכנסת הגדולה, הגה"ט] שכתב, שבשני רוחות ויכולין העוברים ושבים לראות השני פתחים כגון שהאחד במזרח והאחד בדרום הוי כרוח אחת. ולכאורה יראה דפליג ארש"י, ובמאי דכתיבנא לא פליגי אהדדי, ודו"ק. והקשה בב"י [עמוד תרכא ד"ה חצר] מאי שנא מהא דאמרינן פרק קמא דברכות [ח, ב] אסור לעבור אחורי בית הכנסת בשעה שהצבור מתפללין, ולא אמרן אלא דלית ליה פתחא אחריתי אבל אית ליה פתחא אחריתי לית לן בה, דאמרינן בפתחא אחריתי עייל. והכא נמי נימא באידך פתחא אדליק. ותירץ, דתפילה לא חשדי ליה משום דחמירא להו לאינשי והוה ליה פורק עול מלכות שמים מעליו. ועוד תירץ, דבנר חנוכה כיון דאית בה חסרון כיס, חשדי ליה, משא"כ בתפלה. ויש סעד לזה מהא דאמרינן [פסחים יג, א] פורטין לאחרים אבל אין פורטין לעצמן. אלא דמההיא דפאה דמייתינן עלה [בשבת שם] לא משמע כן. ויש לדקדק על זה מהא דאמרינן פרק קמא דקדושין [לג, ב] אין תלמיד חכם רשאי לעמוד מפני רבו אלא שחרית וערבית. וכתבו בתוספות [ד"ה אין] דדוקא בתלמידים הדרין בבית הרב, אבל בתלמידים אחרים חייבים לעמוד אפילו מאה פעמים, שמא יראה אחר ויחשדם. אלמא דחיישינן לחשדא, אפילו דליכא חסרון כיס. וגם קשה קצת לפירוש ראשון, דהא מורא רבך כמורא שמים. ובספר ב"ח [שם ד"ה חצר וד"ה ועוד] תירץ שני תירוצים אחרים, ואינם כלום, יעויי"ש. והיה נראה לתרץ באנפא אחרינא, דלעולם דלא חשדי ליה גם כן הכא, אלא כיון דמזמן לזמן קאתיא חשדי ליה בשוכח, משא"כ בתפלה דהויא תדירי: ומה שכתב [הגה] [מיהו בזמן הזה וכו' אפילו יש לחצר או לבית הרבה פתחים וכו'] אין מדליקין אלא פעם אחת בפנים. כן עיקר, וכן כתב הרשב"א בתשובה [חלק א] סימן תקמ"א (ותקמ"ב), ורש"ל [בתשובה] סימן פ"ה: 


פרי חדש אורח חיים סימן תרעב 
=========================== 
סעיף א 
[אין מדליקין נר חנוכה קודם שתשקע החמה אלא] עם סוף שקיעתה. פירוש, דהיינו צאת הכוכבים. וזהו לפירוש רבינו תם [שבת לה, א ד"ה תרי] דשקיעת החמה קודמת ל"משתשקע". ואינו עיקר, אלא היינו תחילת שקיעת החמה, כדאמרינן בפרק הפועלים [בבא מציעא פח, ב] "משיפקסו", מכי מתחלי פיקוסייהו. ושוב מצאתי כן במרדכי [שבת רמז תנו סוף פרק במה מדליקין] ועיין בסימן רס"א באורך בסייעתא דשמיא: ומה שכתב [ויש מי שאומר שאם הוא טרוד] יכול להקדים. פירוש בברכה, דאם לא כן מאי אהני ליה, כיון דהדלקה עושה מצוה והוא הדליקה מפלג המנחה ולמעלה. אלא ודאי דהוי הדלקה ויברך עליה, וכדלקמן בסימן תרע"ט בהגה: ומה שכתב ובלבד שיתן בה שמן [עד שתכלה רגל] וכו'. מסתברא ודאי שיהיה בו כל שיעור שמן זה קודם שידליקנה, וכדלקמן בסימן תרע"ה סעיף ב': כתב רש"ל בתשובה סימן פ"ה, ומיד כשהתחיל זמנה אין לו לאכול ולא ללמוד עד שידליק, ואם התחיל פוסק. וכן כתב בספר ב"ח [עמוד תרכג ד"ה פסק]: כתוב בספר פנים חדשות [ריש הלכות חנוכה] בשם שארית יוסף [סימן עג], שאם היה אוכל אצל חבירו והגיע זמן ההדלקה, צריך לילך אל ביתו להדליק ולא שידליק שם בסעודה, ופשוט הוא. ומיהו אם אשתו מדלקת עליו, אין צריך לילך לביתו: 
סעיף ב 
[מדליק והולך עד שתכלה רגל מן השוק וכו' הלכך] צריך ליתן בה שמן כזה השיעור. ומיהו מסתברא, שאם איחר מלהדליק שלא נשאר אלא רביע שעה או פחות עד שתכלה רגל מן השוק, אין צריך ליתן שמן אלא כשיעור זה, וזהו לדין התלמוד שההיכר הוא לעוברים ושבים, אבל האידנא לעולם בעינן שיעור הידוע: כתב בספר ב"ח [עמוד תרכד ד"ה כתב] בשם ההגהות חדשות לרי"ף [שלטי הגבורים שבת ט, א אות ה], דאם הדליקה בפני הרוח וכבתה, צריך עוד לחזור ולהדליקה במקום שאין הרוח מצוי שם. שהרי הואיל ואינה יכולה לעמוד בפני הרוח, הוה ליה כמי שלא נתן בה שמן כשיעור, עכ"ל. ודבר ברור הוא דההיא הדלקה הויא כמאן דליתא, וצריך לחזור ולברך, וכדלקמן סי' תרע"ה סעיף ב' ודלא כספר כנסת הגדולה בסימן תרע"ג [בהגה"ט]: ומה שכתב ואם נתן בה יותר [יכול לכבותה] וכו'. עיין מה שכתבתי לקמן סוף סימן תרע"ז בסייעתא דשמיא: ומה שכתב [הגה] [יש אומרים שבזמן הזה וכו'] אין צריך ליזהר ולהדליק [קודם שיכלה רגל] וכו'. כן עיקר. ומכל מקום גם האידנא בעינן שיעור בשמן, ודלא כהסמ"ג [הלכות חנוכה]: ומה שכתב [עבר זה הזמן ולא הדליק] מדליק והולך כל הלילה. אבל רש"ל [בתשובה] בסימן פ"ה כתב שאין זמנה אלא עד חצי הלילה, שעדיין הוא פרסום הנס, ע"כ. ואם כוונתו לומר דעד חצי הלילה איכא פרסום הנס, משום שיש בני אדם שאינם שוכבין עד חצי הלילה, טעות הוא, דהא אמרינן בריש ברכות [ד, א] אמתניתין [שם ב, א] דחכמים אומרים עד חצות, חכמים כמאן סבירא להו, אי כרבי אליעזר סבירא להו לימרו כרבי אליעזר. ופירש רש"י [ד"ה לימרו] דאמר עד סוף האשמורה הראשונה, דודאי כל שדעתו לישן כבר שכב וישן, ע"כ. ואין לחוש לדבריו, והעיקר כפסק הרב המחבר. ומיהו אי בעי לברוכי או לא הויא פלוגתא, שהתוספות [שבת כא, ב ד"ה דאי] כתבו בשם הר"י פורת, דכיון דאיכא תרי שינויי [בגמרא שם], לשינויא דאי לא אדליק מדליק, משמע, דדוקא עד שתכלה רגל מן השוק, ומשם ואילך עבר הזמן. ולשינויא בתרא, הוי לשיעור השמן, וכיון דברייתא לא מיירי בזמן ההדלקה, א"כ מסתמא הויא כל הלילה, שכל דבר שזמנו בלילה כשר כל הלילה כדתנן בפרק (קמא) [שני] דמגילה [כ, ב], ידליק מספק, וכן משמע מדברי הרא"ש [שבת פרק ב סימן ג]. ומשמע ודאי, דלענין ברכה כיון דהוי ספיקא, ספק ברכות להקל. אבל בעיקר ההדלקה ראוי להדליק אף על גב דספיקא דרבנן להקל, משום פרסומי ניסא. אבל (איכא) [ליכא] למימר, דמשום דהוי ספק הבא מחסרון ידיעה יש להחמיר בו, דהא כל בעייא דלא איפשטא במידי דרבנן נקטי להו רבוותא בפשיטות להקל. ועוד, דאמרינן בפרק קמא דעכו"ם [ע"ז ז, א] בשל סופרים הלך אחר המיקל. ופרק כיצד מברכין [ברכות לו, א] מייתי הש"ס מתניתין דצלף בית שמאי אומרים כלאים בכרם ומודים שחייבים בערלה, ופרכינן, הא גופא קשיא, אמרת צלף בית שמאי אומרים כלאים בכרם אלמא מין ירק הוא, והדר תני שחייב בערלה אלמא מין אילן הוא. ומשני, בית שמאי ספוקי מספקא להו, ועבדי הכא והכא לחומרא. והדר פרכינן, מכל מקום לבית שמאי הוה ליה ספק ערלה וכו', ולא מפליג בין ספיקא לספיקא, אלמא כל מין ספיקא חדא הוא. ועיין במה שכתבנו סימן פ"ג סעיף (ד') [ב]. אבל המגיד משנה [חנוכה ד, ה] כתב בשם קצת מן המפרשים, דאפילו לשינוייא דאי לא אדליק מדליק, [מדליק] כל הלילה אלא שלא עשה מצוה כתקנה, וזו היא דעת הטור. והתוספות [שבת שם] כתבו, דלדידן אין צריך לדקדק בזמן שנתנו חכמים שיעור, שלא נתנוהו אלא להם שהיו מדליקין מבחוץ, ולאחר זה הזמן אין עוברים ושבים. אבל לדידן שההיכר הוא לבני הבית, ליכא קפידא. וכפי זה יש לו להדליק בברכה עד שיעלה עמוד השחר, והכי נקטינן: ומה שכתב [אם עבר כל הלילה וכו'] אין לו תשלומין. סיים הטור, וכן לא ישלים בלילה שלאחריו שכבר עבר זמנו. ויש מפרשים דהכי פירושו, שאם לא הדליק יום אחד, שביום הבא אחריו ידליק שיעור הנרות של אותה לילה חסר אחת, באופן שבליל שמיני לא ידליק אלא ז' נרות, והוא פירוש משובש. והעיקר הוא כמו שכתב הר"ש הלוי בתשובה חלק או"ח סימן (כ"ד) [כה], דלא תימא שאם שכח ליל ג' מלהדליק, כשיבא ליל ד' ידליק שלשה נרות בצד אחד להשלים הלילה שעברה, וידליק עוד ארבעה נרות בשביל הלילה שעומד בו. וזה מסכים עם מה שכתב ההגה, ועיקר, ודוק: נשאלתי על מי שהיה עומד בליל שביעי והיה לו להדליק ז', וכסבור שהוא ליל ששי והדליק ו', ואח"כ נודע לו שהוא ליל שביעי וצריך להדליק נר אחר, אי בעי לברוכי או לא. והשבתי, דכיון דמצות חנוכה נר לאיש וביתו, ואינך דמדליק הוו משום הידור לא בעי לברוכי. ועוד שהרי כתב בב"י [עמוד תרכד ד"ה וכתוב] בשם ארחות חיים [הלכות חנוכה סימן י] מי שלא הדליק בליל שלישי אלא ב' נרות, זה היה מעשה בלוני"ל והסכימו שידליק מה שחסר להדליק, ואין צריך לברך פעם אחרת. ואפילו לדעת תרומת הדשן [סימן קא] שכתב, דאכסנאי נמי אם רצה להדליק בברכה משום הידור שפיר דמי, מודה הכא. וכל שכן שאין דבריו מחוורים, וכמו שכתבתי בסימן תרע"ז [סעיף ג]: 


פרי חדש אורח חיים סימן תרעג 
=========================== 
סעיף א 
[הגה] ומיהו שמן זית [מצוה מן המובחר] וכו'. בפרק במה מדליקין [שבת כג, א] אמר אביי מריש הוה מיהדר מר אמשחא דשומשמי, אמר האי משיך נהוריה טפי, כיון דשמע להא דרבי יהושע בן לוי דקאמר, כל השמנים יפים לנר ושמן זית מן המובחר, מיהדר אמשחא דזיתא, אמר האי צליל נהוריה טפי. ודקדקו בתוספות [ד"ה מריש] דבנר חנוכה מיירי, יעויין שם: ומה שכתב [הגה] [ונוהגין במדינות אלו] להדליק בנרות של שעוה וכו'. ומיהו עיקר מצוה בשמן, זכר לנס שנעשה בשמן: אסור לקנות שעוה הנוטף מנרות תועבה להדליק ממנו נר חנוכה, אף על פי שבטלם הגוי, וכן כתב המרדכי ריש פרק רבי ישמעאל [עבודה זרה רמז תתמג],  וכן פסק בספר ב"ח [עמוד תרכו ד"ה כתב]: ומה שכתב [הגה] [אם אינו נותן בנר] רק כדי שיעור מצותו. כפי מה שכתבתי לקמן [סימן תרעז סעיף ד] שאפילו אם נתן שמן יותר מהשיעור אסור להשתמש לאורה אחר זמנה, אין צריך לדקדק בכך: ומה שכתב ויש מי שמתיר [בתשמיש של קדושה] וכו'. בפרק במה מדליקין [שבת כא, ב] אמר רבי זירא אמר רב, פתילות ושמנים שאמרו חכמים אין מדליקין בהם בשבת, (אין) מדליקין בהם בחנוכה בין בחול בין בשבת. אמר רבי ירמיה מאי טעמא דרב, קסבר כבתה אין זקוק לה, ואסור להשתמש לאורה. אמרוה רבנן קמיה דאביי משמיה דרבי ירמיה ולא קיבלה, כי אתא רבין אמרוה רבנן קמיה דאביי משמיה דרבי יוחנן וקבלה. תו גרסינן התם [כב, א], אמר רב יהודה אמר רב אסי אמר רב, אסור להרצות מעות כנגד נר חנוכה. כי אמריתה קמיה דשמואל, אמר לי וכי נר קדושה יש בה. מתקיף לה רב יוסף, וכי דם קדושה יש בו, דתניא ושפך וכסה וכו' אלא כדי שלא יהיו מצות בזויות עליו. בעו מיניה מרבי יהושע בן לוי מהו להסתפק מנוי סוכה כל שבעה, אמר להו הרי אמרו אסור להרצות מעות כנגד נר חנוכה. ודעת קצת מן המפרשים, דאע"ג דלמאן דאמר אסור להשתמש לאורה על כרחך היינו אפילו תשמישי מצוה דאם לא כן היכי מדליקין בשמנים פסולים בשבת דחנוכה, הא איכא למיחש לשמא יאכל סעודת שבת או סעודת מצוה לאור הנר וניחוש לשמא יטה, מכל מקום אנן לא קיי"ל הכי, אלא כמאן דאמר אסור להרצות מעות, דמשמע דוקא ריצוי מעות דהוי דבר הרשות, אבל תשמיש מצוה שרי. ועוד, דהא קיהיב טעמא רב יוסף משום ביזויי מצוה, ומשמע דבתשמיש מצוה ליכא ביזויי מצוה. אבל דעת רוב הפוסקים לאסור כל תשמישין. וההיא דביזויי מצוה, י"ל דאפילו לתשמיש דמצוה מבזה מצוה אחריתי. ואף על גב דאמרינן בגמרא [שם] דלמאן דאמר אין מדליקין מנר לנר, אי טעמיה משום ביזויי מצוה כל היכי דקמדליק משרגא לשרגא שלא ע"י קינסא שרי, דליכא משום ביזויי מצוה. כבר תירץ הר"ן ז"ל [שבת ט, א ד"ה הלכות] דשאני התם דתרוייהו חדא מצוה, כלומר מצות נר חנוכה, ומין במינו אינו בטל. אבל שאר מצות, נראה (דמבטלות) [כמבטלות] זו את זו. וההיא דאסור להרצות מעות, הרא"ש [שם פרק ב סימן ו] תירץ, דקא משמע לן דאף תשמיש (של) עראי [של גנאי] אסור, לפי שידיו סמוכות לנר לעיין בה יפה. וכתב הב"י [עמוד תרכה ד"ה כתב הרא"ש] דנראה מדבריו דתשמיש עראי שאינו של גנאי, דהיינו שאין צריך להיות ידיו סמוכות לנר, שרי [ע"כ]. ומיהו אין זה עיקר, אלא כמו שתירצו הרמב"ן [במלחמות שם ט, א] והר"ן [שם] דלרבותא נקט, דאפילו ריצוי מעות שהוא דבר קל, אסור, וכל שכן שאר תשמישים אפילו דמצוה. ותדע לך דכן הוא ושלא כדברי קצת המפרשים, דאם לא כן תיקשי לך דרב אדרב, דרב גופיה דקאמר אסור להשתמש לאורה, קאמר אסור להרצות מעות כנגד נר חנוכה. ועוד כן הוכיח הרמב"ן בספר מלחמות ה' [שם] מן הירושלמי [שם פרק ב הלכה א] יעויי"ש, והכי נקטינן. מיהו מהא דאמרינן התם [כג, ב] אמר רבא, פשיטא לי נר ביתו ונר חנוכה נר ביתו עדיף, ליכא למיפשט מינה מידי, דההיא כשהיו מדליקין בחוץ. ואפילו תימא דלדידן קמיירי לא קשיא, דאפילו למאן דאמר מותר להשתמש לאורה, אם אין לו אלא נר אחד אסור להשתמש לאורה, דהא בעינן היכר, וליכא, ולהכי אמרינן דנר ביתו עדיף, ודוק: ומה שכתב ונוהגים להדליק נר נוסף וכו'. פירוש מלבד הנר שמניחין על השולחן, דחוששין כיון שמדליקין בפנים אולי ישתמשו מנרות של חנוכה ולאו אדעתייהו. אבל מעיקר הדין, כיון שיש לו נר על שולחנו אין צריך להדליק נר נוסף. ומסתברא ודאי, דכיון דמותר להשתמש לאור נר זה הנוסף, דאסור לעשותו מפתילות ושמנים שפסולים בשבת, וכן כתב בספר ב"ח [עמוד תרכד סוף ד"ה כל]: ומה שכתב [הגה] ד [אם נתערב נר חנוכה האסור בהנאה בשאר נרות אפילו אחד באלף] לא בטיל. לדעת הרב המחבר בסימן תרע"ב סעיף ב' מיירי כשהיא דולקת, או כבתה בתוך זמנה. וכפי מה שכתבתי בסוף סימן תרע"ז בסייעתא דשמיא, בכל גוונא אפילו לאחר זמנו לא בטיל: ומה שכתב [הגה] [אלא ידליק מן התערובות כל כך שבודאי נר של היתר דולק עם נר של איסור] ואז מותר להשתמש אצלן. בספר ב"ח [עמוד תרכו סוף ד"ה ומפני] השיג על זה, דפשט התלמוד והפוסקים לא משמע הכי, דכיון דמשתמש מנר חנוכה על כרחו, לא מהני ליה נר אחר. ואני אומר, דאיברא שזו היא דעת הר"ן [שבת ט, ב, ד"ה תנו] דאהא דאמרינן ובשעת הסכנה מניחה על שולחנו ודיו ואמר רבא צריך נר אחרת להשתמש לאורה, כתב וז"ל, נראה לי דנהי דרבא מודה דאסור להשתמש לאורה וכיון שכן פשיטא לן דצריך נר אחרת, הכא הכי קאמר דאע"ג דבשעת הסכנה כיון שכן דמניחה על שולחנו על כרחו משתמש לאורה, אפילו הכי צריך נר אחרת לעשות היכר בדבר, ע"כ. ולכאורה יראה כן מדברי רש"י [שם] שכתב, נר אחרת לעשות היכר דבר, אבל מפשט הש"ס והפוסקים לא משמע הכי. וכן נראה לדקדק מלשון הרב המחבר והטור שכתב וז"ל ומפני שאסור להשתמש לאורה מוסיפין נר אחר, שאם ישתמש לאורה שיהיה השימוש לאור אותו הנר, ע"כ. ומשמע דאע"ג דעל כרחו משתמש לאור נר חנוכה, אין בכך כלום. וכן נראה מדברי שאלת ה"ר יחיאל שהביא הטור [עמוד תרכו]. והכי מוכח מדברי רבינו ירוחם [נתיב ט חלק א] שהביא הב"י [שם ד"ה ומפני] שכתב וז"ל כשמניח נר אחד להשתמש לאורה מניחה בפני עצמה, שאל"כ יאמרו על כולן, לצורכו הדליקן, ע"כ, ואם איתא דסבירא ליה כדברי הר"ן ז"ל, הוה ליה למימר שיניחנה בפני עצמה, כדי שכשישתמש, שלא ישתמש מנר מצוה, וכן נראה מדברי המרדכי [שבת רמז רסט]. וכן מוכח בהדיא ממה שכתב הטור בסימן רע"ו [עמוד קס], ואם יש נר בבית ישראל ובא גוי והדליק עוד אחרת, מותר להשתמש לאורו כיון דבלאו זה היה שם נר, וכתב הב"י [שם ד"ה ואם] שכן כתבו הגהות [מימוניות] בפרק ו' [משבת אות ה] וסמ"ג [לאוין סה עמוד רכ] והתרומה [סימן רנב] והמרדכי [שבת רמז רנ] [ע"כ], וכן נראה לי עיקר. ומיהו מודינא ודאי, דהיינו דוקא כשהוא תשמיש דאין צריך אלא נר אחד כגון לאכול [וכיוצא], וכדאמרינן בגמרא [שם] דאי איכא מדורה וליכא אדם חשוב כיון שרגילין להשתמש לאור המדורה אין צריך נר אחר (וכיוצא), אבל אם הוא דבר שצריך עיון גדול ואינו מספיק נר אחד, דבר ברור הוא שצריך להדליק שני נרות מלבד נר חנוכה. ואף על גב שכתב הטור בסימן רס"ד [עמוד קא]  אין עושין פתילה לנר של שבת בין נר שעל השולחן בין כל נר שמדליק מכל דבר שהאור מסכסך בו, וכן כתבו סמ"ג [שם עמוד קסז] וספר התרומה [סימן רכח], והביא בב"י [שם ד"ה ומ"ש בין] בשם הגהות מיימוניות [שבת ה אות ח, י] דכן כתבו כל גדולי צרפת, והוסיף עוד דאפילו נר שהדליקו במרתף למשוך יין לאורו, יש לו דין האמור אף על פי שהוא דבר שיכול להעשות בלא נר, וכתב הרשב"א בתשובה [חלק א סימן קעא] שאם הדליק בשמנים ופתילות פסולים שאסור להשתמש לאורן, י"ל דההיא לאפוקי ממהר"ם [מרוטנבורג] [הובא במרדכי שבת רמז רסג ורמז תנב עח, ג] וראבי"ה ז"ל [סימן תתקעא, הובא בהגהות מיימוניות שם אות י] שכתבו, דלא צריך אלא בנר שאוכלים בה וכיון שיש במקום אחד נר כשר דעל ידי זה יזכור ולא יטה שאר נרות שבחצר ושבבית. אבל לעולם דהשתי נרות סמוכות שהמשתמש באחת על כרחך משתמש בחבירתה, אין הכי נמי שמותר להדליק אחד מהם בשמנים ופתילות פסולים. ונר שהדליקו במרתף שאני, דכיון דליכא שם אלא אותו נר, ואפשר דמתרמי ליה מילתא שצריך נר וישתמש לאורה, ולהכי צריך לעשותה מפתילות ושמנים כשרים. אי נמי י"ל דאפילו שתי נרות קרובות זו לזו בעינן בתרוייהו פתילות ושמנים כשרים, משום דאולי ישתמש לאורן תשמיש דבעי ב' נרות, ונמצא משתמש לאור נר הפסול. ומיהו מסתברא, דכל זה לכתחילה, אבל בדיעבד אם הדליקו במרתף בשבת בשמן ופתילות פסולים, והוא הדין גם נר חנוכה יכול למשוך יין מהחבית. וכתב מוהריק"ש דהוא הדין לילך לאורן לפי תומו כדי שלא יכשל, שאינו מחויב להעצים עיניו דלא מיקרי תשמיש. וכן כל כיוצא שאין צריך אור הנר ולא מיקרי תשמיש דומיא דהכא, וכדכתיבנא, ודלא כהר"ן ז"ל. והאי דקאמר רבא וצריך נר אחרת להשתמש לאורה ופירש רש"י משום היכר, יש לומר משום דסבירא ליה לרבא דמותר להשתמש לאורה, דהא [א]ההיא דקאמר רב הונא [שבת כא, א] פתילות ושמנים שאמרו חכמים אין מדליקין בהם בשבת אין מדליקין בהם בחנוכה, אמר רבא מאי טעמא דרב הונא, קסבר מותר להשתמש לאורה, ומדמפרש למילתיה דרב הונא, שמע מינה דהכי סבירא ליה. ואפילו תימא דלרב הונא קאמר וליה לא סבירא ליה, לא קשיא דרבא מילתא פסיקתא קא משמע לן לכולי עלמא, [ד]אפילו למאן דאמר מותר להשתמש לאורה צריך נר אחר להשתמש לאורה משום היכר, כנ"ל ודוק: 
סעיף ב 
[הדלקה עושה מצוה] לפיכך אם כבתה וכו' [אינו זקוק לה]. האי לפיכך אינו מדוקדק, דאפילו למאן דאמר הנחה עושה מצוה, איכא למימר דאם כבתה אינו זקוק לה, ואפילו למאן דאמר הדלקה עושה מצוה, איכא למימר דאם כבתה זקוק לה, ולא תליא הא בהא ודוק: ומה שכתב ואפילו כבתה בערב שבת וכו' [שעדיין הוא מבעוד יום] וכן [אם לאחר שהדליקה בא לתקנה וכיבה] וכו' אינו זקוק לה. כן עיקר, ודלא כמהרש"ל בתשובה בסימן פ"ה, וסבירא ליה שצריך לחזור ולהדליק בלא ברכה, וליתא: 
סעיף ד 
אין חוששין [לפתילות להחליפם עד שתכלה]. כן פסק בבית יוסף [עמוד תרכו ד"ה וכתוב] בשם שבלי הלקט [סימן קפה], והכי איתא במסכת סופרים [פרק כ הלכה ד] (ומסתברא שאע"פ שמושך הנר שרוצה להדליק ומדליקה מהאחרת דשפיר דמי כל שאינה מסירה לגמרי מהנר): 


פרי חדש אורח חיים סימן תרעד 
=========================== 
סעיף א 
[מדליקין נר חנוכה מנר חנוכה ודוקא] להדליק זה מזה בלא אמצעי כו'. ודוקא על ידי פתילות ארוכות, הא לאו הכי לא מצי לאדלוקי, משום דהדלקה במקומה בעינן כדלקמן ריש סימן תרע"ה. [ומסתברא שאף על פי שמושך הנר שרוצה להדליק, ומדליקה מהאחרת, דשפיר דמי כל שאינה מסירה לגמרי מהנר]: ומה שכתב [אבל מזה לזה] על ידי נר של חול [אסור]. דבר פשוט הוא דהשמש הוא נר של חול. ומיהו בבית הכנסת אין להקפיד, שכולם נרות של מצוה הם, כדלקמן (בס"ה) [בסעיף ב], וכן כתב הב"ח [עמוד תרכז ד"ה ואם] בשם רש"ל [בתשובה סימן פה]: ומה שכתב ויש מתירים [גם בזה] וכו'. זו היא שיטת ריב"ם שהביאו בתוספות שבת כב, ב] בד"ה מאי הוי עלה וכו', והיא נראית עיקר: ומה שכתב [הגה] [אבל אחר שעבר זמן המצוה] מותרים בהנאה כל שכן שמותר להדליק מהן. כפי מה שכתבתי בסוף סימן תרע"ז בסייעתא דשמיא, שאע"פ שעבר זמנה אסור להשתמש לאורן לפי שהוקצו למצוותם, אסור להדליק מהם אפילו לאחר זמנן: כתב הב"ח [שם ד"ה ולענין] בשם ה"ר ישראל, דכיון דקיי"ל [סימן תרעג סעיף ב] דכבתה אין זקוק לה, אם כבתה אין להדליקה מנר של מצוה אחרת להכחיש המצוה חנם, ע"כ. ולאו מן השם הוא זה, דטעמא דאכחושי איתותב בגמרא [שבת כב, ב], אלא טעמא משום ביזויי מצוה: 
סעיף ב 
[יש מי שאומר שנר של בית הכנסת וכו'] כולם של מצוה הם [ומותר להדליק זה מזה], (וה"ק) [והוא הדין] נר להבדלה קודם שהבדילו, או במוצאי שבת לילך מבית הכנסת לבית, או נר במבואות האפלים דכולהו הוו נר מצוה, ב"ח ז"ל [עמוד תרכח דיבור ראשון]: 


פרי חדש אורח חיים סימן תרעה 
=========================== 
סעיף א 
הדלקה עושה מצוה ולא הנחה וכו'. מוכרח שם בסוגיא [שבת כב, ב; כג, א] דהבעיא היא אי הדלקה גרידתא עושה מצוה ולא הנחה, או הנחה גרידתא ולא הדלקה. ומה שכתב לפיכך עששית [שהיתה דולקת כל היום שהדליקה מערב שבת למצות חנוכה למוצאי שבת מכבה ומדליקה לשם מצוה] וכו'. בגמרא [שם כג, א] אהא דאיבעיא להו אי הדלקה או הנחה עושה מצוה, אמרינן תא שמע דאמר רבי יהושע בן לוי עששית שהיתה דולקת והולכת כל היום כולו, למוצאי שבת מכבה ומדליקה. אי אמרת בשלמא הדלקה עושה מצוה שפיר, אלא אי אמרת הנחה עושה מצוה, האי מכבה ומדליקה, מכבה ומגביהה ומניחה ומדליקה מיבעי ליה. והקשו בתוספות [שם ד"ה מכבה] אי הנחה עושה מצוה אמאי מכבה, וכי גרע דולקת ועומדת מהדליקה חרש שוטה וקטן. ותירצו, דמיירי שהדליקה מתחילתה לצורך שבת, ולכך גרע מהדליקה חרש שוטה וקטן, דהתם שמדליקה בעתה ניכר הדבר שהוא מדליקה לשם חנוכה. וכפי זה יש לדקדק על לשון הרמב"ם שכתב [חנוכה ד, ט] וז"ל עששית שהיתה דולקת כל היום כולו, למוצאי שבת מכבה ומברך ומדליקה, שההדלקה היא המצוה ולא ההנחה. דמשמע דאי הנחה הויא מצוה לא היה צריך לכבותה, וליתא, וכדכתיבנא. ושמא יש לומר דהכי קאמר, דסגי בכיבוי ולא בעי הגבהה משום דהדלקה עושה מצוה ולא הנחה, ואי הנחה הוה עושה מצוה הוה בעי נמי הגבהה. אי נמי י"ל, שהרב ז"ל מיירי בעששית שהדליקה מערב שבת למצות חנוכה, ואפילו הכי כיון דהדלקה עושה מצוה צריך לכבותה. אבל אי הוה סבירא לן דהנחה עושה מצוה, אין צריך לכבותה, דלא גרע מהדליקה חרש שוטה וקטן: וקצת תימא על רש"י [שם ד"ה דולקת] שכתב, עששית דולקת שהדליקה למצות חנוכה מערב שבת, ע"כ. דאם כן היכי אמרינן אלא אי אמרת הנחה עושה מצוה האי מכבה ומדליקה מכבה ומגביה וכו', הא ודאי לא גרע מהדליקה חרש שוטה וקטן. ושמא י"ל שלא פירש כן אלא למסקנא דהדלקה עושה מצוה: ומה שכתב [ומכל מקום צריך שידליקנה במקום הנחתה, שאם הדליקה בפנים והוציאה לחוץ לא יצא] שהרואה אומר לצורכו הוא מדליקה. בגמרא [שם כב, א] הכי איתא, איבעיא להו הדלקה עושה מצוה או הנחה עושה מצוה. ת"ש דאמר רבא היה תפוש נר חנוכה ועומד לא עשה ולא כלום, שמע מינה הנחה עושה מצוה. התם, הרואה אומר לצורכו הוא דנקיט. ת"ש דאמר רבא הדליקה בפנים והוציאה לא עשה ולא כלום, אי אמרת בשלמא הדלקה עושה מצוה, הדלקה במקומה בעינן משום הכי לא עשה ולא כלום, אלא אי אמרת הנחה עושה מצוה, אמאי לא עשה ולא כלום. התם נמי הרואה אומר לצורכו הוא דאדלקה. ומשמע ודאי, דלמסקנא דקיי"ל הדלקה עושה מצוה לא צריכינן לטעמא דהרואה אומר לצורכו הוא דאדלקה, אלא היינו טעמא משום דהדלקה במקומה בעינן. ותימא על הרי"ף [י, א] והרא"ש [שבת פרק ב סימן ז ד"ה קבעי] שכתבו טעם דהרואה אומר, וכדברי הרב המחבר ז"ל. ולשון הרמב"ם [חנוכה ד, ט] מדוקדק בזה, שכתב הדליקו בפנים והוציאו דלוק והניחו על פתח ביתו לא עשה כלום עד שידליקנו במקומו. אחז הנר בידו ועמד, לא עשה כלום שהרואה אומר לצורכו הוא עומד, ע"כ. ובספר ב"ח [ד"ה הלכתא] כתב, דסבירא להו להרי"ף והרא"ש, דלא קאמר הש"ס דהדלקה במקומה בעינן, אלא מקמי דידע שינוייא דהרואה אומר לצורכו הוא דאדלקה, אבל השתא דידעינן ליה, קושטא הכי הוא דאסיר משום דהרואה אומר וכו', ולא כדקא סלקא דעתין מעיקרא. ואין זה מחוור כלל, דהא ודאי סברא היא דכיון דעיקר מצות נר חנוכה היא בפתח ביתו וההדלקה היא המצוה, פשיטא דצריך להדליקה במקום חיובא. ומאין הרגלים לדחות סברת הש"ס קמייתא, וכל שכן דהכי מסתברא. ואפשר, דכיון דלא נפקא מינה מידי לענין דינא דבכל גוונא לא עשה ולא כלום, לא דקדקו בדבר וכתבו טעם דהרואה אומר וכו'. ואעפ"י שלפי מה שכתב הר"ן [שבת י, א ד"ה אמר רב הונא] גבי חצר שיש לו שני פתחים משתי רוחות, דכיון דמשום חשד מדליק לא מברך אלא אחד פתחא, וכפי זה איכא בינייהו, דלטעמא דהרואה אומר כיון שאינו חוזר ומדליק אלא משום חשש הרואים, לא יברך. ולאידך טעמא דהדלקה במקומה בעינן, צריך לחזור ולברך. י"ל שאין דינו מוכרח ופליגי עליה הרי"ף והרא"ש, דכיון שמצוה להדליק יהיה מטעם שיהיה שייך שפיר למימר "וצונו". ומיהו לדעת הר"ן, קשיא: וגם מה שכתב המרדכי [שבת רמז רעג] אהא דאמרינן הדלקה במקומה בעינן, והוא הדין לנר שבת, וכיון דכן הדרא קושיא לדוכתא דהא איכא בינייהו לנר של שבת. לא קשיא, דאיכא למימר דלא דמי, דהתם הוי טעמא משום שלום ביתו, וכיון דכן מה בכך אם ידליקנה במקום אחד ויניחנה במקום אחר. ותדע, שאלו היתה עששית דולקת מערב שבת הכי נמי שצריך לכבותה ולחזור ולהדליקה דומיא דהכא, אלא ודאי כדאמרן. ואפילו לדעת רבינו תם [שבת כה, ב ד"ה חובה] שכתב שצריך לכבותה, לאו מהאי טעמא משום דהדלקה במקומה בעינן, אלא מטעמא דובלבד שלא יקדים ולא יאחר. אך תימא על מור"ם בעל המפה ז"ל, שהעתיק דברי המרדכי לעיל בסימן רס"ג סעיף י', איך לא הגיה בכאן כלום על דברי הרב המחבר. ואיך שיהיה עכ"פ לענין הלכה, הדלקה במקומה בעינן, וכמו שכתבו הרמב"ם והמרדכי. ומיהו מסתברא, דלפי מה שכתב [רמ"א] לעיל בסימן תרע"א סעיף (ו') [ז], דהאידנא שההיכר לבני הבית בכל מקום שהניחה יצא, ולא מקרי הדלקה שלא במקומה אלא אם כן הלך לבית שכנו והדליקה שם וכיוצא: ומה שכתב [וכן אם מדליק ואוחזה בידו במקומה לא יצא, שהרואה אומר] לצורכו הוא אוחזה. מסתברא לי, שאלו נרות של מתכת הנהוגות בערי פראנקייא שיש להם ח' פיות ואחד עולה על גביהם והוא השמש, והם מיוחדות להדליק בהם בחנוכה מידי שנה בשנה, ולא נעשו אלא לכך, והדבר ידוע לכל שאין משתמשים בהם, אם אחזה בידו עד שכבתה יצא, כיון דקי"ל הדלקה עושה מצוה ולא הנחה, וליכא למיחש לרואים שיאמרו לצורכו הוא אוחזה מאחר שאין דרך בכך. וליכא למיחש לאינשי דעלמא, דאי הכי גבי חצר שיש לה שני פתחים [שבת כג, א] אפילו מרוח אחת ליבעי הדלקה בשתי הפתחים, והכי אמרינן התם דלא חיישינן אלא לבני מתא, כן נראה לי להלכה ולא למעשה: 
סעיף ב 
יש מי שאומר וכו', [אבל אם בירך והדליק ואחר כך הוסיף שמן עד כדי שיעור לא יצא ידי חובתו]. תימא, מאחר שהרא"ש [שבת פרק ב סימן ז סד"ה קבעי] והטור כתבו כן, ולא אשכחן מאן דפליג עלייהו, והדין טעמו ונמוקו עמו, אמאי כתבו בשם יש מי שאומר, ולא כתבו בסתם: ומה שכתב לא יצא ידי חובתו. פירוש, וצריך לכבותה, ולחזור ולהדליק בברכה: 
סעיף ג 
אשה מדלקת נר חנוכה וכו'. סביב המרדכי [שבת רמז רסה בשלטי הגבורים אות ה] כתב בשם התוספות ז"ל, אשה ודאי מדלקת אפילו לפטור אחרים, ואף על גב דמקרא מגילה לא פטרא אחריני אף על פי שהיו באותו נס, שמא נר חנוכה קילא היא, כדאמרינן  [שבת כג, א] דמשתתף בפריטי וכי נסיב לא צריך דסמיך אהדלקה דביתו שחוץ לעירו, עכ"ל. ויש מגמגמים על הרמב"ם, שהשמיט דין דאשה מדלקת. ואין כאן גמגום, שהרי כתב הרב ז"ל פרק ג' [מחנוכה הלכה ד] כל שחייב בקריאת המגילה חייב בהדלקת נר חנוכה. ומתוך דבריו אנו למדים שעבדים שאינם משוחררים פטורים, שהרי לא חייב בקריאת מגילה אלא עבדים משוחררים. ומסתבר, שאפילו לפי מה שכתבתי בסימן תרפ"ט [סעיף ג ד"ה ודין מי] בסייעתא דשמיא שעבדים חייבים במקרא מגילה, הכא מודינא דפטורים. דהא טעמא דנשים חייבות אמרינן בגמרא [שם] לפי שהם היו באותו הנס, ופירש רש"י [ד"ה היו] שגזרו היונים על כל הבתולות הנישאות שיבעלו להגמון תחלה, ועל ידי האשה נעשה נס, ע"כ, וכיון דהך טעמא לא שייך בעבדים, פטירי, מה שאין כן במקרא מגילה וכמו שכתבתי שם. וכפי זה מי שחציו עבד וחציו בן חורין, ידליקו לו אחרים. ואפשר שהוא עצמו מדליק, ולא דמיא הדלקה לקריאת מגילה או לתקיעת שופר. אי נמי משום דנר חנוכה קילא וכמו שכתבתי בשם התוספות: טומטום ואנדרוגינוס חייבים ומדליקים לאחרים, אעפ"י שאינם מינם: ומה שכתב [ויש מי שאומר] בקטן שהגיע לחינוך מותר. כן כתב הר"ן [שבת י, א דיבור ראשון] בשם בעל העיטור [הלכות חנוכה קטז, א], והוא אזיל לטעמיה, שכן כתב הטור משמו בסימן תרפ"ט לענין מגילה, והרי"ף [מגילה ו, ב] והרא"ש [מגילה פרק ב סימן ז] ובה"ג [הלכות מגילה סימן יט] פליגי עליה שם. וכבר כתבתי שם [סעיף א, ד"ה ומעתה] שכן עיקר. ואעפ"י שהרב המחבר בסימן הנזכר לא חשש לסברת בעל העיטור ולא הזכירה, הביאה בכאן, לפי שאפשר דאפילו מאן דפליג התם מודה הכא, משום דנר חנוכה קילא, וכמו שכתבתי [בדיבור הקודם] בשם התוספות. ומכל מקום נראה לי שאין לסמוך עליו בזה, וכן נראה מלשון הגמרא [שבת כג, א] דקאמר, והשתא דקאמרינן הדלקה עושה מצוה הדליקה חרש שוטה וקטן לא עשה ולא כלום, אשה ודאי מדליקה וכו', ומדלא מפליג בקטן גופיה וקאמר, קטן שהגיע לחינוך ודאי מדליק, משמע שלא ידליק לאחרים, ודו"ק: 


פרי חדש אורח חיים סימן תרעו 
=========================== 
סעיף א 
[מברך וכו'] להדליק נר חנוכה. כן הוא עיקר הנוסחא המדוקדקת. ונוסחת הש"ס [שבת כג, א] והרי"ף [שם יא, א] והר"מ במז"ל [חנוכה ג, ד] שכתוב בהם להדליק נר של חנוכה, אינה עיקר. כתב הרא"ם [בהגהותיו לסמ"ג סוף הלכות חנוכה], שכשאחר מברך, יברך "על" הדלקת נר חנוכה, ושכן מצא בגיליון התוספות [ע"כ], ולא נהגו כן. ומיהו אם נשתתף בפריטי, לכולי עלמא יברך להדליק, וכן כתב בספר ב"ח [סוף הסימן]: ומה שכתב ושעשה נסים. צ"ל בימים ההם "בזמן" הזה בלא וי"ו, והאומרים "ובזמן" הזה בוי"ו, טועים, וכ"כ ז"ל: כתב בספר כנסת הגדולה [הגה"ט] בשם אגרת הרמב"ם סימן ט' הגר, אם רוצה לומר שעשה נסים לאבותינו יאמר, ואם רצה לשנות ולומר שעשית ניסים לישראל, יאמר: ומה שכתב ושהחיינו. הך שהחיינו לא נתקן אלא על הדלקה או על הראייה, הא לאו הכי, לא יברך. והא דאמרינן בפרק בכל מערבין [עירובין מ, ב] זמן אומרו אפילו בשוק, ההיא בזמן דרגל: מי שמדליק לחבירו יברך שהחיינו, וכמו שכתבתי בסימן תרפ"ה בסייעתא דשמיא, והוא נפטר בכך אם עומד שם. אבל מי שהדליקו עליו בביתו והוא בספינה, או עשה שליח להדליק לבני ביתו והוא אינו בבית, לכולי עלמא צריך לברך שהחיינו כשידליק: 
סעיף ב 
[מליל ראשון ואילך מברך שתים, להדליק ושעשה נסים]. בגמרא [שבת כג, א], מכאן ואילך ממעט זמן, ונימעוט נס, נס כל יומא איתיה. כלומר, ולהכי מברכים שעשה נסים כל ח' לילות, אבל שהחיינו דוקא פעם אחת ותו לא, שהזמן כולו אחד: 
סעיף ג 
מי שלא הדליק [ואינו עתיד להדליק באותו הלילה, וגם אין מדליקים עליו בתוך ביתו, כשרואה נר חנוכה מברך שעשה נסים] וכו'. ג' מחלוקות יש בדבר, יש מן המפרשים שסבורים, דכל שלא הדליק, ורואה, אף על פי שעתיד להדליק מברך על הראייה, וכשילך לביתו וידליק, לא יברך אלא ברכת להדליק, דברכת שעשה ניסים ושהחיינו כבר בירך אותם. ובאמת דהכי משמע מפשט לשון התלמוד [שם]. וזו היא דעת הרמב"ם [חנוכה ג, ד] שכתב, וכן הרואה אותה ולא בירך מברך שתים. ולדעת זו, בכל גוונא מברך כל זמן שלא בירך. ויש מהם סבורים, שלא הוזקקה ברכה זו אלא למי שלא הדליק, ולא הדליקו עליו בתוך ביתו, ואינו עתיד להדליק בלילה, וזו היא דעת הרשב"א [שבת שם ד"ה הרואה] והר"ן ז"ל [שם י, א ד"ה אמר רב חייא]. וסברא שלישית מרכעת, דמי שעתיד להדליק לא יברך, אבל מי שאינו עתיד להדליק בלילה, אף על פי שהדליקו עליו בתוך ביתו, או נשתתף בפריטי והוא לא נמצא שם בשעת ההדלקה, מברך על הראייה שתים, וזו היא דעת המרדכי [שבת רמז רסז] ורבים [הובאו בב"ח עמוד תרל ד"ה ומ"ש ואין] עמו, וכן עיקר, וכן פסק בספר ב"ח [שם], והכי נקטינן, ודלא כפסק הרב המחבר ז"ל: 
סעיף ד 
אחר שהדליק אומר [הנרות הללו] וכו'. יש אומרים שיאמר כן קודם שיברך שעשה נסים. ואין זה מחוור להפסיק בברכות, אלא אחר כל הברכות יאמר אותו, וכן אנו נוהגים: 
סעיף ה 
[יתחיל להדליק בליל ראשון בנר היותר ימיני, ובליל ב' כשיוסיף נר אחד סמוך לו, יתחיל ויברך על הנוסף וכו']. כן כתב מוהר"י קולון בשורש קפ"ג [קפד], שמאחר שכתב המרדכי בפרק במה מדליקין [שבת רמז רסח] בשם רבינו מאיר, שיש להתחיל לצד שמאל כדי לפנות לימין משום כל פונות שאתה פונה לא יהיו אלא דרך ימין, א"כ ראוי הוא להתחיל להדליק וכו' [ע"כ], וכמו שכתב הרב המחבר ז"ל. ואל תשגיח במי שמפרש דכל פונות וכו' הוי כדרך שאנו בני ברית כותבין, שהוא פירוש משובש, וכמו שכתבתי לעיל בסימן קכ"ח סעיף י"ז, יע"ש. ובספר תרומת הדשן סימן ק"ו כתב, שבני אוסטרייך מתחילין לצד ימין ומדליקין כדרך שאנו בני ברית כותבין, ונדחק הרבה ליישב כפי זה ההיא דכל פינות וכו' [שבמרדכי שם]. ולי נראה דטעמייהו הוא, משום דסבירא להו כשינוייא דפרק הוציאו לו [יומא נח, ב] בפלוגתא דרבי יוסי הגלילי ורבי עקיבא, שרבי עקיבא סובר שהיה מתחיל לחטא מקרן מזרחית דרומית, דרומית מערבית וכו', ורבי יוסי הגלילי סובר, מקרן מזרחית צפונית צפונית מערבית וכו', ואמרינן עלה, לימא בדרמי בר יחזקאל דאמר כל פונות וכו', קמפילגי, דמר אית ליה דרמי בר יחזקאל, ומר לית ליה דרמי בר יחזקאל. ומשנינן, מר סבר הקפה ביד ומר סבר הקפה ברגל, כלומר ולא אמרינן כל פונות שאתה פונה אלא בהקפה ברגל. ואף על גב דאיכא שינוייא אחריני, בני אושטרייך סבירא להו כהך שינויא, ואנן סבירא לן כאינך שינויי דאיכא התם, ולהנהו שינויי לעולם ילפינן יד מרגל. ומנהג הנכון כמו שכתב הרב המחבר, וכך הוא מנהגנו: 


פרי חדש אורח חיים סימן תרעז 
=========================== 
סעיף א 
[אכסנאי שאין מדליקין עליו בביתו] צריך לתת פרוטה [לבעל הבית] וכו'. או יקנה לו בעל הבית חלק בשמן ופתילות, וכן כתב הרשב"א בתשובת סימן תקמ"ב. ומכאן נראה, שהמשתתף עם חבירו אין צריך להוסיף בנר מה שנתן לו או מקצת כמו שכתב בספר ב"ח [בתחילת הסימן] בשם האגודה [שבת סימן לב], ולא נראה: ומה שכתב [ואם יש לו פתח פתוח לעצמו] צריך להדליק בפתחו [אף על פי שאותו בית אינו מיוחד אלא לשינה] וכו'. פירוש, ואף על פי שמדליקין עליו בתוך ביתו, ידליק משום חשדא. ולפי מה שכתב הר"ן ז"ל [שבת י, א ד"ה אמר רב הונא] גבי חצר שיש לו שני פתחים משתי רוחות דלא מברך אלא אחד פיתחא, הוא הדין הכא שידליק בלא ברכה, אלא שאין דינו מוכרח: ומה שכתב והוא הדין לבן האוכל אצל אביו. ומיהו, כל שאינו סמוך על שולחן אביו והם חלוקים בעיסתם, אף על פי שנכנסים בפתח אחד לא מהני שיתוף, וכל אחד ואחד צריך להדליק, וכמו שכתבתי  בשם המגיד משנה [חנוכה ד, ד] בסימן תרע"א סעיף ה' [דיבור ראשון]: ומה שכתב [ויש אומרים דבזמן הזה שמדליקים בפנים] ידליק במקום שאוכל. כן עיקר, וכדלעיל בסוף סימן תרע"א גבי חצר שיש לו שני פתחים שאין צריך להדליק אלא בפתח אחד. ומיהו ודאי בעי לאשתתופי בפריטי עם אביו. וכל זה הוא הדין בחתן האוכל אצל חמיו: נשאלתי על בן שיש לו בית מיוחדת, והלך הוא וכל בני ביתו לסעוד אצל אביו כל שמונת ימי חנוכה, היכן ידליק. והשבתי, שדבר ברור הוא שכיון שסועד וישן אצל אביו כל ח' ימי חנוכה, אף שביום אוכל אכילת עראי בביתו, שאינו מדליק אלא בבית שאוכל וישן שם בלילה, דכיון שאין שום אדם בבית, למי ידליק. וכל שכן האידנא שההיכר לבני הבית, שכיון שישנים בני הבית שם, [שם] ידליקו. ולא דמי לחצר שיש לו שני פתחים, שצריך להדליק בשני הפתחים משום חשדא. דשאני התם שיש בני אדם בחצר, ולפיכך איכא חשדא אם אינם מדליקין משתי רוחות. אבל אם הלכו כולם מן החצר ואינם ישנים שם בלילות, ליכא חשדא כלל שהרי אין בני אדם בחצר, וזה פשוט: יש מהאחרונים שכתבו, שמי שאינו רוצה לצאת בהדלקת אשתו, יכול להדליק בברכה, דממילא חל חיובא עליה, וטעות הוא בידם: 
סעיף ב 
[קטן שהגיע לחינוך צריך להדליק]. אם מדליק לאחרים, כתבו המחבר בסוף סימן תרע"ה: 
סעיף ג 
יש אומרים [שאף על פי שמדליקין עליו בתוך ביתו, אם הוא במקום שאין בו ישראל מדליק בברכות. הגה,] כי חייב לראות הנרות. הך סברא לאו בר סמכא הוא, ורבים מהפוסקים ומהם הרשב"א [שבת כג, א ד"ה הרואה] והר"ן [שם י, א ד"ה אמר רב חייא] שהבאתי דבריהם בסימן תרע"ו סעיף ג' חולקים בזה, שהרי כתבו שאין מברכין על הראייה. ובזה דבריהם עיקר, שפשיטא דליכא חיוב על ראיית נר חנוכה. ולישנא דגמרא [שבת כג, א] הוי, הרואה מברך שתים, ולא קאמר דחייב לראות. ואפילו אי בעו להדליק בלא ברכה כדי לברך השתי ברכות האחרות שהן שעשה נסים ושהחיינו, לאו מילתא היא, דכיון דלא מיחייבי להדליק הוה ליה נר הרשות ולא נר מצוה, והוו ברכות לבטלה, והכי נקיטנן: ומה שכתב [הגה] [ואפילו אם הוא אצל יהודים ורואה הנרות, אם רוצה להחמיר על עצמו וכו'] מדליק ומברך עליהם. בב"י [עמוד תרלב ד"ה כתוב בתרומת] כתב שאין לסמוך על זה. וכן עיקר, שאיך יברך וצונו והרי הוא אינו מצווה. ואפילו אם אינו רוצה לצאת בהדלקת בני ביתו לא יברך, וכמו שכתבתי בסמוך [סוף סעיף א]: 
סעיף ד 
[הנותר ביום השמיני מן השמן] הצריך לשיעור הדלקה, [עושה לו מדורה ושורפו בפני עצמו] וכו'. אבל הטור [עמוד תרלג] כתב בסתם, הנותר מן השמן והפתילות בליל א' מוסיף עליו ומדליק בליל שני [נותר ממנו בליל ח' עושה לו מדורה] וכו'. והוקשה לו להב"י [שם ד"ה הנותר] ממה שכתב הטור עצמו בסימן תרע"ב [עמוד תרכג], שאם נתן שמן יותר מהשיעור, יכול לכבותה להשתמש לאורה אחר שעבר זמנה. ותירץ הרב ז"ל בשם מהר"י אבוהב [בפירושו לטור ד"ה נותר] שיש לחלק ביניהם, שכשנתן השמן בנר ולא הקצהו אלא לשיעור זמן הדלקה, יכול אחר כך להסתפק ממנו אם ירצה. אבל בשנתן השמן בנר בסתם, אז הוקצה למצות נר חנוכה, וצריך לעשות לו זה התיקון, עכ"ל. והוא ז"ל תירץ, דבסימן תרע"ב מיירי שנתן בה שמן יותר מכשיעור ואחר שדלק כשיעור מותר ליהנות ממנה דלא הוקצה למצוה אלא כדי שיעור הצריך בלבד. ובסימן זה מיירי כשנותר מהשמן הצריך לשיעור הדלקה, הוא הוקצה למצותו ואסור ליהנות ממנו. וכן כתב בהגהות מיימוניות [חנוכה ד אות ד] וכן תירץ במרדכי [שבת רמז רסו] בשם מוהר"ם. ובאמת שתירוץ מהר"י אבוהב אינו עולה כלל להטור והרא"ש [שבת פרק ב סימן ג] שהרי סתמו דבריהם, ובודאי דהטור בסימן תרע"ב והרא"ש, מיירי בנותן שמן בנר בסתם, ואפ"ה כתב[ו] שכיון שעבר הזמן מותר להשתמש ממנו, והעיקר כמו שכתב הב"י. והמגיד משנה [חנוכה ד, ה ד"ה נשארה] הוסיף בשם הרמב"ן [בחידושיו שבת סוף כא, ב] שאפילו כבה בתוך זמנו מותר להשתמש ממנו, והפסיקתא רבתי [ריש פרשה ג] הויא תיובתיה: ולענין הלכה אין לנו אלא כדברי מוהר"י אבוהב, שכל שנתן שמן בנר בסתם, אפילו אחר זמנו, ואפילו כבתה, אסור להשתמש ממנו, וכמו שכתב הר"ן [שבת ט, א ד"ה אי נמי] בשם הגאונים. ועצי סוכה ונוייה שאני, דכיון שעשויין להשאר אחר החג, לא מקצה להו אלא לימי החג. אבל שמן ופתילות שעשויין להתבער לגמרי, כי יהיב להו בנר לגמרי מקצה אותן למצוה, דאין אדם מצפה אימתי תכבה נרו. ובפרק המביא כדי יין [ביצה] דף ל' [ע"ב] אמרינן, דלרבי שמעון אדם יושב ומצפה אימתי תכבה נרו, מכלל דלרבנן לא אמרינן הכי, ועיי"ש ברש"י [ד"ה בסוכה], ואם נשתיירו הרי הן אסורין, שהרי הקצה אותן למצותן לגמרי. וכן נראה מפשט "ילמדנו" ופסיקתא רבתי [שם] דהא סתמא קתני, וקבלת הגאונים תורה והיא תכריע. וכן נראה דעת התוספות [שבת] בפרק כירה דף מ"ד [ע"א] ד"ה שבנר וכו', וכן פסק בספר ב"ח [סוף הסימן] והכי נקטינן, ודלא כהרב המחבר בכאן, ובסימן תרע"ב: ומה שכתב יש מי שאומר [שאין להוסיף עליו כדי לבטלו]. כן כתב הטור [עמוד תרלג] בשם מהר"מ, ואזיל בשיטת הרא"ש בפרק קמא דביצה [פרק א סימן ב] דעצים שנשרו מן הדקל לתוך התנור ביום טוב שמרבה  עליהם עצים מוכנים ומבטלן משום דמיקלא קלי איסורא, אבל בכל איסורין דרבנן אין מרבה עליו כדי לבטלו. אבל לפי פסק הרב המחבר ביורה דעה סימן צ"ט סעיף ו' דבאיסורים דדבריהם מערב עליו כדי לבטלו, כל שכן הכא, וכן עיקר. ולכולי עלמא אם עבר ועירב בשוגג, מותר לכל. ואם עירב במזיד, אסור למבטל עצמו או למי שנתבטל בשבילו, ולשאר כל אדם מותר כמו שכתוב בסימן הנזכר סעיף ה'. וא"ת, כפי מה שכתב הרב המחבר לעיל בסימן תרע"ד [סעיף ב] דנר של בית הכנסת הוי נר דמצוה, א"כ אמאי שורפו, ידליקנו בבית הכנסת. וי"ל, דכיון דנרות בית הכנסת מותר ללמוד לאורן, חיישינן שמא יבא אחד וילמוד לאור אותו נר לבדו, ואסיר. וא"ת, אכתי יניחנו להדליק לנר חנוכה לשנה הבאה, ואם איתא דשרי תקנתא הוה ליה למיתני. וי"ל, דחיישינן דביני ביני יהנה ממנו, כדאמרינן בריש פרק מעשר בהמה [בכורות נג, א] דלאחר חורבן ליכא מעשר בהמה משום תקלה. וליכא למימר, שאני התם דכיון דהוי זמן ארוך חיישינן, אבל לתקלה דשנה אחת לא חיישינן, דהא אמרינן פרק שני שעירי עזים [יומא סו, א] דתקלה תנאי היא, דתני חדא פסח שלא קרב בראשון קרב בשני, בשני, יקרב לשנה הבאה. ותניא אידך, לא יקרב. ואמרינן נמי בפרק כל שעה [פסחים לג, ב] תרומת ענבים שנטמאת, דלא מצי לדורכה פחות פחות מכביצה, אף על גב דמשקין מיפקד פקידי, משום דאתי בהו לידי תקלה, שכשהוא דורכן שמא יאכל מהן. אלמא, דאפילו לזמן מועט כזה חיישינן לתקלה. ואין לומר שיניחנו בכלי מאוס, דהא דאמרינן בסוף פרק קמא דפסחים [כ, ב] שמן דרמי ליה בכלי מאוס לית ביה משום תקלה, התם משום דלא חזי לאכילה וחזי להדלקה, אבל הכא דלא חזי להדלקה, אפילו בכלי מאוס אסיר, משום שראוי להדליק משמן שמונח בכלי מאוס, וכן כתב הטור, ודוק. ועיין בפרק אלו טרפות דף נ"ג [ע"ב] ובתוספות ד"ה אתי בהו לידי תקלה וכו': 


פרי חדש אורח חיים סימן תרעח 
=========================== 
סעיף א 
[מי שאין ידו משגת לקנות נר חנוכה ונר שבת] יקנה נר שבת. ואפילו למאן דאמר [סימן תרעג סעיף א] שמותר להשתמש לנר חנוכה תשמישי מצוה, נר שבת קודם. והטעם כתבתי בסימן תרע"ג סעיף א', יע"ש: ומה שכתב [ואם יש לו לשל שבת ואין לו לנר חנוכה וליין לקידוש היום] יקנה לנר חנוכה וכו'. כתבו הר"ן [שבת י, א ד"ה אמר רבא] והב"י, דאע"ג דקידוש היום דאורייתא ונר חנוכה דרבנן, כיון דאפשר לקדושי בפת, אקדומי שמן לנר חנוכה עדיף, עכ"ל. וכתב הב"ח על זה, ולא נהירא דקידוש דאורייתא אינו אלא בפה, בלא פת ובלא יין, ולפי זה אפילו אין לו לא יין ולא פת לקדש עליו, נר חנוכה קדים. דכיון דשניהם מדברי סופרים, (מותר) [מוטב] להקדים נר חנוכה משום פרסומי ניסא, ע"כ. ודבריו לא האירו, דנהי דהכי קושטא דמילתא דקידוש מן התורה הוא בפה וכמו שהעליתי בריש סימן רע"א מכל מקום אם אין לו פת או יין לא מצי לקדושי, כדאמרינן בריש פרק אלו דברים [ברכות נא, ב] שמברך על היין ואח"כ מברך על היום, שהיין גורם לקדושה שתאמר, וכתב רש"י שאם אין יין אין מקדשין, והמקדש על הפת גם הוא במקום יין, וברכת הפת קודמת [ע"כ]. ומיהו מסתברא, שאפילו אם אין לו יין ופת נר חנוכה קודם, משום שהרי נפק מקידוש מן התורה בצלותא, והשתא הוה ליה קידוש על הפת או על היין מדרבנן, ונר חנוכה קודם משום פרסומי ניסא, כן נראה לי, ודו"ק: 


פרי חדש אורח חיים סימן תרעט 
=========================== 
סעיף א 
[בערב שבת מדליקין] נר חנוכה תחילה וכו'. לפי שיטת רוב הפוסקים [הובאו בב"י] שחולקים על בה"ג [הלכות חנוכה סימן ט] וסבירא להו דקבלת שבת אינה תלויה בהדלקת הנר, איזה מהם שירצה להקדים, יקדים. ואדרבה נר שבת קודם, דתדיר ושאינו תדיר תדיר קודם, דכל כך פרסומי ניסא איכא לבסוף, כמו בתחילה, וכמו שכתב הרא"ש שבת פרק ב סימן יג] גבי הפטרה. ועיין בסימן רס"ג סעיף (ט') [י]. ובבית הכנסת, כתב רש"ל בתשובה [ריש] סימן פ"ה, שמקדים ומדליק קודם מנחה, והביאו בהגה בסימן תרע"א סעיף ז': ומה שכתב [הגה] [ומברך עליהם וכו' אף על פי שמדליקין] בעוד היום גדול. והוא שיהיה מפלג המנחה ולמעלה, הא לאו הכי הוו ברכות לבטלה, ומצות חנוכה לא קיים: 


פרי חדש אורח חיים סימן תרפ 
========================== 
סעיף א 
[בליל שבת צריך ליתן שום דבר לחוץ וכו'] בשביל הרוח שלא יכבה הנרות וכו'. ואף בחול צריך ליזהר, דהא דכבתה אין זקוק לה דוקא בדיעבד. וכבר כתבתי לעיל בסימן תרע"ב [אות ב ד"ה כתב] שאם הדליקה במקום שאינה יכולה לעמוד בפני הרוח, דאינו כלום וצריך לכבותה ולחזור ולהדליקה בברכה: 
סעיף ב 
[בערב שבת] אסור לקבוע הנרות [בדלת עצמה] וכו'. דוקא בנרות של שמן, אבל בנרות של שעוה לית בהו משום מכבה או מבעיר, וטעם סברות אלו נתבארו לעיל בסימן רע"ז בסייעתא דשמיא: 


פרי חדש אורח חיים סימן תרפא 
=========================== 
סעיף ב 
[מדליקין נר חנוכה בבית הכנסת] קודם ההבדלה. הרב המחבר נמשך אחר סברת תרומת הדשן [סימן ס] שכתב דהכי עדיף טפי, כדי לאחר אפוקי יומא. (עיין בפרק ערבי פסחים דף ק"ה ע"ב, ובברכות דף (ג"ן ע"ב) [נב, א] ששם הדליק לאכול ולומר הבדלה, וי"ל לדעתי דאין דנין אפשר משאי אפשר). וכן נראה מהירושלמי שהביא הטור במוצאי שבת אין מבדילין בנר חנוכה, אלמא נר חנוכה קדים להבדלה. אבל בהגהות הרי"ף (ו)בשלטי הגבורים בפרק במה מדליקין [שבת ט, ב אות ד] ובספר תמים דעים סימן קע"ד, ובספר מטה משה סימן (תתקצ"ג) [תתקצב], כולם סבורים שיבדיל בתחילה ואח"כ ידליק. והכי מיסתבר, דכיון דמדליק, מה בכך אם מבדיל אח"כ לומר דבהכי מאחר אפוקי יומא, אטו אפוקי יומא לא תלייא אלא בהבדלה, ואדרבה עדיף טפי שיבדיל ואח"כ ידליק דהוי מאחר אפוקי יומא במעשה. וההיא דירושלמי לא נחית להכי, ומיירי כשהדליק נר חנוכה מקודם הבדלה. וכן יש לנהוג להבדיל מקודם ואח"כ ידליק נר חנוכה, בין בביתו בין בבית הכנסת: 


פרי חדש אורח חיים סימן תרפב 
=========================== 
סעיף א 
[כל שמונת ימי חנוכה אומר על הנסים וכו']. בעל הניסים צריך לומר בימים ההם בזמן הזה בלא וי"ו: חשמונאי האל"ף בחיריק: כשעמדה עליהם וכו', צריך לדלג מלת עליהם. ומי שרוצה לאומרה צריך שיאמר ועל עמך ישראל בוי"ו: יש לקרות הרשעה הרי"ש בחיריק, ודלא כארחות חיים [הלכות חנוכה אות כב] שהביא הב"י [עמוד תרלו ד"ה כתוב]: הנוסח המורגל הוא, לשכחם מתורתך ולהעבירם מחקי רצונך במ"ם. וספר ארחות חיים [שם] והרב דוד אבודרהם [עמוד רא] כתבו, שאין לומר מתורתך במ"ם, אלא לשכחם תורתך, וכן אין לומר ולהעבירם מחוקי רצונך במ"ם, אלא חוקי רצונך. ודקדוק מלת מתורתך הוא נכון, שיותר טוב לומר לשכחם תורתך. אבל במילת מחקי יותר נכון לומר במ"ם, וכמו שאומרים העולם: אנו נוהגים לומר ולך עשית שם גדול בוא"ו, והרב דוד אבודרהם [עמוד רב] גורס, לך עשית בלא וי"ו. בסדורים כתוב בכאן, ועשית עמהם נסים ונפלאות, ובנוסח על הניסים של פורים ועשית עמהם נס ופלא. והטעם לפי שבחנוכה נעשה נס ההצלה ונס פך השמן, ואלו בפורים לא היה אלא נס ההצלה בלבד. וכן כתב בספר כנסת הגדולה [הגה"ט]. ודקדק בארחות חיים [שם] והביאו הב"י [שם], למה אמר זדים ביד עוסקי תורתך, ולא אמר דבר והפכו, זדים ביד ענוים כמו שכתוב בכל האחרים. ואפשר, משום דלא אפשר להיות כל כך ענוים, משום דכתיב [הושע ד, ד] ועמך כמריבי כהן. אי נמי יש לומר, דכיון דאמרינן שהם עוסקים בתורה, ותורה מתקיימת בידם, הרי ענוים בכלל, כדאמרינן [עירובין נה, א] לא בשמים היא לא בגסי הרוח היא, ובפרק קמא דתעניות [ז, א] אין התורה מתקיימת אלא במי שדעתו שפלה, ודוק: ומה שכתב אומר על הנסים בברכת המזון וכו'. אף על גב דבגמרא [שבת כד, א] לא קאמר הכי, אלא דאין צריך להזכיר, ואם בא להזכיר מזכיר. ואמרינן תו התם, איבעיא להו, מהו להזכיר ראש חדש בברכת המזון. "אם תימצי לומר" בחנוכה דרבנן לא צריך וכו', מכל מקום הרא"ש [שם פרק ב סימן טו] דקדק מן הסוגייא שצריך להזכיר, אף על פי שאינו  מוכרח מכל מקום עכשיו כולם חייבים להזכיר. ומיהו אם לא הזכיר, דבר ברור הוא שאין צריך לחזור, ודלא כהב"ח [עמוד תרלו סוף ד"ה אך] שכתב שבברכת המזון חוזר, ולא נהירא: ומה שכתב [אפילו נזכר] בין אתה להשם חוזר. אבל אם סיים הברכה אינו חוזר, דסיום הברכה הוי בטעות. ומיהו היינו דוקא בדברים שאין מחזירין אותו אבל בדברים שמחזירין אותו לא חשיב כטעות, וכמ"ש בסימן (תי"ד) [קיד] סעיף ו' ובסימן (תר"ב) [תכב] סעיף א', דכל שלא התחיל בברכה אחרת, יאמר אותו במקום שנזכר. ואפילו בדברים שאין מחזירין אותו אם סיים תפלתו יכול לחזור ולהתפלל בתורת נדבה, ואין צריך לחדש בה דבר, שהרי מחדש מאורע היום, וכמ"ש בסימן ק"ז וסימן רצ"ד יעויי"ש: כתב הב"י [ד"ה ובמוסף] בשם הרשב"א, שאלה, מי שלא הזכיר בברכת המזון בשבת של חנוכה אם מחזירין אותו, מי אמרינן דהוי כראש חדש שחל להיות בשבת שאם טעה בברכת המזון חוזר, משום דבשבת על כרחו אכיל, והכא נמי לא שנא, או דילמא אינו חוזר. כן צריך לומר, ובספרי הדפוס נפל ט"ס. והשיב דאינו חוזר, לפי שאינו דומה לראש חדש. ואף על פי שאין דבריו נראים לי, איני מטפל עצמי בכך, לפי  שהעיקר כפסק הרב המחבר בסימן (תפ"ח) [קפח] סעיף ז', דאפילו בראש חדש דשבת אינו חוזר, והוא הדין הכא, כל שסיים אותה ברכה אינו חוזר: 
סעיף ג 
אין אומרים כשם שעשית. לא הוי טעמא משום שלא ישאל אדם צרכיו לא בשלש ראשונות ולא בשלש אחרונות [ברכות לד, א], דכיון דהוי צורך רבים שפיר דמי. אלא הטעם כתבו התוספות [מגילה ד, א ד"ה פסק] משום דכל דבר דהוי דלהבא, תקנו בלהבא, ובדבר דהודאה הוי לשעבר. ואין בזה כדאי למחות ביד האומרו, כיון שעיקר על הניסים הוי בלשעבר, ולכן אומרו בהודאה, ואין בזה קפידא אם מתפלל להקב"ה שיעשה לו נסים כמו שעשה לראשונים, ודוק: 


פרי חדש אורח חיים סימן תרפג 
=========================== 
סעיף א 
[כל שמונת ימי חנוכה גומרין את ההלל]. בבית האבל אין אומרים הלל, וכמו שכתבתי בסימן תכ"ב [אות ב ד"ה כתב הרוקח] בסייעתא דשמיא: 


פרי חדש אורח חיים סימן תרפד 
=========================== 
סעיף א 
[קורים בקרבנות הנשיאים וכו' ומתחילים בברכת כהנים וכו'] וקורא אותו עם כהן ולוי. פירוש, שהקורא הכהן יקרא עד "לפני המשכן" או עד "לחנוכת המזבח", והשאר יקראו לוי וישראל. אבל אותם המקומות שנהגו לקרות לכהן עד "ואני אברכם", הוא מנהג בטעות וצריך לבטלו, שהשלשה צריכין שיקראו בסדר היום, וסדר היום הוא פרשת נשיאים, אלא שנהגו בכך להתחיל בברכת כהנים, לפי שהנס נעשה ע"י כהנים, אבל מי שקורא לכהן פרשת ברכת כהנים לבדה, קרוב להיות ברכתו ברכה לבטלה, ומידי סדר היום לא יצאו כתקנו. והא דבראש חדש אנו קורין פרשת צו ופרשת ביום השבת, סדרו של יום מיקרי, שגם בראש חדש היו מקריבים תמידים, וכיון שהתחילו פרשת צו משום דשייכא לראש חדש, אין ראוי שידלגו פרשת וביום השבת כיון דלפעמים שייכא כשחל ראש חודש להיות בשבת. והא דבשבת אין קורין וביום השבת, לא הוי טעמא כדכתבו קצת מפרשים [טור סימן רפג ובב"י שם] לפי שאין בקרבנו אלא שני פסוקים, ואין קורין משלמעלה ולמטה הימנו לפי שאינו מדבר מענינו של יום. דהא פרשת צו הוי ענינו של יום שהרי מקריבין תמידין בשבת, וכדכתיבנא. אלא היינו טעמא, כמו שכתב הר"ן [מגילה י, ב ד"ה ומדאמרינן] שקרבנות שבת אינן באים לכפר, אלא לרצון. ועל כרחך לומר כן, דאם לא כן הא דאמרינן בפרק הקורא עומד [מגילה כא, ב] פרשת ראש חדש היכי ניעביד, מאי קושיא, יקראו למעלה מפרשת צו או למטה מבראשי חדשיכם לחד גברא, ובהכי ניחא דלא בעי לדלוגי או לפסוקי קראי. אלא ודאי, דכל דלא הוי סידרא דיומא, לא קרינן וכן כתב הר"ן בפרק הקורא עומד [שם יב, ב ד"ה גמ'] וזה שלא כדברי שיירי כנסת הגדולה [הגה"ט אות א] שכתב, שאין מבוקשינו אלא שיקרא פרשת חנוכת הנשיאים בחנוכה יהיה מי שיהיה כהן או לוי או ישראל, ולא נהירא. ואף על פי שהרשב"א [חלק א] בסימן ת"ע נשאל על מקום שקורין ביום  א' כה תברכו, והשיב שיעשו כמנהגם, העיקר כדכתיבנא: והטעם שקורין בפרשת הנשיאים בימים הללו, הוא משום דאמרינן בפסיקתא [רבתי פרשה ו] שנשלם מלאכת המשכן בכ"ה בכסליו. או כמו שכתב התוספות יום טוב במסכת מגילה [פרק ג משנה ו ד"ה בנשיאים] שכשנצחו החשמונאים ליונים מצאו המזבח משוקץ וכדתנן במדות [פרק א משנה ו] וסתרו אותו ובנאוהו מחדש בערב ליום כ"ד שאז היה הנצחון כמו שכתבתי בריש הלכות הללו [סימן תרע אות א דיבור ראשון] וחנכוהו בכ"ה בכסליו. ועוד יש סמך לזה מהאגודה שהביא הרמב"ן בפירושו לתורה בריש פרשת בהעלותך, יעויי"ש: ומה שכתב [הגה] [ויש אומרים שהישראל קורא ביום שלאחריו] דהיינו ביום השלישי וכו'. יש סמך למנהג זה, מהא דתנן פרק בתרא דתעניות [כו, א] אנשי המעמד היו קורין ביום הראשון בראשית ויהי רקיע, בשני יהי רקיע ויקוו המים, וכן בכל יום ויום, ועושים כן כדי לקרות בשלשה פסוקים מחודשים כיון דאפשר. ועיין בסוף סימן קל"ז ובמה שכתבתי שם בסייעתא דשמיא: 
סעיף ג 
[ואם חל ראש חודש טבת בשבת וכו'] וקורים ו' [בפרשת השבוע] וכו'. והוא הדין אם רצו לקרות חמשה, כל שקראו שבעה בין השלשה ספרים שפיר דמי. והוא הדין אם רצו להוסיף ולקרות בספר ראשון טפי משבעה שפיר דמי, והוצרכתי לכותבו לפי שראיתי בספר שיירי כנה"ג [הגב"י אות ז] שהאריך בזה, והוא פשוט: ומה שכתב ומפטיר ברני ושמחי. כתב המרדכי [שבת רמז רעד] וז"ל, ונראה לר"י כשחל ר"ח טבת בשבת, מפטירין בנרות דזכריה ולא בהשמים כסאי, וקוראין בתורה דראש חודש קודם ואח"כ דחנוכה, כדי שיפטיר האחרון בנרות דזכריה בדסליק מיניה. ואף על גב דתדיר ושאינו תדיר תדיר קודם, והוה ליה להקדים ההיא דראש חודש, מכל מקום פרסומי ניסא עדיף אף לקדם, ע"כ. ונראה לי דהכי פירושו, דקשה ליה להמרדכי דאמאי איצטריך ר"י [לומר] דקורין בתורה דר"ח קודם כדי שיפטירו בנרות דזכריה, תיפוק ליה דצריך להקדים של ראש חודש משום דתדיר ושאינו וכו'. ותירץ, דזה אינו, דפרסומי ניסא עדיף אף לקדם, וא"כ היה ראוי להקדים פרשת חנוכה, אלא דבשביל להפטיר במאי דסליק מיניה, נותנין הקדימה לראש חודש. אלא דקשה לזה, דבפרק בני העיר [מגילה כט, ב] אמרינן, ראש חודש טבת שחל להיות בחול קרו תלתא בראש חודש וחד בחנוכה משום דתדיר ושאינו תדיר תדיר קודם, אלא על כרחך לומר כמו שכתב הרא"ש [שם פרק ב סימן יג] דבקריאת התורה ליכא כל כך פירסום הנס, ולהכי תדיר קודם. ועיין בתשובת מוהר"ם איסרלאס סימן ל"ח [אות ב], ובספר שיירי כנה"ג [הגב"י אות א], יעויי"ש. וכתב בספר הנזכר [שם], שעל פי המרדכי הנהיג לש"ץ להקדים מזמור שיר חנוכת הבית לשיר שהיו הלוים אומרים במקדש. ולא השגיח בדברי הרא"ש שכתב הפך מזה דלהקדים תדיר עדיף, דכל כך פרסומי ניסא איכא לבסוף, כמו בתחילה. ומיהו לדידי מסתברא, שאין צריך לומר אלא מזמור שיר חנוכת הבית, משום דאמרינן בירושלמי סוף מסכת שקלים, שירו של שבת ושירו של ר"ח שירו של ראש חדש קודם, כיצד היה עושה, שוחט מוספי שבת ואומר עליהן שירו של ראש חודש כדי לפרסמו ולהודיע שהוא ראש חודש כנ"ל: ומה שכתב [ואם חל ראש חודש בחול מוציאין שני ספרים וקורין באחד שלשה בשל ראש חודש וכו'] ואם טעה החזן [וקרא ארבעה בשל ראש חודש] וכו'. לשון שבולי הלקט [סימן קצ] מעשה בא לפני רבי [רש"י] ששכח החזן וקראו ארבעה אנשים בפרשת ראש חודש שבא בחנוכה, ואמר רבי, אם לא היה מוציא ספר תורה לא היה צריך לקרות יותר, דהא אמרינן [מגילה כט, ב] אין משגיחין בחנוכה, אבל עכשיו שהוציא ב' ספרי תורות, משום פגמו של ספר תורה שני צריך לקרות חמישי בשל חנוכה. ואין לומר שרביעי עצמו יקרא בשל חנוכה קודם שיחתום בס"ת הראשון בפרשת ר"ח, דהוה ליה מדלג, ואין מדלגין בתורה בשני עניינים, ע"כ. ותימא, דמה ענין מדלג לכאן. אלא היינו טעמא, דחד גברא בתרי ספרי איכא פגמא, וכדאיתא בפרק בא לו [יומא ע, א], ואפילו בתרי ענייני לא מצי לקרות, וכמו שכתבתי בסימן קמ"ד סעיף ד' בסייעתא דשמייא, יעויי"ש, ודוק. וכתב מהרי"ל בתשובת סימן רי"ב [קפב], שאם אחר שאמרו קדיש קראו לחמישי, שאין צריך לחזור ולומר קדיש: אם אין שם אלא ב' ספרים, קורין בראשון סדר השבוע, בשנייה ראש חודש, וחוזרין ולוקחין הראשון לעניינו של יום, כמו שכתב ההג"ה סוף סימן תרס"ט: 


פרי חדש אורח חיים סימן תרפו 
=========================== 
סעיף א 
[בחנוכה ופורים מותר להתענות לפניהם ולאחריהם]. תנן בפרק ב' דתענית [טו, ב] כל הכתוב במגילת תענית דלא למספד, לפניו אסור לאחריו מותר. רבי יוסי אומר, לפניו ולאחריו אסור. דלא להתענאה, לפניו ולאחריו מותר. רבי יוסי אומר, לפניו אסור, לאחריו מותר. וגמרא [יח, א] רבי חייא בר אסי אמר רב הלכה כרבי יוסי. אמר רבי חייא בר אבא אמר רבי יוחנן הלכה כרבי יוסי, אמר ליה רבי חייא לבאלי אסברא לך, כי קאמר רבי יוחנן הלכה כרבי יוסי אדלא להתענאה, כלומר אבל אדלא למספד לפניו [ולאחריו] אין הלכה כותיה, אלא כרבי מאיר דאמר לפניו אסור לאחריו מותר. וכיון דקיי"ל [ביצה ד, א ועוד] דרב ורבי יוחנן הלכה כרבי יוחנן, נקיטינן לחנוכה ופורים דלא בטלה מגילת תענית, דלפניו אסור ולאחריו מותר. ומיהו לא אסיר אלא בתענית, אבל בהספד מותר מדאמרינן התם רב (אסי) [אשי] אמר, כל שלאחריו, בתענית אסור בהספד מותר, ואם מוטל בין שני ימים טובים עשאוהו כיום טוב עצמו ואפילו בהספד אסור. והא דקאמר רב אשי, כל "שלאחריו", לאו למימרא דכל "שלפניו" אסור נמי בהספד, דאם כן יום שמוטל בין שני ימים טובים למה ליה בשביל שמוטל בין שני ימים טובים תיפוק ליה משום דהוי לפני יום טוב, וכן פירש רש"י ז"ל [ד"ה דכל] ופשוט הוא. ואף על גב דאיכא  שינוייא אחרינא התם ולא צריכינן לשינוייא דרב אשי, מכל מקום יראה ודאי, דמאי דקאמר, דכל שלאחריו, אסור בתענית דוקא, הדין דין אמת, וזו היא דעת הרז"ה ז"ל [המאור מגילה ד, א] ועיקר, ודלא כמו שכתב המחבר שמותר להתענות לפני חנוכה דליתא, דדוקא בהספד מותר אבל להתענות אסור, ולזה הסכים הב"ח ז"ל [עמוד תרמב ד"ה עוד] והראנ"ח [מים עמוקים] בתשובה חלק ב' סימן (כ') [ו] עיין שם, והכי נקטינן: 
סעיף ב 
[ואם חל פורים באחד בשבת מקדימין להתענות] ביום חמישי. וכתב הרב המגיד [תענית ה, ה] הטעם שאין מתענין בערב שבת, הוא מפני כבוד השבת. ואף על פי  שנפסק הלכה [רמב"ם שם] בערב שבת מתענה ומשלים, דוקא כשבא זמנו הקבוע לו בערב שבת. וכתב בספר ב"ח [שם ד"ה וכשחל] דהא דאמרינן בעירובין [מ, ב] דהני בר בי רב דיתבי בתעניתא במעלי שבתא, איכא למימר דלאו שפיר עבדי. ולא נהירא, מדגרסינן בירושלמי פרק קמא דמגילה [הלכה ד] ובפרק ב' דתעניות [הלכה יב] רבי אבון ציים כל ערובת שבת, אלמא דשפיר דמי למעבד הכי. ובש"ס דילן בפסחים פרק אלו דברים [סח, ב] אמרינן דמר בריה דרבינא הוה יתיב בתעניתא כולי שתא, בר מעצרתא ופוריא ומעלי יומא דכיפורי, אלמא דשפיר דמי למעבד הכי, וכמו שכתבו הטור והב"י סימן רמ"ט [עמוד לז ד"ה ויראה], ועיין במה שכתבתי בסימן תי"ז [ד"ה יש] בסייעתא דשמיא: וא"ת ואיך יכולין להתענות בי"ג, והא קיי"ל דלחנוכה ופורים לא בטלה מגילת תענית, ולפניו אסור ולאחריו מותר וכמו שכתבתי סעיף א'. וכתבו [רא"ש מגילה פרק א סימן א, ר"ן מגילה א, ב, ד"ה גמ'] בשם רבינו תם, דיש סמך לזה מהא דאמרינן בריש מגילה [ב, א] י"ג זמן קהלה לכל היא, פירוש, שהכל מתקבצים לתענית אסתר, ובאים בני הכפרים לעיירות לומר סליחות ותחנונים. וקשה לי עלה, מדתנן [שם] חל להיות בשלישי או ברביעי כפרים מקדימין ליום הכניסה, ואם איתא שבי"ג היו מתקבצים, כשחל ברביעי אמאי דחינן להו ליום הכניסה, ליקרו בי"ג. ועוד דמוכח בהדיא בסוף פרק שני דתענית [יח, ב] דתענית אסתר אינו תקנת חכמים, מדאמרינן התם דתליסר יום ניקנור הוא, ואסור בהספד ובתענית. אבל בפרק קמא דמגילה [טז, ב] משמע דתקנת חכמים היא, דגרסינן התם "ומאמר אסתר קיים" מאמר אסתר אין, דברי הצומות לא. אמר רבי יוחנן דברי הצומות ומאמר אסתר קיים את ימי הפורים כו', וצ"ע. ולכן נראה עיקר כמו שכתב הרז"ה [המאור שם ד, א] דכיון דפורים הוא דברי קבלה, ודברי קבלה כדברי תורה דמי, הוה ליה כשבתות וימים טובים דתניא [תענית יז, ב] הם אסורים, לפניהם ולאחריהם מותרים לפי שהם דברי תורה ודברי תורה אינם צריכים חיזוק. אלא דכפי זה נפיק לדידן דיתבינן בירושלם דקרינן בט"ו, שיהא אסור לן להתענות בי"ג, וכן נראה עיקר, אף על פי שלא נהגו כן: 


פרי חדש אורח חיים סימן תרפז 
=========================== 
סעיף א 
[חייב אדם לקרות המגילה בלילה]. כתב בב"י [עמוד תרמג ד"ה כתוב] בשם הארחות חיים [הלכות מגילה אות כג] דנהגו לקרותה מבעוד יום ליל י"ד כדי להקל על האנוסים והמעוברות שלא להתענות יותר מדאי, ע"כ. ואם נהגו כך מעולם לא קיימו מצות קריאת מגילה בלילה, וראוי לבטל המנהג הרע הזה, ולקרותה כולה משעת יציאת הכוכבים. ואם קראוה קודם לכן לא יצאו ידי חובתם, וצריך לחזור ולקרותה בברכותיה, וזה פשוט, עיין במה שכתבתי סימן תרצ"ב סעיף ד': 
סעיף ב 
[מבטלים תלמוד תורה לשמוע מקרא מגילה וכו', ואין לך דבר שנדחה מקרא מגילה מפניו חוץ ממת מצוה שאין לו קוברים. הגה, וכל זה לא מיירי אלא בדאיכא שהות לעשות שתיהן וכו'. והא דמת מצוה קודם, היינו דוקא בדאפשר לו לקוראה אחר כך]. פרק קמא דמגילה [ג, א] משפחה ומשפחה למה לי, אמר רבי יוסי בר חנינא, להביא משפחות כהונה ולוייה שמבטלין מעבודתן ובאין לשמוע מקרא מגילה. וכתב הר"ן ז"ל [ב, ב ד"ה ואמר] דדוקא כשיכולין אח"כ להשלים העבודה, הא לאו הכי ודאי אין מבטלין העבודה מדאורייתא משום מקרא מגילה דרבנן, ע"כ, וכן כתבו בתוספות [שם ד"ה מבטלין]. ואף על  גב דאמרינן בעלמא [עירובין עז, א ועוד] רבנן עשו חיזוק לדבריהם יותר משל תורה, ואמרינן נמי בהאשה רבה [יבמות צ, א] בית דין מתנין לעקור דבר מן התורה בשב ואל תעשה, ובברכות פרק היה קורא [יד, א] נמי אמרינן, בהלל ובמגילה מהו שיפסיק, אמרינן קל וחומר קריאת שמע דאורייתא פוסק, הלל דרבנן מבעיא, או דילמא פרסומי ניסא עדיף. אינם ענין לכאן כלל, דמאי טעמא איכא הכא למעקר מצוה דאורייתא מפני מצוה דרבנן. אלא ודאי הדבר ברור, דאי מיחייב בשתי מצות אחת מדאורייתא ואחת מדרבנן, וליכא שהות למעבד תרוייהו פשיטא שנדחת מצוה דרבנן מפני מצוה דאורייתא. וא"ת והא אמרינן בפרק במה מדליקין [שבת כג, ב] דנר חנוכה וקידוש היום, נר חנוכה עדיף משום פרסומי ניסא, אף על גב דחנוכה מדרבנן. וי"ל, דלקדש על היין נמי לא הוי אלא מדרבנן, דמדאורייתא  לא מיחייב לקדושי אלא בדברים בעלמא, וכמו שכתבתי סימן רע"א בסייעתא דשמיא. וזה ברור, ודלא כדמשמע מדברי בעל תרומת הדשן סימן רס"ו, דעבודה ושאר מצות נדחין לגמרי מפני מגילה, דליתא. ומתוך מה שכתבתי יתבאר לך, שמי שיש לפניו מצות מילה וקריאת המגילה, אי איכא שהות לשתיהן, מקרא מגילה קודם משום פרסומי ניסא, ואי ליכא שהות לשתיהן מילה בזמנה דהויא דאורייתא קודמת למקרא מגילה דהויא מדרבנן. ולפי זה הא דאמרינן בגמרא [מגילה ג, ב] אמר רבא, פשיטא לי עבודה ומקרא מגילה מקרא מגילה עדיף, עבודה ומת מצוה מת מצוה עדיף. לאו בחדא גוונא (מיקם) [מיתוקם], אלא הא כדאיתא והא כדאיתא, מקרא מגילה עדיף מעבודה, לאקדומי, אבל עבודה לגבי מת מצוה נדחית לגמרי. וכיון דכן על כרחך כי מבעיא ליה (לרבה) (לרבא) [שם] מקרא מגילה ומת מצוה הי מינייהו עדיף, היינו היכא שאינה נדחית מת מצוה, דאי בנדחית, השתא עבודה דאורייתא נדחית מפני מת מצוה, מקרא מגילה מבעיא. אלא בשאינה נדחית, וקא מבעיא ליה לאקדומי. ופשיט דמת מצוה עדיף, דאמר מר גדול כבוד הבריות שדוחה את לא תעשה שבתורה. וכיון דמהתם פשטינן, משמע לי שאע"פ שעובר זמן המגילה ונדחית לגמרי, מת מצוה עדיף משום כבוד הבריות שדוחה לגמרי לא תעשה שבתורה, כן נראה לי. וכתב בעל ב"ח [ד"ה ואין] שכן ראה כתוב בשם מהרש"ל ז"ל [בביאורו לטור], והכי נקטינן, ודלא כמור"ם ז"ל בהגה שנמשך אחר דקדוק מהר"א מזרחי ז"ל [בהגהותיו לסמ"ג הלכות מגילה כג, ד אות כ], וליתא לעניות דעתי. וכל זה דוקא במת מצוה, אבל בשאר מתים אין מוציאין אותן לקוברן סמוך לזמן קריאת המגילה, זולתי אם הוא תלמיד חכם שאע"פ שמבטל ממקרא מגילה, מותר להתעסק בכבודו, וכדאמרינן בגמרא [מגילה ג, ב] כבוד תורה דיחיד חמור. ומיהו אפילו בשאר מתים, אם התחילו להוציאם אין מפסיקין, כדאמרינן גבי קריאת שמע בפרק מי שמתו [ברכות יט, א] וזה ברור: 


פרי חדש אורח חיים סימן תרפח 
=========================== 
סעיף א 
[כרכים המוקפים חומה מימות יהושע בן נון וכו' קורין בחמשה עשר וכו']. תנן בריש מגילה, מגילה נקראת בי"א בי"ב בי"ג בי"ד בט"ו לא פחות ולא יותר, כרכין המוקפין חומה מימות יהושע בן נון קורין בט"ו, כפרים ועיירות גדולות קוראים בי"ד, אלא שהכפרים מקדימין ליום הכניסה. ופירש רש"י, אלא שהכפרים מקדימין ליום הכניסה, כלומר מאחר שהמוקפין קורין בט"ו ושאין מוקפין קורין בי"ד, הרי הכל בכלל, תו היכי משכחת י"א י"ב י"ג, אלא שהכפרים נתנו להם חכמים רשות להקדים קריאתה ליום הכניסה, יום שני בשבת שלפני י"ד או חמישי בשבת, שהוא יום הכניסה שמתכנסין לעיירות למשפט, לפי שבתי דינין יושבין בעיירות בשני ובחמישי בתקנת עזרא, והכפרים אינם בקיאים לקרות וצריכין שיקראנה להם אחד מבני העיר. אבל הר"ן ז"ל [שם א, ב סוף ד"ה ויש לשאול] כתב, שאינו נראה שיהא אחד מבני העיר פוטרן כיון שאינו מחוייב בדבר, ע"כ. וכן מוכח בירושלמי, דגרסינן התם (ריש) פרק ב' [דמגילה הלכה ג] בן עיר מהו שיוציא בן כרך ידי חובתו, ייבא כהדא [ראש השנה כט, א], כל שאינו חייב בדבר אינו מוציא את הרבים ידי חובתן. בן כרך מהו שיוציא בן עיר ידי חובתו, ייבא כהדא כל שאינו מחוייב בדבר כו', או ייבא כהדא דאמר ר' חלבו בשם ר' חייא רבה, הכל יוצאים בארבעה עשר שהוא זמן קריאתה, כלומר וכיון דבדיעבד יוצא, מחויב בדבר קרינן ביה. ובעיא בתרייתא לא אפשיטא, ומיהו נקיטינן לה לחומרא, דבש"ס דילן משמע דמוקפין אינן יוצאין בי"ד, דגרסינן בריש מכילתין [ב, ב] ואימא פרזים בארביסר, מוקפין אי בעו בארביסר אי בעו בחמיסר אמר קרא בזמניהם זמנו של זה לא זמנו של זה, ומשמע דלעכובא הויא, והכי נקטינן: ויש לדקדק, מה ראו מרדכי ובית דינו לחלוק מצוה זו לימים חלוקים ולקבוע יום מיוחד לפרזים ויום מיוחד לכרכים, מה שאין כן בשאר המצות. ותירץ הר"ן ז"ל [מגילה א, א ד"ה ויש] שמפני שהיהודים היושבים בערי הפרזות והיהודים אשר בשושן לא נחו מאויביהם ביום אחד, שהרי היהודים הפרוזים נחו בי"ד, והיהודים אשר בשושן נחו בט"ו, ועשו מאליהם כל אחד ביום מנוחתו משתה ושמחה, לפיכך כשקבעו עליהם יום טוב לדורות, קבעוהו לכל אחד ביום שנח בו. וכיון שהוצרכו לחלק בין מוקפין לשאינן מוקפין כשם שנחלקה שושן משאר עיירות, אילו תלו הדבר מימות אחשורוש, היתה ארץ ישראל שהיתה חרבה באותן הימים נידונת כפרזים, והיה גנאי בדבר, ולפיכך תלו הדבר בימי יהושע בן נון. ומלבד מה שהקשה בב"י ז"ל [עמוד תרמו ד"ה וקשה] ויפה דקדק, יראה לי לדקדק עוד, דמה ראו מרדכי וסיעתיה לעשות כל מוקפין חומה בט"ו ולא בי"ד שנחו בו, ובהכי לא היה גנאי לארץ ישראל שכל העולם עושים ביום י"ד, זולתי שושן שנעשה בו הנס. וזה הזקיקו (להרמב"ם) [להרמב"ן] שכתב [בחידושיו ריש מגילה] דכשצוה אחשרורוש להשמיד להרוג ולאבד, היו הפרזים ועיירות שאין להם חומה סביב, בספק וסכנה גדולה שלא יעלו עליהם אויבים יותר מן המוקפין חומה, וכשנעשה הנס עשו כולם נוח ומשתה ושמחה. וזה היה בשנת הנס לבד, ולאחר מכאן בשנים הבאות עמדו פרזים ונהגו מעצמם לעשות י"ד משתה ושמחה, אבל מוקפים לא עשו כלום, לפי שלא היה הנס גדול כפרזים, וזה הוא שכתוב [אסתר ט, יט] על כן היהודים הפרוזים היושבים בערי הפרזות עושים את יום ארבעה עשר כו', ולא הוזכרו כאן כלל מוקפין. לאחר זמן עמד מרדכי ובית דינו וראו דבריהם של פרזים שראוי הנס הזה לעשות לו זכר לדורות, וראו להקדים הפרזים למוקפין מפני שהנס היה גדול שהם התחילו במצוה תחילה לעשות להם לבדם יום טוב, ולפיכך קבעו יום נוח של פרזים ביומן, ושל כרכים מוקפין קבעו ביום נוח של שושן, עכ"ל, והר"ן ז"ל [שם], דקדק עליו ז"ל בזה. ואעפ"י שלפי זה מתורץ שפיר מה שדקדקנו מה ראו שלא לעשות מוקפין חומה בי"ד שנחו בו, והיינו טעמא בשביל מעלת פרזים וליתן להם לבדם הקדימה; מכל מקום גם זה אינו מחוור, דקשה לי עלה מהא דפרכינן [מגילה ב, ב] גבי מוקפין חומה, ואימא בתליסר, ואי כדברי הרב ז"ל מהיכא תיתי ליתן מעלה וקדימה למוקפין חומה יותר מפרזים, ואמאי איצטריך לשווייא ליה כשושן, ופירש רש"י, כשושן, כיון דלא רמז לך הכתוב זמן המוקפין אימת הוא, ואשכחן שושן שעשו בט"ו, מסתברא שאותו היום שייר למוקפין, ע"כ. ולישני ליה מה שכתב הרב ז"ל, שצריך ליתן קדימה לפרזים לפי שהם הקדימו במצוה. ותו, דבגמרא [מגילה ז, א] אמרינן אקרא דלקיים את אגרת הפורים הזאת השנית, דהיינו לומר שבתחילה קבעוה בשושן ולבסוף כל העולם כולו דהיינו בשנה השנית. ולכן נראה עיקר כמו שכתב הב"י ז"ל [שם ד"ה לפיכך], דכיון דמצוה זו הוקבעה בזמן חורבנה של ארץ ישראל, ראו חכמים שבאותו הדור לעשות זכר לארץ ישראל בנס זה, ולפיכך תיקנו שמוקפין חומה מימות יהושע בן נון יקראו בט"ו, ושאר העיירות יקראו בי"ד והגדילו עוד מעלת ארץ ישראל וראו לדמות כל עיירות מוקפות חומה אפילו שבחוצה לארץ למוקפות שבארץ ישראל, והיינו דפרכינן [מגילה ב, ב] לתנא דידן דיליף פרזי פרזי, אלא שושן דעבדא כמאן לא כפרזים ולא כמוקפין, כלומר, בשלמא לרבי יהושע בן קרחה ראו לדמות כל מוקפות חומה לשושן בשביל מעלת שושן שנעשה בה נס, אלא לתנא דידן דיליף פרזי פרזי, ומוקפות חומה מימות יהושע אף על פי שנחו בי"ד ראו לקבוע להם בט"ו בשביל מעלת ארץ ישראל ולאו בנייחא תליא מילתא, א"כ שושן דלא הויא מוקפת חומה מימות יהושע, אף על פי שנחו בט"ו ראוי היה שיקראו בי"ד בשביל מעלת ארץ ישראל. ומשני, דשאני שושן הואיל ונעשה בו נס ראוי גם כן ליתן לה מעלה שיקראו בט"ו, כמוקפות חומה מימות יהושע: ומה שכתב או שישב תחילה על דעת להקיפו אח"כ כו'. אף על פי שמדקדוק דברי הר"ן [שם ב, ב סוף ד"ה אבל] וכן מדברי התוספות ז"ל [מגילה ג, ב] ד"ה כרך שישב כו' משמע דפליגי אהך דינא, מכל מקום כן עיקר כסברת הר"מ מרוטנבורק [הביאו הטור עמוד תרמח]. דבהכי ניחא לי מאי דמקשו [התוספות שם] בההיא דאמרינן פרק קמא דמגילה [ה, ב] אשר לו חומה פרט לשור איגר, פירוש שאגרות חומות שלה כגון שהבתים מדובקות יחד בעיגול והוי כמו חומה סביב לעיר, ולמה לי קרא, תיפוק ליה דהוה ליה ישב ולבסוף הוקף שהרי לא נגמרה חומת העיר עד שנגמרו כל הבתים, וכפי דין זה ליכא קושיא כלל, דההיא בשדעתם להקיפו: ומה שכתב בהגה מסתמא הוקפה ולבסוף ישבה. אינו סותר למה שכתב המחבר לעיל סימן ת"א דסתם עיירות בונים בתים תחילה ואח"כ מקיפין אותה, דהיינו לומר שבונים הבתים תחילה אדעתא להקיפה אח"כ: 
סעיף ב 
[וכן הכפרים הנראים עמהם אפילו אינן סמוכים וכו' או שסמוכים להם אפילו אינם נראים עמהם וכו' ובלבד שלא יהיו רחוקים יותר ממיל וכו' קורים בחמשה עשר]. בפרק קמא דמגילה [ב, ב], אמר רבי יהושע בן לוי כרך וכל הסמוך לו וכל הנראה עמו, נדון ככרך. ועד כמה, אמר רבי ירמיה כמחמתן לטבריה, מיל. ובתר הכי אמרינן [ג, ב] תנא, סמוך אעפ"י שאינו נראה, נראה אעפ"י שאינו סמוך. ופירש נראה אעפ"י שאינו סמוך, דיתבא בראש ההר, סמוך ואינו נראה, ביושבת בנחל, ע"כ בגמרא. וכתב הר"ן [שם ב, א ד"ה אמר] וז"ל ויש מפרשים דנראה וסמוך דקאמר, היינו דמתחשב מתחומי העיר דוקא, והכי דייק לישנא דקאמר, נראה אף על פי כו', ולא קאמר רואין אותו מן העיר. מיהו הא והא נמי איתא, דרואין אותו מן העיר בעינן. אי נמי אפשר, דכי אמרינן עד כמה אמר רבי ירמיה כמחמתן לטבריה, מיל, אכולה מילתא מהדר, בין לנראה עמו בין לסמוך. ומכל מקום אינו נראה שאם היה רחוק כמה פרסאות מפני שרואין אותו מן הכרך יהא נידון ככרך, עכ"ל. ונתחבטו בלשון זה, ולענ"ד יראה דהכי פירושו, בין ל"יש מפרשים" בין ל"אי נמי" קשה להו מה שכתב הר"ן ז"ל בסוף דבריו, דלא מסתבר שאפילו שיהא רחוק כמה פרסאות, מפני שרואין אותו מן הכרך יהא נדון ככרך. ולכן פירשו היש מפרשים, דבין נראה ובין סמוך בעינן דמתחשב מתחומי העיר, ועד כמה, קאי לסמוך דוקא. וכפי זה, סמוך דהיינו בתוך מיל אף על פי שאינו נראה, נראה ומתחשב מתחום העיר אף על פי שאינו סמוך דהיינו רחוק יותר ממיל, נידון ככרך. אבל אם אינו מתחשב מתחומי העיר, אף על פי שהוא בתוך מיל ונראה, אינו נידון ככרך. והדר קאמר, דאפשר ד"עד כמה" אכולה מילתא קמהדר, וכפי זה, סמוך דאמרינן היינו סמוך ומתחשב מתחומי העיר, אבל בנראה אף על פי שאינו מתחשב מתחומי העיר נידון ככרך, ו"עד כמה" קאי לתרוייהו, בין לסמוך ומתחשב מתחומי העיר, בין לנראה אף על פי שאינו סמוך ומתחשב מתחומי העיר, עד מיל, אבל ביותר ממיל אפילו נראה ומתחשב מתחומי העיר, אינו נידון ככרך. והדר קאמר, ד"מכל מקום" כלומר אפילו תימא שיהיה פירוש הסוגיא כפשטה וכפירוש רש"י, ולא כפירוש היש מפרשים והאי נמי, אפילו הכי אינו נראה שאם היה רחוק כמה פרסאות שיהא נידון ככרך. ולכן הרמב"ם [מגילה א, י] והטור ז"ל [עמוד תרמו], והמחבר ז"ל נמשך אחריהם, כתבו סתם אפילו בנראין שלא יהיו רחוקים יותר ממיל, לפי שאין הדבר ידוע עד כמה מקרי נראין, כן נראה לי, ודלא כדברים דחוקים שכתובים בב"י [עמוד תרמז ד"ה וביאור] ובמהר"ם אלשקר סימן (ת"י) [קי] [דיבור ראשון], יעויי"ש. ובריש פרק בתרא דראש השנה [ל, א] אמרינן, קרובה פרט ליושבת חוץ לתחום, ויכולה לבא פרט למפסיק נהרא, ומשמע דהכא גבי מגילה אפילו דמפסיק נהרא לית לן בה. אי נמי אפשר לומר דהוה אמינא דנראה אפילו מופלג טובא, וסמוך היינו ממש סמוך לעיבורה של עיר, קמ"ל דנראה וסמוך הכל בתוך מיל, ודוק היטב: 
סעיף ד 
[כרך שהוא ספק אם הוקף בימי יהושע אם לאו קורים בארבעה עשר ובחמשה עשר ובליליהון ולא יברך כי אם בארבעה עשר שהוא זמן קריאה לרוב העולם]. מוכח בב"י [ד"ה כרך] דדוקא בכרך שהיא מוקפת חומה עתה אלא דמספקא לן אם היתה מוקפת נמי מימות יהושע. אבל אם אין לה חומה עתה, אינו בכלל הספק, וקורין בי"ד: וא"ת אמאי אין קורין בחוץ לארץ בי"ד ובט"ו משום ספקא דיומא, כמו כל המועדות. וי"ל דהויא ספיקא בדרבנן ולא תקון. ואפילו תימא דדברי קבלה כדברי תורה דמי, כבר תירץ המרדכי [מגילה רמז תשעה] דכיון דאנן בקיאינן בקבועא דירחא, וכתיב [אסתר ט, כז] "ולא יעבור", לא עבדינן. אלא דאכתי קשה, בכרכין המסופקין אי מוקפות חומה או לא, למה לא יברכו בשני הימים, וכך הקשו בשם מהרש"ל ז"ל [בביאורו לטור]. ואינה קושיא, שהולכין אחר רוב עיירות שאינן מוקפות חומה מימות יהושע. ואפילו תימא דהוי ספק שקול דכל קבוע כמחצה על מחצה דמי, הא אמרינן בפרק במה מדליקין [שבת כג, א] ספק דדבריהם לא בעי ברכה, ופרכינן והא יום טוב שני דספק דבריהם הוא ובעי ברכה, התם כי היכי דלא ליזלזולי ביה. ומינה לנידון דידן דלא שייך האי טעמא, דלא בעי ברכה. ואפילו לרש"י ז"ל שפירש [שם ד"ה רבא אמר] דלרבא ספק דבריהם בעי ברכה, היינו במידי דעיקר מדאורייתא. ואף על פי שמעיקר הדין יראה, דגם ביום ראשון לא יברכו, כבר נהגו לברך ביום ראשון, ע"ד הרמב"ם ז"ל [מגילה א, יא]: 
סעיף ה 
[בן עיר שהלך לכרך או בן כרך שהלך לעיר אם היה דעתו לחזור למקומו] בזמן קריאה [ונתעכב ולא חזר קורא כמקומו] כו'. פירוש, בזמן קריאת המקום שהוא בו עתה, לא זמן המקום שיצא משם: גרסינן בירושלמי (פרק קמא) [מגילה פרק ב הלכה ג], בן עיר שעקר דירתו ליל ט"ו, נתחייב כאן וכאן: 
סעיף ו 
[יום חמשה עשר שחל להיות בשבת אין קורין המגילה בשבת אלא מקדימים לקרותה בערב שבת]. לטלטל המגילה בשבת, מסתברא לאסור. וכן מוכח מהא דאמרינן בפרק הניזקין [גיטין ס, א] האי ספר אפטרתא אסור לטלטולי, מאי טעמא דהא לא חזי למקרי ביה, אלמא דכשאסור לקרות בו אסור לטלטלו, וכיון דמגילה אין קורין בה משום גזירה דרבה, מינה, דאסור לטלטלה. ועיין מה שכתב בספר שיירי כנה"ג בסימן זה [הגה"ט אות ב] ובסימן ש"ח בהגהת ב"י אות ג' וד': ומה שכתב המחבר ז"ל וגובים מעות מתנות עניים [ומחלקים אותם בו ביום] כו'. זה פשוט בפרק קמא דמגילה [ד, ב] דאמרינן התם, הואיל ואמרו שכפרים מקדימין ליום הכניסה גובין בו ביום ומחלקין בו ביום מפני שעיניהם של עניים נשואות למקרא מגילה. ואמרינן תו התם [ו, ב] תנא מקרא מגילה והוא הדין מתנות לאביונים, דהא בהא תליא: ומה שכתב ואין עושין סעודת פורים עד יום א' בשבת. בתשובת רלנ"ח סימן ל"ב כתב, שעשו מעשה הפך הירושלמי [מגילה פרק א ריש הלכה ד] ושעשו הסעודה בשבת. ויש סמך לזה מהא דאמרינן בפרק קמא דמגילה [ה, א] פורים שחל להיות בשבת ערב שבת זמנו, ופרכינן ערב שבת זמנו, והא שבת זמנו היא. וכתוב שם ראיה מהא דאמרינן פרק בני העיר [ל, א] פורים שחל להיות בערב שבת, רב אמר מקדימין פרשת זכור כי היכי דלא תיקדום עשייה לזכירה, ושמואל אמר מאחרין, אמר לך כיון דאיכא מוקפין דעבדי בחמיסר, עשייה וזכירה בהדי הדדי קאתיין. ולדידי לא מכרעא הך ראיה לדחות הירושלמי, דכיון שעיקר הסעודה שעושין בי"ו הוא בשביל ט"ו שחל להיות בשבת, ואינו אלא תשלומי ט"ו, שייך שפיר למימר עשייה וזכירה בהדי הדדי קאתיין. וכן נמי אידך מימרא דאמרי [שם] פורים שחל להיות בשבת מקדים וקורא (משבת) [בשבת] שעברה זכור, אעפ"י שאינן עושין הסעודה אלא בט"ו כיון דהויא תשלומי י"ד מקדימין כדי שתקדם זכירה לעשיית העיירות. אלא דמשמע לי דההיא דירושלמי אתיא כמאן דאמר בפרק קמא דמועד קטן [ח, ב] דאין מערבין שמחה בשמחה, וא"כ לרב אשי דהוא בתרא דסבירא ליה דטעמא דאין נושאין נשים במועד הוי משום טעמא דושמחת בחגך ולא באשתך, כדאיתא בפרק קמא דחגיגה [ח, ב], משמע דלא סבירא ליה הך טעמא דאין מערבין שמחה בשמחה, וכיון דכן יש לעשות סעודת פורים בשבת. וכן הרשב"א [שו"ת חלק ג סימן רעו] התיר לישא אשה בפורים, ולא חייש לטעמא דאין מערבין שמחה בשמחה. ולי נראה שאין לסמוך על ההיא תשובה דהרשב"א, ולא מכרעא מילתא דליפלוג רב אשי בההיא טעמא דאין מערבין שמחה בשמחה, ומה גם דמקרא ילפינן ליה; אלא בעי למימר רב אשי, דאיסורא דאורייתא איכא מקרא ד"בחגך" ולא באשתך דהוי עיקר דרשה כדמוכח בפרק קמא דחגיגה [שם], וכן כתבו בתוספות ז"ל [מועד קטן שם ד"ה בחגך]. ומדברי הרא"ש [מועד קטן פ"א סימן טו] והרי"ף [שם ג, ב], וכן מדברי התוספות ז"ל [מועד קטן שם סוף ד"ה מפני ביטול] לחד שינוייא יראה דסבירא להו דאיכא טעמא דאין מערבין שמחה בשמחה אפילו לרב אשי, ולכן יש לאחר סעודת פורים עד אחד בשבת. אלא דמכל מקום, כיון דלפום ריהטא מש"ס דילן וכן [מ]הרשב"א דלא חייש לטעמא דאין מערבין שמחה בשמחה משמע דנעשית בשבת, יש להחמיר ולעשותה בט"ו ובט"ז, וכך אנו נוהגין. ודין משלוח מנות כתבתיו בסימן תרצ"ה [אות א ד"ה ויום]: 
סעיף ז 
[המפרש בים והיוצא בשיירה וכו' יקראנה בשלשה עשר וכו'] בהגה, [ומיהו אם נזדמן לו אחר כך מגילה] חוזר וקורא אותה ביום י"ד כו'. פירוש, בברכה לפניה ולאחריה: 
סעיף ח 
קורא אותה בט"ו. פירוש בלא ברכה: 


פרי חדש אורח חיים סימן תרפט 
=========================== 
סעיף א 
[הכל חייבים בקריאתה אנשים ונשים וגרים ועבדים משוחררים]. בתוספתא דמגילה [פרק ב הלכה ד] הכל חייבין בקריאת מגילה, כהנים ולוים וישראלים ועבדים משוחררים חללים נתינים ממזרים סריס אדם סריס חמה כו'. אנדרוגינוס מוציא את מינו ולא את שאינו מינו, טומטום אינו מוציא לא את מינו ולא את שאינו מינו. מי שחציו עבד וחציו בן חורין אינו מוציא לא את מינו ולא את שאינו מינו, נשים ועבדים וקטנים פטורים ואינן מוציאין [את] הרבים ידי חובתן. וכתב בספר ב"ח [עמוד תרנב ד"ה הכל], דמשום דכתיב [אסתר ט, כח] "משפחה ומשפחה" סלקא דעתך אמינא דוקא אותן המשפחות המיוחסות שבישראל מוציאין את הרבים ידי חובתן, קמ"ל דלא. ואינו מחוור, דהא גבי שופר תני בתוספתא [ראש השנה פרק ב הלכה ד] כל הני, והתם לא שייך למימר הכי. אלא נראה, כמו שכתב הב"י ז"ל [עמוד תרנב ד"ה ומ"ש רבינו עבדים] דמשום דנקט כהנים ולוים איצטריך למנקט הני: תו גרסינן בפרק קמא דמגילה [ד, א], אמר רבי יהושע בן לוי נשים חייבות במקרא מגילה, שאף הן היו באותו הנס. והעיקר כמו שכתבו בתוספות ז"ל [שם ד"ה שאף] שרצה לומר שאף הן היו בספק דלהשמיד ולהרוג ולאבד, ודלא כפירוש רשב"ם ז"ל [בתוספות שם]. והכי איתא בירושלמי פרק ב' דמגילה [הלכה ה] דאמרינן התם, בר קפרא אמר צריך לקרותה לפני נשים ולפני קטנים שאף הן היו בספק. רבי יהושע בן לוי עבד כן, מכנש בנוי ובני ביתיה וקרי לה קומיהן, ע"כ. והנה מהתוספתא ומהירושלמי שכתבתי מוכח בהדיא, דנשים אינן מוציאות אנשים ידי חובתם. דכיון דבריש ערכין [ב, ב] אמרינן, דהכל חייבין במקרא מגילה דקתני ברישא דתוספתא אתא לאתויי נשים, על כרחך סיפא דקתני דנשים פטורין היינו להוציא את הרבים ידי חובתם, וכדמסיים. וזו היא דעת בעל הלכות גדולות [מגילה סימן יט סוף עמוד רלה] ודעת תוספות ז"ל [מגילה ד, א ד"ה נשים], והכי נקטינן: [ליקוט] בב"י [עמוד תרנג ד"ה ומ"ש רבינו] ובעל הלכות גדולות [שם ריש עמוד רלה] גריס הכי אמר רבי יהושע בן לוי נשים חייבות במשמע מגילה. ועתה לא תקשה לרבי יהושע בן לוי התוספתא, דהא נשים חייבות בשמיעה ולא בקריאה ע"כ. וא"ת דמאי קאמר, אי ר"ל שיוצאות בשמיעה ואינן צריכות לקרות, גם באנשים דינא הכי. ואי לומר שאם אין להם מי שיקריאנה שהן פטורות מלקרותה, הא ודאי כיון שחייבות בשמיעה חייבות הן עצמן לקרותה כדי להשמיע לאזניהם. נמצא שהדין שוה בין באנשים בין בנשים שכולם חייבין בקריאה ובשמיעה, אלא שאם קראו או שמעו יצאו. וי"ל דאין הכי נמי דדינא הכי דעכ"פ חייבות בקריאה אלא דלא נפקי בתורת קריאה אלא בתורת שמיעה, וכיון דכן אינן מוציאות האנשים לפי ששומע כקורא, ואיהו לא נפיק השתא אלא מחמת קריאתה, ובקריאה איהי לא מיחייבא הו"ל שאינו מחוייב בדבר, וכל שאינו מחוייב בדבר אינו מוציא את הרבים ידי חובתם: [ע"כ מליקוטי פר"ח] ומה שכתב המחבר ז"ל ועבדים משוחררים. עיין מה שכתבתי לקמן סעיף ג' [ד"ה ודין] בסייעתא דשמיא: 
סעיף ב 
[לפיכך אם היה הקורא חרש או קטן וכו' השומע ממנו לא יצא]. משנה פרק ב' דמגילה [יט, ב], הכל כשרים לקרות את המגילה חוץ מחרש שוטה וקטן, רבי יהודה מכשיר בקטן. ואמרינן עלה בגמרא, מאן תנא חרש דיעבד נמי לא, אמר רב מתנה רבי יוסי היא דתנן [ברכות טו, א] הקורא את שמע ולא השמיע לאזנו, יצא. רבי יוסי אומר, לא יצא. וממאי דרבי יוסי היא ודיעבד נמי לא, דילמא רבי יהודה היא ולכתחילה הוא דלא הא דיעבד שפיר דמי, לא סלקא דעתך, דקתני חרש דומיא דשוטה וקטן, מה שוטה וקטן דיעבד נמי לא, אף חרש דיעבד נמי לא. ודילמא הא כדאיתא והא כדאיתא, מדקנתי סיפא ורבי יהודה מכשיר בקטן, מכלל דרישא לאו רבי יהודה היא. ודילמא כולה רבי יהודה, וחסורי מחסרא והכי קתני, הכל כשרין לקרות המגילה חוץ מחרש שוטה וקטן, במה דברים אמורים, בקטן שלא הגיע לחינוך, אבל בקטן שהגיע לחינוך אפילו לכתחילה, שרבי יהודה מכשיר בקטן. במאי אוקימתא כרבי יהודה ודיעבד, אלא הא דתני יהודה בריה דרבי שמעון בן פזי, חרש המדבר ואינו שומע תורם לכתחילה, מאן היא, אי רבי יהודה, דיעבד אין לכתחילה לא, אי רבי יוסי דיעבד נמי לא. ואלא מאי רבי יהודה ואפילו לכתחילה, אלא הא דתניא לא יברך אדם ברכת המזון בלבו ואם ברך יצא, מני, לא רבי יהודה ולא רבי יוסי, אי רבי יהודה אפילו לכתחילה, אי רבי יוסי אפילו דיעבד נמי לא. לעולם רבי יהודה ואפילו לכתחילה, ולא קשיא הא דידיה הא דרביה, דתניא, רבי יהודה אומר משום רבי אלעזר בן עזריה, הקורא את שמע צריך שישמיע לאזנו שנאמר "שמע ישראל" השמע לאזנך מה שאתה מוצא מפיך. רבי מאיר אומר, אשר אנכי מצוך היום על לבבך, אחר כונת הלב הן הן הדברים. השתא דאתית להכי, אפילו תימא דרבי יהודה כרביה סבירא ליה, והא דתני יהודה בריה דשמעון בן פזי רבי מאיר היא. ופירש רש"י ז"ל, לעולם רבי יהודה, ואפילו לכתחילה מכשיר, ומתניתין רבי יוסי ואפילו דיעבד נמי לא, והאי דתורם לכתחילה רבי יהודה, והאי דברכת המזון דרביה, משמו של רבי אלעזר בן עזריה אמרה שצריך להשמיע והאי לישנא משמע לכתחילה, אבל דיעבד יצא, השתא דאתית להכי, לאשמועינן הא פלוגתא דרבי יהודה ורבי מאיר, אפילו תימא רבי יהודה דאמר בקריאת שמע יצא, דיעבד אין לכתחילה לא, ומתניתין נמי לכתחילה הוא דפסלה לחרש ורבי יהודה היא, והך דברכת המזון נמי רבי יהודה היא, ודקשיא לך הא דיהודה בריה דרבי שמעון בן פזי מני, לא רבי יהודה ולא רבי יוסי, רבי מאיר היא דמכשר לכתחילה, עכ"ל: ואיכא למידק במאי דכתב רבינו ז"ל אההיא דרבי יהודה אפילו לכתחילה (מכ"ש) [מכשיר] דמתניתין רבי יוסי היא ואפילו דיעבד, דמאי דוחקיה, דכולה סוגיא רהטא איפכא. ותו, דרבינו גופיה למסקנא דאמרינן דרבי יהודה כרביה סבירא ליה הדר ביה וקאמר, דמתניתין נמי לכתחילה הוא דפסלה לחרש, ורבי יהודה היא. ויראה לי דסבירא ליה להרב ז"ל, דלס"ד ולמסקנא דש"ס דאשכחנא לרבי דסתים לגבי קריאת שמע סברת רבי יהודה דדיעבד אין לכתחילה לא, טפי ניחא לן לאוקומיה ודחוקי מתניתין בחסורי מחסרא כי היכי דתיקום אליביה, מלאוקומי כרבי יוסי. אך לההיא אוקמתא דרבי יהודה אפילו לכתחילה מכשיר, וסברת רבי אלעזר בן עזריה רביה לא שנאה רבי לענין קריאת שמע, א"כ עדיף לן לאוקמי מתניתין כרבי יוסי ואפילו דיעבד לא [כיון] שהביא רבי סברתו גבי קריאת שמע, מלאוקומי כרבי אלעזר בן עזריה דהוי סברא שלישית שלא הוזכרה גבי קריאת שמע, כן נראה לי ברור: ולענין הלכה, מתניתין דמגילה לצדדין קתני, חרש דיעבד אין לכתחילה לא, ושוטה וקטן דיעבד נמי לא, וכן פסק הרשב"א ז"ל בחידושיו לפרק היה קורא [ברכות ריש טו, ב], ואפשר שזו היא דעת הרי"ף [מגילה ו, ב] והרא"ש ז"ל [מגילה סוף פרק ב] שסתמו, וסמכו אמה שכתבו [רי"ף ברכות ח, ב; רא"ש שם פרק ב סימן יב] גבי קריאת שמע, דדיעבד יצא, וממילא דהא כדאיתא והא כדאיתא. וכי תימא סוף סוף הוה להו לפרושי גבי קטן, דמתניתין חסורי מחסרא ותרי גווני קטן קתני, ומשמע דקטן שהגיע לחינוך אפילו לכתחילה מוציא אחרים, וכמו שכתב הטור בשם בעל העיטור [הלכות מגילה, קיג ד"ה מי]. לאו מילתא היא, דאפילו תימא דמתניתין חסורי מחסרא, רבי יהודה קתני לה דהויא יחידאה, ורבנן פליגי עליה בברייתא [כ, א], וכוותיהו קיי"ל. ועוד נראה לי, דהא דדחקינן לאוקומי מתניתין בחסורי מחסרא, היינו כל כמה דלא אשכחנא תנא דקאי בשיטת רבי יהודה, ברם למסקנא דרבי יהודה בשיטת רבי אלעזר בן עזריה רביה אמרה, מעתה מתניתין אתיא כפשטה, דתנא קמא הוא רבי אלעזר בן עזריה, דחרש דיעבד אין לכתחילה לא, ובקטן סבירא ליה דאפילו דיעבד נמי לא. וניחא לי בהכי, הא דלא קתני רבי יהודה מכשיר בקטן ובחרש, בין אם מכשיר דקאמר בדיעבד, בין אי הוי לכתחילה. וכן מוכח מהא דאמרינן בריש ערכין [ב, ב] הכל חייבין במקרא מגילה לאתויי מאי, ואם איתא דקיי"ל כרבי יהודה בקטן שהגיע לחינוך, אמאי לא קאמר לאתויי קטן. אלא ודאי דהיינו טעמא, משום דלא בעי לאוקומי כיחידאה אליבא דלאו כהלכתא: ומעתה אבא לדברי המחבר, מה שכתב בקטן דאפילו בדיעבד לא, הפך דעת בעל העיטור, יפה כיוון, וכמו שהוכחתי לעיל. אלא שמצאתי להר"ן בפרק במה מדליקין [שבת י, א דיבור ראשון], הביאו הב"י סימן תרע"ה [עמוד תרכט ד"ה ולא] שכתב, הדליקן חרש שוטה וקטן אף על פי (שהבעל הבית) [שהניחה] גדול לא עשה כלום, מיהו כתב בעל העיטור [הלכות חנוכה קטז, א] דאם הגיע לחינוך מותר, והכל תלוי במנהג כדאמרינן בירושלמי במגילה [פרק ב הלכה ה] מכאן ואילך התקינו שיהיו קטנים קוראים לרבים, עכ"ל. ואינו מחוור, אלא העיקר כדכתיבנא, ועיין במה שכתבתי שם [אות ג]. ומה שכתב דאפילו בחרש דיעבד נמי לא, נמשך אחר מה שכתב הב"י [עמוד תרנה ד"ה ומ"ש רבינו שדעת] לחלק בין קריאת שמע למגילה. ואינו מחוור כלל, דכיון דבש"ס דילן דפרק היה קורא [ברכות טו, א] וכן ריש פרק ב' דמגילה [יט, ב] וכן בירושלמי [מגילה פרק ב הלכה ה] מדמי להו אהדדי, מהי תיתי לחלק חילוקים מדעתינו, וכמו שכתב הוא ז"ל בב"י [שם]. ועוד, דאדרבא רב יוסף סבירא ליה בפרק היה קורא [ברכות טו, ב], דמחלוקת בקריאת שמע אבל בשאר מצות דברי הכל יצא, וזו היא דעת הרשב"א ז"ל [ברכות ריש טו, ב] והר"ן [בחידושיו מגילה יט, ב ד"ה מתני' הכל] והר"ש בר צמח כפי מה שכתב בב"י [שם ד"ה כתב] משמו, וכן פסק הב"ח ז"ל [בסוף הסימן], והכי נקטינן. ומתוך מה שכתבתי יתבאר לך, שמי שקרא את המגילה ולא השמיע לאזנו, דיצא, וזה פשוט: בן כרך אינו מוציא בן עיר, וכל שכן בן עיר שאינו מוציא בן כרך, וכמו שכתבתי סימן תרפ"ח [ריש] סעיף א' בסייעתא דשמיא יעויי"ש: ומה שכתב המחבר ויש אומרים שהנשים [אינם מוציאות את האנשים]. כן עיקר, וכמו שכתבתי סעיף א': ומה שכתב בהג"ה ויש אומרים [אם האשה קוראת לעצמה מברכת לשמוע מגילה] כו'. אינן דברים של עיקר לסמוך עליהם, אלא מברכות על מקרא מגילה כמו האנשים, וזה פשוט: 
סעיף ג 
[אנדרוגינוס מוציא מינו ולא שאינו מינו טומטום ומי שחציו עבד אפילו מינו אינו מוציא]. לשון התוספתא שהבאתי בריש הסימן היא כך, אדרוגינוס מוציא את מינו ולא את שאינו מינו טומטום אינו מוציא את מינו ולא את שאינו מינו מי שחציו עבד ו[חציו] בן חורין, אינו מוציא את מינו ולא את שאינו מינו. והנה דין האנדרוגינוס, איכא למימר דאפילו לדעת רש"י [ערכין ג, א ד"ה לאתויי] ודעימיה ז"ל שסבירא להו דנשים מוציאות את הרבים ידי חובתם, מודה הכא דאינו מוציא אלא מינו, דאנדרוגינוס גרע מאשה; אף על פי שדעת התוספות ז"ל בפרק קמא דמגילה [ד, א ד"ה נשים] דלא עדיפא אשה מאנדרוגינוס. (מדין) [ודין] טומטום, לדעת רש"י [הנ"ל] מסתברא ודאי דאפילו לאנשים מוציא, דלמאי ניחוש לה שמא יקרע ונמצא אנדרוגינוס, הויא מילתא דלא שכיחא ולא חיישינן לה. אבל בב"י [ד"ה ואנדרוגינוס] כתב, דטפי עדיף כשהמוציא הוא ודאי אשה והשומע זכר, מכשהמוציא הוא טומטום אפילו אם השומע נקבה. ואינו מחוור אצלי, דאפילו דנימא לחלק בכך מאי דלא מסתבר, מכל מקום טומטום דכותיה דשניהם שקולין, אמאי אינו מוציא, והכא ליכא סברא כלל לחלק. אלא העיקר, דלדעת רש"י אפילו אנשים מוציא ולדעת בה"ג [דלעיל סעיף א] יראה, דאינו מוציא את מינו דאמרינן, היינו דוקא אנשים, אבל נשים משמע דמוציא: ודין מי שחציו עבד, כפי מה שהעלינו בריש סימן זה [אות א ד"ה תו] דנשים חייבות במקרא מגילה לפי שהיו בספק סכנה, הוא הדין לעבדים שמלו וטבלו לשם עבדות; ולדעת רש"י ז"ל [הנ"ל בדיבור קודם], כי היכי דנשים מוציאות את אחרים ידי חובתם הוא הדין לעבדים נמי; וכפי זה, מי שחציו עבד וחציו בן חורין אפילו לאנשים מוציא. אך לדעת בה"ג [הנ"ל] דנשים אינן מוציאות את אחרים ידי חובתם, הוא הדין לעבדים שאינן מוציאין אנשים, והיינו דקתני ברישא דתוספתא עבדים "משוחררים", אבל נשים ועבדים כמותם מוציאים. וכפי זה מי שחציו עבד אפילו את עצמו אינו מוציא, דלא אתי צד עבדות ומפיק צד חירות, אבל לנשים ועבדים מפיק. ולהכי לא קעריב ותני טומטום ומי שחציו עבד אינם מוציאים את מינם ולא את שאינם מינם, לפי שהם חלוקים בדיניהם וכדכתיבנא, כן נראה לי: 
סעיף ד 
[השומע מגילה ממי שהוא מודר הנאה ממנו] יצא. נכתב בצדו, וכגון שקורא מאליו, אבל לומר לו שיקרא להוציאו אסור, דהא שליחותיה קעביד, וכמו שכתב המחבר לעיל סימן תקפ"ט [סעיף ז]: 
סעיף ה 
[מקום שאין מנין וכו' ואם כולם יודעים כל אחד] קורא לעצמו. ומיהו, אם נתכוון לפטור את חבירו, אף על פי שכולם יודעים, יצא בדיעבד: 


פרי חדש אורח חיים סימן תרצ 
========================== 
סעיף ב 
[ליקוט] ויוצאים הם והשומעים מהם. משמע ודאי דהיינו דוקא כשיכול לשמוע כל תיבה ותיבה, אבל אם רבו הקורים דאף אי יהיב דעתיה אינו יכול לשמוע, השומע לא יצא. ולענין הקורים עצמן הויא פלוגתא כדאיתא גבי חרש [סימן תרפט סעיף ב] יע"ש: [ע"כ מליקוטי פר"ח] 
סעיף ג 
[אבל בדיעבד אם השמיט הסופר באמצעה תיבות אפילו עד חציה וכו' יצא. הגה, אבל אם השמיט תחילתה או סופה אפילו מעוטה לא יצא, ואפילו באמצעה דוקא שלא השמיט ענין שלם]. הקשה הרשב"א [מגילה יח, ב ד"ה לא, הובא בר"ן מגילה ה, א ד"ה תנו] דהכא משמע דחסרה מקצת כשירה, ובגמרא [שם יט, א] אמרינן, הלכה כדברי האומר כולה, ואפילו למאן דאמר מאיש יהודי, צריך שתהא כתובה כולה. אלמא, אם חסרה מרישא עד איש יהודי, פסולה. דנהי דאמרינן "צריך" שתהא כתובה כולה, משמע דלעכב אמרינן הכי, מדפרכינן בגמרא [שם יח, ב] אלא (דכתיב) [דכתב] פסוקא פסוקא וקרי ליה, והא אמר רבי חלבו הלכה כדברי האומר כולה, ואפילו למאן דאמר מאיש יהודי, צריך שתהא כתובה לפניו כולה. ואם איתא דלכתחילה קאמר, מאי קושיא: ותירץ, דהכא בשתחילת המגילה וסופה כתובה, אלא דבאמצע היא חסרה, ומשום הכי כל היכא דלא מחסרא רובא, כשירה, דאינה נראת כספר חסר אלא כספר שלם שיש בו טעיות, ומגילה כיון דנקראת אגרת אין מדקדקין בה לפוסלה בכך, אבל בשחסר ממנה מרישא עד איש יהודי, אעפ"י שהיא מעוטה נראה כספר חסר, וצריך שיקרא אותם מספר שלם, עכ"ל הר"ן ז"ל, והביאו בב"י [עמוד תרנו ד"ה וכתב]: רבים מקשים דמאי קשה ליה לרשב"א ז"ל, דבגמרא פריך שפיר, והכי פריך, אלא (דכתיב) [דכתב] פסוקא פסוקא וקרי ליה, והא אמר רבי חלבו הלכה כדברי האומר כולה. כלומר ואפילו דהתם לכתחלה, היינו בכולה, אבל רובא אפילו בדיעבד מעכבה, והכא ליכא אפילו רובא (דכתיב) [דכתב] פסוקא פסוקא וקרי ליה: ולדידי לא קשיא מידי, דמאי קושיא, לעולם (בדכתיב) [בדכתב] פסוקא פסוקא וקרי ליה, ואעפ"י שחציה הראשונה אינו יוצא בו ידי חובתו שהרי אינה כתובה רובא עדיין, מכל מקום מחציה ואילך שכל פסוק שכותב וקורא הרי השתא איכא רובא כתובה לפניו, וכיון דמחציה ואילך הרי היא כתובה רובא, יצא. וא"כ מאי פרכינן מההיא דרבי חלבו, הרי (במתניתא) [במתניתין] [מגילה יז, א] דיעבד קתני אם כיון לבו "יצא". ולכן הוצרך לתרץ [הרשב"א] דבראשה אפילו חסרון מקצתה מעכב. וכפי זה, כי רמינן [שם יח, ב] ברייתא דהשמיט בה הסופר אותיות וקראה על פה יצא, עם אידך ברייתא דקתני היו בה אותיות מטושטשות אם אין רשומן ניכר, פסולה. הוה מצי לשנויי נמי, הא והא במקצתה, והא בתחילת המגילה והא באמצעיתה. אלא, דלא רצה הש"ס להאריך. ומיהו, כל שהוא באמצעיתה, אפילו חסרה ענין מסתברא דיצא, ודלא כסברת ארחות חיים [הלכות מגילה סימן יד] שהביא בב"י ז"ל [עמוד תרנו ד"ה ומ"ש ודוקא], ונמשך אחריו בהגה, דליתא: ודע שמלשון הרמב"ם [מגילה ב, י] שכתב, אם היה רובה שלם כשירה ואם לאו פסולה, משמע, דחציה פסולה. ומלשון הגמרא [מגילה יח, ב] דקאמר, הא בכולה הא במקצתה, משמע דבעינן רובא לפוסלה, וכן מדוקדק בלשון המחבר ז"ל, ועיקר: [ליקוט] לפי מה שכתב בארחות חיים [הנ"ל] דאפילו באמצעה אם חסרה ענין פסולה, אין להקשות דא"כ מאי קשיא ליה להרשב"א [הנ"ל] דבחד דוכתא משמע דחסרה מקצת פסולה, לישני דכיון שחסרה מראש המגילה עד "איש יהודי", הרי חסרה ענין ולהכי פסולה, די"ל דמשמע ליה להרשב"א דאם חסרה ענין אפילו באמצע המגילה הוי פסולה, ואי בתחילתה אפילו אינה חסרה ענין פסולה, ולהכי לא משני דשאני התם דהוי חסרה ענין, דאי הכי הוה משמע דאפילו בתחילתה בענין חסרה ענין, וליתא, ודוק: [ע"כ מליקוטי פר"ח] 
סעיף ו 
[ליקוט] אלא כיצד יעשה מתחיל מפסוק שני. פירוש כיצד יעשה כשלא חזר וקרא השני, דאי מיירי בשכבר קרא השני למה צריך להתחיל מפסוק שני, לא הוה ליה להתחיל אלא מפסוק ג' ואילך, ודוק: [ע"כ מליקוטי פר"ח] 
סעיף ז 
[ליקוט] הקורא את המגילה על פה וכו'. וקשה שדין זה כבר כתבו למעלה בסעיף ג': [ע"כ מליקוטי פר"ח] 
סעיף ט 
[היתה כתובה תרגום וכו' לא יצא ידי חובתו בקריאתה אלא המכיר אותו הלשון בלבד וכו'. הגה, אבל אין לחוש באיזה כתב כתובה]. בריש פרק ב' [מגילה יז, א] תנן, קראה תרגום בכל לשון לא יצא, אבל קורין אותה ללועזות בלעז, והלועז ששמע אשורית יצא. ומפרשינן בגמרא [יח, א] דקראה בכל לשון דקתני לא יצא, כגון גיפטי[ת] לעברי[ם] ועברי[ת] לגיפטי[ם], אבל קורין אותה ללועזות בלעז איש כלשונו, והלועז ששמע אשורית יצא אף על גב דלא ידע מאי קאמרי. ומיהו מסתברא ודאי, דהא דקתני דקורין ללועזות בלעז, היינו שהלשון בלעז, אבל הכתב לעולם הוי אשורית, וכדתנן [מגילה יז, א] היתה כתובה בסם בסיקרא כו' לא יצא, עד שתהא כתובה אשורית על הספר, ובדיו. ובגמרא [יט, א], עד שתהא כתובה אשורית דכתיב [אסתר ט, כז] ככתבם וכזמנם, ומשמע דלא קפיד קרא אלא אכתב דלהוי אשורית, אבל אלשון לא קפיד קרא, אלא איש ואיש כלשונו. ומיהו מדיוקא דקרא משמע, דכתב אשורית יצא אעפ"י שאינו לשונו, ומינה לשאר לשונות, אי מכיר נפיק, ואי לא, לא נפיק. ואף על גב דקריאה לא כתיבא הכא, אלא  עשייה, מדכתיב [שם] להיות "עושים" את שני הימים, הא איתקש זכירה לעשייה וכדכתיב [שם ט, כח] והימים האלה נזכרים ונעשים, וכדאמרינן בריש פרק ב' [יז, א], ובריש פרק קמא [ב, ב]. והא דאוקי אביי בפרק קמא דמגילה [ט, א] ההיא ברייתא [שם, ח, ב] דקתני מקרא שכתבו תרגום ותרגום שכתבו מקרא אינו מטמא את הידים במגילה ואפילו בכתב שלנו, ואמרינן בגמרא, מאי טעמא משום דכתיב [אסתר ח, ט] ככתבם וכלשונם. אולי למסקנא [שם ט, א] דאסיק רב אשי, דההיא בשאר ספרים ורבי יהודה היא, אביי הוא דמפיק ליה מההוא קרא, אבל לדידן מההוא קרא לא מצינן למילף מיניה מידי, דההוא קרא באיגרות ששלח מרדכי כתיב, אלא מקרא דככתבם וכזמנם, וכדכתיבנא. ואולי טעות סופר יש בש"ס וצריך לומר ככתבם "וכזמנם", וזה ברור, וכן כתב רי"א[ז] ז"ל [שלטי הגבורים מגילה ה, ב אות א] והביא לשונו בספר תוספות יום טוב [שם פ"ב משנה ב סוף ד"ה עד], ועיי"ש, אעפ"י שאין דעת שאר הפוסקים [רמ"א כאן, ועוד] כן אלא דמגילה דכתובה בכתב לעז יצא, ואינו מחוור, דא"כ "ככתבם" מאי אהני לן: ולענין לעז יונית (אמרינן) בריש פרק ב' [מגילה יח, א] אהא דתנן [יז, א] אבל קורין אותה ללועזות בלעז, פרכינן, והא אמרת קראה בכל לשון, לא יצא. ומשני, רב ושמואל דאמרי תרוויהו, (לעז יוני לכל כשר) [בלעז יווני]. ומותבינן עלה מברייתא, דקתני קראה גיפטית עיברית עילמית מדית יונית לא יצא. ומשני, מתניתין לא דמיא אלא להא, גיפטית לגיפטים עברית לעברים עילמית לעילמים יוונית ליוונים, יצא. ופרכינן, אי הכי רב ושמואל אמאי מוקמי לה למתניתין בלעז יוונית לוקמה בכל לעז. ומשני, כי אתמר דרב ושמואל בעלמא איתמר, [רב ושמואל דאמרי תרוויהו, לעז יווני לכל כשר]. ופרכינן, והא קתני יונית ליונים אין, לכולי עלמא לא. ומשני אינהו דאמור כרבן שמעון בן גמליאל, דתנן [מגילה ח, ב] רבן שמעון בן גמליאל אומר, אף ספרים לא התירו שיכתבו אלא יונית. ולימרו הלכה כרבן שמעון בן גמליאל, אי אמרי הלכה כרשב"ג הוה אמינא הני מילי שאר ספרים, אבל במגילה דכתיב בה "ככתבם", אימא לא, קמ"ל. והרי"ף ז"ל [מגילה ה, א] לא הביא אלא ברייתא דיונית ליוונים, דמשמע ליוונים אין, לכולי עלמא לא. וכתב הרא"ש ז"ל [שם פרק ב סימן א] שאפשר דסבירא ליה דלאו אליבא דנפשייהו קאמרי אלא אליבא דרשב"ג, ולית הלכתא כרשב"ג, ע"כ. וליתא, דהא פרכינן דלימרו הלכה כרשב"ג, ומשנינן, אי אמרי הלכה כרשב"ג כו'. אבל הרמב"ן ז"ל [במלחמות שם] כתב, דרבי יוחנן פליג ארב ושמואל, דאמר רבי יוחנן [שבת מו, א ועוד] הלכה כסתם משנה, ומתניתין דלא כרשב"ג, דקתני בכל לשון לא יצא, אלמא אפילו לעז יווני אינו כשר, אלא שהלועזות קורין אותה בכל לעז. וקתני נמי, הלועז ששמע אשורית יצא, ואי כרשב"ג הא איכא נמי לעז יוונית. והא דפסיק רבי יוחנן גופיה בפרק קמא [מגילה ט, ב] הלכתא כרשב"ג, היינו בספרים, אבל במגילה דכתיב בה "ככתבם", לא. והר"ן ז"ל [שם ד, ב ד"ה גמרא] השיג עליו שאינו מוכרח, דתנא דמתניתין לא מעייל נפשיה בפלוגתא דרבנן ורשב"ג, אלא אתא לאשמועינן שאין כל הלשונות כשרים במגילה, אלא לבקי בהם. ולי נראה שדברי (הרמב"ם) [הרמב"ן] ז"ל נכוחים ומוכרחים, דאי הכי, אמאי איצטריך הש"ס לומר דכי איתמר דרב ושמואל בעלמא איתמר, לימא דאמתניתין איתמר ומתניתין כרשב"ג. אלא משמע דלא מצי למימר הכי, וכמו שכתב הרמב"ן כל זה. ואף על גב דאמרינן בעלמא [יבמות טז, ב ועוד] אמוראי נינהו  ואליבא דרבי יוחנן, מכל מקום מדלא פריך בש"ס אההיא מימרת רבי יוחנן דפרק קמא, ומי קאמר רבי יוחנן הכי והא אמר רבי יוחנן הלכה כסתם משנה ותנן הלועז ששמע אשורית יצא ואילו יוונית לא קתני, משמע דליכא קושיא, דמגילה שאני דכתיב ככתבם וכלשונם: אלא שעדין בזה לא יצאנו ידי חובתנו בקיום דברי הרב אלפסי ז"ל, דאכתי הוו רב ושמואל תרי לגבי רבי יוחנן, והלכתא כותייהו. ומה שכתב עוד הרמב"ן ז"ל [שם], דחזינן לרב פפא ורב נחמן [בר יצחק] דסבירא להו כרבי יוחנן בפרק קמא דמגילה [ט, א], אינו מוכרח וכמו שכתב הר"ן ז"ל [שם] עליו, עיין שם. ולכן העיקר כדברי הר"ן ז"ל, שמה שהשמיטו הרי"ף ז"ל, הוא לפי שעכשיו לא הוכשר לשון יווני אלא למכירין בו, לפי שאין אנו בקיאין בלשון יווני הקדום, ונמשך אחריו המחבר ז"ל: 
סעיף יא 
[יש למחות ביד הקורים לנשים המגילה בלשון לעז וכו']. כבר כתבתי בסמוך [סעיף ט דיבור ראשון] דבעינן כתב אשורית אף על פי שהתירו לשון לעז. ומיהו  אפילו הכי יש למחות ביד הקוראים אותה בלשון לעז, מהטעם שכתב הריב"ש ז"ל [סימן שפח ד"ה אמרתי], דאמרינן בגמרא [מגילה יח, א] אטו אנן "אחשתרנים בני הרמכים" מי ידעינן. ואף על פי שאנו לועזים "לוס פוטרות פיג'וס די לאס ייגואש", אין ידוע שזה לעז של  תיבות הללו, דאי חכמי התלמוד לא ידעי, אנן מנא ידעינן. וכתב הב"י ז"ל [עמוד תרנז ד"ה וראיתי] דיכול לקרותה כולה בלעז, וכשיגיע לאותן התיבות יאמרם בלשון המקרא האחשתרנים בני הרמכים, ואף על פי שנמצא שקרא בשתי לשונות, לא אשכחן שיפסל מקרא  מגילה בכך, ע"כ, והביאו ההגה בסעיף הקודם, וכן עיקר. וכן מוכח מההיא ברייתא דמייתי בש"ס פרק קמא דמגילה [ח, ב] דקתני, מקרא שכתבו תרגום ותרגום שכתבו מקרא אינו מטמא את הידים, ואוקי לה אביי [שם ט, א] במגילה; ומשמע, דטמויי הוא דלא מטמא אבל לצאת ידי חובתו יצא, אף על פי שקראה בלשון תרגום ולשון מקרא. ותו, אם איתא דאיכא לפלוגי בין כתובה בלשון אחד לכתובה בשתי לשונות, כי רמינן [שם ח, ב] ברייתא אמתניתין דקתני אין בין ספרים לתפילין ומזוזות, אלא שהספרים נכתבים בכל לשון, הא לטמא את הידים זה זה שוין ורמינהי, מקרא שכתבו תרגום ותרגום שכתבו מקרא אינו מטמא את הידים, לישני דההיא בשתי לשונות ומתניתין בלשון אחד, אלא משמע שאין טעם לחלק בכך, והכי נקטינן: 
סעיף יב 
[קראה מתנמנם וכו' יצא]. פירוש מתנמנם כתבתיו לעיל סימן תקס"ד בסייעתא דשמיא. וכתב בספר ב"ח [עמוד תרנח ד"ה קראה] דבסוף שינה אפילו קראה מתנמנם לא יצא: 
סעיף יג 
[וכן אם היה מגיהה] וכן אם היה דורשה כו' יצא. סיים הטור [עמוד תרנח], והוא שיכוין לקרותה כראוי ולא כמי שקורא להגיה. וכתב הרב ז"ל בב"י [שם ד"ה ואיכא], דאיכא למידק, דהא דאוקימנא ריש פרק ב' דברכות [יג, א] בקורא להגיה, היינו כי היכי דלא תיפשוט מינה דמצות צריכות כונה, אך לטור ז"ל שפוסק [כאן ובסימן תקפט] כמאן דאמר מצות צריכות כונה, לא היה לו לכתוב ולא כמי שקורא להגיה, ע"כ. ואינו דקדוק, דקא משמע לן הטור, דאע"פ שמכוין לצאת ידי חובתו בקריאה זו, מכל מקום לא יהיה קורא להגיה דלא הוי קריאה וכדאמרינן בגמרא [שם], והוא הדין המוזכר במתניתין גבי מגילה דתנן [מגילה יז, א] היה כותבה דורשה ומגיהה, אם כיון לבו יצא, ולמאן דאמר מצות צריכות כונה תרתי קאמר מתניתין, דהיינו כיון לבו לצאת ידי חובתו וגם כיון לבו לקרותה כראוי ולא כמי שקורא להגיה, וזה פשוט: ודע שכתב המגיד משנה ז"ל [מגילה ב, ה] דאפילו למאן דאמר מצות אין צריכות כונה אולי מודה במגילה דבעינן שיכוין לצאת, משום פרסומי ניסא. וכן נראה לי, דאל"כ תיקשי ממתניתין דמגילה [הנ"ל] למאן דאמר מצות אין צריכות כונה, דהא תנן היה כותבה דורשה ומגיהה אם כיון לבו יצא, וגבי "כותבה, דורשה" מאי כיון לבו איכא אלא לצאת ידי חובתו, ושמע מינה מצות צריכות כונה, אלא על כרחך (במגיה) [במגילה] כולי עלמא מודו. ולהכי לא אייתי לה הש"ס בפרק ראוהו בית דין [ראש השנה כח, ב] לאקשויי מינה למאן דאמר מצות אין צריכות כונה. ואף על גב דתנן התם [כז, ב] מי שהיה עובר אחורי בית הכנסת  ושמע קול שופר או קול מגילה, אם כיון לבו יצא, לאו בחדא גוונא נינהו, אלא הא כדאיתא והא כדאיתא. ותדע, דכי דייקינן מינה [ראש השנה כח, ב] מצות צריכות כונה, דחינן, מאי "אם כיון לבו", לשמוע, והא קשמע, סבור חמור בעלמא הוא, [ע"כ], ואכתי קשיא, דהא תינח גבי שופר, אבל במגילה דלא שייך למימר חמור בעלמא תיפשוט מינה דמצות צריכות כונה, אלא משמע דלכולי עלמא במגילה מודו, "וכיון לבו" דקאמר, לצדדין קתני ליה, דלענין שופר כיון לבו לשמוע, ולענין מגילה בעינן כיון לבו לצאת ידי חובתו: 
סעיף יד 
[ואם הקורא שליח צבור מסתמא דעתו על כל השומעים] אפילו הם אחורי בית הכנסת כו'. ומיהו איכא חילוק בין העומדים בבית הכנסת לעוברים אחורי בית הכנסת לענין זה למאן דאמר מצות צריכות כונה, שהעומדים בבית הכנסת סתמם כפירושם שמכוונים, אבל העובר אחורי בית הכנסת בעינן שיכוין בפירוש לצאת ידי חובתו. והכי איתא בירושלמי [ראש השנה פרק ג ה"ז] והביאו הר"ן [שם ז, א ד"ה ירושלמי], אמתניתין [שם כז, ב] דאם לא כיון לבו לא יצא, אמר רבי יוסי בר חנינא, לא אמרן אלא בעובר, אבל בעומד חזקה כיון: ומה שכתב אין מדקדקין בטעיותיה ויש אומרים [דוקא בטעיות שהלשון והענין אחד] כו'. כן עיקר, וכתב הר"ן ז"ל [מגילה ה, א סוף דיבור ראשון], דמהא דאמרינן [מגילה יח, א] אטו אנן האחשתרנים בני הרמכים מי ידעינן, שמעינן מיניה דאם טעה ולא הזכיר אפילו תיבה אחת לא יצא ידי חובתו, ואי לא, לימא דלהוי הני תיבות דהאחשתרנים והרמכים כאילו לא הזכירם, אלא לאו שמע מינה דאילו לא הזכירן לא יצא, וכי הזכירן אף על גב דלא ידע מאי קאמר, יצא. וכתב עוד הרב ז"ל דמשמע ודאי שכל שחיסר ממנה כלום בקריאתה (פסול) [לא יצא], וכן כתב הרשב"א בתשובה [חלק א] סימן תס"ז, וכן נראה מההיא ברייתא [מגילה יח, ב] דקתני השמיט בה הסופר אותיות וקראן הקורא על פה יצא, טעמא דקראן על פה, הא לא קראן לא יצא, אבל ריא"ז ז"ל [שלטי הגבורים מגילה ה, א אות ב] כתב, שאם השמיט מילות שאינן מפסידין הקריאה יצא ואעפ"י שלא קראן כלל, ואינו מחוור: 
סעיף יז 
קורא ופושט כאגרת. לשון התוספות ז"ל פרק קמא דמגילה דף ד' [ע"א ד"ה פסק], וכשרוצה לקרותה פושט את כולה קודם כאגרת, ע"כ. מכל מקום יש ליזהר שלא יהיה נגרר על גבי קרקע, שאין לנהוג בזיון בכתבי הקודש: 
סעיף יח 
[מגילה בי"ד ובט"ו צריך לחזור אחר עשרה ואם אי אפשר בעשרה קורים אותה ביחיד]. בפרק קמא דמגילה [ה, א] אמר רב, מגילה בזמנה קורין אותה אפילו ביחיד, שלא בזמנה, בעשרה. רב אסי אמר, בין בזמנה בין שלא בזמנה, בעשרה. הוה עובדא וחש ליה רב להא דרב אסי. ואם באנו לפרש דרב אסי לעיכובא קאמר דאפילו בזמנה אי ליכא עשרה אינו יוצא מידי קריאתה ביחיד, ליתא, מכח קושית הרז"ה ז"ל [בעל המאור מגילה ג, א], דאם איתא דמקרא מגילה אינה אלא בעשרה, אמאי לא מני לה [במגילה כג, ב] בהנהו מילי דליתנהו בפחות מעשרה. ומה שדחה בזה הרמב"ן ז"ל [במלחמות שם] דכל אותם דקא חשיב התם חובת צבור הוא, ואין עושין אותן אלא אם כן העשרה או רובם מחוייבין בדבר כגון שלא שמעו קדיש או ברכו, אבל במגילה לא בעינן עשרה אלא משום פרסומי ניסא, הילכך אפילו בשביל יחיד קורין אותה בעשרה אף על פי שיצאו הם, כיון שהיחיד לא יצא, זה אינו, לדידן דקיי"ל כשיטת רש"י [הובא בטור סימן סט עמוד רצד] והכי נהוג עלמא, שאפילו בשביל אחד שלא שמע קדיש או ברכו פורסין, וכמו שכתב המחבר ז"ל לעיל סימן ס"ט [סעיף א]: גם ליכא לפרושי, דלא פליגי רב ורב אסי אלא בזמנה, דרב סבר דלכתחילה אפילו ביחיד, ולרב אסי צריך לחזור אחר עשרה, אבל בשלא בזמנה לא פליגי, דא"כ לא היה לו לומר לרב אסי בין בזמנה בין שלא בזמנה בעשרה, אלא היה לו לומר אפילו בזמנה בעשרה: ולכן המחוור יותר בעיני הוא, דבתרתי פליגי, לרב כיון שהיא זמנה וכולן קורין אותה איכא פרסומי ניסא, וקורין אותה אפילו ביחיד. ובשלא בזמנה סבירא ליה לרב לעיכובא שאין קורין אותה בפחות מעשרה. ולרב אסי, בין בזמנה בין שלא בזמנה צריך לחזור אחר עשרה, ואי לא אפשר קורין אותה אפילו ביחיד: וקשיא ליה להר"ן ז"ל [מגילה ג, א ד"ה אמר] מהא דאמרינן בריש מכילתין [ג, א] "משפחה ומשפחה" להביא משפחות כהונה ולויה שמבטלין עבודתן ובאין לשמוע מקרא מגילה, ומכאן סמכו של בית רבי שמבטלין תלמוד תורה ובאין לשמוע מקרא מגילה. ולרב אמאי, והא איהו דאמר דבזמנה קורין אותה אפילו ביחיד. ואינה קושיא אצלי, דהתם עיקר קרא איצטריך להקדים מקרא מגילה לעבודה. ואי משום מלת "ובאין" דקתני, לאו למימרא דצריכין לבוא, דאי הכי תיקשי ליה לרב אסי נמי, דהא מסתמא בבית רבי איכא עשרה ולמה צריכין לבא, אלא על כרחך ברייתא אורחא דמילתא נקט שמתקבצים ובאים כולם לבית הכנסת, ומיהו אי בעו, אין הכי נמי דמצו לקרותה לכתחילה אפילו ביחיד. דאם איתא, דלרב איכא מצוה מן המובחר לקרותה עם הצבור, היכי אמרינן הוה עובדא וחש ליה רב לרב אסי, כלומר שחזר אחר עשרה לקבצם, דילמא מה שהיה מחזר אחר עשרה משום דגם לדידיה איכא מצוה, אלא מחוורתא דמילתא כדכתיבנא: ולענין הלכה כתב הרמב"ם ז"ל [מגילה א, ז] שכל שמקדימין וקוראין קודם ארבעה עשר, אין קוראין אותה בפחות מעשרה. ובהשגות, אמר אברהם, ואף בארבעה עשר עצמו מצוה בעשרה כרב אסי, דהא רב גופיה דפליג עליה חש להא דרב אסי, ומאי דכתב הרב ז"ל בהלכות [מגילה ג, א] ודחה לרב אסי, לאו מילתא היא, דהיכא דאפשר למהוי בעשרה מצוה למהדר עלייהו, והיכא דלא אפשר ודאי קרי ביחיד, ע"כ. וכתב עליו הרב המגיד וז"ל וזה דעת רב אסי ממש, דודאי אפילו רב אסי לא אמר "אין קורין" אלא בעשרה ולישתמע עיכובא אלא קורין אותה בעשרה קאמר, היכא דאפשר עכ"ל. ומתוך דברי המגיד משנה משמע שהבין כונת הראב"ד ז"ל, דמתוך דברי הרמב"ם ז"ל שלא הזכיר שבזמנה מצוה לקרותה בעשרה, משמע דפוסק כרב, דלכתחילה קורין אותה ביחיד כיון דהוי זמנה, לזה השיגו, דכיון דרב גופיה חש להא דרב אסי ראוי לפסוק כרב אסי, והדר קאמר, שאעפ"י שהרי"ף ז"ל דחה לרב אסי לא פליג עליה בעיקר הדין, שהרב ז"ל מפרש לדרב אסי לעיכובא, ולהכי דחאו מכח מימרת רבי יוחנן [מגילה יט, ב] ולעולם דסבירא ליה דהיכא דאפשר למהוי בעשרה מצוה למהדר עלייהו, ועל זה השיב המגיד משנה דאי אפשר להסכים דעת הרי"ף עם דעתו ז"ל, דמאי דפוסק הראב"ד ז"ל הוא דעת רב אסי ממש, ואם כן על כרחך כיון שדחה רב [הרי"ף] ז"ל לרב אסי מההלכה, ממילא משמע שאפילו לכתחילה קורין אותה ביחיד. ומכל מקום יותר נכון לפרש, שכונת הראב"ד ז"ל להשיג על הרי"ף גם כן שאין ראיה מההיא דרבי יוחנן לדחות לרב אסי, דהיכא דלא אפשר ודאי קרי ביחיד אפילו לרב אסי: ויש לדקדק בדברי הרב המגיד דקאמר, דאפילו לרב אסי ליכא עיכובא אלא קורין אותה בעשרה היכא דאפשר. והרי הרמב"ם ז"ל כתב, דבשלא בזמנה אין קורין בפחות מעשרה דהוי עיכובא, והוה ליה לפרושי שאין דעת הרמב"ם כדעתו ז"ל כמנהגו הטוב. ולכן יראה, שהוא ז"ל מפרש הסוגיא כמו שפירשתיה לעיל [ד"ה ולכן] והרמב"ם פסק כרב: ודע שפירוש "שלא בזמנה" היינו כשחל יום חמשה עשר לבני כרכין להיות בשבת, ומוכחא הך מילתא, דאהא דקאמר רב בזמנה קורין אותה אפילו ביחיד, פרכינן [שם], ומי אמר רב הכי, והא אמר רב יהודה בריה דרב שמואל בר שילת משמיה דרב, פורים שחל להיות בשבת ערב שבת זמנם, ופרכינן, ערב שבת זמנם, והא שבת זמנם הוא, אלא לאו הכי קאמר שלא בזמנם כזמנם, מה זמנם אפילו ביחיד אף שלא בזמנם אפילו ביחיד כו'. הנה מכאן מוכח בבירור, שכל שהוא דחוי מעיקרו, "שלא בזמנם" מיקרו. ומתוך הרשום בכתב נמצינו למדים למעשה, שמי שקורא אותה בזמנה מצוה לחזור אחר עשרה, ואי לא אפשר קרי אותה ביחיד. אבל אם יוצא לדרך שקורא אותה קודם זמנה, וכן אם חל ט"ו להיות בשבת לבני כרכין צריך לקרותה בעשרה. ואי ליכא עשרה יקראנה בלא ברכה, והכי נקיטינן: ומה שכתב [הגה] ויש להסתפק אם נשים מצטרפות לעשרה. בטור סימן (תרמ"ט) [תרפט] [עמוד תרנג] הביא בשם בעל העיטור ז"ל [מגילה קי, א] דמסתברא, דכי היכי דנשים מזמנות לעצמן ואינן מצטרפות לברכת הזימון, הכי נמי אינן מצטרפות לעשרה לכתחילה. והר"ן ז"ל בפרק ב' דמגילה [ו, ב] אמתניתין [שם יט, ב] דהכל כשרים לקרות את המגילה חוץ מחרש שוטה וקטן, השיג על סברא זו דאי אפשר, דהתם הוא שאינן מוציאות אנשים בברכתן, אבל כאן היאך אפשר שמוציאות אנשים ידי קריאה ואין מצטרפות עמהן למנין, אלא ודאי מצטרפות, ע"כ: ואיכא למידק עליה טובא, חדא, דבפרק לולב הגזול בההיא דאמרינן [סוכה לח, א] באמת אמרו אשה מברכת לבעלה, כתב הוא ז"ל [שם יט, א ד"ה גמ' ת"ר] דקיי"ל דנשים חייבות בברכת המזון מן התורה ובכאן סתר את דבריו. ותו, דאם איתא לדבריו ז"ל, כי מבעיא לן בפרק מי שמתו [ברכות כ, ב] אי נשים חייבות בברכת המזון מן התורה ונפקא מינה שמוציאות אחרים ידי חובתם, לימא, ואי סלקא דעתך שמוציאות, היכי תנן [שם מה, א] נשים ועבדים וקטנים אין מזמנין עליהם, והיאך אפשר שמוציאות ואינן מצטרפות. ותו, דהא איהו ז"ל כתב [מגילה ב, ב ד"ה נשים] שיש לחוש לסברת בעל הלכות גדולות [מגילה סימן יט עמוד רלה] שנשים אינן מוציאות אנשים ידי חובתם, ומינה, שאינן מצטרפות. ותו, דכי היכי דחיישינן התם לפריצות הכי נמי איכא למיחש הכא, כיון שאין רוצים לקרות אלא אי איכא עשרה, "צירופן ניכר" מיקרי. ומיהו מודינא ודאי, היכא דליכא היכר צירוף כלל, וכההיא דאמרינן בפרק האשה דפסחים [צא, א] אין עושין חבורת נשים ועבדים משום תיפלות, טעמא עם עבדים הא עם אנשים שרי וכן דקדק בספר תוספות יום טוב [שם פרק ח משנה ז], והיינו טעמא, משום דהכא ליכא (ניכר) [היכר] צירוף כלל. אלא העיקר כדברי בעל העיטור ז"ל שאינן מצטרפות משום פריצותא, וכל שכן לפי מה שהעלינו לעיל [סימן תרפט אות א], שהעיקר כדברי בה"ג שאינן מוציאות אנשים ידי חובתם, שאינן מצטרפות: 


פרי חדש אורח חיים סימן תרצא 
=========================== 
סעיף א 
[אין כותבין המגילה אלא בדיו וכו']. לעיל בסימן תר"ץ סעיף ט' [דיבור ראשון] כתבתי, שאע"פ שהתירו לשון לעז במגילה, מכל מקום בעינן שהכתב יהיה אשורית: ומה שכתב [ואם כתבה] במי עפצים וקנקנתום כשירה. פירוש מי עפצים או מי קנקנתום קאמר, דאילו קנקנתום גופיה, תנינא [מגילה יז, א] היתה כתובה בסם בסיקרא בקומוס בקנקנתום לא יצא, וכן ביאר הרב המגיד [מגילה ב, ט] וזה פשוט, ודלא כהב"ח ז"ל [עמוד תרסד ד"ה לשון וד"ה גם]: ומה שכתב ויש אומרים [שצריך עיבוד לשמה] כו'. ובדיעבד יש להכשיר. 
סעיף ב 
יש פוסלין חק תוכות במגילה [מ"א ס"ק א]. ולי נראה, שכיון שפיסול חק תוכות הוי משום דכתיב "וכתב" ולא וחקק [גיטין כ, א] אם רובה כתובה בהכשר לא פסלה וכההיא דאמרינן [מגילה יח, ב] השמיט בה הסופר אותיות או פסוקים וקראן הקורא על פה יצא, והוא הדין למגילה שדפוסה רובה שפסולה, וכן כתב בספר ב"ח ז"ל [עמוד תרסז ד"ה ואם אין]. אם כתב בשמאלו יש להכשיר בדיעבד: 
סעיף ד 
[וצריך לכתוב איש בראש דפא]. מגילה שכתובים בה עשרת בני המן בחצי הדף "איש" בראש שיטה "ועשרת" בסוף שיטה, אלא שאינה בסוף דפה שהיו כתובים שיטות אחרות באותו דף, פסולה, ספר שירי כנסת הגדולה [הגב"י אות י], ועיי"ש: 
סעיף ז 
[צריך להניח שיור בראש היריעה וכו']. שיור התפר הלכה למשה מסיני, והטעם דכשיש שיור מרגיש דמהדק יותר מדאי, מחמת שרואה הרוחב של השיור שאינו תפור ונמנע מלהדקו, מה שאין כן כשאינו משייר שיור, שמהדק ואינו מרגיש עד שנקרע, וכן כתב רש"י ז"ל [מגילה יט, ב ד"ה כדי] ועיין סימן קמ"ז [סעיף ג]: 
סעיף ח 
אין קוראים בצבור [במגילה הכתובה בין הכתובים] כו'. כתב הטור [עמוד תרסז] בשם בעל העיטור [הלכות מגילה קי, ג] פירוש בבית הכנסת שהוא מקום צבור ובעי פרסומי ניסא, אבל שלא בבית הכנסת אפילו בעשרה, יצא. ואינו מחוור כלל, דבעשרה נמי איכא פרסומי ניסא, וכדאמרינן בפרק קמא דכתובות [ז, ב בשינוי לשון] זיל ואייתי לי עשרה לפרסומי מילתא ואימא לך באנפייהו המזכה לעובר קנה כו', ולכן המחבר סתם, וסתמו כפירושו, דצבור הוי עשרה בכל מקום: 


פרי חדש אורח חיים סימן תרצב 
=========================== 
סעיף א 
בהגה, ואחד יכול לברך ושני קורא. הכי איתא בירושלמי ריש פרק בתרא דמגילה, זה קורא וזה מברך מכאן שהשומע כקורא: ומה שכתב ולאחריה נוהגים לברך כו'. כתב בספר כנסת הגדולה [הגה"ט], יש מקפידים שלא לברך אותה אלא אחר שיגלול המגילה, ולמדו ענין זה מספר תורה שאין הקורא מברך עד שיגלול הספר תורה, ונראה לי שאינו דומה, אבל אם כבר התחיל לגלול נראה לי דלכולי עלמא אין לחוש, אבל לא יגלול ויברך, ספר סדר היום [סדר פורים] עכ"ל. ומה שכתב שאינו דומה לספר תורה, לפי דהתם היינו טעמא כדי שלא יהיו הגוללין טרודין מלשמוע הפטרה מפי המפטיר וכמו שכתב רש"י באלו נאמרין [סוטה לט, ב ד"ה עד שתגלל]. ומה שכתב שלא יגלול ויברך, יצא לו מהא דאמרינן בירושלמי פרק ב' דברכות [הלכה ה], אסור לעשות מלאכה עד שיברך: 
סעיף ב 
[אין לשוח בעוד שקורין אותה]. כתב הטור [עמוד תרסט], דבעל העיטור [הלכות מגילה קיד, א] כתב, מסתברא כיון שברכה אחרונה במנהגא תליא מילתא, אין לגעור במי ששח בקריאתה, דלאו הפסקה היא, אלא בקריאה תליא מילתא, ואינו נראה, דכיון שהוא מברך צריך שלא להפסיק, דמאי נפקא מינה דתלי במנהגא, סוף סוף הוא מברך עכ"ל. ובאמת שטענת הטור על בעל העיטור ז"ל אינה טענה, דכיון דמודה דכל שאינו מברך לבסוף יכול להפסיק, א"כ גם כשמברך לבסוף למה לא יוכל להפסיק. אלא שמכל מקום דברי בעל העיטור ז"ל אינן מחוורין כלל, דהא גבי הלל לא התירו להפסיק אלא ברשות, ותנן [סוכה לח, א; לט, א] מקום שנהגו לברך אחריו יברך. ועוד, דבריש פרק היה קורא [ברכות יד, א] בהלל ובמגילה מהו שיפסיק, אמרינן קל וחומר, קריאת שמע דאורייתא פוסק, הלל דרבנן מבעיא או דילמא פרסומי ניסא עדיף. הנה מכאן מוכח בבירור הפך דעת בעל העיטור ז"ל, דלהפסיק במגילה שלא ברשות פשיטא ליה דאסיר וגוערין בו, כי קא מבעיא ליה הוא, אפילו ברשות אי מצי להפסיק או לא. ואף על פי שהרב המגיד בפרק ג' מהלכות חנוכה [הלכה ט] כתב, שמדברי הרמב"ם [שם] נראה, שגבי הלל פוסק לכל דבר, ואינו כדין קריאת שמע שאינו פוסק אלא לדברים ידועים, ושכן בדין, שהרי אין ברכה מתוקנת לאחריו ותלויה היא במנהג, ע"כ, כבר כתבתי בסימן תכ"ב סעיף ד' [ד"ה ולכאורה] שאין דבריו מחוורין, יעויי"ש. ובירושלמי [מגילה פרק ב הלכה ב] אהא דתנן היה "דורשה" ומגיהה כו', קאמר עלה, ובלבד שלא יפליגו דעתם לענינים אחרים, וזה פשוט. ולכן ראוי לגעור במי ששח שיחת חולין, ומיהו יכול לשאול מפני היראה, ומשיב מפני הכבוד: אם הפסיק באמצע אפילו שלא ברשות, כתב הב"י [עמוד תרסט ד"ה וז"ל] בשם תשובת הרשב"א [ח"א סימן רמד] דלא הויא הפסקה שיהיה צריך לחזור לראש, אלא מתחיל ממקום שהפסיק ואילך, ועיין מה שכתבתי בסימן ס"ה [אות א ד"ה ודע] בסייעתא דשמיא: 
סעיף ד 
מי שהוא אנוס קצת כו' [יכול לשמוע קריאתה מבעוד יום מפלג המנחה ולמעלה]. דין זה הוא מבעל תרומת הדשן [סימן קט] שלמד כן מההיא שכתבו התוספות בריש ברכות [ד"ה מאימתי] בשם ר"ת, דלרבי יהודה דסבירא ליה דזמן תפילת ערבית מפלג המנחה ולמעלה, הוא הדין לקריאת שמע. ודבריו דחויים מצד רוב הפוסקים שחלוקים עליו, והפסק האמיתי שזמן קריאת שמע הוא משעת צאת הכוכבים, וכמו שכתבתי בסימן רל"ה בסייע תא דשמיא, וכל שכן במגילה דמפקינן לה [מגילה ד, א] מקרא, דכתיב [תהלים כב, ג] ולילה ולא דומיה לי. ובפרק ב' דמגילה [כ, ב] אמרינן, הא קיי"ל דעד צאת הכוכבים לאו לילה הוא. ולכן הדבר ברור כשמש שאין לסמוך על הוראה זו, ואין לקרוא המגילה אלא משעת צאת הכוכבים, וכל שקרא קודם לכן לא עשה ולא כלום ובירך ברכות לבטלה. וכבר כתבתי זה סימן תרפ"ז סעיף א' יעויי"ש: 


פרי חדש אורח חיים סימן תרצג 
=========================== 
סעיף א 
בהגה, וקורין המגילה ואח"כ מבדילין. והב"י [עמוד תרע ד"ה כתב הכל] כתב וז"ל כתב הכלבו בסוף סימן מ"א פורים שחל להיות במוצאי שבת שקורא מגילה לאור הנר, מברך בורא מאורי האש קודם. ויש חולקים ואומרים שאין צריך לברך עליו, לפי שכבר נפטר ביוצר המאורות. אמנם טעמא דמסתבר הוא, שלא יהנה ממנו בלא ברכה, ע"כ, ומה שכתב לפי שכבר נפטר ביוצר המאורות כו', הכי קאמר, מפני שאין ברכה זו מיוחדת מצד שאסור ליהנות מן הנר בלא ברכה הוא, כברכת הנהנין, לפי שכבר נפטר הנאת הנר בברכת יוצר המאורות שבה נכלל אור הנר. וא"כ חיובא במוצאי שבת אינו אלא זכר למה שאירע לאדם הראשון, והואיל וכן הוא, כבר יכול לברכה אח"כ, מהר"ש הלוי בתשובה חלק או"ח סימן (כ"ה) [כח] בשם זקנו ז"ל. ולענין הלכה נקטינן שיבדיל מקודם, שאין ראוי שיהנה מן הנר קודם הבדלה, ודלא כהגה ז"ל, דליתא: 
סעיף ב 
בהגה, [ואין אומרים על הנסים רק ביום י"ד] אבל לא בט"ו. וכתב הב"י [עמוד תרע ד"ה כתב רב] שאינו יודע מאי איסור יש בהזכרת על הניסים בט"ו, ע"כ. והדבר ברור דכיון דלא מחייב להזכיר, דהוי הפסק וצריך לחזור לראש כמו שכתבתי סוף סימן ק"ח בסייעתא דשמיא יעויי"ש: 
סעיף ד 
בהגה [כשיש מילה בפורים] מלין התינוק [קודם קריאת המגילה]. אין דין זה מחוור, ופרטי דין זה כתבתים בסימן תרפ"ז סעיף ב' יעויי"ש. 


פרי חדש אורח חיים סימן תרצד 
=========================== 
סעיף א 
[חייב כל אדם ליתן לפחות שתי מתנות לשני עניים]. בפרק קמא דמגילה [ז, א] תני רב יוסף, ומשלוח מנות איש לרעהו שני מנות לאיש אחד, ומתנות לאביונים שתי מתנות לשני בני אדם. וא"ת אימא שתי מתנות לכל אביון דהוו שתים שהן ארבע, וכההיא דאמרינן פרק ג' דיומא [לז, א] גבי קרא דונתן אהרן על שני השעירים גורלות, יכול יתן שנים על זה ושנים על זה כו'. [וכן פירש רש"י בפרשת תרומה בפרשת כרובים דכתיב [שמות כה, יט] ועשה כרוב אחד מקצה מזה וכרוב אחד מקצה מזה. ועיין תוספות דפרק קמא דחגיגה דף ג' [ע"א] ד"ה חרש באזנו]. וי"ל דאי הוה כתיב ולאביונים מתנות הוה מצינו לפרושי לשני אביונים ארבע מתנות, אבל השתא דכתיב ומתנות לאביונים, משמע דבשתי מתנות מפטר, והדר קאמר שיחלקם לאביונים דהיינו שתי מתנות לשני בני אדם. וזכר לזה, הא דאמרינן פרק ב' דתענית [יז, א] השתא דכתיב ופרע לא ישלחו פרע להוי שלוחי הוא דלא לישלחו, נראה לי ודוק: יש מי שכתב [עמוד תרע ב"ח ד"ה חייב] שעני המתפרנס מן הצדקה שחייב גם הוא במתנות לאביונים. ואין לזה טעם, אלא מסתברא ודאי דפטירי: 
סעיף ב 
[אין משנין מעות פורים לצדקה אחרת וכו']. בהגה, אבל העני יכול לעשות בו מה שירצה. אבל הטור [עמוד תרעא] כתב, ואין עני רשאי להוציאן בדבר אחר אלא בסעודת פורים. ויראה שטעמו, דבפרק האומנין [בבא מציעא עח, ב] בעינן לאשכוחי דרבי מאיר סבירא ליה כל המעביר על דעתו של בעל הבית נקרא גזלן, ואמרינן, הא רבי מאיר דמגבת פורים דתניא מגבת פורים לפורים כו', רבי אליעזר אומר, מגבת פורים לפורים, ואין העני רשאי ליקח מהן רצועה לסנדלו אלא אם כן התנה במעמד אנשי העיר דברי רבי יעקב שאמר משום רבי מאיר, ורבי שמעון בן גמליאל מיקל. ודחינן, דילמא התם נמי, דאדעתא דפורים הוא דיהיב ליה, אדעתא דמידי אחרינא לא יהיב ליה. וכתב רש"י ז"ל [ד"ה אדעתא] וכיון דלאו אדעתא דהכי יהיב (נמי), נמצא מעות בחזקת בעלים חוץ מן היוצאין בסעודת פורים, ע"כ, ודעת הטור ז"ל, דההיא דמגבת פורים לאו טעמיה דרבי מאיר משום מעביר דעתו של בעל הבית, אלא אפילו לדידן דקיי"ל דלא כרבי מאיר, בהא מצינן למיפסק כותיה דרבי מאיר משום דאדעתא דפורים יהבי ליה אדעתא דמידי אחרינא, לא. אבל הרי"ף [בבא מציעא מח, ב] והרא"ש ז"ל [שם פרק ו סוף סימן ט] כתבו, דליתא להא ברייתא דסברה דמעביר על דעתו של בעל הבית נקרא גזלן, אלא כרבן גמליאל [בבא מציעא שם] קיי"ל דמיקל. וכן עיקר, דהא דאמרינן התם נמי אדעתא דפורים כו' הויא דחיה בעלמא, ובדרך "דילמא" איתמר, והכי אורחא דתלמודא, וכיון דלבסוף אסיקנא דרבי מאיר סבירא ליה כל המעביר על דעתו של בעל הבית נקרא גזלן, ממילא הך ברייתא מהך טעמא קאמר רבי מאיר שאין העני רשאי ליקח מהן רצועה לסנדלו, וכיון דלא קיי"ל כרבי מאיר במעביר על דעתו של בעל הבית לא קיי"ל כותיה בההיא דמגבת פורים, והכי נהוג: 


פרי חדש אורח חיים סימן תרצה 
=========================== 
סעיף א 
סעודת פורים שאכלה בלילה [לא יצא ידי חובתו]. כתב בב"י [עמוד תרעב ד"ה וכתוב], יש מפרשים כעין לילה שאין אבוקה כנגדו דרך שמחה ויום טוב, ע"כ. ולכאורה יראה שכונת היש מפרשים לומר, דאפילו בלילה אם עשאה באבוקה כנגדו יצא. ויש סמך לפירושם, מהא דאמרינן בפרק בתרא דיומא [עה, ב] לימדה תורה דרך ארץ שלא יאכל אדם בשר אלא בלילה. ופרכינן, והאמר אביי, האי מאן דאית ליה סעודתא לא ליכליה אלא ביממא. ומשני, כעין יממא קאמרינן, וכתב רש"י ז"ל כעין יממא, באור האבוקה, ע"כ. ואפשר שזה הוא דעת רבינו האיי [תשובות הגאונים מהדורת מוסאפיה ליק סימן לה] שכתב הב"י [שם] משמו, שנשאל על מי שנשבע להתענות בפורים, והשיב, אין כח במצות פורים לדחות שם שמים, ואפשר לו לעשות סעודת פורים בלילה, ויוצא ידי חובתו, ע"כ. ואין זה מחוור כלל, דהא אמרינן בגמרא [מגילה ז, ב] מאי טעמא ימי משתה ושמחה כתיב, ובקרא ליכא לפרושי כעין יממא. וכן מוכח בהדיא מההיא דאמרינן התם, רב אשי הוה יתיב קמיה דרב כהנא, נגה ולא אתו רבנן, אמר ליה מאי טעמא לא אתו רבנן דילמא טרידי בסעודת פורים, אמר ליה, ולא הוה אפשר למיכלה באורתא, אמר ליה, לא שמיע ליה למר הא דאמר רבא סעודת פורים שעשאה בלילה לא יצא ידי חובתו כו'. ואם איתא דלילה באבוקה כנגדו יצא, דילמא לעולם שמיע ליה מימרת רבא, ואיהו הכי קאמר, הוה אפשר למיכלה באורתא באבוקה כנגדו. ולכן יותר נכון לפרש, שכונת היש מפרשים לומר, דאפילו ביום אם אכלה בבית אפל בלא אבוקה כנגדו לא יצא, והיינו דלא קאמר רבא סעודת פורים צריך לעשותה ביום וכדכתיב ימי משתה ושמחה, אלא הכי קאמר, אפילו אם עשאה ביום אם עשאה כעין לילה לא יצא ידי חובתו, והכי נקטינן: [ליקוט] כשעושה סעודה ביום מדליק אבוקה דרך שמחה ויום טוב, ת"ה סוף סימן ק': [ע"כ מליקוטי פר"ח] ויום ט"ו שחל להיות בשבת לבני כרכין, כפי מה שכתבתי לעיל בסימן תרפ"ח [סוף אות ו] לעשות הסעודה ביום ט"ו וט"ז, וגם חייבים לשלוח מנות בשני הימים: 
סעיף ב 
[חייב איניש לבסומי בפוריא עד דלא ידע וכו']. בפרק קמא דמגילה [ז, ב] אמר רבא, מיחייב איניש לבסומי בפוריא עד דלא ידע בין ארור המן לברוך מרדכי, רבה ורבי זירא עבדו סעודת פורים בהדי הדדי, איבסום, קם רבה שחטיה לרבי זירא, למחר בעא רחמי (ואסייה) [ואחייה], לשנה, אמר ליה ניתי מר ונעביד [סעודת] פורים בהדי הדדי, אמר ליה לאו כל שעתא ושעתא מתרחיש ניסא. וכתבו [ר"ן מגילה ג, ב ד"ה גמ' מתני'] בשם רבינו אפרים, דמהך עובדא דקם (רבא) [רבה] ושחטיה לרבי זירא, אדחיית מימרת רבא, ולא שפיר דמי למעבד הכי. ואין זה נכון, דא"כ אמאי אישתמיט רבי זירא מלמעבד סעודה אהדדי, ואיצטריך לומר ליה לאו כל שעתא ושעתא מתרחיש ניסא, כיון שראו שיצא קלקול עון שפיכות דמים מסיבת שיכרותם ראוי היה להם למנוע עצמם מלבסומי כולי האי, ומלשתות אלא יותר מעט מכדי הרגילם, אלא משמע דאפילו הכי היו משתכרים יותר מדאי, ולהכי מייתי תלמודא ההוא עובדא, לאשמועינן דמימרת רבא כפשטה דמחייב איניש לבסומי עד דלא ידע בין ארור המן לברוך מרדכי. ומיהו עתה שהדורות מקולקלים, ראוי לתפוס סברת רבינו אפרים ז"ל, ושלא לשתות אלא מעט קט יותר ממה שמורגל ביום טוב, ובזה יוצא ידי חובתו כיון שכונתו לשמים כדי שלא להכשל ח"ו בשום מקרה רע, וישא ברכה מאת ה': ומה שכתב בהגה [יש אומרים שיש לאכול מאכל זרעונים בפורים] זכר לזרעונים שאכל דניאל וחביריו [בבבל]. וטפי הוה ליה למימר זכר לזרעונים שאכלה אסתר, דאמרינן פרק קמא דמגילה [יג, א] וישנה את נערותיה לטוב, שהאכילה זרעונים, וכן הוא אומר [דניאל א, טז] ויהי המלצר נושא את פת בגם ונותן להם זרעונים: 
סעיף ג 
[התחיל סעודתו מבעוד יום ומשכה עד הלילה אומר על הנסים] דבתר תחילת סעודה אזלינן. כן סתם המחבר לעיל סוף סימן קפ"ח, ועיקר: 
סעיף ד 
חייב לשלוח לחבירו שתי מנות [בשר או של מיני אוכלים] כו'. משמע שצריך דבר מוכן, דהיינו בשר ותרנגולים שחוטין, שכן משמעות "מנות" לשון הכנה, אבל אם שלח לחבירו תרנגולים חיים יראה שלא קיים המצוה, וכדמשמע בסוף פרק קמא דביצה [יד, ב] דתנן בית שמאי אומרים אין משלחין ביום טוב אלא מנות, ובית הלל אומרים כו', עיין שם: עיר ספק מוקפת חומה, אעפ"י שקוראים בשני הימים מחמת ספק, מכל מקום כיון שאין מברכין על קריאתה אלא בי"ד משום שהוא קריאה לרוב העולם, הוא הדין לענין סעודה שאינם עושים אלא בי"ד דומיא דרוב העולם, וסגי בהכי: נתן שתי מתנות ושתי מנות לשני אביונים לא יצא, אבל לשלשה אביונים יצא: עני המתפרנס מן הצדקה, מסתברא דגם הוא מחייב במצות משלוח מנות, וכדמוכח מההיא דפרק קמא [מגילה ז, ב] דמחלפי סעודתייהו להדדי, וכן כתב בספר ב"ח ז"ל [סימן תרצד עמוד תרע ד"ה חייב]: כתוב בתרומת הדשן סימן (ק"י) [קיא], דשתייה בכלל אכילה ויוצא בו ממצות מנות, וכן מוכח מהא דאמרינן פרק קמא [דמגילה ז, א] רבי יהודה נשיאה שדר ליה לרבי אושעיא אטמא דעיגלא תלתא וגרבא דחמרא, שלח ליה, קיימת בנו רבינו ומשלוח מנות איש לרעהו. והיינו דשלח ליה למימר קיימת בנו רבינו, כלומר דאע"ג דקרא כתיב [אסתר כט, ב] ומשלוח "מנות", דמשמע דמידי דאכילה אבל דשתייה לא, אפילו הכי קיימת רבינו דשתייה בכלל אכילה היא: ומה שכתב ואם אין לו מחליף [עם חבירו זה שולח לזה סעודתו וזה שולח לזה סעודתו] כו'. בפרק קמא [מגילה ז, ב], אביי בר אבין ורב חנינא בר אבין מחלפי סעודתייהו להדדי. וכתב רש"י ז"ל מחלפי סעודתייהו, זה אוכל עם זה בפורים של שנה זו ובשניה סועד חבירו עמו, ע"כ. והקשה בב"י ז"ל [עמוד תרעד ד"ה ואם] דאם כן לא היו מקיימים ומשלוח מנות איש לרעהו. ולי נראה שכונת רש"י ז"ל לאשמועינן, שאותו ששולח הסעודה היה מיפטר ממשלוח מנות אף על פי שהיה הולך ואוכל שם עם חבירו, אבל חבירו ודאי דלא מיפטר בהכי. ואף על פי שהדין דין אמת, מכל מקום הפירוש המחוור בזה, הוא מה שכתב הר"ן ז"ל [ג, ב ד"ה גמ' מתני'] שלא היה לאחד מהם כדי שיוכל לשלוח לחבירו ולהשאיר לעצמו, ולפיכך שולחים כל אחד סעודתם זה לזה כדי לאכול סעודת פורים ולקיים מצות ומשלוח מנות, וכן מוכח מהא דאמרינן בואלו מגלחין [מועד קטן כז, ב] גבי הבראה, רבה ורב יוסף מחלפי סעודתייהו: ומה שכתב בהגה [ואם שולח מנות לרעהו וכו'] או מחל לו יצא. ומה שכתב בהגה ואשה חייבת במתנות לאביונים כו'. אין דין זה מחוור, ד"איש" כתיב [אסתר ט, כב] ולא אשה, ומנין לו זה, וכתב הריק"ש [ערך לחם] ששום פוסק לא כתב כן: [ליקוט] הגה אבל לא בהיפך שלא יבוא איש לשלוח לאלמנה ויבואו לידי ספק קדושין. כתב המגן אברהם [ס"ק טז] שיאמרו שזהו סבלונות וחוששין לקדושין. ואפשר עוד דשילוח מנות שהוא דרך חיבה חיישינן שמא יאמר דרך אהבה וחיבה ותאמר היא שקבלם לשם קדושין והוו ספק קדושין, וכדאיתא באבן העזר סימן כ"ז סעיף ג' [בהגה], מה שאין כן במתנות לאביונים, ודוק: [ע"כ מליקוטי פר"ח]: 


פרי חדש אורח חיים סימן תרצו 
=========================== 
סעיף א 
[פורים מותר בעשיית מלאכה ובמקום שנהגו שלא לעשות אין עושין]. בפרק קמא דמגילה [ה, א] אמרינן, דרבי נטע נטיעה בפורים, ומתמהינן עליה [שם ע"ב] דהא תני רב יוסף (משתה ו)שמחה [ומשתה] ויום טוב, שמחה, מלמד שאסורים בהספד, משתה, מלמד שאסור בתענית, ויום טוב, מלמד שאסור בעשיית מלאכה. רבי בר ארביסר הוה, וכי נטע בט"ו נטע, [וכו', אלא רבי בר חמיסר הוה וכי נטע בארביסר נטע]. ומי שרי, והכתיב במגילת תענית את יום י"ד ואת יום ט"ו יומיא דפוריא אינון דלא למספד בהון, ואמר רבא, לא נצרכה אלא לאסור את של זה בזה ואת של זה בזה. הני מילי בהספד ותענית, אבל מלאכה יום אחד ותו לא. איני, והא רב חזייה לההוא גברא דהוה קא שדי כיתנא בפורייא ולטייה, ולא צמח כיתניה, התם, בר יומיה הוה. רבה בריה דרבא אמר, אפילו תימא ביומיה, הספד ותענית קבילו עלייהו, מלאכה לא קבילו עלייהו, דמעיקרא כתיב שמחה ומשתה ויום טוב, ולבסוף כתיב לעשות אותם ימי משתה ושמחה, ואילו יום טוב לא כתיב. ואלא רב מאי טעמא לטייה לההוא גברא, דברים המותרים ואחרים נהגו בהם איסור הוה, ובאתריה דרבי לא נהוג. ואי בעית אימא לעולם נהוג, ורבי נטיעה של שמחה נטע. וא"ת לשנוייא קמא היכי מצינן למימר דהוי כיום טוב ואסור בעשיית מלאכה, והא תנן [מגילה יז, א], היה כותבה דורשה ומגיהה אם כיון לבו יצא, ואמרינן עלה בירושלמי [פרק ב הלכה ב] הדא אמרה שהוא מותר בעשיית מלאכה. וי"ל דההיא איכא לאוקומה לבני הכפרין המקדימין ליום הכניסה שאע"פ שקורין את המגילה מותרין לעשות מלאכה ביום קריאתן: אך אכתי קשה, מדתנן בשקלים [פרק א משנה א] בט"ו באדר קורין את המגילה בכרכין ומתקנין את הדרכין כו', עד, בט"ו בו שולחנות היו יושבין במדינה. ואולי יש לדחות, דלא הוו עבדי כן אלא בני הכפרים, או בני כרכין שאינן מוקפות חומה מימות יהושע בן נון. ולפי דאשנוייא קמא בעינן למידחק נפשין כולי האי, לא קיי"ל הכי, אלא כשנוייא דרבה בריה דרבא, דמלאכה לא קבילו עלייהו: ויש לי לדקדק מתוך הסוגייא, מדלא משני ואי בעית אימא לעולם נהוג, ורבי בר ארביסר הוה וכי נטע בט"ו נטע, אלמא דהיכא דנהוג בשני הימים הוי מנהג, הפך מה שכתב המחבר ז"ל בסמוך [סעיף ב'], כנ"ל: 
סעיף ב 
עיין מה שכתבתי בסמוך [סוף סעיף הקודם] בסייעתא דשמיא. 
סעיף ח 
בסימן תרפ"ח סעיף (ה') [ו] העליתי, שאסור לישא אשה בפורים: 


פרי חדש אורח חיים סימן תרצז 
=========================== 
סעיף א 
[יום י"ד וט"ו שבאדר ראשון וכו' אבל שאר דברים אין נוהג בהם]. אם טעו בני העיר וחשבו שהיתה שנה פשוטה, וקראו המגילה והפרשיות באדר ראשון, ואח"כ נודע להם שהיא מעוברת, צריכין לחזור ולקרות הפרשיות והמגילה באדר השני, עיין בב"י סוף סימן תרפ"ח ובסוף ספר בדק הבית [שם]. מי שאירע לו נס באחד מהימים שבאדר בשנה פשוטה, וקבל עליו לעשות אותו יום בכל שנה יום משתה ושמחה כשיגיע שנת העיבור העלה הר"ש הלוי בתשובות או"ח סימן י"ו, שיעשה אותו באדר א'. אמנם אם הנס נעשה לו באדר שני, ראוי לעשותו באדר שני בשנת העיבור: 



 *   *   *   *   *   *   *   *   *   *   *   *   *   * 
