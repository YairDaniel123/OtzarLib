ספר מגן אבות (למאירי) הקדמה 
=========================== 
אמר מנחם בן שלמה לבית מאיר אמר החכם השלם לאדם מערכי לב ומה' מענה לשון, כל דרכי איש זך בעיניו ותכן רוחות ה', גל אל ה' מעשיך ויכנו מחשבתיך (משלי ט"ז א' ב' ג'). כונת החכם בזה הוא להעיר האדם לשמור פתחי פיו ואף כי תביאהו מחשבתו שכבר צייר בשכלו יפה המבוקש אצלו בדבורו, יתירא פן יהיה פיהו למחתה לו להכשל בדבורו ולהוציא דבר מעוות לפני אלהים ואדם, כי אם היות מערכי לב, הם הדברים שיסדר האדם בעצמו ביד האדם, [הנה] מה' מענה לשון, כמאמר מי שם פה לאדם וגו' הלא אנכי ה' (שמות ד' י') ונאמר זה אליו [למרע"ה] בהיותו בורח ממצות ה', לסבת דעתו היותו בלתי ראוי מצד לשונו להתיצב לפני מלכים ולדבר לפניהם. 

ואחר כן בא להעיר את האדם ג"כ על מעשיו ופעולותיו לפלס אורחותיו ביושר ובמשפט, ואל ישא פנים לעצמו להתפתות אחר יצרו ולהמשך אחר רצונו, והוא אמרו כל דרכי איש זך בעיניו, (משלי ט"ז ב') ופעולותיו רצויות אצלו, ולפעמים יכשל ויקרהו עון ועונש על שגגתו אשר חטא בדבור או במעשה, והוא אמרו ותכן רוחות ה' (שם) כלומר [שהשם ית'] מביאו לחשבון ולמצרף, כמאמר כי את כל מעשה אלהים יביא במשפט וגו' (קהלת י"ב י"ד). ומלת ותכן ענינו חשבון, מענין ותכן לבנים תתנו (שמות ה' י"ט). ואמר אח"כ דרך כלל גל אל ה' מעשיך, כלומר שיהיו כל פעולותיו נמשכות אחר רצון האל ית' ופונות לעבודתו, ואז יצאו מחשבותיו לפועל שלם ונכון בהיות מעשיו פונים ונוטים לתכלית אחת, והיא לכוונת עבודת השם ית' ובזה תשלם כונת מציאותו על תכלית שלם, כי אף בהשתדלו בדברים הגשמיים וחמריים תהיה כונתו להגיע בסבתו לדבר מעלה, ולא יקחם דרך תענוג. רק להיות הענין ההוא דרך ושביל ומדרגה לעלות מעלה מעלה, וכן בדבורו או במכתבו שלא יעשה זה דרך התראות ודרך התפרסמות או לבקש שררה ונצוח, אבל לכונת העמדת האמת על מכונו, ואז יגיעהו בדבורו או במכתבו או בפעלו, עזר אלהי להוציא לאור תעלומה, כמאמרם בא לטהר מסעיין אותו (שבת ק"ד א) והוא אמרו ע"ה בכל דרכך דעהו והוא יישר ארחתיך (משלי ג' ו'). ואפשר לפרש אלו המקראות על מה שכבר ידעת שפנות התורה אמנם יחלקו לשני דרכים, אחר הפנות העיונית, והם אשר התבארו בהקש וראיה ומופת, במבינים בפנות מציאות השם ית' ואחדותו והסתלק כל גשמיות ממנו ית', והשני הפנות המקובלות אשר לא יתבארו במופת, ואנחנו נוחלי הדת נאמינם מצד הקבלה והתורה, כענין חדוש העולם ושנוי הטבעים וגמול ועונש והשגחה ודומיהם, וקרא הנה דרכי החקירה והטענות השכליות, מערכי לב, כי לב הנה יאמר במקום שכל, ומערכי מלשון עורכי הדיינין (אבות פ"א מ"ח) שענינם על טענות הדיינין זה בכה וזה בכה, וסדר מחלוקתם עד שיוכרע לאיזה מן הצדדים, ורצה בו, שעם היות ראוי להאמינם מדרך הקבלה והתורה, השרות נתונה לאדם לחקור בהם ולאמתם על צד המחקר והעיון. ועל שאר הפנות אשר אין אמונתינו בהם רק מצד הקבלה לבד, אמר ומה' מענה לשון. ובאה הנה מלת מענה במקום עדות מלשון לא תענה ברעך (שמות כ' ט"ו), כלומר ששאר הדברים שלא תשיגם יד העיון והמחקר ושאמונתם אמנם היא מצד עדות לשון התורה לבד, הוא מה' לבדו מאין שתוף המחקר עמו, ויקובל העדות כאלו נמצא במחקר על צד ברור, כאמרו עדות ה' נאמנה (תלים י"ט ח'), ע"ד שבארנוהו במקומו, ובפתיחת חבורינו הגדול ר"ל בית הבחירה. וע"ז אמר כל דרכי איש זך בעיניו כלומר שכל אשר לא יכריעהו העיון הנה הוא תחת שני חלקי האפשר, וכל הנוטה לאחד מחלקיו דרכו זך במחשבותיו איש הישר בעיניו יאמין. אבל השם ית' תקן והשלים נפשותינו בתורתו התמימה, להאמין בחלק אשר העידה התורה עליו. ויהיה תכן במקום משלים ומתקן, מלשון אנכי תכנתי עמודיה סלה (שם ע"ה ד'). והוא אמרו גל אל ה' מעשיך כלומר שסומך בהאמנת אלו הפנות על ה' וישליך עליו יהבו, ואז יכונו מחשבותיו. 

ואפשר שיאמר הנה ענין ותכן רוחות ה' על מה שהתחלנו לבאר, והוא שידוע שכל מה שלא יכריחהו היקש עיוני ולא יחייבהו מופת שכלי, עם היותו בלתי מוחש בחוש או נודע מצד הפרסום, לא יסכימו בני האדם עליו לדעת אחת, אבל יפול ביניהם המחלוקת זה בכה וזה בכה, ולכן היה מרחמי השם על עמו ומחסדו על בריאיו, ומאופני שלימות חכמתו ית' להשלים העם הנבחר בתורת אמת לקרב דעתיהם הרחוקים ולקבץ נדחי מחשבותיהם המפוזרים מקצה אל הקצה, להיותם לאחדים בלב אחד, כמאמר שכם אחד (בראשית מ"ח כ"ב) שפה אחת ודברים אחדים (שם י"א א'), וכן לתת להם רועה ומנהיג, אם נביא אם חכם, להנהיגם ביושר ולהטות לבבם ליראה את שמו וללכת אחר עצתו, ואז יסור המחלוקת, ותבטל הקנאה והקטטה. והוא אמרו כל דרכי איש זך בעיניו, כלומר כל אחד מהדרכים זך וישר בעיון ההולך בו וחושב עליו שהוא הטוב שבדרכים, ושכל דרך זלתו מעוות ומקולקל, וזה אמנם סבת המחלוקת והקטטה, ואמר ותכן לבות ה', שהשם ית' ברחמיו ובחסדיו הסכימם לדעת אחת מצד התורה המקבצת כל העם להדרגה אחת, ומצד המנהיג נביא או חכם מודיע להם שלימות דרכי התורה ונועם נתיבותיה ומגלה רזי צפוניה ומבאר סודותיה, עם היותו מחדש להם גדרים ותקנות והנהגות מוסכמות לפי צורך השעה והזמן ולפי צורך המקום. ומלת ותכן מענין תיקון, ומלת רוחות תאמר הנה על דעות מתחלקים ומתפרדים זה [מזה], כענין אמרו יפקד ה' אלהי הרוחות לכל בשר איש על העדה וגו' (במדבר כ"ז ט"ז), ואמר זה אחר דעתו מצד נביאתו כי בא קצו והעדרו, בבא אליו מאמר הנבואיי עלה אל הר העברים הזה וגו' (שם פסוק י"ב) אמר אח"ז יפקד ה' וגו', ועם היות פשוטו מלשון מנוי כפירש המתרגם שתרגם ימני ה', נראה שהוא רומז ג"כ לענין פקידה, והוא שהחכם השלם והמנהיג הטוב לא ימצא בהעדרו אחר כמוהו, רק באורך זמן ואחר ההתיאשות, עד שיכנו בני אדם עת צמיחתו בלשון פקידה, כענין פקד יפקד אלהים אתכם (בראשית נ' כ"ד), שהוא לשון זכירת דבר שכבר נשכח ונתיאשו בני אדם ממנו. והוא אמרם ז"ל והחכמה מאין תמצא וגו' ארבעה דברים הם תשמישו של עולם וכלם אם נאבדו יש להם חליפין יש לכסף מוציא ומקום לזהב יזקו ברזל מעפר יקח ואבן יצוק נחושה. אבל ת"ח שמת מי מביא לנו תמירתו הדא הוא דכתיב והחכמה מאין תמצא. 

וכן אמר החכם השלם בספר קהלת ובכן ראיתי רשעים קבורים וגו' (קהלת ח' י') ופרושו לדעת קצת מפרשים, שהרשעים היא מלה נאמרת דרך כלל על ההמון, מצד המיתם אחר הממון, מלשון שם רשעים חדלו רגז (איוב ג' י"ז), וכן והוא ישקט ומי ירשע (שם ל"ד כ"ט), וכן ולא ימלט רשע את בעליו (קהלת ח' ח'). והכונה שאם ימות זה יבא אחר תחתיו בלא עמל, אבל אותם [הבאים] ממקום קדוש - לרוב חכמתם - יהלכו, כלומר שאין הדבר מצוי לעמוד אחר תחתיו רק לאורך זמן, וישתכחו בעיר וגו' ר"ל ההולכים אחר הדרך הנכונה, בהעדרם לא ימצא אחר במקומם, אבל יהיו נשכחים מן העיר מבלי שימצא כדומה לו. 

והוא ענין מה שאמרו במדרש צדיק כתמר יפרח כארז בלבנון ישגה למה נמשלו הצדיקים לתמר ולארז, את מוצא שאר אילנות כשהן מזקינים נקצצין ונוטעין מנצר שלהן, ומיד הם גדלים, אבל תמר וארז כשנקצצין מי עומד במקומן הוי צדיק כתמר יפרח וגו'. 

ולכן אמר הנה - לדעתי - לשון פקידה, להורות שלימות מעלה, כמו זרע אנשים (ש"א א' י"א) שפרשו בו גבר בגוברין (ברכות ל"א) וכן כלם אנשים (במדבר י"ג ג'), כלומר יתעורר השם ית' להמציא להם איש שלם ורועה נאמן להנהגתם, ומלת העדה רומז על העדה הידועה ר"ל ידועה בחילוף דעות ורדיפות שררה ובקשת נצוח. ואמר אלהי הרוחות, כלומר האל שהוא בוחן לבבות, ויודע עומק המחשבות הנפרדות זו מזו בידיעתיהם, וימציא אליהם איש יודע להסכים דעותיהם לדרך אחת, ואמר אח"ז אשר יצא לפניהם ואשר יבא לפניהם ואשר יוציאם ואשר יביאם, וזה שבא הכתוב בכפל ענין, ר"ל שאחר שאמר אשר יצא לפניהם ואשר יבא לפניהם, חזר ואמר ואשר יוציאם וגו', הוא אצלי, שלרוב חילוק דעותיהם והפלגת מחלקותיהם, צריכים למנהיג יטה שכמו לטרחם ועמלם, עד שיועיל בהנהגה קלה להודיעם הדרך ילכו בו, והיא הרמוז בענין אשר יצא לפניהם וגו' שיהיו נשמעים אליו, ואינם צריכים רק לנחותם הדרך ולהאיר להם בהודעת נתיבות היושר והמשפט הטוב, ואם לא יספיק זה, שלא יעשה עצמו כלואה בהנהגתם, אבל כן ירבה בהשתדלות ולא יחוס על עמל וטורח יותר להעמיד תוכחתיו אליהם, ויסיעם ממקום למקום בחזקת היד בכח שכלו ובמתק שפתיו ורוב השתלדותיו, והוא הרמוז בענין אשר יוציאם ואשר יביאם, והוא אצלי ג"כ ענין בקש שלום ורדפהו (תלים ל"ד ט"ו), כי הבקשת תורה, הוא על הודעת רצונו וסדר דבריו אליהם, אולם רדיפת התורה הוא על עמל והשתדלות חזק. 

ואמר להודעת תכלית כונת רצונו בזה, ולא תהיה עדת ה' כצאן אשר אין להם רועה, כי כמו שהרועה סובל ונושא טורח גדול בהצטרכו להדריך צאנו בדרכים חלוקים, את שה הבריאה והחזקה בדרך אחת, והנהלאה בדרך אחרת, המישרות אורחותיה בדרך אחת, והמשרכת דרכיה בדרך אחרת, כן ענין המנהיג צאן אדם שוה בשוה, המתגאים ינהל בדרך אחת והענוים בדרך אחרת, המשכילים בדרך אחת, והפתאים בדרך אחרת, הטובים בדרך אחת, והנבלים בדרך אחרת, ולתת לכל אחד חקם לפי טבעם, עד שיסכים [ויטה] את כלם לדרך אחת. ולזה כתב זה בעל המלמד אחד מן החכמים, שנזדמן מאת האל ית' להיות מבחר הברית - ר"ל יעקב, - ומבחר הנביאים - ר"ל משה רבנו ע"ה, - ומבחר המלכים - ר"ל דוד בן ישי, - כלם רועה צאן, טרם באו לתכלית הצלחתם ומעלתם ל... [לסדר] להם סדר ההשגחה בהנהגתם. ולזה אמר הנה ותוכן רוחות ה' כלומר למתקן עונתם ומישר עקלתונות הנהגתם, ומקרב רחוקים ומאחר שניותם בהתפרד דעותיהם זה מזה, שהוא סבת השנאה והקטטה, בגדר האהבה ושווי הרצון, כמו שכבר בארנו באמרו הוכח לחכם ויאהבך וגו' (משלי ט' ח'), כלומר שיקבל דבריך וישוה רצונו עם רצונך, והוא ענין האהבה האמתית, והוא גם ענין יפקוד ה' אלהי הרוחות כמו שביארנו, והוא שאמרו ע"ז במדרש תנחומא (תנחומא הנדפס פנחס, א' במ"ר פכ"א ובילקוט ישעיה רמז שכ"ד) אמר משה להקב"ה בבקשה ממך [אם בקשת למנות עליהם מנהיג] מנה עליהם מנהיג [אדם] שיהא סובל כל אחד ואחד לפי דעתו, שנ' אלהי הרוחות, הרוח לא נאמר אלא הרוחות ואמרו שם (כן בתנחומא הנדפס הישן ובתוצאות באבער איננו) ג"כ קח את יהושע וגו' איש אשר רוח בו, לפי שאמרת אלהי הרוחות, שאף הוא מכיר רוח כל בריה ומתנהג עם כל אחד מהם כפי דעתו. 

ועם היות התורה משלמת זה ומאחדת הדעות, וכל שכן בעזר הנביא או המנהיג החכם בהודעת דרכיה ואפני סודותיה, עד שכל מניחי הנמוס הבאים אחר תורת ה' התמימה, יתחקו על שרשנו, לאחד ולהסכים לבותיהם לדעת אחת, עם כל זה יקרה בכמה ענינים, שהתורה וכח ההנהגה לא תקיף פרטיהם לאחד הדעות בהם מכל צד, ולא עוד אלא שכמה פעמים יקרה המחלוקת בביאור דרכי התורה, וכל שכן בדברי החכמים הקדומים אשר בצל דבריהם והנהגתם חמדנו וישבנו, ומפיהם אנו חיים ומתמידים בעבודת האל ית' שמו וית' זכרו, וכל שכן בכמה דברים יתחלקו הדעות מכח מנהיגים חלוקים לפי רחוק המקומות וריחוק דעות המנהיגים האחרונים, שכל אחד ינהיג במקומו כפי הנראה לו והישר בעיניו, והבאים אחריו יחזיקו במנהג ההוא, וידמה בעיניהם כי כל היוצא מגדרו כאלו החטיא את כונת התורה או כונת החכמים ז"ל. 

וכבר ידעת כי סבות המחלוקת ארבעה. האחת בקשת הנצוח, והשנית דקות הענין ועמקו, והשלישית סכלות האחד וגסותו וקשוי הבנתו, הרביעית החברה והגידול, כי טבע האדם לאהוב מי שנתחבר עמו או שנתגדל עמו, וידמה בעיניו היות דבריו ועניני הנהגתו כאלו הם כתובים על ספר, ויקשה בעיניו מאד סור מן הדרך ההוא כלל ברב או במעט, ולכן סמך לפסוק זה גל אל ה' מעשיך ויכונו מחשבותיך, כלומר שאם לפעמים יזדמן חילוק דעות במה שהתורה לא תודיעהו, וגם חכמת התלמוד לא תבארהו וימסר הענין למחלוקת החכמים, אם בעיר אחת או בארצות חלוקות, ויקחך לבך לעשות כאחד מהם. לא תהיה כונתך בזה אהבת שררה ובקשת נצוח, אבל יהיו מעשיך לשם שמים לעשות מה שיראה בשכלך שהוא הטוב שבשני הצדדים, והישר שבשני המעשים, ואז יכונו מחשבותיך, שאם יזדמן שיהיו מעשיך על הצד הנוטה לאמת, טוב כי יהיו המעשה והכנה רצוים, ואף כי יזדמן שהצד האחד יהיה יותר אמתי, מכל מקום תהיה הכונה רצויה, וזהו ענין ויכונו מחשבותיך. ואם תעשה זה על צד השררה והקנאה ובקשת הנצוח, תהיה הכונה בלתי רצויה עכ"פ, ושמא גם המעשה. 

או נפרש ויכונו מחשבותיך, כשתודע בין המון העם להיות כונתך בדרך זה, אז תתן מחשבתך ותבא לשלמות המכוון בה, כי הכל ילכו אחר עצתך מצד דעתם תמימות כונתך וטוב הנהגתך להדריך האדם. ולהוציא לאור תעלומות זאת המבוכה אמר במקום אחר עטרת זקנים בני בנים ותפארת בנים אבותם, (משלי י"ז ו') ואין ספק על מלת זקנים שהיא נאמרת במקום חכמים, אין זקן אלא מי שקנה חכמה (קידושין ל"ב: ספרא פ' קדושים) והמושפעים מהם נקראים בנים, כענין בני הנביאים, (מ"ב ב' ג'). ואמר בני בנים, להורות על המשך שפע חכמתם דור אחר דור, כי החכמים הם המשפיעים לזולתם, והמושפעים מהם יקראו בנים להם, ויקראו אבות אצל המושפעים מהם ג"כ, וכן לאורך ימים דור אחר דור, ואמר כי כשהמושפעים יאחזו נתיבות משפיעם, וילכו בדרך הנהגתם, יהיה עטרה וכבוד לזקנים ההם, בהצמח מהם צמח צדק מזכיר מעלתם והולכים במסילתם, וכן הם תפארת לבנים כשתהיה ההנהגה ההיא הישרה אצלם מיד אבותיהם ורבותיהם וחכמיהם הקדומים, כי כבוד הוא לכל משפחה ולכל המדינה ולכל מחוז, היות במשפחה או במדינה או במחוז, גדולים ונקובי שם, תתיחס הנהגתם אליהם, והוא ענין ותפארת בנים אבותם, והוא מה שאמרו בירושלמי ואל תבוז כי זקנה אמך אלו המנהגות. ואחר שכן, ראוי לכל חכם ולכל בן מעלה להעמיד מנהג מקומו על מתכונתו, לבלתי השיג גבול האבות הקדומים והחכמים הראשונים לשנות מנהג מקומו ללא צורך ולא סבה. וגם אם ידמן לו חולק עליהם, ראוי לו להשתדל בהעמדתו, אחר שלא יתבאר סתרו בראיה, וכ"ש בהיות יד האמת אתו לעזור ולהועיל, וכ"ש שראוי ליחיד, עם היותו חכם ובן מעלה, כאשר יקר מקרהו לצאת ממקומו ולגור או להשתקע באחד המקומות הנכבדים, וכ"ש במקום נודע ומפורסם מימי קדם ביחוס ובחכמה ובשאר מיני המעלות, לבל ישנה מנהגם בפרסום וברבים, אבל שיתנהג בכל ענין הנעשה בפרסום וברבים, כמנהג המקום, כאמרם ז"ל עלת בקרתא הלך בנמוסיה (ב"ר פמ"ח י"ד ובילקוט וירא) ובמדרש (תנחומא וירא י"א, ובב"ר פמ"ח, י"ד) הערה גדולה בזה, והוא אמרו ומצות אפה ויאכלו והלא אין אכילה למלאכי השרת, אלא ללמדך ד"א שלא ישנה אדם ממנהג המדינה וכו'. ובדרך ארץ זוטא (פ"ה, וכן בדא"ר סוף פ"ו) אמרו לא יהיה אדם ער בין הישנים ולא ישן בין הנעורים וכו'. ואם אמרו כן בתכונות, כל שכן שיאמרו בעיקר הדברים שילכו כולם אחר המנהג, ואף בהיות הדעת נוטה מעט לסברתו, אחר שאין הכרעה בחלוק הדעות ההם בין שני הסותרים. וכ"ש בהיות המאזנים מעוינות, ואין צריך לומר בהיות מכרעות לצד מנהג המקום, וכ"ש בהיות המנהג הנהוג מנהג קבוע לרבים, והתמורה דעת יחיד, שזה אמנם - אחר מחילת הכבוד - צד יהורא ורוח גבהה ונשמה יתירה, וראוי לגערת חכם או חכמים. 

וכבר אמרו בתלמוד המערב של ע"ז (ירושלמי ע"ז פ"א הלכה ו') כשם שקונסין [לו] להלכה כך קונסין [לו] למנהג. ובראשון של כתובות (ירושלמי פ"א דף ב'. והיא מתוספתא פ"ק דכתובות) בענין מה שאמרו שם: ביהודה היו מעמידין שני שושבינין, אמרו שם בתלמוד המערב ר' יודה חבר מייתי מנהג יהודה בגליל א"ל ר' יוסי וכי מנהג יהודה ביהודה ומנהג גליל בגליל. וכ"ז הענין אמנם יאמר אף באחד מחכמי המדינה, עד שאף בענין אסור והיתר ראוי ליחיד אף מאותם שבמדינה להתנהג כמו שהוא מנהג כללי לרבים. וכבר הערינו בזה בירושלמי במס' מכות במה שאמרו שם במשנה ראשונה מעשה ובאו בניו של ר"ג מבית המשתה ואמר להם אם לא עלה עמוד השחר מותרים אתם לקרות, ושאלו ע"ז בירושלמי (ירושלמי ברכות דף ד') פליג אדרבנן ועביד עובדא בנפשיה, דתני סכין אלונתית לחולה בשבת וכו' - ופי' אלונתית הוא יין ושמן מטורפין זה בזה - ואמרו ע"ז אימתי בזמן שטרפה מערב שבת אבל לטרוף בשבת אסור, תני ר' שמעון בן אלעזר מתיר היה ר' מאיר לטרוף יין ושמן ולסוך את החולה בשבת, וכבר חלה וכו' ובקשנו לעשות לו כן ולא הונח, ואמרנו לו רבי מבטל אתה דבריך בחייך. ואמר לנו אע"פ שהייתי אומר כן לא מלאני לבי לעבור על דברי חברי. וכן ר' שמעון בן יוחאי פליג אדרבנן ולא עביד עובדא בנפשיה, [כוותיה], דתני (ירושלמי שביעית פ"ט במשנה) ר' שמעון אומר כל הספחים מותרים - ר"ל בשביעית - חוץ משפיחי כרוב שאין כיוצא בהם בירקות השדה, וחכמים אומרים כל הספיחים אסורים, רשב"י (שם בירושלמי שביעית פ"ט דף כ"א בשנוי לשון) הוה עביר בשמטתא בארחא חמא חד בר נש מלקט ספיחים בשביעית, אמר לו ולאו ספיחים אסורים א"ל ולא את הוא דשרית, א"ל ולאו חבירי חולקים עלי, קרא עליה ופורץ גדר ישכנו נחש וכן הות ליה. 

ואולי תשיבוני שבאלו אין הטעם אלא מפני שכוונתם להחמיר, שכל כיוצא בזה אף הבא לשנות את מנהגם נמצא מחטיאם ומעבירם על בל יחל של דברי סופרים. וכמו שאמרו בשני של נדרים (נדרים ט"ו. פסחים כ') דברים המותרים ואחרים נהגו בהם איסור אי אתה רשאי לנהוג בהם היתר כדי לבטלן שנ' לא יחל דברו, תדע שהענין נאמר אף כשזה המשנה בא להחמיר. 

וקבל תשובך ממה שאמרו עוד שם - ר"ל בירושלמי של ברכות - (פ"א דף ד' ע"ב) והא [אשכחן] דר' עקיבא פליג אדרבנן ולא עביד עובדא בנפשיה [כוותה], דתנינן [תמן] השדרה והגלגולת משני מתים רביעית דם משני מתים אבר מן החי משני אנשים ר"ע מטמא וחכמים מטהרין. תני מעשה שהביאו קופה מלאה עצמות מכפר טבי והניחוה באויר בית הכנסת בלוד נכנס תודוס הרופא ונכנסו כל הרופאים עמו אמר תודוס הרופא אין כאן שדרה ממת אחד ולא גלגלת ממת אחד אמרו [הואיל] ויש כאן מטמאין [ויש כאן] ומטהרין נעמוד על המנין, התחילתו מר"ע וטיהר. הרי שאף לקולא לא רצה לעבור על דברי חבריו. ובירושלמי של מסכת שביעית במה שנודע לנו בשביעית שאף מן הפירות שהכניס לבית מתורת הפקר אינו יכול לאכול מהן אלא כל זמן שאותו המין נמצא בשדה, ומשכלה אותו המין לחיה שבשדה צריך לבערו מן הבית. ואמרו שם (ירושלמי שביעית דף כ"א במשנה) הכובש שלשה כבשים בחבית אחת - כלומר שכבש שלשה מיני ירק בחומץ ובציר בחבית אחת כדי להתקיים וכלה המין בקצתם ולא בכלם - ואמרו ע"ז, רשב"ג אומר יסלק אותם שכלה בה המין ויאכל האחרות, ואמר חזקיה התחיל בה הרי הוא כמבוער - כלומר ויכול לגמור אכילתה אע"פ שאותו המין כלה בחוץ - אתא עובדא קומי ר' יוסא והורה כחזקיה. אמר, לא (מן) דאנא סבר כוותיה אלא מן [מה] דאנא חמי רבנן עבדין [עובדא] כוותיה. הורה בכ"ז, שאף עם היות החולק מבני המדינה ומחכמיה אין ראוי לו לעשות כנגד הרבים, אף להחמיר כל שכן ליחיד הבא ממקום אחר לאיזו מן המדינות, שאין ראוי לו לחלוק על בני המדינה לשנות המנהגות הידועים להם והמקובלים בהם מאבותיהם ורבותיהם, אבל ראוי לכל חכם לב להחזיק במנהג העיר ושלא לערער עליו בשום פנים. 

ורבותינו ע"ה בנועם מוסרם ושלמות מדותיהם רמזו בזה ואמרו בירושלמי של ברכות (ירושלמי ברכות פ"ח דף ל"א ה') יום טוב שחל להיות במוצאי שבת ר' יוחנן אמר יקנ"ה וכו' ר' חנינא [בשם רב] אומר ינה"ק, [אמר] ר' זעירא [בעי] קומי ר' יוסא היך עבדין עובדא א"ל [כרב] וכר' יוחנן וכו'. ר' אבהו כד הוה אזיל לדרומא היה עביד כר' חנניא, וכד הוה נחית לטבריה הוה עביד כר"י דלא למיפלג על בר נש באתריה. 

ואף בתלמוד שלנו בראשון של יבמות (יבמות י"ד) אמרו, דר' אבהו כי [איקלע] לאתריה דר' יהושע בן לוי לא מטלטל שרגא ר"ל נר שהדליקו בה באותו שבת וכי מטי לאתריה דר' יוחנן הוה מטלטל. ובעירובין (צ"ד א) אמרו שמואל ורב הוו יתבי בההוא חצר נפל גודא דבינו בינו, אמר להו שמואל [שקילו] גלימאי, נגידו בה אהדרינהו רב לאפיה, אמר שמואל אי קפיד מר קטרי ליה בהמיינה. והקשו שם ורב אי סבירא ליה דאסור לימא אסור, ותירץ אתריה דשמואל הוה, ואמאי אהדרינהו לאפיה דלא לימרו הדר ביה רב משמעתיה. הרי שאלמלא טעם זה היה נוהג מנהג ההיתר אע"פ שהיה אסור בעיניו, אחר שהיה במקומו של שמואל. 

ואף בפסחים (פסחים ל' א) אמרו אמר להו שמואל להנהו דמזבני כנדי - ר"ל מוכרי קדרות - אשוו זבינייכו - כלומר שלא ליקרן ביותר מדאי -, ואי לא דרשינא לכו כר' שמעון - דאמר חמץ לאחר הפסח מותר כל היכא דליכא קנסא נמצאו הקדרות הישנות מותרת לאחר הפסח לגמרי -, והקשו לידרוש להו הכי - כלומר דהא שמואל כר' שמעון סבירא ליה - ותירץ אתריה דרב הוה, כלומר ולא רצה להורות במקומו כנגד דבריו, ולא שהיה מגזם ומאיים להם בכך כדי שלא ייקרו יותר מדאי. והרי שאף בעניני האסורין לא היה האחד רוצה להורות כנגד האחר, אחר שהיה במקומו, ולא היו רוצים ליטול שררה אחד מחבירו במקומו, וכענין מה שאמרו שנים אין נוטלים שררה מהם, בעל הבית בביתו, והרב בישיבתו, כל שכן בעניני המנהגות. 

ואף באחרון של מועד קטן (מו"ק כ"ה א) מצינו שאמרו לרב אמי ורב אסי רב הונא אתי אתון דבני אתר אגישון ברישא, כל זה הוראה שראוי לחלוק כבוד בכל מקום לכלל המדינה וכל שכן שלא לשנות מנהגותיהם כלל. ואולי תשיבני ממה שאמרו בירושלמי במסכת ברכות פרק זמון (ירושלמי ברכות כ"ט, ר' חייא בר אשי וכו') רב חייא בר אמי קם מקרי באוריתא ואמר ברכו ולא אמר המבורך בעין משתקתיה, אמר להון רב ארפוניה דנהוג כר' עקיבא. וכן אמרו שם ר' זעירא קם מיקרי כהן במקום לוי ובירך לפניה ולאחריה ובעין משתקתיה, אמר לון רבי חייא [בר אשי] ארפוניה דכן אינון נהיגין גבייהו. אבל תדע שהמשנה אלו המעשים, לא היה אותו המשנה את המנהג יודע במנהג העיר, והיה קורא במקומו שלא בכונת שררה והעברת מנהג המקום, ואעפ"כ היו בני הכנסת גוערין בהם, אלא שהיה המנהיג שלהם בורח מונע בגערתם מצד מוסרו, שלא לביישם, אחר שאף הם לא היו מכוונים בזה להעברת מנהג העיר. 

וכדומה לזה אמרו באחרון של פסחים (בפסחים ק"ו) ר' ירמיה [בר אבא] אקלע לבי רב אשי אשתלי וטעים מידי, (והדר אבדיל) אמרה ליה דביתהו (דרב אשי) והא מר לא עביד הכי, כלומר דרב אשי סבירא ליה טעם אינו מבדיל, ומתוך כך היתה תמהה עליו והיתה מוחה בו דרך כבוד, כלומר מר לא עביד הכי, ואמר לה ר"א שבקיה כרביה סבירא ליה, ר"ל כרב הונא דהוה אמר טעם מבדיל. הרי שרב אשי הוצרך להודיע התנצלותו, ואחר שאף הוא לא היה יודע במנהגו. 

וכן אולי תשיבני ממה שאמרו בראשון של יבמות (יבמות י"ד א) לא תתגודדו לא תעשו מצות אגודת אגודת כלומר שיהיו עושין במקום אחד מנהגות חלוקים זה בכה וזה בכה, עד שתהא ביניהם תורה כשתי תורות, והעלו ליה דוקא בית דין אחד בעיר אחת, אבל כל שהם שני בתי דינין אע"פ שהם בעיר אחת יכולין בית דין אחת לעשות כשטה זו, ובית דין האחר כשטה אחרת, ואין כאן אגודת אגודת. אבל תדע שדברים אלו אמורים בדבר שלא נתפרסם בו המנהג בענין זה באותה העיר, ונחלקו בה ע"ז היאך נוהגים בו, וכל שיש שם שני בתי דינין יכולין לעשות הללו כשיטתן והללו כשיטתן, וכשאין שם אלא ב"ד אחד מקצתו נוטה לדעת זו ומקצתו נוטה לדעת זו, העלונו שם בדרך זה, שכל שהחולקים שוים בחכמה ובמנין הולכין בשל תורה אחר המחמיר, ובשל סופרים אחר המקיל. ואם שוים בחכמה ולא במנין אם המרובים מחמירים אסור לאחרים לנהוג היתר אף לעצמם, ואם המרובים מקילים רשאים המעוטים להחמיר בעצמם ולהורות באיסור אף לאחרים בחשאי, אבל לא הוראה מוחלטת בפרסום ובפרהסיא, והאחרים אין רשאין לקבוע להם איסור בכך, הכל כמו שבארנו שם, עם שאר תנאים אחרים הצריכים בענין. אבל כל שהמנהג מפורסם וקבוע להם אין לשום אדם לשנות בו כלל. וראוי לכל הבא לערער להתבונן כי לא נעלם מן האבות הקדומים והחכמים הראשונים אשר צפרנם טובה מכריסנו, טעם במנהגם, וטוב לו שיתלה הענין בחסרון ידיעתו, משיתלהו בחסרון האבות והחכמים הקדומים, אשר יד תבונתם רחבה ונסבה למעלה ארוכה מארץ מדה ורחבה מני ים. וכבר למדנו ג"כ זה ממה שאז"ל במסכת חגיגה (חגיגה כ"ב א) כלי חרס מציל על הכל דברי בית הלל, ב"ש אומרים אין מציל אלא על האוכלין ועל המשקין וכו' אמר ר' יהושע בושנו מדבריכם ב"ש, אפשר אשה לשה בעריבה, אשה ועריבה טמאה טומאת שבעה, ובצק שבה טהור, איטפל לו תלמיד אחד מתלמידי ב"ש א"ל הרשני לומר לך טעמן של ב"ש א"ל אמור, א"ל כל טמא חוצץ או אינו חוצץ א"ל אינו חוצץ, א"ל כליו של ע"ה טמא או טהור א"ל טמא, א"ל וכשאתה אומר לו טמא כלום משגיח הוא עליך, ולא עוד אלא שאומר לך שלי טהור ושלך טמא וכו'. הכל כמו שביארנו שם, מיד הלך ר' יהושע ונשתטח על קברי ב"ש אמר נעניתי לכם עצמות ב"ש ומה סתומות שלכם כך מפורשות שלכם על אחת כמה וכמה. אמרו כל ימיו הושחרו פניו מפני תעניותיו. ואם זה נאמר על חכמי התלמוד אשר מעלותיהם רבו מלמנות, עצמו מספר, מה יאמרו בדורותינו אלה אשר אנחנו נמלים בערך אליהם ונהי בעינינו כחגבים וכן היינו בעיניהם. ואין להרהר ולומר אם המנהג הזה נעשה כראוי האיך הנהיגו האחרים בקצת מקומות בהפך זה, שלא כל הדעות שוות בחכמות ואלו ואלו דברי אלהים חיים הם, וכבר דרשו רז"ל במסכת פסחים (פסחים י"ג, במשנה) בענין הדלקת הנר ביום הכיפורים, במה שאמרו מקום שנהגו להדליק ידליק שלא להדליק לא ידליק, ואמרו ע"ז ועמך כלם צדיקים לעולם ירשו ארץ, בין שנהגו להדליק בין שנהגו שלא להדליק שניהם לדבר מצוה נתכונו, כמו שביארנו שם. והיוצא מדברינו ורוב שיחנו אשר דברנו עד הנה, הוא, שראוי לכל קהל להחזיק במנהג אבותיהם הקדושים וחכמי קדומיהם השלמים, ואין לשום חכם הבא אליהם לערער במנהגותיהם, כל שכן לשנותם בכולם או במקצתם, רק להיות כל קהל וכל מנהיג שבהם שורר במקומו, עם ועם כלשונו מדינה ומדינה ככתבה. 

ומה שהביאנו לסדר אופני אלה הדברים שכתבנו, אחר התהלה וההודאה לאל ית', ואחר ההתפלל לפניו לשמור פתחי פינו משגיאות, ולנקות רעיוננו מן הטעות, הוא, שאנחנו בעיר הזאת היא עיר פרפיאגיאק והחזקנו בהרבה מנהגים היו בידינו בירושה מאבותינו ורבותינו נ"ע בקרקשונה ובנרבונה אשר משם יצאו שרשי משפחתנו מאז, וכן היו המנהגים ההם כלם או רובם, ביד חכמי העיר בדרש וגדולי ההר ורב גבול ארץ פרובינצה. ועתה מקרוב באו הנה קצת חכמים מארץ ספרד היו כמראים גדולתם בפנינו, לערער בקצת מנהגותינו, ונשאו ונתנו אתנו פנים בפנים, מהם שהיו כמודים לדברינו, אלא שבשום פנים אינם נושאים פנים לשום קהל לשנות מנהגותיהם, ומהם שעדיין המחלקת במקומה עומדת, וראיתי לכתוב על ספר מה שנשאתי ונתתי עמהם באלו המנהגות, שלחתיו אליהם והצגתיו לפניהם, ולהיות עיקר הכונה בזאת המחברת, היותו למשמרת לדברי אבותינו הנכבדים ורבותינו השלמים, ומגן וצנה לכל הבא לערער ולקטרג עליהם במנהגים שהורגלו בהם המה ואבותיהם נ"ע, עד שאהיה מגן אבות בדברי, מחיה מתים במאמרי, כמאמר החכם שאמר שהחיוהו דבריו והעלוהו תמיד על פי חכמים ונבונים, קראתי שם המחברת הזאת מגן אבות. 

וראיתי לסדר הנה דרך כלל הדברים שאירע בהם מחלוקת בין מנהגותינו למנהגותיהם ואחר כך לבאר ענינים בשלמות אחת לאחת למצוא חשבון. 
א. שאנו נוהגים לומר אל מלך נאמן בין סוף ברכת אהבה לקריאת שמע, והם מוחים בדבר, ולא עוד אלא שטוענים עלינו שהוא הפסק בין הברכה למצוה, ומזקיקים לחזור ולברך. 
ב. שאנו נוהגים להפסיק הפסק נשימה בין שבר לשבר ובין שברים לתרועה, והם מוחים בדבר, ומזקיקים להיות שברים שבקש"ק ושברים ותרועה שבקש"ק בנשימה אחת. ובכלל זה שהם סוברים שכל קול שאינו ראוי שיזדמן לתקוע בתוך הסימן, צריך לחזור לראש הסימן, ואנו אין אומרים כן, אלא אם כן לאותו קול שהוא מפסיק בו שם תקיעה או שם תרועה או שברים. 
ג. ע"י מעשה שאירע לפני בשכור הגמור שהתפלל, והזקקתי אותו לחזור ולהתפלל ולקרוא את שמע, וחלקו עלי שלא לחזור לק"ש, ולא נאמר לדעתם לחזור אלא לתפלה לבד. 
ד. שאנו נוהגין בת"ב שחל להיות באחד בשבת, להבדיל לילה שעבר התענית בורא פרה"ג והמבדיל, והם מוחים בדבר לומר שאין כאן הבדלה כלל. 
ה. שאנו נוהגין בכל שהאירוסין והנישואין הם ביחד, לברך ברכת אירוסין ונשואין על כוס אחד, והם מוחים, ומזקיקין לברך ברכת אירוסין על כוס אחד וברכת חתנים על כוס אחר, ובכלל זה שהם נוהגים לחתום בברכת אירוסין מקדש ישראל לבד, ואנו נוהגים לחתום בה מקדש ישראל ע"י חופה וקידושין. 
ו. במת ביו"ט ראשון שאע"פ שהקבורה ע"י עממין, אנו נוהגין להיות הוצאתו וטלטולו לרחצה, ולהנחתו במטה וגניזתו בקבר, ע"י ישראל, והם מוחים ומזקיקים להיות הכל נעשה ע"י עממין. 
ז. שאנו נוהגים להיות הכלה טובלת בתוך ימי חופתה בכל יום שכלו לה ז' נקיים, והם מוחים ומזקיקים להתחיל בספירת ז' נקיים מיום שנחתמה הכתובה משום דם חמוד. 
ח. שאנו נוהגים כל שאבי הבן מל את בנו לברך באות הלמ"ד, ר"ל למול את הבן, והם מוחים ומזקיקים לברך על המילה, כשאר המוהלים, והארכנו בכלל זה, איזה ברכה בעל ואיזו ברכה בלמ"ד, והוספנו בה על כל כללי שאר מפורשים. 
ט. במה שהם נוהגים לאכול גבינה אחר בשר עוף מיד בלא שום שהיהה, ואנו אוסרין מדברי סופרים עד שישהה כשיעור שבין סעודה לסעודה, כדין האמור בשאר בשר. 
י. במה שהם נוהגין להקל לזמר בכלי שיר בשבת ולהעיר מיתרי הכנור ושאר מיני זמרא ואנו מוחים בדבר הרבה. 
יא. במה שהם נוהגים להתפלל [עם הצבור עריבת] בבית הכנסת ושלא לקרות שם שמע אלא שאחר צאת הכוכבים קורין את שמע בברכותיה. ואנו נוהגים להיות שתיהן כאחת אם בבה"כ משתשקע החמה, ואם בבית לאחר צאת הכוכבים. 
יב. בבדיקת הפולים והעדים שאינן סומכין על בדיקה קלה, והם מחמירים בה הרבה, עד שאין להם שום בדיקה אלא בבקיעתן לשנים, שיראו מתוכן אם יש שרץ אם לאו. 
יג. שהם נוהגים או מתירים לאכול פולים מבושלים של גוים, ומדין נותן טעם לפגם, מפני שסתם כליהן אינן בני יומן. ואנו מחמירין בדבר הרבה. 
יד. שאנו נוהגים בנולד מהול להטיף דם ברית, והם מוחים בדבר מחשש ברכה לבטלה. 
טו. שהם נוהגין דין שביעית בזמן הזה, עד שמזקיקין לכתוב בשטר על מנת שלא תשמטנו שביעית. ואנו אין נוהגין דין שביעית בזמן הזה כלל. ונכלל בזה דין בכור שהם נוהגים בו בזמן הזה, ואנו אין נוהגין בו כלל. וכן נכלל בו דין מתנות כהונה, ר"ל זרוע ולחיים וקיבה אם נוהגות בזמן הזה אם לאו. 
טז. שאנו נוהגין בפסח לקטף עיסה מרובה הנקרא עמלה לצורך הפסח, והם מחמירים בה הרבה אלא שלשין עיסה בשיעור חלה לבד, ועורכין ונותנין בתנור אחד אחד תיכף לעריכתו. 
יז. שהם נוהגים לברך [בפירות] הבאים על השלחן אחר אכילת התבשיל, אחר שאינן באות מחמת הסעודה, כסתמה של שמועה, ואנו אין נוהגים בזה כלל. 
יח. במה שנשאו ונתנו עמנו בענין בטול חמץ שאנו מפרשים כן מתורת הפקר כפירוש ר"ת, והם מרבים עליו קושיות חבילות חבילות והארכנו עמהם בתירוצים. 
יט. שחלקו עלינו הרבה בענין הדברים שעומדים בפני פקוח נפש. על איזה צד הן עומדות, ועל איזה צד הותר הרצועה בהם, שלא השוה המדה בינינו לבינם, והארכנו עמהם בביאור הענין וחדשנו בו דברים. 
כ. בענין המנהגות על איזה צד נותנין לו חומרי שני המקומות ר"ל מקום שיצא ומקום שהלך ועל איזה צד נוהג כאחד לבד. מפני שראיתי לרבני הארץ הזאת, ובפרט הרב ר' זרחיה הלוי והרב ר' שלמה בר' אברהם מן ההר שחדשו בה דברים, ואחריהם הרב ר' משה בן נחמן ע"ה, לפי מה שבררו לנו אותם התלמידים בשמו, ועדין לא נתישבה בענין. והארכנו עמהם בביאור הענין הרבה והוספנו בו דברים. 
כא. בהלכות לולב שחבר הרב הגדול רבינו ר' אברהם בר' דוד ז"ל, והרב הגדול ר' משה בר' נחמן הגיה עליו בכלם או ברובם. ואנו הארכנו עמהם בדבר, וכתבנו מה שנראה לנו להעמיד דברי הרב ר' אברהם בר' דוד ז"ל ברובם או בכל אחת לאחת בעזרת שדי. 
כב. שהם נוהגים בכל חדש חסר שקביעו בב' ימים, לכתוב באיזה זמן מן החדש שהוא כך וכך ליום שני של אותו חדש, וכל שאלו כתבו כן אומרים שענינו שיהא ראשון, ודנין את השטר במוקדם, ואנו אין מונין אלא בסתם ומיום שני, ואין מדקדקין בזה, אלא כשנכתב השטר ביום ראשון או ביום שני, שבראשון כותבין ביום ראשון לחדש פלוני, שהוא יום שלשים לחדש פלוני, ובשני כותבין ביום החדש השני לחדש פלוני, אבל משם ואילך מונין מן השני בסתם, ואין מפרשים במנין שהוא מיום שני כלל, אלא שמן השני דנין שמיום שני הוא. 
כג. שהם נוהגים כל זמן שאירע פורים באחד בשבת שמקדימין את התענית ליום חמישי שלפניו, ואנו נוהגים שלא להקדימו לחמישי אלא מתענין בששי אע"פ שהוא ערב שבת. 
כד. שאנו נוהגין לומר אבינו מלכנו בכל עשי"ת אף בשבת שבהם, והם מוחים שלא לאומרו בשבת, אלא א"כ הוא יום ראש השנה או יום הכפורים. 
ומהנה נחל דברינו במחילת כבוד כל רב וגאון וברשיון כל נבון ומשכיל ונאמר. 

ספר מגן אבות (למאירי) הקדמה 
=========================== 
אמר מנחם בן שלמה לבית מאיר אמר החכם השלם לאדם מערכי לב ומה' מענה לשון, כל דרכי איש זך בעיניו ותכן רוחות ה', גל אל ה' מעשיך ויכנו מחשבתיך (משלי ט"ז א' ב' ג'). כונת החכם בזה הוא להעיר האדם לשמור פתחי פיו ואף כי תביאהו מחשבתו שכבר צייר בשכלו יפה המבוקש אצלו בדבורו, יתירא פן יהיה פיהו למחתה לו להכשל בדבורו ולהוציא דבר מעוות לפני אלהים ואדם, כי אם היות מערכי לב, הם הדברים שיסדר האדם בעצמו ביד האדם, [הנה] מה' מענה לשון, כמאמר מי שם פה לאדם וגו' הלא אנכי ה' (שמות ד' י') ונאמר זה אליו [למרע"ה] בהיותו בורח ממצות ה', לסבת דעתו היותו בלתי ראוי מצד לשונו להתיצב לפני מלכים ולדבר לפניהם. 

ואחר כן בא להעיר את האדם ג"כ על מעשיו ופעולותיו לפלס אורחותיו ביושר ובמשפט, ואל ישא פנים לעצמו להתפתות אחר יצרו ולהמשך אחר רצונו, והוא אמרו כל דרכי איש זך בעיניו, (משלי ט"ז ב') ופעולותיו רצויות אצלו, ולפעמים יכשל ויקרהו עון ועונש על שגגתו אשר חטא בדבור או במעשה, והוא אמרו ותכן רוחות ה' (שם) כלומר [שהשם ית'] מביאו לחשבון ולמצרף, כמאמר כי את כל מעשה אלהים יביא במשפט וגו' (קהלת י"ב י"ד). ומלת ותכן ענינו חשבון, מענין ותכן לבנים תתנו (שמות ה' י"ט). ואמר אח"כ דרך כלל גל אל ה' מעשיך, כלומר שיהיו כל פעולותיו נמשכות אחר רצון האל ית' ופונות לעבודתו, ואז יצאו מחשבותיו לפועל שלם ונכון בהיות מעשיו פונים ונוטים לתכלית אחת, והיא לכוונת עבודת השם ית' ובזה תשלם כונת מציאותו על תכלית שלם, כי אף בהשתדלו בדברים הגשמיים וחמריים תהיה כונתו להגיע בסבתו לדבר מעלה, ולא יקחם דרך תענוג. רק להיות הענין ההוא דרך ושביל ומדרגה לעלות מעלה מעלה, וכן בדבורו או במכתבו שלא יעשה זה דרך התראות ודרך התפרסמות או לבקש שררה ונצוח, אבל לכונת העמדת האמת על מכונו, ואז יגיעהו בדבורו או במכתבו או בפעלו, עזר אלהי להוציא לאור תעלומה, כמאמרם בא לטהר מסעיין אותו (שבת ק"ד א) והוא אמרו ע"ה בכל דרכך דעהו והוא יישר ארחתיך (משלי ג' ו'). ואפשר לפרש אלו המקראות על מה שכבר ידעת שפנות התורה אמנם יחלקו לשני דרכים, אחר הפנות העיונית, והם אשר התבארו בהקש וראיה ומופת, במבינים בפנות מציאות השם ית' ואחדותו והסתלק כל גשמיות ממנו ית', והשני הפנות המקובלות אשר לא יתבארו במופת, ואנחנו נוחלי הדת נאמינם מצד הקבלה והתורה, כענין חדוש העולם ושנוי הטבעים וגמול ועונש והשגחה ודומיהם, וקרא הנה דרכי החקירה והטענות השכליות, מערכי לב, כי לב הנה יאמר במקום שכל, ומערכי מלשון עורכי הדיינין (אבות פ"א מ"ח) שענינם על טענות הדיינין זה בכה וזה בכה, וסדר מחלוקתם עד שיוכרע לאיזה מן הצדדים, ורצה בו, שעם היות ראוי להאמינם מדרך הקבלה והתורה, השרות נתונה לאדם לחקור בהם ולאמתם על צד המחקר והעיון. ועל שאר הפנות אשר אין אמונתינו בהם רק מצד הקבלה לבד, אמר ומה' מענה לשון. ובאה הנה מלת מענה במקום עדות מלשון לא תענה ברעך (שמות כ' ט"ו), כלומר ששאר הדברים שלא תשיגם יד העיון והמחקר ושאמונתם אמנם היא מצד עדות לשון התורה לבד, הוא מה' לבדו מאין שתוף המחקר עמו, ויקובל העדות כאלו נמצא במחקר על צד ברור, כאמרו עדות ה' נאמנה (תלים י"ט ח'), ע"ד שבארנוהו במקומו, ובפתיחת חבורינו הגדול ר"ל בית הבחירה. וע"ז אמר כל דרכי איש זך בעיניו כלומר שכל אשר לא יכריעהו העיון הנה הוא תחת שני חלקי האפשר, וכל הנוטה לאחד מחלקיו דרכו זך במחשבותיו איש הישר בעיניו יאמין. אבל השם ית' תקן והשלים נפשותינו בתורתו התמימה, להאמין בחלק אשר העידה התורה עליו. ויהיה תכן במקום משלים ומתקן, מלשון אנכי תכנתי עמודיה סלה (שם ע"ה ד'). והוא אמרו גל אל ה' מעשיך כלומר שסומך בהאמנת אלו הפנות על ה' וישליך עליו יהבו, ואז יכונו מחשבותיו. 

ואפשר שיאמר הנה ענין ותכן רוחות ה' על מה שהתחלנו לבאר, והוא שידוע שכל מה שלא יכריחהו היקש עיוני ולא יחייבהו מופת שכלי, עם היותו בלתי מוחש בחוש או נודע מצד הפרסום, לא יסכימו בני האדם עליו לדעת אחת, אבל יפול ביניהם המחלוקת זה בכה וזה בכה, ולכן היה מרחמי השם על עמו ומחסדו על בריאיו, ומאופני שלימות חכמתו ית' להשלים העם הנבחר בתורת אמת לקרב דעתיהם הרחוקים ולקבץ נדחי מחשבותיהם המפוזרים מקצה אל הקצה, להיותם לאחדים בלב אחד, כמאמר שכם אחד (בראשית מ"ח כ"ב) שפה אחת ודברים אחדים (שם י"א א'), וכן לתת להם רועה ומנהיג, אם נביא אם חכם, להנהיגם ביושר ולהטות לבבם ליראה את שמו וללכת אחר עצתו, ואז יסור המחלוקת, ותבטל הקנאה והקטטה. והוא אמרו כל דרכי איש זך בעיניו, כלומר כל אחד מהדרכים זך וישר בעיון ההולך בו וחושב עליו שהוא הטוב שבדרכים, ושכל דרך זלתו מעוות ומקולקל, וזה אמנם סבת המחלוקת והקטטה, ואמר ותכן לבות ה', שהשם ית' ברחמיו ובחסדיו הסכימם לדעת אחת מצד התורה המקבצת כל העם להדרגה אחת, ומצד המנהיג נביא או חכם מודיע להם שלימות דרכי התורה ונועם נתיבותיה ומגלה רזי צפוניה ומבאר סודותיה, עם היותו מחדש להם גדרים ותקנות והנהגות מוסכמות לפי צורך השעה והזמן ולפי צורך המקום. ומלת ותכן מענין תיקון, ומלת רוחות תאמר הנה על דעות מתחלקים ומתפרדים זה [מזה], כענין אמרו יפקד ה' אלהי הרוחות לכל בשר איש על העדה וגו' (במדבר כ"ז ט"ז), ואמר זה אחר דעתו מצד נביאתו כי בא קצו והעדרו, בבא אליו מאמר הנבואיי עלה אל הר העברים הזה וגו' (שם פסוק י"ב) אמר אח"ז יפקד ה' וגו', ועם היות פשוטו מלשון מנוי כפירש המתרגם שתרגם ימני ה', נראה שהוא רומז ג"כ לענין פקידה, והוא שהחכם השלם והמנהיג הטוב לא ימצא בהעדרו אחר כמוהו, רק באורך זמן ואחר ההתיאשות, עד שיכנו בני אדם עת צמיחתו בלשון פקידה, כענין פקד יפקד אלהים אתכם (בראשית נ' כ"ד), שהוא לשון זכירת דבר שכבר נשכח ונתיאשו בני אדם ממנו. והוא אמרם ז"ל והחכמה מאין תמצא וגו' ארבעה דברים הם תשמישו של עולם וכלם אם נאבדו יש להם חליפין יש לכסף מוציא ומקום לזהב יזקו ברזל מעפר יקח ואבן יצוק נחושה. אבל ת"ח שמת מי מביא לנו תמירתו הדא הוא דכתיב והחכמה מאין תמצא. 

וכן אמר החכם השלם בספר קהלת ובכן ראיתי רשעים קבורים וגו' (קהלת ח' י') ופרושו לדעת קצת מפרשים, שהרשעים היא מלה נאמרת דרך כלל על ההמון, מצד המיתם אחר הממון, מלשון שם רשעים חדלו רגז (איוב ג' י"ז), וכן והוא ישקט ומי ירשע (שם ל"ד כ"ט), וכן ולא ימלט רשע את בעליו (קהלת ח' ח'). והכונה שאם ימות זה יבא אחר תחתיו בלא עמל, אבל אותם [הבאים] ממקום קדוש - לרוב חכמתם - יהלכו, כלומר שאין הדבר מצוי לעמוד אחר תחתיו רק לאורך זמן, וישתכחו בעיר וגו' ר"ל ההולכים אחר הדרך הנכונה, בהעדרם לא ימצא אחר במקומם, אבל יהיו נשכחים מן העיר מבלי שימצא כדומה לו. 

והוא ענין מה שאמרו במדרש צדיק כתמר יפרח כארז בלבנון ישגה למה נמשלו הצדיקים לתמר ולארז, את מוצא שאר אילנות כשהן מזקינים נקצצין ונוטעין מנצר שלהן, ומיד הם גדלים, אבל תמר וארז כשנקצצין מי עומד במקומן הוי צדיק כתמר יפרח וגו'. 

ולכן אמר הנה - לדעתי - לשון פקידה, להורות שלימות מעלה, כמו זרע אנשים (ש"א א' י"א) שפרשו בו גבר בגוברין (ברכות ל"א) וכן כלם אנשים (במדבר י"ג ג'), כלומר יתעורר השם ית' להמציא להם איש שלם ורועה נאמן להנהגתם, ומלת העדה רומז על העדה הידועה ר"ל ידועה בחילוף דעות ורדיפות שררה ובקשת נצוח. ואמר אלהי הרוחות, כלומר האל שהוא בוחן לבבות, ויודע עומק המחשבות הנפרדות זו מזו בידיעתיהם, וימציא אליהם איש יודע להסכים דעותיהם לדרך אחת, ואמר אח"ז אשר יצא לפניהם ואשר יבא לפניהם ואשר יוציאם ואשר יביאם, וזה שבא הכתוב בכפל ענין, ר"ל שאחר שאמר אשר יצא לפניהם ואשר יבא לפניהם, חזר ואמר ואשר יוציאם וגו', הוא אצלי, שלרוב חילוק דעותיהם והפלגת מחלקותיהם, צריכים למנהיג יטה שכמו לטרחם ועמלם, עד שיועיל בהנהגה קלה להודיעם הדרך ילכו בו, והיא הרמוז בענין אשר יצא לפניהם וגו' שיהיו נשמעים אליו, ואינם צריכים רק לנחותם הדרך ולהאיר להם בהודעת נתיבות היושר והמשפט הטוב, ואם לא יספיק זה, שלא יעשה עצמו כלואה בהנהגתם, אבל כן ירבה בהשתדלות ולא יחוס על עמל וטורח יותר להעמיד תוכחתיו אליהם, ויסיעם ממקום למקום בחזקת היד בכח שכלו ובמתק שפתיו ורוב השתלדותיו, והוא הרמוז בענין אשר יוציאם ואשר יביאם, והוא אצלי ג"כ ענין בקש שלום ורדפהו (תלים ל"ד ט"ו), כי הבקשת תורה, הוא על הודעת רצונו וסדר דבריו אליהם, אולם רדיפת התורה הוא על עמל והשתדלות חזק. 

ואמר להודעת תכלית כונת רצונו בזה, ולא תהיה עדת ה' כצאן אשר אין להם רועה, כי כמו שהרועה סובל ונושא טורח גדול בהצטרכו להדריך צאנו בדרכים חלוקים, את שה הבריאה והחזקה בדרך אחת, והנהלאה בדרך אחרת, המישרות אורחותיה בדרך אחת, והמשרכת דרכיה בדרך אחרת, כן ענין המנהיג צאן אדם שוה בשוה, המתגאים ינהל בדרך אחת והענוים בדרך אחרת, המשכילים בדרך אחת, והפתאים בדרך אחרת, הטובים בדרך אחת, והנבלים בדרך אחרת, ולתת לכל אחד חקם לפי טבעם, עד שיסכים [ויטה] את כלם לדרך אחת. ולזה כתב זה בעל המלמד אחד מן החכמים, שנזדמן מאת האל ית' להיות מבחר הברית - ר"ל יעקב, - ומבחר הנביאים - ר"ל משה רבנו ע"ה, - ומבחר המלכים - ר"ל דוד בן ישי, - כלם רועה צאן, טרם באו לתכלית הצלחתם ומעלתם ל... [לסדר] להם סדר ההשגחה בהנהגתם. ולזה אמר הנה ותוכן רוחות ה' כלומר למתקן עונתם ומישר עקלתונות הנהגתם, ומקרב רחוקים ומאחר שניותם בהתפרד דעותיהם זה מזה, שהוא סבת השנאה והקטטה, בגדר האהבה ושווי הרצון, כמו שכבר בארנו באמרו הוכח לחכם ויאהבך וגו' (משלי ט' ח'), כלומר שיקבל דבריך וישוה רצונו עם רצונך, והוא ענין האהבה האמתית, והוא גם ענין יפקוד ה' אלהי הרוחות כמו שביארנו, והוא שאמרו ע"ז במדרש תנחומא (תנחומא הנדפס פנחס, א' במ"ר פכ"א ובילקוט ישעיה רמז שכ"ד) אמר משה להקב"ה בבקשה ממך [אם בקשת למנות עליהם מנהיג] מנה עליהם מנהיג [אדם] שיהא סובל כל אחד ואחד לפי דעתו, שנ' אלהי הרוחות, הרוח לא נאמר אלא הרוחות ואמרו שם (כן בתנחומא הנדפס הישן ובתוצאות באבער איננו) ג"כ קח את יהושע וגו' איש אשר רוח בו, לפי שאמרת אלהי הרוחות, שאף הוא מכיר רוח כל בריה ומתנהג עם כל אחד מהם כפי דעתו. 

ועם היות התורה משלמת זה ומאחדת הדעות, וכל שכן בעזר הנביא או המנהיג החכם בהודעת דרכיה ואפני סודותיה, עד שכל מניחי הנמוס הבאים אחר תורת ה' התמימה, יתחקו על שרשנו, לאחד ולהסכים לבותיהם לדעת אחת, עם כל זה יקרה בכמה ענינים, שהתורה וכח ההנהגה לא תקיף פרטיהם לאחד הדעות בהם מכל צד, ולא עוד אלא שכמה פעמים יקרה המחלוקת בביאור דרכי התורה, וכל שכן בדברי החכמים הקדומים אשר בצל דבריהם והנהגתם חמדנו וישבנו, ומפיהם אנו חיים ומתמידים בעבודת האל ית' שמו וית' זכרו, וכל שכן בכמה דברים יתחלקו הדעות מכח מנהיגים חלוקים לפי רחוק המקומות וריחוק דעות המנהיגים האחרונים, שכל אחד ינהיג במקומו כפי הנראה לו והישר בעיניו, והבאים אחריו יחזיקו במנהג ההוא, וידמה בעיניהם כי כל היוצא מגדרו כאלו החטיא את כונת התורה או כונת החכמים ז"ל. 

וכבר ידעת כי סבות המחלוקת ארבעה. האחת בקשת הנצוח, והשנית דקות הענין ועמקו, והשלישית סכלות האחד וגסותו וקשוי הבנתו, הרביעית החברה והגידול, כי טבע האדם לאהוב מי שנתחבר עמו או שנתגדל עמו, וידמה בעיניו היות דבריו ועניני הנהגתו כאלו הם כתובים על ספר, ויקשה בעיניו מאד סור מן הדרך ההוא כלל ברב או במעט, ולכן סמך לפסוק זה גל אל ה' מעשיך ויכונו מחשבותיך, כלומר שאם לפעמים יזדמן חילוק דעות במה שהתורה לא תודיעהו, וגם חכמת התלמוד לא תבארהו וימסר הענין למחלוקת החכמים, אם בעיר אחת או בארצות חלוקות, ויקחך לבך לעשות כאחד מהם. לא תהיה כונתך בזה אהבת שררה ובקשת נצוח, אבל יהיו מעשיך לשם שמים לעשות מה שיראה בשכלך שהוא הטוב שבשני הצדדים, והישר שבשני המעשים, ואז יכונו מחשבותיך, שאם יזדמן שיהיו מעשיך על הצד הנוטה לאמת, טוב כי יהיו המעשה והכנה רצוים, ואף כי יזדמן שהצד האחד יהיה יותר אמתי, מכל מקום תהיה הכונה רצויה, וזהו ענין ויכונו מחשבותיך. ואם תעשה זה על צד השררה והקנאה ובקשת הנצוח, תהיה הכונה בלתי רצויה עכ"פ, ושמא גם המעשה. 

או נפרש ויכונו מחשבותיך, כשתודע בין המון העם להיות כונתך בדרך זה, אז תתן מחשבתך ותבא לשלמות המכוון בה, כי הכל ילכו אחר עצתך מצד דעתם תמימות כונתך וטוב הנהגתך להדריך האדם. ולהוציא לאור תעלומות זאת המבוכה אמר במקום אחר עטרת זקנים בני בנים ותפארת בנים אבותם, (משלי י"ז ו') ואין ספק על מלת זקנים שהיא נאמרת במקום חכמים, אין זקן אלא מי שקנה חכמה (קידושין ל"ב: ספרא פ' קדושים) והמושפעים מהם נקראים בנים, כענין בני הנביאים, (מ"ב ב' ג'). ואמר בני בנים, להורות על המשך שפע חכמתם דור אחר דור, כי החכמים הם המשפיעים לזולתם, והמושפעים מהם יקראו בנים להם, ויקראו אבות אצל המושפעים מהם ג"כ, וכן לאורך ימים דור אחר דור, ואמר כי כשהמושפעים יאחזו נתיבות משפיעם, וילכו בדרך הנהגתם, יהיה עטרה וכבוד לזקנים ההם, בהצמח מהם צמח צדק מזכיר מעלתם והולכים במסילתם, וכן הם תפארת לבנים כשתהיה ההנהגה ההיא הישרה אצלם מיד אבותיהם ורבותיהם וחכמיהם הקדומים, כי כבוד הוא לכל משפחה ולכל המדינה ולכל מחוז, היות במשפחה או במדינה או במחוז, גדולים ונקובי שם, תתיחס הנהגתם אליהם, והוא ענין ותפארת בנים אבותם, והוא מה שאמרו בירושלמי ואל תבוז כי זקנה אמך אלו המנהגות. ואחר שכן, ראוי לכל חכם ולכל בן מעלה להעמיד מנהג מקומו על מתכונתו, לבלתי השיג גבול האבות הקדומים והחכמים הראשונים לשנות מנהג מקומו ללא צורך ולא סבה. וגם אם ידמן לו חולק עליהם, ראוי לו להשתדל בהעמדתו, אחר שלא יתבאר סתרו בראיה, וכ"ש בהיות יד האמת אתו לעזור ולהועיל, וכ"ש שראוי ליחיד, עם היותו חכם ובן מעלה, כאשר יקר מקרהו לצאת ממקומו ולגור או להשתקע באחד המקומות הנכבדים, וכ"ש במקום נודע ומפורסם מימי קדם ביחוס ובחכמה ובשאר מיני המעלות, לבל ישנה מנהגם בפרסום וברבים, אבל שיתנהג בכל ענין הנעשה בפרסום וברבים, כמנהג המקום, כאמרם ז"ל עלת בקרתא הלך בנמוסיה (ב"ר פמ"ח י"ד ובילקוט וירא) ובמדרש (תנחומא וירא י"א, ובב"ר פמ"ח, י"ד) הערה גדולה בזה, והוא אמרו ומצות אפה ויאכלו והלא אין אכילה למלאכי השרת, אלא ללמדך ד"א שלא ישנה אדם ממנהג המדינה וכו'. ובדרך ארץ זוטא (פ"ה, וכן בדא"ר סוף פ"ו) אמרו לא יהיה אדם ער בין הישנים ולא ישן בין הנעורים וכו'. ואם אמרו כן בתכונות, כל שכן שיאמרו בעיקר הדברים שילכו כולם אחר המנהג, ואף בהיות הדעת נוטה מעט לסברתו, אחר שאין הכרעה בחלוק הדעות ההם בין שני הסותרים. וכ"ש בהיות המאזנים מעוינות, ואין צריך לומר בהיות מכרעות לצד מנהג המקום, וכ"ש בהיות המנהג הנהוג מנהג קבוע לרבים, והתמורה דעת יחיד, שזה אמנם - אחר מחילת הכבוד - צד יהורא ורוח גבהה ונשמה יתירה, וראוי לגערת חכם או חכמים. 

וכבר אמרו בתלמוד המערב של ע"ז (ירושלמי ע"ז פ"א הלכה ו') כשם שקונסין [לו] להלכה כך קונסין [לו] למנהג. ובראשון של כתובות (ירושלמי פ"א דף ב'. והיא מתוספתא פ"ק דכתובות) בענין מה שאמרו שם: ביהודה היו מעמידין שני שושבינין, אמרו שם בתלמוד המערב ר' יודה חבר מייתי מנהג יהודה בגליל א"ל ר' יוסי וכי מנהג יהודה ביהודה ומנהג גליל בגליל. וכ"ז הענין אמנם יאמר אף באחד מחכמי המדינה, עד שאף בענין אסור והיתר ראוי ליחיד אף מאותם שבמדינה להתנהג כמו שהוא מנהג כללי לרבים. וכבר הערינו בזה בירושלמי במס' מכות במה שאמרו שם במשנה ראשונה מעשה ובאו בניו של ר"ג מבית המשתה ואמר להם אם לא עלה עמוד השחר מותרים אתם לקרות, ושאלו ע"ז בירושלמי (ירושלמי ברכות דף ד') פליג אדרבנן ועביד עובדא בנפשיה, דתני סכין אלונתית לחולה בשבת וכו' - ופי' אלונתית הוא יין ושמן מטורפין זה בזה - ואמרו ע"ז אימתי בזמן שטרפה מערב שבת אבל לטרוף בשבת אסור, תני ר' שמעון בן אלעזר מתיר היה ר' מאיר לטרוף יין ושמן ולסוך את החולה בשבת, וכבר חלה וכו' ובקשנו לעשות לו כן ולא הונח, ואמרנו לו רבי מבטל אתה דבריך בחייך. ואמר לנו אע"פ שהייתי אומר כן לא מלאני לבי לעבור על דברי חברי. וכן ר' שמעון בן יוחאי פליג אדרבנן ולא עביד עובדא בנפשיה, [כוותיה], דתני (ירושלמי שביעית פ"ט במשנה) ר' שמעון אומר כל הספחים מותרים - ר"ל בשביעית - חוץ משפיחי כרוב שאין כיוצא בהם בירקות השדה, וחכמים אומרים כל הספיחים אסורים, רשב"י (שם בירושלמי שביעית פ"ט דף כ"א בשנוי לשון) הוה עביר בשמטתא בארחא חמא חד בר נש מלקט ספיחים בשביעית, אמר לו ולאו ספיחים אסורים א"ל ולא את הוא דשרית, א"ל ולאו חבירי חולקים עלי, קרא עליה ופורץ גדר ישכנו נחש וכן הות ליה. 

ואולי תשיבוני שבאלו אין הטעם אלא מפני שכוונתם להחמיר, שכל כיוצא בזה אף הבא לשנות את מנהגם נמצא מחטיאם ומעבירם על בל יחל של דברי סופרים. וכמו שאמרו בשני של נדרים (נדרים ט"ו. פסחים כ') דברים המותרים ואחרים נהגו בהם איסור אי אתה רשאי לנהוג בהם היתר כדי לבטלן שנ' לא יחל דברו, תדע שהענין נאמר אף כשזה המשנה בא להחמיר. 

וקבל תשובך ממה שאמרו עוד שם - ר"ל בירושלמי של ברכות - (פ"א דף ד' ע"ב) והא [אשכחן] דר' עקיבא פליג אדרבנן ולא עביד עובדא בנפשיה [כוותה], דתנינן [תמן] השדרה והגלגולת משני מתים רביעית דם משני מתים אבר מן החי משני אנשים ר"ע מטמא וחכמים מטהרין. תני מעשה שהביאו קופה מלאה עצמות מכפר טבי והניחוה באויר בית הכנסת בלוד נכנס תודוס הרופא ונכנסו כל הרופאים עמו אמר תודוס הרופא אין כאן שדרה ממת אחד ולא גלגלת ממת אחד אמרו [הואיל] ויש כאן מטמאין [ויש כאן] ומטהרין נעמוד על המנין, התחילתו מר"ע וטיהר. הרי שאף לקולא לא רצה לעבור על דברי חבריו. ובירושלמי של מסכת שביעית במה שנודע לנו בשביעית שאף מן הפירות שהכניס לבית מתורת הפקר אינו יכול לאכול מהן אלא כל זמן שאותו המין נמצא בשדה, ומשכלה אותו המין לחיה שבשדה צריך לבערו מן הבית. ואמרו שם (ירושלמי שביעית דף כ"א במשנה) הכובש שלשה כבשים בחבית אחת - כלומר שכבש שלשה מיני ירק בחומץ ובציר בחבית אחת כדי להתקיים וכלה המין בקצתם ולא בכלם - ואמרו ע"ז, רשב"ג אומר יסלק אותם שכלה בה המין ויאכל האחרות, ואמר חזקיה התחיל בה הרי הוא כמבוער - כלומר ויכול לגמור אכילתה אע"פ שאותו המין כלה בחוץ - אתא עובדא קומי ר' יוסא והורה כחזקיה. אמר, לא (מן) דאנא סבר כוותיה אלא מן [מה] דאנא חמי רבנן עבדין [עובדא] כוותיה. הורה בכ"ז, שאף עם היות החולק מבני המדינה ומחכמיה אין ראוי לו לעשות כנגד הרבים, אף להחמיר כל שכן ליחיד הבא ממקום אחר לאיזו מן המדינות, שאין ראוי לו לחלוק על בני המדינה לשנות המנהגות הידועים להם והמקובלים בהם מאבותיהם ורבותיהם, אבל ראוי לכל חכם לב להחזיק במנהג העיר ושלא לערער עליו בשום פנים. 

ורבותינו ע"ה בנועם מוסרם ושלמות מדותיהם רמזו בזה ואמרו בירושלמי של ברכות (ירושלמי ברכות פ"ח דף ל"א ה') יום טוב שחל להיות במוצאי שבת ר' יוחנן אמר יקנ"ה וכו' ר' חנינא [בשם רב] אומר ינה"ק, [אמר] ר' זעירא [בעי] קומי ר' יוסא היך עבדין עובדא א"ל [כרב] וכר' יוחנן וכו'. ר' אבהו כד הוה אזיל לדרומא היה עביד כר' חנניא, וכד הוה נחית לטבריה הוה עביד כר"י דלא למיפלג על בר נש באתריה. 

ואף בתלמוד שלנו בראשון של יבמות (יבמות י"ד) אמרו, דר' אבהו כי [איקלע] לאתריה דר' יהושע בן לוי לא מטלטל שרגא ר"ל נר שהדליקו בה באותו שבת וכי מטי לאתריה דר' יוחנן הוה מטלטל. ובעירובין (צ"ד א) אמרו שמואל ורב הוו יתבי בההוא חצר נפל גודא דבינו בינו, אמר להו שמואל [שקילו] גלימאי, נגידו בה אהדרינהו רב לאפיה, אמר שמואל אי קפיד מר קטרי ליה בהמיינה. והקשו שם ורב אי סבירא ליה דאסור לימא אסור, ותירץ אתריה דשמואל הוה, ואמאי אהדרינהו לאפיה דלא לימרו הדר ביה רב משמעתיה. הרי שאלמלא טעם זה היה נוהג מנהג ההיתר אע"פ שהיה אסור בעיניו, אחר שהיה במקומו של שמואל. 

ואף בפסחים (פסחים ל' א) אמרו אמר להו שמואל להנהו דמזבני כנדי - ר"ל מוכרי קדרות - אשוו זבינייכו - כלומר שלא ליקרן ביותר מדאי -, ואי לא דרשינא לכו כר' שמעון - דאמר חמץ לאחר הפסח מותר כל היכא דליכא קנסא נמצאו הקדרות הישנות מותרת לאחר הפסח לגמרי -, והקשו לידרוש להו הכי - כלומר דהא שמואל כר' שמעון סבירא ליה - ותירץ אתריה דרב הוה, כלומר ולא רצה להורות במקומו כנגד דבריו, ולא שהיה מגזם ומאיים להם בכך כדי שלא ייקרו יותר מדאי. והרי שאף בעניני האסורין לא היה האחד רוצה להורות כנגד האחר, אחר שהיה במקומו, ולא היו רוצים ליטול שררה אחד מחבירו במקומו, וכענין מה שאמרו שנים אין נוטלים שררה מהם, בעל הבית בביתו, והרב בישיבתו, כל שכן בעניני המנהגות. 

ואף באחרון של מועד קטן (מו"ק כ"ה א) מצינו שאמרו לרב אמי ורב אסי רב הונא אתי אתון דבני אתר אגישון ברישא, כל זה הוראה שראוי לחלוק כבוד בכל מקום לכלל המדינה וכל שכן שלא לשנות מנהגותיהם כלל. ואולי תשיבני ממה שאמרו בירושלמי במסכת ברכות פרק זמון (ירושלמי ברכות כ"ט, ר' חייא בר אשי וכו') רב חייא בר אמי קם מקרי באוריתא ואמר ברכו ולא אמר המבורך בעין משתקתיה, אמר להון רב ארפוניה דנהוג כר' עקיבא. וכן אמרו שם ר' זעירא קם מיקרי כהן במקום לוי ובירך לפניה ולאחריה ובעין משתקתיה, אמר לון רבי חייא [בר אשי] ארפוניה דכן אינון נהיגין גבייהו. אבל תדע שהמשנה אלו המעשים, לא היה אותו המשנה את המנהג יודע במנהג העיר, והיה קורא במקומו שלא בכונת שררה והעברת מנהג המקום, ואעפ"כ היו בני הכנסת גוערין בהם, אלא שהיה המנהיג שלהם בורח מונע בגערתם מצד מוסרו, שלא לביישם, אחר שאף הם לא היו מכוונים בזה להעברת מנהג העיר. 

וכדומה לזה אמרו באחרון של פסחים (בפסחים ק"ו) ר' ירמיה [בר אבא] אקלע לבי רב אשי אשתלי וטעים מידי, (והדר אבדיל) אמרה ליה דביתהו (דרב אשי) והא מר לא עביד הכי, כלומר דרב אשי סבירא ליה טעם אינו מבדיל, ומתוך כך היתה תמהה עליו והיתה מוחה בו דרך כבוד, כלומר מר לא עביד הכי, ואמר לה ר"א שבקיה כרביה סבירא ליה, ר"ל כרב הונא דהוה אמר טעם מבדיל. הרי שרב אשי הוצרך להודיע התנצלותו, ואחר שאף הוא לא היה יודע במנהגו. 

וכן אולי תשיבני ממה שאמרו בראשון של יבמות (יבמות י"ד א) לא תתגודדו לא תעשו מצות אגודת אגודת כלומר שיהיו עושין במקום אחד מנהגות חלוקים זה בכה וזה בכה, עד שתהא ביניהם תורה כשתי תורות, והעלו ליה דוקא בית דין אחד בעיר אחת, אבל כל שהם שני בתי דינין אע"פ שהם בעיר אחת יכולין בית דין אחת לעשות כשטה זו, ובית דין האחר כשטה אחרת, ואין כאן אגודת אגודת. אבל תדע שדברים אלו אמורים בדבר שלא נתפרסם בו המנהג בענין זה באותה העיר, ונחלקו בה ע"ז היאך נוהגים בו, וכל שיש שם שני בתי דינין יכולין לעשות הללו כשיטתן והללו כשיטתן, וכשאין שם אלא ב"ד אחד מקצתו נוטה לדעת זו ומקצתו נוטה לדעת זו, העלונו שם בדרך זה, שכל שהחולקים שוים בחכמה ובמנין הולכין בשל תורה אחר המחמיר, ובשל סופרים אחר המקיל. ואם שוים בחכמה ולא במנין אם המרובים מחמירים אסור לאחרים לנהוג היתר אף לעצמם, ואם המרובים מקילים רשאים המעוטים להחמיר בעצמם ולהורות באיסור אף לאחרים בחשאי, אבל לא הוראה מוחלטת בפרסום ובפרהסיא, והאחרים אין רשאין לקבוע להם איסור בכך, הכל כמו שבארנו שם, עם שאר תנאים אחרים הצריכים בענין. אבל כל שהמנהג מפורסם וקבוע להם אין לשום אדם לשנות בו כלל. וראוי לכל הבא לערער להתבונן כי לא נעלם מן האבות הקדומים והחכמים הראשונים אשר צפרנם טובה מכריסנו, טעם במנהגם, וטוב לו שיתלה הענין בחסרון ידיעתו, משיתלהו בחסרון האבות והחכמים הקדומים, אשר יד תבונתם רחבה ונסבה למעלה ארוכה מארץ מדה ורחבה מני ים. וכבר למדנו ג"כ זה ממה שאז"ל במסכת חגיגה (חגיגה כ"ב א) כלי חרס מציל על הכל דברי בית הלל, ב"ש אומרים אין מציל אלא על האוכלין ועל המשקין וכו' אמר ר' יהושע בושנו מדבריכם ב"ש, אפשר אשה לשה בעריבה, אשה ועריבה טמאה טומאת שבעה, ובצק שבה טהור, איטפל לו תלמיד אחד מתלמידי ב"ש א"ל הרשני לומר לך טעמן של ב"ש א"ל אמור, א"ל כל טמא חוצץ או אינו חוצץ א"ל אינו חוצץ, א"ל כליו של ע"ה טמא או טהור א"ל טמא, א"ל וכשאתה אומר לו טמא כלום משגיח הוא עליך, ולא עוד אלא שאומר לך שלי טהור ושלך טמא וכו'. הכל כמו שביארנו שם, מיד הלך ר' יהושע ונשתטח על קברי ב"ש אמר נעניתי לכם עצמות ב"ש ומה סתומות שלכם כך מפורשות שלכם על אחת כמה וכמה. אמרו כל ימיו הושחרו פניו מפני תעניותיו. ואם זה נאמר על חכמי התלמוד אשר מעלותיהם רבו מלמנות, עצמו מספר, מה יאמרו בדורותינו אלה אשר אנחנו נמלים בערך אליהם ונהי בעינינו כחגבים וכן היינו בעיניהם. ואין להרהר ולומר אם המנהג הזה נעשה כראוי האיך הנהיגו האחרים בקצת מקומות בהפך זה, שלא כל הדעות שוות בחכמות ואלו ואלו דברי אלהים חיים הם, וכבר דרשו רז"ל במסכת פסחים (פסחים י"ג, במשנה) בענין הדלקת הנר ביום הכיפורים, במה שאמרו מקום שנהגו להדליק ידליק שלא להדליק לא ידליק, ואמרו ע"ז ועמך כלם צדיקים לעולם ירשו ארץ, בין שנהגו להדליק בין שנהגו שלא להדליק שניהם לדבר מצוה נתכונו, כמו שביארנו שם. והיוצא מדברינו ורוב שיחנו אשר דברנו עד הנה, הוא, שראוי לכל קהל להחזיק במנהג אבותיהם הקדושים וחכמי קדומיהם השלמים, ואין לשום חכם הבא אליהם לערער במנהגותיהם, כל שכן לשנותם בכולם או במקצתם, רק להיות כל קהל וכל מנהיג שבהם שורר במקומו, עם ועם כלשונו מדינה ומדינה ככתבה. 

ומה שהביאנו לסדר אופני אלה הדברים שכתבנו, אחר התהלה וההודאה לאל ית', ואחר ההתפלל לפניו לשמור פתחי פינו משגיאות, ולנקות רעיוננו מן הטעות, הוא, שאנחנו בעיר הזאת היא עיר פרפיאגיאק והחזקנו בהרבה מנהגים היו בידינו בירושה מאבותינו ורבותינו נ"ע בקרקשונה ובנרבונה אשר משם יצאו שרשי משפחתנו מאז, וכן היו המנהגים ההם כלם או רובם, ביד חכמי העיר בדרש וגדולי ההר ורב גבול ארץ פרובינצה. ועתה מקרוב באו הנה קצת חכמים מארץ ספרד היו כמראים גדולתם בפנינו, לערער בקצת מנהגותינו, ונשאו ונתנו אתנו פנים בפנים, מהם שהיו כמודים לדברינו, אלא שבשום פנים אינם נושאים פנים לשום קהל לשנות מנהגותיהם, ומהם שעדיין המחלקת במקומה עומדת, וראיתי לכתוב על ספר מה שנשאתי ונתתי עמהם באלו המנהגות, שלחתיו אליהם והצגתיו לפניהם, ולהיות עיקר הכונה בזאת המחברת, היותו למשמרת לדברי אבותינו הנכבדים ורבותינו השלמים, ומגן וצנה לכל הבא לערער ולקטרג עליהם במנהגים שהורגלו בהם המה ואבותיהם נ"ע, עד שאהיה מגן אבות בדברי, מחיה מתים במאמרי, כמאמר החכם שאמר שהחיוהו דבריו והעלוהו תמיד על פי חכמים ונבונים, קראתי שם המחברת הזאת מגן אבות. 

וראיתי לסדר הנה דרך כלל הדברים שאירע בהם מחלוקת בין מנהגותינו למנהגותיהם ואחר כך לבאר ענינים בשלמות אחת לאחת למצוא חשבון. 
א. שאנו נוהגים לומר אל מלך נאמן בין סוף ברכת אהבה לקריאת שמע, והם מוחים בדבר, ולא עוד אלא שטוענים עלינו שהוא הפסק בין הברכה למצוה, ומזקיקים לחזור ולברך. 
ב. שאנו נוהגים להפסיק הפסק נשימה בין שבר לשבר ובין שברים לתרועה, והם מוחים בדבר, ומזקיקים להיות שברים שבקש"ק ושברים ותרועה שבקש"ק בנשימה אחת. ובכלל זה שהם סוברים שכל קול שאינו ראוי שיזדמן לתקוע בתוך הסימן, צריך לחזור לראש הסימן, ואנו אין אומרים כן, אלא אם כן לאותו קול שהוא מפסיק בו שם תקיעה או שם תרועה או שברים. 
ג. ע"י מעשה שאירע לפני בשכור הגמור שהתפלל, והזקקתי אותו לחזור ולהתפלל ולקרוא את שמע, וחלקו עלי שלא לחזור לק"ש, ולא נאמר לדעתם לחזור אלא לתפלה לבד. 
ד. שאנו נוהגין בת"ב שחל להיות באחד בשבת, להבדיל לילה שעבר התענית בורא פרה"ג והמבדיל, והם מוחים בדבר לומר שאין כאן הבדלה כלל. 
ה. שאנו נוהגין בכל שהאירוסין והנישואין הם ביחד, לברך ברכת אירוסין ונשואין על כוס אחד, והם מוחים, ומזקיקין לברך ברכת אירוסין על כוס אחד וברכת חתנים על כוס אחר, ובכלל זה שהם נוהגים לחתום בברכת אירוסין מקדש ישראל לבד, ואנו נוהגים לחתום בה מקדש ישראל ע"י חופה וקידושין. 
ו. במת ביו"ט ראשון שאע"פ שהקבורה ע"י עממין, אנו נוהגין להיות הוצאתו וטלטולו לרחצה, ולהנחתו במטה וגניזתו בקבר, ע"י ישראל, והם מוחים ומזקיקים להיות הכל נעשה ע"י עממין. 
ז. שאנו נוהגים להיות הכלה טובלת בתוך ימי חופתה בכל יום שכלו לה ז' נקיים, והם מוחים ומזקיקים להתחיל בספירת ז' נקיים מיום שנחתמה הכתובה משום דם חמוד. 
ח. שאנו נוהגים כל שאבי הבן מל את בנו לברך באות הלמ"ד, ר"ל למול את הבן, והם מוחים ומזקיקים לברך על המילה, כשאר המוהלים, והארכנו בכלל זה, איזה ברכה בעל ואיזו ברכה בלמ"ד, והוספנו בה על כל כללי שאר מפורשים. 
ט. במה שהם נוהגים לאכול גבינה אחר בשר עוף מיד בלא שום שהיהה, ואנו אוסרין מדברי סופרים עד שישהה כשיעור שבין סעודה לסעודה, כדין האמור בשאר בשר. 
י. במה שהם נוהגין להקל לזמר בכלי שיר בשבת ולהעיר מיתרי הכנור ושאר מיני זמרא ואנו מוחים בדבר הרבה. 
יא. במה שהם נוהגים להתפלל [עם הצבור עריבת] בבית הכנסת ושלא לקרות שם שמע אלא שאחר צאת הכוכבים קורין את שמע בברכותיה. ואנו נוהגים להיות שתיהן כאחת אם בבה"כ משתשקע החמה, ואם בבית לאחר צאת הכוכבים. 
יב. בבדיקת הפולים והעדים שאינן סומכין על בדיקה קלה, והם מחמירים בה הרבה, עד שאין להם שום בדיקה אלא בבקיעתן לשנים, שיראו מתוכן אם יש שרץ אם לאו. 
יג. שהם נוהגים או מתירים לאכול פולים מבושלים של גוים, ומדין נותן טעם לפגם, מפני שסתם כליהן אינן בני יומן. ואנו מחמירין בדבר הרבה. 
יד. שאנו נוהגים בנולד מהול להטיף דם ברית, והם מוחים בדבר מחשש ברכה לבטלה. 
טו. שהם נוהגין דין שביעית בזמן הזה, עד שמזקיקין לכתוב בשטר על מנת שלא תשמטנו שביעית. ואנו אין נוהגין דין שביעית בזמן הזה כלל. ונכלל בזה דין בכור שהם נוהגים בו בזמן הזה, ואנו אין נוהגין בו כלל. וכן נכלל בו דין מתנות כהונה, ר"ל זרוע ולחיים וקיבה אם נוהגות בזמן הזה אם לאו. 
טז. שאנו נוהגין בפסח לקטף עיסה מרובה הנקרא עמלה לצורך הפסח, והם מחמירים בה הרבה אלא שלשין עיסה בשיעור חלה לבד, ועורכין ונותנין בתנור אחד אחד תיכף לעריכתו. 
יז. שהם נוהגים לברך [בפירות] הבאים על השלחן אחר אכילת התבשיל, אחר שאינן באות מחמת הסעודה, כסתמה של שמועה, ואנו אין נוהגים בזה כלל. 
יח. במה שנשאו ונתנו עמנו בענין בטול חמץ שאנו מפרשים כן מתורת הפקר כפירוש ר"ת, והם מרבים עליו קושיות חבילות חבילות והארכנו עמהם בתירוצים. 
יט. שחלקו עלינו הרבה בענין הדברים שעומדים בפני פקוח נפש. על איזה צד הן עומדות, ועל איזה צד הותר הרצועה בהם, שלא השוה המדה בינינו לבינם, והארכנו עמהם בביאור הענין וחדשנו בו דברים. 
כ. בענין המנהגות על איזה צד נותנין לו חומרי שני המקומות ר"ל מקום שיצא ומקום שהלך ועל איזה צד נוהג כאחד לבד. מפני שראיתי לרבני הארץ הזאת, ובפרט הרב ר' זרחיה הלוי והרב ר' שלמה בר' אברהם מן ההר שחדשו בה דברים, ואחריהם הרב ר' משה בן נחמן ע"ה, לפי מה שבררו לנו אותם התלמידים בשמו, ועדין לא נתישבה בענין. והארכנו עמהם בביאור הענין הרבה והוספנו בו דברים. 
כא. בהלכות לולב שחבר הרב הגדול רבינו ר' אברהם בר' דוד ז"ל, והרב הגדול ר' משה בר' נחמן הגיה עליו בכלם או ברובם. ואנו הארכנו עמהם בדבר, וכתבנו מה שנראה לנו להעמיד דברי הרב ר' אברהם בר' דוד ז"ל ברובם או בכל אחת לאחת בעזרת שדי. 
כב. שהם נוהגים בכל חדש חסר שקביעו בב' ימים, לכתוב באיזה זמן מן החדש שהוא כך וכך ליום שני של אותו חדש, וכל שאלו כתבו כן אומרים שענינו שיהא ראשון, ודנין את השטר במוקדם, ואנו אין מונין אלא בסתם ומיום שני, ואין מדקדקין בזה, אלא כשנכתב השטר ביום ראשון או ביום שני, שבראשון כותבין ביום ראשון לחדש פלוני, שהוא יום שלשים לחדש פלוני, ובשני כותבין ביום החדש השני לחדש פלוני, אבל משם ואילך מונין מן השני בסתם, ואין מפרשים במנין שהוא מיום שני כלל, אלא שמן השני דנין שמיום שני הוא. 
כג. שהם נוהגים כל זמן שאירע פורים באחד בשבת שמקדימין את התענית ליום חמישי שלפניו, ואנו נוהגים שלא להקדימו לחמישי אלא מתענין בששי אע"פ שהוא ערב שבת. 
כד. שאנו נוהגין לומר אבינו מלכנו בכל עשי"ת אף בשבת שבהם, והם מוחים שלא לאומרו בשבת, אלא א"כ הוא יום ראש השנה או יום הכפורים. 
ומהנה נחל דברינו במחילת כבוד כל רב וגאון וברשיון כל נבון ומשכיל ונאמר. 

ספר מגן אבות (למאירי) ענין א 
============================ 
מנהג קדום בארצות הללו מימי קדם, בימי הרבנים הגדולים, וכן בארץ צרפת ובאשכנז שאומרים אחר ברכת אהבת עולם כשבאים להתחיל בקריאת שמע, אל מלך נאמן, ובאמת לא היה מנהג זה לא בארץ המערב בא"י ולא בארץ המזרח, וגם לא בארץ קטלוניא אשר היתה מקדם בכלל ארץ ספרד. וכבר הגיע לידינו מחזורים מארץ קטלוניא כתובים מזמן קדם קדמתה שלא היה [מנהג זה] כי היה מנהגם כארץ ספרד ברוב הדברים או בכלם. ובימי ר' זרחיה הלוי שיצא בבחורתו מעיר גירונדא וזכה ללמוד במגדל לוניל ועמד שם זמן רב וחזר לו לשם, והנהיג בשם כל בני הקהל כמנהג הארץ הלזו, ונקבע במחזרותיהם כדרך שהוא קבוע במחזורים שלנו. ובהגיע תור הרב הגדול ר' משה בר' נחמן ז"ל, ראה שמקודם לא היו נוהגים כך ושבכל ארץ ספרד לא היה אומרים אותו ונתקשה בעיניו על שהיו אומרים אותו, מצורף למה שהיה הרב בר מחלקתו של הרב ר' זרחיה ומגיה על ספרו, עד שחיבר מזה ספר נכבד קראו ספר מלחמות והעיד הרב ז"ל ששאל בזה את הרב המופלג רבינו מאיר מטוליטולא ושהרב ז"ל השיבו שהוא טעות, ושאין אומרים אותו בכל ספרד, ולא בארץ ישראל ונתבטל המנהג על פי הרב ונמחק מן המחזורים, והחזיק הרב טובה לעצמו ונתן שבח והודאה לאל על שנתבטל השבוש הזה על ידו. ונתן טעם לדבריו מפני שברכת אהבת עולם הוא ברכת מצות שמע ואין להפסיק, והביא ראיה ע"ז ממה שאמרו בירושלמי של ברכות (כ"ד ע"ב) הפורס על שמע והעובר לפני התיבה והנושא את כפיו, והקורא בתורה, והמפטיר בנביא, והמברך על אחת מכל מצות האמורות בתורה, לא יענה אמן אחר עצמו ואם ענה הרי זה בור, והיתה ראיה זו פשיטא בעיניו שעניית אמן זה הוא הפסק, עד שחתך את הדין מכחה, שכל שאומר אל מלך נאמן הרי הוא כאומר אמן, וכמו שאז"ל (שבת קי"ט) מאי אמן אל מלך נאמן, ואף כשאמרו שלא במקום אמן, כל שכן שהוא הפסק, שהרי יש בו רבוי תיבות יותר מבאמן, וא"כ כל שאמרו בין במקום אמן, בין שלא במקום אמן הרי הוא בור וטועה, והוא הפסק וצריך לחזור ולברך. ובזמנינו זה באו הנה תלמידים מקובלים משנות הרב, והיו מתמיהים עלינו על שהיינו מחזיקים במנהג זה, ובאמרנו להם יום יום, שכך נהגו בארצות האלו בזמן כמה גאונים וכמה רבנים שהיו בארץ הזאת למאות ואלפים, רבני אלפין ורבני מאוון, הכל היה כאין בעיניהם. סוף דבר קשתה יד לשונם עלינו, חזקו ידיהם הגבירו בלשונם. 

ואני בראותי כי גבהו דבריהם אמרתי אענה אף אני חלקי, ונכנסתי עמהם במשא ומתן, ושאלתי את פיהם זו מנין לכם שיהא הפסק עד שיהא צריך לחזור ולברך. ואם מפני שהרב ז"ל אמרה, באמת יודע אני על הרב ז"ל שהיה מופלג בחכמה ומופלא שבבית דין, שלא לחלוק עליו ולשנות אחר דבריו, ומ"מ אף אנו נהגנו בזה ע"פ רבנים גדולים שאין כמותם, אוקי גברי בהדי גברא ואוקי מנהגא אחזקיה, אלא הביאו ראיה. ואף הם טרחו ועיינו בספרי הרב בסוף מסכת ברכות ומצאו אותה ראיה שכתבתי. נמתי להם, בני, אע"פ שחייב אדם לומר בלשון רבו, (כלים פ"ח מ"ט) אין כאן ראיה כלל שיש הפסק, שאף כשנאמר בה אמן, ואם אמרו הרי זה בורות, לא אמרו הרי זה הפסק, ואלו היה הפסק, היה אומר ואם ענה לא יצא, והרי אין זה אלא כמו שאמרו בתלמוד שלנו בפרק שלשה שאכלו העונה אמן אחר ברכותיו הרי זה משובח, ותני חדא הרי זה מגונה, ותירץ, לא קשיא, הא בסוף בונה ירושלים, הא בסוף כל ברכה וברכה, כלומר שאם כשמברך ברכת המזון עונה אמן אחר עצמו בסוף בונה ירושלים, שהוא סוף כל הברכות - שהרי הטוב והמטיב אינה מן הכלל דלאו דאוריתא היא - הרי זה משובח, שראוי לומר אמן אחר סוף הברכות, להודיע שכבר נגמר הסדר, אבל אם עונה אמן לעצמו אחר כל ברכה וברכה, הרי זה מגונה, ומ"מ לא שיהיה הפסק. ואף כאן אף כשנאמר בו אמן, הרי זה בורות אמרו ומפני שלא נגמרו, אבל הרי זה הפסק לא אמרו. ואע"פ שכל שיחה שבין הברכה לעשיית הדבר שעליו מברכין הויא הפסק, אמן מיהא אינו הפסק, שהרי אף בשאר שיחות של חולין ושל דברי הדיוטות אם הוא מצורך הדבר שעליו בירך אינו הפסק. ובצדק אמרו בפרק כיצד מברכין (ברכות מ א) שאם אחר שבירך המוציא קודם שיטעום אמר טול בריך אינו הפסק, ואינו צריך לחזור ולברך. וכן הביאו מלח, הביאו לפתן, וכן אפי' אמר גביל לתורי הואיל ואסור לאדם שיאכל קודם שיתן מאכל לבהמתו, צורך מאכל הוא ואינו הפסק. וכן הדין במצות אם ברך על הלולב ונפל מידו ואמר בין הברכה למצוה תן לי הלולב, או אם לא היתה שם ערבה וביקש ממנו, אין זה הפסק, וכן בכל כיוצא בזה, והוא הדין והענין אם אותו דבר שהוא אומר הוא מעין הברכה שסיים, וכמו שיתבאר בסמוך, בנקיט כסא דשכרא ופתח בדשיכרא וסיים בדחמרא, אם כן עניית אמן שהוא קיום השבח וההודאה שבירך, אינו הפסק, שאינו אלא כענין הברכה עצמה שבירך, וכן אם אמר אל מלך נאמן, הן במקום אמן, הן שלא במקום אמן, או כל דבר שהוא שבח לבורא, ענין הברכה הוא ואינו הפסק, שכל שהוא מעין חתימת הברכה שבירך, או מעין הדבר שעליו בירך, אין הפסק. 

וראיה לדבר בראשו של ברכות (ברכות י"ב) בשמועת נקיט כסא דשכרא בידיה וכו' לגרסת הרב אלפסאי והגאונים ז"ל נקיט כסא דשכרא בידיה ובריך ברכת שכר וסמך לה ברכת היין קודם שישתה, כגון שאמר בא"י אמ"ה שהנ"ב, בורא פרי הגפן, אע"פ שהפסיק בפה"ג בין חתימה הראויה לדבר שעליו /שברך עליו/, אינו הפסק, הואיל ומעין ברכה הוא, שכל שנותן שבח על שברא כך וברא כך, מעין הברכה הוא, ואף כאן אמן הוא קשר קיום הברכה, שאותו שמברכין לו הוא נאמן בהבטחתו. ואף אל מלך נאמן שבח הבורא הוא ומעין החתימה, שהוא ית' בחר בעמו ישראל באהבה ושהוא נאמן בבחירתו ובאהבתו, או שהוא מעין השמע, להורות חוזק מציאותו, א"כ הן שיענה אמן, הן שיאמר אל מלך נאמן אין כאן הפסק כלל. 

ושמא תאמר זכית בדין לענין שאינו צריך לחזור ולברך, אבל מדי בורות מיהא לא יצאת? והרי אתה מברך בכל יום שלא עשני בור, והרי נעשית בור במנהג זה. 

נמתי להם יכולנא לשנויי לכו, שבזו [רק] בעניית אמן הוא שנעשית בור, שכל שאינו בסוף הברכות כולם, אין לו לענות אמן, שענייתו מורה שכבר נגמרו הברכות, והרי לא נגמרו, אדרבה הדבר שעליו אינו /אנו/ מברכין, עדיין הוא עתיד לבא. אבל כל שאינו אומר אמן, אלא אל מלך נאמן, אף כשיאמרהו במקום אמן, אין כאן הוכח לסילק ברכות, ומתוך כך אינו בורות, וכ"ש אם אמרו שלא במקום אמן, והפסק אין כאן, שהרי הוא אומר מעין הברכה או מעין השמע. ומ"מ ענין הדברים נראה לי לומר שאין כאן בורות אף בעניית אמן, ומפני שאפשר לדונם כסוף ברכות, והכלל ידוע בדין זה שאין בורות, אין /או/ גנאי בעניית אמן, אלא כל שעונהו על ברכה אחת לבד או בברכה שאינה סוף ברכות, שאלו בברכה אחת לבד, אף כשאין שם ברכה אחרת אין ראוי לומר אמן, ובשתי ברכות או יותר אין ראוי לומר אמן, אלא אחר אחרונה שבהם, ושהיא סוף ברכות, כגון בונה ירושלים שבברכת המזון וברכת שים שלום שבשמונה עשרה, אבל ברכות של מגילה הראשונות, אע"פ שהן מרובות אין אחריהן אמן, שאינן סוף ברכות, והאחרונה אע"פ שהוא סוף ענין, אין אחריה אמן, שאינה אלא ברכה אחת. ומ"מ ברכות ראשונות של שמע, הואיל ואין השמע מעכבן, וכמו שכתבנו במקומו, שברכות הללו אין מעכבות זו את זו, ולא מעכבות את שמע, ולא שמע מעכב אותן, אלא רשאי הוא לקרות שמע בלא ברכות, או ברכות בלא שמע, וכן הן עצמן אחת בלא חברתה, ומאחר שכן סוף ברכות הוא, ואף בעניית אמן שבו אין כאן בורות, ואין צריך לומר אל מלך נאמן. 

ומה שאמרו בירושלמי (ירושלמי ברכות ס"פ אין עומדין) בפורס על שמע שאם ענה אמן אחר ברכותיו הרי זה בור, אפשר שהם מפרשים פורס על שמע כפירש רבינו שלמה ז"ל שפרשו בעשרה שבאו לבית הכנסת ומצאו צבור שהתפללו, ואף הם התפללו בינם לבין עצמם, אלא שרוצים לשמוע קדיש וברכו וקדושה שלא שמעם אחד מהם, או ששמעו מקצתם לא רובם, וכמו שאמרו במסכת סופרים (פרק י' הלכה ח') אין אומרים קדיש וברכו בפחות מעשרה, רבותינו שבמערב אמרו בשבעה, ויש אומרים ששה, והם מפרשים ששה, שאי אפשר לומר שבפחות מעשרה יהיו עונין קדיש וקדושה, אלא שמחלקותם תלוי בזה, שלדעת ת"ק דוקא בעשרה שלא שמעוה אחד מהם, ולדעת רבותינו [שבמערב] אף כשהשבעה לא שמעו ושהם רובא דמנכר, ולדעת יש אומרים אף בששה, שהם אע"פ שאינן רובא דמנכר. ומ"מ רבינו שלמה פי' בה אף בששמעו כולם, כל שיש בה אחד שלא שמע, ויש מפרשים שצריך שיהא שם אחד שלא התפלל, ולדבריהם פריסת שמע הוא שעומד אחד מאלו במעמד העשרה ואומר קדיש וברכו וברכה ראשונה ר"ל יוצר אור עד יוצר המאורות ומדלג אהבת עולם וק"ש, ובא לו לשמונה עשרה ואומרים קדושה. וע"ז אמרו שאם ענה אמן אחריה הרי זה בור, שאין עונין אמן אחר ברכה אחת. והעובר לפני התיבה שהוא נאמר על י"ח, פירושו שעונה על כל ברכה וברכה, והנושא את כפיו שהרי אינם אלא ברכה אחת, ושאינו סוף ענין, שהרי על הברכות שבנשיאת כפים היא באה, כשמברכין בא"י אמ"ה אשר קדשנו בקדושתו של אהרן וגו'. והקורא בתורה פירושו אפי' באחרונה, הואיל ואינה אלא ברכה אחת, והמפטיר בנביא פירושו בראשונה ומפני שאינה אלא אחת ואינה סוף ענין, ואם תפרשנה בארוכה דוקא בין כל ברכה וברכה, וכן המברך על כל אחת ממצות התורה, אם באחת, מפני שאין עונין אמן אחר עצמו בברכה אחת, ואם בהרבה כגון חנוכה, מפני שאינן סוף ברכות, הא כל שהן שתים או יותר והם סוף ענין, עונה אחר האחרונה. ומ"מ למי שמפרש פורס על שמע שמסדר הברכות על הסדר, ומברך שתי הברכות וקורא את שמע, על כרחנו אנו צריכים להורות /להודות/ לפי הירושלמי שיש בעניית אמן שבהן בורות, מפני שאינן סוף ענין, אלא שבאל מלך נאמן מיהא אין בה לא הפסק ולא בורות. 

ואף הרב ר' יהודה בר' יקר שהיה רבו של הרב הנזכר כתב בפי' התפלות שסוף ברכות הן, ושאפשר לענות אמן, ושבמקומו אומרים אל מלך נאמן. ואף הרב אלפסי ז"ל כתב בתשובת שאלה, ששאלתם על איזו ברכה אדם עונה אמן אחר עצמו, כל ברכה שתופסת אחריה ברכה אחרת, אינו רשאי לענות אמן, וכל שאינו כן עונה אמן, כגון בונה ירושלים של ברכת המזון, שאין הטוב והמטיב מתחברת עמה, ששלשתן מן התורה והיא מדברי סופרים, וכגון הבוחר בעמו ישראל באהבה שאין אחריה אלא ק"ש שאינה מעכבת את הברכות, וכגון גאל ישראל שבברכה אחרונה של ק"ש, שק"ש לחוד ותפלה לחוד, אע"פ שצריך לסמוך גאולה לתפלה וכו'. אלמא שהם סוברים שסוף ברכות הם. וא"כ צריכין לפרש פורס על שמע כפי' רבינו שלמה ז"ל (מגילה כ"ג א) ומטעם שכתבנו, וכן עיקר שזהו לשון פורס, שמחלקן ואומר אחת מהן, וסמכו ע"ז מפני שאנשי משמר היו סומכין שלא לומר אלא ברכה אחת כמו שביארנו במקומו. 

ואע"פ... פורס לשון מברך מענין כי הוא יברך הזבח (שמואל א' ט' יג) שתרגומו יפרוס על דיבחא. אף זו נראה לי שרמז על פריסת שבבציעת המוצא תחלה לכל סדרי סעודה, ואע"פ שהרב רבינו משה ז"ל פירש בפריסת שמע כפ' האחרון (רמב"ם ה' תפלה פ"ח מ"ה) האמת יעשה דרכו. נמצא מ"מ שיד שכלנו שוה שבאל מלך נאמן איננו הפסק ולא בורות. והוא שכל דבר האמור בתקנת חכמים אינה הפסק ולא בורות, שהרי בסמיכת גאולה לתפלה אמרו הכי (ברכות ד' ב) והא אמר ר' יוחנן אומר ה' שפתי תפתח וכו', כלומר והוה ליה הפסק לסמיכתו, ותירץ כיון דתקינו ליה רבנן כגאולה דמי. וכן באכילה בסוכה מברך המוציא ומברך אחריה לישב בסוכה, ולא חששו להקדים ברכת ישיבת סוכה מפני ההפסק שבין ברכת המוציא לאכילת הלחם, שמאחר שמכח תקנה עושין כן אין כאן הפסק. ואף זו נתקן לומר אל מלך נאמן על פי הדרש, והוא בילמדנו פרשת קדושים ובפרשת ואתחנן, אל תהא ק"ש קלה בעיניך שרמ"ח תיבות יש בה ורמ"ח אברים יש באדם, אמר הקב"ה שמור את שלי ואשמור את שלך. ואין רמ"ח תיבות בק"ש אלא בצירוף אל מלך נאמן וברוך שם כבוד מלכותו. 

אלא שאף הם חזרו ואמרו שכבר הקשו תלמידים צרפתים מזו לרבם, ושהשיבם שבאותם הדורות לא היו הצבור מברכים הברכות, מפני שעמי הארץ היו, אלא ש"ץ אומרן והם עונים אמן וקורין את שמע שהיא עיקר המצוה והיו רמ"ח תיבות עם אותו אמן שהיה להם במקום אל מלך נאמן, או שהיו מחליפים אותם /אותו/ באל מלך נאמן. 

נמתי להם כמה לא חלי ולא מרגיש גברא דמריה סייעיה (יומא כ"ב), ואם היו עמי הארץ, היאך יודעים פרשיות של שמע יותר מן הברכות, והלא הרבה היה נקל להם לידע את הברכות מידיעת שמע, שהברכות אם הוסיף או גרע או החליף כל שלא שינה את המטבע יצא, ואלו בק"ש כל שהוסיף או גרע פסול. ועוד שהרי אמרו לא אמר פרשת ציצית אינו אומר אמת, ופירשו, לא אמר פרשת ציצית כגון שלא היה יודעה, אינו אומר ברכת אמת ויציב אע"פ שיודעה, אלמא ניחא טפי למימר בברכות ידעו, מגוף הפרשיות ומטעם שכתבנו. 

ועוד כי בית הכנסת מלאה ריקנים, והיאך אפשר שלא יהא בצבור קצתם שהיו יודעין את הכל, והרי היודעים אין יוצאין בשל שליח צבור שאין ש"ץ מוציא את הבקי אלא מי שאינו בקי (רמב"ם ה' תפלה פ"ז ה"ט), וא"כ רמ"ח אברים של ע"ה משומרים ובאים מן המזיקין, והחכמים והבקיאים אין אבריהם נשמרים, התמהו תמהו, יציבא בארעה וגיורא בשמי שמיא (עירובין ט' א) על כיוצא בזה אמרו (ברכות ט"ו א) השמע לאוזניך מה שאתה מוציא בפיך. אלא שהדבר ברור שכל שנתקן מצד חכמים אין בו לא הפסק ולא בורות, והרי אף באמצע המצוה אמרו בשכמל"ו, שאינו הפסק שנתקן לאמרו כמו שנתבאר בפסחים (נ"ו א) וא"כ כל שכן בין הברכה למצוה, שהרי בשמיעת נקט כסא (ברכות י"ב ב) תמהו הרבה רבנים על הרב אלפסי ז"ל היאך אפשר לומר שבטעה באמצע הברכה יהא פשוט לו שיצא, יותר מבטעה בתוספות ברכה אחר השלמתה בין הברכה לדבר שבירך עליו. 

חזרו אותם התלמידים וצווחו אם דעת המדרש כן היאך לא נהגו כן בספרד ובארץ ישראל. 

נמתי להם בני, בודאי זו חזקה מכולם, ואעפ"כ עוד לאלוה מלין. הוו יודעים שכל דבר הבא לנו מן המדרשות אינם הכרח לדין כאלו בא בתלמוד שלנו או בירושלמי ובריתא, אלא יוכל לקבלו מי שירצה, ומי שאינו רוצה אין בו הכרח. והרי אנו נוהגים לסיים ברכת השכיבנו בחול שומר עמו ישראל לעד. ובליל שבת הפורס סוכת שלום עלינו וכו'. והרי מצינו במדרש תלים שבע ביום הללתיך אלו שבע מצות שבק"ש יוצר אור, ואהבה רבה, שמע, והיה אם שמוע, ויאמר, אמת ויציב, גאל ישראל, ולפי שאין מצות ציצית בערב מוסיף פורס סוכת שלום. אלמא שחתימת השכיבנו אף בחול ובכל יום הוא אומר פורס סוכת שלום לפי המדרש. 

ואף בירושלמי דרשו ההיכל לפני (מלכים א' ו' י"ז) שכל הפנים פונות לשם, עד כדין בבנינו בחורבנו מנין. א"ר בון בנוי לתלפיות שכל הפיות מתפללין אליו בברכה בק"ש ובתפלה. בברכה [בברכת המזון] בונה ירושלים, בק"ש פורס סוכת שלום וכו'. 

ואף בקצת מדרשות (במ"ר פכ"א א') ראיתי, ר' יהושע דסכנין בשם ר' לוי גדול השלום שכל הברכות והתפלות חותמות בשלום. קרית שמע פורס סוכת שלום וכו'. עד הפורש סוכת שלום וכו' ברכת כהנים חותמה וישם לך שלום וכו' וכן במדרש ר' תנחומא (פ' פנחס ס' א') גדול השלום שאין כל העולם מתנהג אלא בשלום, וכן התורה כולה שלום, שחרית שואלין אותו בשלום, בערבית שואלין אותו בשלום, וקוראין שמע ישראל וחותמין פורש סוכת שלום. תפלה חותמה שלום, ברכת כהנים חותמה שלום. למדת שהכל היו חותמין כן בברכת השכיבנו אף בחול. ואף קצת רבנים ראיתי שנוהגים כן עפ"י המדרש והירושלמי ואעפ"כ לא נתקבל מעולם אצל רוב העולם. 

ואף בשאלתות לרב אחא משבחא בפרשה ראשונה של סדר בראשית אמר מכאן רמז לומר ויהי נועם י"א עלינו במוצאי שבתות ובמוצאי יו"ט שחלו להיות בשבת, ואנו אין נוהגים כן בשום מקום אלא במוצאי שבת לבד. וכן הרבה כיוצא באלו, ואף זה מי שנהג נהג, ואין כאן לא הפסק ולא בורות, ומי שלא נהג לא נהג, וכ"ש בברכות אלו של ק"ש שאינן כשאר ברכות המצות לברך אשר קדשנו וכו' לקרות את שמע שיהא צריך לסמוך להם את שמע, אלא ברכות הן, שנתקנו לעצמן ראשונה על מציאתו של יום ושניה על חבת התורה, אלא שאחר שנתקנו תקנו לסמוך להם מצות שמע, ומכל מקום אינן מעכבות את שמע, ולא שמע מעכב אותן כמו שביארנו, וכן אין הסדר מעכב בהן, והרי הן כברכת מלכיות זכרונות שופרות שנתקנו לעצמן, ואחר שנתקנו תקנו לתקוע על הסדר שלהן, ומ"מ לא הן מעכבות את השופרות ולא שופר מעכב אותן אלא מברכין בלא שופר ותוקע בלא אותם הברכות, אלא של מצוה הואיל ונתקנו הוסיפו עליהן מצוה לתקוע על סדרן. ואף אלו הואיל ונתקנו נסדרו על השמע, וא"כ [אין?] הפסק מעכב בהן. והראיה שאנשי משמר אחרי שברכו ברכה אחת של שמע, היו סומכין לה עשרת הדברות ואח"כ קורין את שמע, ואם מפני שעשרת הדברות דומות לקריאת שמע כמו שאמרו בירושלמי (ירושלמי ברכות פ"א ו') מפני שעשרת הדברות כלולות בהן אנכי ה' אלהיך [שמע ישראל] ה' אלהינו, לא יהיה לך אלהים אחרים, ה' אחד, לא תשא וכו' ואהבת וג', מאן דרחים למלכא לא משתבע [בשמיה] לשיקרא, זכור את יום השבת וכו' למען תזכרו ועשיתם וגו'. ודרשו בה זו שבת ששקולה כנגד כל המצות, כבד את אביך וגו' למען יאריכון ימיך וגו', למען ירבו ימיכם. לא תרצח ואבדתם מהרה [מאן] דקטיל מתקטיל, [לא תנאף] ולא תתורו וגו' עינא וליבא תרין סרסורי דחטאה אינון וכו', לא תגנוב ואספת דגניך ולא דגנו של חבירך, לא תענה, אני ה' אלהיכם, וכתיב וה' אלהים אמת וכו' לא תחמוד, וכתבתם על מזוזת ביתך, ולא של חבירך. ואת בא לומר שמתוך שדומות לה אינו הפסק, אף באל מלך נאמן כן, שהרי הוא מעין הברכה שבירך ומעין השמע כמו שביארנו. וכן מצינו שהותר בה להפסיק אף בשלא מן הענין לשאול מפני הכבוד ולהשיב לכל אדם, (ברכות י"ג, במשנה) ואלו היתה כשאר הברכות של מצות, לא היינו מתירים אלא מפני היראה, ואף בזו היו מצריכים לחזור ולברך. וכן במה שאמרו תיכף לנטילת ידים ברכה כתב רבינו אפרים בפרק מי שמתו (שם כ"ג ב) בשמועת הנכנס לסעודת קבע חולץ תפיליו שקודם שיברך נוטל את ידיו ומניחן, ואח"כ מברך ואע"פ שאמרו תיכף לנט"י ברכה, סמיכת המצוה מונעת שלא ליקרות הפסק, וכן המתעטש בתפלתו ממתין עד שיכלה הרוח ואומר רבון העולמים אתה יצרתני נקבים וכו' כדאיתא בההיא פירקא (שם כ"ד ב) וחוזר למקום שפסק, ואין דיבור זה הפסק. וכן אמרו (שם) ר' אבוהו הוה אזיל לקמיה דר' יוחנן והוה קרי ק"ש, כי מטא למבואות המטונפות פסק, א"ל להיכא אהדר וכו' ולא דנו זה כהפסק, אחר שהיה צורך הענין. ואף זו אין צריך לומר שאין בה לא בורות ולא הפסק. והדברים ברורים, ואשרי המדבר על אוזן שומעת. 

ספר מגן אבות (למאירי) ענין ב 
============================ 
מנהג קדום אצלנו ג"כ בכל ארצות אלו מימי הרבנים הגדולים כשתוקעין קשר"ק אנו מפסיקין הפסק נשימה בין שבר לשבר, וכן בין השברים לתרועה, אלא שאין אנו מפסיקין ביניהם בשהיה, וכשבאו הנה אותם התלמידים שהזכרנו הראו עצמם כמתמיהים על מנהגנו לומר שהשברים שבקש"ק והשברים והתרועה שבקשר"ק ג"כ ראוים להיות כולם בנשימה אחת, ושעשעתי עמהם לומר וכי עשרת בני המן הם? וחזרו וצווחו שכך המנהג בכל ארץ קטלוניא עפ"י הרב רמב"ן, ובכל ארץ צרפת עפ"י חכמי התוספות. 

נמתי להם, כבר אמרתי לכם שאין אנו צריכים להניח מה שנהגנו אנו ואבותינו מצד חכמים או רבנים שבשאר ארצות שכבר נקבעו מנהגים אלו בארצות הללו מפי רבנים וחכמים גדולים, כמה וכמה לאלפים ולמאות שאין למעלה מהם בעולם, אלא הביאו ראיה. והביאו לי מה שנאמר באחרון של סוכה (סוכה נ"ג ב) ר' יהודה סבר תקיעה ותרועה ותקיעה אחת היא, ורבנן סברו תקיעה לחוד ותרועה לחוד, ואמרו שם כמאן אזלא הא דאמר רב כהנא אין בין תקיעה לתרועה ולא כלום, כמאן כר' יהודה, ואם כן לדעת ר' יהודה תקיעה ותרועה ותקיעה אחת היא, ומתוך כך אמ' שאין ביניהם כלום. ולא כלום ודאי ר"ל אפי' הפסק נשימה. ונהי דלית הלכתא כר"י, מ"מ שבקש"ק או שברים ותרועה שבקש"ק אף לרבנן אחת הם, שהרי תרועה שבקר"ק היא משום דילמא ילולי יליל, ושברים שבקש"ק הוא משום דילמא גנוחי גנח, ושברים ותרועה של קשר"ק הם משום דילמא גנח ויליל, וא"כ אף רבנן מודים באלו שהם דבר אחד, והרי הם לרבנן ככל הסימן לר' יהודה, וכשם שכל הסימן לר"י אין ביניהם כלום, אף שברים שבקש"ק או שברים ותרועה שבקשר"ק לרבנן אין ביניהם כלום. 

נמתי להם, הרי אתם רואים שר' יהודה אמר שאין בין תקיעה ותרועה ותקיעה כלום ושחכמים לא חלקו עליו אלא שאם רצה להפסיק מפסיק, כמו שאמרו שם, במה שאמרו כמאן אזלא הא דאמר רב כהנא, אין בין תקיעה ותרועה ותקיעה ולא כלום, כמאן כרב יהודה, והקשה, פשיטא, מהו דתימא ולא כלום לאו דוקא אלא לאפוקי מדר' יוחנן דמכשר תשע תקיעות בתשע שעות, ואתו רבנן למימר דכולי האי שיעורא לאו כלום הוא, דאין בין תקיעה ותרועה ותקיעה שיעורא כהאי, אבל שהייה בינונית לא מפסדא, והאי דקאמ' ולא כלום לאו דוקא, אלא לאפוקי שהיית תשע שעות קמ"ל. והקשו ואימא הכי נמי, ותירץ א"כ מאי ולא כלום, כלומר דולא כלום כל שהייה נכללת בו, ולא תירץ דלרבנן הואיל ותקיעה לחוד ותרועה לחוד צריך הפסק, אלמא רבנן לא פליגי אלא שההפסק אינו מפסיד, אבל אם עשאן ביחד כר"י יפה עשה, שלא חלקו עליו אלא שלא בהפסק, וזה דבר פשוט. וא"כ מה שאמרו בבריתא בסוף ראש השנה תקע והריע ותקע בנשימה אחת לא יצא כמאן ופי' הברית' שהתקיעות והתרועות כל חדא וחדא לחודה קיימא והם טעונות הפסק, שאין מנין תקיעות אלא בהפסק. ואם תקע והריע ותקע בנשימה אחת אע"פ שיש שנוי קול ביניהם, מ"מ קול אחריהם /אחד הם/ ואנן שלש בעינן, וכמו שאמרו תקע בראשונה ומשך בשניה כשתים אין בידו אלא אחת. ואם תאמר התם הוא שאין שינוי בתנועת הקול וכלה כתנועת תקיעה אחת אלא שהאריך בה כשיעור שתים, אבל תקיעה ותרועה ותקיעה הרי יש שינוי קול ביניהם מתקיעה לתרועה ומתרועה לתקיעה, הגע עצמך אם תקע שתי תקיעות אלו בנשימה אחת ר"ל אחת של סוף קשר"ק ואחת של תחלת קש"ק אלא שבכל אחת אדם מבחין בין תחלת התקיעה לסופה מתוך הגבהת הקול ונמיכתו מי סלקא ליה אלא /אפילו/ לחדא, ואע"פ שיש אומרים כן אין לחוש לדבריהם שא"כ לא היה מחליט לומר אין בה אלא אחת. ואף בירושלמי אומר אף אחת אין בידו לא רישא אית ליה סופא ולא סופא אית ליה רישא, ואנן פסוקי קלא בעינן שאין מנין אלא בהפסק. וא"כ בריתא זו כמאן, אי כר' יהודה, הא אין בין תקיעה ותרועה ותקיעה כלום, אי רבנן, הא מכל מקום כל דלא מפסיק בהו טפי מעלי. אלא הוו יודעין שבריתא זו בין לר"י בין לרבנן נאמרה, ולעולם ר"י לא היתה כונתו לומר ולא כלום בלא הפסק נשימה, אלא ולא כלום שלא ישהה ביניהם כלל, אבל בכדי נשימה שאין הדבר מצוי לכל לעשות סימן אחת בנשימה, וכל שאין שם הפסק שהייה ולא כלום הוא שההפסק נשימה אינו הפסק. וכענין מה שאמרו בברכות (ל"ו ב) אינו מברך עליה כלום בקצת דברים שאמרו עליהם אבל מברך עליהם שהכל, וכן בשלישי של חולין (חולין מ"ב א במשנה) ניטלה הכבד ולא נשתייר הימנה כלום ופירשו בגמרא שלא נשתייר ממנו כזית שכל שאינו כזית לא כלום הוא קרוי. וכן בשני של נדרים (נדרים י"ד א) אמרו הנודר בתורה לא אמר כלום, ואמרו ע"ז וצריך שאלה לחכם כלומר מדברי סופרים, אלמא כל שאין בו צורך שאלה מן התורה, לאו כלום הוא קרוי, ואע"פ שהוא צריך שאלה מדברי סופרים, שכל דבר מועט אדם רגיל לקרות למיעוטו, לא כלום, ואף כאן כל שאין בו שהייה אע"פ שיש כאן הפסק נשימה לא כלום הוא קרוי, אבל כל שעשאן בנשימה אחת אף ר' יהודה מודה שפסל, דפסיקא קלא בעינן שאם אין הפסק אין מנין. ורבנן חולקים לומר שאף השהיה אינה מפסקת. וכששאלו כמאן אזלא וכו' כר' יהודה, והוקשו בה פשיטא, השיבו מהו דתימא רבנן, ולא כלום דקאמרי לאפוקי שהייה גדולה דתשע שעות שאמרה ר' יוחנן, אבל מ"מ שהייה מועטת אם בפחות מכדי לגמור את כלן אם כשיעור אחר מותרת קמ"ל דכל שיש בו שהייה לא נאמר עליו ולא כלום, אלא ר' יהודה היא ולא התיר אלא בהפסק נשימה, הא לרבנן כל שהייה מותרת כר' יוחנן. וודאי שברים שבקש"ק ושברים ותרועה שבקשר"ק הדין בהם לחכמים ככל הסימן לר' יהודה, ואין להפסיק ביניהם בשהייה אלא שהפסק נשימה איני הפסק ואדרבה כל שלא הפסיק בנשימה פסל ששלשה שברים נאמרו, וכל שאין בהם הפסק נשימה אינן שלשה. ולא עוד אלא שהדבר כך הוא נעשה שהשברים הם במקום גניחות והגניחות הם יללות ארוכות במעט הפסק ביניהם, והתרועה, הוא יללות תכופות זו בזו וכשתאמר גנח ויליל, כ"ש שאדם מפסיק בין הגניחות ליללות, וודאי צריכים אנו לשבור ולהריע כדרך שאדם גונח ומילל. ואף רבינו יעקב שהיה מגדולי צרפת ורבניה שאתם מגלגלים עלינו, כתב שהשברים אין ראוי להפסיק ביניהם אפילו בנשימה, מפני שדרך הגניחות כך הם, אבל בין שברים ותרועה צריך הפסק נשימה, שאין אדם גונח ומילל בנשימה אחת. הרי שלא כתב רק אלו מפני שסובר שהגניחות כך הם נעשות, וודאי כבר פשוט הוא שאף הגניחות אדם עושה אותם בהפסק, וא"כ בודאי צריכות הפסק. 

והתחילו צווחים לומר שהרב ר' משה בר' נחמן כתב שהתוספתא משובשת ושבירושלמי חולקים עמה. 

נמתי להם, פליאה דעתכם נשגבה מי יוכל לה, כשאתם מוצאים שמועה עוזרת לסברא שלכם אפי' מן המדרשים אתם מביאים ממנה ראיה גמורה, וכשאתם מוצאים שמועה שתסתור את דבריכם אפי' בבריתא של ר' חייא אתם אומרים שהיא משובשת, אין זה אלא כל קבל די רוח יתירא בכון! ואעפ"כ לא הועלתם כלום, שאף הירושלמי לא התירן בנשימה אחת אלא בדיעבד וכמו שנאמר שם (ירושלמי ר"ה פ"ד ה"י) אמרן בנפיחה אחת - כלומר שאמר וכוון בעצמו לעשותן בנשימה אחת - אשכחת תניי [אמר בנפיחה] אחת יצא, ויצא פירושו דיעבד הוא, לכתחלה ודאי לא, שאמר אשכחת תנא תני, כלומר אע"פ שרוב תנאים סוברים לא יצא, מצאו תנא שאומר שיצא, כמ"ש במס' מגילה אשכח תנא תני כפרים וכרכים קורין כאחת כלומר כשחל י"ד להיות בערב שבת, ואין הלכה כן, אלא כרכים שמקדימים עם עיירות. וכן עוד שם (שם ע"ב) אשכח תנא תני כפרים קורין בע"ש ועיירות [גדולות] ידחו ליום הכניסה ואין הלכה כן. 

ואף לזה שבירושלמי הקשו והא שלש שלש תנן, כלומר ואין מנין אלא בהפסק, ותירץ ההיא שלא יפחות, כלומר ולא למעוטי נשימה אחת, והדבר פשוט שזה שנויא דחוקא הוא, שלא הוצרך תנא ללמד שלא יפחות ואלו הדברים ברורים שכל שעשה הסימן בנשימה אחת פסול. ואף בשברים של קש"ק או בשברים ותרועה של קשר"ק אע"פ שהם דבר אחד פסול, שהגניחות בהפסק נשימה ביניהם הן. וכן כשהאדם גונח ומילל הפסק מועט יש בין כל גניחה וגניחה ובין הגניחות והיללה, ואף ראוי להפסיק בין שבר לשבר כדרך שאדם מפסיק בין גניחה לגניחה, וכן בין השברים והתרועה שהיא במקום יללות. ומה שאמרו בראשון של חולין (חולין כ"ו ב) ביו"ט הבא ערב שבת שתוקעין ולא מבדילין, ושאלו בגמרא היכי תוקע, ואמר רב יהודה תוקע ומריע מתוך תקיעה, ורב אסי אמר תוקע ומריע בנשימה אחת, אין ממנה ראיה על ר' יהודה שתהא כונתו בנשימה אחת דוקא, אדרבא ראיה היא לדברינו דההיא מתורת שינוי אתינן עלה, כלומר שאע"פ שהוא יו"ט תוקעין להבטל את העם ממלאכה, אע"פ שאין מלאכה ביום [טוב], מ"מ תוקעין להבטל ממלאכת אוכל נפש, וקא בעי היכי תקע שיהא בו שינוי, דודאי ביו"ט הואיל ואין כאן מלאכה גמורה, ושהתקיעה יש בה משום שבות, אלא דמשום צורך מלאכת אוכל נפש אצטריכי לה, ודאי שנוי בעי, ואמר ר"י תוקע ומריע מתוך תקיעה, כלומר שאינו מסיים, אלא קודם שיסיימה מתחיל להריע וזה השנוי. ורב אסי אמר שתוקע ומריע בנשימה אחת וזהו השנוי. אלמא דבעלמא נשימה אחת בתקיעות ליכא, שא"כ היה לו לשאול ולר' יהודה מיהא מאי שנוי איכא, ועוד דהכא לאו לפסוקי תקיעתא אנו צריכים. ועוד שאף בזו פירוש רבינו שלמה ז"ל שמפסיק הוא בנתים, אלא שפירושו שמריע בתכיפה לתקיעתו. 

ואחר כן חזרו ואמרו שהרב ר' יצחק אבן גיאות ז"ל כתב ותוקע תשר"ת תש"ת תר"ת שלשה פעמים שהם עשרים ושבעה קולות, אלמא דשברים ותרועה דתשר"ת קול אחד הוא, שאם לא כן הרי שלשה /שלשים/ קולות הן. והשבתי להם זו אינה ראיה, שאע"פ שיש הפסק נשימה ביניהם, מ"מ שברים ותרועה דתשר"ת אחת היא, ומשום דגנח ויליל, ומ"מ כל העולם קורין אותם שלשים תקיעות, ומפני שדנין השברים קול אחד אע"פ שיש ביניהם הפסק והתרועה בקול אחד. וכן כתב הרב ר' משה בר מימון ז"ל ורבינו שלמה באחרון של ראש השנה (קכ"ה) שלשים תקיעות. ומ"מ אחר שאתם מביאים ראיה מן המנין, אני אביא לכם ראיה מן המנין מן הרב היותר גדול שבארצכם והוא הרב הנשיא ר' יהודה בר' ברזלי אל - ברגלוני שמנה כל הקולות ארבעים כמו שאכתוב לשונו בסמוך, אלא שקודם זה אני אומר לכם שזה שאתם אומרים שבכל צרפת ובכל ארץ קטלוניא עושין כמנהג שלכם, אני מניח לכם כל רבני הארץ הזאת ומראה לכם שהרב הגדול והמובהק שבכל ארץ צרפת והוא רבנו שלמה ז"ל, והרב הגדול והמובהק שבכל ארץ קטלוניא והוא הרב אלברגלונו כתבו בהדיא כמנהגנו, מדידכון ומדידהו אנא ממטי לכון, לדידכו רבינו שלמה כתב באחרון של סוכה (סוכה נ"ג ב) שפירש דבריו של ר' יהודה בשהייה, אבל בהפסק נשימה לא, ע"ד שכתבנו. והוא שכתב שם: תרועה ותקיעה ותרועה אחת היא, כלומר מצוה אחת וכו', אין בין תקיעה ותרועה ותקיעה ולא כלום, שלא יפסיק ביניהם אלא בכדי נשימה ואלמלא שהוא מודה שכל שהן בנשימה אחת פסל, למה הוצרך לפרש כן, וכתב (רש"י שם דף נ"ד א) מהו דתימא רבנן היא ויוכל להפסיק בו הפסקה מועטת, והאי דקאמר ולא כלום לאפוקי מדר' יוחנן קמ"ל דלא כלום משמע אפי' הפסקה מועטת כל שיש שם השהייה, שלדעת ר' יהודה אין ראוי להיות שם אלא הפסק נשימה, ובראשון (?) של ראש השנה (ל"ד א) כתב - בשמועת אתקין ר' אבהו - וז"ל, שברים יש הפסק ביניהם והיינו כעין גנוחי גנח, אבל יבבות אין הפסק ביניהם. ואף הרב אלברגלונו כתב בס' העתים בהלכות שופר כתיב יום תרועה ומתרגמינן יבבא וגמרינן מאימה דסיסרא מר סבר גנוחי גנח ומ"ס וכו' פי' יבבות זו אחר זו, שברים בנחתא והפסק ביניהם. ובהלכות ראש השנה כתב, המברך מיושב על תקיעת שופר תוקע שלשים תקיעות שהם ארבעים ושתים עם שלשה שברים וכשהוא תוקע על סדר ברכות תוקע עשר תקיעות שהם ארבעה עשר עם מנין השברים. והדברים פשוטים וברורים ומתקבלים. 

אח"כ הראיתי להם מתוך דבריהם שכל קול שאינו ראוי שיארע לתקוע בתוך הסימן צריך לחזור מראש הסימן. ואף בזו השיבותי להם שאינו כן, שלא נאמר שיפסיק אלא שבאותו קול שהוא מפסיק בו עושה שלא כהוגן וכשיש עליו שם תקיעה או שם תרועה, על הדרך שאמרו בתוספתא (תוספתא ר"ה פ"ד) תקע והריע וחזר ותקע אין בידו אלא אחת, ר"ל תקיעה אחת, והיא האחרונה שתהא תחלת סימן שהתקיעה הראשונה והתרועה הבאה אחריה כבר נפקע בחק שהתרועה צריך שתהא פשוטא לפניה ולאחריה, והרי יש כאן שתי תרועות, והראשונה אין לה פשוטא לאחריה, והאחרונה אין לה פשוטא לפניה. וזו שהקשו לר' אבהו בקשר"ק דילמא ילולי הוא, ואתי שברים ומפסיק בין תקיעה לתרועה, ואף השברים שם תרועה עליהם, וכן דילמא גנוחי הוא ואתא תרועה ומפסקא בין שברים לתקיעה, אלמא שאין הפסק אלא במה שיש עליו שם תקיעה או שם שברים או שם תרועה ונתקע שלא במקומו, אבל כל שתוקע, ומתוך שאין השופר מזדמן לו כהוגן הוא מצדדו ועושה בו קולות שאין ראויים ושאין עליהם שם, אינו פוסל כלל, כגון שהיה תוקע קר"ק ותוקע תקיעה ראשונה, וכשבקש לעשות תרועה לא נזדמנה לו ומצדד בה בקולות קצרים שאין עולים הואיל ובתרועתו הוא מתעסק ומשתדל אינו פוסל אלא א"כ עשאה כראוי עד ששם תרועה גמורה עליה וחזר והריע, וכן אם במקום תרועה טעה ועשה שלשה שברים פסל, הואיל ושלשה שברים שם תרועה עליהם, אבל כל שהקול אין לו שם לאחת מן התקיעות לא לפשוטה ולא לשברים ולא לתרועה, אינו נפסל, וכן אם תקע שבר אחד, שאין לשבר אחד שם כלל, שהרי אפילו הוסיף ותקע כמה שברים אין לנו [אלא תרועה] כמו שבארנו במקומו, שמאחר שענין אחד הם, אינו אלא כמאריך בתקיעה או בתרועה. והדברים ברורים. 

ספר מגן אבות (למאירי) ענין ג 
============================ 
ספרו לי אותם התלמידים בשם הרב הנזכר ע"י מעשה שבא לפניו שהשכור הגמור שהגיע לשיעור האמור עליו במס' עירובין (עירובין ס"ד ב) שאינו יכול לדבר לפני המלך, וכן שנאמר עליו שם שאם התפלל תפלתו תועבה, שלא נאמר כן אלא דוקא בתפלה שצריכה כונה יתירה, אבל לקריאת שמע וברכותיה יצא ואינו צריך לחזור. 

וצווחו עלי מתוך דבריו על שהצרכתיו לחזור ולהתפלל מכל וכל אף בק"ש וברכותיה, והיו אומרים לי דרך סברא, שמאחר שאין צריכות כונה מה לנו ולשכרותו, אלא א"כ בפסוק ראשון. 

ואף אני משיבם, שכל הקורא את שמע מדבר לפני המלך הוא, ואם לפני מלך בשר ודם אינו יכול לדבר מתוך שדבריו מבולבלים ודעתו נטרפת, לפני מלך מלכי המלכים לא כל שכן, ואין קריאה זאת בכלל דברים שאין בהם כונה אלא דברים שאינם, והוא שאמרו עליו תפילתו תועבה. ובתלמוד המערב (ירושלמי תרומות פ"א ה'. ע"א) אמרו תפלתו גדופין, כלומר שנכשל בדבריו, ואומר היפך המכוון. וא"כ אף בקריאת שמע ובכל הברכות כן, ונקט תפלה וה"ה לאידך, וסוף הדברים חזרו וצווחו שהרב הנזכר הביא ראיה לדבריו ממה שאמרו בירושלמי במס' תרומות (ירושלמי תרומות פ"א דף ה'. וכן בבלי פ"א מ"ו) על משנת חמשה לא יתרומו האלם והשכור והערום והסומא ובעל קרי, שאמרו עליה שם (שם בירושלמי בגמרא), יש מהם משום ברכה, ויש מהם משום שאין יכולין לתרום מן המובחר, אלם וערום ובעל קרי משום ברכה, ר"ל שאין יכולים לברך, שכור וסומא משום שאין יכולין לתרום מן המובחרים, אלמא הא משום ברכה לא, דראויים הם לברך, ומכאן גזר הרב שהשכור יוכל לברך, והוא הדין לקרות את שמע וכל הברכות, ואף הר"מ ז"ל הביאה כן בספר זרעים (תרומות פ"ד מ"ד). 

נמתי להם בני, ממקום שבא הרב ללמוד כן אנו למדים את שיטתינו, והוא שאח"כ אמרו שם, אבא בר רב הונא אמר שתוי אל יתפלל, ואם התפלל תפלתו תחנונים, שכור אל יתפלל, ואם התפלל תפילתו גדופין, איזהו שתוי [כל] ששתה רביעית, ואיזה שיכור ששתה יותר. תמן אמרין כל שאינו יכול לדבר לפני המלך, ר' זעירא (שם ע"ב) בעי קמי ר' יוסה [איסי], שכור מהו שיברך, אמר ליה ואכלת ושבעת וברכת אפי' מדומדם לא צריכא דלא, ופי' הדברים לדעתנו, שהשכור שאמרו תחלה שטעם מניעת התרמתו משום שאינו יכול ליטול מן המובחר, ולא מטעם ברכה, לא שכור גמור אלא שתוי. ומצינו כיוצא בתלמוד שלנו שהרי בראשון של שבת (שבת י' א) אמרו על סוגיא הבאה על משנת לא ישב אדם לפני הספר וכו' מנחה לא שכיח בה שכרות, ערבית שכיח בה שכרות. ובאחרון של תענית אמרו מנחה דכל יומא שכיח שכרות, כלומר ושכור אסור לישא את כפיו גזרינן. וא"כ קשיין אהדדי, הכא משמע דשעת מנחה שכיח בה שכרות, והתם משמע דלא שכיח, אלא דמתרצינין דכל לגבי כהני בנשיאת כפים אף השתוי קרוי שכור, מה שאין כן בתפלה, דשכרות דמנחה אינו שכרות גמור, אלא שתוי, שנזהר הוא מרוב שכרות, מצד שצריך לישא וליתן עם הבריות, אבל שכרות של לילה הוא בטוח על אריכות הלילה ועל רוב שינה שבו, והוא בא לידי שכרות גמורה, והרי למדת שהשתוי קרוי לפעמים שכור, וכן אתה מוצא במקומות אחרים, אבל שכור גמור, והוא שאינו יכול לדבר לפני המלך מצינו חלוק בינו לבין שתוי, וכדאמרינן לעיל. וכן בעירובין (ס"ד ע"א) אמרו שתוי אל יתפלל ואם התפלל תפלתו תפלה, שכור אל יתפלל ואם התפלל תפלתו תועבה. ור' זעירא בעי בשכור זה מהו לברך, ואמר לו ואכלת ושבעת וברכת - כלומר בכדי שביעה, אבל כל שנשתכר לא - ואפילו מדומדם - ר"ל שנתאדמו פניו מחמת היין - לא צריכא דלא, כלומר אין צריך לומר שאינו מברך. 

ואף בבריתא (תוספתא דתרומות פ"ג ה"א) אמרו אלם לא יתרום מפני שאינו יכול לברך, שכור לא יתרום מפני שאין בו דעת, ואע"פ דלענין דיני ממונות ועונשים אמרו הרי הוא כפקח לכל דבר בזו אמרו מפני שאין בו דעת, כלומר ופיו ידבר תהפוכות ואין שום מקום לתפלתו. ושאלו בה אח"כ (ירוש' שם) מהו לקרות את שמע - ר"ל שכור זה - ואמרו חד חסיד שאל לאליהו זכרו לטוב, שכור מהו לקרות שמע, וא"ל לא יראה בך ערות דבר קרי ביה ערות דבור, תני חזקיהו בין לקרות בין לברך, כלומר כל שהוא ברכה והזכרת השם אסור בה. 

ועדיין הם אומרים ששאלת מהו לקרות לא השיבו בה כלום, ותשובת אליהו על ערום היתה ואין גורסין בה ערות דבר ואין גורסין בה רק ערות דבור ומכאן פסק הרב הנזכר שבק"ש נשארה שם בספק ומסתברא דקורא כשאר ברכות. 

ונמתי להם שעל כל פנים אותה הגירסא משובשת, חדא דבשכור שאלו ומה תשובה מערום לשכור. ועוד מהיכן נסתפק בערום שיהא מותר לקרות, זה לא היה ולא נברא, והראיתי להם ספר מדויק כנוסח שלנו, וכן נראה שהם גורסים בשאלת ר' זעירא במהו לברך לא צריכה, כלומר אפילו מדומדם, כלומר שנתאדם מחמת יינו אינו צריך שאלה דודאי מברך. ואף לדבריהם אפשר לי לפרש דוקא ברכת המזון מצד שעל עסק אכילתו ושתייתו היא באה, אבל שאר ברכות הרי הן בכלל שאלה דק"ש, ואינו לא קורא ולא מברך אלא שבכל הספרים מצאתי לא צריכא דלא. 

ספר מגן אבות (למאירי) ענין ד 
============================ 
הוא שהיה לי משא ומתן עם אותם התלמידים על ידי מעשה בתשעה באב שחל להיות באחד בשבת, שאנו נוהגים להבדיל בלילה שעבר התענית בורא פרי הגפן והמבדיל, ונעשו כמתמיהים עלינו על כך, וספרו לי בשם הרב הנזכר שלא היה מבדיל כלל, והביאו לי ראיה ממה שהרב אלפאסי ז"ל פסק כן בפרק ערבי פסחים. 

נמתי להם בני, אדמתביתו לן מהרב אלפאסי ז"ל סייעו לן מדברי הרב רבינו משה ז"ל שפסקה עד יום רביעי, וכמו שאף אנו כתבנום במסכתא פסחים, וכן מדברי רב עמרם שכתב ומבדיל ביציאת תשעה, אבל לא על האור, אלא שתבינו שדבר זה מחלוקת ישנה בין הגאונים, ואיני אומר על שאינו מבדיל שהוא טועה, ולא על המבדיל שהוא שוגג, אלא שאני אומר שדברי המבדילים נראין יותר. ועיקר המחלוקת תלוי במה שאמרו (פסחים ק"ז א) בההיא דאמימר אקלע לאתרין וכו' שמע מינה תלת וכו', והם גורסים ש"מ לא הבדיל במוצאי שבת מבדיל והולך כל היום כולו. ויש לפרש דוקא כל היום, הא טפי לא. ואף הרב אלפאסי ז"ל פסקה כן, והם מפרשים הטעם מפני שאין הבדלה במחרת מוצאי שבת מדין תשלומין, אלא שמאחר שהיום הולך אחר הלילה כל מחרת מוצאי שבת זמנה הוא, ואם כן כשעבר זמן התענית עבר זמנה ואין לה עוד תשלומין, ומ"מ אנו גורסים מבדיל והולך כל השבת כלו, וכן נראה יותר, דהא דלעיל מינה אמרינן בהדיא (שם ק"ו א) אמרי בני ר' חייא [מי] שלא הבדיל במוצאי שבת מבדיל והולך בכל השבת כולה, ועד כמה [א"ר זירא] עד רביעי בשבת, ואם איתא דבהא גרסינן כל היום כולו, קשיא אההיא דלעיל, ולא נשמט בעל התלמוד, שלא להקשות מזו לזו, אלא ודאי הגירסא דוקא כך היא, ושמא תאמר והלא מ"מ אתה מודה שמתורת תשלומין הוא ומכיון שלא נתחייב בראשון היאך משלם מה שלא נתחייב בו בשעתו, והרי בחגיגה שיש לה תשלומין כל שבעה אמרו (חגיגה ט' א) שאם היה חיגר בראשון ונתפשט בשני, אין כאן תשלומין, הואיל ובזמנו לא היה בר חיוב, אין זה כלום, שזה בזמנו בר חיוב היה אלא שהתענית מפקיעו וחיובא מיהא עליה רמיא, וכן אפשר לפרשה שלא מחמת תשלומין אלא שעד רביעי בשבת מוצאי שבת הוא קרוי וזמנה הוא, וכמו שהביאו שם בהדיא בשמועת בני ר' חייא ההיא דיאתמרא /דאיתמרא/ גבי גיטין חדא בשבא תרי בשבא, ותלת בשבא, בתר שבא, ומתוך כך ראוי להבדיל ומברך בפה"ג והמבדיל, אבל לא על האור ולא על הבשמים, וכן נהגו בכל גלותינו מימות הגאונים והרבנים, והדבר נראה מן הראיות שכתבנו ומן הסברא שלא תהא שבת יוצאה בלא הבדלה. 

ומה שהזכרתם בשטה שלכם שלא תקנו הבדלה על הכוס אלא כשהעשירו ובט"ב הרי כולנו עניים, והמקרא צווח ואומר זכרה ירושלים ימי עניה ומרודיה וכו' מלי דבדיחותא הוא. ועוד שהרי כשהגיע זמן הנחמה חזר העושר למקומו. וגדולה מזו נראה לי שאף לדעת הגורסים כל היום כולו, כל שנתחייב בדבר, ומצד אחר אתה מפקיע חיובו כגון זה שאין הפקעתו אלא מפני שאי אפשר לו לשתות, כל שעבר אותו האיסור ראוי הוא לתשלומין, שלא נאמר כל היום אלא במקצת פשיעה כגון מזיד שהוא פשיעה גמורה, או ששכח שהוא קצת פשיעה, ואע"ג דבשמעתא דאמימר אתמר אייתי ליה שכרא ובת טוות, ועלה אמרי שמע מינה לא הבדיל במוצאי שבת מבדיל והולך כל היום לדעת הגורסים כן, ואיכא למידק הא טפי לא, אינו כן אלא דעובדא כי הוה הכי הוה, והוא לא למד ממנה אלא מה שראה, ומ"מ אפשר שאף לאח"כ היה מבדיל ודלא למפלג בהדי בני ר' חייא, והדברים ברורים. 

ספר מגן אבות (למאירי) ענין ה 
============================ 
נהגנו ג"כ בכל גלילותנו מימות הגאונים והרבנים שהיו שם מימי קדם, שכל שהאירוסין והנשואין באים כאחד מברכים ברכת אירוסין וברכת נשואין על כוס אחד. ואף זו כשראו אותם התלמידים כן, נעשו מתמיהים עלינו וצווחו עלינו משמועת מברכים ברכת חתנים בבית חתנים וברכת האירוסין בבית האירוסין, (כתובות ז' ב) וכן מדין מצות חבילות חבילות (פסחים ק"ב ב). 

נמתי להם בני, מה החרדה אשר חרדתם אלינו? ומה מצאתם בנו עול? התחשבו שנעלמה שמועות ברכות ארוסין וברכת חתנים מאבותינו ומרבותינו הגדולים? וכן צער גלגול חבילות. אלא הוי יודעים שבימי רבותינו היה מנהגם לקדש בשעת השדוכין וליתן זמן כפי המותנה, או מן הסתם שנים עשר חדש לבתולה ושלשים יום לאלמנה ואמרו ע"ז מברכין ברכת חתנים בבית חתנים ר"ל במקום שנכנסה לחופה, אבל בבית האירוסין ר"ל בשעת קדושין אין מברכין בו שבע ברכות אלא בבית /ברכת/ האירוסין לבד, אחר שאינה שעת חופה. וזהו שהקדימו ברכת חתנים לברכת אירוסין, כלומר מברכין שבע ברכות בשעת החופה, אבל לא בשעת אירוסין. ואם ללמד שאין מברכין אותם כאחד, היה לו להקדים ברכת אירוסין, והיה לי לומר מברכין ברכת אירוסין בבית האירוסין וברכת חתנים בבית חתנים, וכן אמרו למעלה ממנה בריתא אחרת, מברכין ברכת חתנים בבית חתנים, ר' יהודה אומר אף בשעת אירוסין מברכין, וביהודה שנו כדי שיהא לבו גס בה, כלומר שביהודה נהגו ליחד החתן והכלה בשעת אירוסין ולבא עליה מיד, והיחוד היה להם במקום חופה להתר ביאה זו, אע"פ שלא לשם נישואין היתה אלא מפני גזירות השמדים ואונסין שהיו שם, על דרך מה שאמרו תבעל להגמון תחלה והיו מכונים להכניס אהבה ביניהם עד שאם ח"ו יארע שום אונס תהא אהבת הארוס חקוקה בלבה ולא תבעל לשום אדם ע"י פתוי אלא באונס גמור. וע"ד שאמרו (סנהדרין כ"ב ב) אין אשה כורתת ברית אלא למי שעשאה כלי. ומתוך כך תקנו לברך שבע ברכות אף בשעת אירוסין אחר ברכת אירוסין מיד בחופה כל דהו, מפני שכלה בלא ברכה אסורה לבעלה כנדה (בריש מסכת' כלה), ומעתה הוא הדין בכל מקום שנוהגין להיות האירוסין והנשואין כאחד שעושין כן, ובחופה שאנו רגילין אחר ברכת אירוסין לעטף על ראשו מצנפת הכלה ושניהם תחת הטלית, ואין ספק שעל כוס אחד היו מסדרים את הכל. וכן הדין בכל מקום שנוהגים כן, שלא אמרו בשנוי מקום ובשנוי כוס אלא לפי הרגיל בזמנם שהיו מקדשין בזמן אחד ובבית אביה, ונושאים בזמן אחר ובבית הבעל, אבל כל שהדבר נעשה כאחד, אף הוא נעשה על כוס אחד, ובזו קדושין ונשואין נעשין כאחד, שהחופה נעשית בעיטוף מצנפת הכלה על ראש החתן. 

ומה שהם באים לחלוק על כוס אחד משום חבילות חבילות אין זה כלום. מידי דהוה אקדושא ואבדלתא שמסדרים אותם על כוס אחד ביקנה"ז ומפני שקדוש והבדלה שניהם באים לענין אחד, והוא קדושת שבת, ואף קידושין וחופה שניהם לדבר אחד נתכונו ואין לחופה שום עיקר בלא קידושין וגמר קידושין היא אעפ"י שגדולי צרפת כתבו בה מראש תני קטלא אשתני כסא, מילי דבדיחותא נינהו. דהא קידושא ואבדלתא אשתני ליה טפי, דמלאכה בשבת בסקילה וביום טוב בלאו, ולא אשתני כסא. ועוד שהרי בכל מקום נוהגים לסדרם בברכת המזון הן ביום ראשון לכלם, הן בשאר ימים לפנים חדשות, או ברכת אשר ברא אף בלא פנים חדשות, וכל שכן שברכות חתנים חלוקות מברכות המזון יותר משל ברכת אשר ברא אף בלא פנים חדשות, וכל שכן שברכות חתנים חלוקות, אלא שהדברים ברורים כשיטתנו, כל זמן שיהיו האירוסין והנישואין בזמן אחד כמנהג שלנו. 

ואחר כן ע"י גלגול זה, הגידו לי בשם אותו הרב שהיה מנהיג לחתום בברכת אירוסין ברוך אתה השם מקדש ישראל, ולא היה חותם בה ע"י חופה וקידושין, והשיבותי להם, כמה רב גבורינו שאתם דורשים ומוסיפים וגורעים להחליף את הגירסאות ולשנותם למה שתרצו, והלא סוגייא ברורה בראשון של כתובות (דף ז' ב) מאי מברך וכו' וחותם בה מקדש ישראל ע"י חופה וקידושין. וכן הוא במסכת כלה (פ"א) ואף מן הסברא אין נראה כדבריכם שמקדש ישראל משמע בקדושת כלל המצות, ואין זו חתימה מעין פתיחה, אלא צריך לחתום בחתימה שמעין פתיחה והוא קדוש עריות, וזו ודאי ע"י חופה וקדושין היא. ומ"מ אח"כ מצאתי הגירסא שלהם בחתימה זו בהלכות הרב אלפאסי ז"ל ספרדיות, אלא שעל כל פנים הדברים נראים כשיטתנו ומן הטעם שכתבנו. 

ספר מגן אבות (למאירי) ענין ו 
============================ 
נהגו ג"כ בכל גלילותינו במת ביום טוב ראשון שאע"פ שהקבורה נעשית ע"י עממין, הוצאתו מיהא וטלטולו לצורך רחיצתו והנחתו במטה וגניזתו לקבר, הכל נעשה ע"י ישראל בלי שום פקפוק, ואין יד גוי כלל באמצע אלא בחפירת הקבר ובחזרת העפר שנגנז המת בקבר. וראו אותם התלמידים שהוזכרו וצווחו הרבה וערערו בדבר עד שספנו עלי לומר היאך אתה נוהג בדבר זה, והרי סתם אמרו (שבת קל"ט א ביצה דף ו' וכ"ב) מת ביום טוב ראשון יתעסק בו עממין, ויתעסקו בו דרך כלל הוא נאמר, לא שנא בקבורה ולא שנא הוצאה וטלטול. 

נמתי להם עכ"פ שמועה זו לא דברה אלא על חפירת הקבר שהוא איסור תורה, הא הוצאה וטלטול אינם אלא איסור חכמים ומותר לגמרי מדין כבוד הבריות, עד שראיתים חוככים לומר שאין דין כבוד הבריות נאמר אלא לכבוד החיים אבל לכבוד מתים לא, וההוא [שכבא] דהוה בדרוקרת דשריוה לאפוקי לכרמלית כדאיתא במסכת שבת (שבת צ"ד ב) משום שלא יסריח הוא ולכבוד החיים שבבית, עד דאפיקתיה מאינהו (יבמות ס' ב) מדין מת מצוה דלא כבוד החיים הוא ושרי, דכבוד הבריות סתמא אתמר לא שנא במתים ולא שנא חיים, ושמועת דמת ביו"ט ראשון גופה מוכחא דאחפירא דוקא איתמר, דקאמר עלה (ביצה ו' א) והאידנא דאיכא חבר חיישינן, ופרושו פרסיים שהיו /כופין/ את ישראל בעשיית מלאכתם והיו נשמטים מהם בימים טובים מצד האיסור, ואם יראו אותם חופרים בקרקע יהיו כופים אותם לשאר מלאכות אלא /אלמא/ אחפירה דהיא עבודת קרקע קאי. 

וכן בשלישי לסנהדרין (סנהדרין כ"ו ב) אמרו הנהו קבוראי דקבור מתיא ביו"ט ראשון שמתינהו רב פפא ולא איירי אטלטול להוצאה /והוצאה/ כלל שכל אלו בכלל נושאי המטה הם נכללים לא בדין קבוראי, ולא נקראו קברים אלא אותם שחופרים את הקבר. למדת שהשמועה מוכחת שלא נאמרה אלא בחפירה, ואע"ג דסתמא אתמרא יתעסקו בו ונראה לומר דיתעסקו לכל דבר משמע, אין זה כלום, שלא ראו עצמם צריכים להתירה אלא במה שאין כבוד הבריות דוחה אותו, כלומר יתעסקו בו עממים במה שהוא איסור תורה ואין כבוד הבריות דוחהו. והראיה שהרי ביום טוב שני אמרו יתעסקו בו ישראל והוצרכו לתלות הטעם משום דכחול שויוה רבנן. (ביצה ו' א) וטעם זה לא הוצרכו אלא לאיסור תורה ודקאמ' (שם) אפי' למיגד ליה גלימא ולמיגז ליה אסא, כלומר אע"פ שהוא איסור תורה ושאין צרך בכך ולא הוצרך לומר אפי' חפירה דשמעתא גופה בהכי מיירי, ויתעסקו בו עממין דוקא אקבורא. ואף מדברי הרב רבינו משה אתה למד כן, שהוא ז"ל כתב מת ביו"ט ראשון יתעסקו בו עממין וביו"ט שני יתעסקו בו ישראל, כלומ' דיתעסקו ישראל ביו"ט שני קאי אכלהו מילי, ויתעסקו עממין דיומא קמא דוקא אקבורה, לינח רוחיה דהכין אתגלי ליה דאתון אתון ומפלגין, וברור לן מילתא שפיר אגב אורחיה. 

אף הם חזרו וצווחו שהרב הנזכר כתב שכל העושה כן טועה, והראו לי לשונו באחד מחבוריו דקאמר: ויש אומרים שלא הוצרכו עממים אלא לקבורה ולתפירת בגדים וכיוצא בהם מאבות מלאכות אבל טלטולו שרי ע"י ישראל, ולפי דעתי טעו בו בהוצאה טעו בטלטול וכו'. וחזרו וצווחו איך אתה נוהג קולא במה שהרב אומר שכל העושה כן טועה. 

נמתי להם סבורים אתם להשביע את הארי בקומץ ולמלא את הבור בקרטוב, שואל אני לכם לדופן מה אתון בה, ואף הם השיבו שהם מתירין אותה במוחלט. נמתי להם וכן הדין, אלא היאך אתם אוכלים והרי רבינו יעקב כתב שכל המתירה אינו אלא טועה גמור, ומאכיל טריפות בישראל. אלא בני באו ואומר לכם איך לדחות תורה וראיה, בשיחה חזקה של תלמיד חכם או במילתא יתירתא, עביד צורבא מרבנן דגזים ואוריתא מרחתא /מרתחא/ ליה, (תענית ד' א) והאמת אינו נרתע לאחוריו אלא עומד לו במקומו, כרע שכב כארי וכלביא מי יקימנו. אלא הביאו לי ראיה על דברי הרב. חזרו ואמרו שהרב אומר שההוצאה איסור והרי הוא כהוצאות אבנים דלא אמרי' בהו מתוך שהותרה וכו' דלא [שייך] מתוך אלא לצורך היום להנאת הגוף ממש דומה לאכילה. והביאו ראיה משמועה שבראשון של כתובות (כתובות ז' א) מהו לבעול בתחלה בשבת ושרו ליה בסוגיא כיום טוב מתוך שהותרה חבורה לצורך וכו' ואע"ג דלענין פסקא אף בשבת שרי, מ"מ הסוגיא אתמרא הכי, ומקשו עלה אי הכי לישתרו במוגמר דמתוך שהותרה הבערה לצורך וכו', ותירץ לכל נפש דבר השוה לכל נפש וכו', אלמא דוקא אמרינן מתוך בהנאה דצורך אוכל נפש והנאה דגופו ממש ודומיא דאכילה, אבל היכא דליכא דומיא דאוכל נפש הרי הוא כהוצאת אבנים ופחות מהן. והראו לי דברי הרב שכך הם עד שגזר הרב אח"ז ואמר כבר בטל טעמם בדין מתוך. 

נמתי להם מאן יהיב לן מעפריה דרב ומלינן עיינין (חולין ס"ח א) ואלו מעצמי באתי לחלוק, חלילה וחס, אלא שהייתי כובש פני בקרקע ומחזיק עצמי כנמלה אצל הארי, אלא שמכל מקום איני אלא כמחזיק בדברי הרבנים הגדולים שהיו בינותינו, ונהגו מעולם כמנהג זה, ושליחותא דידהו קא עבידנא, ומטיבותא דידהו אמינא מילתא, גברא חזינא ראיה לא חזינא, אדרבא אני תמיה על הרב היאך אמרה, והרי לבית הלל כל צורך מצוה מותר לכתחלה אע"פ שאין בהם הנאה, כגון קטן, לולב וספר תורה, וכן הדין בכל דבר הצריך לו לאיזה תשמיש. והרי מפתח לשמירת מה שבתוכו אע"פ שאין שם אוכלין מותר להביאה לכתחלה, וכן הדין בקטן להביאו לאמו או למניקתו אף שלא לצורך אכילה, וכן הוצאת אבנים מקורזלות, והרי אמרו רב שרא לאפוקי אתתיא משום דבעיתא, וכבר הארכנו בזה בדינין אלו בראשון של יו"ט, וכל שכן זו שיש זלזול בהצאתו וטלטלו ע"י עממין שסרך צורך מצוה הוא, אע"פ שאין כאן מצוה גמורה. ואין ספק שכבוד הבריות דוחהו, וא"כ לא בטלה הסברא ולא הטעם, וכבוד הרב במקומו מונח. 

אף הם חזרו ובאו באיסור זה שמא מתוך כך יבואו לידי קבורה, ואין זה כלום, שאם כונתם לומר שמתוך ההוצאה יבואו לידי גניזה, הרי התרנו ואף הגניזה אף היא בכלל הטלטול היא, ואם כונתם לומר שיבואו לידי החפירה, אין זה חששא, שאין טועין בין אבות מלאכות לאיסורי סופרים, וכ"ש במקום שרבים מצוים, וכן אומרים בשם הרב שההוצאה צורך היא והתחלה, ואיני מבין שמכל מקום כל שאין בו איסור תורה כבוד הבריות דוחהו. וחזרו ואמרו שאין כאן כבוד הבריות הואיל וסופו ליקבר ע"י עממין, ואם על הגניזה הם אומרין כן הרי עליה אנו דנין, ואף הגניזה הותרה לנו, ואם מפני החפירה והחזרת העפר שבסוף, מ"מ אלו אין בהם נגיעה בגופו של מת, אבל הוצאה וטלטול ורחיצה יש בהם נגיעה בגופו, והרי זה זלזולו. ואף בדבריהם ראיתי שלא אסרו ברחיצה ולא הזכירוה בדבריהם כלל, איני יודע מה הם אומרים בה, ואם מתירין יתירו, מיהא הגניזה שאף היא אין בה אלא טלטול, ואם אוסרין ומרחיצין ע"י עממין, רחמנא ליצלן. 

חזרו ומצאו שהרב רבי אברהם ז"ל הלין אחד מן החכמים לכבודו עד יום טוב שני כדי שיתעסקו בו ישראל, ואלו היו יכולים ישראל לטלטלו ולהוציאו, כל כך למה. אלא שנראה שמצד שאף הוצאתו וטלטולו נאסרו, ע"כ חשש לכבודו והלינו. 

נמתי להם, הגם לכבוש את המלכה עמי בבית, כל עצמנו להעמיד מנהגות שלנו וכל חביריו אנו מכונים, ואתם באים עלינו בכלי זינם, אלא הוו יודעים שזו כבר קבלנוה וכתבתיה בחבורינו ונודע לנו מצד קבלתינו. ואף הרב מורי שהיה מתלמידי תלמידיו, העיד לנו בו בשם רבותנו, שהיה שם בשעת המעשה שאדם גדול ומסויים היה, ולא רצה שיתעסקו אף בחפירת קברו אלא ישראל, אבל חכמי דורו נסתפקו בהוראתו וערערו עליו, ומהם שחשבו שכונת הרב לאסור קבורת עממים אלא באישתהו, וערערו עליו. ומה שערערו עליו הוא שהיו סוברים עליו שנטה לדברי רבינו שלמה ז"ל שכתב שלא פסקנו דאפי' לא אישתהי לא משהיינן ליה אלא ביו"ט שני ולהעסק בו ישראל, הא ליום ראשון ולעממין כל דלא אישתהי משהינן ליה, וכדכתבה הרב בפ' תולין (שבת קל"ט א) והוצאה מההיא דבני בשכר דאסרו להו אף בעממין, ואקשו (שם בגמרא) מעובדא דהוה במעון ביום טוב הסמוך לשבת [ולא ידענא] אי מלפניה אי מלאחריה, ואמר ר' יוחנן יתעסקו בו עממין עד דתריץ לההיא דבני בשכר מפני שאינן בני תורה, ואלמא דוקא שריא ר' יוחנן בעממין ביום טוב הסמוך לשבת, דאי מלפניה כבר נשתהא, ואי לאחריה איכא חשש אישתהויי, והא ודאי ליתא, דהכא סתמא קאמר יתעסקו בו עממין, ודין שהייה לא נזכר אלא ביום טוב שני, וכדקא מהדר רב אשי עלה יו"ט שני כחול שויוה וכו' ובכלהו אמרינן אפי' לא אישתהי לא משהינן ליה, לא שנא יומא קמא ולעממים, לא שנא בתרא ולישראל, ואם איתא דמר זוטרא איומא קמא קאי, הוה ליה לרב אשי לתרוצי דביום שני מיהא אע"ג דלא אשתהי הא בקמא, אלא עובדא דמעון עובדא הכי הוה, ומהם שהיו סוברים עליו כמו שהיה, שלכבודו הלינו שלא יתעסקו בו עממין אף בחפירת קברו, וערערו לומר שאין לכוון מלאכה ליום טוב שני, ונוח היה להם ליקבר ע"י עממין בראשון, משיגרום לעצמינו אב מלאכה בשני, ועוד שהרי אין סרך כבוד לחפירת הקבר הואיל והוצאתו וטלטולו אף בראשון מותרת ע"י ישראל, הא מ"מ לא חשדו /חשש/ אדם לאיסור טלטול והוצאה כלל. 

סוף דבר לא נשארה להם טענה אלא שאין להתריס לעשות כנגד הרב במה שכתב אסירו מפורש להדיא. ונמתי להם אוקי גברא בהדי גברא. והראיתי להם לשון רבינו משה ז"ל כמו שכתבנוהו למעלה, וכן הראיתי להם שהרב הגדול ר' אשר כתב בהדיא בקונדריס החילוקין שבין יו"ט ראשון לשני דברים שזה נסחן: ולא עוד אלא שחבנו להקל אף לחזרת העפר. וכתבו בלשון זה: הוצאת המת וקבורתו, ר"ל גניזה לקבר וחזרת העפר לכסותו נראה שמותרת ע"י ישראל אף ביום ראשון, הואיל ואין באלו איסור תורה וכר' שמעון דאמר כל מלאכה שאינה צריכה לגופה פטור עליה. ואף לדעת הפוסקים כר' יהודה בהוצאה מיהא שארי, זהו לשונו. אלא שהחזרת העפר מיהא נ"ל שהיא קולה יתירה [וכן] סתימת גומות, וראוי לאסור שאף לר' שמעון פטור הוא דקאמר הא לכתחלה אסור, הא באחריני מיהא אין פקפוק בהיתרן. ואף הרב בעל המכתם כתב, הוצאת המת על הכתף ביו"ט ראשון כבר פשט המנהג בהיתר, מדין מתוך שהותרה וכו' הואיל ואיכא צורך יו"ט או צורך מצוה, וכן רחיצתו אף בחמין במתוך שהותרה הבערה וכו', שאף הרחיצה צורך מצוה הוא לנקותו ולטהרו ולחבבו על נושאיו. והרב ר' יוסף בר גרשום כתב בחדושי יו"ט שלו בנוסח זה: קיימא לן דכל עבודת קרקע נאסרה ביו"ט והיינו דאמר רבא מת ביו"ט ראשון יתעסקו בו עממין כלומר בחפירת קברו, דגדול כבוד הבריות שדוחה את לא תעשה שבתורה (ברכות י"ט ב) בלאו דלא תסור והילכך מותר לומר לגוי לך חפור, אבל הוצאתו וטלטולו ע"י ישראל מותרת דלא גרע מהוצאות כלים לבית הלל שלא לצורך אכילה ולא דמי להוצאות אבנים, דלית בהו שום צורך, ואם מחמה לצל מותר ע"י ככר או תינוק אף בשבת (שבת קמ"א) כ"ש ביו"ט ולצורך קבורה אף [בלא] ככר או תינוק, שהוצאת המת הוא צורך גדול וכבוד הבריות, ומה שצוה הרב הגדול להלין את המת לכבודו מי"ט ראשון לשני, לא שתאסר הוצאתו וטלטולו אלא שאדם גדול בתורה היה, ולא רצה שיתעסקו עממין אף בחפירת קברו, מפני שאין זה כבוד המת במקומות הללו, ואעפ"כ דבר גדול עשה, שמוטב היה לדחות שבות ביום ראשון מעשיית אב מלאכה ביו"ט שני אחר שמת בראשון, אלא שלדעת הרב כיון דיו"ט שני כחול שויוה רבנן, אדרבה נוח להתיר בו כל מלאכה בשני בהיתר שבות שבראשון, אע"פ שמת בראשון, ויש מתירין ההוצאה והטלטול, אלא שמצריכין בו ככר או תינוק, ואין נראה כן. עכ"ל. 

והרב ר' שמואל בר מרדכי ז"ל כתב בחבור איסור והיתר שלו בנוסח זה: מת בי"ט ראשון יתעסקו בו עממין בקבורתו אבל הוצאתו וטלטולו מותר ע"י ישראל הואיל ואיסור סופרים הוא משום כבוד הבריות לא אסרו ע"כ. 

ובחדושי הרב ר' משה בר' אברהם מן ההר כתב בנוסח זה: מת ביו"ט ראשון יתעסקו בו עממין, יש מפרשים לכל דבר ואף בהוצאתו וטלטולו, ולא ידענו מהיכן יצא להם כן דטלטול אף מחמה לצל מותר אף בשבת כ"ש ביו"ט לצורך קבורה בלא ככר, ואע"פ שיש מצריכים לככר אינו כלום וכן ההוצאה מתוך שהותרה לצורך הותרה שלא לצורך כבית הלל, וכן כתב הרב ר' אשר עכ"ל. 

וכן כתב ברוב החדושין שבכל הארצות הללו והדברים ברורים, ושאר דברים שבדינין אלו וקצת מחלוקת שבעניני שמועה זו לקצת מפרשים קדומים, כבר כתבנו הכל בפרושינו ובחבורנו הגדול. אלא שאין הכונה עכשיו אלא באותם הדברים שאותם התלמידים חלוקים בהם עלינו מצד קבלתם, אלא שאף אחר הדברים שהוזכרו חוזרים ומערערים שמכל מקום ראוי לנו להחמיר בכל מקום שמצינו גדולי עולם חלוקים בו. 

נמתי להם במה דברים אמורים בזמן שהשנים כתקונן וישראל שרויים בבטחה, אבל עכשו בעונותינו נתפשט הגלות הרבה ורבו הצרות, ובארצות הללו אין לנו עממין שתהא ידינו שולטת עליהם להביא את המתים שלנו לעיני כל שכניהם, ודי לנו כשנמצא מהם לחפור את הקבר שמקום חפירתו חוץ לעיר ונתעלם מן העין. וא"ת להוליכו על החמור, אהה! והאיך? הלקיים על עצמנו קבורת חמור יקבר? (ירמיה כ"ב י"ט). 

ומה שאתם עושים סעד שראוי להחמיר בכל מקום שגדולי עולם מחמירים, אף אני אומר הרי צרתך בבבל שא"כ אף אתה תצטרך להחמיר שלא לקברו בשני אלא ע"י עממין, שהרי רב אחא כתבה כן בהדיא בשאלתות שלו, דכל דאיכא עממין אף בשני לא יקבר ע"י ישראל אלא ע"י עממין, ולא אמרו יתעסקו בו עממין אלא היכא דליכא ישראל מה שאין כן בראשון דהתם ליכא עממין אין קוברין אותו ישראל. ואף ר"ת ז"ל אוסר שלא יתעסקו בו ישראל כלל אף בשני, ומדאמרינן בשבת פרק תולין (שבת קל"ט א) שלח להו רב מנשה לבני בשכר מיתא לא יתעסקון ביה לא ביו"ט ראשון ולא בי"ט שני, ומסיק טעמא לפי שאינן בני תורה, ועשאנו הרב ז"ל עמי הארץ מק"ו של בני בשכר, כלומר דכ"ש דאנן לאו בני תורה אנן, וכן הרב ר' אשר כתב שלא הותר יו"ט שני ע"י ישראל אלא ביום שהוא ראוי להיות חול כגון בשני של ראש השנה ושל עצרת ושל ימים אחרונים של פסח וסוכות, אבל יו"ט שני של ימים הראשונים שבפסח וסוכות שהיה ראוי להיות חול המועד אסור. וממה שאמרו במס' מועד קטן שאמרו שהיו (?) חופרין כוכין וקברות במועד. ואף רבינו שלמה ז"ל כתב במס' שבת (שבת קל"ט א) דהא דאמר רב אשי דלא בעינן אישתהי דוקא ביו"ט שני אבל בראשון בעינן אשתהי או חשש שישתהא כגון יו"ט הסמוך לשבת. וא"כ כשתצרף את כולם נמצא ענין השמועה בטל לגמרי. אלא כל דבר ודבר נותנים לו מדור לפי כבודו והכרעה לפי ענינו, ואין נושאים פנים לא לחכם ולא לרב ולא לגאון אלא אומרים לכל אחד ואחד מהם תלי כפי בשמעתך ושלחה ואי לא הרי צרתך בבבל (הוריות י"א ב) רב תנא הוא ופליג ורב תנא הוא ופליג (גיטין ל"ח א) וקושטא בדוכתיה קאי, מר נחית ליה מהאי גיסא ומר נחית ליה מהאי גיסא וכולהו אעיקריהו קימא, ומנהגם של אבות תורה היא, וכ"ש בזו, שכל שדברים אלו ע"י עממין הוא קלון גדול וזילותא יתירא, וראוי לעשותם ע"י ישראל. יתכבדו מכובדים קדושי עליון (ברכות ס' א). 

ספר מגן אבות (למאירי) ענין ז 
============================ 
נהגו בכל גלילותינו אלה, להיות הכלה טובלת תוך שבעת ימי חופה באיזה יום שכלתה בו ספירות שבעת הנקים, אע"פ שהיא עדין תוך שבעה לחתימת הכתובה. וצווחו עלינו אותם התלמידים שהזכרנו, על שאין אנו מצריכין אותה לספור ז' נקיים מיום שנחתמה הכתובה מחשש דם חמוד, והביאו ראיה ממה שאמרו באחרון של נדה (נדה ס"ו א) תבעוה לינשא ונתפייסה צריכה שתשב [שבעה] נקיים, ואמרו שם רבינא איעסק ליה לבריה בי רב חביבא אמר ליום פלוני נכתוב כתובה, אעכב שבעה יומי בתר ההוא יומא כלומר שהחתים הכתובה ליום הנועד ביניהם ואח"כ עיכב שלא ליחדם עד שבעה ימים שתספור בהם ז' נקיים, והם מפרשים איעסק ליה לנשואין, ואחר הנישואין קבעו יום לחתימת הכתובה ועיכבה ז' ימים אחר חתימת הכתובה. 

השיבותי להם א"כ היאך אמרו (כתובות ב' א) בתולה נישאת ברביעי, כלומר שיכנוס ברביעי ויבעול בלילה כדי שאם תזדמן לו טעות /טענת/ בתולים יהא משכים והולך לב"ד קודם שתתקרר דעתו, והרי לדעתכם לאחר שנשא /שנחתמה/ הכתובה צריכה לישב ז' נקיים. ואי אפשר לפרש נשאת ברביעי ומונה שבע שכלים לרביעי שבשבוע האחר וישכים לחמישי, שהרי סתם אמרו נשאת ברביעי ונבעלת בחמישי, ואין ספק שעל חמישי שלמחרתו אמרו, וכן [מה] שאמרו (שם) ותנשא באחד בשבת שאם תהא לו טעות /טענת/ בתולים יהא משכים לב"ד, ותירץ שקדו חכמים וכו' שיהא טורח בסעודה שלשה ימים. ואם על שני שבשבוע האחר הוא אומר כן הרי טורח שמונה, וכן [מה] שאמרו (שם דף ז' א) אמימר שרא למבעל לכתחלה בשבת, אמרו ליה והא לא כתובה כתובה א"ל אתפסוה מטלטלין והתפסת המטלטלין כחתימת הכתובה, אלמא אין לאחר חתימת הכתובה צורך לספור ז' נקיים. וכן ממה שאמרו באחרון של נדה (נדה ס"ו א) שאני כתובה דמאחר בה טפי. אלמא שהלילה שכותבים הם מתייחדים, וא"כ על כל פנים זו שאמרו תבעוה לינשא צריכה שתשב ז' נקיים יכולה היא להתחיל מיום התביעה והרצוי, ר"ל שכשקבעו ביניהם ביום פלוני שיעשו החופה למחרת אותו היום, יכולה להתחיל במנינה, ואיעסק ליה לבריה, פירושו לאירוסין, וכמו שאמרו (שם) על רבינא בעצמו, רבינא איעסק ליה לבריה בי רב חביבא, ובריך שהשמחה במעונו משעת אירוסין ומה שאמרו ליום פלוני נכתוב כתובה, פירוש ביום פלוני נעשה הנשואין, שבמנהג הנשואין הראשונים, הכניסה וכתיבת הכתובה הכל נעשה בבת אחת, ומפני שהכתיבה היא ממש אחרון לעניני הנישואין הוא מזכירה במקום הנשואין. ואעכב שבעה יומי - פירושו אחר יום הרצוי - ואתא. ויש שאין גורסין בה ואתא בתר שבעה אלא אעכב ז' יומי, כלומר שלא רצה להכניסו עד שיעברו שבעה ממחרת הריצוי. ומ"מ קשה לפרש שאם כן בשעת הסכמת יום הנשואין היה לו לקבוע זמן הנשואין לאחר שבעה כדי שתמנה ממחרת יום הריצוי ויכנוס בזמן הקבוע, אלא שנראה לקצת מפרשים שלא ממחרת יום הרצוי אלא ממחרת יום הנועד ונישואין /לנישואין/. ופירושא דמילתא ליום פלוני נכתוב ר"ל נעשה הנשואין וכדרבינא, ואיעכב שבעה יומי, שעל היום הנועד החמוד מתעורר יותר משאר הימים, ומכאן הסמוכים ובאים להזקיק שבעה ממחרת יום כניסת החופה, ומ"מ לו (?) [למה] שהזכרנו ממסכת כתובות (ב' א) קשות להם. אלא שהעיקר ממחרת יום הרצוי הוא, ולא גרסי ולבתר ההוא יומא אתא, אלא שעשו הנשואין ליום הנועד אלא שעיכב שלא ליחדם עד השלמת שבעה מיום הריצוי, וכן לא גרסי מאי טעמא לא אתא מר, דודאי אי אפשר שיטריחם בסעודה בחנם, אלא הכי גרסי מ"ט עביד מר הכי, כלומ' להצריכה השלמת שבעה מיום הרצוי ולעכב יחודם, והשיבם מחשש דם חמוד. זה הישר שבדרכים לדעתינו ולקיום מנהג אבותינו ורבותינו נוחי נפש, וכבר כתבנו בהם חלוקות אחרות, ראיתי בהם לגדולי הדור שלא למנות ביום רצוי אלא במקודשת, שאין חמוד אלא במקודשת, ומ"מ איני רואה בה הכרח, שכל שנשתדכה וקבעו זמן לנישואין חמודה מתעורר, ומ"מ ראיתי להם דבר נאה ומתקבל. ודוקא ביום רצוי קצר, כלומ' שהרבה שדוכין אדם מיעד זמן לשנה או לשתים, וכשהגיע זמן חוזרים ומיעדים זמן קצר ביום פלוני, ואותו רצוי שעל אותו יום פלוני השני הוא שמתחלת למנות מחרתו. והדברים ברורים. ומוסיף אני על דבריהם שאם הוא הזמן הראשון ליום קצר תוך חודש אף זה יום רצוי הוא להתחיל מנין השבעה ממנו. 

ספר מגן אבות (למאירי) ענין ח 
============================ 
נהגו ג"כ בכל גלילותינו אלה על פי חכמי הדורות הקודמים שכל שאבי הבן מל את בנו, מברך למול את הבן, וכשראו אותם התלמידים בדבר צווחו עלינו כמה צווחות לומר שזה אינו, וכל המל בין שמל את בנו בין שמל את בן חבירו כלם מברכים על המילה, וצווחו עלינו שהן נוהגים כן עפ"י הרב הרמב"ן ז"ל והוא דעת רבינו יעקב ז"ל. 

נמתי להם וכי ריבות למחשב גברא, ואף אני אומר לכם שאף אנו נוהגין שכל שאבי הבן מוהל מברך למול את הבן, ושהרב רבינו משה ז"ל כתבה כן בסוף הלכות מילה (פרק ג' ה"א) ובסוף הלכות ברכות (פי"א הי"ב) ושאף הרב ר' משולם בדרשי כתבה ונסכם בה עם הרב הגדול אביו הרב ר' משה בר יהודה ז"ל, וכן דעת כל עמי הארץ הזאת מימי קדם. ומעתה הרי רבנים כנגד רבנים ומנהג כנגד מנהג נהרא נהרא ופשטיה (חולין י"ח ב) אלא הביאו ראיה ונראה למי דומה. 

חזרו ואמרו הרי בראשון של פסחים אמרו (פסחים ז' א) בברכת ביעור מאי מברך רב פפי אמר לבער חמץ, רב פפא אמר על ביעור חמץ ואמרו שם בלבער כולא עלמא לא פליגי דלהבא משמע כי פליגי בעל ביעור מר סבר להבא משמע ומ"ס לשעבר משמע, ואקשו ליה מעל המילה דאלמא להבא משמע, ותירץ התם היכי לימא אי אמרת דלימא למול לא סגיא דלאו איהו מהול, כלומר והרי אין החובה על המוהל אלא על האב. והקשה אבי הבן מאי איכא למימר, ותירץ אין הכי נמי כלומר דמברך למול. ובגמרא אסיק הלכתא על ביעור, הילכך על ביעור להבא משמע ואף אבי הבן מברך על המילה וכדכתב רבינו שלמה ז"ל שהרי מדאסקנא בעל ביעור אדחיה כולה סוגיא וכולהו מברך להו בעל. 

נמתי להם אין זה כלום דלא אדחיה סוגיא אלא לענין ביעור, כלומר דהלכתא על ביעור, אבל לענין מילה לא אדחיה מידי בדא להבא, דקאמר לא סגיא דלאו איהו מהיל, אלמא פשיטא להו לכלהו דכל שהמצוה לעשות על ידי שאין אותה מצוה בפרט מוטלת עליו, מברך בעל, וכן נמי לא אדחיא הא דאקשי מלולב ותריץ בה דמדאגביה נפיק ביה, ומשום הכי מברך לה בעל, וכדברירנא ליה בדוכתא במסכת סוכה, ומדהני לא אידחו הא דתריץ נמי אין הכי נמי דאבי הבן מברך למול לא אדחיה. והא דאסיק הלכתא על ביעור טעמא אחרינא הוא כדמפרשי' בסמוך, וכבר ידעתם שעל ידי שמועה זו נתגלגל הדבר ונתעוררו המפרשים ליתן לב על חלוקת הברכות שזו בעל וזו בלמ"ד, וכללו בה כללים, מהם שנראה מכללם דאף אבי הבן מברך על המילה כדבריהם ושכל הסוגיא שבכאן נדחית, ומהם שכללו בדרך שהסוגיא עומדת במקומה ותרוצון שבה כלם הלכה הם, אלא שהביעור יש לו טעם וטענה, ומעתה בואו ונדון באותם הכללים ונראה איזה מהם כל הברכות מתיישבות בו יותר. אף הם השיבו טוב הדבר כן תעשה כאשר דברת. 

נמתי להם ואף אני אומר תחלה אותם הכללים שמהם אתם למדים כך, והוא שרבינו יעקב סובר שכל הסוגיא נדחית ואין הנוסח תלוי בין כשחיוב המצוה על המברך בין שאין חיוב המצוה עליו, ולא בין שיהא הברכה עובר לעשית המצוה, בין שיהא אחריה ואין טעם על המילה מפני שאין חיוב המצוה על המוהל, ולא טעם על נטילת לולב משום דמדאגבהיה נפק ביה, אלא טעם הדבר שכל מצוה שעשייתה גמר מלאכתה ואינה נמשכת, מברך בעל, כגון על המילה בין בבנו בין בבן חבירו, וכן טבילה ושחיטה וכסוי הדם והפרשת חלה ותרומה ומעשר נט"י, נטילת לולב פדיון הבן ביעור חמץ ספירת העומר מקרא מגילה על אכילת מצה ומרור, אבל מצוה שאע"פ שנעשית המצוה עדיין זמנה נמשך עוד הרבה, מברכין בלמ"ד, כגון להניח תפילין, להתעטף בציצית, לעסוק בתורה, לישב בסוכה, זה כלל הרב. ושמא על כלל זה של הרב אתם סומכים לומר שאף אבי הבן מברך על המילה, הריני מודיע לכם שכלל זה אי אפשר לסמוך עליו, שהרי לכלל זה אתם צריכים לברך על תקיעת שופר, שהרי מצותה גמר ענינה, והרי הכל יודעים שברכתו בלשמוע קול שופר. ואף רבינו האי ז"ל כתבה כן בפירוש, ואם אתם משיבים מפני שעדין חיובה על סדר ברכות, הרי אותם תקיעות שעל סדר ברכות לאו בהדי הנך שייכן, ואותם שעל סדר ברכות אין צריכות לברכת שופר, שהברכות של תפלה נעשות ברכות להם כיוצר אור ואהבת עולם לקר"ש, ואותם שתקנו מיושב נתקנו לחלושים ולחולים שאין הדבר מצוי בהם להתעכב בשמעתם על סדר ברכות, וכן קשה לכלל זה להדליק נר חנוכה שמשהודלקו נגמר מלאכם וא"ע (?) [וא"ת] שהוא נסעד בה מפני שצריך שיעור להמשך דלוקתו עד שתכלה רגל מן השוק, מ"מ הדלקתו הוא המצוה, שהרי אם כבתה אין זקוק לה, ועוד מה יעשה הרב בקריאת ההלל שנוסח שלו בלקרוא אור /או/ לגמור, ואם קריאתו המשך אף קריאת מגילה כן, וכן חלה ותרומה ומעשר שהרב מניחן בעל ואמרו בתוספתא של ברכות (פ"ז) שטופס שלהם להפריש תרומה ולהפריש מעשר והוא הדין לחלה, אע"פ שעשייתם גמר מלאכתם, וכן במילת גרים ועבדים נאמר בהם במסכת' שבת (קל"ז ב) למול את הגרים למול את העבדים, וכן להטיף דם ברית להכניסו בבריתו של אברהם אבינו, וכן מזוזה ומעקה להניח מזוזה ולעשות מעקה וכן בתוספתא של פסחים (סוף פ"י) בברכת הפסח וברכת הזבח לאכול את הפסח ולאכול את הזבח. ואף בערבי פסחים בשמועת שאר ירקי בספרים מדוייקים נאמר בה לאכול מרור, וכן אתם מוצאים אותם /אותה/ בהלכות רבינו הגאון ז"ל אלפאסי, והרי סתירת כלליהם מבוארת. ומעתה אתם צריכים לכללים אחרים הנמצאים בה לשאר מפורשים שהסוגיא ותירוצין שבה כלם מתקיימים ולא נדחה דבר מן הסוגיא אלא דאפסקיה הלכתא בעל ביעור, לטעם הנזכר בדבריהם כמו שאני מבאר לכם עכשיו. 

חזרו וצווחו לא כי, שאף הרב מוחה בכללו של רבינו תם שהזכרנו, ועושה בה כלל אחר שהוא סותר ג"כ קצת הסוגיא, ומעמיד את קצתה אלא שמכל מקום דחאה לענין מילה לומר שאף אבי הבן מברך על המילה, נמתי להם, דברו, שומע אני לכם תהלה לאל. 

והראו לי שהרב רמב"ן ז"ל כולל בדברים אלו, שכל מצוה שאפשר לעשותה ע"י שליח אפי' נעשית ע"י עצמו מברכין בעל, כגון מילה ושחיטת חולין ושחיטת פסחים וקדשים, אבל אותם שאי אפשר לעשותם ע"י שליח אלא בעצמו מברך בלמ"ד, כגון ציצית ותפילין וסוכה מצה ומרור, ובלבד שתהא ברכתו עובר לעשייתו ולא כנטילת לולב שאע"פ שאי אפשר לעשותה ע"י אחר מכל מקום המצוה קודמת דמדאגבה נפק ביה. 

נמתי להם ומה יעשה הרב בנר חנוכה שאפשר לעשותה ע"י שליח והיא בלמ"ד. והם משיבים בשם הרב ז"ל שמאחר שצריך שיהא השמן שלו, הרי הוא כגופו. 

נמתי להם ומה בכך ומה ענין שכשיהא השמן שלו יהי נדון כאלו צריך לעשות כגופו, וא"כ הרי שחיטת פסחו וקדשיו הן ע"י עצמו הן ע"י אחרים צריך שיהא שלו, וכן השבתי להם מהגבהת תרומה ומעשרות שאפשר לעשות ע"י שליח והן נעשות בלמ"ד כדאיתא בתוספתא. אלא שהם משיבים בשמור (?) תרומה ומעשר צריך לעשות ע"י שליח שימנוה /שימונה/ הבעלים ובידיעתם ומדעתם והרי זה כעצמו, ואין כוונתו לומר שכל שאפשר לעשות ע"י שליח מברך בעל, אלא כשאפשר לשליח לעשות כן בלא דעת בעלים ואף [זה] ודאי דוחק הוא אחר שהוא תולה את הדבר בשאפשר לעשות ע"י שליח ודאי אין הטעם אלא מפני שכל שאין החיוב ע"י עצמו אין נופל בדבר לשון למ"ד אלא לשון על, שהוא נופל על כל שהוא בתורת אותה מצוה אע"פ שאינו חייב על אותו מעשה בפרט. ואחר שכן למה /מה/ לי אם ע"י שליח שאפשר לעשות מאליו מה [לי] אם ע"י שליחות שיהא צריך בה דעת בעלים. ועוד מילת עבדו דאתמר עלה למול אף הוא אפשר לעשות ע"י שליח ואף בלא דעתו, בשלמא למול את הגרים אי אפשר ע"י שליח אלא מדעתו ומשום הכי נעשה בלמ"ד, אלא מילת עבדו מאי איכא למימר. וכן אף שופר נעשה ע"י שליח שלא מדעת בעלים. ואע"פ שהם מתרצים בזו שהשמועה היא המצוה, אין זה כלום, שהרי אף מקרא מגלה הקריאה לשמיעה היא באה, ואם מפני שנוסח [ברכת] השופר על השמיעה ונוסח המגילה על הקריאה, מ"מ הכל ענין אחד, זה צריך לתקוע ולהשמיע, וזה צריך לקרוא ולהשמיע, ואף קביעות מזוזה אפשר לעשות ע"י שליח ושלא מדעת, ואעפ"כ כל שקובע בשלו מברך בלמ"ד, והרי שאף כלל זה אינו מתברר, ועדיין אנו צריכים למודעי, (שבת נ"ה ב) ומעתה הרני מודיעכם שאר הכללים שבהם הסוגיא ותירוצין שבה, כולם מקיימים. וביעור שברכתו בעל, טעם אחר הוא, שרבינו משה ע"ה פוסק כדברי הסוגיא לגמרי וכולל בשמועה זו, שכל שהוא עושה את המצוה לעצמו מברך בלמ"ד, כגון אב במילת בנו למול את הבן, ואדון במילת עבדו למול את העבדים, וכן כל אדם במילת הגר למול את הגרים, וכל שקובע מזוזה לעצמו לקבוע מזוזה, ומעקה לעצמו לעשות מעקה, וכן כל שעושה אותה לו ולאחרים כתקיעת שופר וכל שעושה אותה לאחרים מברך בעל, כגון מל את בן חבירו על המילה, קובע מזוזה לאחרים על מצות מזוזה, וא"כ כל המצות שא"א להן להתקיים ע"י אחר נעשית בלמ"ד, ודוקא במה שהוא מצוה, אבל דבר שאם רצה עושהו, ואם רצה אינו עושהו, כשחיטה וטבילה ונט"י ועירוב כולן בעל, ומ"מ בלולב אע"פ שעושה אותה לעצמו הואיל ומדאגבהיה נפק ביה מברך בעל, וכן כתב הרב, ואם זה בביעור שמשעה שהוא מתחיל לבדוק גומר בדעתו לבטל, ומשגמר בדעתו לבטל נעשה עיקר המצוה [מברך בעל]. 

ומ"מ קשה לן בדברי הרב שהרי הוא עצמו כתב בהלכות חמץ ומצה (פ"ח ה"ח), במצה ומרור נוסח על אכילת מצה ועל אכילת מרור, וכן קשה לי לדבריו מקרא מגילה ופדיון הבן וספירת העומר - אלא שאפשר לדעתי לישבם כמו שאבאר - וכן מכל מקום הטעם שנתן הרב בביעור לא נהירא לי שהרי אינו גומר בדעתו לבטל עד שיבדוק שאין עיקר הבטול אלא לאחר בדיקה. ואף הרב ר' משולם בהסכמת הרב הגדול אביו הרב ר' משה בר יהודה אף הם פוסקים כדברי הסוגיא וכתירוצין שבה וכוללים בענין זה שכל מצוה שהוא עצמו חייב בה מברך בלמ"ד כגון תפלין וציצית ואף באותם שאפשר לעשותם ע"י שליח כתקיעת שופר ונר חנוכה, כל שעושה אותם ע"י עצמו מברך בלמ"ד כגון אב במילת בנו, ואדון במילת עבדו וכל אדם במילת הגר. ואף הם היו נוהגים בלאכול מצה ולאכול מרור. ומ"מ לולב הואיל ומדאגבה נפק ביה מברך בעל, וכן נט"י וטבילה, וכן מצות שאינן חובה עלינו כגון שחיטת חולין ומילת בן חברו וביעור שהוא בעל, הם מפרשים מפני שהם ממין אלו, מאחר שאם יודע שלא נשתמש בו חמץ אינו צריך בדיקה. ומגילה אף היא הואיל ועל הקריאה מברכין ואין חובה עליו לקרות אלא לשמוע מברך בעל, אבל שופר שמברכין על השמיעה דוקא בלמ"ד, ולא קבעו לברך על התקיעה מפני שיש תקיעה שאין אדם יוצא בה כגון תקיעה בבור, וספירת העומר הואיל וזכר בעלמא הוא, הדין הוא כברכת הרשות ומברכין בעל. וכן תפלין של ראש הרי הוא כברכת הרשות הואיל ואם לא סח אינו מברך, ואע"פ שאנו מחזיקין את הכלל באימתי, ומצד מה שכל הדברים שבסוגיא מתקיימים בו, מ"מ הטעם שהם נותנים בביעור לא נהיר לן, דמ"מ מאחר שצריך לו לבדוק בו אינו כדבר הרשות, וכן במקרא מגילה אע"פ שיש ביניהם בלשון אין ביניהם שנוי בענין, וספירת העומר בזמן שבית המקדש קיים היה מן התורה, ואף עכשיו היא מצות עשה מן התורה לדעת רבינו משה ז"ל (רמב"ם הלכות תמידין ומוספין פ"ז הכ"ב) אע"פ שיש חולקים בדבר כמו שביארנו בסוף פסח ראשון, ונוהגת בכל מקום ובכל זמן, ואף תפלין של ראש מצוה גמורה היא וצריכה ברכה אחר שסח. וכן קשה לרבה (?) פדיון ולא נתנו בה סבה. 

והרני כותב לפניכם דעתי בענין כללים הללו ומישב את הברכות להיות טופס שלהם בא על נכון בכולם, והוא שאני נמשך אחר דבריו של רבינו משה ז"ל ושל הרב בדרשי ז"ל ושל הרב הגדול ר' משה בר יהודה להיות כל הדברים שבסוגיא מתקיימים לענין פסק אע"פ שנאמרו על דעת האומר לבער, שלא נפסקה הלכה בעל ביעור לפסול את הראשונים האמורים, לדעת האומרים לבער, אלא שמטעם אחר נפסקה הלכה בעל ביעור, והרי שאתה למד מן הסוגיא שאין מברכין בלמ"ד אלא בשלשה תנאים, אחד שתהא המצוה חובה על כל פנים, לאפוקי שחיטת חולין שאם רוצה לאכול שוחט, ואם רצה שלא לאכול אינו שוחט, וכן בטבילה ונט"י ודומיהם, והשנית שאף בדבר שהוא מצוה עכ"פ צריך שיהא מעשה המצוה נעשית ע"י מי שאותה מצוה מוטלת עליו, הן במצוה שאי אפשר עשייתה ע"י שליח כגון ציצית ותפילין ודומיהם הן באותם שאפשר לעשותם ע"י שליח כגון מילת בנו ומילת עבדו ודומיהם, הן שיהא חייב בה הוא לבדו, הן הוא ואחרים עמו, והשלישית שתהא הברכה קודמת לעיקר המצוה ולאפוקי לולב. 

והריני מצרף בהם תנאי רביעי מצד הביעור, והוא שפסקו לברך בשעת הבדיקה על הביעור, מצד שכונת התורה במצוה זו היא הביעור, והרי הביעור אינו עד למחר וא"כ הדבר שהברכה באה עליו אינו תיכף לברכה כשאר הדברים, ואין לשון למ"ד נופל אלא כשהמעשה תיכף לברכה וכל שיש בו ארבעה תנאים אלו מברכים בלמ"ד, חסר אחד מהם מברכים בעל. ומעתה אנו מברכים לשמוע קול שופר, לישב בסוכה, להניח תפילין, להתעטף בציצית, לאכול מצה ולאכול מרור. וכדאיתא בספרים מדויקים בלאכול מרור (פסחים קי"ד ב) בשמועת היכא דאיכא שאר ירק, וכמו שכתבנו בפרושנו ובחבורנו הגדול. וכן לאכול את הפסח ולאכול את הזבח, וכדאיתא בתוספתא (פסחים פ"י בסופו). וכן להפריש תרומות ומעשרות כדאיתא בתוספתא של ברכות (פ"ז), וודאי [כן] הדין לחלה, ואף הרב אלפאסי ז"ל (רי"ף פסחים פא סי' תש"א) כתב בסוף שמועה זו נדה קוצה לה חלה לברוכי להפריש חלה, וכן להדליק [נר] חנוכה, לקרוא את ההלל, לקבוע מזוזה, למול את הבן, למול את העבדים, למול את הגרים, להטיף ממנו דם ברית, להכניסו בבריתו של א"א, ובשחיטת קדשים שלו לשחוט, ושאר המצות שחסר אחד מהתנאים אלו מברכין בעל, והלכך מברכין על השחיטה ועל מצות העירוב ועל הטבילה ועל נטילת ידים, שכל אלו אם אינו רוצה לאכול או רצה שלא לאפות ולא לבשל או רצה לעמוד בטמאתו אינו חובה עליו. וכן ענ"ט לולב אחר שעיקר המעשה קודם הברכה, וכן יש לדין ג"כ טעם זה בנט"י ובטבילת גר. וכן לדעתם בספירת העומר אחר שבזמן המקדש היתה קצירתו שהוא עיקר הענין קודמת לברכה. וכן הביעור, אחר שאין הביעור תיכף לברכה, וכן על המילה במל בנו של חברו, ועל קביעת מזוזה בקובע מזוזה לחבירו, אחר שאין מעשה המצוה על יד מי שהוטלה עליו אותה מצוה בפרט, וכן כל הדומים לאלו. 

ואם תשיבני כסוי הדם שכל הדרכים האלו בה, ואעפ"כ מברכין בעל. נגררת היא אחר השחיטה. וכן אם תשיבני פדיון הבן, בזה עיקר המעשה על ידי כהן, אע"פ שהמצוה על האב. וטבילה שמברכין בעל, כבר ביארנו שברכת הרשות היא שאם רצה עומד בטמאתו. וכן יש קצת טבילות שקודמות לברכה כגון טבילת גר וכדקא אמר' דאכתי גברא לא חזי, וספירת העומר אף היא כבר הותחלה המצוה בקצירה שהיא קודמת לספירה, וכדאיתא במנחות (ס"ד א), ומקרא מגילה נ"ל הטעם מפני שהכפרים מקדימין ומוסרין להם בקי, והרי שהם יוצאים עפ"י אותו בקי שאין חיוב עליו באותו הזמן, ונמצאת הקריאה באה ע"י מי שאין חיוב המצוה עליו באותה שעה, ואף בזמן המצוה רוב בני אדם אינם בקיאים והולכים אצל בקי להוציאם אע"פ שכבר יצא הבקי, ותפלין של ראש אף היא כבר הותחלה המצוה בשל יד, עד שאם לא שח לא הוצרך לברכה אחרת. והרי נתיישבו השמועות ונתפשטו הקמטים ומנהג אבותינו ורבותינו נ"ע במקומו עומד, כרע שכב כארי וכלביא מי יקימנו. 

ספר מגן אבות (למאירי) ענין ט 
============================ 
עוד נשאו ונתנו אתנו במה שהם נוהגים לאכול גבינה אחר עוף, ואנו מחמירים עד שישהא שש שעות או חמש כשיעור שבין סעודה לסעודה כדין האמור בבשר בהמה. 

ובתחלה היינו נושאים ונותנים בה מתורת מנהג ומדין חומרי מקום, ודבר זה יתברר בו דעתינו כמו שאנו עתידים לברר, אלא שאחר כן נתחבטו בענין ההוראה ובעיקרה. נמתי להם שכל שהראיות שוות או שקול הדעת מכריע בדברי שניהם ראוי להחמיר אע"פ שבשר עוף בחלב מדברי סופרים, דכל דתקון רבנן כעין דאוריתא תיקון (יבמות י"א א), כיון שהתורה אסרה בשר בהמה בחלב וחכמים הוסיפו באיסורה בשר עוף בחלב, ודאי כל שאסרו בו כבשר בהמה אסרו בו, בבהמה (?) בשר עוף, וכ"ש שהסוגיא מכרעת יותר לאיסור. והריני כותב מה ששיטתנו נמשכת אחריו בביאור סוגיא זו, ואח"כ אפרש את שטתם עד שיתבאר לך מתוך דברינו איזה יכשר הזה או זה. והוא שאמרו (חולין ק"ד ב) תאנא אגרא [חמוה דרב אבא] עוף וגבינה נאכלין באפיקורן, כלומ' דרך פרסום ושאין צריך ליזהר לקנח את הפה בין זה לזה או ליטול את ידיו אלא אוכל בלא קנוח הפה ובלא נט"י, ומ"מ דוקא גבינה ואחריה עוף, הא אם אכל עוף תחלה, אינו מחליט ההיתר לאכול בשר, ואע"פ שהקדים בלשון עוף לגבינה לאו דוקא שאכל עוף, אלא מתוך שהוא בא עכשיו לאכול את העוף אחר שאכל את הגבינה הוא מזכירו תחלה, ומ"מ הגבינה אכל תחלה, וראיה ברורה לזה שאסור גבינה אחר בשר מדין בשר השנים הוא שקרוי בשר כדכתי' הבשר עודנו בין שניהם (במדבר י"א ל"ג), וכל שלא שהה כשיעור שהזכרנו לא נתעכל במקומו ושם בשר עליו ונמצא אוכל את שניהם ביחד, וא"כ כל שאכל עוף תחלה היאך מתירין גבינה אחריו. ואפי' בקנוח הפה ונטילת ידים, והרי בשר התחוב בין השנים אין קנוח מעבירו ונמצאו נאכלים ביחד, אלא כשאכל גבינה תחלה, שפרורי הגבינה הנשארים בפה דקים ואינם אלא כעין שמנונית ועוברין בקנוח, והיקל בעוף שאין צריך קנוח הואיל ואין שם גבינה בעין אלא פרורין דקים כעין שמנונית כדרך שכתבנו. וכן ראיה שבאכילת גבינה תחלה נאמרה, שהרי סמכו לשמועה זו (שם) רב יצחק בריה דרב משרשיא איקלע לבי רב אשי אייתי לי' גבינה [אכל] ואייתי ליה בשרא ואכל לא משא ידיה, כלומ' אלא שקנח את הפה לבד, ואקשו ליה והא תני אגרא עוף וגבינה נאכלין באפיקורן, עוף וגבינה אין בשר וגבינה לא, ושני ליה ההיא בלילא הא ביממא, מחזא קא חזינא, ולמדת להדיא דעוף וגבינה דקתני אגרא פירושו גבינה ואח"כ עוף, כמעשה של רב יצחק בגבינה ובשר, וא"כ כל שאכל גבינה תחלה אוכל עוף בלא קנוח ובלא נטילה אפי' בלילה, ובשר בהמה בלילה צריך קנוח ונטילה, וביום צריך קנוח אבל לא נטילה. ואף רב חסדא אמר בסוגיא זו (שם ק"ה א) אכל בשר אסור לאכול גבינה, והרי סתם אמרה לא שנא עוף ולא שנא בהמה ופירושו אף בקינוח. ומה ששאלו רב אחא בשר של בין השנים מהו, שהיה רב אחא סבור שהקנוח מעביר את השמנינות, וא"כ מה לנו אם שעבר את השמנינות ואם לבשר שבין השנים, וכי בשר שבין השנים נקרא בשר, ומתוך שהיה בוש מלהקשות לו אמרה בדרך שאלה, ואף הוא הכיר את כונתו וקרא עליו הבשר עודנו בין שניהם, אלמא שאף של בין השנים נקרא בשר כל שלא שהה כשיעור חמש שעות שהוא שיעור עכול. ולמדנו מכל מקום שכל בשר במשמע אחר שנאמרה סתם. 

ומה שאמרו למטה (שם ק"ה א) בענין נטילה מים ראשונים מצוה אחרונים חובה אמצעיים רשות, ואמרו ע"ז לא שנו אלא בין תבשיל לתבשיל, כלומר שאין הנטילה שבו אלא לנקיות, אבל בין תבשיל לגבינה חובה, ר"ל בין תבשיל של בשר לגבינה, ופירושו בין בשר לגבינה אלא דנקט תבשיל שרוב בשר בתבשיל הוא נאכל, ומדאקדמיה לתבשיל מקמי גבינה אלמא דבשר ואח"כ גבינה מותר בנטילה, ר"ל נטילה שאחר קנוח לאו דוקא דתבשיל דודאי גבינה קדמה, אלא שלא דקדק בלשון, שלא בא ללמד דין קדימה שסומך הוא על דברי רב חסדא, אלא ללמד דין נטילה אם רשות אם חובה, ופירושו בין תבשיל שבא לאכלו עתה לגבינה כמעקרא, שאם לא כן היה לו לבעל התלמוד להקשות ממנה לרב חסדא או מדברי רב חסדא לזה, אלא שבודאי על בשר שאחר גבינה נאמרה כאותם השמועות שהזכרנו אלא שקצר בדברים מצד שסומך היה על מה שהוזכר שהרי אף במה שאמר (שם) אכל גבינה מותר לאכול בשר, לא הזכיר דוקא ע"י קנוח וביום, ועוד נטילה בלילה, מפני שסומך על מה שהוזכר, ומ"מ מה שאמר אכל בשר אסור לאכול גבינה, בכל גבינה ובכל צד נאסר, שאם לא כן הואיל ועדיין לא נזכר דין זה לא היה לו מקום לסתום אלא לפרש. 

זו היא שיטתינו ונמצא כלל הדברים, שכל מאכל בשר בין של בהמה בין של עוף אינו אוכל גבינה אח"כ עד שיעברו שש שעות או חמש שהוא שיעור שבין סעודה לסעודה, שאף אם היה בשר בין השנים כבר נתעכל במקומו, ואין קנוח ונטילה נזכרים בזה כלל, שאם בתוך השיעור אינו מועיל, ואם לאחר השיעור אינו צריך. אכל גבינה אוכל בשר בקינוח, ואם הוא בלילה מוסיף ונוטל את ידיו, אבל אם בא לאכול אחריו בשר עוף אוכל אף בלא קינוח ובלא נטילה ואפי' בלילה. ויראה לי להקל עוד שאף באכל עוף תחלה אע"פ שצריך שהיה, אינו צריך שש שעות, אלא כל שסעודה לסעודה אפילו בקירוב זמן הואיל וסילק, ועקר שהוא מתעכל בנקל ונפקע שם בשר מעליו. וכבר ביררנו דברים אלו כולם בחבורנו, ומתוך מה שכתבנו אתה למד לשיטתם שהם מפרשים עוף וגבינה כפשטו ר"ל עוף ואחר כך גבינה, וכבר בארנו שא"א לומר כן ממה שהקשו ממנה לרב יצחק באכל גבינה והדר אכל בשר בהמה כי לא משי ידיה כמ"ש. 

ואף רבנו תם ז"ל הוסיף להקל בדבר זה לאכול גבינה אף אחר בשר בהמה בלא שהייה בקנוח ביום, ועוד נטילה בלילה ואחר עוף בלא קנוח ונטילה אף בלילה ואחר גבינה לאכול אף בשר בהמה בלא שום קנוח. אלא שאם הוא בלילה נוטל, ומפרשים זה של אגרא בעוף תחלה, ורב יצחק אכל גבינה ואח"כ בשר בהמה בלא קנוח וכן בלא נטילה, אלא שאילו היה בלילה היה מצריך נטילה, ורב חסדא שאמר אכל בשר אסור לאכול גבינה, פירושו אלא א"כ בקינוח ביום ובתוספת נטילה בלילה. ומה שאמר אכל גבינה מותר לאכול בשר פירושו אף בלא קנוח ונטילה, אלא שבלילה צריך נטילה וכבר ביררנו סתירת דבריהם בחבורנו, ממה שרמזו שא"כ מה מקום להקשות לרב יצחק מדברי אגרא, והלא רב יצחק גבינה אכל תחלה, וכן מה שאמר רב יוחנן בשאלתו כמה ישהה בין בשר לגבינה ולא כלום מה הקשו לו מדברי רב חסדא שאמר אכל בשר אסור לאכול גבינה, והלא לדבריהם אף רב חסדא לא הצריך שהייה כלל אלא קינוח ביום ועוד נטילה בלילה. ועוד היאך אמרה רב חסדא בלשון אסור סתמא, ועוד ראיה שהרי אסור גבינה אחר בשר משום בשר השנים הוא, ומה הועיל קנוח לבשר התחוב בין השנים, אלא ודאי לא נאמר דין קנוח אלא בגבינה תחלה, והראיה שהרי שמועות בית שמאי ובית הלל בקנוח נשנית בגמרא (שם) אחר מעשה של רב יצחק שאכל גבינה בתחלה, ואם כדברי הרב היה לו לשנותה אחר דבריו של רב חסדא, אלא שהדברים ברורים בשטתינו ואף הם הודו שחכמים האחרונים שבגלילותיהם מחמירים בה ונוהגים כמנהגינו והנאני הדבר. 

ספר מגן אבות (למאירי) ענין י 
============================ 
ראיתי ג"כ באותם התלמידים שהיו מקילים לזמר בכלי שיר ולהעיר מיתרי הכנורות ושאר מיני זמר בשבת בלא שום חשש אסור, ונפלאתי הרבה היאך הורגל דבר זה ביניהם והיו אומרים שלא מצינו אסור אלא בסיפוק וטפיח (שבת קמ"ח א, ביצה ל"ו ב) מפני שהם קולות עצומים, הא שאר כלי שיר מותר. 

נמתי להם, והלא סיפוק וטפוח לא נאסרו אלא שמא יתקן כלי שיר, שכל קול שהוא נעשה לשמחה יש לחוש בו לתיקון כלי שיר, וא"כ ק"ו שהזמר בכלי שיר עצמן יש לחוש בהם לתיקון כלי שיר. ועוד אמרו בסוף עירובין (ק"ד א) עולא איקלע לבי רב מנשה אתא ההוא גברא טרף אבבא אמר מאן האי, ליתחל גופיה דקא מחיל ליה לשבתא, א"ל רבא לא אסרו אלא בקול של שיר בלבד, כלומר ומגזירת תקון כלי שיר, הא שאר השמעת קול שלא בכונת שמחה, כגון הקשה על הדלת מותר. ואע"פ שבתלמוד המערב סוברין בה בכולם לאסור כל השמעת קול אף שלא בכונת שמחה, וכמו ששנינו שם במס' יום טוב א"ר אלעזר כל משמיע קול אסורים בשבת ואמרו שם ר' אלעזר [אלעא] איעצם (?) [איעצר] בסידרא סליק לביתא אשכחון דמיכין דמך על תרעא בגין דלא בעי מקיש בשבתא וכו', אין הלכה כן, אע"פ שרבים פסקוה כמו שבארנו בחבורנו. הא מ"מ כל קול של שמחה יש לחוש בו לתקן כלי שיר, וכ"ש בזמר של כלי שיר עצמן, וכן אמרו שם בסוף עירובין מטיפין מים מן הערק לחולה בשבת. וערק זה הוא כלי שפיה צר מלמעלה ובתחתיתו נקבים דקים הרבה ומוציא את המים טפה טפה וכשנופלים לתוך כלי של מתכת נשמע מהם קול צלצול כקול של כלי שיר הנקראים בלשון תלמוד זמזומי (שם בגמרא). ובלשון לעזות צינבאש וקא דייק מכא (?) [מניה] לחולה הוא דשרי הא לבריא אסור, ומי לא עסקינין דנים ובעי לאיתעורי, כלומ' שאין קול זה נעשה אלא להשמעות קול לבד להעיר את הישן ולא לכונת שיר ושמחה, ואלמא כל השמעת קול אסורא אף שלא בכונת שיר, ותירץ בה, לא, דתיר ובעי דלינים, כלומר שהוא ער יותר מדאי ורוצים לישנו לנעימות הקול שאינו קול חזק והוא ערב ואדם מתישן בו, והרי זה נקרא קול של שיר, אלמא כל קול הנעשה בכלי שהוא ערב לשמעו עד שמתיישן מתוכו הוה לי קול של שיר ואסור מגזירת תיקון כלי שיר, ואין ספק שעיקר כלי שיר הראוים לכך הם אלו שהם מקילים בהם, והרי למדת שאין פקפוק באיסור שבהם. ויש עוד אצלי ראיה גמורה לאיסורן ממה שאמרו (סוכה נ' א) החליל חמשה וששה כלומר שאין דוחה לא שבת ולא יום טוב וא"כ כל שלא חל יו"ט הראשון בשבת נדחה משום שבת ומשום יו"ט ואינו נוהג אלא חמשה הנשארים, ואם היה יו"ט ראשון בשבת אינו נדחה אלא אותו היום ונמצא נוהג ששה הנשארים. ואם היו כלי שיר מותר לנגן בהם בשבת, למה אינו נוהג בו ומה דחייה יש בו אלא ודאי איסורו פשוט ומתוך כך נאסר. ואעפ"י שחליל זה, וכן שאר מיני הנגון לא נאסרו אלא לשמחת בית השואבה, אבל חליל ושאר מיני זמר של עבודה מותרין בשבת, וענין זמר של עבודה הוא שבשעת הקרבת התמיד היו הלוים עולים על הדוכן בכל יום לומר שירה על הקרבן, וכבר פסקנו שם שעיקר שירה זו בפה ובמזמורים ידועים שהיו אומרים אותם בנעימה, והכלי אין בה אלא להנעים את השיר וליפות כחו, ואעפ"כ היו מתירין אותו, מ"מ בזו טעם הדבר שמאחר שיש בה חק מצוה ואין בו משום שבות הותרה להם אע"פ שאינה עבודה, שהרי אין בהם עיקר שירה אלא בפה שאין שבות במקדש וכשהותרה עבודה מן התורה הותרו כל מכשריה, וכל שכן אותם שאינם אלא משום שבות, הא בשמחת בית השואבה מיהא נאסרו, ואם אין בהם [שבות] כלל ומותרין אף בשבת, למה נאסרו בשמחת בית השואבה, אלא ודאי אין פקפוק באיסורן, ואין ספק שהחליל שהוזכר לא סוף דבר חליל לבד, אלא אף שאר מיני נגון וכלי זמר בכלל, דמה בין זה לזה שהחליל היה ראש לכלם ומתוך כך נכללו כולם בהזכרתו. והדבר ידוע שבמקדש היו חלילים וכנורות ונבלים ומצלתים וחצוצרות וכלן היו נדחות בשבת של שמחת בית השואבה וכ"ש בשבת דעלמא שלא בשעת עבודת הקרבן, והדברים פשוטים. 

ספר מגן אבות (למאירי) ענין יא 
============================= 
בענין קריאת שמע של ערבית ראיתי לאותם תלמידים שהזכרנו שהיו מאחרים קריאת שמע של ערבית והיו מתפללין עם הצבור בבית הכנסת תפלת ערבית בלא ק"ש ואח"כ היו קורין את שמע בברכותיה בבתיהם אחר צאת הכוכבים בלא תפלה, ובאמת שמגדולי קדמונינו שבנרבונה היו נוהגים כן כמו שנזכר בקצת חדושין של זקננו הגדול הרב אב בית דין ז"ל ומקצת זקנים שהיו שם על פי לקוטין שהיו בידם מרבינו האי גאון ז"ל, ומתוך כך היינו אף אנחנו מניחים להם מקום בכך, ולא עוד אלא שהיינו משבחים אותם במדה זו, אלא שלא נתפייסנו /נתפייסו/ בכך עד שהיו אומרים שלא היינו אנו יוצאים ידי קריאת שמע של ערבית כלל והיו מגלגלים עלינו מה שאמרו בירושלמי (ירושלמי ברכות ריש ה"א) הקורא קודם לכן לא יצא, אם כן למה קורין אותה בבית הכנסת כדי לעמוד בתפלה מתוך דברי תורה. 

נמתי להם א"כ למה אין אתם קורין אותה ג"כ בבית הכנסת כדברי הירושלמי עד שתהיו קורין אותה בבית הכנסת קודם ערבית ואחר כך תהיו חוזרין וקורין אותה בבתיכם. 

השיבו שבזמנים הללו נוהגים להתפלל מנחה וערבית בפרק אחד והרי תפלת המנחה סמוכה לה ואין צריך עוד דבר אחר לסמוך לו את התפלה, אבל בימי רבותינו לא היו נוהגים להתפלל סמוך לערבית ונמצא שהיו צריכים לומר קצת דברי תורה שיעמדו לתפלה מתוכה, והיו רגילים לקרות את שמע כעין שאנו אומרי' אשרי קודם תפלת המנחה וקודם תפלת המוסף, והיו קורין אותה בלא ברכות. 

נמתי להם ואם זהו הטעם לק"ש למה לא יקראו אשרי כדרך שעושין בתפלת המנחה ותפלת מוסף? ועוד אם שלא בברכות היו קורין אותה, מה מקום לשאול למה קוראים, יקרא ויקרא ואין קפידה בדבר, אחר שאין קורין אותה בברכות. אלא במחילה מכבודכם לא עלה פי' הירושלמי בידכם כראוי, שזה שאמרו שהיו קורין אותה בבית הכנסת, בברכותיה היו קורין אותה, ומה שאמרו כדי לעמוד בתפלה מתוך דברי תורה, פירושו מתוך הזכרת גאולה שבברכה אחרונה, כדי לסמוך גאולה לתפלה, והראיה שהרי אמרו שם (ירושלמי ברכות פ"א דף ג' ע"ג) ר' יוסא ור' אחא נפקין לתעניתא בעין צבורא מקרי את שמע בתר תלת שעין ור' אחא בעא ממחיא בידיהון ואמר ליה ר' יוסא ולא כבר קראו [אותה] בעונתה, כלום קורין אותה אלא לעמוד בתפלה מתוך דברי תורה, אמרו ליה מפני ההדיוטות שלא יאמרו בעונתה קורין אותה. והענין הוא שקראהו בהנץ החמה, אלא בתעניות אחרונות של גשמים היו מאריכין בבקשות ותוכחות, וודאי דוקא אחר קריאת שמע בברכותיה, שהרי זמנה בהנץ החמה והיו מאחרים לתפלה מצד אותם הדרשות, ואחר שסיימו אותם הדרשות והיו רוצים לעמוד בתפלה, היו באים לחזור ולקרות את שמע בברכותיה כדי לעמוד בתפלה מתוך ד"ת, ר"ל לסמוך גאולה לתפלה, והיה ר' אחא מוחה בידם, וא"ל ר' יוסא ולא כבר קראו אותה בעונתה, כלום קורין אותה עכשיו אלא כדי לעמוד בתפלה מתוך ד"ת, והרי בזו כמה דברי תורה נאמרו בדרשות ותוכחות שמתוכם היו ראוי לעמוד בתפלה, אלא שפרוש' לסמוך גאולה לתפלה שכבר הפסיקו לאותם הדרשות, והיו רוצים לחזור ולקרות בברכות כדי לסמוך גאולה לתפלה, ונמצאת קריאה ראשונה לצורך קריאה בזמנה, ושניה לעמוד בתפלה מתוך ד"ת, ר"ל לסמוך גאולה לתפלה, אלא שמיחו בידם מפני ההדיוטות שהיו חושבים שיהא קריאה בזמנה וראוי לדחות סמיכת גאולה לתפלה מחשש זו, ואף בזו נוהגים היו לקרותה בברכות קודם צאת הכוכבים, אחר שהוא זמן תפלת ערבית כדי לעמוד וכו', והיו חוזרין וקורין אותה בברכות בבתיהם אחר צאת הכוכבים לצאת ידי חובה, ונמצאת קריאה ראשונה שבבית הכנסת לסמיכת גאולה לתפלה, ואחרונה לצאת ידי קריאה בעונתה, וא"כ אף אתם היה לכם לקרותה בבית הכנסת בברכותיה לסמוך גאולה לתפלה. ואע"ג דסמיכת גאולה לתפלת ערבית פלוגתא דר' יוחנן ור' יהושע בן לוי (ברכות ד' ב) ולר' יהושע מיהא לא בעינן מסמך גאולה לתפלה בערבית הלכה כר' יוחנן. ואעפ"י שכלל מסור לנו מפי הגאונים הלכה כר' יהושע, מכל מקום הכא שאני דתנא כותיה דר' יוחנן, ועוד דטעמיה מסתבר טפי, דטעמא דתפלות באמצע תקנום דקאמר ר' יהושע לא מסתבר, שברכות ק"ש שבח הם ורצוי, וק"ש הוא ענין יחוד וקבלת עול מלכות שמים ועול מצות וראוי להקדימן ולעמוד בתפלה ושאלת צרכים מתוכם, ואף אתם היה לכם לעשות כן, ואף קצת חסידים שבגלילותינו נוהגים כן, שקורין אותה בברכותיה עם הצבור בבית הכנסת ומתפללין, ובלילה חוזרין וקורין אותה בבתיהם בברכותיה לצאת ידי חובת קריאת זמנה ויצאו בכך ידי סמיכת גאולה לתפלה וידי קריאה בזמנה. ואף אני כמה פעמים אני נוהג כן. 

השיבו אם כן הרי אחת מהן ברכה לבטלה ועברת על לא תשא וגו'. נמתי להם אין זו [ברכה לבטלה], שכל ששקעה חמה ספק לילה הוא, ושמא זמנה הוא ואין מעבירין בה, ושמא אינו זמנה וחוזר וקוראה, וראיה ברורה לזה מה ששאלו בירושלמי (ירושלמי ברכות בריש פ"א) ספק קרא ספק לא קרא מהו שיחזור ויקרא, נשמעינה מן הדא, הקורא קודם לכן לא יצא, ולמה קורין אותה בבית הכנסת כדי לעמוד וכו' וקורא קודם לכן לאו ספק קרא הוא, בתמיה, כלומ' שהיה הוא ספק זמנה ספק אינו זמנה, הרי למדת ספק קרא ספק לא קרא צריך לחזור ולקרות, וכן קרא בשעה שהיו ספק אם הוא זמנה אם לאו, ואם [כן] אף אתם היה לכם לעשות כן ושלא להפקיע סמיכת גאולה לתפלה לכתחילה, או שהיה לכם לנהוג כמו שנוהגים מקצת חסידים שבגלילותינו, לילך בבית הכנסת לשמוע קדיש וברכו, ואינם לא קורין ולא מתפללין, ואחר צאת הכוכבים קורין ומתפללין בבתיהם ויוצאין ידי שתיהן, ר"ל ידי קריאה בזמנה וידי סמיכת גאולה לתפלה, ואף אני נוהג כן, דודאי כל אחד מאלו מנהג נאה, אבל מנהג שלכם אע"פ שמקצת זקננו הגדולים היו נוהגים כן, אינו מנהג נאה, חדא שהוא משנה להקדים את המאוחר ולאחר את המוקדם. ועוד שנמצא מפקיע סמיכת גאולה לתפלה, ואחר שהדברים נראים כן ושהירושלמי כך הוא פירושו, למה אתם מקילים שלא לאומרה בבית הכנסת ונמצא חומר שלכם קורא /קולא/, אלא שעיקר הדברים כאחד משני דרכים אלו שהזכרנו. 

ולא עוד אלא שאף העושים כן, אע"פ שאין חוזרין וקורין אותה בברכותיה בבתיהם, אין לכם להחזיקם כטועים כל כך, שאע"פ שאין זה עונתם /עונתה/ בבירור. ואף על ק"ש שעל מטתו אין לסמוך הואיל ואינה בברכות, וכן שאין קורין בה אלא פרק אחד, מ"מ סומכים בה לקריאתה בזמנה, על מה שבגמרא (ברכות ב' ב) הוזכרו הרבה זמנים בזמן ק"ש ואחד מהם משקדש היום בערבי שבתות והוא משנשקעה החמה, ואע"פ שסתם משנתינו עד צאת הכוכבים. הרי אמרו בגמר' לדעת קצת דמתני' ר' אליעזר. ועוד שיש להקל בכך מפני שהיא שעת הדחק מכמה אנפי, חדא טורחא דציבורא שנכנסו שם לתפלת המנחה ואם יתעכבו עד צאת הכוכבים או שיצאו ויחזירו יהא להם טורח יותר בכך. וא"ת שלא יתפלל שם ערבית אלא בבתיהם, תפלת הציבור חביבה, ועוד שמא יבואו לידי מכשול להעבירה מכל וכל ועת לעשות לה' וכו'. 

ועוד שהרי מצינו כיוצא בה במשכים לצאת, שקורא משעלה עמוד השחר אע"פ שאין עקר זמנה עד הנץ החמה, הואיל ויום הוא, ומשתשקע החמה לקריאה של ערבית היא כקריאת עמוד השחר לשחרית. ועוד שאף נוסח הברכות מלמדנו להקל בכך, שאין נוסח הברכה אשר קדשנו במצותיו וצונו לקרות את שמע, לומר הואיל ואין זה זמנה אין כאן וצונו והיא ברכה לבטלה, אלא ענין הברכות היא ספור סדרי הערב היום בראשונה, ושבח של תורה בשניה, ועניני גאולה בשלישית, ודברים אלו יש להם משתשקע החמה ואין כאן טעות ואין כאן שבוש, ועד שאתם תמהים עלינו, בואו וצווחו על רבינו יעקב ז"ל שלשטתו כל שלפני שקיעת החמה ודאי לא יצא, ואע"פ שזמן תפלת ערבית אף בתחומה של חמה ומפלג המנחה ולמעלה כמו שהתבאר בברכות פרק שחר, (כ"ו א) בקריאת שמע ודאי לא יצא שבזמן שכיבה תלאה הכתוב, ואין זמן שכיבה בתחומה של חמה לעולם. 

ומ"מ רבינו יעקב סובר שכל שהוא מתפלל ערבית קורא את שמע בברכותיה תחלה אף בתחומה של חמה, והרינו כותב לכם את לשונו אות באות וז"ל: על המאחרים להתפלל עד לאחר סעודתם לקרוא את שמע, עוברים הם על דברי חכמים כדאיתא בריש מסכתא אבות [ברכות] (ברכות ד' ב) שלא יאמר אדם אוכל קימעא ואישן קימעא, וכן המאחרים עד שתחשך וקורין ומתפללין ואוכלים לא יפה הם עושים שנראים כעושים אותו חול אחר שעשאהו קודש ומנהג אבות תורה היא בכל שהלכה רופפות וראיות יש, לקרוא את שמע ולהתפלל משעת אחת עשרה חסר רביע, דהיינו שעה ורביע קודם הלילה דאיקרא ערב לגבי ק"ש ותפלת ערבית דהלכה כר' יהודה ודיקא הלכה כותיה, מדרב צלי של שבת בערב שבת (ברכות כ"ז א) ואמוראי ותנאי טובא, מכלל דמההיא שעתא ערב הוא לק"ש ולתפלה. ומתניתין דריש ברכות (ב"י). דיהב שיעורא משעת צאת הכוכבים ר' אליעזר הא אתי נמי כמאן דאמר עני וכהן חדי שיעורא הוא ולית הלכתא כותיה אלא קיימי לן כר' יהודה דהכא דקאי כר' מאיר דפרקא קמא (שם ע"ב) דיהב שיעורא משעת טבילת כהנים, ור"י לא פליג עליה אלא דבין השמשות דיליה שלשה חלקי מיל וטבילה קודם לכן, דהיינו יותר משעה ורביע, אבל אי לאו הכי לא הוה פליג. ועליה קא מהדר לר' מאיר והלא כהנים מבעוד יום הם טובלים, ואהדר ליה וכו' וקימא לן כרב דצלי של שבת וכו' וכן לחול וכ"ש לכתחילה נמי, וקימא לן כר' יוחנן דקורא את שמע ומתפלל, ומדברי שניהם נלמוד. ואע"ג דקאמר (שם כ"ז א) דעבד כמר עביד דמשמע דוקא דיעבד האי עבד לכתחלה הוא, מדקאמר בתרויה עביד, ופרוש רבנו חננאל ז"ל בפרק שחר דכי היכי דרב צלי של שבת בע"ש ושל מוצאי שבת בשבת כך היו מתפללין אף בחול, ורבותא אשמיעינין דאפילו מקודש לחול ומחול לקודש היו מקדימין להתפלל וכן נראה, ואף המנהג כן ועל דא אנא סמוך והמשנה נקרא הדיוט ומעניות דעת הם עושין תורה כשתי תורות ומחמירין בקלות ומקילין בחמורות, וכר' יוחנן קיימא לן דאמר ק"ש ואח"כ תפלה, ולא כר' יהושע בן לוי דאמר תפלות באמצע תקנום, (שם) דהא תניא כותיה דר' יוחנן, ושעה ורביע או פחות יש לצמצם שלא להקדים יותר משעה ורביע והאי דפריש בירושלמי (ברכות בריש פ"א) ורבנו שלמה ז"ל מייתי לה בריש מכילתא הקורא קודם לכן לא יצא ידי חובתו וכו', ההיא לדעת המשערים (שם בירושלמי) לצאת הכוכבים נאמרה, ואנו על תלמוד שלנו נסמוך כמו שפירשתי שמותר להקדים שעה ורביע בין לק"ש בין לתפלה, עכ"ל רבינו יעקב. ואע"פ שאין אנו נסמכים עמו, מ"מ לצאת ידי חובת ק"ש בתחומה של חמה מ"מ נסעדים אני בה למשקיעות החמה ואילך, וכן לחיוב סמיכת גאולה לתפלה, ולהראות לכם שהוא חולק עמכם במדה גדושה יותר ממנו, והדברים ברורים. 

ספר מגן אבות (למאירי) ענין יב 
============================= 
נהגו בנות זריזות בגלילותינו אלה ע"פ חכמי הדורות הקדומים שלא לאכול פולים ועדשים שלא בבדיקה אלא שאין מחמירות בבדיקתן כל כך, והוא שהעדשים בדיקתן קלה אצלם, מפני שאין להם בדיקה ביד אלא אם העדשים ישנות נותנות אותן במים והנקובות צפות למעלה. והחדשות אין חוששות להן בבדיקה כלל מפני שאין התלעתן מצויה, ובפולים החדשות אע"פ שלפעמים מתליעות רחשים דקים במחובר, אין חוששות בבדיקתן מפני שהתלעתן דבר שאינו מצוי כל כך, אבל משנתישנו הפולים מטעינות עצמן לבדקן, מהן שבודקות אותן לנקוב הפולים אחר שנתנום במים ורככום לרשום בכל מקום שמוצאין שם רושם של רחש ומוציאות את הרחש, ואותן שאין מוצאות בהם רושם אין בודקות כלל, ומהם שאין מטעינות עצמן לכל כך, אלא נותנות אותן שלמות במים צוננים כדי שיפרוש הרחש ויצא לו, ואח"כ נותנים אותם במים רותחין עד שכל שנשארו בהם ימותו במקומם, וכשמוציאין אותן אח"כ בחוץ, משליכות הרחש ואוכלין את השאר. והיו אותם התלמידים צווחים עלינו הרבה ומחזיקים אותנו כמחזרים אחר הקולא, על שאין אנו מוחין בידן, ועל שאין אנו מכריזין ומזהירין שלא לאכול מהן אלא ע"י בדיקה מעולה, בחתיכת כל פול ופול לשנים לעשותן גריסין, ואפי' אותם שלא נראה בהם שום רושם. 

נמתי להם. הניחו לבנות שלנו דהני נשי דידן בנות מורין אינון, ואי לאו דחזו בבי נשא לא עבדי אף הן. 

חזרו וצווחו וגלגלו עלינו מה שאמרו (חולין ס"ז א) אמר שמואל קישות שהתלועה באביה אסורה וכו', כלומר אע"פ שאין איסור שרץ אלא א"כ שרץ על הארץ, כל שנזכר /שהשריץ/ במחובר רחישתו במקומו נקראת רחישה על הארץ, והרי אנו מוצאים פולים רבים שיש בהם רמשים דקים ואין ספק שבמחובר התליעו, ואחר שהדבר מצוי, יש לחוש ואין לאכלן שלמות בשום צד אפי' הרכות שבהן. 

נמתי להם אל תכפרוני בשעת הדין, (פסחים ס"ט א) והרני מודיע לכם שהרבה רבנים מתירין מכל וכל, בלי שום בדיקה בעולם אפי' הישנות, והוא שבתוספות (חולין ס"ז ד"ה דיקא נמי) כתבו שזו שאמר שמואל קישות שהתליעה באביה אסורה, אין הלכה כן. וממה שאמרו עליה (שם) לימא מסייע ליה דתני חדא על הארץ להוציא את הזיזין שבעדשים ואת היתושין שבכליסים ותולעת שבתמרים ושבגרגרות, כלומ' להוציאם מכלל איסור שרץ, ותניא אידך [כל שרץ השורץ] על הארץ לרבות תולעת שבעקרי זתים ושבעקרי גפנים, כלומ' לרבותם לאיסור שרץ, מאי לאו אידי ואידי, בפירא, אלא הא דאמ' בעקרי וכו', פירושו שהתליע באביה ומשום איסר דעל הארץ מיקרי, ואידך שלא באביה ומשום הכי שריא, הואיל ולא פירש על הארץ, ומשני לא אידי ואידי באביה, והא בפירא הא באילנא, דכל דאילנא מיהא על הארץ מיקרי, אלמא כל דבפירא אפי' באביה כשרה, ואחר שכן אין כאן צריך בדיקה כלל, וכן הביאוה בקצת התוספות בשם רבינו יעקב ז"ל. ונראה לי סעד לדבריהם מדאמרינן התם עלה דיקא נמי דקתני תולעת שבעיקרי זתים ושבעקרי גפנים אלמא כל דבפירא שרי אפי' התולעה באביה, ולשון זה ר"ל דיקא נמי, ברובו מקומות הלכה הוא, ואע"פ שמצינו נסח זה במה שאינו כהלכה בענין קידושין שאין מוסרין לביאה, מ"מ ברוב מקומות הלכה הוא, ולדעת זה אפי' התליע באביה מותר לגמרי, ואע"פ שאנו נוטים לפסוק כשמואל וכדעת רוב פוסקים, ומשום דבגמרא שקלו וטרו אליביה, מדקאמ' (חולין נ"ח א) רב הונא כל בריה שאין בה עצם אין מתקיימת שנים עשר חודש ואמרי' עלה שמע מינה מדרב הונא הא דאמ' שמואל קישות שהתליעה באביה אסורה, הני תמרי דכדא לבתר תריסר ירחי שתא שריין, כלומ' שאם התליעו במחובר הרי מתו ועפר בעלמא נינהו, ואם הם חיים לאו במחובר התליעו, והרי לא פירשו ולא שרצו בארץ. אלמא דהא דשמואל הילכתא היא, מ"מ המאזנים מעויינות ואין הכרע מזו אל זו, והרי אתה רואה מדבריהם שהקלו בהא בלא שום בדיקה, שאם אין שם נקב הרי לא יצאו ולא שרצו על הארץ ואפי' אם איכא שם נקב, אלו יצאו לא חזרו, שכל שיצא אינו חוזר כדאיתא בגמרא. ולא עוד אלא שאף לשיטתנו שפוסקין כשמואל יש מקילין בה מצד אחד לומר שלא נאסר אלא כשהחור גדול כל כך שהרחש יכול להלוך בתוכה, ומאחר ששירץ והוא מחובר בקרקע רחישתו נקראת רחישה על הקרקע, והרי אותן הרחשים הנמצאים בפולין אין חורן מחזיק כשיעור זה ונמצא שאין כאן שירוץ. וכן נראה דעת רבינו שלמה ז"ל שפירש בההיא דשמואל שמכיון שהתולע מהלך במחובר לתוך הקישות הרי הוא כמהלך על הארץ, והרבה מסכימים לדבריו, ואע"פ שיש חולקי' בה לומר שכל שמתנועע בעצמו נקרא שירוץ דאי לאו הכי לא אישתמיט תלמודא מלהדכירה. ואף אני נוטה לדעת החולקים מפני שרוב המתליעים כך הם, וא"כ לא היה לו להחליט את הסתם באיסור, מ"מ אין כאן הכרע. 

וכן יש מקילין מצד אחר שאפי' נפסוק כשמואל לאסור כל שהתליע באביה, וכן שנאמר כל שמתנועע בעצמו נקרא שירוץ, מ"מ דוקא בההיא דמשתכח בה ומדאיתיליד בה ריעותא איכא למיחש דבאיבה התליעה, וכן יש לומר שמתנועע בעצמו שירוץ הוא, אבל מן הסתם אחזוק איסורא לא מחזקינן ואין צריך לבדיקה כלל. ואפ' באותם שההתלעה מצויה בהם. ואף רבנו שלמה סובר כן ממאי דמפרש (חולין מ"ח ב) שהני תמרי דכדא שהתליעו ואין ידוע אם במחובר אם לאו, ואע"פ שאף בזו אנן חולקים, משום דאי הכי הוה ליה למימר הני תמרי דאתליעו, ולא לומר מאחר שהרחש מצוי בהם אסור לאכלם בלא בדיקה, ובענין בדיקת הריאה, מ"מ אחר שמצינו כמה מקילין, הרי אין להחזיקם כמחזרים אחר הקלות, וכ"ש שמותר להם כהלכה רווחת בבדיקה הנהוגה להם לא להצרכת חתיכת אחת לשתים עד שתמנע אכילתם שלמות, אלא בפולים ועדשים חדשים אין רחש מצוי בהם אע"פ שנמצא בהם לפעמים, אבל כשנתישנו בעדשים בודקין במים, ובפולים בודקין בכל אותם שרשומן מוכיח שיש שם רחש ונוקבין במקום הרושם אחר שנתרככו במים ומוציאין אותו שמא התליעו במחובר. 

ויש מפרשים שכל שנתישנו הפולים אינון צריכות בדיקה כלל שאותם הרחשים הדקים שנמצא בהם לפעמים כשהן רכות כבר מתו, ואותם השחורים הנקראים בלשון לעז גורגיליש מתהוים הם אח"כ, ומשנתהוו לא פירשו, שהרי הנקב סתום ואפי' נפתח אין חוששין שמא פירש, שכל שיצא אינו חוזר לחורו, ומ"מ יש אומרים שאף הרחשים הדקים שנעשים בהם במחובר מתקיים, והם הם אותם השחורים שאנו מוצאים בהם אח"כ, ופעמים שנעשים במחובר ופעמים לאחר שנתלשו. ומתוך כך כתב הרב המובהק ר' אברהם בר דוד ז"ל שכל אותן שהן שלימות ואין בהם רושם אין מחזיקים בהם ריעותא ואין צריכות בדיקה כלל, אבל אותם הנקובות, או אותם שיש בהם רושם נוקבן ומוציאן. וזו היא הבדיקה הרגילה לנשים שלנו ודיינו בכך, והעדשים נבדקות במים בדרך שכתבנו. אבל החדשות בין בפולין בין בעדשים אין מצריכים בדיקה משום דמילתא דלא שכיחא הוא ואחזוקי [אסורי] היכא דלא אתילד ריעותא לא מחזקינן. וכבר בארנו שיש שנותנין אותן במים צוננים תחלה כדי שיצאו כל אותן שיש שם נקב ואח"כ נותנין אותן במים רותחין כדי שימותו הנשארים, ואפילו פרשו אחר מיתה מתירין אותן, מפני שהם גורסים (חולין ס"ז ב) פרשה ומתה מהו, כלומר שמתה אחר שפרשה, ושאל בה אם היא מותרת, ונשאר בתיקו ומחמירין בה. וכן גורס רבנו שלמה ז"ל הא פירשה אחר שמתה מותרת. וא"כ כל שמת הרחש אפילו אח"כ אין בו איסור. ומ"מ יש גורסים פירשה מתה ונמצא שאף מתה קודם שפירשה ואח"כ פירשה אסור מספק. ומאחר שמצינו הדברים מבולבלים ושאין האיסור ברור ומחוור בידינו כל כך, כל שהלכה רופפות פוק חזי מה עמא דבר (ברכות מ"ה א) ומנהגם של אבות תורה היא ועליו אין להוסיף. 

ספר מגן אבות (למאירי) ענין יג 
============================= 
ראיתי עוד באותם התלמידים שהיו מורים ובאים להתיר פולים מבושלים של גוים לאכלן כל שנתבשלו בלא בשר ובלא שום איסור בעין, שאם משום בישולי גוים הרי נאכל כמות שהוא חי הוא, ואם משום גיעולי גוים נותן טעם לפגם הוא, כלומר שהרי סתם כלים של גוים אינן בני יומן. 

וודאי סוגית הגמרא מוכח כדבריהם וכמו שאמרו (ע"ז ל"ט ב) דבש למאי ניחוש לה, אי משום בישולי גוים הרי נאכל כמו שהוא חי הוא ואי משום גיעולי גוים נותן טעם לפגם הוא. וכן בשמן של גוים אמרו (שם ל"ח ב) האי משחא שליקא דארמאי שרי א"ר ספרא למאי ניחוש לה אי משום בישולי גוים נאכל הוא כמו שהוא חי ואי משום גיעולי גוים נותן טעם לפגם הוא. וא"כ כל שבישלו הגוי בכליו בלא בשר או בלא איסור אחר בעין מותר לאכול ממנו אם הוא נאכל כמו שהוא חי ואם יסייע ישראל מעט בבישולו, ואחר שכן כמעט והיינו לעם אחד. אלא שלדעתי לא הותר נותן טעם לפגם להדיא אלא לאחד משני דברים, האחד שנזדמן במקרה שישראל בישל בקדרה של גוי בשוגג, שהרי במזיד בטול איסור הוא ואין מבטלין איסור לכתחילה, אלא שבישל בה בשוגג ובדיעבד מותר אפי' בסתם כליהם, ר"ל שלא נתברר שאינו בן יומו, שסתם כלים לאו בני יומן נינהו כדפרישנא במסכת ע"ז, שדבר זה אינו מצוי לבשל בו בקדרה שנתבשל בה היום, ולא גזרו בו בדיעבד, והשני אף כשהגוי בישל בכלי שלו אלא שאותו דבר שבישל בו אינו דבר הרגיל לבשלו עם בשר או עם שאר איסורים, ומאחר שכן מותר לישראל לאכול ממנו אחר שנסתלק משם דין גיעולי גוים בדרך שהזכרנו בדבש של גוים ובמשחא שליקא דארמאי וכן בכוספן של גוים, והיא פסולת של תמרים והיו רגילים לעשות ממנו שכר ע"י מים חמים בכליהם, ומותר מדין נותן טעם לפגם. וכן מה שאמרו (ברכות ל"ו ב) האי המלתא [דאתיא מבי] הנדואי שריא, והרי מילתא זו היא מרקחת הגנזביל העשוי בכליהם ומדין נותן טעם לפגם, אבל תבשילין שהגוי מבשל אותם לעצמו בכליו ושדרכם לבשלם ברוב הימים בבשר או בשאר איסורין אע"פ שאם /שהם/ לא נתבשל בבשר אין מתירין אותו להדיא חס ושלום, שזה דבר המצוי הוא וגוזרין עליו. ולא עוד אלא שדברים אלו הרגילים בכל יום לחוש לבני יומן. ואע"פ שבלוקח כלי תשמיש מן הגוים אמרו (ע"ז ע"ה ב) וכלן שנשתמש בהן וכו' מותר, אלמא דסתם כליהם אינן בני יומן, ההיא בשלקחה ישראל ובישל בה, שאין הדבר מצוי לבשל בכלי ולמכרו מיד, אדרבה כל שדעתו למכרה מיפהו כמה שאפשר לו תחלה, והוא הדין לדעתי אם בישל בה הגוי דבר שאין מצוי לבשלו עם בשר או עם שאר איסורין שאין הבישול בדברים אלו מצוי בכל יום, וכן שבשולים אלו כגון דבש ושמן וכוספן, אדם מכוין בהם לכל שפסקה זהומתו, אבל תבשיל שהגוי מבשל לעצמו בכליו ושהוא דבר שרגילות בישולו מצוי, וכן שאדם רגיל לבשלו עם בשר או עם שאר איסורין לא הותר לאכלו לכתחלה, אף כשנתברר לו שלא נתבשל עם שאר איסורין, וכן שמן הסתם יש לחוש לה לבת יומה שהרי התבשיל מצוי בכל יום והדברים ברורים, אעפ"י שהם דברים מחודשים ואף אותם חברים נהגו בדבר והודו לי בהם. 

ואח"כ מצאתי לאחד מן החכמים שכתב שקניית דברים אלו מן הגוי הרי הם כבשול לכתחלה, ואין ספק שלא הותר אלא מה שנתבשל בו בדיעבד, וכן מצאתי לרב רבינו משה ז"ל שכתב בהלכות מאכלות אסורות (פי"ז הי"ח) פולין ואפולין ועדשים וכיוצא בהן ששולקין אותם גוים ומוכרים אותם, אסורים משום בשולי גוים במקום שעולין על שלחן מלכים לפרפרתם, ומשום געולי [נכרים] בכל מקום שלא בשלום עם הבשר או בקדרה שבשלו בה בשר וכן הסופגנין שקולין בשמן אסורין אף משום גיעולי גוים, והרי שלא הפריש הרב בין בת יומא לשאינה בת יומא מפני שלכתחילה אסור משום גזירת בת יומא, וקניה מהם הרי כבישול לכתחלה, אלמא שכל כיוצא בזה אחר שהדבר מצוי הרבה, יש לגזור זה מפני זה. ויש בזה ראיה לדעתי שהרי בשתיתא בטלפחי והוא קמח קליות של עדשים שהיו עושין מהם תבשיל עם דבש לסחורה ומצניעין אותה ומוכרין, ואסרוה משום דרובא דאינשי [נותנים] בה חלה ר"ל חומץ, ואף בטלפחי ומיא ר"ל שנתברר שאין שם חומץ אסרו זה מגזירת זו אטו חברתה, אלמא כל דבר המצוי גוזרין זו מפני זו. ואף בראש הפרק כתבו (רמב"ם הלכות מ"א פי"ז ה"ב) אין לוקחין כלי חרש ישנים מן הגוים כל שנשתמשו בהם בחמין, כגון קדרות וקערית לעולם אפי' היו שועין באבר, ואם לקח ובישל בהם מיום שני והלאה מותר התבשיל, אלמא בשבישל ישראל מיירי. וכוספן ודבש הותרה קנייתם מטעם שהזכרנו, וכן שאין בהם גזירת בת יומא שפגמה אף בבת יומן, וכן בשמן, ומ"מ בערמונים נראה להתיר, דתרי ספיקי נינהו שמא הקליפה מונעת טעם מהם, ואם יש טעם, פגום הוא, וכן יש מתירין בזתים כבושים או מלוחים של גוים, כל שאין לחוש לזילוף יין או חומץ, אע"פ שאפשר שחלטום ברותחין קודם מליחתם שמא לא חלטום, ואם חלטום. טעם פגום הוא. 

ספר מגן אבות (למאירי) ענין יד 
============================= 
נהגו בגלילותינו אלה במי שנולד מהול להטיף ממנו דם ברית ולברך על הטפה זו אשר קדשנו וכו' להטיף ממנו דם ברית. וצווחו אותם חברים עלינו לומר שאין צריך לברך, וכל שאין צריך לברך בו ומברך הויא לה ברכה לבטלה וגלגלו עלינו שראו להרב ר' משה בן נחמן ז"ל שכתב שכל המברך בה אינו אלא טועה ועובר על לא תשא, והיאך אתם מכניסים עצמכם במה שהרב מחזיק את כל הנוהג כן כטועה וכעובר. נמתי להם בני לא הכעס מכריע אלא הראיה מכרעת, ואם הרב מחזיקנו כטועים [מה] בכך כמה רבנים נעשו טועים, ואלו באנו לדין אחר כל בית דין ובית דין כמה טעיות וכמה שבושים נמצאים בדברי כמה רבנים, אלא בואו ואומר לכם דבר זה מחלוקת ישנה היא, יש אומרים שצריך לברך וי"א שאין צריך לברך, ואף הרב רבינו משה ז"ל (בפ"א מהלכות מילה הל"ז) כתב בה שאינו צריך לברך וכמה גאונים ורבנים חולקים בזה לומר שצריך לברך והרני מודיעכם מה שהמחלוקת תלויה בה. 

הנה בפרק במה מדליקין (שבת כ"ג א) אמרו בענין נר חנוכה מאי מברך אקב"ו להדליק נר חנוכה והיכן צונו מלא תסור, ואותיב רב עמרם מדתנו הדמאי מערבין בו ומשתתפין בו ומברכין עליו ומזמנין עליו ומפרישו ערום, ואי אמרת כל כדרבנין בעי לברוכי היכי מברך ערום, קא בעינא והיה מחניך קדש וליכא, כלומ' שהרי לדבריך צריך לברך בשעת הפרשתו. ואמר אביי ודאי דדבריהם בעי ברכה ספק דדבריהם לא בעי ברוכי ונר חנוכה ודאי דדבריהם הא ספק דדבריהם כגון דמאי שתקניהו מספק מעושר ספק טבל אע"פ שעקרו של דבר בא מחשש מצוה שהוא מן התורה לא מברכינן, ויו"ט שני שמברכין אע"פ שתקניהו מן הספק משום דלא לזלזלו ביה הוא. רבא אמר רוב עמי הארץ מעשרין הם, ואנו מפרשים שרבא חולק עם אביי ודעתו שתקנוהו חכמים בספק הבא בדבר שעיקרו מן התורה כגון כסוי הדם של כוי מספק חיה ונולד מהול מספק ערלה מברכין עליו, ודמאי שאני שאף ספק גמר אינו, דרוב ע"ה מעשרין הם. אבל מה שאין שורש בענינו מן התורה אע"פ שחכמים תקנו ברכה בודאי אין מברכין בספקו כלל, כגון ספק הדליק נר חנוכה ספק לא הדליק. וא"כ יום טוב שני אין הטעם משום זלזול דהא ספק הבא מחשש דבר שהוא מן התורה הוא, ומה שקורין אותו בסוגיא זו ספק דבריהם מפני שבימי אביי ורבא לא היה יום טוב אלא מתורת מנהג אבות ונמצא שאין בו סרך תורה אלא מנהג על ספק הקדום ומתוך כך הוא קורהו ספק דבריהם, או שמא לדעת אביי הוא קורהו כן שכל הספקות שוות אצלו שלא לברך, והרי לפי פירושנו נמצא לדעת רבא שהלכה כמותו שכל ספק הבא בדבר שעיקרו תורה מברכין עליו. וא"כ כסוי דם הכוי ונולד מהול ספק נטל לולב ביום ראשון ספק לא נטל וכל כיוצא בזה מברכין עליו. 

זו היא שטתינו ואחר שמברכין על נולד מהול להטיף דם ברית אף האב מברך אקב"ו להכניס את הבן בבריתו של א"א. ומ"מ אין מברכין בה על המילה אלא א"כ נראת שם ערלה כבושה בודאי. ומ"מ אותם המפרשים שאתם נוטים לשטתם סוברים שאף רבא לא חלק על אביי אדרבה מודה לו שאין מברכין על שום ספק חיוב אף בדבר שודאי מן התורה כגון נולד מהול, אלא שעל ודאי ושאין ספקו אלא אם יצא ממנו אם לאו כגון ספק נטל ספק לא נטל הוא שמחייבים אותו לברך, אבל כל ספק חיוב לא. וזה שפירש בטעם דמאי הואיל ורוב עמי הארץ מעשרים הם, אינו אלא שהפליג בטעם דמאי לומר שאינו ספק גמור, ואין ספק שהדברים רחוקים שכל שהוא אומר רבא אמר וכו' לשון מחלוקת הוא, וכל שכן שיש להרחיק מי שפירש לשניהם שאף בודאי חיוב אלא שספק אם יצא אם לאו אינו מברך ואע"פ שבספק קרא את שמע ספק לא קרא חוזר ומברך דהא /דהוא/ מפני שהוא כקורא בתורה וכמו שאמרו (ברכות ט' ב במשנה) הקורא מכאן ואילך לא הפסיד כאדם שקורא בתורה ופורשו בו (שם י' ב) לא הפסיד בברכות, שכל שהוא ספק אי זה ספק שיהיה אין מברכין עליו שכל ספק שהוא קרוי ספק דבריהם שלא הזהירה תורה על הספקות וודאי זה אינו, שא"כ לא היה לו לומר אלא אין מברכין על הספק ומה לו לפרוט ספק דבריהם, ואחר שכן אין ספק שהשטה הנכונה כדברינו, אע"פ שרבינו הרמב"ן /הרמב"ם/ ז"ל חולק בו, וכל שתקנוהו חכמים מספק כדבר שחיובו מן התורה, הן שהוא ספק בעקר חיובו הן שהוא ודאי חייוב אלא שספק יצא ספק לא יצא, מברך עליו, אחר שודאי מן התורה. ותמה על עצמך והרי המל את הגרים ואת העבדים מברכין על הטפתם וכדאיתא בהדיא בפרק מילה. (שבת קל"ז ב) ולבעלי שטה שלכם ראיתי בגר שנתגייר כשהוא מהול כגון ערבי מהול (ע"ז כ"ז א) שאין בו שום ספק ערלה שהוא צריך להטיף דם ברית, הראיתי להם שהם מורים ובאים שמברכין על הטפה זו אקב"ו להטיף דם ברית ופירשו הטעם מפני שהמילה הזאת מכניסתם תחת כנפי השכינה. 

ועם זה הם אומרים אבל קטן שנולד כשהוא מהול אין מברכין וכו' שאין הטפתו אלא מספק ערל' כבושה, והדברים מתמיהים, והרי הקטן אף הוא נכנס תחת כנפי השכינה בברית, ואם מפני שכבר הוא מזרע ישראל הרי אמרו בשלשה דברים נכנסו ישראל תחת כנפי השכינה במילה ובטבילה ובקרבן, וכי מפני שנוסף עליו ספק ערלה כבושה מגרע גרע, אלא ודאי דברים רחוקים הם ועקר הדברים להטיף ולברך כמו שנהגנו אנו ואבותינו ורבותינו נוחי נפש ואין לזוז מהם. שמע בני מוסר אביך ואל תטוש תורת אמך. 

והטפה זו לפי הסוגיא נראה שהיא מחמת ערלה כבושה ופירושה מעט עור דק דבוק בבשר כעין קרום שמתוך דקותו ודבקותו ומיעוטו אינו ניכר ודומה כאלו העטרה מגולית מכל וכל ושמא היום או לימים תתפרק ותתכסה בו העטרה, וא"כ הטפה זו סביב העטרה לגלותה יותר מעט, ותקנו הגאונים לעשותה בצפורן דרך משמוש וגרירה בצפורן עד שיצא דם ואם מצאו בה כן הרי אית מילה ודאית, ואם לא נמצא הרי יציאת הטפת דם ברית ולא באזמל. ולמוהלי הדור ראיתי שחותכים מעט מן העור הנפרע, ואין נראה כן לפי הסוגיא שמאחר שנפרע העור מעל העטרה מאליו מה לנו ולחתוכן ואינו אלא כמחתך בבשר ומ"מ אם לא נתגלית העטרה מכל וכל אלא שעדין דבוקה בסוף העטרה ודאי נשלים אותה פריעה ודיו ואין בזה ספק. 

ספר מגן אבות (למאירי) ענין טו 
============================= 
נהגו עוד בגלילות קאטאלוניא לכתוב בשטר מלוה שבין ישראל לחבירו על מנת שלא ישמטנו בשביעית ומפני שהם סוברים ששביעית לענין השמטת כספים נוהגת בזמן הזה מדברי סופרים ומצריכים תנאי כדי שלא תהא שביעית משמטתו וכדאמרי' (מכות ג' ב) על מנת שלא תשמטנו שביעית הרי שביעית משמטתו כלומ' שאינו יכול לבטל דין שביעית בתנאי ע"מ שלא ישמטנו הוא בשביעית אינו משמט, שכל תנאי שבממון קיים אפי' בשל תורה והרי הוא כמחייב עצמו בממון שלא חייבתהו בו התורה שהוא חייב. 

והיו מתמיהים עלינו על שלא היו /היינו/ נוהגים כך, והיינו בעיניהם כתוכפין /כתופסין/ ממון שלא כדין ונשאו ונתנו עמנו בה, והיו מביאין אותה ממה שראו בגמרא של גטין (גטין ל"ז א) רבנן דבי רב אשי מסרי מילייהו להדדי ר' יוחנן מסר מילי לר' חייא בר אבא אמר ליה צריכנא מידי אחרינא אמר ליה לא צריכת והרי חכמים אלו אחר חרבן בית שני היו ואלמלא שנוהגים היו השמטת כספים עד [שלא] שהיו מזקיקים את עצמם למסירת דברים. וכן מאי דאמרינן במס' ע"ז האי דלא ידע בכמה שני בשבועה קאי לשייליה לתנא קמא (?) [כמה] חשיב, והרי התנא מונה לחורבן הבית אלמא שנוהג היה דין שביעית אף לאחר חורבן. 

נמתי להם אדרבה זו של גיטין מוכחת שאין שמיטת כספים נוהגת בזמן הזה בחיוב אפילו מדברי סופרים, שא"כ היאך היה מספיק להם מסירת מילי אהדדי, וודאי לדיינים הקבועים היו צריכים למסור, וכדאמרינן מוסרני לכם פלוני ופלוני הדיינים שבמקום פלוני וכו'. וודאי רב אשי היה הדיין הקבוע, והם לא היו מוסרים אלא התלמידים היו מוסרים זה לזה, ואף זו של ר' יוחנן לא היה דיין קבוע שא"כ למה היה הוא שואל צריכנא מידי אחרינא, אלא שבודאי לא היו נוהגים בכך דרך חיוב אלא מדת חסידות היתה בהם שהיו דיני תורה מורגלים בפסקיהם והיה מספיק להם דבר מועט לזכר בעלמא, שהרי איסור עבודת קרקע לא היתה נוהגת בשום מקום אחר החורבן ואעפ"כ אמרו אל תאכל ספיחי כרוב בשביעית דרך חסידות לזכר בעלמא. ואף מה שאמרו (גיטין ל"ז ב) באבא מר מניומי דאסיק ביה רבא זוזי ואייתינהו נהליה בשביעית וא"ל משמט אני ושקלינהו ואזל אתא אבייא אשכחיה דהוה עציב וא"ל אמאי עציב מר וא"ל הכי והכי הוה [מעשה] ואזל לגביה א"ל אמטית ליה זוזי למר א"ל אין א"ל ומאי אמר לך א"ל משמט אני א"ל ואמרת ליה אעפ"כ א"ל לא א"ל וכו' אמטינהו נהליה ואימא ליה אעפ"כ וכו' אזל ואייתי ליה זוזי א"ל אעפ"כ שקלינהו רבא. וודאי אם מדין חיוב היה נוהג לא היה עציב בכך שא"כ הרי היה מקיים בעצמו השמר לך פן יהיה דבר וגו' (דברים ט"ו ט') ואף זו של ע"ז (ט' ב) מוכחת כן שלא היתה נוהגת מתורת חיוב לא היה דין שביעית נעלם משום אדם עד שיצטרך ליתן בו דרך למצוא החשבון, שאף קטנים שבעריסה היו יודעים אותו מצד השמטת ההלואות, אלא שלא היו נוהגים בו אלא חסידים ואנשי מעשה, ולמדת חסידות ולזכר בעלמא היו נוהגים כן לא מתורת חיוב. ואף מדברי סופרים וחסידות זו לא היה לו מקום לזמן ארוך, אלא שכל זמן שקבעו חכמים ישראל ישיבות בסמוך למקומות של א"י ואף במקומות שהיו סביבות א"י כענין האמור בתרומה ומעשרות, וזהו ענין האמור בע"ז האי מאן דלא ידע וכו' הא בזמנים הללו וכ"ש במקומות הללו, כלל וכלל לא. 

ובאמת יודע אני שהרבה מפרשים נוטים לומ' כדבריכם אלא שאף אנו רבים אשר אתנו מהגאונים והרבנים, והרני מוסר לכם עיקרי הדברים שמחלוקת זו תלויה בהם ומאיזה טעם אנו מכריעים לומר שאין שמיטת כספים נוהגת בזמן הזה כלל, ואף אני מודיע לכם דעת החכמים שנוטים לשטה שלכם ומאיזה טעם הם נוהגים בה זמן הזה ואח"כ נדון ונראה למי דומה. 

הנה אמרו במשנה (גטין ל"ו) הלל תקן פרוזביל מפני תיקון עולם, ופירשו בגמרא שראה העם שנמנעים מלהלות זה את זה והיו עוברים על מה שכתוב בתורה השמר לך פן יהיה דבר עם לבבך בליעל וגו', עמד והתקין להם פרוזביל, ושאלו בה נמי /מי/ איכא מידי דמדאורית' משמט והלל התקין דלא משמט, אמ' אביי בשביעית בזמן הזה, ורבי היא דתניא וזה דבר השמטה שמוט בשתי שמטות הכתוב מדבר אחת שמיטת קרקע ואחת שמיטת כספים, בזמן שאתה משמט קרקע אתה משמט כספים בזמן שאי אתה משמט קרקע אי אתה משמט כספים ורבנן תקון דתשמט זכר לשביעית, וכיון שראה הלל שנמנעו מלהלוות עמד והתקין פרוזביל, ושאלו עוד בה ומי איכא מידי דמדאוריתא לא משמטא ותקנו רבנן דתשמט אמ' אביי שב ואל תעשה שאני. למדנו מכאן שדין פרוזביל לא נתקן אלא להשמטה דרבנן, ורבא תירצה משום דהפקר בית דין הפקר ויש מפרשים בה דאתרוויהו קא מהדר כלומ' אף בזמן שיש השמטה מן התורה דהיינו בזמן שאתה משמט קרקע תקון פרוזבול כי היכי דלא תשמט ומשום דהפקר ב"ד הפקר ואף בזמן שאין השמטה מן התורה כגון בזמן הזה תקינו רבנן דתשמט משום זכר שביעית דהפקר ב"ד הפקר, ונמצא לדעת רבא שהשמטת כספים פרוזביל מועיל בה אף לזמן שיש בה השמטה מן התורה והרב רבינו משה ז"ל פסק כאביי ושאין פרוזביל מועיל לזמן שהשמטתו מן התורה. ורבים תמהו עליו ומן הכלל הידוע אביי ורבא הלכה כרבא, ואף הרב המובהק ר' אברהם בר דוד ז"ל הגיה עליו בזה בהגהותיו ומ"מ נראה לי כדעת הרב רבינו משה ז"ל, ומפני שלדעתי תירוצו של רבא לאו אבעיא קמא קא מהדר דבעיא קמא דקא בעי ומי איכא מידי דמדאורית' משמט ותקין איהו בפרוזביל דלא משמט אאוקמתא קימא, כלומ' דדוקא בהשמטה דרבנן אבל סופא דקא בעי אעיקר תקנתא דרבנן היכא תקינו דתשמט דתריץ בה אביי דשב ואל תעשה שאני, תריץ בה איהו דמשום דהפקר ב"ד הפקר במקום שאין בו ביטול מצוה, אבל במקום שיש בו בטול מצוה כגון בזמן שמשמט מן התורה דלתקין דלא תשמט, לא, וא"כ כל שהוא ראוי לישמט מן התורה לא תיקן בו דין פרוזבל כדי שלא להשמט. 

והנה יצאנו מכונתינו ע"י גלגול, והכונה היא שבשמעתו של ר' מצינו שאין השמטת כספים נוהגת מן התורה אלא בזמן שאתה משמט קרקע, ר"ל חזרת שדות לבעליהם והיינו בזמן שהיובל נוהג, ובזמן שאי אתה משמט קרקע כגון בזמן שאין היובל נוהג, אי אתה משמט כספים, אלא דרבנן תקון דמשמט לא תשתכח תורת שביעית, אלא שמ"מ אף בזמן שאין יובל נוהג נוהגת שמטת כספים מדבריהם. 

וכן מצינו בירושלמי (ירושלמי שביעית פ"ט דף ל"ט) בהדיא בזמן שהיובל נוהג שמטת כספים נוהגת דברי תורה פסקו היובלת שמטה נוהגת מדבריהן והדבר ידוע שבבית שני לא היה יובל נוהג, שהרי יובל תלוי בזמן שכל יושביה עליה, והרי כבר גלו עשרת השבטים ולא חזרו, ואף בבית ראשון משגלו שבט ראובן ושבט גד לא נהגו ביובל, וא"כ אף בבית שני לא היתה שמיטת כספים נוהגת מן התורה אחר שלא היה יובל נוהג בה, ומה שאמרו בערכין (לא ב במשנה) בענין בית בבתי ערי חומה בראשונה היה נטמן כל י"ב חדש כדי שיהא הבית חלוט לו עמד הלל והתקין שיהא חולש מעותיו ללשכה, ויהא שובר הדלת ונכנס. אלמא דין בתי ערי חומה היה נוהג בזמן הלל שהיה בבית שני, ואין דין בתי ערי חומה אלא בזמן היובל, אף זו מדרבנן כשמטת כספים שנוהגים היו בכל דיני יובל מדברי סופרים, ואם בבית שני לא נהגה שמטת כספים מן התורה אלא מדרבנן ולאותו זמן ר"ל לזמן בית שני תיקן הלל את הפרוזבל שהרי הלל בזמן בית שני היה וכמו שאמרו (שבת ט"ו ב) הלל ושמעון גמליאל ושמעון נהגו נשיאותן בפני הבית מאה שנה. 

ומה שאמר בתירוץ השאלה אמר אביי בזמן הזה ורבי היא, לא בזמן הזה דוקא ר"ל בזמנו של אביי או של רבי שהוא לאחר חורבן אלא לזמן בית שני, והאי דקרי ליה בזמן הזה לענין שאין יובל נוהג הוא, הא בזמן הזה לגמרי ר"ל לאחר חרבן אין שמטת כספים נוהגת כלל אפי' מדרבנן ואין צריך לה לפרוזבל ולא לתנאי שלא ישמטנו בשביעית. זו היא שטתינו. ובאמת קצת רבני צרפת שאתם נמשכים אחר שטתם מפרשים שמועתו של רבי בזמן הזה דוקא, אבל בבית שני לדעתם היתה שמטת כספים נוהגת מן התורה, מפני שהם סוברים שיובל נהגו בה ומההיא דכתבינן בבתי ערי חומה בראשונה היה נטמן כל י"ב חדש וכו', אע"פ שלא היו כל יושביה עליה הרי אמרו (ערכין ל"ג א) ירמיה החזירן ויאשיהו מלך עליהם, ואע"פ שבימי עזרא לא עלו כולם, מ"מ מכל השבטים עלו וכל שאין שם חסרון שבט כל יושביה עליה קרינא ביה, וא"כ בזמן בית שני היתה שמטת כספים נוהגת דבר תורה, וא"כ בזמן הזה דקאמ' פירושו לאחר חורבן בית שני דהיינו בזמן הזה דוקא ומדברי סופרים מיהא נוהגת וזו היא שיטה שלכם. ואע"פ שהלשון מוכיח מעט כדבריכם מדקאמר רבי ואביי בזמן הזה ומשמע דאזמן שלהם קיימי דהיינו לאחר חורבן בית שני, ועליה קאמר דמן התורה אינה נוהגת, אעפ"כ כשתעיינו בדבר הרבה מתקשים בפירושם. חדא דא"כ רבנן דפליגי בהדי רבי סבירי להו דשמטת כספים נוהגת בזמן הזה ר"ל לאחר חורבן מדאוריתא, וזו לא מצאנו מי שאומר כן, ועוד שבכל התלמוד אמרו שבבית שני לא היו כל יושביה עליה. ומה שאמרו שירמיה החזירם אף הם חזרו למקומם הראשון ונשתקעו שם ולא עלו לבבל עד שתאמר שבימי עזרא עלו, שהרי מפורש בכתוב בהדיא ויקבצו כל אנשי יהודה ובנימין ירושלים (עזרא י' ט') אלמא שלא חזרו אלא שני שבטים. והרי אף בענין חלה אמרו (כתובות כ"ה א) שבבית שני לא היה חייובה אלא מדרבנן דכתי' כבואכם בביאת כלכם ולא בביאת מקצתכם, וכן הרבה בתרומה וכן במעשרות לדעת הרב רבינו משה ז"ל (פ"א הלכות תרומה הכ"ו) שכתב כן בהלכות תרומות ומעשרות וכן בהלכות בכורים (פ"ה ה"ה) ושאר מתנות כהונה לענין חלה, ואע"פ שהרב ר' אברהם בר דוד ז"ל חלק בה בהגהותיו לענין תרומות ומעשרות ומשום דסבירא ליה למפסק כר' יוחנן דאמר ביבמות (פ"ב א) תרומה בזמן הזה דאוריתא, מ"מ אף הוא מודה בה בחלה ומדין ביאת כולם. ומ"מ בזמן הזה ממש ר"ל לאחר חורבן בית שני לא היו נוהגים בתרומות ומעשרות אף מדבריהם ואע"פ שחלה נוהגת, כבר כתב רבינו יצחק דתרומות ומעשרות לא שכיחי בכל בית ובית אלא בבני אדם שיש להם שדות וכרמים, ולא גזרו שלא תשתכח תורת תרומה ומעשרות אלא בא"י ובמקומות הסמוכים לה, אבל בחלה שמצויה בכל בית ובית תקנו להפריש חלה שלא תשתכח. וכן במציעא אמרו שמעשר אינו נוהג בחוצה לארץ וכ"ש בהשמטת כספים. ועוד ראיה שהרי הלל בעל התקנה בבית שני היה ושאלו בסוגיא זו לדריה הוא דתקנן או לדרי עלמא, כלומר אף לדרי עלמא, ופשוט הוא מיהא שלדורו תקן, ואם כדבריהם שמן התורה היתה נוהגת ואין פרוזביל מועיל בה. וא"ת ששאלה זו לדעת רבה /רבא/ נשאלה בהפקר ב"ד הפקר ואף במקום מצוה כדרך שפרשנו למעלה לדעת קצת מפרשים, אבל לאביי דאוקמה בשביעית בזמן הזה ודאי לדרי דעלמא תקין ולא לדריה ומפני שיודעים היו שיחרב, וכאמרי' במס' נזיר נהי דידעין [להון] דיחרוב ואימת חריב יומא מי ידע, מ"מ הרי אמרו שלא תקן אלא מפני שראה העם נמנעים מלהלוות, ולדבריהם מה תקן והרי לא היה הפרוזבל מועיל לדעת אביי לאותו הדור. ועוד היאך היה מתקן לעתיד ופותח פיו לשטן לומר בית המקדש יחרב ויצטרכו לתקנה זו ודיה לצרה בשעתה, אלא אי מספק שבזמן בית שני לא היתה נוהגת מן התורה אלא מדברי סופרים ואחר החורבן לא היתה נוהגת כלל אף מדברי סופרים וכשיטתינו. 

ועוד ראיתי מי שפירש בשיטה שלכם שזה שאמרו בשתי שמטות הכתוב מדבר וכו' בזמן שאתה משמט קרקע וכו' מעבודת קרקע קאמר ולא מחזרת קרקע לבעלה, ואסור עבודה מיהא לדעתם נהגו בה מן התורה בבית שני שאין זו תלויה בישיבת כלם, ובזמן הזה דקאמר לאחר חרבן. ואי אפשר להעמידה, חדא, דהא דלדרי תקון מהא קשיא כדכתיבנא לה. ועוד ראיה גמורה לסתירת דבר זה שהרי במס' מועד קטן (מו"ק ב' ב) הביאוה לשמועה זו על עבודת קרקע. דתני התם המשקה מים לזרעים בשבת משום מאי מתרינן ביה רבה אמר משום חורש, רב יוסף אמר משום זורע, ומקשי עלה תנן משקין בית השלחין במועד ובשביעית בשלמא מועד משום טירחא היא ובמקום פסידה לא גזור רבנן אלא בשביעית מי שריא, ואוקמה אביי בשביעית בזמן הזה ור' חייא אלמא איסור עבודת קרקע ושמיטת כספים בחדא מחתא הוא ובזמן שאי אתה משמט קרקע דקאמר לא על עבודת קרקע נאמרה אלא על חזרה ביובל. ונמצא הדבר מוכרח כשיטתנו ששמיטת כספים ועבודת קרקע לא נהגו בבית שני אלא מדברי סופרים, ואחר חרבן אף מדברי [סופרים] אינו נוהג, ואף לכשתאמר שנוהגות, דוקא בסביבות ארץ ישראל ובזמן קביעות ישיבות באותם הארצות לזכר בעלמא וזהו עקר הדברים. 

ואף אצלי ראיה לזה שאלו היתה שביעית נוהגת בהדיא היאך נזדמן המחלקת במנינא ר"ל איזו שנה היא שביעית עד שקצתם מונין שנות הבנין בשנות הקיום וקצתם בשנות החורבן, ויש בין זה לזה חלוק שנה, ומה שהוא שביעית לזה הוא ששית לזה, וכן שקצתם פוסקים ששנת חמשים עולה לכאן ולכאן ומטפלוהו לכל מאה תרתי, ויש פוסקים כרבנן ששנת חמשים הוא יובל ואינה עולה לכאן ולכאן עד שנמצא ששנת שביעית לזה היא רחוקה משביעית לזה הרבה כמו שביארנו הכל בראשון של ע"ז (ט' ב) וודאי אלו היתה שביעית נוהגת להדיא לא נשתקע החשבון עד שיפול בו מחלוקת כל כך ואין בזה ספק. ואף להרב ר' יהודה בר יוחנן מצאתי תשובה שאין השמטת כספים נוהגת בזמן הזה כלל ואף הוא האריך בראיות אלא שאין בהם הכרח, ובסוף תשובתו כתב והמחמיר על עצמו לפטור חובו בשביעית בריחוק מקום יעשה, ובלבד שלא יזיק לאחרים ולהקל על עצמו שלא לפרוע. 

ואף בשם הרב רמב"ן מצאתי כתוב שאין שמיטה נוהגת בזמן הזה כלל אפילו יבא בה לדיני ישראל מדינא דמלכותא דינא, והרי דין המלך שלא יאבד זה חובו בשביעית, אלא שכל מקום מודה הוא אם יש לאותו קהל חותם לדון בדיני ישראל ששביעית משמטתו מדברי סופרים, והדברים ברורים כשטתינו. 

וכן נראה דעת הרב אלפסי ז"ל בראשון של מכות (ג' א) שלא הביא בהלכותיו זו שאמרו שם המלוה את חבירו לעשר שנים אין שביעית משמטת, וודאי לא השמיטה אלא מפני שהוא חותר שאין לה מקום בזמן הזה במקומות הללו, ואע"פ שהביא קצת שמטות מדיני שביעית ופרוזבל בפרק השולח (גטין ל"ו ב) לא הביאם אלא למי שרוצה להנהגם במדת חסידות ובמקומות החשובים מארץ. ואף כדומה לזה שכתבנו שאף לדעתו הואיל שנוהג דוקא בסביבות ארץ ישראל ובזמן קביעות הישיבות אני אומר במה שראיתי לרבינו משה בהלכות בכורות מנוסח זה: מצות בכור בהמה טהורה אינה נוהגת אלא בארץ ישראל ואין מביאין בכורות מחוצה לארץ לארץ שנ' ואכלת לפני ה' אלהיך מעשר דגנך וגו' ממקום שאתה מביא מעשר אתה מביא בכור, ממקום שאין אתה מביא מעשר אין אתה מביא בכור, ואם הביא אין מקבלין הימנו ולא יקרב אלא הרי הוא כחולין. אלו הם דברי הרב רבינו משה ז"ל, ודעתו שאינו נוהג בזמן הזה כלל, נראה שפסק כר' עקיבא דקאמר הכי במס' תמורה (תמורה כ"א ב) והדברים מתמיהים שהרי בבכורות (בכורות נ"ג א) אמרו שלא אמרה ר' עקיבא אלא שלא ליקרב אבל ליקדש כלומ' שהוא קדוש שלא ליאכל לבעלים אלא במומו, ואע"ג דבמעשר בהמה אמרה כדאיתא התם, ודאי בכור ומעשר בחדא מחתא נינהו דהא מקשי מינה לבכור ומשני לה הכי אלמא דבכור נוהג בחוצה לארץ בזמן הזה ליתנו לכהן וליאכל במומו. וכן שמיעות התלמוד מוכיחות כן בהרבה מקומות וכדאמרינן התם (שם ל"ו ב) התרת בכור לחוצה לארץ ע"פ שלשה בתי הכנסת, וכן מצינו שבבבל היו רואין בכורות כדאמרינ' בשלישי של יום טוב (ביצה כ"ז א) אמי ורבינא חזו בוכרי דבי נשיאה הוה, וכן ברבה דחזא בוכרא, וכן במס' בכורות (ג' ב) ברב מרי בר רחל, ובחולין (מ"ד ב) ברב חסדא. וכולהו הני הוי בבבל, עד שמתוך כך הגיה הרב ר' אברהם בר דוד ז"ל בהגהותיו על רבינו משה ז"ל (הלכות בכורות פ"ח ה"ה) שבכור בזמן הזה נוהג, ואף הרב הנזכר כתבה כן וכתב עוד שמנהג קבוע להם ליתן בזמן הזה בכור לכהן, ומ"מ אומר אני בדומה למה שכתבנו בשביעית שלא נאמרו הדברים אלא לסביבות ארץ ישראל ובבבל לזמן שהיו הישיבות קבועות שם, אבל עכשיו אין דין בכור נוהג כלל אלא בא"י, והמחמיר על עצמו תבא עליו ברכה. ומכל מקום במתנות כהונה ר"ל זרוע לחיים וקיבה ראיתי לאותם התלמידים שאף הם מודים שאין נוהגת בזמן הזה, ואף אנו נוהגים להקל בכך. ואע"פ שהרב אלפסי ז"ל ורבינו משה [כתבו] בהן שנוהגות אף בזמן הזה אף בחוצה לארץ וכסתם משנתנו שאמרו בה (חולין ק"ל א) הזרוע והלחיים והקיבה נוהגת בין בארץ בין בח"ל בין בפני הבית בין שלא בפני הבית, מ"מ אנו נמשכים בה אחר רבותינו הצרפתים שפסקו שאין נוהג בחוצה לארץ כלל וממה שהם פסקו כר' אלעאי שאמר על המתנות ועל ראשית הגז שאין נוהגות אלא בארץ ומגזרה שוה דנתינה נתינה מתרומה, מה תרומה בחוצה לארץ לא אף מתנות וראשית הגז בחוצה לארץ לא, ומה שאמרו במס' ברכות (ברכות כ"ב א) בתלתא סבר כר' יהודה בן בתירה בדברי תורה וכר' יהושע בכלאים וכר' אלעי בראשית הגז, הוא הדין למתנות אלא דנקט חדא והה"ד לאידך. ויש כאן דעת שלישית ממה שראו בתלמוד בחכמים שבבבל שהיו קונסין וממשכנין עליהן. ופסקו מתוך כך בדומה למה שכתבנו בבכור שבבבל ובזמן שהיו הישיבות נקבעות לשם וכן בסביבות לא"י ומקומות הסמוכים לה נוהגת בדין תרומה ומעשרות, הא בדין שאר ארצות בזמן הזה כלל וכלל לא, וראשית הגז אינו נוהגת אף באותם המקומות, וע"ז אנו סומכים שלא ליתנם כלל, ויש נוהגים ליתנם כדעת הרב אלפסי ורבינו משה ז"ל אלא שרוב העולם נוהגים להקל בכך. 

ספר מגן אבות (למאירי) ענין טז 
============================= 
עוד נהגו בגלילתינו אלה אנחנו ואבותינו ורבותינו ע"ה ללוש עיסת הפסח בעמלה בדרך זה, שיש שם נשים כמנין המדות שרוצים ללוש ולאפות, וכשנילושו כמה שהן מצרפין אותם על גבי העמלה ואחד מבעלי זרוע מנהיג שבט העמלה ע"ג העיסה בכח גדול מקצה אחד של עיסה לקצה שני שבה, ואין ספק שכח העמלה שולט בעיסה מרובה בקטופה יותר מכח אשה אחת בעיסה מועטת. ואף אחת מן הנשים עומדת סמוך לעמלה וסמוך לאותו שמנהיג את העמלה ומקבצת תמיד פרורי העיסה הנושרים בכח הנהגת שבט העמלה ומצרפת תמיד בעיסת העמלה עד שיהיו עוברים עם שאר העיסה תחת שבט העמלה ולא יהיו עומדות נחות בשטח העמלה וכן שמהפכת תמיד בעיסה מאורך לרחב ומרחב לאורך ומשטח התחתון לעליון וגוררים תמיד שבט העמלה עד שלא תתדבק העיסה בשבט העמלה ועיקר מה שנהגו בכך מפני שבלישת העיסה ממעטין במים הרבה, וכמעט שאי אפשר להאשה לקטפה כראוי אף במדה אחת, ובדרך זה קוטפת על נקלה אף לעיסה מרובה וכן שמתיראות מחמימות הידים ונוח להם לקטפה בשבט העמלה שהוא צונן ומצנן וחלק ומקטף בחוזק כונה מבעלי המנהיג להוסיף בכשרות כמה שאפשר, מ"מ כשנקטפה העיסה יפה ומגעת לעשות ממנה ככרים חוזרות ובאות הנשים שלשו את העיסה שהן כמנין המדות וכל אחת עושה בידים ככרים של מדה איזו פחות מעט ואיזו יתר מעט כפי זריזות הנשים או עצלתן ואם יארע לפעמים ע"ד הזרות ולאיזה סבה שיחסר מנין הנשים הן בשעת הלישה הן בשעת הקטוף ועשיית הככרים הן מעבירות ידיהן על הככרים או לוטשות בצונן כדי שלא יבואו לידי חשש חימוץ כלל. כך אנו נוהגים בענין זה, וכן היו קדמונינו נוהגים בנרבונא ובקרקשונא ובשאר מחוזות גלילות אלו וכן בצרפת ובאשכנז עפ"י גדוליהם ורבניהם. ואע"פ שאמרו (פסחים מ"ח ב) שאין ראוי ללוש ביחד אלא בכדי שיעור חלה, מ"מ ע"י עמלה ובדרכים שכתבנו, אין צורך בכך ומתוך כך נהגו בה אבותינו ורבותינו נ"ע. 

ומעולם לא באה עיסה אחת לא לידי חרשות ולא לידי התחלת תפיחה המורה על קירוב חימוץ. ומ"מ כשראו אותם התלמידים בכך לעזו עלינו לחוש בה לספק חימוץ מפני שהיתה ככרים אחר שנגמרה עשיית כולם, והרי יש בין קיטוף ראשון לאחרון זמן ראוי, מפני שהם נוהגים לחוש /ללוש/ ולקטף מדה ומדה כדרך שאמרו (שם) קפיזא קפיזא, ואע"פ שמאחר שיש שם נשים כמנין המדות הרי הענין כאלו כל אחת מקטפת מדה אחת ועושה ככרים ממדה אחת, מ"מ הם אומרים שבשעת נתינת הככרים בתנור יש שעות מרובה בין ככר ראשון לככר אחרון אחר שהעיסה מחכה ויש לחוש באחרונים, ולא עוד אלא שאף במדה אחת לאשה אחת הם נמנעים מן השהייה אלא כל שנעשה את הככרים נותנים לתנור ראשון ראשון בלא שום שהייה כלל מפני שהן אופות בפורני גדולה והדבר מזומן להם לעשות כן. 

נמתי להם בודאי אין ספק שיפה עשיתם אחר שהדבר מזומן לכם לעשות כך, אבל אנו אין הדבר מזומן לנו לאפות בפורני גדולה שלהם ואנו צריכים לאפות בתנורים שבבית וצריכים להשלים הסיקו ואחר היסקו ליתן שם כל הככרים בריצוף זה אחר זה עד שיתמלא כל התנור ויכלו כל הככרים, ועל כל פנים צריך השהאה מגמר ראשון לגמר של אחרון, ואעפ"כ אין אנו רואים שום חשש בדבר. ואף הם חזרו וגלגלו עלינו שמשעת התחלת לישה עד כדי נתינה בתנור יש מהלך שיעור מיל וכל שכשיעור זה יש לחוש. וממה שאמרו (משנה פסחים מ"ו) בצק החרש אם יש כיוצא בו שהחמיץ אסור, ואם יש שם כיוצא בו שלא החמיץ כשר ושאלו בה אין שם כיוצא בו, עד שלא יוכל לבדוק בכך מהו, והשיבו בה כדי שיהלך אדם ממגדל נינוה לטבריא מיל, וא"כ כל שמתחלת לישה עד שעת נתינה בתנור יש כשיעור מהלך מיל יש לחוש, והכי ודאי משעת התחלת לישה עד שעת נתינת התנור יש כשיעור זה או קרוב ממנו וכ"ש בככר אחרון. 

נמתי להם לא יפה כונתם, שלא נתן שיעור מיל אלא משנסתלקו הידים מלהתעסק בה, וכל שאחר שנגמרה לישתם עמדה בשיעור זה בלא התעסקות אוסרין אותה, ואף זה דוקא כשראינו בה שנתחרשה כלל שלא (?) ראינוה בכך אין לאחרה /לאסרה/ עד שיוכר בה סמני חימוץ כגון סדק או הכספת פנים גמורה או תפיחה גמורה, שאף התפיחה הגמורה חימוץ הוא, ואע"פ שאמרו (שם מ"ח ב) תפח תלטוש בצונן שמשמעו שהתפיח סימן לקרוב חימוץ ולא שהיא חימוץ, פירושו כהתחלת תפיחה. ואף זו ראיה לדברינו זה שאף התחלת תפיחה אינו חימוץ, ואף בירושלמי מצינו בלשון הזה בצק שצינן ואין כיוצא בו שחמיץ, עד היכן ר' יעקב וכו' עד כדי הלוך ארבעת מילין והדברים נראים שבצק שצינן הוא בצק החרש. ואף בהלכות הרב ר' יצחק אבן גאות מצאתי דברים בניסוח זה: בצק שנצטנן ואינו מחמיץ, ואמאי קרי ליה חרש שדומה לחרש שאינו מרגיש כשמדברים אליו, ואף זה כשתופחין על פניו אינו מרגיש ומתחרש אם יש כיוצא בו שנילוש עמו בבת אחת והחמיץ [אסור], אין שם כיוצא בו ושהה כדי הלוך מיל משנגמרה לישתה אסור, זה נוסח דבריו. הא למדת שבצק שנצטנן הוא הוא בצק החרש הנז' במשנתנו, והוא משנגמרה לישתו, ונראין הדברים לפי דבריו שבצק החרש הוא שנצטנן הבצק מחמת קור חזק שנכנס לתוכו ואותו הקור מעכבה שלא יהיו סימני החימוץ ניכרין בו כשיעור שיוכר בשאר עיסות ובזו אמר כיון שהגיע לידי חרשות יש לחוש שמא מתחלת היא להחמיץ אלא שהקור מעכב שאין סימני חימוץ ניכרין ומתוך כך כל שיש כיוצא בה שהחמיץ אומרים שאף זו החמיצה, ואם אין כיוצא בה משערין לפי תלמוד שלנו בשיעור מיל משנגמר הלישה ונסתלקו הידים מלהתעסק בה, ואחר שהכרנו בה חרשות. ובירושלמי אמרו (ירושלמי פסחים פ"ג סוף ה"ב) לשיעור ארבעה מילין והיא קולא יתירה, אלא שמכל מקום אפשר ללמוד הימנה לבצק שלא נתחרש ושלא הוכרו בו סימני חימוץ אלא שראוי להזהיר למהר באפייה כמו שאפשר דרך זריזות, ומ"מ למדנו ששיעור זה לא ניתן אלא משנגמרה הלישה ונסתלקו הידים מלהתעסק בה ושראינו בה שנתחרשה, הא כל שלא שהה שיעור מיל משנגמרה הלישה ועמדה לה בלא התעסקות אין לחוש, והדבר מוכרע בעצמו. 

ואף בענין ג' נשים לשות כאחת וכו' נראה שאין שהייה זו מפסדת והוא שאמרו (פסחים מ"ח: במשנה) ר"ג אומ' שלש נשים לשות כאחת ר"ל שלשות וקטפות כל אחת עיסתה ואופות בתנור אחד זו אחר זו, אע"פ שהשלישית ממתנת משנגמרה לישתה וקיטופה בלא התעסקות בבצק כשיעור שלש הסקות ושתי אפיות. ולא עוד אלא שאמרו עוד שם ואם עשתה ככר ראשון אחרון כדי שלש הסקות ושלש אפיות, ופי' הדברים שהרי לדבריו של ר"ג שלשתן לשו וקטפו בבת אחת והניחו עיסתן וכל אחת לשה וקטפה מלא תנור וכשגמרו כלן הסיקה הראשונה את התנור, שכך היו דרכן של [נשים] להסיק עד שנגמרה הלישה והקיטוף, והרי שהמתינה הראשונה כדי הסק עצמה ועושה ככרותיה ונותנת לתנור ראשון ראשון והרי שנעשו שני הסקים ושתי אפיות ועכשיו היא עושה ככרותיה ונותנת לתנור ראשון ראשון ואין אפיית עצמה מן המנין שהרי כל שעושה ככרותיה ומתעסקת היא בבצק, ומתוך כך הוא אומר שאם עשתה ככר ראשון אחרון כלומר שלא נתנתם לתנור ראשון ראשון אלא שהיא עושה ומנחת עד שיעשו כל הככרים ואח"כ נותנת אחד אחד ומתחלת באותו שהשלימה בו שהוא סמוך ונותנת בתנור זה אחר זה ברצוף עד שאותו שנעשה ראשון הונח בתנור אחרון, הרי שכבר זה שהה בלא התעסקות בבצק שלש הסקות ושלש אפיות, שהרי אף אפיות עצמה מן המנין. ואע"פ שאין הלכה כרבן גמליאל, מ"מ למדנו שאין חשש חימוץ בכך שאלו כן לא היה ר"ג אומר כן. וכן שר' עקיבה הודה לו בבנות זריזות וכדקאמר לא כל הנשים ולא כל העצים ולא כל התנורים שווים (שם במשנה), אלא שפסקנו כרבנן להחמיר ואנן לרבנן למדנו ששהיה כזו אינה מפסדת. וענין דבריהם שאין להקל בכך שיתחילו כלן בבת אחת ותהא שלישית ממתנת שיעור מרובה כל כך בלא התעסקות בבצק, אלא אחת לשה ואחת מקטפת ואחת אופה, כלומר אחת לשה תחלה, וכשמתחלת לקטף מתחלת חברתה ללוש, ושלישית אינה עושה כלום וכשגמרה הראשונה קטופה ושניה לישתה מתחלת השניה לקטף ושלישית ללוש וראשונה מסקת התנור, וההסק בודאי נעשה במהירות יותר מן הלישה ומן הקיטוף, עד כשגמרה זו היסיקה והתחילה לעשות ככרותיה לאפות, עדין לא נגמרה מלאכת השניה בקיטוף ומלאכת השלישית בלישה, ונמצאת זו עסוקה בתחלת עשיית ככרותיה ואפייתה, וזו בסוף קטופה וזו בסוף לישתה ונמצאת שלשתן עסוקות כאחת, והרי כשזו הראשונה באה לאפות עורכת ככרותיה ונותנת ראשון ראשון לתנור, והרי שהראשונה ממתנת אחר גמר לישתה וקטופה כדי היסק של עצמה, אבל אפיית עצמה בעשיית ככרותיה אינה מן המנין, שהרי מתעסק בה וכשגמר בהסיקה והתחלה לאפות, שניה גמרה קטופה וממתנת אפיית ראשונה ומסקת, והרי שהמתינה לאפייתה כדי היסק עצמה ואפיית ראשונה ושלישית שמקטפת בשעת אפיית ראשונה כשגמרה קטופה, שניה מסקת ואופה, ואח"כ היא מסקת והרי לתחלת אפייתה היסק שניה ואפייתה והיסק עצמה והם שני היסיקים ואפייה אחת, ואף בזו אמרו בירושלמי (שם) ואם עשתה ככר ראשון אחרון נמצאת השלישית ממתנת שתי הסקות משתי אפיות בלא שום התעסקות בבצק, והוא שאמרו (שם בבבלי) לדברי חכמים גמרה זו לישתה וזו קטופה וזהו הסיקה, ראשונה שיהה כדי הסיקה ושניה כדי הסיקה ואפיית ראשונה, ושלישית שני הסיקים ואפייה אחת, ואם עשתה ככר ראשון אחרון שני היסקים ושתי אפיות. והרי אתה רואה ששיעור זה גדול משלנו, ואף בשהייה מרובה, כל שעסוקה בבצק אינו בא לידי [חימוץ]. ופי' הרב רבינו משה ז"ל (שם בפירוש המשניות) אפי' יום אחד שלם, ואף במה שאמרו (פסחים ל"ט ב) בדלף שאפי' כל היום כלו, פירשו בהלכות גדולות מפני שהוא כעוסק בבצק ואין ספק שמשמוש ידים בעיסה לא גרע מדלף ואפי' היתה עיסה מרובה ואינו מתעסק בכלה אלא פעם כאן ופעם כאן, כל שהיא חתיכה אחת שחלקיה מדובקים זה בזה, אף זה אינו בא לידי חימוץ, שהרי דלף אינו נופל בכולה אלא בחלק ממנה וקאמ' אפי' כל היום אינו בא לידי חימוץ. ונמצא לחמנו לחם חמודות, מדובר בו נכבדות. 

ספר מגן אבות (למאירי) ענין יז 
============================= 
עוד אירע לנו עם אותם חברים שזכרנו שראו בנו שהיו מביאים לפנינו לאחר הסעודה מיני פירות ולא הינו מברכים עליהם, שהיינו נסמכים על ברכת הפת שתהא כוללת כל הבא בתוך הסעודה ולאחריה עד שיברך, וצוחו וגלגלו עלינו מה שאמרו (ברכות מ"א ב) דברים הבאים בתוך הסעודה אינן טעונין ברכה לא לפניו ולא לאחריו ודברים הבאים לאחר הסעודה שלא מחמת סעודה טעונין ברכה לפניהם ולאחריהם, והרי פירות אלו אחר שגמרו סעודתם אחר הסעודה הוא, וכן שאינן באות מחמת הסעודה כגון ללפת או להשביע ולהרבות בסעודה אלא דרך כבוד, וא"כ צריכים אנו לברך לפניהם ולאחריהם. 

נמתי להם באמת סוגית השמועה כך היא מוכחת, אלא שאנו נסמכים על טעמא דמסתבר והוא שכתבו בתוספות (שם בתוס' ד"ה לאחר) ששמועה זו לא נאמרה אלא לזמן רבותינו ז"ל שהיה להם סדר בסעודה ולא היו מערבין פת עם פירות כלל, אבל אנו אין אנו מסלקים דעתינו מן הפת עד שנסתלק השלחן, והרבה פעמים אנו אוכלין פת עם פירות הבאים לאחר הסעודה והכל נקרא בתוך הסעודה עד שיסתלק השלחן. 

ואף אני נראה לי דעת אחרת לומר שאין השמועה נאמרת במי שקבע דעתו על כך מתחלת הסעודה, וכן מן הסתם לכל בני החבורה שכל בני חבורה דעתם מתחלת אכילתם על כל מה שבעלי בתים מניחים לפניהם, הא אין הדברים אמורים אלא בבעל הבית שבאו לו פירות מבחוץ מתוך היאוש או אף משלו, אלא שלא היה דעתו עליהם מתחלה ונתחלף רצונו ובקש ממנו. ובירושלמי ראיתי כעין ראיה לזו והוא שאמרו שם עינאי בר סיסאי כד הוו משלחין ליה מבית נשיאה נקלוסין הוה שביק להו עד לאחר המזון ומברך עליהם תחלה וסוף וכו'. אלמא שבבאין לו מן החוץ נאמרה, ומ"מ אמרו עוד שם רב הונא היה אכיל תמרים עם פיסתה, כלומר שהיו באים לו מחוץ והיה אוכלם בתוך סעודתו ואמר ליה ר' חייא פליג את בהדי רבך, כלומ' שהיה מניחם עד לאחר המזון כדי שיברך בהם לפניהם ולאחריהם, אמר ליה אילין אנון עיקר נגוסתי כלומר עיקר סעודתי, ר"ל שאני נהנה מהם הרבה ורוצה אני לאכלם בתוך הסעודה ומתוך כך איני ממתינם עד לאחר המזון ונוח לי לאכלם בתוך סעודתי ושלא לברך אחריו, ויש אומרים אף לפניו אחר שהוא עושה מהם עיקר סעודה, הא כל שלא היה אצלו כעיקר סעודה אם אכלם בתוך הסעודה מברך לפניו ולא לאחריו, ואם לאחר סעודה מברך לפניו ולאחריו, ומ"מ משמען של דברים שבבאים מן החוץ ואין דעתו של אדם עליו נאמרו הדברים ובדרך שבארנו. 

ספר מגן אבות (למאירי) ענין יח 
============================= 
אף בראשון של פסחים אירע לי עם אותם התלמידים שאנו רגילים לפרש הביטול כשטתו של רבינו יעקב ז"ל שפירש בענין הבטול מפני שהבטול הוא כהפקר ושוב אינו שלו ושלך אי אתה רואה אבל אתה רואה של אחרים וכו'. והראני לא (?) כשטת הרב שהזכרנו שאותה סברא של רבנו תם נתבטלה לגמרי, [ו]שבחו דבריו, עד שלא מצאו לו ידים ורגלים בבית נוצר, שהקשה עליו הרבה קושיות, חדא מדלא תאני למקרייה להאי בטול הפקר כלל. והשנית שבעלמא לא מצינו שיהא לשון בטול נקרא בלשון הפקר כלל, שבענין בטול ע"ז אינו ר"ל שיהא הפקר וכן בטול רשות. והשלישית שהבטול פשוט הוא בגמרא בלא מחלוקת שהוא מועיל, ואלו בהפקר מצינו בפרק אין בין המודר (נדרים מ"ג א שם בגמרא) דלר' יוסי הפקר כמתנה מה מתנה עד דאתיא לרשות מקבל לא נפיק מרשות נותן, אף הפקר עד דאתי לרשות זוכה לא נפיק מרשות מפקיר. והרביעית שההפקר נראה להרב ז"ל שהוא אסור בשבת מדאמרינן (ביצה ל"ו ב) ואין מקדישין ואין מעריכין ואין מחרימין, וודאי הפקר הואי ליה כחדא מיינהו ובזו אמרו (פסחים ז' א) מבטלו אחד שבת ואחד יו"ט. והחמישית שההפקר צריך שלשה ובכאן ביחיד. והששית שההפקר צריך דיבור ואמירה בפה ובזה אמרו יבטלנו בלבו. והשבעית שאין זה לשון הפקר שאלו אומר אדם כל נכסי יהיו בטלים וחשובים כעפר אינו הפקר בכך. והשמינית דכיון דלאו לאחרים הוא, ואיהו נמי מצי זכי ביה לאו דאחרים הוא ואע"פ שאינו /שלך/, הואיל ואיהו נמי מצי זכי ביה מנא לן דשארי. 

אלו הם קושיותיו של הרב ז"ל, [שאינן] מכריעות לסתירת דבריו של רבינו יעקב כלל, שזה שהקשה הרב היאך אפשר לא אישתמיט תלמודא בשום דוכתא למקריה הפקר, אין כונת הרב שהוא הפקר גמור, אלא שהוא כעין הפקר לענין זה שלא יהא קרוי ממונו עד שיהא לבו עליו לשמירתו, אלא שיהא כעפר המונח לדריסת הכל, ומאחר שאין כונתו להפקר גמור אינו קוראו הפקר בשום מקום, וכן שהפקר זה ודאי אין בו כונה לזכות בו שום ישראל, שאלו כן הרי יתחייב הזוכה, ואם יפרט לגוים הרי הפקר לענים אינו הפקר עד שיפקיר לכל ומשום הכי לא שייך למקרייה הפקר כלל. 

וכן מה שהקשה בשנייה שאין בטול נזכר בשום מקום לענין הפקר, שהרי בטול ע"ז ובטול רשות אינו הפקר, ודאי כך הוא אלא שאף זו מתרצת בראשונה שאין בטול זה נקרא הפקר אלא כעין הפקר כלומר שהוא מבטל הענין שבו היה נקרא שלו ועכשו הוא מדרס לכל כעפר. ואף בטול ע"ז הוא שבפחיסתו מבטל כל מה שהיה בו מכח האיסור (ע"ז י"ג א במשנה) וכן ביטול רשות עשאו מדרס לכל בני החצר (עירובין ס"ג ב) וכמי שאין מיוחד לו, וזו גדולה מהפקר שבכאן מבטלו מהיות כח ורשות לאלו ולא לזולתו אלא כעפר שהוא מדרס לכל, ואינו מיוחד לאדם אחר ואף שום אדם אין לו בה הנאת הגוף מיוחדת, ובטול זה הוא אצלי כעין תבן ובטלו, עפר ובטלו, כלומר שמתיאש ממנו שלא יתן לב עליו ליטלו משם, ואף זה עושה עצמו מתיאש ממנו עד שאין דעתו עליו אלא כדבר שאינו שלו ולא משום אדם. 

ומה שהקשה הרב בשלישית שהבטול פשוט הוא לכל שהוא מועיל, ואלו בהפקר קסבר ר' יוסי שאינו הפקר עד שיזכה בו אחר כדאית' בנדרים (מ"ג א) חזינא דכל דבתריה דרבינו יעקב קאתי מר. ומה לו להקשות ממה שאין הלכה כן, וכמה שמועות בתלמוד שנזכר בהם הפקר בלא זכייה של אחר בו, ואחת מהן גגית וקדרה לבית שמאי, דאמרינן עליהו (שבת י"ח ב) דמפקר להו, ולא עוד אלא שרוב שמועות של הפקר כך הן וכולן בטוחות על כחן של חכמים שהלכה כדבריהם שאין צורך שיהא שם זוכה כלל, ולא עוד אלא שאף זו דחאה רבא במקומה (שם מ"ג א במשנה) והוא שבמשנתינו שנינו שם במודר הנאה מחבירו והיו מהלכין בדרך ואין למודר מה יאכל ואין עמו אחר שיהא המדיר נותן לו במתנה ושיתן לו למודר, שמניח על גבי הסלע או ע"ג הגדר ואומר הרי הן מופקרין לכל והלה נוטל ואוכל, ור' יוסי אוסר, ופירשו טעמיה בגמרא משום דלא הוי הפקר עד דאתי ליה לרשות זוכה, ונמצא שבשעת שהתחיל לזכות הוא בה לא היה הפקר, והקשה ר' אבא ממה שאמר ר' יוסי בעצמו אימתי אני אוסר בזמן שנדרו קודם להפקירו, אבל אי קדם הפקרו לנדרו מותר, ואי משום האי טעמא אפי' בהפקרו תחלה ליתסר, דהא אכתי לאו הפקר הוא, ותירץ דלענין נדר מיהא כל שהפקיר תחלה אין דעתו להיות נאסר במה שכבר הפקיר, ואותביה רבא (שם מ"ג ב) מדאמרינן מקצתן לראשון וכולן לשני וכו' ופירש דבריו לדעתינו במי שכתב מקצת נכסיו לעבדו שהדבר ידוע שלא קנה אפילו עצמו אחר ששייר בנכסיו וכתב אח"כ את כולן לשני בלא שיור זכה השני בעצמו ובכל הנכסים ומשתעבד בראשון, ואלמלא /ואלמא/ שבמתנה שניה היה דעתו ליתן אף מה שכבר נתן, ואף כאן יש לנו לומר שאם אין ההפקר הפקר עד שיזכה בו אדם הרי דעתו להדירו אף במה שכבר הפקיר הואיל ואינו הפקר עדיין ושברשותו הוא, וא"כ הדרא קושין [לדוכתא], שאם הוא סובר דלא הוי הפקר עד שיגיע ליד זוכה אף בהפקיר קודם הדרתו ליתסר, ופי' רבא לטעמא דר' יוסי משום גזרת [מתנת] בית חורין, והוא המעשה הנזכר שם (שם מ"ח א) באחד שהיה אביו מודר הימנו הנאה והשיא את בנו וכו' עד כל מתנה [שאינה] שאם הקדישה תהא מקודשת וכו'. ומשום דהך מתנה לאו מתנה גמורה היא אלא דרך הערמה [לאו] הפקר גמור הוא, וא"כ אף זו בלא שום מחלוקת היא והדבר פשוט. 

ומה שהקשה הרב ברביעית שאין מפקירין בשבת ודומיא דאין מעריכין ואין מקדישין ואין מחריבין /מחרימין/ (ביצה ל"ו במשנה), ובזו שנינו שמבטלו אחד שבת ואחד יו"ט. תמה אני פה [קדוש] איך אמרה, והלא אמרו (שבת קכ"ו ב במשנה) מפנין ארבע וחמש קופות של תבן וכו', מפנין תרומה טהורה וכו' ור"ל בשבת, ומפרש טעמא בתרומה טהורה הואיל וכו' ובדמאי דהא חזו לעניים ואי נמי אף לדידיה מגו דאי בעי מפקר לנכסיה וחזי ליה וכו' והרי איתא למר בהדיא שמפקירין בשבת. ואף הסברא נותנת כן שזו שאסרו בהקדשות וחרמין וערכין שאלו כעין מכר הם שהוקצה אותם לאחרים, וכעין מה שאמרו (ב"ק ע"ו) מה לי מכר להדיוט מה לי מכר לשמים, אבל הפקר אין בו הקנאה לשום אדם והרי זה כבטול רשות שנעשה אף בשבת. 

ומה שהקשה בחמשית שההפקר צריך שלשה, מה יאמר הרב בענין שביתת כלים (שבת י"ח א) שסוברין בית שמאי שאדם מצווה עליהם, ושאלו ע"ז (שם ע"ב) גיגית ונר וקדרה לב"ש היכי שרו, ומשני דמפקר להו, ר"ל כי מדליק ליה מערב שבת מפקר ליה ושוב אינו מצווה על שביתתה, אעפ"י שהולכת ודולקת בשבת, וכן בגיגת של שכר וכן בקדרה שמניחה על האש וכו'. וודאי זו בלא שלשה היא. וכן בנדרים (מ"ג א במשנה) אמרו במודר הנאה מחבירו ואין לו מה לאכול שנותן לאחר המתנה והלה מאכיל למודר וקאמר עלה היו מדיר ומודר מהלכין בדרך ואין למודר מה יאכל וכו' אין עמהם אחר מניחו ע"ג הגדר או ע"ג הסלע ואומר הרי הוא הפקר והלה בא ואוכל. והרי הפקר זה ביחיד הוא שהרי אין עמהם אחר. וכן במס' בבא מציעא (ל"א ב) אמרו ר' ישמעאל בר' יוסי הוה קאזיל באורחא פגע ביה ההוא גברא דהוה דרי פתורא דאופי אותבנהו וקא מתפח א"ל דלי לי א"ל כמה שוי א"ל פלגא דזוזא יהב ליה פלגא דזוזא ואפקריה הדר זכה ביה וכו' וא"ל לכולי עלמא אפקרנהו לבר מדידך. והרי בכאן לא היה אחר עמהם, שאלו כן לא הוה שביק לאחרוני דכותיה ואזיל לגבי ר"י דלדלי ליה ואפ"ה אפקר ליה. וכן בכמה שמיעות /שמועות/ מצינו הפקר ביחיד. ומה יאמר הרב בכל אלו ובכיוצא בהם. אלא שבתוספות כתבו שלא הצריכו להפקר בפני שלשה אלא בהפקר של קרקע. וכן יש שפרשוה בהפקר שלשה נאמר בדבר שאין רצונו של אדם נודע בו שיהא בדעתו להפקירו, שאין אדם מצוי להפקיר את שלו, ואין רצונו מתחוור עד שיהא בפני שלשה, אבל כל שסבתו נודעת וניכרת שנוח לו בכך ולתועלת הוא לו, או שיש שם צורך מצוה או שמירת נדנוד עבירה ודאי אף ביחיד הוי הפקר, ובטול זה הרי נעשה כדי שלא לעמוד באסור ודעת רבים חלה עליו. 

ועוד שהרי ר' יהושע בן לוי אמר דבר תורה אפילו ביחיד הוי הפקר ומה טעם אמרו בשלשה כדי שיהא אחד זוכה ושנים מעידין (שם), ואע"פ שר' יוחנן חולק עליו הלכה כר' יהושע בן לוי בכל מקום וא"כ כל שיש בו סרך אסור כנו (?) כהפקר של תורה. ואף רוב [המפרשים] כתבו בקצת תוספות שלא נאמרה שמועה זו אלא לר' יוסי כלומר היכא דאפקריה באפיה תלת לא בתריה [בעינן?] זוכה, הא כל דלא הוי בתלת בעינן זוכה, והוא המנין שנאמרו דאמר ר' יוחנן משום ר"ש בן יהוצדק כל המפקיר בפני שלשה הרי הפקר וכו' אף בלא זוכה, בפני תרי לא הוי הפקר עד שיבא ליד זוכה, ור' יוחנן הוא מפרש דברי ר' יוסי, ור' יהושע בן לוי אמר דבר תורה אפילו באחד הוי הפקר ולמה אמרו שלשה שיהא אחד זוכה ושנים מעידים, כלומר דרך תקנה הוזכרו שלשה בהפקר מחשש שמא יכזב ויכחיש שהפקירו, הא מן הדין אינו צריך לשלשה אלא אפי' באחד ואפי' בינו לבין עצמו, מפני שהוא סובר כחכמים, ונמצא שכל שאין שם חשש הכחשה אין צריך לשלשה כלל, והדברים מחוורים. 

ומה שהקשה הרב בששית שההפקר צריך אמירה ודבור וכאן אמרו מבטל בלבו, אף זו מתרצת בשלפניה, דכל שהוא מצד שהפקרו מצילו מנדנוד עבירה דעת רבים חלק' עליו ומחשבתו מצטרפת בו למעשה, והרי מצינו הפקר שאף בלא דבור ובלא מחשבה עושה הפקר מן הסתם אם מצד מיאוס הדבר או מצד פחיתותו אם מצד טורח לקיטו אם מצד היותו מתיאש אם מחמת שחושב שנאבד לגמרי, או שחושב שכבר זכה בו אחר עד שמתוך דברים לא (?) [אלו?] כללנו שם שההפקר חלוק לשלשה דרכים מהם שצריך שלשה ושיפקירנו דרך כלל לכל אדם, כגון שבא להפקיר איזה דבר שבידו מצד רצונו בלא שום סבה נודעת לנו, ומהם שצריך דבור ואמירה אלא שנעשה אף ביחיד, והוא כל דבר שסבת הפקרו נודעת בו אם מצד שמירת נדנוד עבירה כגון נר וגיגית לבית שמאי או שמירת פחיתות מעלתו כגון מעשה של ר' ישמעאל שהזכרנו, ויש במין זה זה שביטול בלבו נעשה כאמירה והוא בטול חמץ מתוך חומר הענין דמי (?) הוא ומפקיר אף במחשבה, והרבה מפרשים כן בגיגית ונר וקדרה לב"ש. והשלישי שהוא הפקר מן הסתם לכל אדם אם מצד שיארס הדבר ולחיתותו אם מצד הדברים שהזכרנו וכל אחד נדרש לפי ענינו כמו שהארכנו בדברים אלו בשני של מציעא (ל"א א). 

ומה שהקשה בשביעית שאין זה לשון הפקר שאלו אמר כל נכסי בטלים וחשובים כעפר אינו הפקר, בחמץ מיהא נ"ל שמכיון שמן הדין אינו שלו אלא שהתורה [ענשו] לעשותו כשלו על שעבר והחזיק בו כשלו, כל שמגלה בדעתו שאינו רוצה בו ובקיומו ושהוא עושהו כעפר שאין לבו של אדם עליו הרי הוא כעין הפקר לענין שאינו נדון עוד כשלו. 

וכן מה שהקשה בשמינית דמדלא הוי של אחרים ואיהו נמי מצי זכי ביה מנלן דשרי זו ודאי תמיהה. ומה ענין להתחייב בו אחר שאינו שלו. הגע עצמך כשהפקירו זה כמה אע"פ שלא זכה בו אחר מי מחייב ביה איהו, והרי אין הדבר תלוי אלא שלא יהא שלו וכל שאינו שלו אע"פ שאין לו בעלים ודאי איפקע חיוביה. ואף בירושלמי (ירושלמי פסחים פ"ב ה"ב) מצאתיה כן בהדיא והוא ששאלו הפקר את חמצו בשלשה עשר מהו לאחר הפסח. ר' יוחנן אמ' אסור, וריש לקיש אמר מותר התיב ר"י אי אתה מודה לי משש שעות ולמעלה שהוא אסור, כלומר ומן הסתם הפקירו, ואעפ"כ לאחר הפסח אסור, א"ל תמן אסורו גרמה לו כלומ' שאע"פ שהפקירו בדעתו הרי אין ברשותו להפקירו ואיסורו הוא שהפקירו אבל כשהפקירו בי"ד מותר, והוא הדין לכל שהפקירו קודם איסורו. אמר ר' יוסה לר' פנחס נהיר את כד הנינן /הוינן/ אמרין [אתייא] לר' יוחנן כר' יוסה וריש לקיש כר' מאיר, ופירוש הדברים שנחלקו במס' נדרים (מ"ג א) במדיר ומודר שהיו מהלכין בדרך ואין למודר מה יאכל שמניח ע"ג הגדר ומפקיר והלה נוטל ואוכל ור' יוסה אוסר, ואמ' ר' יוחנן מ"ט דר"י משום דהפקר כמתנה וכו' וכדפרישנא לעיל, והלכך המפקיר חמצו אינו כלום אחר שאין שם זוכה. ואינה כך, כלומר דלא בעינ' זוכה אלא דר' יוחנן חייש להערמה הואיל ובקרוב זמן הפסח הוא מפקירו, שלא כוון להפקר גמור אלא להתירו לעצמו לאחר הפסח. ושאל בה מאי נפיק מביניהון כלומ' אם מטעם שאין כאן זוכה אי מטעם הערמה והשיב נפיל עליו מפולת והפקירו נפיק מביניהון, אם מטעם הערמה אין כאן הערמה ואי מטעם זוכה אין כאן זוכה. הרי למדנו בפי' שנפלה עלינו /עליו/ מפולת ובטלו אע"פ שאין כאן זוכה הוה ליה הפקר. אלא דמגופא דשמעתא קשיא דהא מינה משמע לאו הפקר הוא, דאי הפקר הוא מאי קא בעי בהפקר, הרי כל אדם מפקירו בביטולו, ומ"מ אינה קושיא דההיא הא איתמרא מקמיה מילתיה דרב יהודה דקאמ' הבודק צריך שיבטל שהביטול לא נתקן בימי חכמי המשנה, אי נמי דהפקירו קודם זמן המחוייב, בכך נראה שדרך הערמה הוא עושה, אבל ביטול זה הרי הוא מפקירו וממאיסו על עצמו כעפר. ונמצאת קושיות הרב ז"ל שאין מכריעות לסתירת דברי הרב רבינו יעקב ז"ל כלל, ומ"מ מה שכתב הרב שטעם הבטול הוא שמנעו מהיות עליו שם אוכל ולהשיבו לעפר ואין בו דין ממון לידון כשלו, אף הוא טעם נכון הוא, ואף אנו בדברי רבינו תם סביב לאותו הטעם אנו הולכים, שאינו אלא כעין הפקר והמאוסה לכל, הכל כמו שפירשנו. 

ומכל מקום לעיקר הדברים זה שהוצרך ר"ת ז"ל לפרושי בטול מתורת הפקר עד שלא יהא שלו, ולא הלך בדרכו של רבינו שלמה ז"ל שכתב שאין הביטול אלא גזירת התורה שנבטלו מתורת חמץ ודיו בכך מדכתב תשביתו ולא אמר תבערו והשבתה בלב היא, משום דקשיא ליה על רבינו שלמה ז"ל מדקאמר ר' עקיבא (פסחים ה' א) אינו צריך הרי הוא אומר אך מיום הראשון תשביתו שאור, ומצינו להבערה שהיא אב מלאכה אלמא תשביתו דוקא ביעור הוא ולא ביטול, ומשום הכי פירוש דבטול לאו מדין השבתה הוא אלא שהוא הפקר ואינו עוד שלו, וכ"ש אם הפקירו בפירוש שפטור אלא שהוא צריך הפקר דרך המאסה עד שלא יהא לבו של אדם אחר לזכות בו. 

ולדידן מיהא לא קשיא דהשבתה ודאי משמע הכי ומשמע הכי, משמע בטול לבד וכדכתי' ולא תשבית מלח ברית אלהיך (ויקרא ב' י"ג) ומשמע ביעור מן העולם וכדכתי' אשביתה מאנוש זכרם, (דברים ל"ד כ"ו) וכונה ראשונה של תורה בביעור הוא וכדכתי' מבתיכם, (שמות י"ב ט"ו) אלא מדנקיט לשון תשביתו ולא אמר תבערו רמז שמשתמשין בשתיהן ושאם לא ביער, כל שביטל מיהא אינו עובר, וגזרת הכתוב הוא, ואין אנו צריכין לטעם הפקר. 

ספר מגן אבות (למאירי) ענין יט 
============================= 
עוד יש לנו לדין במה שהראו לי אותם התלמידים בשיטת הרב ז"ל בענין מה שארז"ל (פסחים כ"ה א) בכל מתרפאין חוץ מע"ז וגלוי עריות וש"ד, שאנחנו כללנו במס' סנהדרין שבאלו השלשה אף בצינעא ואף שלא בשעת השמד יהרג ואל יעבור, ולא סוף דבר בגוף העבירה אלא אף בחלקים ממנה כגון שיתרפא בעצי אשרה שאין כאן גוף ע"ז, אלא מלאו דלא ידבק בידך מאומה מן החרם, (דברים י"ג י"א) ואפי' הכי אין מתרפאין אפי' במקום סכנה, ובגלוי עריות נמי כגון מה שאמרו (סנהדרין ע"ד ב) באחד שנתן עינו באשה אחת וכו' אמרו ימות ואל תעבור לפניו ערומה, וכן ימות ואל תספר עמו מאחורי הגדר, ואע"ג דבהני מיהא אין כאן גוף עבירה אלא משום לא תקרבו לגלות ערוה (ויקרא י"ח ו') ושאר מצות כל שבצנעא ושלא בשעת השמד מותר, אלא שבפרהסיא אף שלא בשעת השמד. או שעת השמד אף בצנעא יהרג ואל יעבור, וכללנו בכלם אחר כן דבכולהו דוקא במתכון להעביר. אבל להנאת עצמו אף בע"ז וג"ע מותר אף בשעת השמד ואף בפרהסיא ויעבור ואל יהרג. והוא שהקשו (שם ע"ב) והא אסתר פרהסיא הוה, תרצו בה אמ' אביי אסתר קרקע עולם היתה. כלומר שלא היתה היא עושה כלום שלא היתה הולכת מעצמה אלא שעל כורחה היו מוליכין אותה, ואין אומרים ליהרג ולא לעבור אלא א"כ כשיאמרו לה לכי והבעלי לפלוני ואם לאו הרי אנו הורגים אותך, ורבא תירץ הנאת עצמן שאני, כלומ' לאפי' לא היה בה טעם קרקע עולם כגון שאמרו לכי והבעלי לפלוני תעבור ואל תהרג דלדעת /דלהנאת/ עצמן שאני, וכן בע"ז אמרו (פסחים י"ג ב) מה ראו חנניא מישאל ועזריה להפיל עצמן לכבשן האש כלומר שהרי לא לדעת ע"ז היתה אלא לכבוד עצמו שיהא נורא אצלם ולא לעלוי יראתו כלל, וכן אמרו (מגילה י"ב א) מפני מה נתחייבו ישראל שבאותו הדור כליה מפני שהשתחוו לצלם וכי משא פנים יש בדבר כלומר והיאך ניצולו, ותירץ הם לא עשו אלא לפנים והב"ה לא עשה עמהם אלא לפנים, הואיל ולא היה הדבר עשוי אלא להנאת עצמו ולכבודו. וכן ממה שאמרו (סנהדרין ע"ד ב) קוקי ורימונקי היכי יהבינן להו - והם כלים שמתחממין בהם וביום אידם שואלים אותם להתחמם רוב העם בבתי ע"ז שלהם - וקאמר שמאחר שאינם רוצים בהם אלא להנאת עצמם דהיינו להתחמם בם אין ראוי ליהרג עליהם לעכבם שלא ליטול הא בשפיכת דמים מיהא אף להנאת עצמו כגון שיש עליו דין נקמה אסור שהרי העבירה עשויה ויש שם אבוד נפש. 

ונמצא לדעת זה שזו שאמרו (שם) האי גוי דאמר ליה לישראל קטול אספסתא [ושדי לחיוואי] בשבתא ואי לא קטילנא לך דאי אמר קטול אספסתא ושדי לחיותא מותר ומשום דלהנאת עצמו קא מכוין ואי אמר ושדי לנהרא אסור, פירושה או בפרהסיא או בשעת השמד, דהא בשאר מצות כל שלא בשעת השמד ובצנעא אף מה שהוא בכונת העבירה מותר. 

זו היא שיטתינו, אלא שיש אומרים דהני תלת אף להנאת עצמו אסור, וזו של אסתר הם משיבים שפנויה היתה ואיסור פנויה בהדי גוי לאו דאוריתא היא אלא מבית דינו של שם, ואע"ג דנסבה וכל דרך חתנות איסור תורה הוא, חתנות הבא מחמת אונס אינו קרוי חתנות ואף כשאתה קורהו חתנות לאו גרידה הוא ולא נאמר בעריות ליהרג ולא לעבור אלא באשת איש וחברותיה מחייבי מיתות או מחייבי כריתות. ומה שאמרו בחנניא מישאל ועזריה בפסחים (כ"ה א) ובמגילה (י"ב א) על הדרך שכתבנו שם, לא היתה ע"ז גמורה אלא אנדרוטי של מלך היתה להטיל אימתו ולהגדיל יראתו, ובזו כל שלבו לשמים מותר, וכן ההוא דקוקי ורימונקי דכתיב לעיל דלהנאת עצמם מותר /מותר'/ היתה, [התם] ליכא איסור ע"ז אלא משום נתינת מכשול לפני עור, וכל שבסכנה ולהנאת עצמן מותר, הא ע"ז גופה וג"ע גופיהו אף להנאת עצמן אסור. ואף דעת רבינו משה ז"ל ודעת רבינו שלמה נראה כך, אלא שראיתי להרב ז"ל (הלכות יסודי התורה פ"ה ה"ב) שמכריע כשיטה זו האחרונה ומביא ראיות מוכרחות לפי סברתו וכתב בשיטה זו האחרונה דאף להנאת עצמן בהני תלת יהרג ואל יעבור, ולא התירו בהנאת עצמן אלא בשאר מצות, ונותן טעם לדבריו בשלש עבירות אלו, לא נאסרו מפני קדוש השם בלבד שהרי אף בצנעא נאסרו אלא מפני חומר המצוה ומתוך כך אף להנאת עצמן אסור. 

ומ"מ איני רואה הכרח בסברא זו, שהרי מ"מ אע"פ שלחומרתם נאסרו אף אני אומר כן, אלא שמ"מ זו היא חומרתם שמאחר שהוא מתכוון להעביר אף בצנעה חייב למסור עצמו. והרב מוסיף אומץ להביא ראיות על דעת זה חדא הא דאמרינן הכא בכל מתרפאין חוץ מעצי אשרה וכן בארך שמעתא חוץ מע"ז וג"ע ושפ"ד. ורפוי ודאי הנאת עצמו הוא ואפ"ה בהני אסור, ועוד הביא ראיה מאותו שהעלה לבו טינא (סנהדרין ע"ד ב) ואמרו חכמים ימות ולא תבעל לו וכו' וודאי להנאת עצמו הוא ואי משום דאיהי לא אניסא מ"מ אחר שהוא אנוס אלא /אלו/ הותר להנאת עצמו היה מותר אע"ג דאיהי לא אניסא, דהא שבת בחולה שיש בו סכנה מתירין לחלל את השבת אע"ג דהמחלל לא אנוס. 

ועוד הביא הרב ראיה ממה שאמרו באחרון של יומא (פ"ב א) עוברה שהריחה קדש וכו' שאין לך דבר שעומד בפני פקוח נפש אלא ע"ז וג"ע וש"ד, והכא ודאי הנאת עצמה היא ואפ"ה בהני תלת הם עומדים בפני פקוח נפש אע"ג דלהנאת עצמה הוא. 

אלו הן ראיות הרב ז"ל והם נראות כמוכרחות, וכד מעיינת בהו שפיר נראה לי שחוץ מכבודו של הרב אינן ראיה כלל. חדא דהני תלת דקא מייתי דהיינו הא דבכל מתרפאין וכו' והך דאותו שנתן עיניו באשה אחרת וכו' וכן הא דעוברה שהריחה וכו' כולהו אפשר לתרוצינהו דהני כולהו ליכא בהו גזום דהריגה אלא שיש בו סכנת חולי, ואין הדבר ברור אם ימות בכך אם לאו, ואף כשיאמרו לו הרופאים אין לו תקנה אלא בכך, כמה שערים יש למקום לרפאות מה שאינן נראות לרופא, וכמה בני אדם מתים בפניהם ורפואתם קרובה, וכמה שאין דנים אותם למיתה והם מתים בפניהם, ומאחר שהדבר אינו ברור וכן שאין בו גזום הריגה, אין ראוי להתירן מחמת הנאת עצמו, הא כל שבגזום הריגה אם להנאת עצמו הוא. שרי. 

ועוד יש לי לומר וכן שנראה לי עקר שלא נאמר הנאת עצמן שרי, אלא במי שראוי לחלק בין הנאת עצמו לכוונת העברה מתורתו, והיינו גוי הבא לאנוסת ישראל כי ההיא (שם) דקטול אספסתא ושדי בנהרא וקטול אספסתא ושדי לחיותא. וכן ההיא דחנן חייטא דאמר ליה חד לגיון אכול נבלתה ואי לא קטילנא לך. וכן ההיא דאסתר אצל אחשורוש, וכן צלמו של נבוכדנצר וכן ההיא קוקי ורימונקי אבל כל שבישראל אצל חבירו כשהאחד מגזם לחברו או ישראל בעצמו כשמסתכן מחמת החולי אינם בכלל, שהכל בכלל העברה הוא, אחר שהם מצוום על קדושת השם מדכתי' ואהבת וגו'. וכן בערוה מקראי דנערה המאורסה, ושפ"ד מן הסברא, ואין לחלק בהם כלל בין להנאת עצמם בין לכונת העברת דתו שהרי שניהם בכלל הדת ואין הענין בלא כונת העברה, הא כל שבגוי לישראל יש לחלק ביניהם בין כונת העברה להנאת עצמן. והדברים ברורים אלא שנשארה להרב מעט ראיה ממעשה דרב כהנא האמור בראשון של קידושין (מ' א) דתבעתיה ההיא מטרוניתא וסלק לאיגרא ונפל ומית ואמר הרב ז"ל דאיכא /דליכא/ למימר דלפנים משורת הדין עבד שאין ראוי למסור עצמו למיתה לפמשה"ד והעושה כן עבירה גדולה בידו דכתי' אך את דמכם לנפשותיכם אדרוש וגו'. (בראשית ט' ה'). וכבוד הרב במקומו מונח, דכל שבקדוש השם אין עבירה בעשיית לפנים משורת הדין אע"פ שאינו מחוייב בכך, אדרבה יש לו בכך שבח מרובה. וכדאיתמר התם עליהו גבורי כח עושי דברו, וכן בר"ע מצינו (עירובין כ"א א) שאמר מוטב שאמות מיתת עצמי ולא אעבור על דברי חבירי. וכן כמה גדולים וקדושים שמסרו עצמם על קודשת /קדושת/ השם אשריהם ואשרי חלקם. 

ואף כשרצה הרב לומר כן, על כל פנים אפשר שהיה מתכון לברוח, וכדאמ' לה איזיל ואקשט נפשאי, (שם) והיה רוצה לצאת דרך גג ונזדמן שנפל, ואף לשון נופל מת מורה כן, ואף בזו נאמר דקבליה אליהו ז"ל וזה יורה שנזדמנה לו יציאתו בסכנה גדולה אלא שנעשה לו נס, ונמצאות ראיות הרב ז"ל שבמחילת כבודו אין ראיה מהם כלל, אלא שהענין מ"מ מחלוקת ביד מפרשים ואיני כמכריע ביניהם, אלא שאני אומר שאין למחות בשיטת המתירים בכלם להנאת עצמן מכח ראיות אלו כלל על הדרך שכתבנו והדברים ברורים. 

ספר מגן אבות (למאירי) ענין כ 
============================ 
אמר מנחם בן שלמה לבית מאיר עוד ראה זה מצאתי בפרק מקום שנהגו להרבה מגדולי הארץ הלזו ורבניה וגאוניה שהפליגו לדבר בעניני המנהגות וכולם כוונו לישב דבריהם על יסודי הגמרא, וחשבו להעמיד אשיותיה ולתרץ קשיותיה, כל אחד ואחד כפי סברתו העמוקה ודעתו הרחבה. עד כי אמרו בלבם להיות אחריהם בסוגיא הזאת העקוב למישור והרכסים לבקעה. 

ואני בעניי הכינותי לב להבין וללמוד דבריהם ובינותי בספריהם ולא נתקררה דעתי בהם, ולפי מה שהשיגה ידי אחר מה שקבלתי מרבותי ואחר העיון בספרי הראשונים והחקירה בדבריהם ראיתי כי עדין אנו צריכים למודעי לירות אחר המורים וליכנס מן המודעים ולפנים, והריני כותב תחלה המבוכות הלוחצות אותנו בזאת הסוגיא, עם שאר הסוגיות המתנגדות, ומה שעלה ביד הראשונים ומה שנאה לי להוסיף על דבריהם כמלקט שבלים אחרי הקוצרים. הנה אמרו במשנה הזאת (פסחים ג' א) מקום שנהגו לעשות מלאכה בערבי פסחים עד חצות עושים מקום שנהגו שלא לעשות אין עושין. והדבר ידוע שמחצות ולמעלה אינו תלוי במנהג אלא אסור בכל מקום, ואע"פ שבשאר ערבי שבתות וערבי ימים טובים אינו אסור אלא מן המנחה ולמעלה ערבי פסחים שאני, מפני שאמרו בירושלמי אינו בדין שתהא קרבנו של אדם קרב והוא עוסק במלאכתו, ואע"פ שתמיד נשחט בכל השנה בשמונה ומחצה וקרב בתשעה ומחצה ובערבי פסחים נשחט בז' ומחצה וקרב בח' ומחצה והפסח היה קרוב /קרב/ אחריו, מ"מ כבר אמרו שם בירושלמי הדא דתימר למצוה, אבל לעיכוב הדא היא דתנינן שחטו קודם לחצות פסול לאחר חצות מיד כשר, קודם לתמיד כשר, ומכיון שהוא כשר אף הוא קרוי זמן הפסח ואסור במלאכה. 

ועוד ראיתי (שם בירושלמי) שאמרו הרי עלי עצים למזבח וגיזורין למערכה אסור בהספד ובתענית ולעשות מלאכה באותו היום, והקשו הרי פסח קרבנן של ישראל ותלו אותו במנהג, כלומר עד חצות ולא אסרו מלאכה לכל היום וכו' ותירץ שניא היא שאין הפסח קרב אלא משש שעות ולמעלה, אלמא כל משש שעות ולמעלה זמנו הוא וכן בדין דהא כתי' לא תשחט על חמץ והחמץ כבר נתבער בסוף ששית. ועוד אמרו (שם) ר' אבהו בעי האומר הרי עלי עולה משש שעות ולמעלה מותר לעשות מלאכה משם ולמטה אמר ר' יוסא פסח שהקריבו שחרית אינו פסח, עולה שהקריבה שחרית עולה היא נמצא מ"מ הקדמת האיסור מחצות הוא מטעם שזמן הפסח הוא קרוי. ורבינו שלמה ז"ל פירשה מצד שטרדת ערבי פסחים מרובה והוצרך להרחיב בו זמן איסור המלאכה יתר מכל שאר ערבי שבתות וימים טובים, הא עד חצות מיהא אין איסור מלאכה שבו קבוע לגמרי אלא שתלוי במנהג כל אחד לפי מה שנהגו במקומם ועל זו אמרו (בבלי פסחים נ א) ההולך ממקום שעושין למקום שאין עושין או ממקום שאין עושין למקום שעושין נותנין עליו חומרי מקום שהלך לשם ואם הלך ממקום שאין עושין למקום שעושין אסור לו לעשות בכאן משום חומרי מקום שיצא משם, ומה שאמרו אחר כן (שם במשנה) אל ישנה אדם מפני המחלוקת פירשה אביי בגמרא ארישא כלומר שאם הולך ממקום שעושין למקום שאין עושין אל ישנה לעשות מלאכה בכאן מפני המחלוקת דאמרי' ליה לא תעביד, ורבא פירשה נמי אסיפא אלא שכל שאתה מפרש לה אסיפא אתה מפרש שלא ישנה מחשש מחלוקת כלומ' שאם בא ממקום שאין עושין למקום שעושין חייב הוא שלא לעשות מחמת חומרי מקום שיצא משם ואינו עושה מיראת מחלוקת שיאמרו לו קום עשה מלאכה ואל תתחסד להיות בטל בינינו, שאין כאן חשש מחלוקת שכמה עצות אדם מוצא ליבטל וכמה בטלני איכא בשוקא. (שם נ"א ב) זה ענין המשנה ולא מצינו בה חילוק בין דעתו לחזור לשאין דעתו לחזור ולא בין לפניהם ושלא לפניהם ולא בין בני תורה לשאין בני תורה, אלא בכל צד ובכל ענין נותנין לו חומרי מקום שיצא משם וחומרי מקום שהלך לשם זהו הנראה ממשנתנו בלא ספק. 

ובגמרא אמרו (נ"א א) דברים המותרים ואחרים נהגו בהם איסור אי אתה רשאי להתירה בפניהם כלומר הא בחשאי כל שאינם רואים מותר, וא"כ קשיא מתניתי', ולא עוד אלא שאמרו עליה (שם נ"ב א) דוקא בכותאי כלומ' דמסרכי ומדמו מילתא למילתא ואתי מיהא לאקולי במילי אחרים והוא הדין לכל שאינן בני תורה וכדאמרינן בגמרא כותאי מאי טעמא משום דמסרכי ומדמי מילתא למילתא, הכי נמי הואיל ואינם בני תורה מסרכו ומדמו מילתא למילתא, הא כל שהם בני תורה אף בפניהם מותר ואין חוששין לחומרי מקום שהלך לשם כלל, וסתמא איתמרא בין שדעתו לחזור בין שאין דעתו לחזור, שלעולם אין נותנין לו אלא חומרי מקומו שיצא ממנו ולא חומרי מקום שהלך לשם כלל, אלא במקום שאינן בני תורה אסור לעשות כן בפניהם והרי זה הפך משנתינו לגמרי, שמשנתינו סתם נאמרה ואף במקום בני תורה, והרי משנתינו מעידה שעל כל פנים ובלא שום תנאי ושיור בעולם נוהג בחומרי מקום שהלך ובחומרי מקום שיצא, ובבריתא משמע שעכ"פ אינו נוהג אלא כחומרי מקומו ולא כחומרי מקום שהלך כלל אלא בכל מקום שהוא נוהג היתר במקומו אם במקום בני תורה בפרסום ולעין כל, ואם במקום שאין בני תורה בחשאי ובדרך שלא יראהו בני המקום. 

ואח"כ מצאו דעת שלישית שתולה את הענין בדעת חזרה, שאם דעתו לחזור למקומו נוהג במקומו לגמרי ואין לו אצל חומרי מקום שהלך כלום אלא שאם אינם בני תורה אינו נוהג כן בפניהם ואם אין דעתו לחזור נוהג במקום שהלך לגמרי ואין לו אצל חומרי מקום שיצא כלום. ודבר זה אתה למד ממה שאמרו בגמרא (פסחים נ"א א) כי אתא רבה בר בר חנה אכל דאייתרא והוא שהקיבה יש בה שני מקומות שהאחד עשוי כקשת והשני כיתר שעל הקשת ויש חלב בשני המקומות ואמרו עליהם בפ' אלו טרפות (נ' א) בלישנא בתרא דאייתרא כולי עלמא לא פליגי דשרי משום דלא אקרי חלב אלא כשהוא תוחב /תותב/ קרום ונקלף (שם מ"ט ב) ופי' תוחב /תותב/ שיהא החלב עומד על הבשר כמלבוש ולא שיהא עומד עליו חתיכות חתיכות וכן שיהא עליו קרום ושיהא אותו קרום נקלף מעליו בנקל לא שיהא אדוק בו הרבה וחלב זה שעל היתר קרום ונקלף הוא, אבל אינו תוחב /תותב/ וכשר הוא אליבא דר' עקיבא דסבירא לן כותיה, ומ"מ אמרו (שם) והכא ר"ל בבבל נהגו בו איסור כר' ישמעאל דסגי ליה בקרום ונקלף, ואע"ג דאינהו נמי ר"ל בני בבל ידעי דהילכתא כר"ע וכדאמרינן נמי (שם מ"ט א) חלב שעל הקיבה כהנים נהגו בו היתר, מ"מ נהגו בו איסור, וקאמר' (פסחים נ"א א) דכי אתא רבה בר בר חנה - מא"י לבבל אכל ממנו ועאל לגביה ר' חייא ורבא בר בר חנא כיון דחזנהו כסייה אמרו ליה לאביי אמר להו שוינכו ככותאי, כלומר שעשאם כאלו אינם בני תורה שאלו היה מחזיקם כבני תורה היה יכול לאכלו בפניהם כמנהג מקומו, והקשו ע"ז בגמר' ורבא בר בר חנא לית ליה חומרי מקום שהלך לשם, והעלו בתירוצא דעתו לחזור הוה, והרי למדנו שכל מי שדעתו לחזור למקומו אין לו אצל חומר מקום שהלך כלל, וכן אתה למד במי שאין דעתו לחזור שאין לו אצל חומרי מקום שיצא כלל ממה שאמרו (חולין י"ח ב) כי סליק ר' זירא אכל מוגרמתא דרב שמואל. והענין הוא שאמרו (שם במשנה) השוחט מתוך הטבעת ושייר [בה] מלא החוט על פני כלה כשרה, ר' יוסי בר' יהודה אומ' [מלא חוט] על פני רובה, והוא שהגרגרת עשוייה טבעות טבעות והראשונה הסמוכה לצד הראש נקראת טבעת גדולה והכובע והשפוי שלו למעלה מטבעת זה לצד הראש והיו סוברים חכמים ור' יוסי במשנה זו שאין מקום שחיטה עובר מטבעת גדולה זו למעלה ולא עוד אלא שאף מטבעת זה צריך לשייר ממנו כלפי הראש מלא החוט על פני כולה לחכמים, ועל פני רובה לר' יוסי, ורב ושמואל פסקו בה כר' יוסי וכל שלא שייר בה רובה כלפי הראש יצאה לה ממקום שחיטה והויא לה מוגרמת ופסולה לדעתם והיא הקרויה מוגרמתא דרב ושמואל, מפני שהיו מנהיגים בה בני בבל לאיסור, וודאי אין הלכה כדבריהם שכך העלינו שם שכל ששחט מן השפוי ולמטה אע"פ ששייר מקצת החיטי שבכובע כלפי הבהמה כשרה, הואיל ושייר ג"כ מהם כלפי הראש אלא שבבבל נהגו בו איסור כרב אע"פ שיודעים היו שהלכה במוגרמתא דרב ושמואל דכשרה, ואמרו ע"ז כי סליק ר' זירא ר"ל מבבל לא"י אכל מוגרמתא דרב ושמואל, והקשו לו על שלא היה נוהג בחומרי מקום שיצא משם ותירצו בה דלאו דעתו לחזור הוה. ולמדת שכל שאין דעתו לחזור אין לו אצל חומרי מקום שיצא כלום והרי נראה שהכל תלוי בדעת חזרה. ואם כן צריך לעיין בענין תרבא דאיתרא מה שאמרו (שם נ' א) שמעיה דרב חנינא הוה קאי קמיה דר' חנינא א"ל קמוץ והבו ליה דליכול, חזייה דהוה מהנדס, א"ל בבלאה את גום שדי כלומר שישליכו אותו חלב מעיקרו ולא יהיה די לו בקמיצה ר"ל בנטילה מועטת. והרי לדעת שכתבנו היה לו לשאלו אם דעתו לחזור אם לאו, שאם לא היה דעתו לחזור היה לו להתירו, ונניח דבר זה לסמך שמא יודע היה שדעתו לחזור, מ"מ יש לנו להוסיף עוד ולומר שמצינו בענין זה דעת רביעית שתולה את הענין בחוץ לתחום, והוא שבתוך העיר שהלך לשם אין לו להקיל כלל אפי' היה דעתו לחזור ואפי' במקום בני תורה ואפי' שלא בפניהם, הא חוץ לתחום מותר. והוא שאמרו (שם ק"י א) בענין כחל שאסרוהו במקצת מקומות מחמת גדר שמצאום מקילים בבשר בחלב ומתוך כך היו נוהגים בו איסור בקצת מקומות וע"ז אמרו בסורא לא אכלי כחלי, וודאי היו יודעים בהתיר אלא שנהגו בו איסור, בפומבדיתא אכלי כחלי, רמי בר תמרי דהוא רמי בר דיקולי [מפומבדיתא] איקלע לסורא במעלי יומא דכפוריא, שדיוה כולי עלמא לכחלייהו, אתא איהו נקטינהו ואכלינהו, אתו אמרו ליה לרב חסדא, אייתוה לקמיה א"ל אמאי עבדת הכי, אמר ליה מאתריה דר' יהודה אנא דאכלי כחלי, א"ל ולית לך נותנין עליו חומרי מקום שיצא משם וחומרי מקום שהלך לשם א"ל חוץ לתחום אכלתינהו, א"ל במאי טויתנהו א"ל בפורצני, ודלמא יין נסך הוו, [א"ל] לאחר י"ב חדש הוו, ודילמא דגזל הוה [א"ל] יאוש בעלים הוה דקדחו בהו חילפי, ודילמא דערלה הוה קופא סבא חזייא דלא הוה מנח תפילי [א"ל מ"ט] לא מנחת תפילין, אמ"ל חולה מעיין הוא ואמר רב יהודה חולי מעיין פטור מן התפילין, חזייא דלא רמי חוטי דתכלת אמר אמאי לא מייתות חוטי, א"ל טלית שאולה היא, ואמר רב יהודה טלית שאולה פטורה מן הציצית כל שלשים יום וכו', א"ל חזינא לך דחריפת טפי, א"ל אי הוית [מקלעת] באתריה דרב יהודה אחוינא לך חורפאי, והא ודאי מדאתא בטלית שאולה דעתו לחזור הוה, וכן נמי דאם לא היה דעתו לחזור אף בחוץ לתחום היה אסור, אלא ודאי דעתו לחזור הוה וא"כ מאי איצטרך ליה למכלינהו חוץ לתחום אף בעיר היה יכול לאכלם, ולא עוד אלא אף בפניהם, הואיל ובני תורה היו, שהרי סורא מקום ישיבה היה, והרי למדת שאף בדעתו לחזור ואף במקום בני תורה אסור, וזהו כמשנתינו אלא שלמדנו ממנה היתר בחוץ לתחום. וכן צריך עוד לברר שהדבר ידוע שכל מה שהזכרנו מן המשנה ומן הסוגיאות אינו אלא לענין הבא ממקומו למקום אחר שמנהג מקומו מתחלף ממנהג המקום שהלך בו, אבל בני המקום שהמנהג קבוע לשם אין רשאים לשנותו כלל, ואפי' היה להם צורך בכך וכמו שאמרו (פסחים נ' ב) בני בשן נהוג דלא אזלו מצור לצידון במעלי שבתא אתו בניהו לקמיה דר' יוחנן אמרו ליה אבהתנן הוה אפשר להו, אנן לא אפשר לן. אמר להו כבר קבלו אבותיכם עליהם, וכתיב שמע בני מוסר אביך. 

וכן בירושלמי אמרו אעין דשטין הוו במגדל צבעיא, כלומר שהיה שם יער צומח עצי שטים, ונראה לי שהיו באים שם עובדי האלילים באותם הימים תמיד לכרות לצורך בתי אלילים והיו ישראל שביניהם נמנעים מלשכור עצמם לכך, אע"פ שהוא מותר - כמו שביארנו בראשון של ע"ז - וקאמר התם אתון ושאלון לר' חנינא חבריהון דרבנן מהו מיעבד בהון עבידתא, אמר לון מכיון שנהגו בהם אבותיכם באיסור אל תשנו מנהג אבותיכם נוחי נפש. 

ואחר שכן קשה לפרש מה שאמרו אח"כ בסוגיא זו רוחצין שני אחים כאחד ובכבול לא היו נוהגים לרחוץ שני אחים כאחד ומעשה ביהודה והלל בניו של רבן גמליאל שהלכו שניהם לכבול ורחצו שניהם כאחד ולעזה עליהם כל המדינה ואמרו מימינו לא ראינו כך ונשמט הלל ויצא לבית החיצון ולא רצה לומר מותרין אתם. וכן אמרו יוצאין בקורדקוסין בשבת ובבירי לא היו יוצאין בקורדקיסין בשבת, ומעשה ביהודה והלל בניו של ר"ג שיצאו בקורדקיסון בשבת בבירי ולעזה עליהם המדינה ואמרו מימינו לא ראינו כך, ושמטום ונותנום לעבדיהם ולא רצו לומר מותרין אתם וכן אמרו יושבין בספסלי גוים בשבת, ר"ל הספסלים שהגוים מוכרין בהם סחורותיהם ולא היו יושבין בספסלי גוים בשבת בעכו ומעשה ברבן שמעון בן גמליאל שישב על ספסל גוים בשבת בעכו ולעזה עליו מדינה ואמרו מימינו לא ראינו כך ונשמט וישב על גבי קרקע ולא רצה לומר מותרים אתם. וכל אלו טעם מניעתם שלא לומר להם מותרים אתם מפני שלא היו בני תורה אלמא שאלו היו בני תורה רשאים להתיר אף להם והאיך היה אפשר להתיר להם מה שנהגו כן כל ימיהם באיסור וכמו שאמרו מימינו לא ראינו כך. 

וכן צריך לברר מה שאמרו בירושלמי (שם) על מה שהזכרנו למעלה בההיא דאעין דשטין שלא רצה להתירם להתעסק בהם, ר' יוסי בר בון אמר כל דבר שאינו יודע בו שהוא מותר והוא טועה בו באיסור נשאל ומתירין לו וכל דבר שהוא יודע בו שהוא מותר ונהג בו איסור נשאל ואין מתירין לו, צריך לברר בה זו שאמרו במנהג טעות שנשאל ומתירין לו אם אף שלא בשאלה כן אלא שמתירין להם מאילנו הן להם הן לעצמנו בפניהם אחר שבטעות הם נוהגים כן. והאי דנקט נשאל משום אידך דכל שאינו מנהג טעות אלא שיודעים בהיתירו ונוהגים בו איסור שאפי' ע"י שאלתם אין מתירין להם, כמעשה של בני בישן הנזכר בסוגיא זו ובמעשה אעין דשיטין הנזכר בירושלמי, נקט הכא נמי נשאל, והוא הדין אף בלא שאלה או שמא דוקא בשאלה שמאחר שאף הם שואלים בדבר אין לחוש לטעות מזו להקל באחרת, שהרי בזו אף הם מפקפקים בה, הא שלא ע"י שאלה אף במנהג טעות אין מתירין להם ולא לעצמנו בפניהם (כשם) שמא יאמרו כשם שטעינו בזו כך באחרת ומקילין בכל מנהג שבידיהם. 

וכן צריך לברר יחיד או צבור שקבלו עליהם איזה דבר בתורת מנהג אם יש בו היתר חרטה או שאלה כשאר הגדרים /הנדרים/ אם לאו. וממה שאמרו בירושלמי (ירושלמי פסחים פ"ד ה"א) חרמי טבריא ר"ל פורשי מכמורת לצוד, וגריסי צפורין, והם המחלקים את הפולים לעשות מהם גריסים ורשושי עכו - והם הכותשים את החטים לעשות מהם דייסא - נהגו שלא לעשות מלאכה בחולו של פסח, גריסי ציפורי ודשושי עכו ניחא, [אלא] חרמי טבריא אינן ממעטין בשמחת הרגל, [ומשני] צד הוא בחכה צד הוא במכמורת, ואפי' כן אין ממעטין בשמחת הרגל פי' בתמיה שמ"מ אינה צידה כדרכה, ר' אמי מיקל לון דאינון ממעטין בשמחת הרגל. גלו ממקום למקום ובקשו לחזור בהם ייבא כהדא דר' מיאשא בני מישא קבלו עליהם שלא לפרש בים הגדול, אתון שאלון לרבי אמרין ליה אבותינו נהגו שלא לפרש בים הגדול אנו מה [אנו] א"ל מכיון שנהגו [בהן אבותיכם באיסור] אל תשנו מנהג אבותיכם נוחי נפש [ופריך] ואין אדם נשאל על נדרו [ומשני] תמן תנינין מי שנדר נשאל ברם הכא אבותיכם נדרו, ומקשה כ"ש יהו מותרין, ומשני א"ר חנניה לא מן הדא אלא מן הדא רבי תלמידיה דר' יודה הוה ור' יודה אמר אסור לפרש בים הגדול. ועוד צריך לברר בשינוי המנהגים אם יש בהם משום אגודות אגודות אם לאו ממה שאמרו (שם) ג"כ בר לקישא בעי קומי ר' יוחנן ואינו אסור משום לא תתגודדו, א"ל בשעה שאלו עושין כבית שמאי ואלו עושין כב"ה, וב"ש וב"ה אין הלכה כבית הלל, א"ל בשעה שהללו עושין כר"מ והללו עושין כר' יוסי, ור' יוסי ור"מ אין הלכה כר' יוסי? אמר ליה תרין תנאין אנון על דר' מאיר ותרין תנאין על דר' יוסי, א"ל הרי ראש השנה ויום הכפורים ביהודה נהגו כר' עקיבא ובגליל נהגו כר' יוחנן בן נורי א"ל שנייה היא שאם עבר ועשה ביהודה כגליל ובגליל כיהודה יצא, [ופריך] הרי פורים אלו קורין בי"ד ואלו קורין בחמשה עשר, א"ל מי שסדר את המשנה סמכא למקרא משפחה ומשפחה מדינה ומדינה ועיר ועיר. 

כ"ז ראיתי ונתון אל לבי היאך יתישבו השמועות זו עם זו, וכשעיינתי בחבורי הראשונים מצאתי שתחלת מי שהתעורר בזה היה הרב זרחיה הלוי בספר המאור וכלל בענין זה שהכל תלוי בדעת חזרה ובדעת שלישית ר"ל שכל שדעתו לחזור נוהג בחומרי מקומו לעולם ואין בזה שום חילוק ושום הפרש, וזה ענין ואל תטוש תורת אמך, וזה שפירש אביי במשנתינו (פסחים נ"א ב) אל ישנה אדם מפני המחלוקת ארישא, ר"ל אחומרי מקום שהלך הוצרך לתת טעם אחומרי מקום שיצא דהואיל ודעתו לחזור אינו צריך טעם, ואין לו אצל חומרי מקום שהלך דין ודברים אלא שבמקום שאינן בני תורה אין להתיר בפניהם אבל כל שאין דעתו לחזור הרי הוא כרגליו, ר"ל כמקום שהלך בין לקולא בין לחומרא ואח"כ כולל שזה המנהג גמור ר"ל שיודעים בהיתרו וניהגו בו איסור, אבל בטעות מתירין אותו בכל ענין בין להם בין לעצמינו בפניהם. ומצד הירושלמי שכתבו כל שאינו נודע שמותר וטועה בו באיסור נשאל ומתירין לו ולאו דוקא נשאל כדכתיבנא, וכן כלל שכל חוץ לתחום אינו בדין חומרי מקום שהלך לשם כלל וכעובדא דרמי בר תמרי (חולין ק"י א) שהזכרנו, אלא שאם יש לחוש באותו מנהג לבא לידי תקלה מבטלין אותו להם וכמעשה הנזכר (פסחים נ' ב) בבני בי חוזאי דנהוג לאפרושי חלה מארוזא, והדבר ידוע שאין חיוב חלה אלא מחמשת המינין הא באורז ודומן /ודוחן/ לא והעלו בה שאם רוב העיר אוכלין דגן יש לחוש שמא יפרישו משל אורז על הדגן או מן הדגן על האורז ונמצא מן הפטור על החיוב או מן החיוב על הפטור. 

ועוד כתב שבמלאכת יום שני כל דנחית ממערבא דלא נהיגי ביום שני כלל אפי' דעתו לחזור אסור לו לעשות בכאן מפני שהוא מנהג פשוט בכל הגולה ואין לפרוץ בו ודוקא מי שהגיע לישוב הא עד שלא הגיע לישוב מותר. 

זה כלל דבריו ושמח בהם הרב וכתב עליהם כמשתעשע זאת תורת המנהגות, ואני תמיה אם זו תורה, משנתינו היאך מפרשים בה ואיזהו שיחולו עליו שתי החומרות ביחד, אם דעתו לחזור הרי אין לו אצל מקום שהלך כלום אלא א"כ במקום שאין בני תורה ובפניהם, ומשנתנו ודאי לא בעמי הארץ נאמרה שא"כ היה לו לפרש כמו שפרשנו בבריתא דדברים המותרים ואחרים נהגו בהם איסור אי אתה רשאי להתירו בפניהם שפירושה דוקא בכותאי אלא ודאי אף בבני תורה נאמרה. ואם דעתו לחזור מה לו אצל המקום שהלך כלל, ואם אין דעתו לחזור מה לו אצל חומרי מקום שיצא. ואם תפרש משנתינו לצדדין נותנין חומרי מקום שיצא בשדעתו לחזור וחומר מקום שהלך בשאין דעתו לחזור, מאי חומרי חומרי דקא שמענא, הא חומרי וקולי יהבינן ליה, וכן רמי בר תמרי מאי איצטריך למיכלינהו חוץ לתחום הרי אף בתוך העיר היה יכול לאכלם שהרי ודאי דעתו לחזור היה ומקום תורה היה, ואף רב חסדא היאך הקשה לו ולית לך חומרי מקום שהלך וכו', והרי ראוי היה לדונו לכף זכות ושיחשוב עליו שדעתו לחזור הוה או שיהא שואלו ע"ז. ועוד בברית' דדברים המותרים היאך לא הקשו שיאסרו מתורת חומרי מקום שהלך ושיפרשה כדעתו לחזור. וכן אתה צריך לומר לדעת הרב שמעשה יהודה והלל בכבול ובבירי ושל ר' שמעון בן גמליאל בעכו לא מנהג טעות היה שאלו כן הרי היו יכולין להתירו להם ולעצמם בפניהם, וא"כ [זה] מה שאמרו ולא רצו לומר מותרים אתם והיאך (אמרו) [יכלו לאמר] להם מותרים אתם, והלא הם עצמם בודאי ראויים היו להחזיק במנהגם אחר שלא היה מנהג טעות, ועוד כשהקשו בזו של /על/ רבה בר בר חנה דאכל דאייתרא מחומרי מקום שהלך, הרי אביי מתרץ דההיא מא"י לארץ ישראל אבל מא"י ובבל /לבבל/ הואיל ואנן כייפינן להו לא, ונמצא לדעתו שאין הענין תלוי לדעת חזרה כלל אלא בענין מעלת המקומות ופחיתותם להיותם כפופים זה לזה היאך לא השיבוהו מיהא דיהודה ויחזקאל דהוה לה מא"י לארץ ישראל ואפ"ה לא היו נוהגים כחומרי המקום שהלכו לשם עד שאלו היו בני תורה לא היו נמנעים מזה אלא שבודאי אין הדברים מתיישבים. וכן ראיתי שאחריו החרה החזיק הרב הגדול ר' שלמה בר' אברהם מן ההר זצ"ל ואף הוא ראיתי שהשוה עמו שכל שהמנהג אינו מנהג טעות אלא שיודעים שאותו דבר מותר ונוהגים בו באיסור הכל [תלוי] בדעת חזרה, שאם דעתו לחזור נותנין עליו חומר מקומו לבד, ולא חומר מקום שהלך כלל, אלא שבמקום שאין בני תורה אין לו לנהוג היתר בעצמו בפניהם, הא במקום תורה בפניהם רשאי לנהוג היתר עצמו אף בפניהם, ואם אין דעתו לחזור הרי הוא כאנשי אותה העיר לגמרי והוא מה שהשוה בו הרב לדעת הרב הלוי, אלא שחלק עמו במקצת דברים כמו שנבאר, ואף הוא שמח בדבריו וכתב עליהם כמשתעשע זאת חוקת המנהגות, ואם נאמר חוקה לעכב הרי נמצאת קושית המשנה חוזרת ומקפת, שהרי לדבריו אי אתה יכול לפרשה אלא או בצדדין או במקום שאינן בני תורה. ואי אפשר לפרש כן כמו שכתבנו בדברי הרב ר' זרחיה הלוי ז"ל, אלא שבקושית רמי בר תמרי הרגיש הרב על שלא השיבו דדעתו לחזור הוה, ותירץ בשם הרב המובהק ר' אברהם בר דוד ז"ל דהתם הואיל והיה שם חכם מומחה והוא לא היה אלא תלמיד לא היה לו לנהוג היתר בזה בתוך העיר אף בדעתו לחזור ומשום חוצפא וחוץ לתחום מיהא ליכא חוצפא. אלא שעדין קשה לי היאך בא רב חסדא עליו מטעם חומרי מקום שהלך עד שידע אם דעתו לחזור אם לאו ושמא לא רצה לומר לו שיהא הוא מקפיד על כבודו ובא לו ע"י גלגול לידע מתוך דבריו אם דעתו לחזור אם לאו, והוא השיבו שאע"פ שדעתו לחזור לא היה מורה היתר לעצמו במקומו אלא שחוץ לתחום אכלם. וכן במה שהקשינו על הרב ר' זרחיה הלוי מבריתא דדברים המותרים ואחרים נהגו בהם איסור אי אתה רשאי להתירם בפניהם דהא שלא בפניהם מותר, ובמקום תורה אף בפניהם, היאך לא הקשו שאסור מתורת מקום שהלך ושיפרשה בדעתו לחזור, הרגיש בה ותירצה בדברים שחלק בהם על הרב ר' זרחיה הלוי והוא שהרב ז"ל סובר שאף מנהג שבטעות במקום שאין בני תורה אין מתירין לא להם ולא לעצמנו בפניהם בין שדעתו לחזור בין שאין דעתו לחזור, שלא בפניהם מותר בין שדעתו לחזור בין שאין דעתו לחזור וא"כ ההיא בריתא פירושה במנהג טעות ומשום הכי כל שלא בפניהם מותר ואין כאן חומרא, ונמצא לדעת הרב הזה שמעשה של יהודה והלל בכבול ובבירי ושל רשב"ג בעכו מנהג טעות היה, והיה יכול להתירו אף להם ואין צריך לומר לעצמן בפניהם אלמלא שאינם בני תורה, הא אילו היה מקום תורה יכולים היו להתירם אף להם ואין צריך לומר לעצמן בפניהם. והרי אנו מניחים עכשיו מה שיש לנו על סברא זו מן הקושיא עד סוף דברינו ודי לנו לעמוד כנגד סברת הרב כתריס על משנתינו שאי אפשר להעמידה זו כמו זו כמו שכתבנו, והרי משנתינו יסוד ועקר לכל מה שאפשר לבאר בענין המנהגות, ואם אין יסוד אין בנין. ואחר אלו שני הרבנים ז"ל הראו לי אותם התלמידים בדברי הרב הגדול הרמב"ן נ"ע שהרגיש אף בקושיות משנתינו וכיון לישב את כל השמועות הנזכרות בדבריהם אע"פ שלא הזכירו כל אותם שהזכרנו אלא מקצתם. ואף הוא נסכם לדברי הרב ר' שלמה מן ההר לומר שאף במנהג טעות כל שאינם בני תורה אין מתירין להם ולא לעצמנו בפניהם. 

ומה שאמרו בירושלמי (פסחים) כל שאינו יודע בהיתרו וטועה בו באיסור נשאל ומתירין לו, דוקא בנשאל שמאחר שבא לישאל הרי הוא מראה עצמו כמפקפק בדבר ולא אתי למטעי מיניה במילי אחריני, ואם אתה בא לפרשו אף בלא שאלה כלל אלא דאיידי דתני סיפא וכל שיודע בהיתרו ונוהג בו איסור נשאל ואין מתירין לו, לומר שאף ע"י שאלה אין מתירין לו, נקט נמי רישא נשאל אפשר לפרשה במקום בני תורה, הא כל שאינו מנהג טעות אלא שיודעים בהיתר ונהגו איסור יש צדדים שנותנים לו חומרי מקום שהלך אף בדעתו לחזור ואף במקום בני תורה ואף בחשאי, ועל סמך סברא זו מישב הרב נ"ע כל השמועות ומשנתינו עמהם, והוא שהוא מחלק את המנהגות לשלשה חלוקות, הראשונה שכל שיודעים בהיתר אלא שנהגו באיסור כדי לעשות סייג למצוה אין מתירין להם אפי' באו לישאל כענין האמור בבני בישן כמו שהוזכרנו למעלה, והבא לשם עליו להחמיר כחומרי המקום אע"פ שדעתו לחזור ואפי' בחדרי חדרים ואפי' במקום בני תורה וזהו ענין משנתינו וכולה מתניתי' בדעתו לחזור, וקאמר שההולך ממקום שעושין למקום שאין עושין אסור מתורת חומרי מקום שהלך ומן הדין, ואם הלך ממקום שאין עושין למקום שעושין אסור ולא מן הדין אלא מפני המחלוקת. וההאי דכחלי (חולין ק"י א) נמי משום סרך איסור הוקבע מנהג איסורא בסורא ומשום הכי איצטרך למימר דחוץ לתחום אכלינהו דהא בעיר אסור היה מפני המחלוקת, וחוץ לתחום מיהא אין כאן מחלוקת והיינו דביום טוב שני נמי אמר רב ספרא במדבר עבידנא והיינו דלא אמר חוץ לתחום עבידנא בתוך התחום לא עבידנא משום דיו"ט שני מנהג (אי) שוה בכל הגולה, ואם הוא חוץ לתחום שכפר זה שמא הוא בתחום כפר אחר, ומשום הכי איצטריך למימר דהוא חוץ לתחום של כל העולם. 

והחלוקה השנית הוא שהיה המנהג בטעות ושלא היו יודעים בהיתר אותו ענין ומצד טעות החזיקו ובזו המקום בני תורה, אפי' לא היה דעתו לחזור מודיע להם טעותם ומתיר להם, וכ"ש לעצמו בפניהם ואין צריך לומר בדעתו לחזור, אבל במקום שאין בני תורה אינו מתיר לא להם ולא לעצמו בפניהם אפי' היה דעתו לחזור, אלא שבחשאי ובביתו נוהג בה היתר לעצמו, ואם יש שם חשש חורבה אפי' במקום שאינן בני תורה מודיע טעותם כההיא דבני חוזאי דהוו נהיגי דמפרשי' חלה מארוזא כדכתיבנא לעיל, הא כל שאין חשש חורבא אסור להתירה להם או לעצמם בפניהם. שאע"פ שהוא מנהג טעות ואפי' היה דעתו לחזור וזהו ששנינו בברייתא דברים המותרים ואחרים נהגו בהם איסור אי אתה רשאי להתירה בפניהם, ופירשוהו במנהג טעות וזהו שהביאו עליה הא דבני חוזאי וכו' שהיו טועים במה שאמר ר' יוחנן בן נורי אורז מין דגן הוא וחייבים על חמוצו כרת, וכבר אמרו לית דחש לה להא דר"י בן נורי. וכן איסור רחיצת שני אחים בכבול מנהג טעות היה שהיו סבורים כשם שגזרו חכמים באביו וחמיו ובעל אחותו כן גזרו בשני אחים. וכן מנהג איסור קורדקוסין (פסחים נ"א א) שבבירי היו טועים באיסורם שהכניסום בכלל גזירת סנדל דדילמא משתלפי ואתי לאתויינהו ארבע אמות ברשות הרבים, וטעו דבגברי לא חיישינין דילמא שליף אלא באשה, ואף באשה דוקא בתכשיט שמתוך שדעתה קלה שלפא ומחויא אבל קורדיקוסין והם הנקראים בטינש בלע"ז מלבוש הם. 

ובתוספתא אמרו יוצאין בקורדקוסין מזוהבים בשבת. ולא היו יוצאין בקורדיקוסין מזוהבים בבירי אלמא אף בבירי לא היו אוסרין אלא במזוהבים ואי משום תכשיט אינו אלא באשה אלא שאף באשה מלבוש הם, וכן איסור ישיבת ספסלי גוים בשבת בעכו מנהג טעות שהיו מכניסין אותה בכלל גזירת מקח וממכר, וודאי גזרה רחוקה היא ומתוך כך אלו היו בני תורה היו מתירין אף להם ואין צריך לומר בעצמם בפניהם אבל כשאינם בני תורה לא רצו לומר מותרין אתם ולא להתירה לעצמם בפניהם. וא"ת מתחלה היאך היו עושין כן, שמא לא היו יודעים במנהגם וכשידעוהו נשמטו להם, או שמא לא היו סבורים שירגישו בהם בני העיר וכשראו כן נשממו /נשמטו/ להם. 

והרי שבזו נתישבה משנתינו שהטילה עלינו חומרי שני המקומות עם הבריית' שלא הטילה עלינו חומרי מקום ההליכה כלל אלא במקום עמי הארץ ובפניהם ועם המעשים שהוזכרו הנמשכים אחר הבריית', וכן נתישבו המשנה והבריתא עם שמועת הכחל שתלו בה את הענין בחוץ לתחום ועדין אנו צריכין לישבם עם השמועות שנתלו הענין בהם שדעתו לחזור ובאין דעתו לחזור ומתוך כך כללו בה חלוקה שלישית והיא שכל שנהגו בו באיסור לא מתורת מנהג וגדר אלא מסברת איסור הרי זה הבא ממקום שנהגו בהיתר למקום שנהגו איסורו נוהג בהיתר מקומו בכאן אם דעתו לחזור אלא שבמקום שאין בני תורה אינו נוהג בפניהם כן, וזהו ענין רבה בר בר חנא בתרבא דאייתרא, ואם לא היה דעתו לחזור מ"מ בטל הוא אצל המקום וראוי לנהוג איסור כמנהגם, ואם בא ממקום איסור למקום היתר ואין דעתו לחזור נוהג היתר שבכאן אם רצה, שכל כיוצא בזה תלוי בדעת חזרה ואין זה אלא כמחלוקת שמאי והלל שהיו אלו עושין לעצמן ואלו עושין לעצמן. 

זהו הוא סברת הרב ז"ל ואין ספק שהדברים נראין כאוהבים והשמועות שהזכרנו מתישבות בהם זו עם זו יפה יפה, עד שכולם מתאימות ושכולה אין בהם, ומ"מ יש לי לדין על מה שכתב הוא ז"ל שאף במנהג טעות אין מתירין לא להם ולא לעצמן בפניהם, האיך אפשר שיהיו הם טועים לאסור את המותר ואנו נגררים אחריהם שלא להודיעו ושלא לנהוג היתר בפניהם, הגע עצמך שהולכים שם להשתקע ובלא דעת חזרה תאמר שבהא אף אנו נמשכים אחר טעותם לעולם לעשות בצנעה ושלא בפניהם, ואי אפשר להתמיד הדברים שלא יודעו לכל. וא"ת שאם באו לדור ולהשתקע מותר, א"כ נמצא דעתו לחזור חמור במקום שהלך יותר משאין דעתו לחזור. 

ועוד קשה שהרי אמרו העיד ר' יהושע בן זבין על ר' מאיר שאכל עלה של ירק בבית שאן והיתר רבי כל בית שאן על ידו, והוא שמעשר פירות וירק אינו מן התורה אלא בארץ, ולא בחוץ לארץ אף מדברי סופרים, וכבוש ראשון שכבש יהושע את הארץ קדשה לשעתה ולא קדשה לעתיד לבא, אלא כל זמן שיהו גולים ממנה תבטל קדושתה וכשתחזור יקדשוה מתחלה בתודות ושיר על הדרך שביארנו בתלמוד שבועות, וכשעלה עזרא מבבל קדשה מתחלה קדושה עולמית עד שאם יגלו ממנה ותחזור להם לא יהו צריכים לחזור ולקדשה. ומ"מ הרבה כרכים נתקדשו בימי יהושע שלא נתקדשו בימי עזרא אלא שהניחם שלא בקדושת הארץ כדי שיזרעו בה בשביעית ויהיו עניים סומכים עליה בלקט שכחה ופאה ומעשר עני שמחייבים היו אותם במעשרות מדברי סופרים כדין מצרים ובבל ועמון ומואב, הא בפירות וירק פטורים היו לגמרי אף מדברי סופרים ובית שאן היתה כדין זה שנתקדשה בימי יהושע ולא בימי עזרא אלא שבדורות הקדומים היו נוהגים בה מנהג אותן המקומות שנתקדשו אף בימי עזרא ונהגו לאסור בה מדברי סופרים אף פירות וירק שלא במעשר וכששמע רבי שר' מאיר אכל שם ירק בלא מעשר הרגיש שמאותם שהונחו היא והיתר בה לאכול פירות וירק בלא מעשר כנגד מנהגם עד שחברו עליו (שם בגמרא) אחיו ובית אביו ואמרו לו מקום שאבותיך ואבות אבותיך נהגו בו איסור אתה תנהוג בו היתר וכו', והשיב להם (שם ז' א) מקום הניחו לי אבותי להתגדר בו, אלמא שהתיר להם לגמרי מה שנהגו בו איסור אחר שנתברר לו שמנהג טעות היה, ולא חשש שמא יטעו לומר כן בשאר מקומות הסמוכים לבית שאן ודאי צורתו מוכחת שלא היו בני תורה ומעולם לא שמענו הוראה יוצאת הימנה ואעפ"כ התיר להם אחר שמנהג טעות היה אלמא שכל שהמנהג בטעות מתירין להם וכ"ש לעצמינו בפניהם. 

ועוד קשה שהרי ברייתא ר"ל דברים המותרים ואחרים נהגו בהם איסור, נראה בפרישה שידעו בהיתר, והיינו דקאמר נהגו שם /שאם/ לא ידעו בהיתר ואחרים טועים באיסור מיבעי ליה ואין שם מנהג מוכח אלא על שמחזיקים בו מתורת מנהג, ומה שטועים בו באיסור אין מחזיקים בו בתורת מנהג ואף לשון הירושלמי מוכח כן, דקא אמר כל שאינו יודע שהוא מותר ונוהג בו איסור נשאל ואין מתירין לו, הא למדת שכל שבטעות אינו אומר ונוהג בה אלא וטועה בה וביודע שמותר אלא שמחזיק בו איסור מתורת מנהג הוא אומר לשון ונוהג בו, וכדקאמ' בבני בישן הוו נהגו דלא אזלי מצור לצידן כדפרישנא, וא"כ הוא דבני חוזאי דקאמ' עלה הוו נהיגי דמפרשי חלה מארוזא מתורת מנהג היה ולא בטעות דלאו מדר"י בן נורי אתו עלה שלא היה להם דין ודברים אצלו ולא היה ממקומם ולא מבריתם שהיו רגילים בפת אורז ולא בפת של שאר המינין והיו נוהגים כן כדי שלא תשתכח תורת חלה כשם שנהגו עכשו בקצת מקומות בחלת כהן מטעם זה כמו שביארנו באחרון של חלה. וכדאסיק בה אי רובא ארוזי אכלי וכו' (פסחים נ' ב) שאלו היו רגילים בשאר המינים היה לנו לחוש להם להפריש ממון /ממין/ על שאינו מינו ולא ודאי מתורת מנהג היה ואפ"ה אי הוו אכלי רובא דגן היינו מבטלים מנהגם מחשש קלקול המצוי בו אבל אחר שרובא אוכלים אורז העמדנום על מנהגם ואסור לזר הבא שם לאכלה בפניהם וזהו שהונח בהם לשון הוו נהיגי כבני בישן ויגיד עליו רעו. 

ועוד נשמע לאזנינו מה שאנו מוציאים בפינו הוא אומר דברים המותרים ואחרים נהגו בו איסור אי אתה רשאי להתירה בפניהם, וקאמ' עלה ובכותאי כלומר והוא הדין לכל שאינן בני תורה הא בבני תורה רשאי, וודאי רשאי בשאין רשאי דכותאי הוא, ואי מנהג טעות הוא וכי נחשדו בני תורה לטעות באיסורין, וכן דבני תורה (באין) שהקשו על בריתא זו, ודכולי עלמא לא, כלומר ואף בבני תורה לא נאמר כן, ר"ל שלא יהא רשאי להתירה בפניהם והתניא רוחצין שני אחים וכו' כדמייתי' לה לעיל, והרי המקשה היה סובר על כבול ובירי ועכו שבני תורה הם ואעפ"כ לא רצו להתיר בפניהם, וודאי לדעת המקשה מה שאמר בבריתא בכותאי אי אתה רשאי וכו' הוה מקשה לומר שאף בבני תורה אינו רשאי וכי חוששין למקום בני תורה לטעות באיסורין. 

ועוד אם בני כבול היו טועים באיסור רחיצת שני אחים ובני בירי ביציאת קורדיקוסין ובני עכו בישיבת הספסלים לומר שאיסורין היו מן הדין, א"כ כשלעזו עליהם על איסור גמור לעזו עליהם לומר שעוברים היו באיסור, והרי בבירי ובעכו חשודים באיסור חלול שבת, והרי אתה אומר שנשמטו ושתקו להם ולא רצו לומר מותרים אתם, אוי לה לאותה בושה אוי לה לאותה כלימה היו להם לפרסם ולהודיע עמייותם ולומר להם אתם טועים ואנו בדין עשינו, ואתם חמורים בני חמורים ואנו אריות בני אריות אנו מנה בני מנה ואתם פרס בני פרס, אלא ודאי יודעים היו שדברים אלו מתורת מנהג היו בידם ולא מתורת איסור, והיינו דקאמר ואין /רוחצין/ רצון וכו' כלומר ואין נוהגים לרחץ, וכן [המה] בערעורם לא אמרו בו לשון איסור, אלא מימינו לא ראינו כך כלומר לא נהגנו כך. ומה שאמרו לא רצו לומר מותרין אתם, לא שהיו יכולין לומר להם כן שהרי כל שיודעים בהיתר ונוהגין באיסור אין מתירין להם, אלא כך פירושו לא רצו לומר מותרין אתם מן הדין, רק מתורת מנהג הוא שנאסר לכם ואנו אין לנו [מנהג זה] שאלו היו בני תורה היו יכולין לומר להם כן. וכן מוכיח בירושלמי, שבמקום מימינו לא ראינו כך כתיב בו, לא נהגנו כך, ובמקום מותרין אתם קאמר מותר כן, כלומר מותר לנו לעשות כן והוא שאמרו (שם) מעשה ביהודה והלל בניו של ר"ג שנכנסו לרחוץ במרחץ בכבול א"ל לא היינו נוהגים כאן לרחוץ שני אחים כאחד ולא רצו לומר להם מותר כן אלא יצאו להם ונכנסו זה אחר זה. ועוד יצאו לטייל בקורדקוסיאות של זהב בליל שבת א"ל לא נהגנו כן בשבת ולא רצו לומר להם מותר כן אלא שלחום ביד עבדיהם. ועוד אמרו שם מעשה בר"ג שישב על ספסלי גוים בשבת בעכו אמרו וכו' ולא ר"ל מותר כן אלא עמד והלך לו והרי הדבר מוכיח בפשיטות שיודעים היו בהיתר אלא שנהגו באיסור ולא ערערו אלא שנהגו באיסור ולא ערערו אלא על המנהג הא כל שבמנהג טעות מתירין להדיא ואין חוששין לכלום. 

והרי שבמחילה מכבוד הרב עמדנו כנגד סברתו בחלוקה השנית ומתוך דברים אלו זכינו בדין אף כנגד הראשונה, שהרי מאחר שנתברר שיודעים היו בהיתר אלא שקבעו בהם מנהג איסור, אף אנו צריכים לומר שמחמת סרך מצוה היו עושין ובדין בני ביישן שמתוך שאסור להפליג בספינה פחות משלשה ימים לפני השבת ולא נאמרה אלא בשיעור מהלך גדול הנהיגו הם איסור במקומם אף במצור לצידון שלא היה שם אלא שיעור מועט ואף בחלת האורז כדי שלא תשתכח תורת חלה ויבאו להקל אף בשל דגן, והיינו דבכבול ובירי ועכו קא בעי בגמר' בשלמא ספסלי גוים משום דמחזו כמקח וממכר, ואין דרך להקשות בשלמא ספסלי גוים בהכי והכי דקא טעו דמאחר דטעו מה לנו לידע במה הם טועים אלא כך פירושו בשלמא ספסלי זה שהנהיג להחמיר בה אע"פ שמן הדין מותר משום דמחזי כמקח וממכר וכן בקורדקוסין דילמא משתלפי ואע"ג דחששא רחוקא הוא, אלא רחיצת שני אחים כאחד במה היו חוששין בזה שלא ידע עדין איסור רחיצה עם אביו וחמיו ובעל אחותו, ושני ליה דאיידי דאיתסר בהני מדברי סופרים הוסיפו בו איסור שני אחים מחשש בעל אחותו כמו שאמרו ואתו אינהו גזור שני אחים משום בעל אחותו, ואין זה לשון טעות אלא שבדעת מיושבת תקנו לעצמם כן מתורת מנהג, וא"כ הרי נמצא מנהג זה במשנתינו לגמרי והיאך לא אסרו? יאסרו הם בעצמם במקום שאין בני תורה ואפי' שלא בפניהם ואפי' בדעתו לחזור. ואחר שביארנו דעתינו לשתי החלוקות, לבי נוקפי אף בחלוקה השלישית התלויה בדעת חזרה והוא שכתב בה הרב שכל שנהגו בו שלא מחמת מנהג וגדר אלא מחמת סברת איסור הדבר תלוי בדעת חזרה והיינו תרבא דאייתרא דרבה בר בר חנא שאם דעתו לחזור נוהג המנהג מקומו ואין כאן מחלוקת. שאין זה אלא כמחלוקת הלל ושמאי, אלא שבמקום עמי הארץ אין לעשות בפניהם ואם אין דעתו לחזור נוהג כמותם. 

זו קשה יותר מכולם שהרי במקומה (חולין נ' א) משמע דבבבל לא החזיקו בו באיסור אלא מתורת מנהג וכדאמרי' עלה התם, והכא נהיגו בה איסור בבבל ולא אמר והכא אסור, אלמא יודעים היו בהיתרה וניהגו בה איסור ולא מחמת סברת איסור, ומאחר שמתורת מנהג נהגו בכך ודאי מנהג של גדר היה ומחשש איסור, והיינו מחששא דתרבא דאקשתא, ועוד דאי ההיא דאייתרא קרית מחמת סברת איסור ולא מחמת מנהג, אף ההיא דכחל נמי איכא למימר הכי דתליא בסברת איסור דהא טפי משמע בה הכי מההיא דתרבא דאייתרא, חדא דהכא איתמר עלה לישנא דמנהגא כדכתיבנא ובכחלי לא כתיב לישנא דמנהגא אלא בסוריא לא אכלי כחלי, ואע"פ שאף זו אפשר לפרשה כמו מחמת איסור. ותו דאמרינון נמי התם (שם ק"י א) רבון ורב יצחק בר יוסף אקלעו לבי רב פפי אייתי לקמייהו תבשילא דכחל רב יצחק בר יוסף אכל, רבון לא אכל, ואמ' אביי אבין תכלא אמאי לא אכיל, מכדי דביתהו דרב פפי ברתיה דר' יצחק נפחא הוא וכו', ואי לא דחזייא מבי נשא לא הוה עבדא, אלמא מחמת סברת איסור היה מחמר בה, וא"כ ליכליה בגו קרתא. ותו היכי מקשי תלמודא אתרויהו ולית ליה חומרי מקום שהלך וכו'. עד דאיצטריכו לשנויי ביה בדעתו לחזור וזה בחוץ לתחום. ותו דבשר עוף בחלב תליא באיסורא ור' יוסי הוי שרי וכדאמרי' במקומו של ר' יוסי היו אוכלים בשר עוף בחלב ואמרינן עלה במס' שבת (ק"ל. ובחולין קט"ז א) לוי איקלע לבי רב יוסף כשבא קריבו ליה רישא דטווסא בחלבא ולא אכל, כי אתא לקמיה דרבי א"ל אמאי לא תשמתינהו ואמ' אתריה דר' יהודה בן בתירה הוה ואמינא דילמא כר' יוסי [הגלילי] סבירא ליה, ואם כדברי הרב אמאי לשתיה /לשמתיה/ והא כעין מחלקת שמאי והלל הוא שהללו עושין כדבריהם והללו עושין כדבריהם, וכן מוגרמת דרב ושמואל היאך הקשו בה מחמת חומרי מקום שיצא והרי רב ושמואל מחמת איסור אמרוה ולא מחמת מנהג, אלא ודאי כל אלו המחזיקים באיסור מחמת מנהג היו מחזיקים ויודעים היו שהלכה כדברי המתיר ואף המנהג היה מנהג של סרך מצוה, ואפ"ה שרו להו אם למקום שהלך בחוץ לתחום או בדעתו לחזור במקום בני תורה או אף במקום עמי הארץ בחשאי ושלא בפניהם, ואף במקום שיצא באין דעתו לחזור וחזרה לה קושית משנתינו למקומה, שהרי למדנו ממנה שאף בדעתו לחזור ובמקום תורה חוששין למקום שהלך וקשיא נמי אברייתא דברים המותרים וכו' דילפינן מינה ולא חיישינן למקום שהלך כלל והרי הקושיות והמבוכות על הסדר שכתבנום חזרו למקומם. 

ובילדותי הייתי מתרץ שבלי ספק הכל תלוי בדעתו לחזור ובאין דעתו לחזור, שכל שדעתו לחזור אין לו אצל מקום שהלך כלום, אלא שבמקום ע"ה נמנע בפניהם, וכל שאין דעתו לחזור אין לו אצל מקום שיצא כלום, וכל אלו הנזכרים כאן בכבול ובירי ועכו לא הוצרך להקשות בה לית להו חומרי מקום שהלך דודאי דעתם לחזור הוה, שהדבר ידוע שלא באו רבן שמעון בן גמליאל ובניו לדור שם, וכן בריתא דדברים המותרים מדקא' ואחרים נהגו בהם איסור משמע שאין כונת הבא לשם להתעכב לשם, אבל רבבב"ח שבא מא"י לבבל היה ראוי לעלות עכבתו על הדעת כדי ללמוד אצל רב שהיה אחי אביו, והוצרך לשאול בה כן, וכן במוגרמתא דרב ושמואל היה ראוי לעלות על הדעת שיחזור למקומו ומתוך כך נשאלה בו, ותרצו ברבב"ח שדעתו לחזור היה ובר' זירא שלא היה דעתו לחזור, ושמועת הכחל אף הוא היה יכול להשיב שדעתו לחזור היה, אלא חדא מניהו נקט שכל חוץ לתחום אין בו חשש מקום שהלך, ולרווחא דמילתא קאמר ליה הכי שלא יחזיקנה לו בחוצפא וכמו שתירץ הרב ר' אברהם בר דוד ז"ל, ומכל מקום כל אלו דוקא בשעושין לעצמם כעין כל אלו שהוזכרו, אבל משנתינו שאף הדעת חזרה נותנת חומר מקום ההליכה לכל הבא, היה כאומן הבא להשתכר במקום אחר באומנתו עם אנשי המקום ואחר שאינו בא למלאכת עצמו אלא שהוא בא להשתכר במלאכתם אף בדעתו לחזור אין לו לעשות במלאכה שלהם על כרחי מנהגם ויזהר קודם שיקבלוה שיהא רשאי להשלימה קודם י"ד, וכן זה של מוליך פירות שביעית שהדבר ידוע בהם שמשכלה לחיה שבשדה אסור לאכול ממה שכנס בבית אף מן ההפקר, האי דקאמ' עליה שאם הוליך פירות שביעית ממקום שכלו למקום שלא כלו, או בהפך, שנותנין לו חומרי מקום שיצא ושהלך, התם ודאי הוא, דאם הוציאם ממקום שכלו, כבר כל האיסור עליהם ככל מקום שהם, ואם בהפך נראה להם כאילו אוכל מאותם שלהם בעיניהם. ואף מקצת רבותי הנאם הדבר, אלא שלבם נקפם, שאלו כן לא היה לבעל התלמוד להקשות ממשנתינו לשאר הדברים. ומתוך כך נראה עקר הדברים שדעת החזרה אין המדה שוה בו בכל בני אדם, והוא שרוב ב"א כשהולכים למקום אחר, הולכים או לדבר מצוה או למכור סחורתם או לקנות, וכל שכיוצא באלו אין דעתם להתעכב אלא עושין את המוטל עליהם וחוזרין. וזהו דעתו לחזור סתם. ויש בני אדם שאין דירת מקומם נוחה להם ותרים לעצמם מנוחה במקום אחר ודעתם לדור ולהשתקע, וזהו אין דעתו לחזור סתם. ויש בני אדם שהם ממוצעים בין שני אלו שדעתם להתעכב זמן ולחזור למקומם אחר זמן, כגון התלמידים היוצאים לתלמוד תורה וכן בעלי אומנות שהולכים בכפרים שיודעים שאין בהם מבני אומנותם והולכים לשם להתעסק במלאכת אנשי הכפר ודעתם להתעכב שם עד שמשלימים מלאכה הצריכה לכל בני הכפר ואח"כ חוזרין להם, וזהו ממוצע בין דעתו לחזור לשאין דעתו לחזור והוא ענין משנתינו. וכבר ידעת שהשלשים יום קרוי זמן למקצת ענינים, אף למי שאינו בא לקביעות דירה עד שנקרא בכך מיושבי העיר וכענין שאמרו (סנהדרין קי"ב א, ב"ב ח' א) בעיר הנדחת הגמלת והחמרת שהיתה עוברת ממקום למקום ולנו בתוכה, אם נשתהו שם שלשים יום הרי הם כאנשי העיר, ומדכתי' בה לשון ישיבה כדכתי' הכה תכה את יושבי העיר ההיא וגו'. (דברים י"ג ט"ז) ומ"מ אינו מכלל העיר להוצאת אנשי העיר בחומה דלתים ובריח אלא לאחר י"ב חדש או שיקנה שם בית דירה כמו שיתבאר בראשון של בתרא (ב"ב ז' ב במשנה) ומעתה נראים הדברים שכל שדעתו לחזור תוך שלשים, אין לו אצל מקום שהלך כלום, אלא שבמקום עמי הארץ נמנע שלא לעשות בפניהם, וכל שדעתו לקביעת דירה לגמרי נעשה לו מיד כאנשי העיר, וכל שאין דעתו לדירה אלא שדעתו להתעכב שם שלשים או יותר זהו שנותנים עליו חומרי שני המקומות. כך נראה לי. ואף גדולי רבותי הסכימו בה עמי. ואף בשם הרב ר' אברהם בר דוד ז"ל מצאתיה אח"כ רמוזה בקצת חידושין וזו היא שטתינו וכל השמיעות מתישבות בה, שהברייתא שאמרה דברים המותרים ואחרים נהגו בהם איסור אי אתה רשאי להתירה בפניהם ופירשוה בכותאי הא במקום בני תורה רשאי, ודאי סתמה בהולך לאיזו סבה ודעתו לחזור תוך שלשים, וכן הא דכבול ובירי ועכו. ומה שאמרו ולא רצו לומר מותרין אתם פי' מותרין אתם מן הדין ואסור לכם מתורת מנהג ואנו הואיל ודעתינו לחזור תוך שלשים אין לנו מפני שלא היו בני תורה ולא הוצרכו להקשות להם מחומרי מקום המהלך ולתרצה בדעתם לחזור שהדבר ברור שדעתם לחזור בתוך שלשים אבל רבב"ח שבא לו מא"י לבבל היו סבורים שדעתו להתעכב כאן אי זה זמן כל שלשים או יותר והקשו לו מחומרי מקום שהלך, ותרצו שדעתו לחזור הוה כלומר תוך שלשים, וכן כי סליק ר' זירא מבבל לארץ ישראל דאכל מוגרמתא דרב ושמואל, סבורים היו שבא ללמוד ושדעתו לחזור לזמן והוקשו לו מחומרי מקום שיצא ותירץ דאין דעתו לחזור כלל. וההיא דכחל אע"פ שבשעת אכילתו בתוך שלשים היתה, כדמוכח ממאי דקאמ' טלית שאולה היא דעתו היה מ"מ להתעכב שלשים יום ומתוך כך הוצרך לומר חוץ לתחום אכלי שכל שדעתו לחזור אע"פ שדעתו להתעכב שלשים כל שהוא חוץ לתחום אותה העיר מותר. כלל הדברים לדעתינו כל דבר שרוב העולם נוהגים בו היתר וקצת מקומות נוהגים בו איסור ולא בטעות הוראה אלא מתורת מנהג ונעשה אותו מנהג אצלם מתורת סרך מצוה או מחשש שלא לבא לידי איסור או מדין תוספת חול על הקדש ביתר מן המחוייב, הן שנהגו כן בקבלה שהם קבלו על עצמם הן שאבותיהם קבלוהו בסתם, או אף שנהגו כן בלא קבלה, אסור להם לשנות, ואפי' באין לשאול ע"ז אין מתירין להם, ולא עוד אלא שאפי' נשאל מתורת פתח או חרטה אין מתירין להם הואיל ונתלה בסרך איסור או מצוה, אלא א"כ ראו בו תקון כללי או צורך מצוה ג"כ, וכמו שאמרו בירושלמי כל שיודע שהוא מותר ונוהג בו איסור נשאל ואין מתירין לו וכמעשה של בני ביישן שאלו, ואין אדם נשאל על נדרו? תמן מי שנדר נשאל, ברם הכא אבותיהם נדרו, כ"ש יהיו מותרים? פי' שהרי פתח מצוי הוא, שאלו ידעו שיש בו נזק לבנים לא היו נודרים, לא מן הדא אלא ר' תלמידיה דר' יודה הוא דאמר אסור לפרש לים הגדול. היה אחד ממקומות שנוהגים בו היתר בא לכאן, אם דעתו לחזור תוך שלשים אין לו באיסור זה כלום ונוהג כקולי מקומו ואפי' בפניהם אם הוא מקום תורה, ואם אינם בני תורה דוקא שלא בפניהם. 

היה דעתו להתעכב שלשים יום, נוהג כחומרי מקום שהלך אע"פ שדעתו לחזור לאחר שלשים יום אלא שחוץ לתחום המקום מותר. 

היה דעתו לדור כאן ולהשתקע אסור אף מחוץ לתחום. 

היה באותה העיר חכם מפורסים ומנהיג את בני העיר באיסור זה מחמת שהוא אוסרו אע"פ שאין חביריו מסכימים עמו ראוי לכל אדם אפי' היה חכם כמותו להניח לו מקום ליטול שררה בתחומו, ואפי' דעתו לחזור בתוך שלשים וכדקאמרינן ביבמות ר' אבהו כי מטי לאתריה דר' יוחנן לא היה מטלטל שרגא, ר"ל שהדליקו בה באותה שבת אע"פ שהיה הוא סבור [שמותר] ושהיה חכם מופלג. 

היה המנהג מנהג טעות כלומ' שסבורים שהוא אסור מן הדין, מותר להתיר להם וכ"ש לעצמו בפניהם בין שדעתו לחזור בין שאין דעתו לחזור. 

וכן הענין במנהג שאין בו שורש ולא טעם, שאין דין מנהג לו אלא א"כ נתלה באיזה צד של צרך מצוה או מורה מוסר וגמילת חסד או חשש איסור או כעור או קלקול. ומ"מ כל שהוא מנהג קדמונים וותיקים מעמידין אותו אף לקולא הואיל ואין שם איסור כמו שבארנו בראשון של ר"ה. והוא שאמרו במסכת סופרים (פי"ד הי"ח) אין הלכה נקבעת עד שישהא מנהג, וזה שאמרו (שם) מנהג מבטל הלכה, במקום שאין איסור, מנהג ותיקין, כלומ' שאי אפשר שלא יהא לו סעד, אבל מנהג שאין לו ראיה מן התורה ר"ל שאינה נתלה בשום ענין, אינו אלא כטועה בשקול הדעת. וכן הענין אצלי במנהג של התחסדות היוצא מכל גדר, אע"פ שהם מתחסדים בו התחסדות של תפלות ומיחסים אותו לצורך מצוה, וזהו אצלי מה שאמרו בירושלמי (פסחים פ"ד ה"א) נשיי דנהיגין דלא למעבד עובדא באפיקי שבתא, ר"ל כל מוצאי שבת, אינו מנהג, כלומר שאין זה אלא התחסדות ביתר מן הראוי ואין חוששין לו, עד דתיפני סדרא, כלומ' עד שישלימו סדר מה שהורגל לומר בו במוצאי שבת מנהג, כלומר אע"פ שיש בו תוספת יתר על המחוייב, ואסור לבטלו, בתנינא ובחמשתא אינו מנהג, כלומר שמתבטלות בכל יום תענית של שני וחמישי, אינו מנהג ואין חוששין לו. עד דתתפני תעניתא, מנהג, ר"ל סדר תפלת תענית. יומא דערובתא, ר"ל כל יום ערב שבת וערב יו"ט אינו מנהג. ממנחתא ולעיל מנהג, יומא דירחא מנהג. דלא למשתיי' חמר מן דאב עליל כלילי, מנהג. וכן הענין בכל מנהג של תפלות אע"פ שבעליו מתחסדים בו וכן הדין במנהג שיש לחוש בו לצאת ממנו חורבא וקלקול כמו שביארנו בענין חלת האורז. 

היה הדבר שבא לו ממקום האיסור למקום מנהג ההיתר אם אין דעתו לחזור נוהג כמקום שהלך אם רצה אלא שאם נמנע אין בכך כלום שכל שב ואל תעשה להחמיר אין בו חשש. 

היה דעתו לחזור אם תוך שלשים יום אם לאחר שלשים נוהג כחומרי מקום שיצא כמוגרמתא דרב ושמואל הן שהיה האיסור במקומו לתורת מנהג וקדום הן שהיה מחמת חכם מפורסם שהיה מנהיג את האיסור מצד הרואה. 

היה מנהג ההיתר במקום מהלכו בטעות ובעבירה, כגון אלו הנוהגים לאכול גבינת הגוים ולתפור בחוט של כלאים, לא סוף דבר שאסור לו לעשות כן אלא שראוי לו לגעור ולנדות אם הוא ראוי לכך, שאין מנהג מבטל הלכה להקל באסורין, וכדאמרין בראש השנה (ר"ה ט"ו ב) במקום איסורא כי נהגו מי שבקינין להו, אלא שאם ההיתר במחלקת סברא והיה בעיר שנוהגים בה היתר חכם מפורסם מנהיג את העיר ומתיר להם בכך, אין לזה הבא לגעור ולשמת, אלא שהוא מ"מ נוהג בה איסור, וזה שאמרו (שבת ק"ל א) במקומו של ר' אלעזר היו כורתין עצים לעשות פחמין לעשות ברזל לצרף אזמל בשבת וכן במקומו של ר' יוסי היו אוכלים בשר עוף בחלב ואמרינ' עלה לוי אקלע לבי יוסף רשבא קרבו ליה טוואסה בחלבא ולא אכיל כי אתא לקמיה דרבי ותנו ליה עובדא א"ל אמאי לא שמתיה מר, א"ל אתריה דר"י בן בתירה הוה אמינא דילמא כר' יוסי דרש להו וכו' כדכתיב' לה לעיל. ובפ' גגית אמרו דשמואל ורב הוו יתבי בההוא חצר ונפל גודא דביני וביני ואמ' שמואל נגידו בה גלימאי ואהדרינהו רב לאפיה, ואמ' שמואל אי קפיד מר קטרו ליה בהמייניה, והקשו שם ורב אי סבירא ליה דאסור לימא אסור ותירץ אתריה דשמואל הוה, וכ"ש במקום האיסור וכדאמר' בשני של מסכתא זו (פסחים ל' א) אשוו בינייכו ואי לא דרישנא לכו כר' שמעון, ולידרוש להו הכי, ותירץ אתריה דרב הוה כמ"ש בפתיחת זאת המחברת (עמוד ט') ומ"מ אם לא היה אותו חכם ממונה בהנהגת מקומו אע"פ שסומכים בדבריהם על איזה חכם אינו כלום שהרי ר' יוחנן בן נורי היה מחייב מין האורז בחלה ולא חששו לו, וכן אם לא היה יחיד בהוראת מקומו אלא שהיו שם חכמים כמותו חולקים עליו, אף היחיד החולק עם המרובין אין לו לעשות כדברי עצמו ואין צ"ל באחרים בין לקולא בין לחומרא, וכמו שאמרו בירושלמי (ירושלמי ברכות רפ"א) על רבן גמליאל שאמר עד שעלה עמוד השחר פליג רבנן ועביד עובדא בנפשיה והא ר' מאיר פליג אדרבנן ולא עביד עובדא בנפשיה דתני' וכו' וכן ר' שמעון פליג אדרבנן ולא עביד וכו' דתניא וכו'. ואע"פ שכל אלו לחומרא דהא ר"ע פליג אדרבנן ולא עביד עובדא בנפשיה אלא כרבנן ולאקולי כמו שהזכרנו שמועות אלו ג"כ בפתיחת זאת המחברת, (ריש עמוד ח') וכן בירושלמי שביעית (פ"ט מ"ג ובבלי פסחים נ' א) אמרו הכובש שלשה כבשים בחבית אחת ר"א אומר אוכלין על הראשון לבד. והענין הוא שכבר ידעת שפירות שביעית צריך להפקירן ושלא לאכול מהם מן השמור אלא שיאכל מהם מתורת הפקר ושתהא יד הבעלים ויד כל שאר שוות בהם, ואף באותם שהכניס בביתו מתורת הפקר אינו רשאי לאכול מהם אל /אלא/ כל זמן שאותו המין מצוי בשדה, שכך דרשו רבותינו (פסחים נ"ב) ולבהמתך ולחיה כל זמן שחיה אוכלת בשדה אתה אוכל לעצמך ומאכיל לבהמה שבבית, כלה לחיה שבשדה אף אתה כלה לעצמך ולבהמתך שבבית, ואמר עכשיו שאם כבש בשביעית שלשה מיני ירקות בחבית אחת בציר או בחומץ כדי להתקיים ואין הזמן שאותם הירקות כלות מן השדה שוה, אלא שהמין האחד שבהם כלה קודם לחברו, ר"א אומר שאין אוכלין אלא בעוד ששלשתן מצויים בשדה, אבל כל שכלה אחד מהם תחלה לאחרים נאסר הוא וחבריו עמו, ואע"פ שלא כלה מין שבהם, שהרי טעם האחד בחברו ואסרתם, ור' יהושע אומ' בהפך שאוכלין אף האחרון כלומ' שאפי' כלה המין שבשנים מהם ונשאר עדין מן השלישי שלא כלה אוכלין משלשתן על סמך אותה שלא כלה המין שבה, שמאחר שהטעם שבה באחרות אף הוא אוכל על סמך אותו הטעם. ורשב"ג אומר אין הטעם בזה אוסר או מתיר אלא כל שכלה מינה יסלקנא מן החבית ויאכל מן החבירות, וכן הלכה ואמר עליה בירושלמי (שם) חזקיה אמר התחיל בה הרי הוא כמבוער כלומ' שאם כלה מן האחת שהוא צריך לסלקה אם התחיל בה לאכול ממנה הרי הוא כמבוערת. ונאמר עליה (שם) אתא עובדא קומי ר' יוסה והורה כחזקיא אמר' לאו דאנא סבר כותיה אלא מן מה דאנן חמיין רבנין עבדין [עובדא] כותיה. 

ויש צד אחר במנהגים שאין איסור והיתר מוכרחים בו ושאינם נעשים לצורך מצוה ולחשש איסור, כמנהגים שבנוסח התפלות, אלא אלו נוהגים כן ע"פ מנהג זקיניהם, ואלו נוהגים כן ע"פ מנהג זקיניהם, מה שיש ביניהם טעם מצד הלכה, אלא שאין הדבר מוכרע אלא אלו נותנים טעם לדבריהם ואלו נותנים טעם לדבריהם. ויש שאין ביד כל אחד אלא מנהג, ובדברים אלו, כל שבינו ובין עצמו נוהג כרצונו בכל מקום, וכל שהוא בצבור אין לשנות מנהג בצבור שהוא בו משום [כמה] פנים, וכמו שאמרו (ירושלמי ברכות פ"ח ה') בענין יו"ט שחל להיות במוצאי שבת דר' יוחנן אמר יקנ"ה ור' חנינא אמר ינה"ק, ר' אבהו כד הוה אזיל לדרומא עביד כר' חנינא, כד הוה נחית לטבריא עביד כר' עקיבא דלא למיפלג על בר נש באתריה, ודי לגאות השפלים תוכחת בענות הגדולים, ואם עשה אחד כן דרך התרסה, ראוי לגערו ולנזוף בו, אלא שאם לא ידע במנהג אותו הצבור ראוי להעביר על המדה ושלא להעבירו אלא לשתקו, וכן הוא בהדיא בירושלמי (ברכות פ"ג) בעון משתקתיה ואמר להו רב ארפוניה וכו' כמו שכתבנו כ"ז בפתיחת המחברת הזאת, ובמס' סופרים (פכ"א ה"ח) אמרו מקום שנהגו לקרות את המגלה שני ימים קורין, לילה ויום קורין הכל כמנהג המדינה. ולענין אם יש בשנוי המנהגים משום אגודת כבר בארנו שכל שהמנהג חלוק לפי המקומות אין כאן אגודות בין שהוא מחלוקת של מנהג, בין שהוא מחלוקת של איסור והיתר, אבל כל שהוא בעיר אחת אם הן שני בתי דינין אף זה אין בו דין אגודות בין למנהג בין להוראה, אלא הללו עושין לעצמן והללו עושין לעצמן, אבל אם אין אלא בית דין אחד ומקצתו נוטה לדעת אחת ומקצתו לאחרת במנהג הדבר קשה אלא שאין בידינו הכרע. 

היה המחלקת באיסורין, חלקו בה המפרשים הרבה, ואנו הכרענו בראשון של יבמות (י"ד ב) שאם שניהם שוים בחכמה הולכים אחר המחמיר בשל תורה, ובשל סופרים להקל, ודוקא שאלה להורות כדברי האחד, אלא שאם החתיכה שחולקים בה לפנינו, הרוצה לעשות כדברי אלו עושה וכדברי אלו עושה אחר שהם שוים, שלעולם לא חל שם איסור על החתיכה, והיינו שאמרו (ע"ז נ"ז ב) נפקי שיפורי דמר ושרו ונפקי שיפורי דמר ואסרי. 

ואם אינם שוים הולכים אחר הגדול. ואם חלקו מועטין עם מרובין והמועטים גדולים יותר אין מכריעין בדבר. 

ויחיד החולק עם המרובים אף הוא עצמו אינו עושה כדבריו לקולה. 

ואם הוא מחמיר רשאי להחמיר לעצמו ולהורות כן לאחרים בחשאי, אבל לא בפרסום, וזה שאמר עקביה בן מהללאל (עדיות פ"ה מ"ז) לבנו בשעת פטירתו חזור בך בארבעה דברים שאני חולק בהם עם המרובים, ואע"פ שאני לא חזרתי אני שמעתי מפי המרובין וכו' אני עמדתי בשמועתי וכו' אבל אתה שמעת מפי היחיד ומפי המרובים מוטב להניח דברי היחיד וכו'. 

ואם ראו כן לחכם מופלג אלא שרוב העולם אוסרין, יש לדין בה כמו שאמרו בסוגיא זו (פסחים נ"א א) אמר ליה רבה בר חנה לבריה לא תיכול ספיחי כרוב בשביעית ואע"ג דאנא אכילנא אני ראיתי את ר' יוחנן שאכל, וכדאי הוא לסמוך עליו, אבל אתה לא תאכל על סמך אכילתו וכן אמרו (שם:) דאמר רבה בר בר חנה סח לי יונתן בן אלעזר פעם אחת נכנסתי אחר ר' שמעון [בן ר"י בן לקוניא] לגינה ונטל ספיחי שביעית [כרוב] ונתן לי וא"ל בפני אכול שלא בפני לא תיכול, ר"ל שבחייו יאכל אבל לא אחר מותו. אני שראיתי את רשב"י שאכל כדאי הוא לסמוך עליו בין בפניו בין שלא בפניו, אתה בפני אכול שלא בפני לא תיכול. 

ומ"מ כל שהללו אוסרים והללו מתירין ועשו אלו כדבריהם ואלו כדבריהם, אסור למתיר להעלימו לאוסר וליתן לו בחזקת כשר, אלא צריך שיודיעו, וא"כ מה שירצה יעשה שאינו מודיעו מותר לאוסר לסמוך עליו אם הוא מוחזק בכשרות, ואם אינו מוחזק לו אינו סומך אלא א"כ מעיד לו ובעדותו מיהא נאמן, אלא א"כ היה חשוד בדבר ושתהא שלו כמו שביארנו כ"ז בראשון של יבמות וכן דין חכם שאסר ביררנו בראשון של עבודה זרה ובראשון של הוריות, וביבמות פרק האשה רבה. ודברים אלו שהתרנו בענין אגודות בשני בתי דינין הוא בשאין המנהג או האיסור מפורסים, אבל כל שהאיסור מפורסים או המנהג קבוע אין לשום אדם לשנות בו על הדרכים שביארנו. 

זה שהשיגה ידינו בדיני חילוק המנהגות ושהשלמנו בהם השמועות ובלבול הסוגיאות וזהו שלום מנהג. 

ואף להרב המובהק אברהם בר דוד ז"ל ראיתי שכתב בנוסח זה: כל מנהג שקבלוהו בסתם עליהם מצד איסור, אין הבנים רשאים להתירו ואין לחכם להתירו להם. ואם קבלוהו על עצמם לבד, רשאים הבנים להתירו אם לא נהגו בו אחר מיתת אביהם, ואם נהגו בו אחר מיתתו, כבר קבלוהו, ושוב אין נשאלין עליו, ואין מתירין להם אבל מנהגים אחרים שאינם מחשש איסור אלא שהקהל מסכימים לאיזה דבר אפילו קבלוהו סתם אין הבנים שאחריהם נתפשים עליהם. ואם הסכימו כולם לשנות הרשות בידם אלא שאין היחיד רשאי להוציא עצמו מכללם ודנין אותו על פי המנהג שנהגו הראשונים, עכ"ל הרב ז"ל. ונראה ברור שאף בתחלת הקבלה אין יחיד יכול להוציא את עצמו אלא א"כ הוא אדם מסויים וראוי לחלוק על ההסכמה אם ירצה, וכל שכיוצא בזה רשאי הוא לומר איני חולק עליכם אלא שאני מוציא עצמי ממנה. 

וכן נראה לי שאף ממה שקבלו הצבור עליהם בהסכמה, אף הדורות הבאים בכלל לכל זמן קבלתם, אלא שהם רשאים לימנות ולהתיר, שהם אך הם רשאים בכך אם נסכמו כל ראשי הצבור או שבעה טובי העיר ואפי' נשבעו על דעת המקום ועל דעת רבים כמו שביארנו בשלישי של שבועות. והדברים ברורים ומחוורים. 

ספר מגן אבות (למאירי) ענין כא 
============================= 
אחר הדברים והאמת האלה הראו לי אותם התלמידים קונדרוס לרב הגדול ר' משה בר' נחמן ז"ל שהאריך בו על מה שכתב הרב הגדול ר' אברהם בר דוד זלה"ה בהלכות לולב וארבעת מינים שחברם הרב ז"ל בצאתו מקרית יערים היא עיר פושקייריש, בסבת מלחמות אחד השרים אשר נלחם עם השר שלו, והלך לו הרב משם לנרבונא עיר מולדתו ושם יצאו לקראתו נכבדי קרקשונה העיר קברות אבותי להתחנן לו ולבקש מלפניו לבא בגבולם לשכון כבודו בארצם ונעתר להם ויהי שם ימים בבית אחד מזקנינו הנכבדים אשר היו שם אחד העם אשר שמו בקרבי החכם הנכבד ר' מנחם בר יצחק ובביתו חבר הרב הלכות לולב אלו אשר שמתי עתה מעייני בם, ואף הזכיר בתוכם ראיה אחת בשמו, בנה עליה הרב ר' משה בן נחמן מצודים להשחיתה, וגם ישוב יתפלא על הרב ר' אברהם בר דוד זלל"ה כאשר קבלה ממנו וכאשר הטה אזנו לשומעה. ואני נתתי [לבי] לדרוש ולתור מה שכתב הרב ר' אברהם בר דוד ז"ל בהלכותיו, ומה שהשיג עליו הרב הגדול אשר זכרנו וזה החלי לעשות בעזרת האל ובישועתו. 

כתב הרב ר' אברהם בר דוד ז"ל לולב הגזול והיבש פסול ואתמר עלה בגמרא (סוכה כ"ט א) קא פסיק ותני לא שנא ביום טוב ראשון ולא שנא ביו"ט שני, בשלמא יבש בעינן הדר וליכא, אלא גזול אמאי, בשלמא יום ראשון לכם אמר רחמנא משלכם, אלא יו"ט שני אמאי, אמר ר' יוחנן [משום רשב"י] משום דהוה ליה מצוה הבאה בעבירה דכתי' והבאתים גזול ואת הפסח וגו' מה פסח דלית ליה תקנתא אף גזול לית ליה תקנתא וכו', ופליגא דר' יצחק [דאמ"ר יצחק] בר נחמיני אמר שמואל לא שנו אלא בראשון אבל בשני מתוך שיוצא בשאול יוצא נמי בגזול. והרב ר' יצחק אלפאסי ז"ל לא הזכיר מכל זה כלום ולא פסק הלכה כמי, אלא שכתב המשנה כמות שהיא, נראה דהכי סברא ליה דלא שנא יום ראשון ולא שנא יום שני פסול דאי כשמואל סבירא ליה, הוה ליה לאייתוייה דהא פליגא אמתניתין, וכן נראה לי, חדא דסוגייא דגמרא הכי היא כדקאמ' קא פסיק ותאני וכו' וכן דר' יוחנן ודר' שמעון בן יוחאי הכי סבירא להו ושמואל יחידאה הוא, ורב נחמן נמי אותביה לר' יצחק בר נחמיני ממתני' ואע"ג דפריך ליה, דאי הוא. 

זה תורף דברי הרב ר' אברהם בר דוד ז"ל, ואחר שהחליט את הענין לפסול את הגזול לכל שבעת הימים, חזר לומר שלא נאמר כן אלא בגזול אבל כל שאר הפסולין דוקא ביום ראשון. ומדחזינן באתרוג דר' חנינא מטבל ביה ונפיק ביום שני, וכן מדאמ' בירושלמי (ירושלמי סוכה פ"ג ה"ו) ר' יצחק בר נחמן בשם שמואל ואיהו אף בגזול אמרה, מכל מקום אע"ג דלא סבירא לן כותיה בגזול בשאר פסולין מיהא כוותיה סבירא לן דלא אשכחן דפליג עליה. ועוד דסוגיין כותיה בשאר פסולין כדאשכחן בחסר ומ"מ עבות דהדס ודאי בעינן לכלהו יומי דההיא לאו מהדר אתי אלא מגופיה דקרא דקרי ליה עבות ושאינו עבות מין אחר כדכתיב (נחמיה ח' ט"ו) עלי הדס [ועלי תמרים] ועלי עץ עבות וגו', אבל שאר פסולין דאתו מהדר, איום ראשון הוא דקפיד קרא אבל אשאר יומא לא. 

זה תורף דברי הרב, והרי שהכשיר כל הפסולין לשאר הימים אחר שהם מאותו המין ואף היבש בכללם. ואף אחד מגדולי משפחתנו חבר באזהרות של לולב בנוסח זה, נפסל הגזול לכל שבעת הימים אך אם ימצא יבש מחר יצא. וחזר הרב והרגיש על מה שהסוגיא מעידה שהיבש פסול, פסול לכל הימים כגזול, וכדקאמר' קא פסיק ותני לא שנא יום ראשון ול"ש יום שני בשלמא יבש בעינן הדר כלומר בין בראשון בין בשאר הימים אלא גזול אמאי, כלומר דהא דלא אתינן עלה אלא משום לכם, ולכם אראשון לחודיה הוא דכתיב, ואלמא מכל מקום דיבש בכולהו יומי מפסיל ואע"ג דהדר נמי אראשון כתיב הוא נדחק לתרצה דהאי מקשה סבר מקרא נדרש לפניו, וא"כ ושמחתם לפני ה' אלהיכם שבעת ימים אהדר כתיב, וביום ראשון אלכם לחודיה קאי, ולא שדינן ביום הראשון אהדר דבתריה כלל, אלא אגזול דלקמיה, וא"כ הדין נותן לפסול את היבש בכל הימים, וגזול דוקא ביום ראשון אי לאו טעמא דמצוה הבאה בעבירה. ומיהא הלכתא דמקרא נדרש לפניו ולאחריו וביום הראשון קאי אלכם דקמיה ואהדר דבתריה, אלא שהגזול מביאין אותו לבית הפסול כל הימים מדין מצוה הבאה בעבירה, והיבש כשר בשאר הימים, ומ"מ בסוף ההלכות חזר בו הרב וקבע הלכה לפסוק שהיבש פסול בכל הימים ממה שראה שנכתב במשנה בין גזול ובין אשרה ועיר הנדחת שהם פסולים כל שבעה, ולא תניא בהדיא קטומין ונפרצו עליו שפסולין ביום ראשון לבד. 

וכן ממה שהנאהו מה שראה שפסלוהו בירושלמי (שם) על שם לא המתים יהללויה, וטעם זה נופל אף על כל שאר הימים דומיא דגזול ואשרה ועיר הנדחת, ואע"ג דבסוגיא אתינן עלה משום הדר לרוחא דמילתא הוא דאיתמר ולמסמך טעמא דאורית'. שהרי משמת אין בו הדר שכבר הלך כל הדרו וכמי שאינו דומה. ובשל אשרה ועיר הנדחת דמכתת שיעוריה הילכך פסול הוא כל שבעת הימים. והרב הביא עוד ראיה מסוגיא דשמעת' דקאמ' קא פסיק ותני וכו' אלא לא שנא ראשון ול"ש שני ואיבש נמי קאי כדקא סלקא כולה שמעתא. זהו תורף דברי הרב. וזה שדחה הרב מה שכתב תחלה להכשיר היבש וממה שנדחק לתרץ את הסוגיא על הדרך שכתבנו וחזר לפסוק כסתם הסוגיא ואח"כ העיד שמצא כן בהלכות הרב ר' יצחק אבן גיאות בשם רב פלטוי והעלה דרך פסק שאין יוצאין בו בין במקום הדחק בין שלא במקום הדחק אלא שבמקום הדחק נוטלין אותו בלא ברכה שלא תשתכח תורת לולב ואתרוג, וזהו שאמרו (סוכה ל"א ב) בבני כרכין אין שעת הדחק ראיה, כלומר שלא עשו כן אלא כדי שלא תשתכח תורת לולב אבל אין מברכין עליו שהרי אינו יוצא בו דכל היכא דתני פסול דיעבד משמע. 

ואח"כ הזכיר הרב ז"ל על אחד מזקנינו הגדולים אשר בקרקשונה אשר שמו בקרבי החכם ר' מנחם בר יצחק שחיזק את דבריו ממה שהביא ר' יהודה ראיה לדבריו בהתכשר היבש מבני כרכין שהיו מורישים לבניהם ולבני בניהם, ואם איתא דרבנן לא פסלי אלא בראשון מה זו ראיה שמא בשביל שאר הימים היו עושין שאם לא מצאו בראשון מן הלחים יהיו יוצאים בהם בשאר הימים, אלא שבודאי חכמים היו פוסלין אותו אף בשאר הימים. ומכאן הוציא הרב ראיה אחרת שאם יש לו לולב ואין לו אתרוג נוטל את הלולב לבדו לזכר בעלמא בלא ברכה, והוסיף בזה ראיה ממה שאמרו לא מצא אתרוג לא יביא לא רימון ולא פריש וכו' ואמרינן פשיטא ומהדרי' מהו דתימה לייתי [כי היכי] שלא תשתכח תורת אתרוג קמ"ל דזמנין דנפיק מניה חורבא דשביק לאתרוג ומייתי מהנך ש"מ דהיכא דליכא למיחש לחורבא נקיט לה שלא תשתכח תורת לולב, דאע"ג דקאמר דלא לישתכח תורת אתרוג ודאי מלולב נמי קאמר דאי לא נקיט לולב מאי שלא תשתכח תורת אתרוג איכא, וכי חמור תורת אתרוג מתורת לולב, אלא ודאי דנקיט לולב ואע"פ שאין אתרוג וסלקא דעתך אמינא לינקוט בהדיה פריש וכו' קמ"ל מוטב שיטול את הלולב בלא אתרוג ובלא מין אחר, משיטלנו עם מין אחר, ואין בנטילתו לבדו חורבא, דארבעת מינין שבלולב באוריתא מפרשי ולא אתי למטעי אבל אתרוג דפרי עץ הדר הוא דכתיב איכא למטעי ולמימר דהאי נמי הדר הוא, וכן בין יבש ללח ליכא למיטעי דלא שביק ליה ללח ונקיט יבש. 

זה תורף דברי הרב בגזול ויבש, והנה הרב שזכרנו, מגיה על דברי הרב הגדול ר' אברהם בר' דוד ז"ל בין במה שהיה דעתו מתחלה על היבש להכשירו בשאר הימים, בין במה שחזר בו אח"כ לפסלו בכל הימים, והוא שכתב: הרי רבינו הרב קובע הלכה דגזול פסול בכל הימים אבל שאר הפסולין דוקא ביום הראשון, וכשהקשה לו ממה שאמרו בסוגיא בשלמא יבש וכו' מתרץ דהכי קאמר, בשלמא יבש לא קשיא לי דילמא תנא דידן סבר דמקרא נדרש לפניו ולא לאחריו, אבל מסקנא שנדרש לפניו ולאחריו, וביום ראשון קאי אלכם דלקמיה וההדר דבתריה, ואח"כ ערבב את הדברים וחזר למה שכתב הרב בסוף הדברים אחר שחזר בו לפסול את היבש בכל הימים מטעם לא המתים יהללו יה ומטעמים אחרים שהזכרנו בכלל דבריו, וכשהוקשה מן הסוגיא דמשמע דמשום הדר אתינן עלה, תירץ דלרווחא דמילתא הוא דאתמר למסמך טעמא אדאוריתא, והוא מגיה ע"ז אם ידחה הרב סוגיא של מקשה לומר דלרוחא בעלמא אתמר, מה יאמר במימרא חתיכה דרב אמי (סוכה ל' א) יבש פסול לפי שאינו הדר, גזול פסול משום מצוה הבאה בעבירה, דילמא /אלמא/ משום הדר הוא. אלו הן דברי הרב המגיה. ואני תמה מה זו תפושה וכי הא דר' אמי עדיפא מדמקשה. ואף הא דר' אמי נמי אפשר דלרוחא דמילתא אינקטא. ועוד דהא איכא נמי לפרשה לפי שאינו הדר, כלומר שכבר כלה לחלוחו והרי הוא כמת וניטלה הדראתו לגמרי וזהו שאינו הדר. 

וכן מה שכתב אח"כ ועוד שמה אמרו בשלמא יבש בעי הדר וכו' אינן דברי מקשה לפרשן לרווחא דמלתא, אלא על דרך העיקר נאמרה שהרי דקדוקה מן המשנה כדקאמ' קא פסיק ותני וכו'. ומן הדקדוק הזה דקדקו לפסלו בשני, וממנו למד ר' יוחנן לפסול את הגזול משום מצוה הבאה בעבירה, אלמא דבסברא דקושטא פליגי. ואף על זו אני תמוה שהרי על אותו לשון בעצמו אמר הרב דלרווחא דמילתא אתמר, ומה ענין אף כשתאמר שאינה דברי מקשה שלא לומר כן, ומאי סהדותיה דמר דבסברא דקושטא פליגי, ועוד דהא ודאי קושטא היא דאיהו מקשי אגזול אמאי מפסיל בשאר הימים וקאמר עלה דבשלמא יבש משום דכתיב דבעינן הדר, ואפשר לפרושה שניטל הדרו לגמרי ונקיט בלשון שאינו הדר לרווחא דמילתא, וכן מה שהביא ראיה אח"כ ממה שהקשה רב נחמן לר' יצחק בר נחמיני הא שאול כשר, אימת, אי לימא ביום ראשון וכו' אלא בשני הא גזול ויבש פסול והיינו משום דבעינן הדר. 

[גם] זו קשה והלא לא הזכיר בכאן רב נחמן טעם הדר כלל, ולא עוד אלא שאף היבש לא הוזכר כלל בדבריו אלא הגזול דהא ר' יצחק בר נחמיני גופיה לאו ביבש איירי אלא בגזול. 

ואח"כ כתב שדברי הרב סותרין זה את זה שמתחלה נתן טעם ללולב הגזול בכל הימים מכח הסוגיא דקאמר קא פסיק ותני לא שנא ראשון ולא שנא שני, וביבש הוא מעמידה דוקא בראשון, והרי אתה רואה שהגהה זו הוא על מה שכתב תחלה להכשיר את היבש מראשון ואילך. וראוי לתמוה שהרי הרב ר' אברהם בר דוד ז"ל אינו חולק לומר שלא יהא ר' יוחנן אומר בין בגזול בין ביבש ושלא יהא דקדוק המשנה מוכיח כן, אלא שהוא בא לפסוק כר' יוחנן, ובדקדוק המשנה בגזול ואינו רואה לפסוק בין ביבש ממה שראה באתרוג חסר שכשר. 

ואחר כך בא לדקדק על מה שחזר בו הרב בסוף ההלכות לפסול את היבש בכל הימים ממה ששנו היבש בין גזול ובין אשרה ועיר הנדחת שפסולין כל שבעה, וגלגל בו טעם הירושלמי שאמר על שם לא המתים יהללו יה, וכיון שהוא מת כמו שאינו דמי, ובשל אשרה דמכתת שיעורא, ואע"ג דבסוגיין אתי עלה משום הדר לרווחא דמילתא הוא כדכתבינא לעיל. והוקשה לו הרבה היאך דחה הבבלי מפני הירושלמי. ואני תמה שהרי הראב"ד ז"ל מרגיש בזו שכל שמת בודאי אינו הדר, שכבר הלך לו כל הדרו והרי שהוא מפרש טעם הדר מפני שניטל כל הדרו והרי הוא כמו שאינו ולרוחא דמילתא נקט ליה לשון שאינו הדר, כי היכי דליגע פורתא באיסורא דאוריתא דבעי הדר והרי הרב ז"ל משוה חילוק הלשונות לפירוש אחד. ואחר כך חזר והגיה אם דחה הסוגיא של המקשה לומר דלרוחא דמילתא הוא דאתמר, מה יאמר בסוגיא המפורשת (שם ל"א א) במחלקת ר' יהודה ורבנן דרבנן פסלי יבש בכל ארבעת המינין ור' יהודה מכשר בכולן ומשום דדריש בהדר הדר באילנו משנה לשנה ולא חייש למיתה, ורבנן פסלי מדכתיב באתרוג הדר ומקיש לולב לאתרוג. 

ואני חוזר ומתמיה שהרי סוגיא זו כבר נדחית בתוספתא דפלוגתא דר' יהודה ורבנן סתמא איתמרא, ולא אידכר בה טעמא אלא הכי איתמרא תנאי יבש פסול ור' יהודה מכשיר, ורבא הוא דהוה מפרש טעמא דדהו משום הדר דכתיב באתרוג, דלרבנן מקשינין לולב לאתרוג ולר' יהודה לא מקשינין, אבל באתרוג דברי הכל בעינן הדר, ונשתייר ליה בתיובתא, דר' יהודה אף באתרוג מכשיר ודריש הדר לדר באילנו משנה לשנה, וא"כ דרבנן נמי אדחיה ולית את שמע מינה כלום אי משום הדר אי משום טעמא אחרינא. 

ואחר כך חזר להגיה על מה שכתב דכיון שהוא מת כמי שאינו דמי וכשל אשרה ועיר הנדחת דמיכתת שיעורא, וכתב על זה היאך נאמר כן בדבר שנראה לעינים בהפך, וכי לולב היבש מתפרק הוא בידים והלא עומד כמה שנים ועושין ממנו חבלים וכל דבר קשה ומתקיים, והרי ביבשו רוב עליו האמור בהדס מכשירין בנשתיירו בה שלשה בדי עלין לחין ואין אומרים כתותי מכתת שיעורא דיבשין וכמאן דליתה דמי. וכן הגיהו היכן מצא שהמת נאמר שאין בו שיעור והרי כולם מטמאים בשיעוריהם. ואני תמה שהרב ז"ל לא כתב על היבש דכתותי מכתת שיעוריה עד שיהא פוסלו דוקא מצד השיעור, אלא שהוא דומה כמי שאינו, ובשל אשרה דמכתת שיעוריה, ר"ל דאשרה, אבל אינו מכווין לומר שלא יהא בו שיעור אלא שנפסד הדרו עד שהוא כמו שאינו שלא לצאת בו, שכל שכלה כל הליחות שבו כמי שאינו הוא, ואין דמיון מזה למת שמטמא בשיעורו, שהמת טמאתו האמורה בן /בו/ משמת נאמרה והיא היא הטמאה, אבל הכשרו של זה בחיותו הוא וכל שאין בו שום חיות הרי הוא כמי שאינו. ואף זה לכעין טעם שאינו הדר הוא חוזר, כלומר שכלה כל הדרו. 

ואחר כך הגיה עליו דהאי ירושלמי דקא מייתא הרב ז"ל כל הפסולין אין פוסלין אלא בראשון, היינו רב יצחק גופיה דגמרא דילן דפסיק הכי אף בגזול ודבר זה כדי כתבו הרב בדבריו ומדידיה ממטי ליה, שאף הוא כתב כן ואע"ג דמרי דשמעתא רב יצחק בר נחמני בשם שמואל אמרה, ואף בגזול נאמרה, מכל מקום אע"ג דלא סבירא לן כותיה בגזול, בשאר פסולין מיהא כותיה סבירא לן ומן הטעמים שהזכיר. 

ואחר כך טרח ליישב את הדברים לשטתו כמו שנבאר. אלא שאחר שהאריך בבאורה של שמועה, חזר לומר על מה שהביא החכם הגדול זקנינו ר' מנחם בן יצחק ז"ל ראיה לדברי הרב ר' אברהם בן דוד ז"ל לפסול את היבש בכל הימים ממה שהיה ר' יהודה מביא ראיה לדבריו שהיה מכשיר את היבש מכל וכל אף בראשון מבני כרכין שהיו מורישין לולביהן. ואם איתא דרבנן נמי בשני מכשירין ליה, מה ראיה בהורשת לולביהם לבניהם שיהא כשר בראשון, שמא בשביל שאר הימים היו עושין, שאם לא מצאו בראשון יהיו יוצאין בשני, אלא שמע מינה שחכמים היו פוסלין אותו בכל הימים. 

ותמה על זה הרב, על החכם זקנינו היאך אמרה, ועל הרב ראב"ד ז"ל היאך קבלה, וכי ר' יהודה מן הירושה היה מביא ראיה, והלא הלולבים משאר הנכסים נחלה משמשת בהם עד סוף כל הדורות, ושמא לעשות מהם חבלים ומכברות? אלא ר' יהודה הכי קאמר שהיו מורישים לולביהן לבניהם והם נוטלין אותן בחג, כלומר אפילו בראשון, ומניטלתן /ומנטילתן/ היה מביא ראיה, לא מן הירושה ופירושה בראשון. 

אמר התלמיד כמה לא חלי ולא מרגיש גברא דמריה סייעיה, (יומא כ"ב ב) והרי בכאן לא הוזכרה לשון נטילה כלל, ואע"פ שהכוונה לענין נטילה נאמרה והרי היא כמי שהוזכרה, מכל מקום אין בה הכרע אם בראשון [אם] בשאר, ואף מה שכתב שהרי נחלה משמשת ובאה ושמא לעשות מהם חבלים. מה זה תשובה, וכי נאמר כאן שהיו יורשין לולביהן מאבותיהם, והלא לא אמר אלא שהיו מורישין לולביהן לבניהם, ופירוש הדברים שהיו מצניעין לולביהן כשאר הנכסים החביבים להיותם משומרים לדורות הבאים אם לא מצאו אחרים, ואין בזה הכרע אם בראשון אם בשני, ואלמלא שחכמים היו פוסלין אותם אף בשני לא היה משם ראיה כלל. 

ואמר אחר כן שנראים הדברים שהמעשה היה קודם חורבן, שעדיין לא הותקנה תקנתו של רבן יוחנן בו זכאי (סוכה מ"א א) והיא /והיה/ ר' יהודה מביא ראיה לדבר מלולב של תורה ששאר הימים בו כיום ראשון. וזו ודאי אינה ראיה שבזמן המקדש לא היו ישראל מרוחקים מארץ ישראל, אלא או בארץ ישראל או בסביבותיה וידוע בכל אותן הארצות שהדקלים מצויין שם הרבה אלא שהדבר היה לאחר חורבן שנתרחקו קצתם ריחוק גדול במקומות שאין דקלים מצויין שם, וחכמים היו פוסלין אותן לכל הימים כמו שכתבנו. וזה ברור. 

והרני חוזר למה שהרב סבור לישב השמועות והוא שדעתו שהדר האמור בתורה שם מיוחד הוא לאתרוג כעבות להדס וכפות ללולב, שהדס שוטה הוא מין אחר, וכן אופתא אינו בכלל כפות, וודאי הדר ועבות וכפות אכולהו יומי כתיבא, ומלת ולקחתם נמי אכולהו נמי כתיב, דהא דרשינן בה לקיחה לכל אחד ואחד, ולקיחה תמה, ר"ל בארבעתם מעכבים זה את זה, ומיעוטא דראשון לא הדרא אלא אלכם, וא"כ שאול בשני כשר, וכן היה הדין בגזול, אלמלא הטעם מצוה הבאה בעבירה, הא שאר הפסולין פסולין לכל הימים, אלא מיהו דוקא במקדש ומתניתין נמי במקדש ואלולב של תורה וקודם תקנת ריב"ז, אבל במדינה שאין נטילתו מן התורה אלא יום אחד, וריב"ז הוא דתקין ליה הכי לא פסיק ותני בה כלום ולא עליה דקדקו בגמרא כלום ולא הוזכר בשמועה זו שאר הימים של מדינה כלל, ומפרש לקושיא בשלמא יבש בעינן הדר וכו' דכל אימת דבעינן אתרוג בעינן הדר, הא בשל מדינה היבש כשר דלא בעינן הדר כההיא דר' חנינא בההיא דאתרוג חסר ושנקבוהו עכברים וההיא ודאי בשל מדינה. 

זה תורף דבריו, ואני תמה בשתים, חדא, דמתניתין ודאי אחר חורבן נשנית ואחר התקנה, שהרי סתם מתניתן רבי וסתם בריתא וכו' וכולהו אליבא דר' עקיבא שהיה בדור שלישי, ואחר רבן יוחנן בן זכאי, ועוד דהא מדמתניתן בלולב קיימא האי הדר דסוגיא על כל פנים אלולב קא מהדר, ואלמא הדר דקא אמר בשלמא יבש קא בעינן הדר וכו' אלולב קאמר' לה הכי, ומה שהוא מחזק את דבריו לפרש משנתינו בשל מקדש דהא דקאמרינן בשלמא יבש קא בעינן הדר וכו' אין לה ענין בלולב של דבריהם אלא לומר דבכל מקום כשר, איני מבין את הדברים, דודאי יש לה מקום אף בזו ומשום דקסבר דכל דתקון רבנן כעין דאוריתא תקון. ואף מה שהביא הרב ראיה ממה שאמרו בעושה לולב לעצמו דקאמר רבה בר בר חנה דאינו מברך עליו אלא יום אחד ומשום דמיום ראשון ואילך מדרבנן, ואקשו עליה מבריתא דקאמ' דאע"פ שבירך עליו יום ראשון מברך עליו כל שבעה ואוקמה במקדש אינו ראיה למשנתינו שתהא שנוייה במקדש דהיא על כל פנים הואיל ואשכחינן בריתא דסתרא לה לדרבא בר בר חנה צריך הוא לחזור מדבריו, או לדחוק בתירוצה על אותו צד, וכל שכן דההיא לאו תירוצא [דחוקה] הוא, דהכי קאמ' בשלמא לולב אלולב לא קשיא דאיכא לדחוקא ולתרוצי הכי, אלא סוכה אסוכה קשיא, דאיהו קאמ' שבעה ובריתא יום אחד, וקאמר דתנאי הוא, ומכל מקום הלכה פסוקה היא דבין סוכה בין לולב כל שבעה, וא"כ נמצא דאף לאחר חורבן מיתניא. 

ומכאן כלל הרב בכל הפסולין מחמת מומין שכשרין בגבולין כל שבעה אלא שכל הפסולין מחמת טעמא כתותי מכתת שיעורהו כגון של אשרה ועיר הנדחת פסולין כל הימים ואף של ערלה דמכל מקום הואיל ואין בה שום היתר אכילה לשרפה קאמ', וכן של תרומה טמאה שאף היא מן הנשרפים כדאיתא בשני של שבת (שבת כ"ה א) ובאחרון של תמורה (ל"ג ב), ואע"פ שאמרו בה שלך היא תהיא להסקה תחת תבשילך דאלמא יש לו בה היתר הנאה הואיל ומ"מ אסורה בהנאה לכל חוץ מן הנהנה בה בשעת הביעור הואיל והנאתה ושיעורה /וביעורה/ שוה כתותי מכתת שיעורה ופסולה כל שבעה אף במדינה אע"פ שיש בה דין ממון והיתר אכילה האמור בגמרא פירושו איסור הנאה כדאמרינן לא יהא בו היתר אכילה. 

ויש באים בפסול של ערלה מטעם לכם שכל שאין בו היתר אכילה אין קרוי לכם וא"כ בשאר ימים כשר והוא ודאי לא נהירא, דכל איסורי הנאה מכתת שיעוריהו, ושל דמאי כשר דאי בעי מפקר לניכסיה וחזי ליה, ואף הטבל בדיעבד כשר ולא כתב הרב טעם בזה אלא שנראה לי הואיל ובידו לתקנו. 

ויש באים באיסורה משום חלק כהן, דהוה ליה כאתרוג של שני שותפין, אע"פ שיכול לתרום עליו ממקום אחר, ולא דמי לאחין שקנו אתרוג מתפיסת הבית שאם יכול לאכלו יצא, שזכותו של כהן כגופו של זה האתרוג הוא, ומ"מ אין פסולו אלא בראשון היה /הוא/ אם היה טבל טמא הוה ליה פסול מדין תרומה ותרומת מעשר שבו שהיא תרומה טמאה דמכתת שיעורה, אלא שתמה הרב על משנתינו שדברה בשל דמאי ולא דברה בשל טבל וגזר מזה שיוצאין בשל טבל וכל שכן בטבל של דמאי, ומשנתינו בתרומה של דמאי. 

ודברים אלו כולם נכוחים ואע"פ שיש לנו תביעה במקצתם אין כונתינו כאן אלא למה שהרב ז"ל מגיה על הרב ר' אברהם בר' דוד ז"ל. ומ"מ אף הרב מברר שכל הפסולים מחמת כתות שיעור כאשרה ועיר הנדחת שפסולים כל שבעה ואף הוא צורף בה של ערלה ושל תרומה טמאה לומר בהם ג"כ דכתותי מכתת שיעוריהו. וכן הפוסלין מחמת שאין מינן, כגון שוטה בהדס וצפצפה בערבה ואופתא ר"ל חתיכה של דקל בלולב וכל שכן פריש או רמון באתרוג וכמו שכתבה הראב"ד ז"ל בהדס שוטה. והרב הזה מוסיף בדין זה חרות שהוא מפני שהוא דומה לאופתא וכן לדעתו בהדס וערבה שאין בהם שלשה טפחים ולולב שאין בו ארבעה וכן בנשרו רוב עליו, וכן דעתו באתרוג חסר שכשר בשני דוקא כשנשתייר רובו אבל חסר רובו אינו אתרוג. אלו הם דברי הרב ואף הוא מודה לפסול את הגזול כל שבעה כדעת הראב"ד ז"ל. 

ואחר שהגענו לכך צריכין אנו לברר את דעתנו בענינים אלו מפני שדעתנו נוטה בקצת הדברים כדברי הראב"ד ז"ל, ובקצתם כדברי הרב שהשיג על דבריו, ובקצתם כדברי שניהם, ובקצתם שלא כדברי שניהם, והוא שאנו נוטים לפסול את הגזול בכל הימים כדברי שניהם, ולפסול ג"כ את היבש בכל הימים כדברי הראב"ד ז"ל ובהסכמת החכם זקננו שהסכים בה לדעתו, וכן אנו מפרשינן הדר דקרא אאתרוג לחודיה ולא הלולב ושאר מינים כלל אפילו בראשון, וזה שלא כדברי שניהם ולפסול כל שאינו נקרא בשם אלו אע"פ שהוא מאותו המין כדברי הרב המגיה, ואחר שכן אני מבאר את הסוגיא לשיטתינו ואומר שמשנתנו לאחר חורבן נאמרה ואחר תקנת רבן יוחנן בן זכאי שיום ראשון מן התורה, ושאר ימים מדברי סופרים עליהו קאמר' קא פסיק ותנא גזול ויבש לא שנא בראשון ול"ש בשני, כלומר בשאר הימים, בשלמא יבש דבעינן הדר וליכא, ולא הדר דכתיב באוריתא, דההיא אאתרוג לחודיה קאי, ולא עוד אלא שהוא שם מיוחד לאתרוג כדמתרגמינן ונחמד למראה ומרגג למיחזי, אלא כפי' רבינו שלמה ז"ל דבעינן מצוה מהודרת מדכתיב זה אלי ואנוהו ואעפ"כ שבתוספות הקשו בה דהא מתני' פסול קתני ומצוה זו אינה אלא לכתחלה מדאמרינן לקמן מצוה לאגדו ואם לא אגדו כשר ואמ' עלה מאי מצוה, מצות זה אלי ואנוהו. לדעתי אינה קושיא דלאו כל שאינו הדר בחדא מחתא למפסלינהו לכלה בדיעבד שהיבש ניטלה הדרתו לגמרו, שמאחר שכלה לחלוחו הרי הוא כאדם שניטל חיותו ונשאר מת, וכדקאמרינן בירושלמי על שם לא המתים יהללו יה. אבל לאגדו אין כאן בטול הדר לגמרי ובדיעבד כשר. וכן אתה דן לכל הדברים, ואע"ג דבגמרא אמרינ' תנא לולב היבש פסול ור' יהודה מכשיר ופירשה רבא דרבנן מקשי לולב לאתרג /לאתרוג/ ור"י לא מקיש, הא באתרג כל שאינו הדר כלהו מודו בפסוליה הא איתותב בה רבא דר"י אף באתרג מכשר ומשום דלא דריש הדר אלא להדר באילנו משנה לשנה, ואע"ג דלא איתותב אלא מדר' יהודה, ודאי כוליה טעמיה אדחי אף לרבנן וודאי רבנן דפסלי, לאו מהדר דקרא, אלא מפני שכלה כל הדרו והדרי' לפירוש' דסוגיא דרישא דריש [הפרק] אלא גדול /גזול/ אמאי דהא לא אתית למפסילה אלא מתורת לכם משלכם, ולכם הראשון /בראשון/ כתיב, ואין לך צד להטיל לכם אשבעת הימים דהא ביום הראשון מפסיק בין לכם לשבעת הימים, וא"כ אף וכי פסלת יבש לכלהו יומי דהדור מצוה בכולהו יומי, שיבא גזול אמאי ותריץ ליה משום מצוה הבאה בעברה. וא"ת נקטם ראשו ונפרצו עליו הא משום הדר אפסילו, וא"כ לפסלו בכל הימים וכ"ש אתרוג שנקבוהו עכברים, ולמה הוכשרו בשאר הימים, נראה לי דהני כולהו אע"פ שבכלל ענינם אין בהם הדור, מ"מ מאי דאית בהו הדר, וכל שכן נפרצו עליו דמתקן ליה באגוד, אבל יבש שכלה לחלוחו לגמרי והרי הוא כמת, אינו חשוב כלום וכמעט שאבד שמו וזכרו, וכבר למדנו מדברי הרב המגיה וממה שמצאנו לגדולי תלמודיהם שלא מיעטו שאר הימים מכל הפסולים אלא כשהיה שם לולב עליהם מתחלה ונתחדש בו פסול כגון נקטם ראשו ונפרצו עליו, אבל כווץ וסדוק ועקום וכרות ודומה למגל ולולבא דפסיק בחד גיסא, שמעיקרם אין תורת לולב עליהם פסול בכל הימים וכן ניטלו רוב עליו אע"פ שהיה שם רוב האתרוג וכל שאין בו שיעור כגון לולב בפחות מארבעה והדס בפחות משלשה וכעין האמור בעבות כמו שכתבה ג"כ הראב"ד ז"ל, ואע"פ שהם כוללים את היבש עם אותם ששם לולב עליהם ונתחדש בו פסול אלא ששמו עליהם ומכשירין אותו בשאר הימים, אומר אני מכח דבריהם שהיבש הואיל וכלה כל לחלוחו אבד שמו וכדתני עלה בירושלמי ע"ש לא המתים וכו'. ונמצאנו למדים לשטתינו שהגזול והיבש פסול בכל הימים ושאר הפסולים כשרים בשאר הימים כל שיש שם שיעור ושאין לומר בה כתותי מכתת שיעוריה ושהיה שם לולב עליו מעיקרו, ושיהא עדין שמו עליו וכבר ביארנו בפירושנו לשיטה זו שהיבש הוא שכלה כל לחלוחו. וסימן הדבר לפי דעתי כופל את העלה והוא משתבר ולדעת הראב"ד ז"ל שכל שהלך מראה ירוק שבו והפך לבן לגמרי שמכל מקום כלה כל הלחלוחות והרי הוא כמו שאינו. 

ושמא תאמר לשטתינו, סוכה גזולה איך מכשירין אותה והרי באה היא בעבירה, בשלמא תקף את חברו והוציאו מסוכתו, קרקע אינה נגזלת, אלא גזל עצים היאך הוכשרה, נראה לי מפני שהסוכה אינו יוצא בגופה ובקרקע עולם הוא יושב אלא שהסוכה מקפתהו, והלכך כל שקנאה, אין בה משום מצוה הבאה בעבירה, אפילו בראשון אבל לולב שמצותו בנטילת גופו פסול אע"פ שקנאו, מדין מצוה הבאה בעבירה על הדרך שכתבנו בפירשנו. 

עוד כתב הרב (הרמב"ן) על הראב"ד ז"ל במה שכתב בפירושיו על לולב של ע"ז שאינו גוף ע"ז, שאלו כן הואיל וביד ישראל הוא ע"ז של ישראל הוא ואין לה בטילה אלא שהוא ממשמשי ע"ז, וביום ראשון פסול דמכל מקום אסור הוא בהנאה ולאו דידיה הוא הא בשאר הימים לא יטול לכתחלה ואם נטל כשר דכיון דאית ליה בטילה ע"י גוי לא מכתת שיעורה. 

והיה הרב סובר על הראב"ד ז"ל שתהא דעתו לומר דמשמשי ע"ז של ישראל יש להם בטילה, ותמה עליו ממה שאמרו (ע"ז מ"ח א במשנה) אי זו היא אשרה כל שיש תחתיה ע"ז. ואני תמיה היאך הביא משנה זו שאינה הלכה שהרי פירושה איזו הוא אשרה האמורה בתורה הוא שנטעה מתחלה להיותו נעבד, אלא שאף הביאה ממה שאמרו (שם במשנה ז') שלש אשרות הן נטעה מתחלה לעבודה שאיסורה מכל וכל, גידעו ופסלו ליעבד חלופיו שנוטל מה שהחליף והותר האילן, הא כל שהע"ז תחתיה אף האילן נקרא אשרה. וכתב שעל כלם אמרה תורה ואשריהם תשרפון באש (דברים י"ב ג') מפני שירושה היא להם, וע"ז של ישראל היא והרי זו שע"ז תחתיה אינו אלא משמשי ע"ז ואע"פ שהיה לנו לחלוק ולומר שמא לא צותה תורה בשרפה אלא בסתם אשרה דוחים את דברינו ממה שחזר הוא והביא ראיה מונתצתם את מזבחותם (שם) כלומר שאין להם בטול מצד ששם ישראל עליהם מצד ירושתם והרי מזבח אינו אלא משמשי ע"ז להקריב עליו ושמע מינה משמשי ע"ז של ישראל אין להם ביטול, וכן הביאור מבריתא של מסכת קדושין המקדש ביין נסך ובע"ז וכו' ובאשרה וכו' ומה שעליו במרקלוס וכל שעליו וכל שחל עליו איסור ע"ז אע"פ שמכרן וקדש בדמיהן אינה מקודשת, וודאי כל שחל עליו איסור ע"ז משמשיו בכלל, ואלו היה דיה בבטול ודאי מקודשת, אלא דהכא בע"ז דישראל קאי דלית לה ביטול, וכן במה שעליו דקתני היינו משמשין וכן אמרו הן מותרין ומה שעליהן אסור והיינו צפוי דהרי /דהר/ שהוא בכלל המשמשין. וא"כ נמצא שאין בטול למשמשין. ותמה עוד על הרב הראב"ד ז"ל שלמה שהוא סובר שיש להם ביטול למה נפסלין בראשון משום לכם, והרי כל שהוא שלו ויש היתר לאיסורו לכם קרינא ביה ודידה הוא, והרי באתרוג של מעשר שני בגבולין אמרו שמאחר שעשוי לפדות, לכם קרינא ביה. אלו הם דברי הרב. 

ואני תמיה עליהם הרבה, שהראב"ד ז"ל לא אמר במשמשי ע"ז של ישראל ושהע"ז ג"כ של ישראל שתהא בטלה ובפירוש אמרה כשע"ז של גוי ומשמשיה ביד ישראל שהמשמשים נגררים אחר גוף הע"ז ומאחר שיש לגוף הע"ז בטילה יש למשמשיה ג"כ בטילה אע"פ שהם ביד ישראל, אלא שהוסיף בה שאם ביטל גוף הע"ז נתבטלו המשמשין שביד ישראל מאליהן וזה ממה שחלקו בו רבים, הא מכל מקום שיש לה ביטול לא חלק בה שום אדם, וכבר הרגיש הרב המגיה בסוף דבריו אלא שלא השלים בהם כוונת הרב. ואף אני תמה על שני דברים אחרים שבתוך דבריו, אחת, במה שכתב שאלו היה דייה בביטול היתה מקודשת, וזה אינה נראית כן, שמאחר שבשעה שנתנה אינה ממון אינה סומכת עליה, ואנן ממון בשעת נתינה בעינן. ולדעתנו ע"ז של גוי ביד ישראל אע"פ שלשטתנו יש בטילה למשמשין אם קדש בהם קודם ביטולם אינה מקודשת, והשנית שאני תמה על מה שכתב שהתמה מן הראב"ד ז"ל אם יש לה ביטול היאך נפסל בראשון, ולדעתינו אין כאן תמה ואינו דומה לאתרג של מעשר שני שהפרי בידו הוא, וכן אתרג של דמאי שאמרו עליו דמכיון דאי בעי מפקר לנכסיה וחזו ליה כדידה /וכדידה/ דמי, התם נמי בידו להפקירו, אבל זו ודאי לאו כדידיה הוא, דמי יימר דמזקיק ליה גוי לביטולה, ואע"פ שמ"מ יש סוברים כדברי הרב המגיה כמו שכתבנו בפירשנו וכחבורנו, מכל מקום דעת הרב הראב"ד ז"ל כך הוא ואין בזה לא הגהה ולא תמיהה. 

עוד כתב על הרב ראב"ד ז"ל במה שכתב שזה שהכשרנו לולב של ע"ז בדיעבד, דוקא לענין לולב והדס וערבה, אבל באתרג /באתרוג/ לכל הימים הוא פסול אף בע"ז דנכרי ולא צריך לאקומה באשרה דמשה דהא איכא הניתא דגופא בחזותא וריחא וכיון דאי אפשר לנטילתו כל /כלי/ הנאת הגוף פסול אף בכל הימים משום מצוה הבאה בעבירה. ותמה הרב תחלה על מה שחלק בזה בין הדת /הדס/ לאתרג, שהרי אף ההדס נהנין בריחו ומברכין עליו בורא עצי בשמים ועשוי להריח יותר מן האתרג, וכן שבמסכתא ע"ז (מ"ח א) אמרו לא שנו אלא שאין מעוטרת בורד והדס דקא מתהני מריחא אבל מעוטרת בפירות מותרין, ואם משום נסחא דגמרא דקאמר' משום מצוה הבאה בעברה היה להם להביא טעם זה בגמרא אף בהדס, ולמה המתינוה באתרג שהוא מאוחר במשנתינו, אלא בנטילת האתרג [שאין] שום הנאה שאין ריחו נודף כל כך ולא הצריכו בנטילתו לברך ברכת הנהנין, ועוד הנאה הבאה לו לאדם בעל כרחו היא וקימא לן אפשר ולא קא מכוין מותר, וכל שכן הכא דלא אפשר ולא קא מכוין. וכבר הוצרכנו לפרש בחנויות המעוטרת בורד והדס שאין איסורם אלא מפני שמשתהין שם למשא ומתן ושמא יתכון ליהנות בריח שלא מדעתו, אבל דבר פשוט הוא שנטילת אתרג האסור בדבר שאינו מתכוון מותרת ואלמלא כן של ערלה ושל תרומה טמאה היה להם בפיסולה דין מצוה הבאה בעבירה. אבל אותה נוסחא אינה עיקר ואף הרב ר' יצחק אלפסי ז"ל והרב ר' יצחק אבן גאות ז"ל לא הביאוה. אלו הם דברי הרב. ובאמת אף אנו לא הסכמנו עם הרב המובהק הראב"ד ז"ל בדבר זה ולא מן הטעמים שהרב מזכיר, אלא דהא בהדיא תני אשרה בהדי עיר הנדחת, ועיר הנדחת ודאי ע"ז של ישראל היא וכדאמרי' לעיל (סוכה ל"א ב) גבי לולב דקא מקשי והא אמר רבא לולב של ע"ז לא יטול ואם נטל יצא, ואוקמה באשרה כמשה /דמשה/ דכתותי מכתת שיעורה, וקאמר עלה דייקא נמי דקתני אשרה דומיא דעיר הנדחת והכא נמי כי הדדי קתני להו. 

ומכל מקום לענין הגהת הרב אין לו להגיה על הרב אלא על הגרסא שהיא בכל הספרים גבי אתרג בנוסח זה של אשרה ושל עיר הנדחת פסול, מאי טעמא דהויא לה מצוה הבאה בעברה, ואלו בשל ישראל לא אצטריכינון להאי טעמא אלא משום דמכתת שיעורה, ומדאתי עלה מהאי טעמא ודאי בשל נכרי קאמר' דלא מכתת שיעורה ואעפ"כ לא יצא ואע"ג דבלולב יצא, הכא שאני דאיכא הנאת הגוף בריחא ובטעמא, ולפי הגירסא שנזדמנא לו לרב ושהיא ברוב הגמרות ודאי הכרח הביאו למה שכתב, ואף אנו שקושיתו חזקה הרבה צריכים לדחוק דלאו אעיר הנדחת קאי, דההיא ודאי מכתת שיעורה, אלא אשל אשרה [קאי], וצריך לפרשה לפי הנסחא באשרה דגוי ומשום הנאת הגוף. ומה שהרב תמה למה חולק בין הדס לאתרג והרי אף ההדס נהנין בריחו כשאתה מקשה על הרב בא וצווח על התלמוד שלא הביא טעם זה על ההדס, אלא שנראין הדברים לפי אותה הגירסא שאין כונת הרב הראב"ד ז"ל לומר על שיהא הריח בא אליו, שבודאי אין הריח נודף כל כך שיהא מורגש לו אלא א"כ בכונה ועל ידי הקרבה לחוטמו, ונסתלקה בכך קושית אפשר ולא קא מכוין או לא אפשר ולא קא מכוון, אלא הרב הראב"ד ז"ל [בא] לומר שהאתרג מתוך הפלגת עריבות ריחו אדם רדוף לכוין ולהריח אחר נענועי הלולב, וכן המנהג וכן [הדין] שאתרג של מצוה מותר להריח בו דהואיל ולאכילה קאי כי מקצי ליה למצוה לאכילה קא מקצי ליה ולא מריחה ומתוך כך אדם נוהג להריח בו ונמצא כאן הנאת הגוף ושהוא מתכוין. ואף לדעתי צריך לברך בה ברכת הנהנין אבל הדס אין ריחו ערב כל כך שיהא אדם רדוף אחר הנאת ריחו וכל שכן במקום שהוא נאגד עם הלולב והערבה ובטל עמהם וכ"ש שריח האתרג מצוי לו, וגדולה מכולם שהדס של מצוה אסור להריח בו דהואיל ולריחא קאי כי קא מקצי ליה מריח' קא מקצי ליה. ומעתה אין לחוש להנאת הריח ואף ריחו אינו נודף כל כך שיהא מרגילו לו בלא כונה אלא דוקא בכונה ובהקרבתו לחוטמו, ובפירוש זה נמצא כל קושיות הרב ז"ל סובלת תירוץ. ואם יש לך קושיא מההיא דאמרינן לא שנו אלא במעוטרות ורד והדס כלומר שהן תקרובת ע"ז ונהנה מריחה, ופירושה שמא יכוין להריח ואף כאן יש לחוש שמא יכוין להריח אינו כן, שהרי הסבות שהזכרנו מונעת בכך ושל ערלה ושל תרומה טמאה שהוא פסול לכל הימים לדעת הרב המגיה ולא הזכיר בו משום מצוה הבאה בעבירה, מ"מ דעדיפה מינה איכא והוא שהרב הרמב"ם ז"ל כתבה, אלא שהו /שהוא/ בא מטעם אחר ר"ל שהאתרוג פסול מצד שאין ראוי לאכילה לכל הימים הוא פסול. ואף הרב הזה פוסלם לכל הימים מטעם דכתותי מכתת שיעוריה כמו שהתבאר. ומעתה אין לו להקשות למה לא הוזכר בה טעם מצוה הבאה בעבירה דעדיפה מינה אית בה, ומ"מ אף אנו נסמכים לבטל אותה הגירסא ולפרשה באשירה דישראל על הדרך שכתבנו בלולב כמו שביארנו בפירושנו ובחבורנו, ואע"פ שברוב גמרות היא שנוייה כבר נזדמנו לידינו גמרות ישנות שלא נמצא בם כן. 

עוד כתב הראב"ד ז"ל. 

נקטם ראשו פסול וכתב עליו הגאון ז"ל דליתה דהא בהדיא אפסיקא הלכתא כר' טרפון דאמר אפילו שלשה קטומין, ואנן לא חזינן להא מילתא חדא דהא דנקטם ראשו פסול סתמא הוא, וגבי הילכתא פסוקתא אתניא, וכן דכולא סוגיא כי האי סתמא אזלא, ועוד דהאי נקטם ראשו דמתניתן לאו היינו קטומין דר' ישמעאל ור' טרפון דנקטם ראשו לחוד וקטומין לחוד, וכן דבגמרא דבני מערבא קרו לקטומין דר' ישמעאל ור' טרפון דליות והביא הרב ז"ל נוסח הירושלמי כנוסח זה: ר' ישמעאל דכתיב פרי עץ הדר כפות תמרים אחד וענף עץ עבות שלשה, שתים דליות ואחת שאינה קטומה, ר' טרפון אומר אפי' שלשתן קטומין. ר' אבא בר ממל בעי קומי ר' אמי היאך דמרבה ר' ישמעאל בהדס, ורבה /ירבה/ בשאר מינים, א"ל מסבר את סבור על ר"י קטום הדר, והא תנינן ר' טרפון אפי' שלשתן קטומין ולית בר נש אמר אפי' אלא במודה על קמייתא. ר' חגי בעי קמיה ר' יוסא מה בא ר' טרפון להוסיף על דברי ר"י, א"ל ר' ישמעאל לא סבר קטום הדר, ר' טרפון סבר קטום הדר. והרב מוכיח מלשון הירושלמי דנקטם ראשו לחוד וקטומין לחוד מדקא נסיב בדוכתיהו דליות. ועוד אפשר לפרש סוגיית הירושלמי בענין נקטם ראשו וכשבא הרב לפרש הירושלמי בדרך זה והוא שר' אבא בר ממל ור' חגי סבורים דשתי דליות לחומרא קאמר כלומר שצריך עכ"פ שיהיו שם שתי דליות והם הענפים העליונים שהם רבים /רכים/ והם שבח ההדסים, ובמשנתינו קוראם קטומים על שם ראש ינקותיו קטף (יחזקאל ל"ז ג'), והשלישית דיה אף כשאינה קטומה ר"ל שאינה רכה אלא שנשברת מן הקשה שבה, ומקשה עלה היך דמרבה ר' ישמעאל בהדס ירבה בשאר מינים כלומר כשם שהוא מצריך הדר הרבה /הרכה/ בהדס להצריך בו שנים קטומין, כך היה לו לומר כן [בלולב] ובערבה להצריך שיהיו מראשי היניקות, והשיבו וכי סבור אתה שקטומין אלו הוא נאמרים לשבח ולחומרא והא תניא ר' טרפון אומר אפי' שלשתן קטומין ואם לשבח נאמר מאי אפי', אדרבה היה לו לומר צריך שיהיו שלשתן קטומין דכל דקאמר אפי' בתראי מודו אדקאמאי אלא דמוסיף עליהו, אלא ודאי קטומין גריעותא הוא ור' חגי היה סבור כר' אבא בר ממל שהקטומין נאמר לשבח, ולפיכך שאל מה בא ר' טרפון להוסיף על ר"י כלומר ומאי אפי' דקאמר וכי משתני /משתעי/ אינש הכי דכי אמר חד דבהדר השנים סגי וקאמר אידך אפי' בהדר השלשה סגי, והשיבו לו דקטומין ג' גריעותא היא דלר' ישמעאל לאו הדר הוא, ומשום הכי מצריך לחד שאינו קטום לקיים מצות הדר ולר"ט קטום הדר והילכך די אפי' בשלשתן קטומין, ואחר שכן צריך לפרש גריעותא אדליות ושבח שאינה קטומה, ופירש בה הרב שהדליות הוא ענף גוף ההדס שהיו לו פירות /פארות/ יוצאות מכאן ומכאן ונכרתו אותן הפירות /הפארות/ עולות לשני הדסים, וכן הענף האמצעי עם אחת מן הפירות אבל השלישית צריך שיהא בו ענף הגזע ושלום עם כל פארותיו שזהו הדרו, וכל שמתקיים הדר באחת מן השלשה דיו, ור"ט אומר אפי' לא יהיה שם גזע שלם עם פארותיו אלא שיהיו שלשתם פארות קטומין מן הגזע הדר קרינא בהו, וכן ענף הגזע בלא פארות עם שתי פארות מפני שהוא סבור שאף הפארות הדר הוא. 

זהו ביאור הירושלמי לדעת הראב"ד ז"ל, וחזר כן וגלגל מה שנאמר בתלמוד שלנו (סוכה ל"ד א) על ר' ישמעאל אי שלמים בעי ליבעי כולהו, כלומר דהוא הדר אכולהו קאי, ואי לא בעי שלמים לא לבעי אפי' בחד דהא קטומין נמי הדר הוא. ותירץ חזר בו ר"י, כלומר דודאי אפי' קטומין הדר הוא ולא בעי חד בגזע שלם אלא להדור מצוה, וקבלה היתה בידו כן בתורת ר"י. ור' עקיבא מיהא בעי חד דלא קטום ונמצא ר"ט מיקל יותר ממנו דתלתא וקטימי שכיחי בעבות, חד ולא קטים לא שכיח בעבות, ונמצא שאף מדברי ר' עקיבא אתה מוכיח סתירת פירוש הרב ר' יצחק אלפסי ז"ל דאי נקטם ראשו איירי, מאי האי דקא אמר חד ולא קטים לא שכיח. זהו פירוש השמועה לדעת הראב"ד ז"ל והלכה נקטם ראשו פסול, ושלשה קטומים כשר, ונקטם ראשו לחוד וקטומין לחוד. 

ואחר כך גלגל הרב בדין זה דין אחר, לומר דמ"מ כולה שיעורא דהכא בעינן בעבות למצוה או רובא לעכובא, ולא שיספיק בשלשה עבות בכל בד, כמו שחשבו הרבה מפרשים, וממאי דאקשיה בגמרא למאן דבעי לטפחים דידיה באמה בת חמשה טפחים משכחינן, ואי לאו דבכולה שיעורא מצריכינן לעבות מה בין שלשה לחמשה הרי הדבר מצוי להיות עבות בשלשה מקומות בשל חמשה טפחים בשל שלשה, אלא דכולהו שיעורא למצוה או דרובא לעיכובא, והיינו דוקא מתמה דבת שלשה לא משכחינן אלא בקשוי, בת חמשה מבעיא. ועוד דהדס דומיא דלולב וערבה מה התם בעינן רוב עלין בהכשר אף הדס כן, ואין הכשרו אלא בעבות, ומ"מ אע"ג דלמצוה בעינן כולה לעיכובה ברובו סגייא שהרי נשרו מקצת עליו כל שנשתיירו רובן כשרה ולא גרע שאינו עבות מנשרו. ומיהו איכא מאן דבעי ברוב זה שיהא עבותו בראשו וכדקאמר לקמן בהדס שיבשו רוב עליו ונשתיירו בו ג' בדי עלין לחין כשרה, דבעינן דוקא בראש כל אחד ואחד. 

ומ"מ הראב"ד ז"ל כתב כאן דלא דמי דיבשו ולא נשתיירו אלא שלשה בדי עלין לחים לאו הדר הוא אלא א"כ אותם השלשה בראשם, אבל זו משום עבות הוא וכל שרובו עבות אע"פ שאין ראשו עבות כשר. זהו דעת הרב ז"ל, אלא לדעת האומרים שדיו בשלשה, נראה לי דוקא בראש עבות ושאינו עבות הנשאר לא גרע נמי מיבשו. 

והרב המגיה האריך על דברים אלו, והוא שמתמיה תחלה על הראב"ד ז"ל אם הקטומין הם הפארות שנקטמו מן הגזע ואותה שאינה קטומה דבעי ר' ישמעאל הוא גזע שלם עם כל פארותיו מה ראו לחלוק בהדס בפסול הפארות והרי הכתוב צווח ואומר ענף עץ עבות, והענף הוא הקטום הזה והיאך אפשר שיצריך ר' ישמעאל שיעקור אילן גדול של הדס ויטלטלו לצאת בו אדרבה בערבה שכתוב בה ערבי נחל היה לו לומר כן ויטול אילן של ערבה שלם עם פארותיו אבל בהדס ענף כתיב ביה. 

וכמה אני תמה על תמיהותיו של הרב ז"ל. הטוב כי יחקור על דברי הרב ז"ל בדברים יתרים ומגזמים, אם כהתל באנוש יהתלו בו. ומה ענין לומר בשל ערבה שהוא אילן גדול לאגדו עם הלולב מה שאי אפשר להעלותו על לב כל שכן להזכירו על שפה, ואין לערבה בדין זה דמיון עם ההדס, שההדס הוא שפל קומה ברוב. והדבר ידוע שלא בכל ההדסים אומר הרב כן שכל שהוא שורש מרובה בענפים הרבה ואינו ראוי לאגד עם הלולב אינו נכנס בדין זה, ולא עוד אלא שאף בערבה אני אומר שאם הענפים היוצאים מן האילן הגדול יוצאת מהם בדים קטנים שאף הם בדין זה. וכבר מצאתיה כן בבריתא כמו שנבאר למטה, וכן מה שהוא אומר שהכתוב צווח ואומר ענף, אין בו סתירה לדברי הרב כלל, שהדבר ידוע ששורש כל אילן עולה מקצת הגזע בלא בדים וכשעלה הגזע לפי מה שהוא אילן יוצא ממנו ענף באמצעו וענפים מצדו וסביבו, וכלם נקראים ענף שכל שאינו מן השורש הוא קרוי ענף וכדכתיב (מלאכי ג' י"ט) שורש וענף, והענף האמצעי העולה מן הגזע ביושר אע"פ שהוא קרוי ענף, הוא קרוי ענף השורש וקרוב להקרא גופו של אילן ועליו נאמר ענף עץ, כלומר ענף היוצא ביושר מתוך הגזע ושאר הענפים עלים סביבו לכאן ולכאן ואינם ישרים כל כך כמו אותו העולה מתוך הגזע, ומתוך כך הוא ראוי לאגדו עם הלולב יותר מן האחרים, ומתוך שכל הענפים הן אותו העולה ביושר מתוך הגזע הן שאר הענפים העולים סביבו שאינם ישרים כ"כ כולם יוצאים לפעמים מתוכם בדים רבים ג"כ והם ישרות ולפעמים הם בשיעור הכשר ההדס, פירש הרב על דבריו של ר' ישמעאל שהאחת צריכה להיות ענף הגזע שלם וזהו הדרו, והשתיים דיים שיהיו מן הפארות הקטומים הן מענף איזה גזע הן משאר הענפים אחר שהם ישרים ור' טרפון אמר אפי' שלשתם כאותם הפארות, זו היא כונת הרב ואין מקום לתמוה מה מקום לעקור אילן גדול ליטלו לצאת בו שאין הדבור אלא בדרך שיהא ראוי שיאגד עם הלולב. ואף אני פרשתי בו דרך אחרת קרובה לזה, שאין ר"י מצריך להיות ענף הגזע שלם עם כל פארותיו שכל שיש לו פארות סביבותיו אינו נאגד יפה עם הלולב, שהפארות בולטות מעט ואינן מתהדרות יפה באגד הלולב אלא שמתוך שאדם צריך בענפים אלו להיות ישרים כדי שיהא אגדם נאות יפה עם הלולב ואין זה מצוי כל כך אלא בבדים היוצאים מן הענפים, הצריך ר' ישמעאל שיהא מחזר מיהא באחת שבהן שיהא הענף עצמו ולא בד היוצא ממנו, וענף עצמו אינו מצוי ביושר אלא בענף הגזע ושיחזור שלא יהא שום בד יוצא ממנו כדי שיהא אגדה נאות באגד הלולב אע"פ שהדבר מצוי בקושי להיות בלא בדים, ואם תאמר לכרות אותם הבדים, אין זה הידר כל כך והיינו דקאמר' חד ולא קטים לא שכיח כלומר שיהא כלו בעצמו גוף ענף ישר ועבות בלא בדים, וכן מתוך שהוא ארוך יותר מן הבדים, וגם יותר מהם מצוי בקושי וביושר גמור ובעבות, והשתים אפשר להיותם בבדי הענפים שהם ישרים מתוך דקותם ומצומצמים כשיעור והדבר מצוי בהם להמצא באשר /ביושר/ ובעבות, ור' טרפון מיקל אף בשלשתן בבדי הענפים שאף הם קרוים ענף עץ אע"פ שהענף עצמו ממצעו בין העץ ובין הבד. 

ואף הרב המגיה כתב בשם אחרים שפירשו בכונת הרב ר' אברהם שמחלוקת ר' ישמעאל ור"ע הוא הענף שיוצאים ממנו בדים מצדו ונקטמו הבדים כלל. והשתים אינן נפסלות בקטיפת בדיהן, ור"ט היקל אף בשלשתן ודאי אע"פ שאינה כונת הרב לדעתי קרובה היא לכונתי ומה הועלנו, ואף הרב מגיה אף ע"ז שאלו היה מפירושים הללו אמת לא היו שונים משנתם סתומה לקרותם קטומין ומכריע מזה שהקטומה זו היא קטימת הראש שכבר שנאוה וסמכו אח"כ להזכירה בסתם. 

ואני תמיה יותר, היאך הוא קורא לשון זה משנה סתומה ואחר שהזכיר שלשה הדסים כלומר שלשה ענפים של הדס לשון ברור הוא לומר עליו שהן קטומין ר"ל קטומין מבדיהם, ואחר /ואחד/ שאינו קטום אלא שנשאר הענף עם בדיו הן שתפרשהו בענף הגזע הן שתפרשהו באחת משאר הענפים וכ"ש בלשון הירושלמי ולשון הסיפרא שקורא להם דליות שהוא לשון זמירה שהאדם עשוי לפעמים לזמור אותם הבדים בם, שיהא גוף הענף מתגדל ומתערה אחר שלא תתפור /תתפרד/ יניקתו כבדים היוצאים ממנו ואין בזה משנה סתומה אלא ברורה לעין בהבטה בעלמא. 

ומ"מ חוזר הרב לדעתו במה שמפרשה על קטימת הראש ואומר שצורת השמועה מוכחת כן שר' עקיבא אומר כשם שלולב אחד ואתרוג אחד כך הדס אחד וערבה אחת ולא פירש כלום בקטומה, וא"כ מה ראו בגמרא לומר על דבריו חד ולא קטום לא שכיח דאלמא ר"ע בחד ולא קטום הוא דקאמר, ומהיכן לנו לומר דבלא קטום קאמר, אלא שמתוך ששנינו ברישא דמתניתין נקטם ראשו פסול, והיה לנו לומר כן אף בהדס, אלמלא דבריו של ר"ט היה הדבר ידוע בעצמו שר"ע בלא קטימה אמרה. וכמה רחוקים דברים אלו בעיני, שהרב כשאתה מעיין בדבר - ר"ע לאו על דבריו של ר' טרפון קאי כלל כדי שיצטרך לברר אם קטומין אם לאו, אלא על דבריו של ר' ישמעאל שהיה אומר ג' הדסים ושתי ערבות לולב אחד ואתרוג אחד, ואר"ע כשם שלולב אחד ואתרוג אחד כך הדס אחד וערבה אחת, ומסתמא מדקאי אדר"י סתם הדברים שאותם שר"ע מצריך בה היא החמורה שבדברי ר"י והיא שאינה קטומה שאלמלא כן היה לו לפרש שדיו באחת ואף היא בקלה שבקלות ר"ל אף בקטומה וזה ברור. 

וכן מה שהשיב הרב על ראית הרב ר' אברהם ז"ל דמדקרי לה במתני' נקטם ראשו והכא תני קטומין תרי מילי נינהו דאדרבה היא הנותנת בפירוש הראשונים דתנא מפרש תחלה קטומה הפסולת דהיינו קטימת הראש, ואח"כ מפרש שאותה קטימה בשתים מיהא כשרה, ור"ט מכשירה אף בשלש. חוץ מכבודו, אין זו תשובה, שאלו אמ' שתים בקטימה ושתים שלא בקטימה ור"ט מכשיר אף בשלשתן בקטימה, היה אפשר לפרשה כן, אבל לשון קטומין אינו נופל אלא כשגוף הענפים קטום, ונקטם ראשו אין גופו קטום וודאי נקטם ראשו לחוד כקטימת הראש, וקטומין לחוד כשגוף הענף קטוף. 

ואחר כן כשהגיע הרב למה שהביא הרב ר' אברהם ז"ל ראיה ברורה ממה שאמרו (סוכה ל"ב ב) חד ולא קטום לא שכיח, ואי בנקטם הא רובא שכיחי. בהכי דחק הרב את עצמו ופירש בה לפי שדרכו ליבש בראש ועליו העליונים נושרים וראשו נקטם, ובמקומו של שמואל היו מביאין אותו מרחוק ולא היה מצוי להם אלא בקטימת הראש. ואלמלא שאין להשיב את הארי, כמה קשין הדברים לפרש, והיכן ראה הרב שדרכו של הדס ליבש בראשו ושיהיו עליו נושרין, ואין זה מצוי באחת מני אלף כלל, והיכי אמר תלת קטימי שכיחי, חד ולא קטום לא שכיח, אדרבה אלף דלא קטימי שכיחי וחד דקטים לא שכיח אלא א"כ בדרך זרות וכ"ש, דאע"ג דיבשו עליו העליונים דינו כנקטם, מכל מקום לענין הלשון מיהא אין לשון קטימה נופלת בכך ונקטם ראשו על כל פנים פירשו או על כריתת ראשי העלים, או על כריתת ראש הענף, ומהיכן נמי הגיע לרב שכמקומו של שמואל היו מביאין אותו מרחוק, ואי משום דקאמר להו (שם) אשוו וזבינו ואי לא דרישנא להו כר' טרפון, דאלמלא /דאלמא/ קטומין שכיח חד ולא קטים לא שכיח ואפשר שזהו מצד הבאתו מרחוק, ולמה הבאתו קוטמות העלים העליונים יותר מן האחרים, אלא ודאי הא דמגזם להו למדרש להו כר"ט ומשום דקטומין שכיחי, היינו בקטומין דידן דגזע שלם עם פארותיו לא שכיח בעבות, אבל הפארות פארה מכאן ופארה מכאן שכיח בעבות, אבל קטימת הראש ודאי בין בקרוב בין ברחוק לא שכיחא. ואף הרב שואל בעצמו או בקטימת הראש מאי טעמא לא איתמרא הכי בלולב וערבה להכשירן בקטימת הראש, ובערבה מיהא הרי יוצא משיטת הרב ר' יצחק אלפאסי ז"ל דהא איהו בערבה נמי מכשיר. 

והרב ז"ל מתרץ לעצמו שההדר כל הדרו בעבותו שעליו חופין את עצו ואין קטיפת הראש נכרת. אבל שאר המינין קטימת הראש נכרת בהם ופוגמת הדרן. 

ואף בזו אני תמה, והלא הוא מפרשה בנשרו עליו העליונים ונמצא... אלא שהעץ מגולה יעיד מה, ואמר הרב בנקטמו קצת העלין ודאי נקטם ראשו הוא, דנקטם ראשו פירושו אף במקצת העלין, והרי זו קטימתן נכרת, ואם תודה שבזו מהם פסול היה לו להזכירה. ועוד דא"כ נתת דבריך לשיעורין ונמצאו ראיות הרב הגדול ר' אברהם בר' דוד ז"ל נקיות ומשוללות מכל קושיות של הרב ז"ל. 

והרי סוגיא שבתלמוד שלנו מעידה כך על הדרך שביארנו, ועוד מצאתי לי ראיה ברורה בבריתא של סוכה, והוא שנאמר בה בפרק שני הדס וערבה שנקטמו תמורות העולות מתוכה כשרות. 

ונחזור עכשיו לסוגיית הירושלמי שהרב הראב"ד ז"ל הביא ראיה ממנה ושהרב המגיה סובר לדחותה, ופירש בו דהאי דקרי לה דליות מפני שהענפים העליונים שהם גזע האילן שדרכם לזמור אותם ולקצץ ראשם בכל שנה ושנה כדי שיוסיפו בגדולתן והם הנקראים דליות והענפים השלמים נקראים בדים או פארות ונמצאו אותם שמן הגזע קטומי הראש, ומפני שאותה קטימה היא מצוי הזמירה נקראת דליות. 

וכמה מתמיהים הדברים שהרי לדעתו אין הכסוח אלא בשל גזע ושאר הענפים נשארים שלמים, א"כ היכי דחד ולא קטים לא שכיח, והלא שאר הענפים מרובים משל הגזע על אחת כמה וכמה. והרי עכשיו משנה הרב את פירושו שהיה מפרשה מפני שדרכו של הדס ליבש בראשו ומשויה נפשיה לקפח את הרב ר' אברהם בהלכות למה ליה. ומכל מקום אנו חוזרים למה שהרב סבור לפרש הירושלמי לדעת הראשונים בקטימת הראש דאיבעאה דר' אבא בר ממל על ר' ישמעאל לאו אדליות ואשאינה קטימה קיימה, אלא אמניינא דקאמר ר"י ג' הדסים, וקא בעי היך המרבה בהדס, ר"ל במניינו דקא בעי תלתא כך ירבה בשאר מינים ר"ל שלשה לולבים ושלשה אתרוגין ושלשה בדי ערבה. 

ואני תמה א"כ מה תשובה על זה מסבר את סבור קטום הדר, דמשמע אקטימה קאי, ועוד דהא ר' ישמעאל טעמיה בהדיא קא מדכר ליה בין בסוגייא בבלית בין בסוגיא ירושלמית. והוא שאמרו פרי עץ הדר אחד כפות תמרים אחד וענף עץ עבות שלשה וערבי נחל שתים, ופירושם כפות תמרים אחד דכפת כתיב והוא סמוך, ר"ל כפה של תמרים ואינה אלא אחת וכן פרי עץ הדר פירושו פרי של עץ הדר ואינו רומז אלא על אחד ואע"ג דענף עץ עבות נמי סמוך והיה לנו לומר ענף ענף של עץ עבות, מכל מקום מדהוה ליה למימר ענף עבות וקאמר עץ עבות אלמא כולהו לדרשא. ואם תשיב ופרי עץ הדר נמי מדהוה ליה למימר פרי הדר וקאמר פרי עץ הדר נימא דכולהו לדרשא. כמה תשובות אצלי בדבר זה, חדא דהדר לחודיה הוא דאתמר אתרוג ופרי עץ כלל הוא לכולם, והדר פירושו על האתרוג. ונראה לי כן ממה שתרגם אונקלוס פרי אילנא ואח"כ אמר אתרוגין ולולבין אלמא פרי עץ כלל גדול הוא לעולם ואח"כ הזכיר הדר לאתרוג, וכפות תמרים ללולב וענף עץ עבות להדס וערבי נחל לערבה. והרי שאין לך לאתרוג אלא מלת הדר לבד, ואעפ"י ששאר השלשה אינו פרי, אבל כל דבר הפורח והצומח מן האילן נקרא פרי ופורה ופארה כלם ענין אחד הם, ור"ל ולקחתם מפרית העץ ומצמחותיו הדר וכפות תמרים וענף עץ עבות וערבי נחל, וזה אצלי נכון וראיה ברורה מתרגומו של אונקלוס. 

והשנית שאף כשנפרשהו סמוך וכמו שכתבנו תחלה, ר"ל פרי של עץ הדר, מ"מ הוצרך להזכירו כדי לברר שהדר הוא אתרוג והוא לדרוש בו מה שדרשו בירושלמי (פ"ג ה"ה) גופיה פרי עץ הדר שפריו הדר ועצו הדר, אין תימר רמון פריו הדר ואין עצו הדר וכו', אי זה זה אתרוג, וכן לדרוש בו שטעם עצו ופריו שוה, אבל ענף עץ עבות אע"פ שדרשו בו עצו ופריו שוה, ר"ל למריח', מ"מ בעבות סגיא שאין לך עבות בעלין אלא הדס. 

והשלישית בפרי עץ הדר אי אפשר לדרוש בו שלשה דמאחר שנתברר בגמ' שאין האתרוג נאגד עמהם וכדקאמרינן יכול יאגדם כלם כאחת ואתרוג עמהם, אמרת וכי נאמר וכפות, כלומר שיהא וא"ו מוסיף על ענין ראשון והלא תחלה נאמר פרי עץ הדר ואח"כ נאמר כפות תמרים וענף עץ עבות וערבי נחל ונמצא שלשתן מוספין זה על זה, ונמצא פרי עץ הדר לחוד ושאר השלשה לחוד ואחר שהאתרוג לבדו ביד אחת היאך נדרוש בו שלשה והיאך הדבר מצוי ליטול שלשה כאחת ביד אחת ולא דברה תורה בנמנעות או בדרכים הזרים. 

וא"כ לפירוש הרב היאך היה אפשר לחזר בשאלה על שיטול שלשה אתרוגין וכן בשלשה לולבין זו ודאי אינה, וכן שבאתרוג דרשו בתלמוד שלנו (סוכה ל"ה א) אמאי דאמרינן ולימא פלפלין, כלומר דטעם עצו ופריו שוה, וקאמ' לה /לא/ אפשר היכי ליעבד לינקוט חדא לא מינכרא לקיחתה, לינקוט תרי או תלת פרי אחד אמרה רחמנא ולא שנים ושלשה פירות. 

והרי בררנו שאי אפשר לפרש את השאלה כדברי הרב המגיה, ומ"מ נשוב למה שהוא מפרשה כן, כלומר שירבה בכל לשלשה כבהדס, ומתרץ ליה מסבר את סבר קטום הדר וכו', ומפרש הרב כך סבור אתה על ר' ישמעאל שיהא סובר שתקטום הבד ושיהא כשר מן הדין בכולן קטומין. והשלישי שהוא מצריכו לשאינו קטום אינו מן הדין אלא לנויי מצוה, והא תני ר"ט אומר אפילו בשלשתן קטומין ולית בר נש אומר דהוא מודה אקמייתא. ואי סבר ר"י קטום הדר הא תרוייהו מודו להדדי אלא דלר"י קטום לאו הדר ומה שהכשיר בשנים קטומין מצד השלישי הוא שהכשיר שאינו קטום דבחד סגי ליה בלולב ואתרוג ולא בעי שלשה אלא להדור מצוה. 

ואני תמה היכן מצא הרב את עצמו לכתוב דברים אלו שהרי ר"י שלשה הדסים קא בעי, ואם מכשיר בשנים קטומים ואחת שאינה קטומה מצד אותה שאינה קטומה אע"פ שהשתים כמי שאינן, הרי אין כאן שלשה, דהגע עצמך שני בדי ערבה שנמצא אחד מהך פסול מי קא נפיק. וודאי כל פסול כמו שאינו הוא, והאי דבעי בגמרא דילן (ל"ד ב) ור' ישמעאל מאי דעתיה אי בעי שלמים ומשום דקטומין נמי הדר הוא, אפילו חד לא לבעי, ותירץ חזר בו ר"י, ואנן מפרשין לקטומין לאו הדר הוא וקא בעי תלתא דלא קטימי. ואע"פ שהרב ר' אברהם בר' דוד ז"ל פירש חזר בו ר"י וודאי קטומין הדר הם ולא בעי חד ולא קטים אלא להדור מצוה, מ"מ אמנינא קפדינן וכסתם מתניתן דשלשה הדסים ואזיל לשינותיה /לשיטתיה/ דקטומין דהכא לאו בנקטם ראשו הוא, הא קטומי הראש ודאי לאו הדר הן, ואפילו בחד מיפסיל. וא"א לפרש חזר בו מהצרכת שלשה, דאי הכי הוה ליה למימר אי תלת קא בעי ליבעי כלהו שאינן קטומין, ואי חד קא בעי לא ליבעי שנים קטומין אלא ודאי לא חורבו /חזר בו/ מן המינין ותלתא קא בעי וכל שהוא קטום אינו הדור וא"כ אין הכשרו שמצד השלישי כלום. ועוד שפירוש זה א"א להעמידו בשום פנים דכי קאמר איהו מי סברת קטום הדור כלומר ושיהיו אותם השנים הקטומים נחשבים לכלום, הרי הורה /הודה/ שאותם השנים אינם, כלומר והכשרן באחת שאינה קטומה כלולב ואתרג, וא"כ היאך אמר ר"ט אפילו שלשתן קטומין, והרי הקטומין אינן כלום. וא"ת שר"ט סובר שהקטומין הדר הרי הוא א"כ מודה בחיוב השלשה והיה לו להחזיר השאלה עליו והיך דמרבה וכו'. ועוד לשון אפילו היאך נופל בה ומאי באיהו מפרש דאי ס"ד קטום הדור היינו דר"ט במכשר /דמכשר/ בשלשתן קטומין ומשום דהדר הוא הא מ"מ לדידיה איכא ביניהו דלר"י דיו באחת ולר"ט צריך שלשה, ואי דר"ט נמי לא בעי אלא חדא אלא להדור מצוה האי נמי איכא ביניהו דלר"י שנים קטומין להדור מצוה וחד דלא קטום למצוה, ולר"ט כל הקטומין הדר ומנין השלשה הוא שהם לצורך מצוה, אלא שדברי הרב בזו א"א להעמידם כלל. 

ובדברי ר' חגאי (בירושלמי) פירש בהם הרב מה בא ר"ט להוסיף על דברי ר"י, כלומר שהיה ר' חגאי סבור על ר"י דליבעי שלשה ומדמכשר בשנים קטומין ודאי קטום הדור וכשר אף בשלשתם ולהידור מצוה הוא דבעי חד שאינו קטום, וא"כ אף ר"ט כך הוא סובר בשלשתן קטומין כשר ומשום דקטום הדר. ובא וראה היאך הרב משיב לעצמו ומה ענין לומר מה בא להוסיף וכו' והרי הוסיף שר"י מצריך אחד שלם מיהא להידור מצוה ור"ט לא מצריך כלל דקטום הדור ואין צריך להדור אחר, ומ"מ הוא מפרש כתירוץ הירושלמי כשיטתו ר"י לא עביד קטום הדור ואינו מכשיר אלא משום דבאמת סגיא כלולב ואתרוג. ור"ט סובר קטום הדור ומכשיר בשלשתן. והרי מ"מ חזרנו לקושיתנו שהיה לו לשאול לשיטה זו על ר"ט היאך דמרבה בהדס ירבה בשאר מינים וכו'. 

אח"כ ראיתי לרב שהוקשה לו בהא דקאמר שמואל בגמרא (סוכה ל"ד ב) הלכה כר"ט ואמרינן עלה ואזדא שמואל לטעמיה דקאמר להו להנהו דמזבני אסא אשוו זבינו ואי לא דרישנא לכו כר"ט, דאלמלא דאיהו הילכתא כר"ט סבירא ליה אלא דמשום הדור מצוה הוה ניחא ליה דליזבון שאינן קטומין ואי מעלו בדמיה בטפיותא יתירתא הוא קאמר דלידרו /דלידרשו/ להו כר"ט דהלכתא כותיה כי היכי דלישוו זביניהו שאין הדור המצוה מחייב האדם כל כך שיקנו הדבר בעשרה בדמיה, וכבר אמרו להדור מצוה עד שליש במצוה (ב"ק ט' א) דאלמא מ"מ דאי לא דקושטא הכי דהלכתא כר"ט לא הוה גזים להו דלדרוש להו כותיה. והדר מקשי מאי טעמא משום דמיקל ולידרוש להו כר"ע, וקשה לפרש היכי לדרוש להו כר"ע אחר שהוא פוסק כר"ט, עד שהרב הזכיר שכבר היה מפרש אותה בדרך שקבלנו אף אנו בפירושה, והוא דהאי ולדרוש להו כר"ע לאו אתחלתא דבעיא היא אלא סוף אוכחת' דאזדא לטעמיה כלומר מדקאמר להו ואי לא דרישנא לכו כר"ט. וכי תימא דאי משום הא הוה אמינא דלאו משום דהלכתא כותיה קאמר הכי אלא דרך גזום והפחדה, מ"ט גזום להו כר"ט הוה ליה לגזומי כר"ע דמקיל טפי, אלא ש"מ דדוקא קאמר ולא דרך גזום אלא משום דהילכתא כותיה, ודחי ליה דאי משום הא לא איריא דבהא הוה אפשר לן לפרושי דדרך גזום אמרה, וכדר"ט ניחא ליה לגזומי דקילה טפי דהלכתא וקטימי שכיחי וכו' וא"כ הא דאזדא לטעמיה אדחיה לה אלא דהדרינן לעיקר שמעתא דבהדיא אמר הלכה כר"ט. כך היה מפרש בה הרב תחלה לפי דבריו וכן קבלנו אף אנו בפירושה כמו שכתבנו בפרושנו. ואע"ג דפרישנא לה באנפא אחרינא כמו שנבאר זו מוכרעת יותר בידינו, אלא שהרב ז"ל מוחא בפרוש זה מצד שאינו מוצא עצמו לומר שיעלה על לב שיהא שמואל מגזם דרך הפחדה במה שאינו כן דהא נפיק מינה חורבא שיאמרו המוכרים קטומין כשרים ואם אינם כשרים נמצא גוזמו גורם תקלה, אלא מצד שהיו הכל נוהגים כשאין /בשאין/ קטומין עד שמצד מנהגם (עד) (ש)הקטומין היו מוחזקים בעיניהם כפסולין והיו המוכרים מעלים להם בדמים יותר מדאי, היה שמואל אומר להם שישוו בממכרים בדרך הראוי ואם לאו יהא דורש להם האמת לא שיגזם להם במה שאינו. והביא הרב ראיה ממה שאמרו (פסחים ל' א) דאמר להו שמואל להנהו דמזבני כנדי אשוו זביני ואי לא דרישנא לכו כר' שמעון, ואיהו כר"ש סבירא ליה כדקאמר התם בהדיא, אלמא דאי לאו דסבירא ליה כר"ש משום כבודו דרב דהוה באתריה, הא מ"מ שיהא שמואל מגזם במה שאינו, זו אינה מדה. 

זהו דעת הרב בפירוש זה שקבלה ושהכרענו בקבלתו, וכן שלשון הסוגיא אינו מוכיח כן לדעתו, אלא שאין הרב מזכיר מה שאין הסוגיא מסכמת בפירוש זה, ובמחילת כבודו אין בכל אלה ראיה למחות הפירוש זה בכמה פנים. חדא דמאי דמפרשין אנן הכי דדרך גוזמא אמרה לא דרך הנחה פשוטה נאמרה אלא דרך סוגיא דמיהא לא אברירא דדעתא דשמואל כר"ט, דהא הוה מצינן למימר דדרך גזום והפחדה אמרה הא מ"מ לקושטא דמילתא לא הכי אמרה. ועוד דאפילו היה אומרה דרך הפחדה אין בכך כלום, שהרי לאו ללוקחים אמרה אלא למוכרים, וסתם מוכרי דבר למצוה בעין יפה תורמין לעצמן ומשיירין למצותם מן העליה, וכן שזו אינה תקלה כל כך שאף בשלא יהא [דעת] שמואל כר"ט, כדאי הוא ר' טרפון לסמוך עליו בשעת הדחק כ"ש לאיים על דבריו שלא למכור בעילוי יותר מדאי, ומכיון דרבנן אמרו להדור מצוה עד שליש במצוה סתמא עד כי האי שיעורא לא הוה שמואל מקפיד, וכל דמהאי שיעורא ולעילא ודאי שעת הדחק היא. 

ומאי שהביא הרב ראיה מההיא דפסחים (ל' ע"א) היא הנותנת דכל כי האי לישנא דרך גזום הוא נאמר, אע"פ שאין דעתו של אדם בכך, דהתם איפליגו ר' שמעון ור' יהודה בחמץ לאחר זמנו דלר"ש מותר אלא א"כ בעיניה ומתורת קנס, ולר' יהודה אסור וקאמר רב דחמץ לאחר הפסח במינו אסור אף במשהו כר"י דאסר ליה לאחר זמנו, וסבר רב דכל איסורין שבתורה במינן במשהו שלא במינן מותר אלא א"כ בנותן טעם, ושמואל פליג עליה דחמץ לאחר הפסח אף במינו [מותר] דסבר ליה כר"ש דאמר חמץ לאחר הפסח מותר, אלא מתורת קנס, וכי קניס ר"ש בעיניה אבל ע"י תערובות לא קניס, וקאמר רב עליה קדרות בפסח ישברו, דאי אמרת נישהינהו לבתר פסחא ונעביד בהו שלא במינן, גזר שלא במינן אטו מינן, ושמואל אמר אל ישברו אלא נשהינהו בתר פסחא ונעביד בהו בין במינן בין שלא במינן, ואמרינן עלה ואזדא שמואל לטעמיה דאמר להו שמואל אשוו זבינייכו ואי לא דרשינן לכו כר"ש ר"ל להתיר את הישנות וקא בעי לדרוש להו הכי, כלומר מאי האי דקא גזים להו ולא דריש להו בהדיא הא שמואל כר"ש סבירא ליה, ומתרץ משום דאתריה דרב הוו ולא היה מצי לאורויי הכי כלל, אלא דקאמר להו דרך גיזום. וכמ"ש בירושלמי (ברכות פ"ח א) ר' אבוהו כד הוה אזיל לדרומא הוה עביד כר' חנינא וכד הוה נחית הוה עביד כר"י דלא למיפלג על בר נש באתריה, וכמו שכתבנוהו בפתיחת המחברת הזאת, וכ"ש ברב שהיה שמואל כפוף תחתיו ושהיה מופלא שבדיינין, וודאי לא היה בדעתו שידרוש להם כן בשום פנים אלא שהיה מאיים עליהם בכך אחר שאין שם תקלה גדולה ואיסור ברור, ואף בזו אף כשלא היה שמואל סובר כר"ט היה אפשר לו לאייגז /לאיימם/ ולהפחידם בכך אע"פ שאין בדעתו לדרוש כן בשום פנים שאין תקלה גדולה בכך שכדאי הוא ר"ט לסמוך עליו בשעת הדחק, וכל שמוכרים למצוה להדור מצוה משליש ולמעלה שעת הדחק היא, ומ"מ אף לקושטא דמילתא דסבירא ליה כר"ט לא הוה דריש להו בהדיא הכי משום כבוד מצוה והדרה. 

עוד כתב הרב ר' אברהם בר' דוד ז"ל. 

בענין נפרצו עליו דאמרינן עלה (סוכה ל"ב ב) נפרצו עליו פסול נפרדו כשר. ואמרינן בגמרא נפרצו דעביד כי חופיא, נפרד דאיפריד ופי' הרב ר' יצחק אלפאסי ז"ל דעביד בי חופיא שניתקו ההוצין ר"ל העלין מן השדרה אלא שהן תלויות בשדרה עדין הוא כעין שבירה שכשהם נפתכים /נחתכים/ לגמרי מן השדרה נקראים חופיא וכשהם ניתקים אלא שהתלוים ביד /בה/ נקראים הוצי כדאמרינן (ב"ק צ"ו א) האי דגזל לוליבא מחבריה ועבריהו חופיא קני והיינו דקאמר הכא כי חופיא ולא חופיא ממש. והקשה הראב"ד ז"ל א"כ היה לו לומר דעביד הוצי דהא הוצי נינהו לדידיה, שהרי הוא אומר שבנחתכו לגמרי נקראים חופיא וכשהם ניתקים ותלוים בה נקראים הוצי, ומתוך כך פירש בה שכל זמן שהם מחוברים עם השדרה אע"פ שהם נתקים קצת קרוי לולב ולא הוצי וכשנחתכים לגמרי נקראים חופיא וכשהם נתקים ותלוים בה נקראים הוצי ומתוך כך פירש בה שכל זמן שהם מחוברים עם השדרה אעפ"י שהם נתקים קצת קרוי לולב ולא הוצי, וכשנחתכים לגמרי נקראים הוצי וכשהקוצים /וכשההוצים/ נחתכים עוד לחרבם /לארכם/, אחד לשנים ושנים לארבעה לאורך ההוצים נקראים חופיא על שם שעושין מהם חפוי הכלים והמניפות גם עושים מהם שרשרות לתלות בם כל דבר. וזהו שאמרו (ב"ק צ"ו א) חופיא ועבדא שישורא לא קני ששנוי החוזר לברייתו הוא ר"ל שהרי אפשר לנתק השרשות וחוזר לך לחופיא ומתוך שהוא מפרש דעביד כי חופיא שנסדקו העלים לאורך העלה אחד לשנים ושנים לארבעה, כשם שעושין לחופיא ואע"פ שמחוברין לגמרי לשדרה. וזהו ששאלו עליה (סוכה ל"ב א) נחלקו התיומת מהו, והתימת היא גב ההוצא שמחבר שני דופני ההוצא, וקאמר אם אותו הגב ונעשו כל העלין אחד לשנים אי הוה כנפרצו ר"ל שנחלקו דפני ההוצא, או אינו אלא כנפרדו ר"ל כמו שנפרדו כעין חרותא ר"ל אחר שנתקשו, ואיפשיטא לחומרא, אבל כל שלא נחלקו ההוצין אלא שניתקו בעיקרן מן השדרה ועדין מעורין בה לא נתברר, אלא שהרב סובר לומר שאם ניתקו בדרך שעדין יכולין לחיות עמה כשרה, ואם לאו הרי הוא כנחתכו לגמרי ופסול, ומכריע אח"כ שהכל תלוי ברוב, שאם נתקו ברובן במקום חבורן כשדרה פסול ואם לא נשבר מקום חבורו ברובו אע"פ שתלויות למטה כשר שהאגד מעמידן. 

זהו פירוש הראב"ד ז"ל והפירוש בודאי נכון ומראה לו פנים צהובות מה ששאלו בסמוך לה בנחלקה התיימת. ובירושלמי נמי אמרינן (פ"ג ה"א) נחלק המתאים הרי הוא כנחלקו העלין. אבל מ"מ קשה הדבר לפרש בדברי הגאון ז"ל שבעודם תלויים בשדרה אע"פ שניתקו במקצת יהי נקראים הוצי, שאין שם הוצי נאמר אלא א"כ נחתכו לגמרי מן השדרה ומתוך כך אנו מפרשים בדברי הגאון ז"ל, נפרצו שנחלקו לגמרי מן השדרה ונתפזרו אילך ואילך לצדדי השדרה עד שאין מתחברות עמה אלא בעיקרי העלין, ונפרדו שנתפרדו מעט כעין פריחת החריות ולא שיהיו נפרדות אחת מחברותיה. ועבד כי חופיא פירושו שהם עומדות כל אחת בעצמה כדרך שאדם מכינם לעשות חופיא, והוא הדין דהוה מצי למימר דקיימי הוצי הוצי, אלא שאע"פ שבנכרתו לגמרי נקראים הוצי אין הלשון מבורר כל כך, שהרי העלין נקראים הוצי אף בחבורן. וכדקאמ' לולבא דסליק בחד הוצא. 

והרב המגיה מפרש בדברי הגאון נפרצו שנשברו בסופן שבירה גדולה עד שאינן עומדות עם הלולב אלא שנוטות לצד עקר הלולב וצריך לאגדם. ומגיה על הראב"ד ז"ל שכתב שאם לא נשברו ממקום חבורן ברובן אע"פ שתלויות למטה כשר מפני שאפשר לאגדן ולהעמידן כדרכן. ונראה שהוא מבין בדבריו תלויות למטה שנוטות לצד עקר הלולב ובא לבטל את דבריו שאין יוצאין בהן אלא דרך גדילתן ר"ל שהיו עליו עומדים בדרך גדולן שכל כיוצא בזה אין שם לולב עליו, וכל שהוא פסול אין אגד מכשירו שא"כ אף נפרצו עליו ונחלקה התיימת יהא כשר לאחר אגדו, וכן שהחריות פסול וכפות בעינן וליכא כלומר כפות כבריתן. ודברי הרב ודאי נכונים הם מצד עצמם, אבל מה שהוא מגיה על הראב"ד ז"ל, אנו לא קבלנו כדברי הרב, אלא שהתלויות למטה ר"ל שהעלים עומדים בתלייהו שמחוברות ברומן /ברובן/ ומ"מ עומדות הן דרך גידולן. 

וכן ראיתי שמתמיה על רבינו הגאון למה שהוא מפרש בדבריו היאך יפרש נפרצו עליו דהדס וערבה, שהרי בהדס וערבה כל שניתקו העלין מן העץ שלהם מיד נושרין, ונראה לי פירוש דבריו כלומר והרי נפרצו ונשר בהן אחד הוא, וא"כ היאך נחלקו בהם בין נפרצו לנשרו, ולא תירץ בה הרב כלום, אלא שחזר לפרש כה כדברי הראב"ד ז"ל. אלא שאנו הרגשנו בפירושנו ובחבורנו הגדול בקושיא זו לפי' רבינו שלמה ז"ל שפירש (רש"י שם במשנה) נפרצו עליו שנחתכו מכל וכל מן השדרא. והקשינו בם מנפרצו דהדס וערבה דמפליג בה בין נפרצו לנשרו דאלמלא /דאלמא/ דנפרצו פירושו שעדין מחוברים בה שאם לא כן היינו נשרו, ופירשנו בה דנפרצו ע"י [אדם] נשרו מאליהן, ואין בהם חילוק אלא בין כולם למקצתם, ולעולם נפרצו שנחתכו לגמרי, ובהווה דיבר, שכל שע"י אדם הוא משיר את הכל וכל שמאליו נושר הוא מעט ולפיכך הלכו בנשרו ברובן, והוא הוא ענין נפרצו אלא שמן הסתם נפרצו בכולן הוא אומר, ומ"מ למה שאנו מפרשים בדברי הגאון, אין כאן שאלה ולא בית מיחוש. 

וקצת דברים ראיתי בענין זה בלשון הרב המגיה ולא נתבררו לי, לפיכך הנחתים וכמדומה שהם טעות סופר. ואף מה שהרב מפרש בדברי הגאון לא נתיישבה דעתי בכך, שאף החריות והוא שנתקשה עד שנתפזרו עליו לכאן ולכאן פסול. 

עוד כתב הרב ר' אברהם בר דוד ז"ל. 

בענין נקלף במה שאמרו עליה בגמרא (סוכה ל"ו א) הא בכולה הא במקצתה דאיכא למימר דרובה ככולה כדין חזזית דברובו פסול, וחזר בו לומר כדברי הרב ר' יצחק אלפאסי ז"ל (ס' אלף ל"ב) שאף ברובה כשר שמעוטו מצוי לו כדין גלידה, אלא שעדין סובר דרב דוקא שנקלף במקום אחד רצוף אבל בשנים ושלשה מקומות אפילו במיעוטו פסול מדין מנומר שבודאי מקום שנקלף אינו שוה במראה לשאינו נקלף. ואח"כ חזר בו עוד הרב אף מדעת זו לומר שאף בשנים ושלשה מקומות כשר במיעוטו אע"פ שאין מראיהם שוים ואינו דומה לחזזית שהחזזית אינו מראה האתרוג אבל נקלף אע"פ שמראהו משתנה מ"מ מראה אתרוג הוא ולא פסלו במנומר אלא במנומר במראות הפוסלות. 

זו היא סברת הרב. ואף הרב המגיה שחק /שתיק/ לו בה, מ"מ דבריו נראין לנו כמתמיהין שקליפה זו שאנו מכשירין ודאי ע"י גרירה היא. ואף הוא בעצמו ז"ל כתבה כן שאלו בקליפה אי אפשר שלא ינטל עמה מן הלבן והוה ליה חסר אלא [על] ידי גרירה מועטת, וגרירה מועטת אינה משנה את המראה כלל אלא שמצהיבתו, והלכך אין כאן מנומר כלל, אבל כל שנשתנה המראה לגמרי אפשר שפסול מדין מנומר אע"פ שאין בו מראה פוסל מצד עצמו שהנימור פוסל אף בשהמראה כשר והרי ברובא אמרו (גיטין נ"ד ב) שאף לדעת ר' יהודה שהיה סובר באזכרה שלא לשמה מעביר עליו קולמוס ומקדשו, אמרו הני מילי בחדא אבל בכוליה ספר תורה לא דמחזי כמנמר, אלמלא כל שנצבע /שצבע/ הדרו משתנה מזה לזה אע"פ ששניהם כשרים מצד עצמם פסול משום מנומר. ואפשר לדחק לדעתו דספר תורה שאני דחמירא. וכן נראה לי ראיה לדברי הרב אמת שאמרו בהדס בענפיו מרובין מעליו שפסול דבלישנא קמא אמרי' (סוכה ל"ג ב) לא שנו אלא דפסול אלא במקום אחד כלומר דהויא ליה רובא אבל בשנים ושלשה מקומות כשר דכל חד וחד דהוה ליה מיעוטא אצל מקומו, ואהדרו שנים ושלשה מקומות נמי מיחזי כמנמר, והא ודאי בירוקות איירי דמסתמא ירוקות הן, והיה סבור לומ' שכל שמתחלק בענין אע"פ שדומה בצבע מימר /מנומר/ הוא, ואידחיה לה לומר דכל כי הא הואיל ובצבע אחד הם כשר בין במקום אחד בין בשנים ושלשה מקומות אלא דהכי אתמר לא שאנו דפסול אלא בשחורות אבל ירוקות כשר אפי' ברובא דמינא דהדס הוא ואתמר עלה ואדומות כשחורות דמיין ומפני שהאדמימות והשחרות אחד הוא, וכדתני ר' חנינא (שם:) האי שחור אדום הוא אלא שלקה אלמ' דאי לאו האי טעמא אף באדמות היה כשר אע"פ שנשתנה הצבע שלו היה המראה כשר מצד עצמו דאי לאו הכי מאי איריא מדר' חנינא תיפוק לי דהוה ליה מנומר אל /אלא/ כל שהמראה כשר מצד עצמו אע"פ שנשתנה כשר וחזזית מתוך שהוא מבטל הדרו הוה לי פסולי' מצד עצמו ומשום הכי כל שדומה למנמר פסול אף במיעוטו. 

עוד כתב הרב ר' אברהם בר דוד ז"ל. 

בענין מה שאמרו במשנה נקב וחסר כל שהוא פסול נוקב /ניקב/ ולא חסר כל שהוא כשר ותני עלה בגמ' (ל"ו א) ניקב [נקב] מפולש במשהו בשאינו מפולש בכאיסר דבמערבא גרסי בנקב שאינו מפולש זה נקב ולא פלש מבפנים כשר היא דתנינן נקב ולא חסר כל שהוא כשר וכתב הרב שגירס' זו נראית כחולקת עם תלמוד שלנו דבגמ' דילן משמע דכל נקב שאינו חסר כלום אפי' מפולש כשר דהא דתני עולא (שם.) נקב מפולש במשהו שאינו מפולש בכאיסר אמשנת חסר כל שהוא קאי וכל דאיכא חסרון כמפולש /במפולש/ במשהו בשאינו מפולש בכאיסר הא כל שאין חסר כלום אף במפולש כשר, ועוד דבכאיסר שאמרו לשאינו מפולש אי אפשר לכאיסר בלא חסרון ואם כן כל פחות מכאיסר אף כשאין מפולש כשר אף בחסרון, ובירושלמי לא משמע הכי דקאמ' בכשאינו מפולש ולא חסר כל שהוא כשר ותני עלה וטרח הרב להשוות הירושלמי עם הבבלי, והא דקאמ' נקב ולא פלש מבפנים [כשר הדא] היא דתנינן ניקב ולא חסר כל שהוא כשר הכי פירושא ניקב ולא חסר כל שהוא מבפנים אעפ"י שחסר כל שהוא מבחוץ כשר דחסרון מבפנים ומבחוץ בעינן ופירוש דבריו כלומר דכל חסרון הפוסל דוקא בניקב בחוץ ובפנים. 

אלו הן דברי הרב ז"ל ואף הרב המגיה ז"ל שתק לו בהם. ואנו מן המתמיהים על דבריו דקאמ' דבגמ' דילן משמע דכל נקב שאינו חסר כלום אפי' מפולש כשר, והביאו להרב לומר כן מפני שהוא מפרש מאי דקא תני עולא ניקב נקב מפולש במשהו שאינו מפולש בכאיסר ארישא דמתני' חסר כל שהוא דפסול כלומ' הא דפסלינן ליה כשחסר כל שהוא דוק' במפולש אבל בשאינו מפולש אף החסרון אינו פוסלו אלא בכאיסר הא כל שאין שם חסרון אף במפולש כשר. ובירושלמ' קאמ' דכל שאינו מפולש כשר כהיא דתנינן ולא חסר [כל שהוא] כשר, וא"כ תרתי בעי להכשר שאינו מפולש ובלא חסרון והא כנגד תלמוד שלנו מה שפירש בה הרב ואני תמה וכו'. 

ומשכוני נפשא לאקולי בהדר של אתרוג והדבר נראה יותר דהא עולא אסיפא קאי כלומ' הא דאמרת ניקב ולא חסר כל שהוא כשר דוקא בשאינו מפולש דאי במפולש אף בלא חסרון פסול אע"פ שלא חסר כלום ואם חסר כלום אף בשאינו מפולש פסול ואף בשאין מפולש ואינו חסר כלום פוסל בכאיסר אבל שאינו מפולש ושאין בו שום חסרון ושאין בו נקב כאיסר כשר והיינו דתני בירושלמי ניקב ולא פילש בפנים ר"ל שאינו מפולש כשר ובדרך השנוי במשנתנו שלא חסר כלום. ומה שהקשה לו להרב היאך אפשר לכאיסר בלא חסרון עד שנראה שזה הביאו לפרש כן, חוץ מכבודו אין זה תמה והרי זה דבר המושג בחוש שכל שהוא בכח מקל ברוחב איסר האתרוג מתכווץ בעצמו ונשאר בו נקב כרוחב איסר ובלא חסרון וא"כ הירושלמי והבבלי שוים לאסור בחסרון בכל צד ובלא חסרון בפילוש כגון שהעבירו בו מחט מצד לצד או אף בלא פלוש ברוחב איסר כגון שתחב בו מקל ואין אנו צריכים למה שפירש הרב בירושלמי דניקב בחסרון הקליפה הגמורה ובכאיסר אינו פוסל אלא א"כ נתחסר ממה (?) ואף לעיקר הדין זו אינה שאף הקליפה בכלל חסרון ולא הצרכנו ללמוד בנקלף שפסול אלא בנקלף דרך גרירה כמו שבארנו ומכל מקום הוא נמשך בה למה שפירש בנקלף דוק' הקליפה אבל אם ניטל עמה מן הלבן כלום חסר הוא ופוסל בכאיסר על הדרך שבארנו. 

ואחר כך ראיתי להרב שהניח מה שפירש תחלה בפלוש מבפנים שבירושלמי וחוזר להסתפק בו אם קורהו מפולש אף בשאין הנקב עובר מצד האחר הואיל ומפולש לחלל דהא לישנא דירושלמי הכי משמע מדקאמ' ולא פילש מבפנים אלמ' דאי פילש מבפנים הוי פלוש או שאמ' /שמא/ פירושו ניקב משני צדדים אלא שלא נתפלש מבפנים ולא הוי מפולש אלא אם נתפלש מכל וכל ובא להודיע שאין אומרי' שבשר שבפנים מתוך רכותו כמנוקב וכל שניקב משני צדדים הרי הוא כמפולש מכל וכל ונמצא בלשון בעל הלכות שכתב בו מפולש שראה /שנראה/ דרך הנקב מצד זה לצד זה וכן עיקר שלשון מפולש אינו אלא מצד לצד וכענין מבוי מפולש וזה ודאי דבר ברור אלא שראיתי להרב שהוסיף בו דברים שלא נתיישבו לי, והוא שהביא ראיה לדברים אלו ממה ששאלו בגמ' במה שאמרו (חולין מ"ז ב) בריאה שנשפכה כקיתון דאי קיימי סמפונה' כשרה הא לא קיימי סמפונה' טרפה גבי אתרוג מאי התם הוא דלא שליט בה אוירא ומסרחה אבל הכא דשליט בה אוירא הדר בריא או דלמא לא שנא והכא ודאי אי לאו דאנקב לחלל ונפקו בני מעיה מנא ידעי' דלא קיימי סמפונהא ומשום דלא קיימי סמפונהא הוא דפסול הא בשביל נקב לא מיפסיל אלמא מפולש דקאמ' משני צדדין דאע"ג דאנקיב לחלל וחסר כל שהוא כשר, אם אינו מפולש לשני צדדין דאי פלוש לחלל מקרי פלוש למה לי לא קיימי סמפונהא דאפי' קיימי פסול דהא ניקב לחלל וחסר כל שהוא. 

אלו הם דברי הרב ז"ל. ואני תמה הרבה שמתוך דבריו נראה שהרב מפרש נשפכה כקיתון לחוץ מצד נקב שבה ומוכח מינה דנקב המגיע לחלל אינו נקרא פלוש באתרוג שמאחר שהוא מפרש בריאה שנשפכה לחוץ הוא הדין והענין לפרש באתרוג שנשפך לחוץ דרך נקב ואחר שהוא תולה ענין שאלתו בדקיימי סמפונהא ובדלא קיימי על כל פנים צריך שיהא אותו הנקב חסר כשיעור שיראה ממנו קנוקנות שבמוח האתרוג שהם במקום סמפונות בריאה אם הם קיימים אם לאו, שבריאה איפשר לחותכה ולבדוק בסמפונות אבל אתרוג אי אפשר, שהרי אפי' נסדק פסול ואם כן צריך שיהא חסרון בנקב עד שיראה ממנו ענין הקנוקנות. ואחר שבארנו לשיטת הרב שאף נקב שיש בו חסרון אינו נפסל אלא במפולש או /אי/ בחסרון כאיסר אי נקב לחלל מקרי פלוש כי קיימי סמפונות דידיה דהיינו קנוקנות שבו מאי הוי אלא דלא הוי מפולש עד שיעבור מצד לצד. וכמה סתם הרב את הדברים, שבריאה מיהא היאך תשפך דרך נקב ותכשר שהרי נקב במשהו פוסל בקרום הריאה ואין לו צד לפרש כן, אלא כשנאמר שנשפכה דרך (הקנה) שני קנוקנים המתפצלים בריאה משנכנסו לפנים בריאה שאין נקב פוסל בהם כמו שבארנו במקומו, ונכנסה הליחה דרך הנקבים באותם הקנים ומהם יצאו דרך הקנה ואחר כך חותך הריאה ובודק בסמפונות. אבל באתרוג אי אפשר לחתכו שאף כשתאמר שיחתכנו ויחזור ויחברנו על ידי תחיבת מחט מצד זה לצד זה שהוא חבור כמו שכתבו קצת רבנים שבדורנו בשם תוספתא, עד שמתוך כך הכשירו באתרוג שנחלק ונתחבר על ידי מחט. כבר קבלו תשובתם ממני שלא נאמר כן אלא לענין טהרות ולהשלמת כביצה לטומאת אוכלין, אבל לענין הכשר למצוה לא, דהא אפי' נסדק פסול ואע"ג דאנהו לא גרסי במתני' נסדק כך הוא בכל הספרים שלנו ואף לגרסתם נסדק לחוד ונחלק לחוד ולא עוד אלא שבבריתות שלנו במסכת עוקצין מצינו אתרוג שנפרץ ותחבו בכוש או בקיסם אין זה חבור שאין חבורי אדם חבור, ואם כן אין דרך בבדיקת הקנוקנות אלא בנקב חסר כשיעור זה ומתוך כך הוא למד מכאן שאין פלוש אלא מצד לצד והרי דין אמת בודאי ולשון פלוש אינו אלא בדרך זה. ואף הפירוש אפשר להעמידו על צד מה שטרחנו בפירוש דבריו אלא שאנו כבר בארנו שעיקר הדברים שכל מפולש אף בלא חסרון פוסל ובלא מפולש אף בכאיסר בלא חסרון והוא האמת בלי ספק. והא דריאה שנשפכה כקיתון אין הענין שתשפך לחוץ אלא שנמוח כל מה שבתוכו עד שהיא נשפכה בתוך חללי עצמה מראשה לסופה ומסופה לראשה וחותכה וקרום קיים ובודק בסמפונות אי קיימי סמפונהא כשרה ואי לא קיימי טרפה. והכא גבי אתרוג אי אפשר לבדוק בסמפונו' שהם הקנוקנות שהרי כל נקב שיש בו חסרון פוסל מצד חומרא, על כל פנים אתה צריך להחזיק (דרך) חומרא הקנוקנות כשאינן קיימין, מי מדמינן לה לריאה דכל דלא קיימו סמפונהא טרפה ונפסלה או דלמא התם הוא דלא שליט בה אוירא ומסרחה הואיל ונתקלקלו הסמפונות, אבל אתרוג דשליט ביה אוירא אע"ג דאחזקינן ליה דלא קיימי קנוקנות כשר דאוירא שליט ביה והדר ובריא, ואע"ג דבאוזן בכור (בכורות ל"ז א) ובקצת שאר מקומות אמרי' איפכא דכי שליט ביה אוירא לא הדר ובריא, כך הענין שכל חולי שמחמת לחות האויר מועיל בו וכל שמחמת יובש האויר מזיק בו. והרי שאין מזו שום ראיה לדברי הרב ולא הוצרך הרב לדחוק עצמו בכך ולא אף אנו הנמשכים אחריו בהעמדתם. והרבה יש לתמוה בשניהם, על הרב היאך אמרן ועל הרב המגיה היאך מהללו בהם. ומכל מקום יש כאן נסחאות אחרות בקצת ספרים ואינם כדאי לכתב ואף לנדון שלפנינו כל שכן שאותו הנסח קשה לפרשו ואי אפשר לישבו לשיטתנו, ואף ר' שלמה ז"ל כתב בה דברים שלא נראו לנו אלא שדבריהם של ראשונים תורה היא וללמוד אנו צריכים. 

עוד כתב הרב ר' אברהם בר דוד ז"ל. 

שכוונתו לבאר אחר זה הספקות שנסתפקו לו בענין הלולב ומה שנתברר לו מאותן הספקות והתחיל בענין נקטם ראשו האמור בלולב אם פרשו ראש העלים אע"פ שלא חסר מן השדרה כלום או שמא לא נקרא ראשו אלא א"כ נקטם ראש השדרה וכעין מה שאמרו (סוכה ל"ג א) בהדס נקטם ראשו שפירושו על [כל] פנים ראש העץ ולא ראש העלה שהרי נאמר עליו עלתה בו תמרה וכן בערבה, ובא הרב ללמדה תחלה ממה ששאלו בירושלמי (פ"ג ה"א) יבשה ציצתו מהו ומה בין זה לקטום [א"ל] זה הדור וזה אינו הדור, ופירוש בציצתו העלה התיימת העליונה שאם נאמר על ההוצין כולם היאך השיבו מה בין זה לקטום והיאך הוזכרה קטימת העלים. ואם משום דתנן נפרצו עליו פסול הוה ליה למימר יבשו עליו מהו, ואם על ראש השדרה נמי הוה ליה למימר יבש ראשו, ועוד שציצתו ודאי מלשון ויצץ ציץ (במדבר י"ז כ"ג) והוא העלין, ומדקא אמרו ליה מה בין זה לקטום אלמא דקטום כי האי פוסל ולא בעי חסרון השדרה. 

ואחר כך חזר הרב לדעת שנייה לומר שמצא בירושלמי נסחא אחרת יבש הצי מהו ופי' הצי מלשון הוצין ומפני שאמרו במשנה לולב היבש פסול כלומר שיבשה השדרה אבל יבשו עליו לא שמענו ומתוך כך שאל ביבשות העלין והשיבו מה בין זה לקטום כלומר שהוא פסול, והשיבו זה הדור כלומר היבש אבל הקטום הואיל ונשארה השדרה ערומה אינו הדור. 

ואחר כך חזר הרב לדעת שלישית וכתב מעתה נשאר לנו הספק שנסתפקנו בנקטם ראשו אם הוא מן התיימת לבדה או עד שיחסר עמה מן השדרה אלא מדתנו עולא בהדס נקטם ראשו ועלתה בו תמרה כשר אלמא ראשו דקאמ' בגוף ההדס קאמ' שאם בנשירת העלים העליונים הוה ליה למימר נקטם ראשו ועלו בו עלין אלא ש"מ אין הפסול בעלין אלא בראש הבד עצמו ומשום הכי צריך שיעלה בו תמרה להשלים החסרון ועוד דאמרינן בגמרא (סוכה ל"א ב) לא שנו אלא נקטם ראשו אבל נסדק כשר וההוא ודאי על שדרה נאמר כדמוכח בסוגיא דשמעתא והלשון עצמו מוכיח כן שהשדרה היא הנקראת לולב וההוצים נקראים עלים וכשאמרו נקטם ראשו על הלולב אמרו והוי ראש השדרה שהוא הלולב. 

אלו הם דברי הרב ר' אברהם בר דוד ז"ל ואף הרב המגיה לא הרהר בהם אחריו כלל. ואני תמה על דבריו הרבה ובפרט מה שכתב בדעת שנייה שמצא בה [נ"א] יבש הצי ופירש בה על העלין ומלשון הוצין וא"כ היה לו לומר יבשו הוציו ומה ענין לומר יבש שהוא לשון יחיד ואם שעל כלל ההוצין נאמר, היה לו לכתוב יבש ההצי באות הא של שמוש. 

ובקצת מחברות להרב ז"ל מצאתי שכתב בנסחא יבש הוצו ובזה נתישבו הקושיות שהזכרנו, אלא שלא מצאנוה כן בשום נסחא בירושלמי, ושאין זה [נכון] שהוצין רבים הם ואין דרך לזכרם בלשון יחיד. ועוד אם על העלים נאמר היאך נענה הרב על מה שמיחא בדעת ראשון שאם על ההוצין נאמר היאך השיבו מה בין זה לקטום והיאך הוזכרה קטימת העלים שהרי לשון ראשו אי אפשר לפרשו על העלין. ועוד אחר שכתב בנוסח זו שהיא נראית לו היאך אמר אחר כן שנשאר הספק אם בתיימת לבדה אם עד שיחסר עמה מן השדרה והלא נפל לו ספק לפי אותה נסחא אף בהוצין ולא נשאר ספק אלא אם בתיימת לנסחא ראשונה, אם בעלים לנסחא שניה, דלנסחא קמא משמע נקטם ראשו דוקא בתיימת, ולנסחא בתרא אף בשאר עלין. ועוד קשה לי מה ראיה להרב להיות קטימת התיימת נקרא נקטם ראשו לנסח ראשון או בשאר העלין לנסח שני, והרי הירושלמי לא פירש בין יבש לקטום איזה הדר ואיזה אינו הדר. ואפשר לפרש יבשה ציצתו או יבש ציצו מהו והלה משיב מה בין זה לקטום כלומ' והלא אם נקטם כשר ובהפך כונת הרב, וא"כ אף היבש כשר ומתרץ לו זה הדר וזה אינו הדר, כלומר שהקטום הואיל ומכל מקום לא נקטם ראש השדרה הדר הוא אבל כשהעלין למעלה מן השדרה לשם והם יבשות אין זה הדר דמאחר שהם בראש הלולב שלטא בהו עינה ויבשותן פוסלתן יתר מקטומתן. ואם כן נמצא שאף קטימת התיימת אינה פוסלת וכל שכן קטימת ההוצין ונמצא שאין קטימת הראש אמורה אלא בשדרה. ואם תאמר משום דסתם אידכר ליה קטום דאלמ' דבנקטם ראשו קאי, אדרבה כלך לדרך זו שהיבש בהדיא נאמר עליו בריש פרקין שאינו הדר וכדקאמר' בשלמ' יבש בעי הדר וליכא. וכן אני חוזר ומהפך את החררה (קדושין נ"ט א) מה ראיה מנקטם ראשו דהדס שהוא כגוף העץ לומר כן בלולב שיהא נאמר על השדרה ואדרבה עלין בלולב כעץ בהדס וערבה שהרי עלי ההדס והערבה אין שם קטימה נופל עליהם ונשירה מצויה בהם קטימה לא, אבל עלין שבלולב שהם ארוכים וקשים פסול הקטימה נופל יפה עליהם כגוף העץ להדס וערבה. ועוד שקטימת עלי ההדס אינה מפקעת הדר ההדס כל כך, אבל קטימת ראש עלין שבלולב מפקעת הדרו לגמרי. ולא עוד אלא שאף בהדס יש מפרשים בו בנקטם ראשו שפסול אף בקטימת העלים ועלתה בו תמרה או על העלה נאמרה שנעשים בה לפעמים בליטה כעין פרי. ואף רבי' שלמה ז"ל פירשה כן, וכן קבלנו אף אנו בפירושה כמו שכתבנו בפירושנו ובחבורנו הגדול. ומה שכתב הרב שאם כן היה לו לומר נקטם ראשו ועלו בו עלין מה זו תשובה והעלה שנחתך אין דרכו לצמוח אלא שדרך לעלות בו בליטה תמיד הן בנחתך והן בלא נחתך. 

וכן מה שהביא הרב ראיה לזו ממה שאמרו (סוכה ל"ב א) לא שנו אלא נקטם אבל נסדק כשר, והא ודאי על השדרה נאמר כדמוכח, גברא חזינא ואוכתא דסוגיא לא חזינא. ונראה לי שהרב אמרה ממה דמקשי עלה ונסדק כשר והתניא וכו' סדוק פסול, וקא מתרץ ההיא דעביד כי המנק כחוגה ששני ראשיה מתפצלים ומתפרדים זה מזה, וסובר הרב שזה אינו אלא בסדק השדרה ואע"פ שאפשר לומר כן, חוץ מכבודו אין כאן ראיה אדרבה נסדק כשר דקאמ' אעלה קאי וכדמפרש לה ר' שלמה ז"ל נסדקו ראשי העלין וההיא דסדוק פסול מוקים לה דעביד כי המנק דהיינו נסדקה השדרה אלמא דנסדק כשר בעלה קאי ובנקטם מיהא אף בעלה פסול, ולא עוד אלא שאף עביד כי המנק אפשר לפרשו אף העלה וכגון שהיה לו כן מתחלת גדולו ואף רבים פירשוה כן. 

ומה שאמ' הרב שהלשון מוכח כן שהשדרה היא הנקראת לולב וההוצים נקראים עלים או הוצים וכשאדם אומר נקטם ראשו על הלולב הוא אומרו ואם כן ראש הלולב הוא ראש השדרה. כמה ערבים עלינו דברי הרב אלא שאנו מתגעגעים לפניו כבן המתחטא אצל אביו. (תענית י"ט ב) ובלא ספק הלולב כלו בשדרה ובעלים קרוי לולב. ומה יאמר הרב בשנים שלקחו לולב לצרך חבלים ומכבדות זה לקח העלים שמן השדרה ולמעלה זו ודאי אינה על הלולב עם השדרה והעלים נקרא לולב והעלים כשהם נתקים ממנו או כשאדם מדבר עליהם לבד נקראים הוצין, ואף השדרה אם נתקו כל ההוצין אינו נקרא לולב אלא שדרת הלולב וכן אלו אירע פסול בשדרה זו קורין אותה בשם שדרת לולב לא בשם לולב. וא"כ אף כשהוא ביחד עם העלים ראש העלה העליון נקרא ראשו של לולב או אף קטימת שאר עלים אם נרצה. וסוף הדברים אין הכרע ביניהם בענין לא מן הלשון ולא מן הסברא לא מבבלי ולא מירושלמי. ואף נסח הירושלמי שמצא הרב הוא יבש הצי, והוא לישנא קלילה שהירושלמי רגיל לחסר אותיות תמיד אף באמצע תיבה כ"ש בסוף תיבה, והוא כענין יבש הציץ. ואף במקצת גמרות ירושלמיות מדויקות מצאנוה כן, ויבש הציץ ויבשה ציצתו הכל אחד. ונראה לי למצע את התחום לקראו נקטם ראש בלא קטימת ראש השדרה ומיהו דוקא בקטימת ראש התיימת ולא בקטימת שאר עליו לצד. ופי' הדברים דבירושלמי קאמ' לולב היבש פסול על שם לא המתים יהללו יה ולולב היבש על כלל הלולב נאמר ר"ל שיבש משדרתו ולמטה ועל זו שאלו יבש הציץ מהו כלומר אם גוף הלולב אינו יבש אלא שראש התיימת יבש מהו מי נימא הלולב מיהא אינו יבש או דילמא התיימת פאר הלולב הוא והרי הוא כיבש כולו, וכשהשיב מה בינו לקטום שאף היבש כמאן דליתה והרי נקטם ראשו והשיב זה הדר וזה אינו הדר שהקטום בראשו קטימתו נכרת ונפקע הדרו אבל כל שהלולב עצמו לח וציצתו יבשה אין יבשות הציץ נכר בין שאר הלולב שיהא הדרו נפקע בכך. ולפי מסקנא זו נקטם ראשו פירושו בקטימת ראש התיימת הן עם שאר עלים הן עם תיימת לבדה אע"פ שלא נקטם ראש השדרה אבל כל שלא נקטם ראש השדרה ולא ראש התיימת כשר אע"פ שנקטמו שאר ראשי עלין כשר, ויש מחמירין אף בשאר עלין כל זמן שנקטמו שלש ולענין היבשות מיהא יראה ממסקנת הירושלמי לפי שטתנו שאף ביבשה התיימת כשר כל שגופו של לולב אינו יבש. ומכל מקום ראיתי לרב ר' אברהם בר דוד ז"ל שהוא פוסל ביבשה התיימת ונסח דבריו בזה: עכשיו שביררנו דבר זה יש לנו לברר יבשות העלין שלא הוזכרה במשנה ולא בגמ' ויש לנו במה לסמוך ולהכשיר מכח הירושלמי שהזכרנו מיהו מסתברא לי דוקא בשהתיימת לחה וכמו שאמרו בהדס שאם יבשו רוב עליו ונשתיירו בו שלשה בדי עלי לחין כשרה ואמר רב חסדא ובראש כל אחד ואחד. אלו הם דברי הרב ר' אברהם בר דוד ז"ל, והוא גם כן ממה ששתק לו הרב המגיה ז"ל והביאו להרב לומר כן מה שפרש בגרסא שמצא ושנמשך אחריה שהענין ביבשו העלין אבל התיימת ודאי נפסלה ביובש וכדמיון ההדס, ואנו כבר ביארנו ענינם אחד ולא נשאלה אלא על התיימת אף כשיבשה התיימת כשר הואיל וגוף הלולב אינו יבש, ומה שהרב מביא ראיה מהדס דבעינן בראש כל אחד ואחד חוץ מכבודו איני רואה בה הכרח דהדס שאני שיבשותו גורם לנשירתו עד שכמעט שתכף שנתיבש הוא נושר ומתוך כך ראוי להחמיר בהם אבל לולב שאין יבשותו גורם את נשירתו כלל אין הדבר תלוי אלא בהדר וכל שהוא כן לא נפקע הדרו אחר שהלולב אינו יבש. נמצאו דברינו הפך דברי הרב לגמרי, שהרב ז"ל מקל בקטימת התיימת ומחמיר ביבשותה ואנו מחמירים בקטימת התיימת [ומקילין] ביבשותה, אלא שלא באנו לחלוק ולקנתר על צור חצבנו ועל מקבת בור נקרנו אלא שתורה היא וללמוד הלכה אנו באים. 

עוד כתב הרב ר' אברהם בר דוד ז"ל. 

בנפרצו עליו שפסול שנסתפק לו בכמה עלין ברובן או במקצתן והעלה עצמו כמה תהא הפרצה שלו ברובו של עלה או אפי' במיעוטו וכן בשנחלקה התיימת או שניטלה בכמה תהיה חלוקתה או נטילתה במיעוטה או ברובה, וכן בשל הדס דקתני נפרצו עליו פסול מיעוט עלין או רובם ולפי ששנינו בערבה שנשרו מקצת עליה כשרה, אלמא דנפרטו עליו דאמרי' בערבה שהוא פסולה ברובה קאמ', אבל במיעוטה כשרה בלולב והדס מיהא דלא אתפרש בהו הכי היכי דיינינן להו. ומכל מקום נפרטו עלין של לולב פשיטא ליה להרב דפסולה דהשתא נפרצו דאיתנהו לעלין קאמ' דפסולא נפרטו דליתנהו לא כל שכן. וכן הביא הרב ראיה מנסחא שמצא בירושלמי שהבאנו למעלה ביבשו ההוצין דקאמ' מה בין זה לקטום אלמא פשיטא ליה דנקטמו ההוצין פסול והיינו נפרטו עליו ומכל מקום נפרצו העלין בלולב וערבה מספקא ליה להרב אי מדמינן ליה ללולב או לא ומסתברא דבלולב דבהדס וערבה נפרצו כשר חדא דלא מנכרא פרציהו ועוד דאם איתא דפרצה פסלה בהו מכדי בפרצה קא עסיק אמאי שבקוה בהדס וערבה ושני נפרטו ליתנו נפרצו ולא מיבעי' נפרטו אלא שמע מינה פרצה לא פסלה בהו. 

הרי לדעת הרב נפרטו שבלולב ודאי פסול נפרצו שבהדס וערבה ודאי כשר, ואחר כך כתב שמצא נסחא דבהדס תני נפרטו ובערבה נפרצו ומפרש טעמא מפני שעלי ערבה ארוכים ומנכרה פרצייהו כענין שבלולב אלא דמכל מקום מספקא ליה במיעוטן או ברובן וכן במיעוט העלה או רובו. ומייתי לה הרב מדתני בתוספתא לולב העשוי כמו חרות או שנפרצו רוב עליו פסול, אלמא לולב נמי ברובה כערבה ומנה יליף הרב לכלהו פסולי דלא פסלי אלא ברובא. ואם כן אף חלוקת התיימת ונטילתה ברובא, וכן נפרטו העלין בהדס וערבה ברובן והאי רובא נמי מפרש לה הרב רוב העלין ורוב כל עלה ועלה וכדקאמ' באתרוג עלתה חזזית על רובו, וכן ביבשות לולב והדס וערבה דאתרוג /ואתרוג/ עד שיבשו רוב השדראות שלהם ולא שיבשו רוב עלין שהרי אמרו דאפי' יבשו רוב כלם כשרים ובלבד שיישתיירו מן הלחים בראשיהם וכן נקטם ראשו רוב ראשו וניטלה פטמתו. 

כלל הדברים לדעת הרב אין שום פסלות פוסלת אלא ברובא וברוב מיהא מיפסלן, חוץ מנקלף שאינו פוסל אלא בכולו וחוץ מנקב שיש בו חסרון דבמפולש במשהו ובשאין מפולש בכאיסר, וכן בחזזית שבחוטמו שפוסלת במה שהו, ומנומר שאף בשנים ושלשה מקומות נפסל אע"פ שהן מיעוטו, ואף על האומר בשנים ושלשה מקומות נראה להרב דוקא שנתפזר ברובו של אתרוג אע"פ שהחברבורות עצמן מיעוט הן אבל במיעוטו שאינו אלא בצד אחד מן האתרוג כשר. 

ואחר כך חזר הרב ושאל לעצמו כיון שהחזזית פוסלת בחוטמו במשהו, נולדו שאר פסליות בחוטמו כגון שנתיבש שם או היה שם כתם לבן או כושי שהן מראות הפוסלות, וכגון נסדק בחוטמו מהו שיפסלו במה שהו, וכן בהדס שיבשו שלשה בדין העליונים שבראשו והשאר כולם לחים מהו, ומשיב הרב לעצמו דבאתרוג כלהו לחומרא בחזזית ובהדס לקולא, שהרי נתברר בנקטם ראשו שפסול כגון שנקטם מראש השדרה עצמה אבל אם נקטמו העלין העליונים לבדם אינו נפסל ומדנקטמו לא פסלי, כל שכן יבשו דלא פסלי, דהא איבעי שקיל להו, אבל יבשו בראש השדרה ודאי בין בלולב בין בהדס וערבה מסתברא דפסול משום דדמו להו לחוטמו של אתרוג דפסול במשהו. וכן הא דתנו בבריתא (סוכה ל"ב א) דלולב סדוק פסול ומוקים לה בדיעבד כי המנק ופריש לה הרב אלפסי ז"ל עץ שיש לו שני ראשין כגון זה ץ כלומר שנפתח הסדק שאינו יכול להתחבר והוא דומה לשני ראשי בדים ופסול אף זה פסול אף במיעוטו שהם בראשו הוא, אבל נסדק מלמטה למעלה בעינן רובו ואפי' עביד כי המנק ואפי' בלא עביד נמי כי המנק פוסל ברובו, דקימא בכל הכלים שאם נשברו רובן הרי הוא כנשתברו כולן. 

ואחר כך כתב הרב דהיכא דחסר שדרו של לולב משהו אם חסר ראשו הא אמרי' דפסול וכדקאמ' במתני' נקטם ראשו פסול ופריש לה בראש השדרה, אבל אם היה משאר מקומות שבשדרה מהו, מי מדמינן לה לחסרון של אתרוג דקאמ' נקב וחסר כל שהו או לא. ומסתברא ליה להרב דמדגלי בנקטם ראשו דפסול מכלל דנקטם ממקום אחר כשר, אלא א"כ חסר רובו ומאחר שבירר הרב שכל הפסולין פוסלין ברובן אף מחצה על מחצה שאי אפשר לצמצם ואין מכשירין אלא ברובן בכשרות ורוב הנראה לעינים כדי לצאת ידי ספק. 

ואחר כך חזר הרב וכתב על עצמו בהגהה כביכול דברים שזהו נסחן אות באות: גם בזו שנקטם ראשו אינו מלמד על חסרון השדרה למשהו לא מראשו ולא משאר מקומות שבשדרה מהו מי מדמינן לה לחסרון לפי שאין דמיון זה לזה, וכללו של דבר שהחסרון אינו פוסל בשדרו של לולב כלל אלא א"כ חסר רוב עביו ורוב הקפו דהוה ליה כמו שנשבר וכן לכל הפסולין ששנו חכמים באתרוג ולא נמנו בלולב אין פוסלין בו, כגון נקב וחסר וחזזית ונקלף לבן כושי ומנומר. וכן אותם שנאמרו בלולב ולא נאמרו באתרוג אין פוסלין באתרוג כגון כפוף כווץ סדוק עקום, וראיה לדבר סדוק שכשר בלולב אי לא עביד כי המנק, ופוסל באתרוג אע"ג דלא עביד כי המנק, ע"כ לשון הוראת הרב לעצמו. 

ומעתה נשוב לדברי הרב, הרי שנסתפק בנפרצו עליו אי דוקא ברובן וכבר הביאה יפה מן הבריתא שאמרה נפרצו רב עליו פסול, ואין ספק שדעת הרב בנפרצו שלא נתלשו לגמרי אלא שניתקו מעט מן השדרה ונתפזרו אילך ואילך אלא שעדין הן מעורות בה, וקאמ' דדוקא פסלי ברובא. ומ"מ נראה דאפי' לפי' רבי' שלמה ז"ל שפי' בנפרצו שנעקרו לגמרי ואגדן עם השדרה דלא פסלי אלא ברובא, ומ"מ הרב ר' אברהם בר דוד ז"ל מפרש לה בנתקו קצת ועדין מעורין בשדרה ולמד ממנה שאף פרצת העלה עצמו ברובא. ואף המגיה מביא ראיה לזה מפני שכל מה שמנו חכמים במשנתינו באחד מן המינין שבלולב נוהג הוא בשלשתם, הואיל והוא דבר הראוי לאמרו בשלשתן וזהו בשלשתן שני גזול ויבש של אשרה ושל עיר הנדחת נקטם ראשו ונפרצו עליו. ונראה לו בפי' דבריו מדקאמ' בערבה נשרו מקצת עליה כשרה דלמ' אפי' נשירתם ברובא, וכל שכן בנפרצו דדוקא ברובן, וודאי כך הדין בשאר המינין. 

ומכל מקום הרב ר' אברהם ז"ל גריס בהדס ולולב נפרטו, והוא ענין נשירה, אבל נפרצו אפשר דלא פסיל בהו. והרב המגיה מתמה עליו, אם כן היאך אמר בערבה נפרטו עליה שפסולה ובסיפא נשרו מקצת עליה שכשרה, ליתני או בתרויהו נפרצו או בתרויהו נשרו, ומכל מקום אנו מפרשים ששנוי הלשון כהוגן הוא בא, שנפרטו על ידי אדם שאף לשון פרט על ידי מגע אדם הוא בא, ואע"פ שתרגומו ניתרא דכרמא מכל מקום על ידי מגעו של אדם הוא נושר, ונשרו הוא שנושר מאליו, ובא ללמד שדינם שוה לרובן, ואע"פ שאין כאן אשמעתא כלל, דמה ענין לחלק בין נשרו על ידי אדם לבין שנשרו מאליהן, מ"מ לישנא בעלמא אגב ארחיה אשמעי', ומשום הכי איצטריכינן לאוכחת' דבריתא. ונפקא מינה דלדעת הרב ר' אברהם ז"ל בהדס ובערבה לא פסלי, וכדכתב לה הרב בהדיא אלא שבערבה חזר ואמר שמצא בה נסח נפרצו. וקשה לי בדבריו א"כ הוה ליה לאוכיחיה ממתני' גופה דערבה וכדכתב הרב המגיה, אלא שסמך הרב על הנסח שמצא בשניהם נפרטו וסמך הרבה על ראית הבריתא, ונפרטו עליו של לולב דפשיטא ליה להרב דפסולה נראה לי דדוקא נמי ברובן, וא"כ נפרצו דלולב פסול ברובן שיהיו העלים נפרצים ברובן, והוא הדין בנפרטו דדוקא ברובן, וערבה נפרצו כשר ושלא כדברי הרב המגיה שהדס וערבה אין פרצתם מקלקלת כל כך שתפסול בהם, אבל נפרצו פסולים ברובם, ואם כן אף נחלקה התיימת דוקא שנחלקה ברובה, אבל נטילתה שכתב הרב ר' אברהם ז"ל ברובה. איני מבין והלא התיימת אינם אלא שנים והם שני עלים האמצעיים העליונים ואין נטילה אלא שנוטלה לגמרי ומאי רובא איכא. ושמא אין הרב מפרש תיימת כן אלא גב ההוצא של כל אחת ואחת, כפי' ר' יצחק אלפסי ז"ל, ונמצא פסול זה בכל העלים, וכשניטלו אינו פוסל אלא בניטלו רובן, וכדפרישנא בנפרטו לענין לולב ומכאן למד לכל הפסולים שדוקא ברובן וכדקאמר באתרוג עלתה חזזית על רובו. ומכל מקום ראיתי לרב שאף בחזזית שפירשו בגמ' דבשנים ובשלשה מקומות פוסל מדין מנמר דוקא שנתפזר ברוב של אתרוג, ואע"פ שחברבורות עצמן מיעוט הם אבל במיעוטן כגון שאינו אלא בצד אחד כשר. ובמחילה מן הרב הרי בירושלמי (פ"ג ה"ו) נאמרה בהדיא בהיפך ולשונם בזה: תמן אמרין רובו מצד אחד, וא"כ אף מצד אחד פסול. 

ונשוב לדברינו והוא שביבשות לולב וערבה והדס ואתרוג כתבו שאינו פסול עד שיבשו רוב השדראות שלהם, אבל לא ברוב עלין, ומביאין ראיה לדבריהם שהרי אף ביבשו כולם אמרו שכשרים ובלבד שישתיירו שלשה בדי עלין לחין בראשיהם. ואני תמה יבשו רוב העלים של לולב היאך כשר, ואם אמרו בהדס שיבשו רוב עליו כשר, ובלבד שנשתיירו שלשה בדי עלי לחים בהדס שאני, שכל שנשתיירו שלשה עבותות רצופות בראשו לא פקע הדרו, ושמא אף בערבה כל שנשתיירו שלשה שורות רצופות בלחות כלפי ראשה, ראוי לומר כן, או שמא דוקא בהדס שהדרו בעבותו, וכל ששלש עבותות קיימין הדרו במקומו, אבל לולב מיהא שלשה עלין העליונים בלחות, והשאר כולן יבשות ודאי (כולן) פקע הדרו ויבש מקרי, ואי לאו הכי היכי אשתמיט תלמודא דלא לאדכורי' הכי בלולב ושבקיה עד שמעתא דהדס, אלא ודאי בלולב כל שיבשו רוב עליו ונשארו שלשה העליונים בלחותם פסול, וכל שכן אם יבשו כלן ונשארה השדרה בלחותה. אלא שלדעתי אי אפשר שתהא השדרה לחה והעלים קיימים שהלחות באות לעלים מצד השדרה, אלא שהוא דבר שצריך בירור. 

וכן מה שכתב בנקטם ראשו שדוקא ברובו אין הדבר ברור כל כך. שמאחר שהרב מפרשו בנקטם ראשו של שדרה, איכא לדומייה לחוטמו של אתרוג שנפסל בחזזית משהו. ואף הוא ז"ל כתב דכל שבראש השדרה הרי הוא אצל כל המינין כחוטמו באתרוג וכל שכן בניטלה פיטמתו שכתב בה הרב דוקא ברובו, שהוא תימה גדול דנטילת פיטמת לא גרעה מחזזית ומכיון שבחזזית אמרו דבחוטמו במשהו כל [שכן] בניטלה ובמקום הפטמת. 

וכן מה שהרב מכריע שכל הפסליות הפוסלות ברובן באתרוג מיהא ובחוטמו פוסלות בכל שהוא, כגון אם היה שם כתם לבן שהוא מראה היובש או כתם כושי או נסדק מעט, ובשאר המינין כשר אלא אם כן הם בראש, לפי דעתי אין המדה שוה בהם והכל לפי הענין, ולדעתי כתם לבן אף לדעתו שנותן סימן ליובש כשהפך לבן אין משהו פוסל אף בחוטם האתרוג, וכל שכן בראש שדרת הלולב, וכן אם נתכווץ שם במשהו שהוא היובש לדעתנו, אין משהו פוסל שאינו דבר הנכר עד שיהא הדרו נפקע בכך, אבל כושי ודאי הרי הוא כחזזית. 

ונסדק יש ספרים שגורסי' במשנת האתרוג (סוכה ל"ד ב) נקלף נסדק ניקב וחסר כל שהוא פסול, ופרוש נסדק אף בלא חסרון ומרפא יהיב שיעורא שמע מינה במשהו ולדעת זה נסדק בחוטמו לא נצרכה, ומ"מ בספרים המדוייקים לא מצינו במשנה זו נסדק, ואף רבינו משה ז"ל לא הזכירו באתרוג כלל, ולדעת זה נראה לי שאף בחוטמו כשר וכן הדין אצלי בניקב שם ולא חסר כל שהוא שכל אלו אין הדבר ניכר ואין מפקיעין בהדר כלל, אלא א"כ נסדק כל כך שיהא כנשבר כגון נסדק רובו וכמו שכתב הרב בנסדק ממטה למעלה שאף בדלא עביד כי המנק פוסל ברבו, ואלמלא כן לא השמיט התלמוד מלהזכירם, ובדינין אלו לא מסרן הכתוב אלא לחכמים, ועביד כי המנק דפסלינן בלולב ודאי אף במשהו, ר"ל על הפחות שהוא באפשר להיותו כהמנק מצד הפסול שבו, וכל שכן שבאתרוג כן, אבל בהדס וערבה לא אלא אם כן ברובו שאין ההדר נפקע בכך, וחסרון בשדרת הלולב דמתחלה מדמי ליה הרב לקטימה לפסלה בחסרון משהו כנקב שבאתרוג, אבל בשאר מקומות שבשדרה אינו פוסל. והדר ביה איהו גופיה לומר שאינו פוסל בראש השדרה אלא ברוב הקפו ורוב עביו אף בזה לבי נוקפי, שכל שבראש השדרה ללולב כחוטמו באתרוג. 

ומה שכתב אח"כ בהגהה שכל אותם שנאמרו בלולב ולא באתרוג אין פוסלין באתרוג כגון כפוף כווץ סדוק עקום וכן אותם שנשנו באתרוג ולא בלולב אין פוסלין בלולב, כגון נקב וחסר וחזזית ונקלף לבן כושי ומנומר, ודאי דברים נכוחים הם וכבר ביארנו בפירושינו שזהו הטעם שלא נכללו כל ארבעת המינין במשנה אחת ר"ל שיאמר לולב והדס וערבה ואתרוג היבשים והגזולים פסולים, מפני שיש לכל אחד מהם ענין שאינו בחבירו, שציני הר הברזל אין להם מקום אלא בלולב, ולא ענביו מרובים מעליו אלא בהדס ולא צפצפה אלא בערבה ושלשל ערבה ותרומה אלא באתרוג, ומתוך כך הוצרך לשנות בכל אחד מהם משנה בפני עצמה, ומתוך כך אתה צריך לדון בענין זה בכל אותם שלא הוזכרה במשנה אינו ראיה לדונה כאחד ולא כחבירו, ומעתה כפוף כווץ עקום שהזכיר הרב שנאמרו בלולב אינם דחויים לדון בהם פסול באתרוג ולא באחרים, אלא בלולב לבד, שהוא צריך לעמוד ישר בשדרה, והרי הדס וערבה כך היא בריתן של חנפים. 

ואף הרב המגיה מביא ראיה נכונה ממה שנאמר בלולב בפסול של עקמימות וכפיפה לא שנו אלא לפניו והוא הדין לצדדים, הא לאחריו כשר דברייתו הוא, והרי האחרים אין להם פנים ואחורים, וכן הקווץ אין לו מקום אלא בלולב שיוצאין בשדרה שלו לפעמים עוקצין כעין קוצים, ואף למי שגורס כווץ באות הכף אין לו מקום אלא בלולב שעליו פשוטים ונעשים בעל מום בכווץ. 

ובפסולי האתרוג שאינם נוהגים בלולב הזכיר הרב ניקב וחסר כל שהוא וחזזית ונקלף לבן וכושי ומנומר, ולא הזכיר בהם כבוש ושלוק, שנראה דעתו שבכולם פסול בכבישה ושליקה ואף הרב המגיה כתבה כן בהדיא. 

ודפי דפי ראיתי להרב המגיה שהזכירו בלולב להכשירו, דלאו כבריה אחרת היא, ואני איני סבור שיהא הלולב מתגדל כעין הדפים, ומכל מקום אם הוא כן כל שהוא כבריה אחרת ודאי נראה לו שפסול. וביבש כבר בארנו לדעתנו שלא כדברי הרב ר' אברהם ז"ל, שאין יובש מעט פוסל אף בראש השדרה. ומכל מקום מה שהרב המגיה מביא בזה ראיה מיבשה ציצתו בירושלמי מכשר לה, חוץ מכבודו אינה ראיה דציצתו על ראש העלים נאמר, ולא על ראש השדרה. 

אחר כך האריך הרב ר' אברהם בר דוד ז"ל על ענין היבשות שבכולם כמה הוא שיעורו, לפי שבגמרא לא נזכר שיעור היובש באחד מן המינין כמה הוא, וטרח הרב לחזור אחר המקומות שנזכר בהם בתלמוד ענין היובש, ושנזכר בו שיעורו בכמה, ומצא שיבשה שיעורה בכדי שתהא נפרכת בצפורן. ובמומי הבכור (בכורות ל"ז א) באוזן שיבשה ששיעורה כל שתנקב ואינה מוציאה טפת דם. ובדברים הלחים כגון משקים כל שנתקרש נקראים יבשים. ומכריע הרב שיבשות האתרוג הוא ראוי לדמותו ליבשות הבשר שהלחות באתרוג כמו הדם בבשר, וכמו שהלכה באוזן הבכור שהיא כשר לכל שתנקב ואינה מוציאה טפת דם, כך באתרוג כל שינקב ואינו מוציא לחות והוא יבש, והרי אף האתרוג והבשר שוים ששניהם אויר שולט בהם ומתיבשים בנקל, ומתוך כך ראוי להיות שיעורם שוה בזה. זהו דעת הרב ביבשות האתרוג ובדיקתו שתוחבים בו מחט בלא פלוש, ואם יש שם לחות הרי אותו לחות נראה מעט במחט, או נוקבו נקב גס מעט בלא פלוש וחוזר סביב הנקב אם יצא דרך בו שום לחות, ואנו מוסיפין בו מעט עד שיצטמק כל כך שלא ישאר בו שום לחלוחית, וצמקו עד נאמן על יבשתו. ומכל מקום בהדס וערבה אין לשיעור זה מקום בהם, ואין דעת הרב לשער בהם בכדי שיהו נפרכין בצפורן מצד מה שאמרו (חולין מ"ו) שבין הריאה לבין אוזן הבכור דלענין יבשות כל היכא דשליט בה אוירא אזוקי מזיק ליה כלומ' שמצד האויר הוא ממהר להתיבש, ומשום הכי לא בעינן באזן הבכור שתהא נפרכת בצפורן ודיינו כשתנקב ואינה מוציאה ליחה. שכל שהיא כשיעור זה לא הדרא ובריא אחר שהאויר שולט בה, מה שאין כן בריאה שבשיעור זה הדרא ובריא אחר שאין האויר שולט ומשום הכי לא קרינן יבשה עד שתהא נפרכת בצפורן, ומכאן מכריע הרב ז"ל בכל ארבעת מינין שבלולב שמאחר שהאויר שולט בהם [לא] בעי' בשיעוריהו שיהו נפרכים בצפורן. ומתוך כך מכריע הרב בשלשתם שהמראה הירוק הוא בהם סימן הלחות, וכשהלבינו הוא סימן היבשות בהם, ונתן הרב ז"ל שיעור זה בשלשתם ר"ל לולב והדס וערבה והוסיף עוד וחזק את דבריו שבהדס וערבה אפי' היו נפרכים בצפורן אם עדין ירקות שלהם קיים, אינן יבשי' שכל שהם ירוקים חוזרים הם ללחותם על ידי שרייה במים יום או יומים ולא יהיו נפרכים. 

ואני תמה על דברים אלו, שכל שהוא נפרך ביד אין שום יובש למעלה ממנו, וודאי אינו חוזר על ידי שרייה במים אחר שנתלש, וכן מה שנמנע הרב מליתן שיעור להדס וערבה ביבשות בשיעור שיהו נפרכים בצפורן מפני שכל שהאויר שולט בהם בפחות משיעור זה הוא נקרא יבש כמו שמצינו במום שבאזן הבכור. חוץ מכבודו אין כאן ראיה, שלא נאמר כן אלא בבעלי חיים שמתוך שהחומר שבהם יותר דק מאותו שבצומח, עד שהצומח נעשה חומר למרגיש פעל האויר משיגו בנקל וכל שהגיע לנקיבה ואינה מוציאה טפת דם אינו חוזר ומתרפא, ומתוך כך ראוי לומר שיהא שיעור יבשותו בכך אע"פ שאינו נפרך בצפורן, אבל ההדס והדומים לו אין בו שיעור בשנקב ואינו מוציא ליחה שמתוך דקותו אף קודם יבשותו מגיע לשיעור זה אלא שאינו נפרך בצפורן, אינו יבש עד שיהא נפרך בצפורן, ומשהגיע לכך יבש הוא ואין בו עוד חזרה. ולא עוד אלא שנראה שהפקע הירקות שבו וחזרתו לכעין לבן עם שיעור פריכה בצפורן אחד הוא, או שמא אף קודם שילבין לגמרי הוא נפרך בצפורן, ומתוך כך שיעור הדס וערבה הוא לדעתנו כשיהו נפרכים בצפורן [או] עד שיגיע לרקבון גמור, ומתוך כך קבלנו בשיעורו באסיפת לחותו עד שכשאדם כופל את העלה הוא נשבר מצד כפילתו. 

אחר כך טרח הרב לחזר ליתן זמן לכליון הלחות עד שלא יצטרך לנסיונות שיעורן שהזכרנו, ומכריע לתת בזה זמן שנים עשר חדש לכלן, וממה שאמרו (ע"ז ל"ד א) בחרצנים של גוים לחין אסורין יבישין מותרין ופרשו בשיעור יבשותן כל שעבר עליהם שנים עשר חדש. ואם תאמר שלא מצד כלוי הלחות הוא, אלא מפני שטעם היין בטל, א"כ היה לו לומ' כל שנים עשר חדש אסורים לאחר שנים עשר חדש מותרין, הא משאמרו לחים אסורים יבשים מותרים, ושאלו עליה עד כמה הם לחים והשיבו בה עד שנים עשר חדש, משמע שהלחות כלה בהם לשנים עשר חדש. 

ואני אומר אינם שוים, והגע בעצמך היאך אפשר לומר שההדס והערבה יעצרו בלחותם שנים עשר חדש שלא יהו נפרכין בצפורן, או שלא יכלה מראה ירקות שבהם, ואנו רואים בהם כן לזמן קצר, אלא אין הסתום למד מן המפורש בענינים אלו, אלא הכל לפי השיעור הנתון בהם, ובלולב אף לאחר שנים עשר חדש יש הרבה מהם שאין מגיעים לכלל יבשות. ועוד שהרי אף הרב כתב שכל שנותנין לב לקיימם בלחותם על ידי כריכתם בדברים לחים, אין כאן שיעור זמן, אלא הכל לפי הסימן הנתון בהם שעל ידי תחבולה אפשר להעמידם בלחותם יותר יותר משנים עשר חדש. ודבר זה לדעתי יפה מיהא בלולב ואתרוג, אבל בלולב /באתרוג/ וערבה הדבר רחוק. ובחרצנים מיהא אם העמידם במים כל שנים עשר חדש לפי דברי הרב אסורים עדין, והדבר רופף בידי וראוי להחמיר. 

עוד ראיתי להרב ז"ל שכתב בכל הפגומים שהוזכרו במינים אלו להכשיר כל שמצא שלמים מצוה בשלמים בין בראשון בין בשני, משום זה אלי ואנוהו, ודבר זה ודאי ראוי וראוי יאי ויאי, שהרי אף להדור במצוה אמרו (ב"ק ט' ב) על /עד/ שליש במצוה, כל שכן בין פגום להדור, אע"פ שכשר כגון הפגומין שהוכשרו אף בראשון וכל הפסולין שהוכשרו בשני אלא שבדיעבד יצא בפגומין אבל בפסולין לא יצא אף בשעת הדחק, והקשה לעצמו מר' חנינא (סוכה ל"ו ב) ומטביל ביה ונפיק, ואם כן היה לו לצאת בשלום משום הדור מצוה, ותירץ לעצמו שר' חנינא שנים היו לו והקצה האחד לשבעת הימים, והיה מטבל בשני ביום ראשון וכשהגיע לשני אבד ממנו המוקצה ואף ביד חביריו לא מצא שלם והיה אצלו שעת הדחק ויצא לו ידי מצוה בחסר שטבל בו מאתמול. 

ואף לגדולי הדורות ראיתי כיוצא בזו אלא שמיפים את הדברים לומר שהיה מפריש אתרוג בראשון ואתרוג בשני ונמצא שהראשון היה מותר לו בשני אחר שלא הוקצה לשבעת הימים, כל אחד ואחד יוצא בו ואוכלו למחר בלילה שעבר יום ראשון היה אוכל ממנו בתוך סעודתו, שהרי לילה שעבר ראשון של יום שני הוא, ולמחר לא מצא את השני ויצא במה שנשאר לו מאותו שאכל. ולדעתי דברים אלו במחילה מכבודם אינם כלום, ואף הלשון מעיד לנו, (וכן) שאלו כן לא היה אומר מטבל בה ונפיק, שלשון זה מוכיח שמתמיד היה בכך תמיד, וכבר ידעת מה שדרשו רבותי' בבלק בן צפור במה שכתוב בו (במדבר כ"ב ד') וישלח אל זקני מדין ושאלו בדרש והלא מעולם היה שונאים זה את זה, דכתיב המכה את מדין בשדה מואב (בראשית ל"ו ל"ה) אלא מיראתם של ישראל עשו שלום ביניהם. ויש בה מקום עיון מהיכן היו יודעים ששונאים היו זה את זה ואם נתגרו זה בזה פעם אחת שמא לאיזו סיבה היה ובטלה הסיבה, אלא שהוא מדקדק מדלא כתיב אשר הכה את מדין אלא המכה. כלומ' שמתמיד היה בכך, אלמ' ששנאה נמשכת היתה, ואף כאן מטבל בה ונפיק מוכיח שבהתמדה היה עושה כן, אלא שהדבר נראה לדעתנו כמו שכתבנו בפירושנו ובחבורנו הגדול ר"ל בית הבחירה והוא שר' חנינא הרבה אתרוגים היו לפניו, ומקצה אחד מהם למצוה לברך עליו עם הלולב, ולפעמים היה נוטל בידו מן האחרים פעם בזה ופעם בזה ואוכל ממנו, והיה נוטל הנשאר ממנו בידו ולא היה חושש להחליפו בשלם. ולא נאמר דבר זה לדעתי בנטילה שביציאת חובת המצוה אלא בנטילה שמדרך חסידות כמו שהיה ידוע שהיה לולב ואתרוג בידם כל היום ומכל מקום כשהיה נוטל נטילה של מצוה ובברכה אין ספק ששלם היה נוטל ובו היה מברך, שכל שאפשר בשלם אין דרך בני אדם לצאת בחסר, וכל שכן לשלימים שאין דרכו של שלם בחסר, אלא שלא דבר על נטילת המצוה אלא על אחיזת כל היום, ואלו היה פסול לגמרי ודאי אף בשאר שעות היום היה הוא מחליפו בשלם, אלא מתוך שלא היה קפיד בדבר למדנו שכשר היה בשאר הימים בדיעבד אף לנטילת הברכה ואע"פ שאמרו ונפיק דמשמע דאנטילה של מצוה קאי. מכל מקום מאחר שמנהג חסידים היה ידוע בכך, הרי הוא אצלם כחובה עד ששם יציאת ידי חובה נופל עליו, או שמא מקצה היה אחד לכל יום ולמחרתו היה יוצא בשל אותו היום ובשעת סעודתו אוכל משל אתמול, וכשהיה עומד מן השולחן היה אותו שאכל ממנו מזומן לפניו והיה מעכבו בידו כדרך החסידים, ולא היה חושש להחליפו בשלם על הדרך שכתבנו. וכבר הארכנו בו בפירושנו ובחבורנו הגדול. 

עד כאן השגנו במה שכתב הרב ר' אברהם בר דוד ז"ל ובמה שהגיה עליו הרמב"ן ז"ל, ויקבלו הרבנים תשובתם מצעיר קטני תלמידיהם, האוהב את דבריהם, ומשתעשע בהם ומתגעגע עם ספריהם, כבן המתחטא לפני אביו. 

ועוד ראיתי אחר כן להרב ז"ל שדבר בענין נענוע לסתירת מה שנהגנו בו אנחנו ואבותינו ורבותינו נוחי נפש בכל גלילותינו אלה. 

והביא תחלה לשון הרב ר' יצחק אלפסי ז"ל בנסח זה: כיצד הוא מנענעו כדאמרי' התם (סוכה ל"ז ב) לענין שתי הלחם ושני כבשי עצרת כיצד הוא עושה מניח שתי הלחם על שני כבשים ומניח ידו תחתיהם ומניף מוליך ומביא מעלה ומוריד, אמר ר' יוחנן בר אבא מוליך ומביא למי שארבע רוחות שלו מעלה ומוריד למי שהשמים והארץ שלו. במערבא מתני הכי אמ' ר' חמא בר עוקבא אמ' ר' יוסי בר חנינא מוליך ומביא לעצור רוחות רעות מעלה ומוריד לעצור טללים רעים. אמ' רבא וכן בלולב וכן המנהג. 

איכא מאן דאמר צריך לנענע שלשה פעמים בהולכה והבאה חוץ ממוליך ומביא מעלה ומוריד, וגמר לה מגמרא דבני מערבה דגרסי התם רב חייא בר אשי תני בשם רב השכים לצאת לדרך מביאין לו שופר ותוקע לולב ומנענע מגלה וקורא בה. תני צריך לנענע שלשה פעמים על כל דבר ודבר ר' זעירא בעי הכין חד והכין חד או דילמא הכין חד והכין חד, כלומ' ההולכה אחת וההובאה או דילמ' ההולכה וההובאה שתיהן אחת דאלמ' נענוע זה חוץ ממוליך ומביא מעלה ומוריד הוא. עד כאן ההלכות. 

ואחר כך כתב הרב בנסח זה: ורבים סוברים ששלשה נענועים אלו שהצריכו כאן על כל דבר ודבר, הם נענועים קטנים שאין בהם הולכה והבאה, וכך הוא עושה מוליך ומנדנד הלולב שלשה פעמים ומביא מנדנד שלשה פעמים, וכן במעלה וכן במוריד, נמצא שמנענע עשרים וארבעה פעמים נענועים קטנים שאין בהם הולכה והבאה אלא נדנוד הלולב לבד. ואף הרב ר' משה ז"ל לדעת זה כתב כן בחבורו. ע"כ לשון הרב ז"ל. 

ואמר על זה אח"כ: ואני אומר שטעו בפירוש הירושלמי וטעו בפירוש דברי הגאונים, ופירוש בסוגיא הירושלמית צריך לנענע ג' פעמים, כלומ' שינענע הלולב בהולכה והבאה, ובעי ר' זעירא ההולכה נענוע אחד וההובאה נענוע אחד ודיו בהולכה אחת, או דלמא הולכה והבאה פעם אחת מיקרי. וצריך שיוליך ג' פעמים ויביא שלשה פעמים ור' זעירא ג' פעמים דמתניתא קא מיבעיא ליה מאי ג' פעמים אי הכן פעם אחת והכן פעם או ההולכה וההובאה שתיהן אחת הן. והביא הרב ראיה ממה שסמכו שם תני צריך לכסכס ג' פעמים בכל דבר ודבר ור' זעירא בעי הכן חד והכן חד או דילמ' הכין חד והכן חד, וזו הבעיא פשוטה ומבוארת בתלמוד שלנו במסכת נדה (ס"א ב במשנה) במאי דאמרו שבעה סמנין מעבירין על הכתם רוק תפל ומי גריסין וכו' וצריך לכסכס ג' פעמים על כל אחד ואחד ובעי עלה ר' זירא איתויי ואמטויי תרי או דילמא איתויי ואמטויי חד תיקו. והנה בכאן שהבעיא של ר' זירא אינה אלא בפירוש שלשה פעמים דמתניתן אם ההולכה וההובאה נקראים פעם אחת או שני פעמים וזו מלמדת על חברתה, שאף הבעיא הראשונה כל ספקתו של ר' זירא על שלשה פעמים דתני במתניתן היא, אבל על כל דבר ודבר פירושו על כל פרק ופרק שמנענעין בו את הלולב בהודו לה' תחלה וסוף, ואנא ה' הושיעה נא, כשם שפירש כל דבר דגבי כתמים בכל אחד משבעה סמנים שמסכסכין בהם. 

וכתב עוד בנוסח זה: וזו לפי הנסחא הזו שכתבוה אלו הגאונים, אבל בסוגיא ירושלמית שלנו אין בה גבי סימנין דקתני במתניתן אלא צריך לסכסך ג' פעמים ור' זירא בעי וכו' ואין כתוב בהם דבר ודבר, ומ"מ בין לנסחא אות /לנסחאות/ הגאונים בין לנסחאות שלנו הדבר פשוט שאין בלולב אלא ג' פעמים של נענוע של הולכה והובאה, וכן פירוש דברי הגאון שהוזכר בהלכות, צריך לנענע ג' פעמים הולכה בכל פעם מלבד מוליך ומביא מעלה ומוריד, לומר שחוזר אח"כ ומוליך ג' פעמים. 

וכתב עוד הרב, שדברים אלו הכתובים בהלכות של רבנו חננאל הם, וזה לשון רבנו חננאל וכתוב בפרושו כיון ששנינו לולב שיש בו שלשה כדי לנענע בו כשר, אמרנו היאך היו מנענעים בהודו לה' תחלה וסוף ובאנא ה' וגו', ונענוע זה זולתי מוליך ומביא מעלה ומוריד ששנינו במשנתינו בענין שתי הלחם וכבשי עצרת, אמר רבא וכן בלולב וצריך בהולכה והבאה ג' פעמים זולתי מוליך ומביא מעלה ומוריד. וכן קבלנו מאבותינו והעמידנו על עיקר זה בתלמוד ארץ ישראל דגרסי התם צריך לנענע ג' פעמים על כל דבר ודבר ובעי ר' זעירא הכן חד וכו' כלומר ההולכה תחשב פעם אחת וההבאה פ"א, או ההולכה וההבאה פעם אחת וצריך להוליך ולהביא ג' פעמים, וכן תני בנדה סמנין שמעבירין על הכתם צריך לכסכס ג' פעמים על כל אחד ואחד, ור' זירא בעי וכו' ולא אפשיט, [וכיון דלא אפשיט] עבדינין לחומרא ג' פעמים הולכה והבאה בכל אחד ואחד. אלו הם דברי רבינו חננאל ז"ל. והם הם הדברים שכתב רבינו הגאון בהלכותיו ודבריו מפורשים לומר שנענוע זו הוא מוליך ומביא וחוזר ומוליך ומביא וחוזר ומוליך ומביא, שיהו ג' פעמים, וכן יראה מדבריו שעיקר נענוע האמור בלולב בין בשעת נטילה בין בשעת ההלל הם נענוע הולכות והבאות אלו, ורבא דקאמר וכן בלולב הצריך עוד למוליך ומביא ומעלה ומוריד פעם אחת לקיים מצות תנופה ככבשי עצרת, וכמדומה שהוא מנענע תחלה בהולכה והבאה ג' פעמים שהוא עיקר הנענוע וחוזר ומוליך ומביא מעלה ומוריד לעצור רוחות רעות וטללים רעים. זה דעתו של רבינו חננאל ז"ל. 

וכתב אח"כ: ורבינו ז"ל כתב בהלכות בלשון איכא מאן דאמר מפני שלפי הגמרא שלנו אין בלולב אלא מוליך ומביא מעלה ומוריד וזהו נענוע השנוי בו בכל מקום, ומעיקרא הוה סלקא דעתן [נענוע] דקתני מוליך ומביא הוא ורבא חידש והוסיף שאף הוא מעלה ומוריד כדרך כבשי עצרת אבל נענוע אחר לא. 

והירושלמי חולק עם הבבלי, אי נמי קא סבר רבא מוליך ומביא ומעלה ג' פעמים אבל מוריד אינו מן המנין וחידושו של רבא הוא להיות מעלה כדי להיות העלאתו במקום נענוע אחר. ואם באנו לסמוך על הירושלמי אף אנו נאמר במוליך ומביא ג' פעמים, ואחר מעלה ומוריד פעם אחת ודיו, וכן נהגו הראשונים וכדכתב רבינו בהלכותי' וכן המנהג. 

אלו הם דברי הרב, וכשבאנו לחקור עליהם אנו רואים שהוא סובר שהדברים שכתב הרב הגאון ז"ל בהלכותיו הן הן דברי רבינו חננאל ז"ל ומתוך כך הוא אומר שהמפרשים בדברי הגאון בנענועים זו נענועים קטנים שאין בהם הולכה והבאה אלא נדנוד הלולב לבד, וכן הרב רבינו משה ז"ל שכתבה בדעת הזה בחבורו טעו בפירוש הירושלמי וטעו בפירושי הראשונים. 

ותחלה אני תמה על מה שכתב שנמצא מנענע כ"ד נענועים, ולדעת המפורשים כן ושאף אנו בכללם, אין כאן אלא שנים עשר נענועים ג' בהולכה וג' בהבאה וג' בהעלאה וג' בהורדה, ואיני יודע אם נזדמנה שגיאה בספר שהגיע לידו, וא"כ כאן טעות סופר או שמא הוא סובר כדעת אותם המפרשים שנענועים אלו שהם במוליך ומביא מעלה ומוריד, הוא חוץ ממוליך ומביא העשוי בתחלה [ראשונה] על שם נטילה, והשניה על שם עצירת רוחות וטללים רעים ושיהיו שלשה נענועים בכל אחד מאלו והם כ"ד נענועים, ושמא זהו לדעתו לפי סברת אותם המפרשים שהוא מחזיק אותם כטועים מה שכתב הרב ר' יצחק אלפסי ז"ל שנענועים אלו צריך שיהיו ג' בהולכה והבאה והוא הדין העלאה והורדה חוץ מאותם הראשונות וכמו שכתב הרב ר' יצחק אלפסי ז"ל: חוץ ממוליך ומביא מעלה ומוריד, ואומר הרב בסברתם שאף הראשונות מנענע ונמצאו עשרים וארבע, וזו מ"מ אינה כונת רבינו משה ז"ל ואף לא כונת הרב ר"י אלפסי ז"ל לדעתנו כמו שנבאר, אלא שמ"מ נניח דברים אלו ונקח הענין כדברי הגאון וכדברי הרב רבינו משה ז"ל, שהוא נוטל הלולב ומוליכו ומנענע שלשה נענועים בהולכתו ומביא ומנענע שלשה נענועים בהבאתו ומעלה ומנענע ג' נענועים בהעלאתו ומוריד ומנענע ג' נענועים בהורדתו עד שנמצא מוליך ומנענע שלשה, ומביא ומנענע ג', ומעלה ומנענע ג', ומוריד ומנענע ג' שנמצאו שנים עשרה נענועים שכך הוא דעתי בדברי הגאון ז"ל. ומה שאמר צריך לנענע ג' פעמים בהולכה ובהבאה הוא הדין להעלה והרדה, אלא שקצר את הדברים. וכן מה שאמר חוץ ממוליך ומביא מעלה ומוריד פירושו חוץ ההולכה וההבאה והעלאה והורדה, כלומר שלא דיו בהושטתם אלא שבכל הושטה ינענע שלשה שזהו פרושנו בדברי הגאון כמו שכתבנו במקומו. וסובר הרב שזה שכתבו הרב ר' יצחק אלפסי והרב רבינו משה ז"ל על סמך מה שכתב רבינו חננאל, ומתוך כך גזר שטעו בפירוש דברי הראשונים ובפירוש הירושלמי, ובמחילה מכבודו לפי מה שפרשנו בדברי הרב אלפסי על סמך מה שכתב רבנו משה ז"ל שהיו דבריו תרומות מתרומותיו מצד שהיה שלישי לקבלתו, הרי אנו מודיעים שלא טעו לא בדברי הראשונים ולא בפירוש הירושלמי ודבר ברור הוא שמה שכתבו הרב ר"י אלפסי והרב רבינו משה ז"ל אינם דברי רבינו חננאל ז"ל, ולא נכתבו דבריהם על סמך רבינו חננאל כלל, והיה לו להרב לדקדק בלשון, שהרי לשון ר"ח ז"ל: אלא צריך לנענע בהולכה והבאה ג' פעמים זולתי מוליך ומביא מעלה ומוריד, וכן אחר שהביא לשון הירושלמי כתב: ההולכה תחשב פעם אחת וההבאה פעם אחת, או ההולכה וההבאה פ"א נחשבים וצריך להוליך ולהביא ג' פעמים, והרי שהוא מפרש ג"פ, שאם ההולכה אחת וההבאה אחת יוליך ויביא ויעלה ויוריד תחלה ואח"כ יוליך פ"א ויביא פ"א ויוליך פ"ב ויביא פ"ב ויוליך פ"ג ויביא פ"ג, וזו ודאי לשיטה זו צריך לפרש על כל דבר ודבר על כל המקומות שצריך נענוע כגון בשעת הברכה ובהודו לה' תחלה וסוף ובאנא ה' הושיעה נא, ושאין כאן נענוע עלים ושדרה כלל אלא שיוליך ויביא ויעלה ויוריד תחלה ואח"כ יוליך ויביא ג"פ, וכמו שכתבנו אף אנחנו שיטתו בפירושנו ובחבורנו הגדול. וכמה הדברים זרים שלדעת זה מה ענין שלא יעלה ויוריד בכפולו על הצד שהוא מוליך ומביא, וכן מה ענין שאחר שהוליך והביא והוליך והוריד יחזור ויוליך וכו'. אלא ודאי אין דעת הרב ר' יצחק אלפסי ז"ל אלא כדעת הרב רבינו משה ז"ל שאינו כופל בהולכה והבאה ולא בהעלאה והורדה אלא שבגמרא שלנו לא יצא לנו אלא מוליך ומביא מעלה ומוריד בלא שום נענוע אלא בהושטה לבד כעין תנופת שתי הלחם וכבשי עצרת, וחידש הירושלמי שצריך לנענע ג' פעמים על כל הושטה והושטה בנענוע שדרה ועלים שלשה בהלוכתו וג' בהבאתו וג' בהעלתו וג' בהורדתו. וכבר מצאנו כזו בתשובת שאלה של גאונים. ומה שכתב לנענע ג"פ בהולכה והבאה, פירושו אף בהעלאה והורדה, אלא שהדברים מקוצרים ומונחים להבנה קלה. וכן מה שאמר חוץ ממוליך ומביא ומעלה ומוריד פירושו לבד מן ההשטות, כלומר שלא די בהושטתו אלא שינענע שלשה בכל הושטה מארבע הושטותיו שהוא מושיט. וכדברי הרמב"ם ז"ל. 

ולשון הגאונים שרמזנו עליהם הוא בנוסח זה: לנענע הלולב ששאלתם עליו היאך הוא הרי אמרו (מנחות ס"ב א) על תנופת שתי הלחם וכבשי עצרת שמניח הלחם על הכבשים ומניח הכהן ידו תחתיהם ומניף מוליך ומביא מעלה ומוריד, ואמר רבא וכן ללולב. ולא מצינו בתלמוד עוד אלא דבר זה מה שאמרו (ברכות ל' א) לולב ומנענעו, וכן היכן היו מנענעין (סוכה ל"ז ב) וכן לולב שיש בו ג' טפחים כדי לנענע (שם כ"ט: במשנה), אלמא לנענע הוא צריך. ולא ידענו כמה, אבל בגמרא דבני מערבא (ירושלמי סוכה פ"ג ה"ח) מפרש שלשה פעמים על כל דבר ודבר, אלא שנסתפקו אם קורא ההולכה לבד דבר אחד וכן ההבאה וכן ההעלאה וכן ההורדה עד שינענע בכל אחת מהן שלשה, או שמא ההולכה וההבאה אחד, וינענע בין שתיהן שלשה וכן בהעלאה והורדה, ולא איברירא ונקטינן לחומרא וחשבינן לכל חדא מניהו כחדא ונמצא שנים עשר נענועים בכל נטילה וכמדומה לנו שתשובה זו היתה מדברי רבינו נסים ז"ל, ואלו ודאי דברי הרב רבינו משה ז"ל. ונראה לנו שאף הם דברי הרב אלפסי ז"ל על הפרק שישבנו את דבריהם, ונמצא שלא טעו בדברי הראשונים. ואחר שכן אף אנו מודיעים להרב - מחילה מכבודו ועל סמך מוסרו וענותו - שלא טעו ג"כ בפירוש הירושלמי, ולא עוד אלא שאני מביא ראיה ברורה שזו שאמרו על כל דבר ודבר אינו חוזר על הפרקים שאדם מנענע בהם כפירוש רבינו חננאל ז"ל, שאלו [כן] היה ירושלמי זה בא על משנת היכן היו מנענעין, ושיהא לשון תלמוד הירושלמי היכן היה מנענעין בהודו לה' תחלה וסוף ובאנא וגו' ויאמר על זה צריך לנענע ג"פ על כל דבר ודבר [והיה] ראוי לומר כן ר"ל על כל מקום מאותם המקומות שהוזכרו. אבל הירושלמי זה לא בא על משנה זו, אלא על משנת מי שהיה בא בדרך ואין בידו לולב לכשנכנס לביתו יטול על שלחנו. ואין ספק שכבר התפלל בדרך, אלא שלא היה בידו לולב ליטלו וכשנכנס לביתו נוטל ומברך עליו ויצא בו. וא"כ נטילה זו אינה בשעת ההלל שיהא הענין נופל על הפרקים, וכן שבתחלת ירושלמי זה (שם) אמרו המשכים לצאת בדרך מביאין לו שופר ותוקע לולב ומנענע וכשמגיע זמן קריאת שמע קורא ומתפלל, זהו נוסח הירושלמי. וע"ז סמך ואמר תני צריך לנענע ג' פעמים על כל דבר ודבר, והרי משכים אינו מתאחר לתפלה לפי זה הירושלמי. ואע"פ שבגמרא שלנו אמרו (ברכות ל' א) על אבוה דשמואל ולוי דכי הוו בעי למיפק לאורחה הוו מקדמי ומצלי. והם גורסים בבריתא זו וכשיגיע זמן קרית שמע קורא, ואין גורסין בה ומתפלל. מ"מ הירושלמי הולך על שיטת ר' שמעון בן אלעזר שאמר (שם) וכשיגיע זמן ק"ש קורא ומתפלל דמסמך גאולה לתפלה עדיף. וכן שיש פוסקים שם כרשב"א. וממה שאמרו (שם) ברב אשי וליעביד מר כאבוה דשמואל ולוי, ותירץ לא חזינן להו לרבנן קשישי [מינן] דעבדי הכי. ואחר שכן אין בהשכמתו אלא נטילת לולב לצאת בו לבד, לא נטילה שבשעת ההלל, ועל זו הוא סומך ואומר צריך לנענע ג' פעמים על כל דבר ודבר, ובנטילה זו מיהא בעי על כל דבר ודבר, אלא ודאי שהוא סמוך על מה שנתפרש בתלמוד שלנו שבנטילתו הוא מוליך ומביא מעלה ומוריד, שעל כל הושטה מהם צריך לנענע ג"פ על הדרך שכתבה רבנו משה ז"ל ושאנו מפרשים כדברי הגאון ז"ל. ומה שאמרו אח"כ בירושלמי תני צריך לכסכס ג"פ ובעי ר' זעירא הכין חד והכין חד, ואע"פ שאינן דומות בענין לפי דעת הרב שסובר לסתור פירוש זה בכך, נתגלגלה בכאן מצד דמיון לשון השאלה וזהו דרך התלמוד תמיד במקומות רבים חדל לספור, אלא שאני מביא מעט דרך דוגמא, הרי אתה רואה במסכת מנחות (כ"ז. במשנה) שעל ידי מה שנצטרך לבאר שם על הסולת והשמן שמעכבין זה את זה ימשך לומר (שם כ"ח במשנה) על ארבע ציצית ועל ארבע פרשיות שבתפילין שנמשכו מחברי הגמרא לבאר עניניהם (שם) אע"פ שהיה מקומם ראוי יותר במקומות אחרים, וכן בכמה מקומות, ואחר שכן אין הכרח לבאר ג' פעמים שבלולב כדרך ג' פעמים שבכסכוס כמו שסבר הרב אלא הא כדאיתא והא כדאיתא, ועל דמיון לשון השאלה נתגלגלה כאן וכ"ש שאף לפי הענין יש בהם קצת דמיון. 

ואנו צריכים לבאר ענין הכסכוס כדי לבאר לך סברא זו, והוא ששנינו (נדה ס"א ב) שבעה סמנין מעבירין על הכתם כלומר לבדוק בהם אם היה כתם זה דם ולטמאו, או צבע אחר ולטהרו, והוא שאם עבר הכתם בהעברת סמנים אלו בידוע שדם היה, ואם לא עבר בידוע שצבע אחר היה. ושבעת סמנים אלו וענין בדיקתם אם הוא דוקא לטהרות או אף לבעלה הכל מפורש שם כהלכתו, אלא שאין לנו עכשיו צורך בכך. אלא במה שאמרו עוד עליהם במשנה וצריך לכסכס ג' פעמים על כל אחת ואחת, כלומר שבשעה שהוא נותן הסם על הכתם יפשפש את הבגד באותו הסם באצבעו ג"פ. ושאל ר' זעירא הכן חד והכן חד, כלומר שתהא הולכת אצבעו נדונת ככסכוס אחת והבאתו כאחת ודיו בהולכת האצבע פעם אחרת, או הכן והכן חד כלומר שלא תהא הולכת האצבע והבאתו נידונין אלא באחת וצריך שיוליך אצבעו ויביאנו ג"פ, ונשארה בספק. ושאלה זו נשאלה בתלמוד שלנו בלשון אחר, והוא: איתויי חד ואמטויי תרי כלומר ואין צריך אלא לאיתויי פעם אחרת או דילמא איתויי ואמטויי חד כלומר שאין שניהם נידונין אלא כאחת. 

והרי בכאן הושטות שבלולב הם בדמיון הסמים והנענועים שבהושטות בדמיון הכסכוסים שבסמים על הבגד, והרי אנו צריכים נענועים בהושטות וכסכוסים בסמים על הבגד, ושואל עכשיו בשלשה נענועים שאנו מצריכים בכל דבר ודבר אם בהולכה וההבאה נדונים כאחת להעביר שתיהן בשלשה נענועים, או ההלכה אחת וההבאה אחת להצריך בכל אחת מהן שלשה נענועים כדמיון השאלה בכסכוסין. ואע"פ שבזו חלש מעט הדמיון עד שהשאלה בהולכה והבאה שבלולב הוא שאלה בנושא שההולכה וההבאה נושאים אצל ענין זה והנענוע נשוא, ובכסכוס הסמים ההולכה וההבאה השאלה בנשוא, הבדל מועט הוא ואין לחוש עליו וכל שכן בדבר שאפשר לא היה דמיון בענין, מ"מ מדמיון לשון השאלה היה ראוי להתגלגל בה. ומעתה אין הכרח במה שמדקדק בה הרב ששלשה פעמים שבלולב חוזר על ההולכה וההבאה כדרך ג"פ שבכסכוס עד שמזו נהיה מוכרחים לפרש על כל דבר ודבר בהא, פירושו על כל פרק ופרק שמנענעים בו כדרך פירוש על כל דבר ודבר שבסמנין חוזר על הסמנין, שאפילו לא היה שם דמיון אלא בלשון, היה ראוי להתגלגל כאן וכל שכן שהרבה דומות אף בענין וכ"ש שכבר הוכחנו שאינו חוזר על הפרקים בתשובה נצחת שהרי על הנטילה שהוא נוטל לצאת בה לבד הוא מוסב כמו שבארנו. 

ונמצא שרבינו משה ז"ל והמפרשים בדברי הרב אלפסי ז"ל כדבריו ואף אנו שנמשכנו אחריהם בפירושיהם לא טעינו בדברי הראשונים אין טעות ואין שגיאה אין פרץ ואין יוצאת ואין צוחה ברחובותינו תהלה לאל. 

ובאמת שבסוגיא ירושלמית שבידינו אין שם לא בלולב ולא בכסכוס על כל דבר ודבר. אלא צריך לנענע ג"פ וצריך לכסכס ג"פ. ומ"מ יש לנו לסמוך על נסח הגאונים ז"ל שכתבוהו כך. ואף לגרסא שבספרינו הירושלמיים מכיון ששאל הכן חד והכן חד וכו', משמע שאותם שלשה פעמים אינו רוצה לומר ג"פ לבד ולא עוד אלא ג"פ בכל דבר ודבר לאיזה פירוש שנפרש בכל דבר. וכ"ש שבכסכוס מיהא שנויה כן במשנתנו (נדה ס"א ב) שלשה פעמים בכל אחד ואחד. 

ואנו אע"פ שלא ראינו דברי רבינו חננאל ז"ל מפורשים במקומם על הדרך שהוא כתבם בשמו, כבר ראינו שכך היא דעתו בחידושיו ובספר הערוך. ואף לרבינו האיי ז"ל מצאנוה באותה שיטה או קרובה הימנה, ושאף הסוגיא מוכחת שאין נענוע אחת בלולב אלא מוליך ומביא מעלה ומוריד בהושטה לבד וכדרך תנופת שתי הלחם וכבשי עצרת. וכמו שאמרו (מנחות מ"ב א) וכן לולב. ושאף הרב אלפסי ז"ל כתב בה תחלה וכן המנהג. 

אלא שזה שבררנו לפרש בו נענוע הלולב בשדרה ועלין הוא מצד שבארנו שבתלמוד שלנו אמרו וכן ללולב אין לנו להוסיף בו עוד שום הושטה אלא כעין אותם שבתנופה. וא"כ מה שחידש בירושלמי אינו אלא שהתנופה אין לו מקום אלא בהושטה, ובלולב יש מקום לזעזע הלולב בכל הושטה, ואין בזה מחלוקת בין הירושלמי והבבלי. ואף לשון נענוע מוכיח כן שאין נענוע בהושטה לבד. ואע"פ שמצינו שכל הטייה נקראת נענוע כגון מה שמצינו (מו"ק כ"ז) אבל כיון שנענע ראשו אין המנחמים רשאין לישב עוד אצלו, ונענוע זו שמרכין ראשו ומסתיר פניו מהם, כאדם הקץ בעמידתם. וכן בענין מודים (ברכות כ"ח ב) כיון שנענע ראשו שוב אינו צריך. והוא הרכנת הראש דרך השתחויה. וכן מה שאמרו בהגדה (יבמות קכ"א א) אם יבואו רשעים על אדם ינענע להם בראשו, והוא ענין הרכנת הראש דרך הודאה לדבריהם. ומ"מ כל אחד מתפרש לפי ענינו ובכל אלו אין לאחד מהם מקום בנענוע, אבל לולב נענוע שלו ראוי לפרשו בזעזוע שדרה ועלין, ואף לשון המקרא כנוע עצי יער מפני רוח (ישעיה ז' ב') כאשר ינוע בכברה (עמוס ט' ט'). ובמנענעים ובצלצלים (שמואל ב' ו' ה') שהיו כולם מהירי התנועה והזעזוע בכפיפה, וכן שבמשנתינו מצינו בגמרות ישנות מדוייקות בעדותו של ר' עקיבא צופה הייתי בר"ג ור' יהושע שכל העם היו מטרפים לולביהם (סוכה ל"ז ב) ר"ל באנא ה' הצליחה נא והם לא נענעו אלא באנא ה' הושיעה נא, ולא אמר כל העם היו מטרפין והם לא היו מטרפין אלא [אמר: והם לא היו] מנענעין כלומר שהם היו מטרפין אף באנא ה' הצליחה נא והם לא נענעו אלא באנא ה' הושיעה נא אלמא לשון מטרפין ולשון מנענעין אחד, ולשון מטרפין ודאי נאמר על זעזוע בתנופה מהירה ומבולבלת כענין טרף בקלפי (יומא ל"ט ב) וכן ביצה טרופה (עדיות פ"ב מ"ד) או ענין השמעת קול העלים מלשון עלה (בראשית ח' י"א) כתרגומו טרפא, ואע"פ שבמקצת גמרות מצאנו בשתיהם לשון מנענעים וכו' ר"ל שכל פעם היו מנענעים וכו', הנה בגמרות ישנות ומדוייקות מצאנו לשון מטרפין ואף בערוך מצאנו כן. ואף בהלכות הרב ר' יצחק אלפסי ז"ל. ומתוך כך נראה לי שזה שאמרו וכן ללולב פירושו [לא] שנענוע שבו יהא בהושטה לרוחותיו אלא ר"ל במוליך ומביא מעלה ומוריד, ועדיין אין לנו במנין הנענועים כלום, ונתחדש בירושלמי שיהו שלשה נענועים בכל הושטה והושטה והוא שיהא מוליך ומנענע ג' פעמים מביא ומנענע ג' פעמים מעלה ומנענע ג"פ מוריד ומנענע ג"פ, והוא הוא המנהג שנהגו בו אנו ואבותינו ורבותינו נוחי נפש, וע"ד שכתבנו בדברי רבנו משה ז"ל, וזהו מה שהשגנו להעמיד מנהגנו ומנהג אבותינו על מכונו, ושאר הסברות והפרושים שנאמרו בסוגיא זו ובענין זה, כבר הארכנו בהם בפירשנו ובחבורנו הגדול בארוכה, ובדעבד מיהא אין הנענוע מעכב ולא אף ההושטה, שהרי משהגביהו יצא בו כמו שבארנו במקומו. וכן אף לכתחלה אינו צריך בהולכה והבאה שיושיט הלולב או ינענעהו לרוחות שבצדדיו אלא יוליך לרוח שלפניו, וזו היא ההולכה ויחזרנו אצל עצמו וזו היא ההבאה, שאף בתנופה היה עושה כן. ואע"פ שאמרו (סוכה ל"ז ב) מוליך ומביא למי שארבע רוחות שלו, מ"מ כשמצייר בעצמו שהוא מושל בשתים אף הוא מצייר שמושל בארבע, ואין טעם מכאן להושיט הלולב ולנענעו לארבע רוחות, ואף הגאונים כתבו שהעושה כן דעת חצוני הוא, והנקרנין מהדרין עצמן בהושטות אלו ואין דעתנו נוחה בכך. 

ספר מגן אבות (למאירי) ענין כב 
============================= 
הוא שבחדש חסר, והוא שיש בו ר"ח שני ימים. אחד להשלמת חדש שעבר ואחד לחדש הבא, היו נוהגין לכתוב בגיטין וכתובות ושאר שטרות את המנין מיום שני ואין מזקיקין שהוא כך וכך ליום שני מפני שיום ראשון אינו ממנין חדש זה אלא מחדש שעבר, אלא שאם נכתב השטר ביום ראשון אנו כותבים ביום ראשון לחדש פלוני ואם נכתב ביום שני כותבין ביום שני לחדש פלוני שהוא ראש חדש או שיכתבו ביום שני לחדש פלוני שהוא יום שלשים ואחד לחדש פלוני, אבל משעבר יום שני אין מונין אלא ממנו, ואם נכתב שטר בשמיני ליום שני אין אנו נוהגים לכתוב אלא בשמונה ימים לירח פלוני סתם, והדבר ידוע שהוא מיום שני ואין לדונו מיום ראשון עד שיעשה השטר מוקדם בכך, שאין המנין אלא משני. 

ואותם התלמידים צוחו עלינו לומר שכל שאנו כותבין סתם מיום ראשון הוא, הואיל ואף הוא ראש חדש בלשו' בני אדם, וכל שכתבו סתם הוה ליה מוקדם ומזקיקין לכתוב ביום שמיני ליום שני של חדש פלוני. עד שראיתים חוככים להנהיג כן. ואף אני הייתי מניח להם מקום בכך, אחר שאין בה שום היזק. אלא שהעמדתי בה כנגדם שלא להוציא לעז על גיטין הראשונים וכן בכתובות הראשונות ושאר השטרות ומתוך כך נשאתי ונתתי עמהם בה. 

נמתי להם באמת כדעתכם ידעתי גם אני שבענין נדרים אמרו (נדרים ס' א) שאם נדרו בחדש זה והיה חדש חסר בא אחריו שיש בו שני ימים ר"ח, וראשון בהם הוא ממנין חדש שעבר שהוא מותר באותו יום שלשים ואינו מנוי בענין נדרים מכלל חדש שעבר הואיל ובלשון בני אדם הוא קרוי ר"ח מכלל חדש הבא הוא. שכל שבנדרים הלך אחר לשון בני אדם. וכן ידענו שבתוספות כתבו שמכאן אנו למדים שכל שכותבין כתובה או שאר שטרות ביום ראשון של שני ימי ראש חדש כותבין ביום ר"ח פלוני או ביום ראשון לחדש פלוני, ואין צריך לכתוב שהוא יום שלשים לירח פלוני, שלגמרי מונין מראשון, ואם היה יום שני לחדש שעבר ואם יכתבו בשני שיכתבו ביום שני לחדש פלוני שהוא ר"ח, הא מ"מ עיקר המנין מר"ח הוא, הואיל ובלשון בני אדם קרוי ר"ח, שאף בדיני ממונות בדין זמן השטרות התבאר בפרק קונם (ס"ג א) בשמועות עד חדש אדר שהולכין בה אחר לשון ב"א, אלא שמ"מ חזרו בתוספות לומר שבגיטין מיהא כל שכתבו בראשון צריך לכתוב ביום שלשים לחדש פלוני שהוא ר"ח פלוני, או ביום ר"ח פלוני שהוא יום שלשים לירח פלוני, ואם כתבו בשני צריך לכתוב ביום שני לירח פלוני שהוא ר"ח או שהוא יום שלשים ואחד לירח פלוני כדי להחמיר ולהפליג בדיוק. 

זהו ענין דבריהם, ומאחר שהם מזקיקים כן בגיטין, אף אנו נוהגים כן בכתובות ובכל השטרות על פי חכמי הארץ הלז ורבניה לרוחא דמלתא כדי להפליג בדיוק. מ"מ אין ספק שדברים אלו כלם לא נאמרו אלא כשנכתב הגט או השטר ביום ראשון או יום שני, אבל משעבר יום שני, כל שאר הימים אין מונין אלא משני, כדין חנוכה שהיא בחמשה ועשרים בכסליו ומונין אותה משני, וכן פורים שהוא בארבעה עשר באדר ומונין אותה משני, וכן בכל החשבונות. ואף לענין נדר פשוט הוא לדעתנו שאם נדר בכך וכך עד יום שמיני לירח פלוני שאותו יום שמיני נמנה מן השני כשאר כל החשבונות, ולא נזכר בזה לשון ב"א אלא לשני ימי ר"ח, הא משעברו שני ימים אין לחוש בזה כלל, וכל המנינין אינו אלא משני, שהרי עיקר המנין לענין המועדות כך הוא, ועל מנין המועדות ראוי לסמוך, ובהדיא אמרו אין אדר בא אלא ב' ז' ב' ד' ו' אע"פ שיום ראשון שלו הוא יום אחד. 

והדברים ברורים ומחוורים ומנהגם של אבות תורה הוא עץ חיים היא למחזיקים בה ותומכיה מאושר דרכיה דרכי נועם וכל נתיבותיה שלום. 

ספר מגן אבות (למאירי) ענין כג 
============================= 
הוא שהם נוהגים כל זמן שאירע פורים באחד בשבת שמקדימין את התענית ליום חמישי שלפניו. ואנו נוהגים להקדימו לששי לבד אעפ"י שהוא ערב שבת. וכשראו אותם התלמידים כך צוחו עלינו למה שאנו עושים שלא כהלכה וממה שראו בסוף מגלת תענית (פי"א) כל שנשבע להתענות בערב שבת ובעריו"ט הרי זו שבועת שוא שמקצת ערב שבת כשבת ומקצת עיו"ט הוא יו"ט, ואע"פ שהם מודים שאם יארע אחד מארבעת הצומות בערב שבת בזמן שהיו מקדשין עפ"י הראיה, או עשרה בטבת בזמן הזה כגון שנה שסימנה זח"א או הש"א בפשוטה או הש"ג או זח"ג במעוברת, שמתענין בו ואין ערב שבת מפקיע. אף הם משיבים שעשרה בטבת שהוא מן הצומות הקבועים, וכן הדין שהוא תענית קבוע מדברי הנביאים ונעשה על דבר של פרענות ואקדומי פורענותא לא מקדימין (מגילה ה' א) אבל תענית אסתר שאינו חובה גמורה כל כך ושאין בו דין אקדומי פורענותא דאדרבא תענית של שמחה הוא, ראוי להקדימו לחמישי כדי שלא להתענות בערב שבת, ונמצא שאתם עושים שלא כהלכה. 

נמתי להם בכמה מקומות אני רואה בכם שאתם יוצאים ומלקטים שמועות חיצונות ורחוקות ונגד בריאתא /ברייתא/ ומניחים את הקרובות ואת הסדורות בתלמוד ערוך שלנו. והרי הדברים פשוטים בתלמוד שלנו (עירובין מ' ב) שלא הוזקקו לשאול אם מתענין בערב שבת אם לאו שזה פשוט היה להם שמותר אף בתענית של רשות ר"ל שאינו מתעניות הקבועים אלא ששאלו במי שמתענה בו אם רשאי להשלימו עד חשיכה כשאר הימים או אם צריך לאכילת קימעא בשעה התכופה לכניסת שבת כדי שלא ליכנס כשהוא מעונה לשבת, ושאלת השלמה זו אף בתעניות הקבועים שאתם מודים בהם היא מתפשטת, שהרי אע"פ שהשאלה היתה בתענית של רשות כדקאמר' (שם) הני בני בר בי רב דיתבי בתעניתא במעלי שבתא מהו לאשלומי, הרי התשובה מוכחת שאף בתענית הקבוע הוא מסופק בכך שהרי היו מביאין ראיה שלא להשלימו מר' עקיבא (שם מ"א א) שבתשעה באב שחל להיות בערב שבת התענה בו, ולערב ר"ל ברגע התכוף לכניסת שבת הביאו לו ביצה מגולגלת וגמעה בלא מלח, ולא שהיה תאב לה אלא להראות בה הלכה לתלמידים, כלומר שירגישו בו שמאחר שגמעה בלא מלח לא יוציאו דין שלאכילה עשה כן, אלא להלכה שלא יכנס לשבת כשהוא מתענה לגמרי, והעלו בו לדעת ר' יוסי שהוא מתענה ומשלים, ונפסקה שם בהדיא הלכה כר' יוסי. אלמא שאף בתענית הקבוע כגון תשעה באב לזמן שלהם שהיו מקדשין ע"פ הראיה והיה אפשר לט"ב לחול בע"ש, והוא הדין לעשרה בטבת בזמן הזה היה ר' עקיבא סובר שאינו משלים, ושאף בתענית שאינו קבוע כגון הני דבני בי רב היה ר' יוסי סובר שמשלים, דלענין השלמה קבוע ושאינו קבוע חדא מחתא נינהו, שאלו היה חלוק ביניהם בענין זה לא היתה התשובה לשאלה מיהא לדעת ר' יוסי, שהרי היה לו להשיב עד כאן לא [אמר] ר' יוסי דמשלים אלא בתענית של ארבעת הצומות הקבועים כזה של ט"ב. אבל תענית של רשות כהא דבני בי רב לא, אלא דודאי חדא מחתא נינהו, ובכלהו לר' יוסי שהלכה כמותו ובכלהו מתענה ומשלים ולשון מתענה לכתחלה משמע. אלמא שאף בתענית שאינו קבוע כלל מתענה לכתחלה ומשלים כל זמן שיש בתענית איזה סרך מצוה אע"פ שאינו חובה כגון הני דבני בי רב, שפירושו התלמידים שהיה דרכם שהיו מזרזים עצמם ומקבלים תענית עליהם בע"ש שהוא יום האחרון שבשבוע, כדי לחזור בינם לבין עצמם תלמודם שלמדו בשבוע זו בפני רבותיהם. ואע"פ שאין תענית זה חובה ולא מצוה גמורה, הואיל ויש בה סרך מצוה לקיים תלמודם בידם מתענה בו לכתחלה ומשלים, ואף תענית אסתר ממין זה הוא שאע"פ שאינו מארבעת הצומות הקבועים, מ"מ יש בו סרך תפלה ופרסום הנס מביא ליתן בו הודאה ושבח לבורא ית' על הנסים ועל הגבורות, וכן יש בו סרך קבלת אבות יסוד אנשי כנסת הגדולה, ומדכתיב וכאשר קיימו על נפשם ועל זרעם דברי הצומות וזעקתם. ואף למי שמפרש בני בי רב בתענית שהיחידים התלמידים מתענין על הגשמים שלא מתקנת ציבור אלא מאליהן, והוא שאחר שעברו שבע תעניות אחרונות ולא נענו אין גוזרין עוד תענית על הצבור אלא שעומדים כנזופים למקום והיחידים מתענין עד שיצא ניסן, ופירשו בתעניות של יחידים אלו, שלא היה להם יום קבוע, אלא שבוחרים איזה יום לעצמם זה בכה וזה בכה. אף זה אינו חובה ולא מצוה גמורה אלא שיש בו סרך מצוה של תפלה בהכנעת הלב. ומ"מ הפרוש אינו נכון שלא היו היחידים מתענים על הגשמים אלא בשני ובחמישי. ועיקר הפרוש בבני בי רב הוא כמו שפירשנו, ונמצא שכל תעניות שיש בו סרך מצוה או איזה צד של שבח והודאה או תפלה מותר לכתחלה להתענות בע"ש ולהשלים. 

וא"כ זו שבמגילת תענית אנו מפרשים אותה במתענה שלא לשום כונה טובה אלא מצד עסקו או איזה סבה של רשות שלא לשום כונה טובה בעולם. ולא עוד אלא שיש מי שכתב שאינה הלכה כלל, ואף של רשות גמור מתענה בו ומשלים, ומפרשים זו על בני בי רב שלא לכונת חזרת תלמודם הוא אלא שבמקרה הם נמשכים אחר שמועותיהם וכן הדין לדעתם בכל רשות שבעולם, ומביאין ראיה ממה שאמרו בירושלמי (תענית פ"ב הי"ב) ר' אבון ציים כל ערובת ראש השנה ור' זעירא ציים כל ערובת שבתא, ובמקום אחר אמרו (שם) בכל מתענין חוץ משבתות וימים טובים וראשי חדשים וחנוכה ופורים. ומתענין לכתחלה משמע. ובמקום אחר אמרו ר' אחא מפקד לסופריו מאן אתא שאיל מנכון אתון אמרין ליה בכל מתענין חוץ משבתות וימים טובים וחול המועד ור"ח וחנוכה ופורים. ואף בשאלתות של רב אחא כשהוזכרה שמועה זו של עירובין (מ' ב) לא נאמר שם בני בי רב, אלא בלשון זה הוזכרה: אלא מאן דיתיב בתעניתא במעלי שבתא מהו לאשלומי, ולשון זה מוכח שכל התעניות בכלל. ומ"מ אני מפרש את כולם באיזה סרך של מצוה או שבח והודאה בזכירת מה שנעשה שנמצא תענית אסתר בכללם. 

ואף בסופרים (פכ"א ה"ג) מצינו שהבכורות מתענין בערבי פסחים ר"ל להודאה ושבח לשם מכת בכורות שהיה גמר הגאולה, וכן אמרו (שם) שהצנועין מתענין בו ג"כ אע"פ שאינם בכורות, כדי ליכנס לפסח בתאבון. 

ואיני מביא ראיה ממה שאמרו בפסח שני (פסחים ס"ח ב) מר בריה דרבינא יתיב כלה שתא בתעניתא בר מעצרתא ופוריא ומעלי יומא דכפורי, דההיא אף בשבת היא מבעיא והוא חלק אחד מן התעניות כמו שביארנו במס' פסח שני, ואם ביארנו שאין הלכה כמותו שהרי אף לר' אליעזר בשבת מיהא אסור שלא אמרה אלא בימים טובים מטעמא דכלה לה' או כלה לכם. וכן כתבנו שנראו קצת מפרשים מר בריה דרבינא קבלת תעניות היתה ובכלל, אלא שהיה מוציא מהם עצרת ופורים ועיו"כ וכל ששבת בכלל אינו מפסיק וישראל מקור ראיות [למה] שכתבנו ברורות כשמש בלא שום פקפוק. 

וחזרנו לשטתינו שכל תעניות כיוצא באלו מתענין ומשלימין בערבי שבתות ובערבי ימים טובים בלא שום פקפוק. וזו של מגילת תענית (פי"א) אם הלכה פירושה בשאין שם שום כונה, או שמא אינה הלכה, שהרי הדבר ידוע שלענין שבועת שוא אינה הלכה שהנשבע להתענות ערב שבת אינה שבועת שוא, אדרבה חלה וחלה, וצריך לקיימה ועובר בבטולה כמו שבררנו במקומו. 

זו היא שטתינו שעליה סמכנו אנו ואבותינו ורבותינו הקדומים שלא להצריך בו הקדמה לחמישי. ואף הרב הגדול הראב"ד כך הוא דעתו אלא שהוסיף בפירושו שאע"פ שמתענה ומשלים דוקא שלא לאכול בעוד שהחמה בעולם, ואע"פ שהיא בשקיעתה אחר שדמדומי חמה עדין נוצצים, אבל מששקעה החמה לגמרי שאינו אלא תוספות אינו נמנע מלאכול מתורת תענית, שאין תוספות לתענית במקום שתוספות שבת לוקה, וכתב בלשון זה: ולזו נהגו בתענית אסתר שחל להיות בערב שבת שאוכלין תיכף ליציאתם מבית הכנסת ואין ממתינין עד חשיכה. 

והדברים נעים ונעימים ברורים ותמימים, ומנהג אבותינו תורה היא מורשה לנו ולבנינו עד עולם בעזרת שדי ובישועתו, אמן. 

ספר מגן אבות (למאירי) ענין כד 
============================= 
הוא שאנו נוהגים לומר אבינו מלכנו בשבת של ראש השנה ושל עשרת ימי תשובה, והם אינם נוהגים כן וצווחים עלינו היאך אתם מתפללים בשבת תפלה של שאלת צרכיו של אדם, ולא ניתן השבת לתפלה של שאילת צורך, אלא לתפלה של שבח והודאה וקדוש יום השבת וזכירתו. 

נמתי להם והלא אף הימים טובים לא ניתנו לתפלה של שאלת צורך, אלא לתפלה של שבח והודאה וקדוש היום טוב כשבת. וא"כ בראש השנה עצמה וביום הכפורים עצמו היאך אתם נוהגים לאמרו, אלא שהדבר ידוע שעשרת ימים אלו נתנו לתשובה וברבוי כל מיני תפלות מה שלא הותר בשאר ימים טובים. וכן הותרו בהם דברים שלא הותרו בשאר ימות השנה אף בחול, שהרי אמרו (ברכות ל"ד א) אל ישאל אדם צרכיו לא בשלש ראשונות ולא בשלש אחרונות, ובכאן נהגו רוב הגאונים להוסיף בכלם חוץ מברכת רצה. והרי יש בהם שאלת צורך על החיים ועל הפרנסה מפני שאותם הימים נתיחדו לתשובה ולרבוי כל מיני תפלות. וכן התענית שנאסרו בכל יום טוב, נהגו הרבה מן הגאונים והחסידים להתענות בראש השנה ואפי' חל בשבת, וכן בשבת של עשרת ימי תשובה ולהרבות בתפלות וצעקות ובכל מיני הכנעות ונסח דברי הגאונים בענין זה כבר נהגו להתענות ולהרבות בתחנונים בימים אלו בין ביו"ט בין בשבת, ואם כל ישראל יכולים לעשות כך הדבר נאה וצריכים הם לכך, וכן המנהג בשתי ישיבות. ואע"פ שאנו חולקים בענין התענית, בעניני התפלות מיהא אף אנו מודים בכך. ואף לקצת הגאונים מצינו שהתירו בלילי אשמורות לקום בהם ולהתפלל כבשאר הלילות, ואין כאן חשש הטיה שאימת צבור עליהם ולא חשש בטול עונג שבת, שימים אלו לא נתנו אלא להכנעת ושבירת יצר, אלא שהזהירו שלא לעוררם בהקשה על הדלתות מחשש איסור השמעת קול, ואע"פ שאנו מתירין השמעת קול אלא א"כ כמין של שיר ושל שמחה כמו שבארנו בסוף עירובין וכמו שכתבנו בזאת המחברת, מ"מ שיטת הגאונים כך היא. והרי מ"מ התירו להתפלל בלילי שבת שבהן כבשאר הלילות, והדבר ידוע שיש בהם כמה דברים של שאלת צורך, ואע"פ שקצת הגאונים כתבו בענין זה שצריך שלא יאמרו באותן התחנונים דברים של שאלת צורך אלא דברי שבח ורצוי והודאה להשם, מ"מ רוב הגאונים מתירין סתם באותן התחנונים של שאר הלילות בעצמן, וכן הדין, שאם התירו בטול העונג וסבל הצער כל שכן שיתירו רבוי של תפלות בכל מין שבהם. וכן קצת גאונים כתבו בענין התוספות שנהגו להוסיף בשלש הראשונות ושלש האחרונות, שלא אמרו אל ישאל אדם צרכיו וכו' אלא בצרכי יחיד אבל בצרכי רבים מותר, ומתירין להזכיר כל צרכי רבים בתפלה אף בשבת. ואע"פ שתפלות י"ח בלשון רבים אמורות, ואעפ"כ אין אומרי' אותן בשבת, באלו הדין שכלם נתקנו לתפלה שבכל יום והויא לה דרך [חול] וכן שנתקנו להיות כל הצריך לאדם שגור בפיו כדי שכל שיצטרך בפרט לענין אחד מהן יהא נותן לבו עליה ומרבה בכונתו, והוא שאמרו (ברכות כ"ט א) שאם בא לומר מעין הברכה בכל ברכה וברכה אומר, הכל לפי מה שצריך לו והרי זה כצרכי יחיד, וכן כתבו הגאונים שאעפ"י שהשבת נאסר בכל מיני הספד ובכל ענין של קינה, בשבת איכה התירו לקונן בצבור דרך הכנעה ושבירת היצר מפני שיש בזכירת החרבן והתאונן על הצרות שאירעו באותו זמן חלק משרשי התשובה, וכל שעיקרו לתשובה ולהכנעה הותרו שאר התפלות אגבן, וכ"ש בימים המיוחדים לכך והכל נגרר אחר העיקר. 

אח"כ גלגלו עלינו מה שמצאו בספר העתים לרבנו אלברצלוני בנסח זה: נהגו בקצת מקומות לומר אבינו מלכנו בשבת שבכל עשי"ת ואנן לא חזינן הכי, וכל שאומרו טעות הוא בידו, שאף שמנה עשרה שהוקבעו בתלמוד נאסרו, כ"ש אבינו מלכנו שלא מצאנוה רמוזה בכל התלמוד. 

נמתי להם דברי הרב נמשכים אחרי האוסרים, ואנו כבר בארנו שאין דמיון לימים אלו עם שאר הימים אף לשבת ויו"ט שבהם, שימים אלו נתיחדו לתשובה וכל מיני התפלות הם הערה לתשובה והכנעת יצר. ואע"פ שנתערבו ביניהם קצת דברים של שאלת צורך הכל נגרר אחר העקר, ומה שאמר הרב שאינה רמוזה בכל התלמוד, הלא הוא נמצא עמנו פה במסכת תענית (כ"ה ב) והוא שאמרו שם מעשה ברבי אלעזר שירד לפני התבה אמר כ"ד חניות ולא נענה ירד אחריו ר' עקיבא אמר אבינו מלכנו חטאנו לפניך ונענה, הרי תפלה זו היתה ידועה אצלם כתפלה חשובה. וכן הדין מפני שעקרה לתשובה וליחוד השי"ת ושאלות כלליות להעמדת העם הנבחר אשר בקיומו שישגב שמו של הב"ה ית' שמו וית' זכרו. ואע"פ שיש בקצתם דברים של שאלת צרכים, הואיל ואינם צרכי יחיד אלא צרכי רבים דרך כלל מותר, וכן שהכל נגרר אחר העקר שהוא התשובה והכנעת היצר ויחודו של הקב"ה ית' ושבח והודאה. וכיוצא בזה אמרו בתלמוד המערב ששאלו שם מהו לומר זוננו פרנסנו בשבת והשיבו טופס ברכתו נינהו, כלומר שמאחר שעקר ברכה אינה לשאלת הצורך אלא תפלת בנין ירושלים אע"פ שיש שם דברים של שאלת צורך, נסח דברים הוא ושיפורו דברכה והכל נגרר אחר העקר. וע"כ נראה לי שסמכו לומר בה כן כמה פעמים הרחמן ומוסיף בהם כל אחד כפי רצונו, לפי מה שרואה כל אחד בעצמו מה שצריך לו, מה שאין כן בשמנה עשרה שכלם עקר כונתם ותקנתם לשאלת צורך כמו שבארנו, ומתוך כן לא ראינו מי שמוחה בכך, אלא כל אחד מרבה בהם כפי מה שרואה שצריך לו בשבת ויו"ט כבחול, וכן הדין והענין בנסח תפלה זו אבינו מלכנו, ומתוך כך אנו נוהגים לאמרה, והמנהג נאה ומתקבל בעינינו, ואין אנו רואים בכך שום סרך [אסור] ורחמנא לבא בעי. 

ישמע האל בקול תחנונינו, ויקבל ברחמים וברצון תפלתנו, כמאמר נעים זמירות שאמר בקראי ענני אלהי צדקי בצר הרחבת לי חנני ושמע תפלתי אמרי האזינה ה' בינה הגיגי. ברוך נותן ליעף כח ולאין אונים עצמה ירבה. 


 *   *   *   *   *   *   *   *   *   *   *   *   *   * 
