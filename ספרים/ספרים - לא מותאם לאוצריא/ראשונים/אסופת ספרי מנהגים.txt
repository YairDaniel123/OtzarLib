ספר המנהגות (ר' אשר מלוניל) דף א עמוד א 
======================================= 
בשם האל הגדול הגבור והנורא אחל לכתוב המנהגות אשר נהגו הקדמונים וגזרו רבותי' הראשונים והאחרונים, כי ראיתי אני אשר ב"ר שאול זצ"ל אנשים מזלזלים בהם מפני שאין יודעים טעמם, וכתבתי את אשר זכרתי מהם להיות לזכרון לנו ולדור אחרון. והבאתי ראיות מן התלמוד ומן הירושלמי וממה שמצאתי בהגדה, ונתתי טעם לקצתם, ולאשר נמצא טעם ידענו כי לא לתוהו נהגו בהם הראשונים, כי לעשות סייג לתורה הכינום. ובאמת ידענו טובה צפרנם של ראשונים מכרסם של אחרונים, והמה בעצם חכמתם וברוב דעתם הועילו בתקנתם וגזרו על מי שיפרוץ גדרם +עזרא י ח+ כל רכושו יחרם והוא יבדל מקהל הגולה ואמרו כל העובר על דברי חכמים חייב מיתה. ואמרו מנהג מבטל הלכה, כי האלהים כרת אתם ברית עולם שמורה בכל וערוכה, ונתן להם כח לעקור דבר מן התורה וקבעו יותד +יתד+ שלא תמוט, ואמרו על השביעית שלא תשמוט על כן אין לאדם לפרוץ ולהרוס הגדר אשר גדרו 

ספר המנהגות (ר' אשר מלוניל) דף א עמוד א 
======================================= 
בשם האל הגדול הגבור והנורא אחל לכתוב המנהגות אשר נהגו הקדמונים וגזרו רבותי' הראשונים והאחרונים, כי ראיתי אני אשר ב"ר שאול זצ"ל אנשים מזלזלים בהם מפני שאין יודעים טעמם, וכתבתי את אשר זכרתי מהם להיות לזכרון לנו ולדור אחרון. והבאתי ראיות מן התלמוד ומן הירושלמי וממה שמצאתי בהגדה, ונתתי טעם לקצתם, ולאשר נמצא טעם ידענו כי לא לתוהו נהגו בהם הראשונים, כי לעשות סייג לתורה הכינום. ובאמת ידענו טובה צפרנם של ראשונים מכרסם של אחרונים, והמה בעצם חכמתם וברוב דעתם הועילו בתקנתם וגזרו על מי שיפרוץ גדרם +עזרא י ח+ כל רכושו יחרם והוא יבדל מקהל הגולה ואמרו כל העובר על דברי חכמים חייב מיתה. ואמרו מנהג מבטל הלכה, כי האלהים כרת אתם ברית עולם שמורה בכל וערוכה, ונתן להם כח לעקור דבר מן התורה וקבעו יותד +יתד+ שלא תמוט, ואמרו על השביעית שלא תשמוט על כן אין לאדם לפרוץ ולהרוס הגדר אשר גדרו 

ספר המנהגות (ר' אשר מלוניל) דף א עמוד ב 
======================================= 
חכמים ממנו ונבונים וגבול עולם אשר גבלו ראשונים. ואני לא מחכמתי ולא מבינתי חברתי הספר הזה, בער אנכי מאיש ולא בינת אדם לי, ולא למדתי חכמה ודעת קדושים ומזמה, אבל בטחתי באלהי שיורני ויעזרני ודרך תבונות יודיעני, כי יי' יתן חכמה מפיו דעת ותבונה, בו בטחתי ונעזרתי לא אמעד, מעוז לדל ומסעד, והוא יצילני מכל שגיאה ויתן לי עין רואה, ואזן שומעת ונפש יודעת, כי הוא המלמד אדם דעת. וקראתי שם הספר הזה ספר המנהגות, מר' יוחנן דאמר לרב שמן בר אבא הני ביעי חשילתא שריין ואת לא תיכול משום דכתי' אל תטוש תורת אמך, מיהא שמעינן שאין לשנות שום מנהג בעולם. 

ונהגו כל ישראל כל"ו +להדליק נרות+ בבית הכנסת כשיכנס אדם שם להתפלל ונראה בעיני כי טעם המנהג הזה. ועל כן צריך להדליק את הנר בבית הכנסת שכך הוא +היו+ עושין במקדש. גם נהגו כל ישראל שלא להדליק נר מנר של בית הכנסת משום דהוקצה למצותו והוקצה לאיסורו. ומצאתי בספר ילמדנו בפרשת בהעלותך את הנרות לא בטלו מיהא שמעינן שמנהג הקדש נהגו בו שאין להנות ממנו. ושמענו מהקדמונים שנהגו בו איסור גדול ואין מניחין להדליק אפי' לכתוב בו או ללמוד בו. וכן נהגו בנר חנוכה שלא 

ספר המנהגות (ר' אשר מלוניל) דף ב עמוד א 
======================================= 
להשתמש לאורה. ועוד נהגו שעושין +מדורה+ מן הפתילות הנשארות ומן השמן הנשאר ביום אחרון ששורפין אותו ואין נהנין ממנו מפני שהיה הנס בפך שמן של קדש נהגו בו מנהג קדש. 

ומיחייבו כל ישראל להקדים ולבא בבית הכנסת כדתנן אין עומדין להתפלל אלא מתוך כובד ראש, לא אמ' בכובד ראש אלא מתוך כובד ראש. פירוש מתוך דברים המביאין את האדם שלא להקל ראשו אלא יעמוד באימה וביראה והן הן הדברים שידע לפני מי בא להתפלל לפני מי שאמר והיה העולם, שהוא יודע מחשבות האדם והאדם פחות מפחותין. וכשיחשוב באלה יכוין את לבו לאביו שבשמים ותנן חסידים הראשונים היו שוהין שעה אחת ומתפללין כדי שיכונו את לבם למקום. 

ונהגו כל ישראל לקום בעלות השחר ולברך על נטילת ידים בין עשה צרכיו בין לא עשה, מפני שרוח רעה שורה על הידים ועוד שהידים עסקניות הם ועוד דומיא דכהן מקדש ידיו קודם עבודה. ונהגו לרחוץ פניו +פיו+ מפני הרירין שבתוך פיו והוא להזכיר את שם הגדול הגבור והנורא בקדושה ובטהרה. ואחר כך מברך ברכת חולים אע"פ שלא נצרך לנקביו, וכן כל ברכות כולן, אע"פ שלא שמע קול תרנגול, ואע"פ שניעור כל הלילה מברך פוקח עורים 

ספר המנהגות (ר' אשר מלוניל) דף ב עמוד ב 
======================================= 
וכן לכלן, לפי שכך סדרו אנשי כנסת הגדולה לברך כל בקר הברכות האלה כי רוב בני אדם ישינים וכל התרנגולים משמיעין את קולן ביום ובלילה תמיד. ויש שאין אומרין בברכת חולים גלוי וידוע לפניך יי' אלהי ואלהי אבותי שאם יסתם אחד מהם או אם יפתח אחד מהם. ולפי דעתי שאין נכון שלא לאומרו. גלוי וידוע לפני כסא כבודך קודם שנברא האדם שיברא בענין זה בעבור שלא יתגאה. ומצאתי סיוע לדברי זה בספר ילמדנו בפרש' זאת תורת המצורע שאמר הב"ה מיסר את האדם לעשות תשובה מלקהו בביתו תחלה בצרעת חזר בו מוטב ואם לאו מלקהו בגופו שנ' כי יהיה זב מבשרו. חזר בו מוטב ואם לאו מלקהו בבגדו שנ' והבגד. חזר בו מוטב ואם לאו מלקהו בגופו שנ' איש כי ימרט ראשו, ועדין יש במריטת הראש ספק אם לטמא אם לטהר, חזר בו מוטב ואם לאו מכהו בשחין שהוא גדול ממריטת הראש, עשה תשובה מוטב ואם לאו מכהו בחמשה מגלבין, פי' רצועות, שאת ספחת בהרת נתק נגע, שנ' נכונו ללצים שפטים, אמ' הב"ה עד שלא בראתי את האדם תקנתי כל אלה. משל לעבד רע שהיה נמכר ובעבור שידע שהיה עבד רע נמכר קנה עמו כבלים ומגלבין, שאם יסרח יהא רודה אותו בהן כיון שסרח התחיל והיה כובלו 

ספר המנהגות (ר' אשר מלוניל) דף ג עמוד א 
======================================= 
ומלקהו. וחותם מפליא לעשות שהוא דומה לנוד מלא רוח אם יקבנו אדם נקב קטן מיד יצא כל הרוח וזה יש בו נקבים כמה ואין הרוח יוצא ממנו. ועוד הנוד הקשור רוחו משומר בו ואדם אם יסתם פיו ונחיריו מיד מת, ועל כן אומר ומפליא לעשות. 

הברכות פשוטות הן. וברכות שמברכין על התורה יש או' כי לעסוק ברכה אחת, והערב נא ברכה אחרת הסמוכה לברכה לעסוק. קשיא לן אמאי לא פתח בברוך, דהא לעסוק מטבע קצר הוא, וכל ברכה שאמ' +שאחר+ מטבע קצר פותח בברוך בברכה הסמוכה לה, כמו בברכת חתנים שמברכין שהכל ברא לכבודו ויוצר האדם. ואחר כך אשר יצר את האדם בצלמו בצלם דמות תבניתו. וכן בקדוש היום שמברך ברכת היין ופותח אחריו בברוך. לעסוק הוא פתיחת הברכה והמלמד תורה לעמו ישראל היא חתימה. ואשר בחר בנו שפותח בו בברוך מפני שמברכין אותה בקריאת ספר תורה בבית הכנסת לפי' לא הסירו הפתיחה. וכן בברכת אשר ברא ששון ושמחה, לפי שמברכין אותה כל שבעה בלא פנים חדשות לפי' אפי' בפנים חדשות מברכין ופותחין בה בברוך. אחר כך ראיתי +בהלכתא+ גברתא שחיבר הנגיד שמונה ברכות שאנו מברכין בשחרית ולא מנה בברכות התורה כי אם שתים. גם שמעתי כי רבי' שמעיה זצ"ל אומ' כן. 



ספר המנהגות (ר' אשר מלוניל) דף ג עמוד ב 
======================================= 
ונהגו לומר אחר קרבנות הודו לד' קראו בשמו וגו' ואחר כך ברוך שאמר והיה העולם. ויש בו עשר פעמים ברוך כנגד עשר ספירות בלימה ועשרה מאמרות שבהם נברא העולם. ותמה הוא למה לא נהגו לומר ברוך שאמר קודם הודו ליי' ושמעתי מפני שהיו אומ' אותו בכל יום לפני האדון +הארון+ על הקרבנות לפי' תקנוהו אחר קרבנות. ואומ' פסוקי דזימרא. ויש מקומות שנהגו לומר עד ומהללים לשם תפארתך ויברכו שם כבודך וגם אומרין שאין היחיד אומ' שירת הים אפי' במקומות שנהגו לאמרו בכל יום. ואומ' ישתבח. והמגיה בברכת ישתבח הבוחר בשיר ובזמרה לא טוב עושה, כי מלת זמרה הוא שבח, כמו מזמרת הארץ, ורוצה לומ' הבוחר בשירי שבח ולא בשיר שאינו של שבח. זה לא יתכן. וכן מזמור שיר שבח של שיר, וכן שיר מזמור, שיר של שבח. והמגיה בנשמת כל חי המעיר נרדמים אינו יודע למה כי רדומים גם כן יתכן לומ'. וכן נהגו לומר. ונ"ב כי שם בנימן צעיר רודם פירושו יש +ישן+ מן רודם +רדם+. והטעם שם באותה מלחמה היה בנימין הגבור שנ' עליו בנימין זאב יטרף שם היה כבן צעיר ישן שלא היה לו כח להלחם, שרי יהודה רגמתם של האומות שהיו רוגמין אותן באבנים עד שצוה אלהים עוזך לא היה להם עוז. וכן מי שאומר אין מלך אלא אתה 

ספר המנהגות (ר' אשר מלוניל) דף ד עמוד א 
======================================= 
[ו]אין אומרין לנו טועים הן, כי באמת אין לנו מלך אלא הב"ה, אבל לאומות יש להם אלהות הרבה ומלכים זולת הב"ה, כמו שכתו' כי חלק יי' עמו יעקב חבל נחלתו וכן כתי' הוא תהלתך והוא אלהיך. ויש לשאול למה אינו פותח בברכת ישתבח בברוך כקורא בתורה שפותח בברוך וחותם לפני קריאתו פותח וחותם לאחר קריאתו וכן אנו עושין בברוך שאמר שפותח וחותם ולמה לא [נ]עשה כן בישתבח וביהללוך שבהלל. ושמעתי כי מסיים והולך השבח של הב"ה שהתחיל לשבח בפסוקי דזמרה ובהלל לכך אינו מפסיק לומ' ברוך עד סופו. ונראה בעיני כי ברכת התורה הוא דין שיברך בפתיחה וחתימה שאנו מברכין אותו על המתנה הגדולה שנתן לנו אבל ברכת ישתבח ויהללוך אינו כן, ועל כן נקראת ברכת השיר שאינה דומה לשאר ברכות. 

וצריך לענות אמן בין ישתבח ליוצר אור בברכות דפסוקי דזימרא דרבנן דקרית שמע דאוריתא, וכן צריך לענות אמן בין גואל ישראל לתפלה של שמנה עשרה דתפלה דרבנן, כדין בין בונה ירושלים לברכת הטוב והמטיב. כך שמעתי בשם הרב ר' יוסף אבן פלת זצ"ל. והרב רבי' משה אבן מימון ז"ל אומר שאין לענות אמן בין גאולה לתפלה. גם שמעתי בשם הרב ר' יוסף שנתן טעם למה תקנו קדושה ביוצר אור, להוציא מלבן של בני אדם, שאין 

ספר המנהגות (ר' אשר מלוניל) דף ד עמוד ב 
======================================= 
השמש ולא שאר המאורות כי אם במצות בוראם יתב' שמו שהרי כל צבאות מעלה מקדישין אותו ומיחדין אותו, שהוא בורא הכל והוא מושל בכל. 

ונהגו בכל הארצות האלה לומ' אהבת עולם אהבתנו, ובסוף הברכה אל מלך נאמן להשלים רמ"ח תיבות שבקרית שמע שהן כנגד רמ"ח אברים שבאדם, אם ישמור אדם אלו רמ"ח תיבות לאמרן בכונה אף כן ישמור הב"ה איברים שבאדם שהם רמ"ח. ולפי' סמכו אהבת עולם ליוצר המאורות שבה מזכיר יחוד שמו של הב"ה ונתינת התורה המאירה מכל המאורות, שהשמש אינו מאיר אלא ביום והתורה מאירה בין ביום ובין בלילה. ואחזו דרך מזמור השמים מספרים כבוד אל שהזכיר יצירת המאורות וסמוך לה תורת יי' תמימה משיבת נפש, ואחרי כן עדות יי' נאמנה, שאנו חייבין להעיד על יחודו האמיתי. וקורא שמע ישראל, פי' כל אחד ואחד מישראל אומ' לעצמו ולחברו קבל כי יי' אלהינו, והוא הכבוד היושב על הכרובים, יי' אחד, הוא כתר עליון, הוא שנ' עליו ולפני אחד מה אתה סופר. ויש אומ' על תפארת ישראל נאמ' ויש לו סוד גדול. ויש אומ' שכפל השם הנכבד, כדרך הפסוק שאמ' ולדן אמר דן גור אריה. והנכון בעיני כי השם הראשון מורה שהוא ראשון והשני מורה שהוא בלא שנוי ומי שיודע 

ספר המנהגות (ר' אשר מלוניל) דף ה עמוד א 
======================================= 
נקודו ידע דבר זה. גם מלת אחד מורה כן, כי הוא מורה שהוא בלא שנוי אלא למי שיש לו משנה ראשון בלי ראשית ואחרון בלי אחרית ואין לו שנוי ולא יתכן שנוי אלא למי שיש לו משנה עליו. וכן אמ' הכתוב יי' מלך שהוא תמיד ראשון, יי' ימלוך שהוא אחרון, ואחרי שהוא אחד ואין שני צונו שנאהבנו אהבה תמימה בכל לבבנו בכל שכלנו, שנשכיל מאד מאד כיצד נוכל לאהבה אותו אהבה תמימה בלי לב ולב ובלי שפתי מרמה. ובכל נפשך רוצה לומ' ובכל תאוותיך, שלא תתאוה רק [מה] שהתיר לך. ובכל מאודך בכל יתרונך שהותירך על מי שלמטה ממך, אם נתן לך ממון יותר מכדי חייך שבכל יום ויום אהוב את יי' בו ותן ממנו למי שאין לו כדי חייו, וכן אם נתן לך חכמה למד למי שאינו יודעה. ורבותי' ז"ל אמרו בממונך. מה +מזה+ אנחנו נוכל להבין כי כאשר צוה הכתו' לאהבו בממונו כן צוהו לאהבתו בכל מה שנתן לו. ושאר הפרשה פרשתיה במקומה. ומסיים אני יי' אלהיכם ואנו עונין אמת הוא הדבר הזה שדבר הכתוב אני יי' אלהיכם אמת ויציב ונכון וקיים וכו' הדבר הזה עלינו, כל אלו שש עשרה תיבות אמורות על מלת הדבר הזה שאמ' הכתו' אני יי' אלהיכם. אמת ואמונה שאנו אומרין ערבית מוכיח על פירוש הזה שאמ' אמת ואמונה כל זאת קיים לנו כי הוא יי' אלהינו 

ספר המנהגות (ר' אשר מלוניל) דף ה עמוד ב 
======================================= 
ואין זולתו. ועוד מוסיף לומ' אמת יי' אלהינו זה שאמרנו וגם הוא אלהי כל העולמים והוא ראשון והוא אחרון 

והוצרך המסדר ברכה זאת לזה מפני שאמ' שמע ישראל שהשם יתב' ראשון ואחרון, והוא משיב אמריו לעצמו כי אמת הוא שהוא אלהינו והוא אחד, ומזכיר יציאת מצרים וקריעת הים והריגת אויבים כי כל אחד ואחר /ואחד/ מורה שהוא אחד באמת בעבור ששינה השם יתב' מנהג העולם ואין מי שיוכל לשנותו ולנצח המזלות כי אם האחד שהוא בידו הכל. ומברך גאל ישראל ואומר אמן, ואינו להפסק כי אם להודות +להורות שיש הבדל+ בין קרית שמע דאורייתא ובין תפלה דרבנן אבל הענין כלו דבק הוא. ועל כן אמרו רבו' ז"ל לברך את השם אשר גאלנו בעבור שהאבות יחדוהו והמליכוהו ולא עשו כן כל הגוים, והוא אל גדול וגבור ונורא ועליון על הכל וגומל חסדים טובים וקונה הכל וזוכר חסדי אבות. כלומ' אע"פ שהכל שלו והרבה חסדים טובים עושים האומות ועל כלם זוכר חסדי אבות והביא +ומביא+ לנו גואל וכן עושה בכל יום עמנו למענו ולמען שמו הגדול גואלינו תמיד מיד אויבנו, והוא מלך עוזר אותנו ומושיענו בכל דור ודור, ברוך מגן אברהם, כי כן כתוב: אנכי מגן לך שהצלתיך מיד ארבעה מלכים ונתתים בידך, וכן אתה בכל יום עמנו ולמען שמו הגדול. 

ספר המנהגות (ר' אשר מלוניל) דף ו עמוד א 
======================================= 
והיינו טעמא דלית ביה מלכות בתחלה כדין כל ברכה ראשונה משום באלהי +דאלהי+ אברהם זהו מלכות האמת כדאמרי' שמע ישראל יי' אלהינו יי' אחד מלכות ורב, כך נר' בע'. ורבי' האיי פי' כי המלכות שאומר בסוף הברכה והוא מלך עוזר חשוב כאלו הוא בתחלה. אתה גבור לעולם יי' ואמ' שכל אלה הדברים שמזכיר בברכה זו הם בגבורה. מחיה מתים אתה שהיה בכח מזלם שימותו ביד אויביהם והב"ה מנצח מזלם ומושיעם מידם והרי הוא כאלו החיה אותם. משיב הרוח. שמגלגל גלגל הרוח ובכח מרוצתו נתלית הארץ ועומדת, וזו היא גבורה שאין כמוה, ומוריד הגשם בגבורה פעמים שמ(ש)פיל ומשבר האילנות. מכלכל חיים בחסד באמת במזונות ובשאר צורכיהם שתי פעמים ביום או שלשה. ועל כן אמרו רבותי' ז"ל קשים מזונותיו של אדם כקריעת ים סוף, שאם יעשה האדם מלבוש אחד יהנה ממנו שנה או ש[נ]תים והמזון מעת לעת. בחסד ובלא צדקת +ולא בצדקת+ הבריות. מחיה מתים ברחמים רבים כלל או נאמ' מחיה התבואה שהיא תחת הארץ במטר שמוריד. והרב ר' יעקב פי' על שישנים שהן כשהן +הישנים שחיין כשהוא+ מעירן משנתן. ותירץ הקושיא דמקשינן על הא דאמרי' אמ' משיב הרוח נשא זיקא בעי לאדכורי תחית המתים וכו' ואם איתא דמחיה המתים המתים ממתים ממש קאמ' היכי אמ' משיב הרוח קודם 

ספר המנהגות (ר' אשר מלוניל) דף ו עמוד ב 
======================================= 
מחיה המתים +דמחיה המתים מתים ממש קאמר הרי אמר מחיה המתים קודם משיב הרוח+ אלא ודאי הכי הוא אומ'. סומך נופלים רופא חולים מתיר אסורים. פעמים שיפול אדם ויחשבוהו הרואים אותו כמת והב"ה סומכו ומחייהו, וכן חולים שהגיעו עד שערי מות והשם רופאן ומחיה אותם, וכן האסורים חשובין כמתים והשם מתירן והם חשובי' כמתים שחיו, ומקיים אמונתו לישיני עפר והם ישראל השרוים בגלות שהן חשובים כמתים, והוא ברחמיו מקיים אמונתו שהבטיחם בפסוק ואף גם זאת בהיותם בארץ אויביהם לא מאסתים וגו'. או נאמ' על נשמות הצדיקים שהב"ה נותן להם מנוחה ושכר טוב, או נאמ' שעל המתים שעתיד הב"ה להחיותם לימות מדבר כמו שפירשתי וכמו שמפורש בתורה בכמה מקומות. וכבר פירשתי בפרשת האזינו בסוף השירה וכמה מקומות בתורה ובנביאים ובכתובים. מי כמוך [בעל גבורות] יעשה הגבורות האלו ומי דומה לך שאתה ממית ומחיה רעבים גם צמאים וחולים ושבויים החשובים כמתים, ומעתה יש להאמין שאתה תחיית /תחיה/ המתים לימות המשיח כמו שאמ' ר' אלעזר כל הנביאים שנתנבאו על תחית המתים ועל שאר העתידות הטובות כמו והיו מלכים אומניך והדומה להם. ואמרו כל ישראל יש להם חלק לעולם הבא צדיקים ורשעים חוץ מן המנויים במשנה, וזה מדבר בימות 

ספר המנהגות (ר' אשר מלוניל) דף ז עמוד א 
======================================= 
המשיח דכתי' ועמך כלם צדיקים לעולם יירשו ארץ. אבל לעולם הבא אין ארץ ולא אכילה ולא שתייה אלא צדיקים יושבים ועטרותיהן בראשיהם בצורות שהיו בעצם ובשר כן יהיו מאש כמלאכים. וכן מצאתי בבראשית רבה כאשר פירשתי אני. 

ואחרי תחיית המתים נקדיש +שמו+ של הקב"ה באמת, כמו שכתו' כה אמר יי' אל בית יעקב וגו' לא עתה יבוש יעקב מאביו ולא עתה פניו [יחורו] מאבית +מאבי+ אביו שהיה להם ישמעאל ועשו. כי בראות(י) יעקב ילדיו מעשה ידיו בקרבו וגו' אז וידעו תועי רוח בינה וגו' הנה למדנו שיחיו יעקב וזרעו. וכן אמ' הנני אנכי שולח לכם את אליה הנביא לפני בא יום יי' הגדול והנורא הוא יום שנא' בדניאל היתה עת צרה וכתי' בתרי"ה ובע"ת ההיא יעמוד מיכאל, וקודם לזה ישלח לנו את אליה שישיב נשמתו בגופו וכתי' ואתה דניאל לך לקץ ותנוח ותעמוד לגורלך לקץ הימין, הוא ימינו של הב"ה שהוא עם ישראל בגלות ויצא עמהם בגלות וזהו קץ הימין. ופי' קדוש שלא נמצא בו דבר כי אם דבר נאה וישר, ותמורת קדש חול, כמו שכתב בין הקדש ובין החול, וכן אמ' חלילה לך חולין הוא לך, ואחרי הקדושה תקנו חונן הדעת. כמו שכת' ומלאה הארץ דעה את יי'. וכתי' אחרי הקדושה וידעו תועי רוח בינה, והוא עיקר האדם כמו שאמרו דדא ביה כלה ביה דלא ביה 

ספר המנהגות (ר' אשר מלוניל) דף ז עמוד ב 
======================================= 
מה ביה. דעה חסרת מה קנית דעה קנית מה חסרת. השיבנו אבינו לתורתך לקיים כל תורתך ולשוב אליך בתשובה שלמה וזה אי אפשר בלא דעת ובינה. ואז כשתשוב תסלח לנו כי בלי תשובה אין סליחה ובלי סליחה אין גאולה משחת. וכל אלה שאמרנו או אפשר לקיים התורה ולעבוד עבודת הבורא יתב' בלתי בריאות הגוף וספק המזונות. ועם כל זה לא נוכל לקיימם כראוי עד שנצא משעבוד מלכיות השופטים הרשעים והשבת השופטים הטובים. וצריכין אנו להתפלל על שכר הצדיקים בעולם הזה ובעולם הבא כדי שילמדו בני אדם לעשות טוב ולסור מרע, כמו שנ' כי יכתירו צדיקים, וכתי' ויאחז צדיק דרכו וטהר ידים יוסיף אומץ. ומתי יהיה השכר הגדול בירושלים לימות המשיח כשתשיב שכינתך בינותינו. 

שמע קולנו הוא סיום התפלה. ושאל השואל על האי דאמרי' אחרונות דומה למי שנוטל פרס מרבו כמו באמצעיות ונראה בעיני משום דשאר ברכות הם צרכי האדם, ושלש ראשונות ושלש אחרונות כלן כבודו של הקב"ה כגון העבודה שנעבדנו וכן ההודאה זו היא כבודו וכן השלום. ע"א נ"ב כי שאר ברכות דומה לעבד שמבקש פרס מרבו שהיחיד מבקש צרכיו בהן ולא כן בשלש אחרונות. וכששליח צבור כורע במודים 

ספר המנהגות (ר' אשר מלוניל) דף ח עמוד א 
======================================= 
הצבור אומרים מודים כמו כן ועל כן שאול +שאלו+ בתלמוד בשעה ששליח צבור מודים העם מה הם אומרין, כי בשאר ברכות אומ' אמן ואין צריך דבר אבל כשאמרו מודים על מה הן חוזרין לומ'. ומהדר ליה על שהחייתנו וקיימתנו. שלום רב וכו' וטוב בעיניך פי' ויהיה טוב בעיניך, או פעל עבר וטוב. והואו משיבו להבא, כמו +שמואל א כט י+ ואור לכם ולכו. 

ואמן +וזמן+ קרית שמע קודם זריחת השמש סמוך כדי שיסמוך גאולה לתפלה ונמצא מתפלל ביום עם אדמימות החמה. וזמן מנחת ערב קודם שקיעת החמה כי כן דרשו רבו' ז"ל ייראוך עם שמש זה תפלת שחר ולפני ירח דור דורים זו תפלת מנחה. וקרית שמע של ערבית אחר צאת הכוכבים +לא כוכבים גדולים+ שנראין ביום ולא קטנים שאין נראין בלילה אלא בינונים. והמנהג שנהגו באלו הארצות לקרותו קודם צאת הכוכבים בעבור שאם יעכבו קרית שמע ותפלה עד צאת הכוכבים יהיו רבים יוצאים מבית הכנסת אחר תפלת המנחה וילכו לאכול ולשתות וישכחו ולא יקראו שמע ולא יתפללו. ואמרו טוב שיתפללו הציבור ושיקראו את שמע אפי' שלא בעונתה ואחר כך יקראו כל אחד ואחד על מטתו בזמנה. וכן נהגו בספירת העומר שמצותה בלילה וסופרים אחר תפלת ערבית אע"פ שהוא יום גדול. 



ספר המנהגות (ר' אשר מלוניל) דף ח עמוד ב 
======================================= 
ונהגו כל ישראל שאין שותין ואין אוכלין ואין מדברין אחר קרית שמע שאומרין על מטתן, וסמכו על האי קרא אמרו בלבבכם על משכבכם ודומו סלה. וככה סידורו וקורא קרית שמע ואחר כך ויהי נועם עד כי אתה יי' מחסי ואו' השכיבנו ואינו חותם ואו' ברוך ה' לעולם אמן ואמן עד בידך אפקיד רוחי וגו', ואו' בימיני האל השמאלי +בשמאלי+ מיכאל. בפני גבריאל אחרי שמשואל שכינה על ראשי, ואו' אתה סתר לי מצר תצרני רני פלט תסובבני סלה. ואחר כך יקראנו מסופיה לראשיה. 

והמדקדקין קורין עם הצבור את שמע בלא ברכותיה ומתפללין עם הצבור ובצאת הכוכבים קורין אותה בברכותיה, ואע"פ שאין סומכין גאולה לתפלה אין בכך כלום ונראין הדברים שלא נאמרה סמיכת גאולה לתפלה +אלא בשחרית דא"כ דבתפלת ערבית נמי אמרינן הכי אמאי אמרינן קדיש בין גאולה לתפלה+ ועוד שאומרין אחר השני ברוך יי' לעולם אמן ואמן. והרב ר' יצחק אבן גיאת זצ"ל חבר בהלכותיו ומי שקרא קריאת שמע ויתפלל פעם אחרת ויסמוך גאולה לתפלה בביתו הרי זה משובח אבל צריך כונה גדולה לזה שיתפלל בבית הכנסת וחוזר ומתפלל פעם אחרת בעבור שהיא תפלה יתרה. כי סמיכת הי"ח זכרונות בברוך יי' לעולם אמן ואמן הן כנגד שמנה 

ספר המנהגות (ר' אשר מלוניל) דף ט עמוד א 
======================================= 
עשרה ברכות שבתפלה והוא כסמיכת גאולה לתפלה. 

וזה שנהגו לקרות קרית שמע קודם צאת הכוכבים סמכו על הירושלמי דקאמ' הקורא קרית שמע קודם צאת הכוכבים לא יצא. אם כן למה קורין אותה בבית הכנסת כדי לעמוד בתפלה מתוך דברי תורה. כשם שאומרין אשרי קודם תפלת המנחה +כך קורין את שמע+ כדי לעמוד בתפלת ערבית מתוך דברי תורה. ואע"פ דאמרי' הקורא מכאן ואילך לא הפסיד כאדם שקורא בתורה ומפרש בגמרא דלא הפסיד בברכות שאינן לבטלה הני מילי במי שעבר ואפי' במזיד דאמרי' שיברך ויקרא וישלם. אבל למי שלא הגיע זמן תפלת צאת הכוכבים לא שריין ליה למקרי בברכות ואי בריך עובר משום לא תשא. ורבי' האיי ז"ל אומ' כן רב צלי של שבת בערב שבת התפלה לבדה אבל קריאת שמע באמנה שהיה עוסק קרי ליה, ופירש שזה שעושה כך משום בעבור שנה שלא היה לו פנאי להתפלל בלילה. 

והאי דנהיגין לומ' ברוך יי' לעולם אמן ואמן שיש בו י"ח אזכרות (ואע"פ שבטל השמד) משום שגזרו שמד על ישראל שלא יתפללו תפלת ערבית ועל כן תקנו לומ' י"ח אזכרות ואע"פ שבטל השמד לא בטלה התקנה. גם שמעתי זה שאנו אומרי' בקדושה רבה שמע ישראל 

ספר המנהגות (ר' אשר מלוניל) דף ט עמוד ב 
======================================= 
ולהיות לכם לאלהים במוסף של שבת לפי שגזרו שמד שלא לקרות קרית שמע עמדו ותקנו שיקראו (ב)פסוק ראשון של קרית שמע ו(ב)פסוק אחרון, וכן היו עושין בכל תפלות החול ובשבת וכשבטל השמד בטלו לומ' קרי"ת שמ"ע ופסו"ק אחרו"ן וכ"ן הי"ו עושי"ן בכ"ל תפל"ת החו"ל ובשב"ת כן בכל התפלות והניחו אותה בתפלת מוסף של שבת ושל יום טוב לפרסם הדבר ולהודות ליי' על ביטול השמד 

ועקר כל הברכות שיאמר אדם אותן בכוונה כי דבר שאינו בכוונה אינו נחשב לכלום ועוד שעונש +שעונשו+ גדול שמזכיר את השם הגדול הנכבד והנורא בלא כוונה וכן לא יעשה אפי' למלך בשר ודם +קל וחומר+ לפני מלך מלכי המלכים הב"ה +שצריך+ לכוין את לבו מאד, כי איך יאמר בסוף תפלתו והגיון לבי לפניך ולבו לא הגה כי אם הפה לבדו. 

הנה סיימנו תפלת ערבית ושחרית ועתה נדבר על הקדיש. וטעם הקדיש למה נאמ' בלשון תרגום מצינו בהגדה כי לעתיד לבוא יהיו הצדיקים גדולים מן המלאכים, דכתי' הנה ישכיל עבדי ירום ו(י)נשא וגו' ירום מאברהם דכתי' ביה הרימותי ידי וגו' וגבה ממלאכי השרת דכתי' וגובה להם וגו'. וכן הדעת נותנת, כי המלאכים טבעם לעשות טוב ולא רע, והצדיקים לעשות טוב ורע ומונעים עצמם מלעשות רע מפני אהבת המקום דין הוא שיהא 

ספר המנהגות (ר' אשר מלוניל) דף י עמוד א 
======================================= 
כבודם גדול מכבוד המלאכים על +כן+ תקנו לאומרו בלשון ארמית שלא יכירו בו ויתפללו שיתאחר הקץ ולא ידל כבודם, וכן אמרו רבו' מלאכי השרת אין מכירין בלשון ארמית. ונראה בעיני מפני שרובן של ישראל מדברין בלשון ארמית אפי' עמי הארץ אפי' הערלים מדברין הן בלשון ארמית. ובעבור שישמעו הכל ויבינו שעתיד הב"ה להתגדל ולהתקדש לעיני עמים רבים לימות המשיח כמו שכתו' והגדלתי +והתגדלתי+ והתקדשתי לעיני עמים רבים על כן תקנוהו בלשון ארמית, וכן כל השטרות הן בלשון ארמית כדי שיבינו בהם עמי הארץ. וזה שנהגו לאמרו ז' פעמים בכל יום ויום כנגד מה שאמר דוד ע"ה שבע ביום הללתיך. ובירושלמי אמ' בענין אחר כי שבע ברכות שאנו מברכין שלשה בשחרית וארבעה בערבית אומ' כנגדן שבע ביום הללתיך. 

ועתה אפרשנו. יתגדל ויתקדש כמו שאמ' והתגדלתי והתקדשתי. שיגדלוהו ויקדשוהו כל העמים בעשותו משפט באומות העולם ובתתו שכר לכל ישראל. וזה הוא בימות המשיח שיחיו המתים, וזה הוא שאמ' בעלמא די ברא כרעותיה בעולם שברא כרצונו שלא יחטא שום אדם, כי כלם ידעו את השם, וימליך מלכותיה בחייכון וביומיכון, החזן מתפלל על קהלו ועל קהל ישראל, והיאך יהיה בחיי 

ספר המנהגות (ר' אשר מלוניל) דף י עמוד ב 
======================================= 
דכל בית ישראל אם לא יחיה הקב"ה את המתים בימות המשיח, והקהל עונים אמן יהא שמיה רבא מברך לעולם, ר"ל אמן יהא שמיה רבא הגדול, שם בן ארבע אותיות שהוא שם מלא עולם, כי בגלות אינו מלא כמו שאמרנו בערובין כל הנשמה תהלל יה וקא פרשי רבנן כל הנשמה בגלות תהלל חצי השם יתברך, וכן אמרו גלו לעילם השכינה עמהם, גלו לבבל השכינה עמהם. לעלם ולעלמי עלמיא. ר"ל שהוא מגודל ומקודש ומבורך בעולם הזה ובכל עולמים בחיינו ובחיי דכל ישראל. ויתברך ויתקדש וכו' לעילא כלו' יהא ברוך למעלה מכל הברכות האמורות בעולם. ונחמתא דאמירן בעלמא מפני ששכינה מנהמת כיונה ואומרת אומ' +אוי+ שהגלתי את בני לפי' אמרי' נחמתא. 

ועתה נדבר על מה +מאה+ ברכות שחייב אדם לברך בכל יום ומפיק ליה רבנן מקרא, ועתה ישראל מה יי אלהיך שואל וגו' ודרשו רבו' מה תרגם של מאה, ויש בפסוק מאה אותיות חסר אחת והאלף הנסתרת במלת מה הרי מאה, בוא וראה חיבב הב"ה שצונו לברך מאה ברכות בכל יום כדי שנשתכיר בהם אלף זהובים בכל יום כדאמרי' במסכת חולין יצאת בת - קול ואמרה כוס של ברכה שוה ארבעים זהובים, עשרה על כל ברכה וברכה. 

סדר ברכות 

ספר המנהגות (ר' אשר מלוניל) דף יא עמוד א 
======================================== 
כך הוא ראשונה על נטילת ידים ומברך לאחר כשיטול +שיטול+ כטבילת גר, דבעליתו הוא מברך על הטבילה דאכתי גברא לא חזי, דגוי הוא, וכן אכתי לא חזי לברך אם דידיו מלכלכות ונהגו לרחוץ פיו ג' פעמים מפני לכלוך השנים והפה ואף האפים, וכן נהגו במים אחרונים שאחר הסעודה מפני שהפה שיברך את השם יתברך צריך שיהא נקי, ומי יתן ויהיה נקי מלכלוך רע יותר, מלשון הרע מניבול הפה, כי לא יתכן להזכירו כי אם ידיה +יהיה+ הפה קדוש מכל אלה. 

ואחרי זאת אלהי נשמה, ונראה דברכה הסמוכה לחברתה [היא] על כן אין פותח בה בברוך. אשר נתן לשכוי בינה וטעם אשר נתן לשכוי בינה עבור האדם שיבין וישכים למלאכתו, פוקח עורים, זוקף כפופים מלביש ערומים, מתיר אסורים, רוקע הארץ, המכין, שעשה לי כל צרכי. אוזר ישראל בגבורה, וטעם זאת הברכה נראה בעיני כי כן הוא אוזר ישראל בגבורה של תורה, כמו שכתוב אזור נא כגבר חלציך. אבל הגוים אינן מצוין ללמוד תורה. ומי שעוטר מצנפת כמו שעושין בספרד מברך עוטר ישראל בתפארה שדומה לעטרה, והזכיר ישראל מפני שכינה שהיא שורה עליהם, ולא יתכן שילכו בגלוי ראש ועל כן קשר להם כתרים בסיני לכל אחד, וכן אמרו בתלמוד 

ספר המנהגות (ר' אשר מלוניל) דף יא עמוד ב 
======================================== 
שכינה למעלה מראשי, ולא כן הגוים. מכל מקום (הוא) משמע שאע"פ שאין אנו מתעטרין במצנפת אנו מתעטרין בכובעין דין הוא שנברך עוטר ישראל אלא שאין מנהגנו לומר כן, ונראה בעיני שהמנהג שלנו שאין אנו מברכין משום דאין כל ישראל מכסין ראשיהם והולכין בגלוי הראש. 

שלא עשני גוי כי כשברא הב"ה את עולמו ברא כל הנשמות שבעולם, ותנא ימים יוצרו ולא אחד בהם, מלמד שהראה הב"ה לאדם הראשון דור דור ודורשיו [דור דור] ופרנסיו, כיון שראה ר' עקיבא שמח בתורתו ונתעצב במיתתו, על כן אנו צריכין לברך שלא עשאני גוי, וכן שלא עשאני עבד כנעני, שהוא נבזה מן הגוי, שלא עשאני אשה אעפ"י שאינה נבזת כעבד. ויש ששואל למה אין אנו מברכין שלא עשאני בהמה, מפני שכבר הודה על זה בברכת אלהי נשמה שנתת בי טהורה, וכן אשר יצר את האדם בחכמה, מפני שבשעה שנבראו הנשמות לא נבראו רוחות הבהמות ובהמה אין לה נשמה. 

המעביר שינה מעיני כדי שאטרח לעבוד את יי', שהישן אינו יכול לעבדו על כן אמ' ותן חלקי בתורתך, שתזמין לי פרנסתי שיהא חלקי בתורה ולא באומנות אחרות, או נאמר עיני שפקחת יהיו רואין בתורה וכן לבי וכל אשר +שאר+ איברי, וכוף את יצרי 

ספר המנהגות (ר' אשר מלוניל) דף יב עמוד א 
======================================== 
להשתעבד לך, שתיסרהו למען תהיה יראתך על פנינו לבלתי נחטא, הרגילני לדבר מצוה ואל תרגילני לדבר עבירה, והטעם כמו ואנכי תרגלתי לאפרים וגו' למדתי לאפרים הדרך הטובה שלא יסור ממנה כמו חנוך לנער על פי דרכו, שנעשה המצוה כמו בטבע שלא נסור מהם ויהיה לנו כטבענו לאכול ולשתות שאי אפשר לעמוד בלתם, כך הרגילני לדבר מצוה שלא אעמוד זולתם ואל תרגילני לדבר עבירה, אל תניחני ללמוד עצמי לדבר עבירה שהמניח אדם לעשות (אדם) דבר ויש כח בידו למנעו ואינו מונע קורא אותו הכתוב כאילו הוא עשה כמו שכתוב ואני אקשה את לב פרעה וכתיב כי אני הכבדתי את לבו ואת לב עבדיו, והטעם הבא ליטמא פתחים לו, בעבור שפרעה רשע וכפר בי ועל כן אינני מונע לבו מתאותו הרעה למען עשות עמו רעות ולמען ספר שמי, וכן כתיב החייתם כל נקבה וכי אדם הוא אל להחיות, אלא ר"ל מדוע הנחתם אותם ולא המיתם אותן. וכן למה הרעות לעם הזה וגו', טעמו למה הנחתו להרע לעם הזה, וכן רבים כאלה, וכן שמעתי מפי החסיד הרב ר' יוסף אבן פלת זצ"ל, וכן +וכל+ המשנה מטבע הברכות שטבעו חכמים הוא טועה, ודומה למי שפוסל מטבע של מלכות שמחיב ראשו למלך. לעסוק, וכבר 

ספר המנהגות (ר' אשר מלוניל) דף יב עמוד ב 
======================================== 
פירשתי ששתים הן על התורה ולא שלש. 

ומי שיברך כל אלה הברכות בביתו ובא לבית הכנסת, ואדם אין שם שיברך תחלה לא יתחיל, דכי אמרינן כל הברכות כולם אע"פ שיצא מוציא הני מילי להוציא את שאינו בקי אבל בקי לא. דהוא עצמו יוציא את עצמו אם ירצה, וגם אם קדש או הבדיל לא יברך לבקי אלא לאשה או לשאינו בקי. ומסתבר הכי מדאשכחינן דאמ' ר' פל' דהוה מקדש וכי +אתי+ ארישיה מדברא הדר מקדש, דוקא ארישא +אריסא+ דלא ידע אבל איניש דידע לא, וכן מדקאמ' מברך לבניו ולביתו כדי לחנכן במצות מכלל דאיניש אחרינא לא. והכי חבר ר' יצחק אבן גיאת ז"ל בהלכות הבדלה. 

ועתה נדבר על סדר קדושה למה אמרו רבו' ז"ל אלא עלמא במאי כו מקיים ומהדיר ליה בקידושא דבתר דרשא כי כשדורש ברבים ומלמדם ללכת בדרך הטובה הוא דבר גדול. וכן סדר קדושה הוא דבר גדול, שמדבר על ביאת הגואל על תחיית המתים ועל רוח הקדש ועל התורה שלא תפסק ממנו ועל הקדושה שנקדיש הב"ה ועל מלכותו שתתחדש, ואנו מזכירין הפסוקין המבוארין כל זה על הסדר על כן נקרא סדר קדושה, וכן הוא הסדר. אשרי יושבי ביתך, בתי כניסיות ובתי מדרשות שהם באמת בית יי', עוד יהללוך סלה, עוד יהללוך לעולם, כי מלת סלה מורה 

ספר המנהגות (ר' אשר מלוניל) דף יג עמוד א 
======================================== 
על העולם שלא יפסק. ואע"פ שאינו מן המזמור תקנו לאמרו בראשו מפני שמבאר היטב שמדבר לעתיד, וכן בסופו שמו פסוק אחד שמדבר לעתיד והוא ואנחנו נברך יה מעתה ועד עולם. ועיקר המזמור מדבר על העתיד ארוממך אלהי המלך ואברכה שמך לעולם ועד, מלת ועד מורה על עולם שלא יפסק כמו שוכן עד, ומפני שהוא סוף פסוק הוא נקוד בצרי. ואחריו יענך יי' ביום צרה, שמדבר על ימות המשיח, כמו שכתוב והיתה עת צרה וגו', וכתיב ובעת ההיא יעמוד מיכאל השר הגדול, שישובו ישראל לירושלם ויבא גוג ומגוג להלחם, וישלח עזרו מבית הבחירה, ומציון יסעדך, עתה ידעתי כי הושיע יי' משיחו זה משיח בן דוד, אלה ברכב ואלה בסוסים הם חיל גוג ומגוג, המה כרעו ונפלו ואנחנו קמנו ונתעודד, יוסף +נוסיף+ כח מגיזרת עוד ינובון בשיבה וגו' 

ואחר כך ובא לציון גואל שהוא מבואר היטיב. ואחר כך ואני זאת בריתי וגו' שמדבר על רוח הנבואה [ודברי התורה] שלא ימושו מפינו, וזה יהיה בביאת הגואל, כמו שכתוב בעת ההיא אשפוך את רוחי על העבדים ועל השפחות, ואחריו ואתה קדוש יושב תהלות ישראל, שטעמו יושב לשמוע תהלות ישראל, כך מפורש במדרש תלים. ומתרגמינן ליה כדי שיבינו אף 

ספר המנהגות (ר' אשר מלוניל) דף יג עמוד ב 
======================================== 
עמי הארץ, וגם רוב החכמים צריכין לדעת פירושא של קדושה, ועתה אפרשנה. שרפים עומדים ממעל לו, הכבוד יושב וכולם עומדים לשמשו, כמו והוא עומד לשמשם, כך נ"ב. וקרא זה השרף אל זה, נותן רשות לחבירו וחבירו מקבל רשות מחבירו, ואמר קק"ק להודות +להורות+ שאין לקדושתו חקר, כמו שאמר הכתוב +ירמיהו כב כט+ ארץ ארץ ארץ, וכן +ירמיהו ז ד+ היכל יי' היכל יי' היכל יי', כי כאשר יזכיר אדם דברו ג' פעמים די לו כאילו הזכירו מאה פעמים, וכן אמרו רבותי' ז"ל כל כי רוכלא ולחשוב וליזיל. ופירוש אחד +אחר+ או' בו שהשרף קורא לחבירו אתה קדוש קדוש אמור קדוש יי' צבאות, כמו אברהם אברהם, משה משה, והפסק שביניהם מוכיח מעט, ופירוש מלת קדוש כך הוא קדושה תמורת חולין, כמו שכתוב ולהבדיל בין הקודש ובין החול, כל ענין משובח ונאה וישר שהוא באדם והאדם ההוא נקרא קדוש ותמורתו כשעשה דבר שאינו כראוי כמו שאמרו רבותי' על חלילה לך מעשות בדבר הזה להמ' צדיק עם רשע וגו' חולין הוא לך, ורבותינו ז"ל שאמרו קדוש בפיר' פירו' +פרשת+ קדושים תהיו כי קדוש אני פרושים תהיו כי פרוש אני בענין שאמרתי אני הוא היו פרושים מכל דבר מגונה ומכל ענין שאינו ראוי לעשות כמוני 

ספר המנהגות (ר' אשר מלוניל) דף יד עמוד א 
======================================== 
שכל דרכי ומעשי כראוי הם. 

ויונתן בן עוזיאל תרגם קדיש בשמי מרומא. הוא עולם העליון אשר שם ה' וכל מלאכי השרת, קדיש על ארעא, עולם השפל, קדיש לעלם ולעלמי עלמיא, העולם האמצעי בשבעה רקיעים, והזכיר העליון והתחתון תחלה כמו שאנו עושין בקרית שמע שנושאין עינינו למעלה ולמטה תחלה, והנכון בעיני קדוש בעולם הזה למעלה ולמטה קדוש בימות המשיח ובעולם הבא שהן עולמות קימין או בשמונה עשר אלף עולמות שברא, ואחריו ברוך כבוד יי' ממקומו, הכבוד יהי' מבורך מן היכל הקדש שהוא באמצע והוא נושא את הכל כמו שאמ' בהגדה ברוך כבוד יי' ממקומו הוא מקומו של עולם ואין עולמו מקומו, ודוגמתו אבן שואבת שמעמידין אותה למעלה ונושאה את הברזל מתחתיה. ומצאתי בהגדה בא וראה שלא כמדת הב"ה מדת בשר ודם, משאו למעלה והוא מקום המשא, אבל הב"ה הוא עליון והוא נושא הכל מתחתיו. וזה שאמר הכתוב מעונה אלהי קדם. מקום הוא אלהי קדם, ופירש היאך כי מתחתיו זרועות עולם והם כחותם שהעולם נשען בו. ובתלמוד מפרש דליכא דידע ליה. ואחריו ימלוך יי' לעולם אלהיך ציון לדור ודור הללו יה, +יי' ימלוך לעולם ועד+ ונ"ב מפני שהקדוש והברוך הם 

ספר המנהגות (ר' אשר מלוניל) דף יד עמוד ב 
======================================== 
מדברי קבלה אמ' ומי ימלוך שהוא דברי קבלה כי לא יתכן לאמר ימלוך יי' לעולם יי' ימלוך לעולם ועד שהוא דברי תורה אחר דברי קבלה בקדושת +בקדושה+ בסדר שעומד, אבל עתה בדברי קדושה שמתרגמין אותן הפסו' אומ' יי' ימלוך לעולם ועד מפני תרגום אנקלוס שהוא גדול מתרגום עקילס שתרגם כתובים. כך שמעתי. ואחריו יי' אלהי אברהם יצחק וישראל שומרה זאת לעולם שתועיל סדר הקדושה הזאת ליצר מחשבותינו ושתכין לבבנו אליך, והבדילנו מן התועים הם האומות כי כלם תועים הם זולתינו, ואחריו קדיש. 

ונהגו כל ישראל לומר +תהילים פג+ שיר מזמור. ונ"ב שהוא מדבר מלחמת גוג ומגוג ושמעתי שתקנו אותו וגם והוא רחום בשני ובחמישי מפני גזירה שגזרה מלכות אדום להשמיד את ישראל וכבר הרגו מהם בעת ההיא רבים על קדושת השי"ת אשריהם ואשרי חלקם. 

הנה דברנו על קרית שמע ותפלות של ערבית ושל שחרית ושל חול. ועתה נדבר על תפלות של שבת. ונהגו לומר ויכולו אחר תפלת ערבית של שבת מעומד משום דכתיב ועמדו האנשים נמצא שעדות מעומד הוא. כת' במכילתא זכור ושמור זכרהו בכניסתו שתקבלהו עליך קודם 

ספר המנהגות (ר' אשר מלוניל) דף טו עמוד א 
======================================== 
שקיעת החמה הרבה כדי שיהא מתוקן הכל, ושמור בצאתו כאדם המשמר אוהבו כשהוא עמו ואינו רוצה שילך מאתו עד זמן שיוכל לעכבו, ולמדנו שעד צאת הכוכבים הוא יום מן התורה ותוספת מדרבנן הוא עד לאחר צאת הכוכבים, על כן צריך החזן שלא יאמר ברכו עד לאחר צאת הכוכבים שהנשים מדליקות אחר ברכו מיד. וכן נהגו הקדמונים להקדים מאד בערב שבת שהוא +שיהא+ מתוקן הכל קודם שקיעת החמה ומחשיכין הרבה מאד במוצאי שבת. 

תפלות השבת ארבע תפלות הן: הראשונה מדבר מששת ימי בראשית, שניה משבת דמרה. שלישית משבת דסיני, רביעית משבת [ד]ימות המשיח, ומחיי העולמים. והאי דלא אמרינן סדר קדושה בתפלת יוצר מפני שנמהר לצאת ולאכול מהרה מפני כבוד השבת וחוזרין ואומרין אותו בתפלת המנחה. והאי דנהגו לומר ואני תפלתי וגו' במנחתא דשבתא ולא ביומא טבא, מפני שפסוק הזה תקנוהו לאומרו שרוב בני אדם עושין משתאות אחר סעודתם, ועל הענין הזה אמר דוד ע"ה ישיחו בי יושבי שער ונגינות שותי שכר, ואחריו ואני תפלתי וגו' ר"ל הן מתעסקין במשתה 

ספר המנהגות (ר' אשר מלוניל) דף טו עמוד ב 
======================================== 
ואני מתעסק בתפלה תהיה לך לרצון ותענני באמת ישעך, או נאמר באמת ישעך אבל ביום טוב אין אומרי' שלא נהגו שיתפללו תפלת המנחה של יום טוב אלא סמוך לערב בתחלת מנחת חול וכבר נשלמה עת משתאות בעת ההיא, כך שמעתי. וכבר ביארנו לאחר תפלת ערבית להוסיף מחול על הקודש, כי חומר חיוב סקילה דבר גדול הוא, ועל כן אמרו יהא חלקי ממכניסי שבת בטבריא וממוציאי שבת בציפורי, כי טבריא יושבת בעמק וציפורי בהר. 

ואם חל יום טוב בשבת מברך מקדש השבת וישראל והזמנים, ונ"ב דלא מקרו שתים ואמרי' דאין חותמין בשתים. דהכי קאמר ברוך מקדש השבת והוא מקדשו ולא אנחנו אבל הזמנים לנותן רשות להקדישם ולא הזכיר הזמנים לקדשם בברכה אלא להודי' כי ברשותינו הוא לקבעם. וכן אפרש בואסר לנו את הארוסות והתיר לנו את הנשואות. ויש אומ' כיון דאמ' מקדש השבת וישראל והזמנים מלת מקדש מוסב על הכל ואחד הוא. או נאמר כי מקדש השבת וישראל אחד הוא, ונראין הדברים, דאמרי' לדעת כי אני יי' מקדשם, מנחה +מתנה+ אחת יש לי בבית גנזי ושבת שמה. ותפלות יום טוב כולן שוות, חוץ מתפלת מוסף מפני שהיו מקריבין ומוסיפין קרבנות, וצריכין 

ספר המנהגות (ר' אשר מלוניל) דף טז עמוד א 
======================================== 
אנו לאחר תפלת ערבית של יום טוב דאנן ידעינן בקביעא דירחא והראשון קדש, ויאפו ויבשלו ביום טוב על החול 

וסך חשבון הימין שאף היחיד גומר בו את הלל, שני ימים של פסח ושני ימים של עצרת ותשעה ימים של חג הסוכות, +ושמונת ימי חנוכה+ והטעם מפני דחג הסוכות חלוק בכל יום ויום בקרבנות, שאין דומה קרבן של יום ראשון (דומה) לקרבן של יום שני, שהרי פרי החג מתמעטים בכל יום, אבל בפסח כל קרבנותיו שוין בכל יום, וכיון שכן כל שבעת ימי הפסח חד יומא, ותשעת ימי החג כל יומא ויומא חד יום טוב, בכל אלה הימים יחיד מברך לגמור וגומר. ובשאר הימים לא יתחיל לומר ההלל בברכה ואם התחיל גומר בלא ברכה. והצבור מברך לקרוא ולא לגמור שהרי אין אומרין +גומרין+ אותו. ותפלת הפסח ועצרת שוות הן 

תפלת תשעה באב מנהג הוא שמתפללין רחם יי' בבונה ירושלים ערבית ושחרית, ובמנחה נחם יי' ומנהג +לקרוא+ איכה אחר תפלת ערבית מתחלתה ועד סופה ואחר כן מקננין כל מי שידע לקונן עד רביעית הלילה, וכן למחר קודם סדר קדושה ונהגו קודם תפלת 

ספר המנהגות (ר' אשר מלוניל) דף טז עמוד ב 
======================================== 
המנחה לומ' נחמות או בתפלת המנחה עצמה. 

תפלת ראש השנה. בערבית ובשחרית מתפללין שבע ובמוסף תשע ותקנו לומר ודברך אמת וקיים לעד בקדושה ובתפלה משום דבראש השנה נעקד יצחק ונשבע לאברהם שיברך זרעו יותר מכל הגוים וגירש את שער אויבינו לכך אומ' כך שיקים דברו. ואומר במגן זכרנו לחיים, חיי העולם הבא וחיי העולם הזה, כדתנן בראש השנה כל באי עולם עוברין לפניו כבני מרון ודן אותם ואמ' ר' כרוספדאי אמר ר' שבתאי שלשה ספרים נפתחין בראש השנה, של צדיקים גמורין נכתבין ונחתמין לאלתר לחיים, או שמלאו +שימלאו+ ימיהם שנגזר ביום מולדם, כמו שכתוב את מספר ימיך אמלא, או שיוסיף לו הב"ה שנה או שתים או פחות או יתר בעבור המצוה שעשה, כמו שכתוב יראת יי' תוסיף ימים ושנות רשעים תקצרנה. וכן מצינו בבנימין הצדיק שהוסיף לו עשרים ואחת שנה בעבור שפרנס אשה ושבעה בניה בשני בצורת, ולחזקיה חמש עשרה שנים. וקא מפלגי ביבמות בסוף פרק החולץ מר אמר משלו 

ספר המנהגות (ר' אשר מלוניל) דף יז עמוד א 
======================================== 
הוסיפו לו שחטא פחתו לו ואחר כך שב ועשה מצות רבות והחזירום לו, וחד אמר תוספת ממש, ושל רשעים גמורים נכתבין ונחתמין לאלתר למיתה, שיקצרו משנותיו שנה או שתים או יתר כפי חטאתיו שחטא, כמו שכתוב ושנות רשעים תקצרנה. ושל בינונים תלויין, זכו שעשו תשובה שלמה נכתבין ונחתמין לאלתר לחיים שלא תקצרנה שנותיהם, וכן עושה בכל ראש השנה. כך נ"ב +פירושה+ של מימרא זו, וכן נגזרים בראש השנה המזונות והבנים כי המזונות והבנים נגזרים ביום מולדם כמו השנים, ועל כן אמרו בני חיי ומזוני לא בזכותא תליא מילתא אלא במזלא תליא מילתא, והיינו דאמרי' אין מזל לישראל, שבעבור המצות משנה מזלו הרע לטוב כפי שעשה מן המצות כך מיטיב מזלו לפי חשבון שעשה, והכי אמרינן במועד קטן רבא ורב חסדא תרויהו צדיק גמור +רבנן צדיקי הוו+ אינון, בבי מר שתין תכלי ובבי מר שתין הלולי, והיה מזלו להיות לו יותר משתין +תכלי+ ומעשיו הטובים הועילו שלא היו לו כי אם שתין, ולרב חסדא היה מזלו להיות לו שתין הלולי והועילו מעשיו שלא חסר לו הב"ה דבר, או שמא לא היה לו מזלו להיות לו כי אם חמשים והוסיפו לו בעבור מצותיו הרבה, ועל כן כל ישראל מתפללין בכל יום ומתחזקים ללמוד תורה ולעשות הכתו' 

ספר המנהגות (ר' אשר מלוניל) דף יז עמוד ב 
======================================== 
בה להוסיף טוב על מזלם, והאי דר' חנינא בן דוסא דכל העולם ניזון בזכותו ולו די בקב חרובין מערב שבת לערב שבת, נ"ב שלא רצה שיוסיף הב"ה על מזלו בעולם הזה וליפחות לו שכרו לעולם הבא, כמו שאמ' יפה שעה אחת של קורת רוח לעולם הבא מכל חיי העולם הזה וכן אמ' דכתי' ואם תלכו עמי קרי אם תעשו מצותי בדרך מקרה שלא תחפשו אותם אף אני אלך עמהם בקרי שאניח המזל ללכת ולא אנצחנו מרע לטוב אף +אך+ כפי שיקרה, ואחר כך מצאתי בספרי +בספרא+ שאמר על זה הכתוב אם תעשו אותי בעולם עראי אף אני אעשה אתכם בעולם עראי. 

ומזכירין בברכה שלישית ובכן ובכן ובכן, פירושו אז, כי אז ישיר משה תרג' בכן שבח משה, והטעם אתה קדוש ושמך קדוש וקדושים בכל יום יהללוך סלה בביאת הגואל שלא תפסק התהלה לעולם. ואז תן כבוד לעמך, כמו תן כבוד, ומות בהר, שטעמו תמות, וייראוך כל המעשים כמו שכתוב כי אז אהפוך לכל העמים שפה ברורה וגו', ופתחון פה לאמר לאויביהם אך זה היום שקוינוהו מצאנו ראינו לשלם לכם גמולכם הרע אשר גמלתנו לנו ומצאנו ראינו, ועולתה גבהות של האומות, וכן דרש ר' תנחומא ז"ל היא העולה על מוקדה, כך נ"ב. תקפוץ 

ספר המנהגות (ר' אשר מלוניל) דף יח עמוד א 
======================================== 
תסתום כמו לא תקפוץ את ידך, וחותם המלך הקדוש אז תודע מלכותו וקדושתו, וכן המלך המשפט בעבור שדן ושופט כל העולם בראש השנה, אלהינו מלוך מדבר בימות המשיח. 

ועתה אפרש קצת תפלת מוסף, יש אומ' כי יחיד אומ' עלינו לשבח ומסת' הכי משום על כן נקוה לך שמתחבר עם עלינו לשבח [כי] עם מפני חטאינו אינו מתחבר יפה. ויש אומ' יעלה ויבא במוסף, ואומר שלשה פסוקים במוסף של תורה ושלשה פסוקים של כתובים ושלשה פסו' של נביאים, ושמעתי מפי רבי ש' ישמעאל בר' דוד ז"ל, מפני שדוד ע"ה קדם לנביאים לכך אנו מקדימין פסוקי הכתובים לפסוקי הנביאים, ומסיים בשל תורה, במלכיות שמע ישראל ובזכרונות וזכרתי להם ברית ראשונים, ובשופרות וביום שמחתכם וגו'. ובתלמוד דידן ובספרי דידן כמו כן אמ' בראש השנה מירי האיי ובראשי חדשיכם, והיו לכם לזכרון אלו זכרונות, יי' אלהיכם אלו מלכויות, ובחצוצרות אלו שופרות, ואע"ג דליכא זכר שופר בקרא ידענו כי לפני יי' במקדש תוקעין בחצוצרות [ו]שופר, שנ' ובחצוצרות וקול שופר הריעו לפני המלך יי', וכך היא התפלה והביאנו לציון עירך ולירושלים בית מקדשך ושם נעשה כמצוה עלינו בתורתך על ידי 

ספר המנהגות (ר' אשר מלוניל) דף יח עמוד ב 
======================================== 
משה עבדך מפי כבודך, ומי שמגיה שם פסוקים אחרים טועה הוא, ומי שמגיה בזכרונות כי זו +זוכר+ כל המעשים טועה הוא. כי זוכר כל הנשכחות אתה הוא מעולם ר"ל הנשכחות מבני אדם זוכרם. 

ומנהג הוא בכמה מקומות שמשכימין מראש חדש אלול ועד יום הכפורים ומתפללין סליחות ותחנונים, כנגד ארבעים יום שעמד משה רבינו ע"ה בהר לקבל דברות אחרונות, וביום הכפורים אמר לו סלחתי כדבריך וירד. ונהגו כל ישראל להתענות בערב ראש השנה ולעשות צדקות גדולות כדאמרינן אגרא בתעניתא +דתעניתא+ צדקתא. 

למה תוקעין בשופר של איל ומדרש אגדה בראש השנה נעקד יצחק על גבי המזבח ואותו היום שמעה שרה אמו ותזעק ותיבב ותילל, ועל כן אמר הכתוב יום תרועה יהיה לכם ומתרגמינן יום יבבא יהא לכון, כדי שתזכור יללת שרה אמנו, ותכפר לנו, כי שלשה שברים דומין ללילה +ליללה+ ונ"ב כי האדם צריך שייליל לפני בוראו יתב' על עונותיו לכך צותה 

ספר המנהגות (ר' אשר מלוניל) דף יט עמוד א 
======================================== 
התורה לתקוע כענין יללה, כך נ"ב שצוה הב"ה בשופר דמלכותא דארעא מעין מלכותא דרקיע כי המלך כשרוצה להלחם משמיע על עמו הכינו שלחים ורמחים וכל כלי מלחמה כי ביום פל' שא +נצא+ השדה להלחם כך צוה הב"ה הכינו לכם מעשים טובים ותשובה שהם כתרים לפני הפורענות, כי בעשור לחדש יהיה יום מלחמה שיליצו המלאכים אלה מפה ואלה מפה, ועל כן צוה שלא יתעסקו במלאכה כי אם בתפלה ובתחנונים ובתשובה להנצל מן הלוחמים לו במרום, ולא יאכל אדם ולא ישתה, ושמעתי שרבו' ז"ל אמרו (הה) על מה שאמר הכתוב ויי' נתן קולו לפני חילו כי רב מאד מחנהו, לפני יום הכפורים ביום ראש השנה, כי גדול יום יי' ונורא מאד זה יום הכפורים. למה תוקעין כשהן יושבין ותוקעין ומריעין כשהן עומדין והלא די בתקיעות מיושב, כדי לערבב את השטן, שרואה אנו מדקדקין במצות שחוזרין אנו לתקוע על סדר ברכות למצוה מן המובחר יהיה מעורבב ולא יהיה לו רשות להסטין, כך פי' רבי' חננאל ז"ל. והאי דלא תקעינן ג' פעמים מעומד כמו שעשינו מיושב משום טורח הצבור העומדין על רגליהן. ירושלמי התוקע מן המצר יצא מן המרחב לא יצא משום דכתיב 

ספר המנהגות (ר' אשר מלוניל) דף יט עמוד ב 
======================================== 
מן המצר קראתי יה. 

שיעור תקיעה כתרועה שיעור תרועה כשלש' יבבות קלות ובריתא אמרה כשלשה שברים שהן יבבות כבדות, ופרש בירושלמי יבבות קלות כל יבבא ויבבא ג' טרימותין טו טו טו, ושיעור השלשה שברים כל שבר ושבר תשעה טרימותין ובהא ודאי פליגי מתני' ובריתא אבל ברישא לא פליגי דמר חשב תקיעות דכולהו בבי והכי קאמר שיעור שש תקיעות כשלש תרועות כל תקיעה שיעורה כחצי תרועה ומר קא חשיב דחד בבא, והכי קאמר שיעור שני תקיעות כשיעור חדא תרועה. והאי דאתקין ר' אבהו בקיסרי פירש רבי' האיי ז"ל כי מקומות היו שתוקעין קש"ק ומקומות שתוקעין קר"ק זה כתנא דמתניתין וזה כתנא דבריתא ונראה תורה כשתי תורות אתקין שיתקע קשר"ק כמר וכמר והדר כחד מן המקומות שתוקעין קש"ק וחד כדנך +כהנך+ דתקיעי קר"ק. והאי דתקעינן כל סימן וסימן ג' פעמים דג' תרועות חזינן בתורה ופשוטה לפניה ופשוטה לאחריה הרי שש תקיעות ושלש תרועות. 

ואמר ר' סעדיה אין רשות לתוקע ולא שאר הקהל להשיח בין התקיעות דמעומד לתקיעות דמיושב, ומי ששח חזינן שגוערין במי ששח, אבל אם עבר ושח אין צריך לחזור ולברך 

ספר המנהגות (ר' אשר מלוניל) דף כ עמוד א 
======================================= 
ואם עשה עבר על לא תעשה שהיא לא תשא, כדין ברכה שאינה צריכה, ולא דמי לתפילין דאמרינן שח בין תפלה לתפלה עבירה היא ומברך על של ראש אשר קדשנו [ו]על מצות תפילין דתפלה של ראש ותפילה של יד תרי מצות נינהו, דתפלה של יד אינה מעכבת של ראש ושל ראש אינה מעכבת של יד, אבל תקיעות דמיושב ותקיעות דמעומד חדא מצוה היא, כך חיבר ר' יצחק אלפאסי ז"ל בהלכותיו. 

יחיד שלא בירך פי' שלא התפלל אין חברו מתפלל בעבורו, דכי אתקון רבנן דשליח צבור מוציא שאינו בקי בשאר ימות השנה ובראש השנה וביום הכיפורים אף הבקי בצבור אתקון רבנן, דיש להם כח לשוייה שליח להתפלל בקול רם אע"פ שעקר התפלה בלחש מצותה, וכן למדנו מהני קראי דחנה, אבל יחיד אינו רשאי להתפלל בקול ואם התפלל לא יצא וכיון דלא יצא איך יכול להוציא אחרים, ולא דמי למברך ברכת המזון דמברך חד ומוציא שנים או שלשה דברכת מזון לא תקנוה בלחש כתפלה אלא בקול ולפי' מוציא חבירו, כך נ"ב ועיקר. וכן אמרו הגאונים ז"ל. ואע"ג דמצות אין צריכות כונה מצוה מן המובחר הוא לכוין שאינו קול חמור וכיוצא בו. 

ונהגו כל ישראל [לטבול] בנהר בערב ראש 

ספר המנהגות (ר' אשר מלוניל) דף כ עמוד ב 
======================================= 
השנה ובערב יום הכפורים, ולולי צנת הארצות האלה מחייבי כל ישראל לעשות כן, דבעל קרי אסור בתפלה וסמכו על הא דאמרינן בטלוה לטבילותא, וקאמ' בהלכות ר' יצחק אלפאסי ז"ל השתא דלא אתמר הילכתא לא (נ"א) כמר ולא +לא+ כמר דאמ' בטליה לטבילותא ולא כמר דבטליה לנטילותא אבל טבילותא לא בטלו נקוט מנהג דכל ישראל אין מתפללין עד שירחצו, וקא אמרי הם נהגו בספרד שאין להם צנה אבל באלה הארצות לא, ובירושלמי דמקומות יש טובלין ויש שאין טובלין, דקאמ' תפטר +תפתר+ במקום שאין טובלין, מפני +ומפני+ שתפלות ראש השנה ויום הכפורים צריכות +טהרה+ מאד ואין הצנה עדיין על כן נהגו לטבול. 

ושופר של ראש השנה נסדק אפילו בכל שהוא פסול מדלא יהיב שיעורא כדיהיב לנקב מפני שדרך הסדק להגדיל ולא כן הנקב, ופעמים שיהא נסדק יותר מכשיעור ולא אדע בי"ה. שופר שניקב אם מעכבות את התקיעה, פי' הרב ר' אברהם בר' דוד ז"ל היה מעכב קודם שיתקננו, ושיעור אורך השופר טפח וצריך תרתי שישאר רובו שלם ושיתקננו במינו. 

ומחייבי כל ישראל שירצו את חבריהם שאם לא ירצו אותם 

ספר המנהגות (ר' אשר מלוניל) דף כא עמוד א 
======================================== 
לא ימחול להם הב"ה, והרי תנן בפרק החובל אע"פ שהביא כל צאן קדר אינו נמחל לו עד שירצה את חבירו, ואם חבירו לא ימחול לו נקרא אכזרי שנאמר ויתפלל אברהם אל האלהים, וידענו שאברהם רחמני היה, ומי שאינו עושה כן אינו מזרעו, וכיון שאינו מזרעו הוא אכזרי באמת, שנאמר ונתן לך רחמים ורחמך, כלומר כשיתן לך האל רחמים שתרחם על הבריות הוא ירחם עליך כאשר נשבע לאבותיך שהיו רחמנים, ואמרו כל המעביר על מדותיו מעבירין על כל פשעיו, וצריך כל אדם שיפייס את חבירו אחר שמחל לו שיתפלל לפני הבורא יתע' שימחול לחבירו, כמו שעשה אברהם לאבימלך, ושמעתי שעל זה נענשו ישראל על מכירת יוסף על שלא התפלל יוסף בעבורם שימחול להם הב"ה. 

וצריך כל אדם שיתפלל בכונה שאם לא יכוין אין תפלתו נשמעת שנאמר תכין לבם תקשיב אזניך, וכבר בארנו בהלכות תפלות שיקדים לבית הכנסת ושיהא שם ויחשוב לפני מי בא לפני מלך מלכי [המלכים] שהוא מלך גדול שאין כמוהו, והאדם פחות שבפחותים והוא רמה ותולעה, ולא יזוז אבר מאיבריו ויסתום את עיניו ויכוף את ראשו ויתפלל בזריזות שיאמר כל 

ספר המנהגות (ר' אשר מלוניל) דף כא עמוד ב 
======================================== 
מה שיוכל לומר בנשימה אחת, ובזה לא יסיח דעתו, או אם יחשוב באצבעותיו כל ברכה וברכה או כפי שיראה בעצמו שהיה טוב לו לכוין, ואמרו חכמים כל מי שאינו יכול לכוין בכל התפלה יכוין באבות. 

ונהגו כל ישראל להדליק כל איש ואיש בבית הכנסת ביום הכפורים לכפר על אביו ועל אמו כי כבוד הש' יתע' וכן על כל באורים כבדו יי' אלו הפנסין אמ' הב"ה הדליקו לפני נר כדי שאשמור נשמתכם שקרויה נר. ועוד טעם אחר שאין מברכין במוצאי יום הכפורים על אור היוצא מן העצים ומן האבנים אלא על אור שדלק ביום הכפורים להתר ולא לאסור ועל זה אנו מברכין עליו ועל שעשה מלאכתו בהתר ולא באסור, וכן נמי בעינן בכל מוצאי שבת אור ששבת מחמת מלאכתו אסור, ואין בין יום הכפורים לשבת אלא שביום הכפורים אין מברכין על אור היוצא מן העצים ומן האבנים ובשבת מברכין משום דאבריא במוצאי שבת, ואם חל יום הכפורים בשבת אין צריך לברך על אור הפנסין של בית הכנסת. 

וצריך החזן שיבין מה שיאמר לפני הבורא יתעלה דהשתא למלך בשר ודם אין עושין כן לפני ממה"מ הקב"ה על אחת כמה וכמה, וצריך שינגן לכבוד הבורא יתע' לא 

ספר המנהגות (ר' אשר מלוניל) דף כב עמוד א 
======================================== 
לשבח שישבחוהו בני אדם, וצריכין שיביא כל אדם סדריו ומצעיו בבית הכנסת קודם שיכנס לסעודה והמפסיק +המפסיק+ בה, שמא ימשך אחר שולחנו עד בין השמשות ושוב לא יוכל להוציא דבר לרשות הרבים. 

תפלות של חג הסוכות שוות לתפלות שאר המועדים אך בשמיני של חג יזכיר בתפלה וברכת המזון שמיני חג העצרת הזה, דרגל בפני עצמו הוא, ומזכיר משיב הרוח ומוריד הגשם במוסף של יום אחרון ולא ביוצר, ובחג הפסח ביום הראשון מזכיר משיב הרוח ביוצר ולא במוסף, וקאמר בירושלמי כדי שיכלו כל המועדים בטל, ואומר בקידוש על היין שהחיינו דרגל בפני עצמו הוא אבל לא בשביעי של פסח דכולהו כיומא אריכתא הוא. 

תפלות חנוכה ופורים י"ח ברכות אלא שאומרים בהודאה על הנסים, ונהגו לומר כשם שעשית להם נס, שאע"פ שאמרו לא ישאל אדם צרכיו לא בשלש ראשונות ולא בשלש אחרונות פרשו הגאונים דוקא צרכי יחיד אבל צרכי רבים ישאל, וכן נהגו בראש השנה וביום הכפורים. 

הלכות הפסח. מחיבי כל ישראל לשמור 

ספר המנהגות (ר' אשר מלוניל) דף כב עמוד ב 
======================================== 
הפסח +החטה+ לשם מצה משעת קצירה שלא יפול עליה מים ואפילו טל בלילה, וכל שכן דבעינן שמור בשעת לישה שלא תלוש מצת מצוה כי אם ישראלית או ישראל דכתיב ושמרתם את המצות, שמור לשם מצוה בעינן וגרם +וגויים+ לאו בני שמור נינהו. ופרשו הגאונים דהאי דאמרינן הבצקות של גוים אדם ממלא כרסו מהם ובלבד שיאכל כזית מצה באחרונה, מיירי בבצקות שלנו שלשו הגוים. ונהגו ששואבין המים שלשין בהם המצות, גם נהגו שלא יאפו כל ימי הפסח בתנור שיאפה בו חמץ מפני שריחא מילתא הוא לכתחלה, ועוד שפעמים שישארו פרורי חמץ בתנור וידבקו במצה. 

וצריכה אשה שתלוש כל ימות הפסח במים שלנו, ונהגו שמניחין הכדין מלאין בחצר שאינה מקורה לצנן המים, כי כל הבריות הם מארבע יסודות אש ורוח ומים ועפר, והמים גם הם מארבע יסודות אלא שיסוד המים רבה על השלשה כמו הארץ שיסוד העפר רבה על השלשה, תדע כי בימי החורף מעלין הבל מפני יסוד האש שבהן אבל בימות הקיץ מפני הבל העולם אינו ניכר הבל המים כמו שאינו ניכר הבל פי האדם רק בחורף ולא בקיץ, וכן שנינו בספר יצירה עשר ספירות בלימה אחת 

ספר המנהגות (ר' אשר מלוניל) דף כג עמוד א 
======================================== 
רוח אלהים חיים, שתים רוח מרוח, שלש מים מרוח ארבע אש ממים, ותנן אין מוציאין את האור לא מן המים, ושמעתי שממלאין כלי - זכוכית במים ומעמידין אותו בשמש בצהרים ומושיבין אותו כמוך חרוך באש והאש יוצא מכלי זכוכית, הרי מצינו שיש במים יסוד אש ואע"פ שקרים הם, וכן האבן יש בו יסוד האש ואע"פ שהוא קר וכיון דמשום חמימות +שיש+ יש במים קא אסרי לא שנא ביום ראשון ולא שנא בשאר ימות הפסח ואין +אין+ לשין אלא במים שלנו. 

וצריכה אשה שלא תלוש יותר משיעור קבא מלוגנאה בפעם אחת, והוא מ"ג ביצים ומשקלה ד' ליטרין וחצי של י"ד אוקיות וחצי והאוקיא משקלה כ"ד פשיטים מלגוירש, ורב האיי ז"ל [כתב] כי ה' רבעים קמח ועוד הם ת"ש נספים +כספים+ ויותר מעט (הם) בכספים של בבל, דשערו חכמים דאין אשה ואיש יכולין לשמור עיסה יותר מכשיעור זה, ומה לי ללוש ומה לי לערב יותר מכשיעור הכל אחד הוא ואסור, וצריך שיטול חלת האור וחלת כהן שאם לא יטול חלת האור לא יצא ידי חובת מצה דתנן ולא בטבל, וכן בשאר כל ימות השנה חייב כל אדם להפריש שתי חלות. 

ונהגו כל ישראל לעשות לחם אחד בערב - שבת, הגדול לפי גדלו, והקטן לפי קטנו, וקורין אותו חלת עני ובלעז לחם 

ספר המנהגות (ר' אשר מלוניל) דף כג עמוד ב 
======================================== 
בית הכנסת, ומחלקין אותו לעניים, ומיום שזלזלו בו ונשתלחה +נשתלחה+ מארה בתבואה. ונהגו להניח שלש מצות או ארבעה זו על זו ומדבקן ומברך אשר קדשנו להפריש חלה תרומה או להפריש תרומה, ובלי הפסק דיבור יטול חלת כהן שתועיל הברכה לשתיהם וקא אמר רב אחא משבחא דקורא לה שם ואומר הרי זו תרומה, כי הרי זו חלה לא אמר כלום, משום דמלת חלה פירושה עוגה, וזה פירוש הכתוב עוגה תרימו תרומה, ויש מי שאומרים דלאחר אפיה מצי ליטול חלת האור וחלת כהן, והכי אמרינן חלת חוצה לארץ כהן +אוכל והולך+ ואחר כך מפריש, וטוב מנהג ראשון ליטול חלה מן העיסה משום אל תטוש תורת אמך. ולא תלוש בחמה ולא במים שיעמדו בחמה ולא ביום המעונן במקום שחמה זורחת שם בשאינו מעונן +ולא תחת הרקיע ביום המעונן אפילו במקום שאין חמה זורחת שם+ והכי אמרינן יומא דעיבא כולא שמשא. ולא תלוש סמוך לפתח התנור דפתח תנור כשמש דמי, ואמר רב סעדיה ז"ל מנהג הוא אצלנו שלא תתחיל אשה לילוש עד שיתחיל האופה להסיר +להסיק+ את התנור שלא תשהא (את) האשה העיסה בידה יותר מדאי. 

וארבעה עשר מקום שנהגו שלא לעשות בו מלאכה מחצות היום ולמעלה אין עושין ואי איכא אינשי +דעבד+ משמתינן להו אבל בשאר ערבי שבתות וערבי ימים טובים מתשע שעות 

ספר המנהגות (ר' אשר מלוניל) דף כד עמוד א 
======================================== 
ומחצה ולמעלה אסור, קודם לכן שרי, ואי עבדי מן המנחה ולמעלה נהי דלא משמתינן לנו +להו+ אבל בשמתא דרבנן קמאי קימי דאמרינן כל העובר על דברי החכמים חייב מיתה, ומאי שמתא שם מיתה. ואם היא מלאכה שהיא לצורך המוע' אפילו במקום שלא נהגו גומרה קודם חצות אבל לא יתחיל בה בארבעה עשר אע"פ שיכול לגומרה ואפילו היא לצורך המועד ואם היא שלא לצורך המועד מקום שנהגו לעשות מלאכה יכול להתחיל, לא נהגו לא יגמור קודם חצות כל שכן שלא יתחיל אבל לאחר חצות אין לו רשות לעשות שום מלאכה בעולם. 

ואין מביאין כלים מבית האומן כגון כד מבית הכדר +הכדד+ מפני חשד שלא יאמרו בחולו של מועד עשה זה האומן, ואפילו אומן גוי אם עשה בשליחותו אסור דהכי דאמרינן +אמרינן+ במסכת מועד קטן, מקבלין קבולת במועד וכו' אמר' התם זה הכלל כל דבר שהוא עושה אומר לגוי ועושה, כל שאינו עושה אינו אומ' לגוי ועושה, וכל שכן שאין לקנות מנעלים או כיוצא בהן בחולו של מועד משום דפרקמטיא היא שהיה יכול לעשותה מערב יום טוב, וקל וחומר השתא חולו של מועד דקיל אמרי' שליחו של אדם כמותו, שבת דאיסור סקילה לא כל שכן, שמעינן מיהא דאסור לומר לגוי הולך לי מפתח זה ממקום למקום דרך רשות הרבים ולא 

ספר המנהגות (ר' אשר מלוניל) דף כד עמוד ב 
======================================== 
יאמר לעבדו או לשפחתו או לשום גוי בעולם הבא לי כלי מבית האומן, ולא יאמר אפילו מערב שבת לך בשליחותי לכרך פלוני למחר בשליחותי אפילו קצץ דקציצה לא מהניא שיזכור +שיזכיר לו+ שיעשה מלאכה בשבת, וכי אמרינן דקצץ מהני היכא דלא הזכיר לו שיעשה בשבת כלום, ורבי' אפרים זצ"ל והרב רבינו משה אבן מימון זצ"ל מסייע +מסייעים+ אותי בכך ובהלכות שבה +שבת+ אביא ראיותיו. 

ערבי פסחים סמוך למנחה לא יאכל אדם עד שתחשך כדי שלא יאכל מצה אכילה גסה, ואם תאמר היאך אנו אוכלין מצה באחרונה והלא אכילה גסה היא. ותירץ אחי הגדול ר' יעקב בן אדוננו ר' שאול ז"ל דאכילה גסה היא כשאדם אוכל ומפסיק וחוזר ואוכל, אבל היכא דלא הפסיק אוכל והולך בתאוה עד שימלא בטנו. ולא יפחות מארבע כוסות של יין, ואפילו מן התמחוי כלומר ואפילו יהיה עני שיקח מן התמחוי שהיתה נגבית בכל יום אפי' הכי לא יפחתו לו כסא הדין, עשה שבתך קא משמע לן. 

נהגו כל ישראל לצלות הזרוע זכר לזרוע הנטויה, ואין צולין אותו בשפוד של ברזל זכר לפסח אלא או בשפוד של עץ או בגחלים, גם צולים ביצה עמו על גבי גחלים הוא זכר לחגיגת ארבעה עשר שנאכלת צלי. ושמעתי כי מפני 

ספר המנהגות (ר' אשר מלוניל) דף כה עמוד א 
======================================== 
כך צולין ביצה שתרגום של ביצה היא ביעא והטעם בעא קודשא בריך הוא למפרק יתנא בזרעא מרממא ועבד, ולמה מביאין כרפס שאומ' נוטריקון של מלת כרפס בהפך הס' סבלונות מצרים והשלשה אותיות הם פרך והטעם סבלונות פרך ולמה מניחין מצה זכר לפסח במפה ולא יניחנה בסל, זכר משארותם צרורות בסבלותם על שומם +שכמם+. שמעתי כי באלמאניא אחר אכילת הכרפס עוקרין השולחן ולוקחין המצות וכורכין אותם במפות ונושאין אותם על כתיפם והולכין לפנות הבית ואחר כך חוזרין למקומם ואומר הגדה, ואומר כי חזרת נקראת בעבור שהחזירן הב"ה לעבודתו על ידי מרירות מצרים. 

וסדר של לילות הפסח הראשונים כך הוא, מקדש על כוס ראשון ואחר כך נוטל ידיו, ולא יטול ידיו ואחר כך מקדש דתכף לנטילת ידים סעודה, משום דצריך לטבול הכרפס, ואמרינן כל שטיבולו במשקין צריך נטילת ידים. והכי אמ' הרב ר' יצחק ז"ל. הנוטל ידיו לא יקדש על היין אלא על הפת משום הכי מקדש על הפת ליכא הסיח הדעת דבמקום בורא פרי הגפן ואחז +יאחז+ הככר בשתי ידיו ויברך המוציא וליכא למיחש להסיח הדעת. אבל כש(ה)מקדש על היין משיח דעתו שאינו אוחז את הכוס אלא בידו אחת 

ספר המנהגות (ר' אשר מלוניל) דף כה עמוד ב 
======================================== 
ויתעסק באחרת, ומברך על הכרפס בורא פרי האדמה, ומטבל בחרוסת ואין צריך לברך אחריו מפני שאין רשאי לקום משם עד שישלים כל סדרו ואין כאן עקירה שיצטרך לברך אחריו, וכן הדין לארבע כוסות שאין צריך לברך על הגפן כי אם על האחרון והכי פסק רב האיי גאון זצ"ל, ונוטל ג' מצות שלימות ומחלק האחת ומניחה תחת השלימה, ויש מי ששואל למה נהגו להביא שלש מצות ופירש"י ז"ל אחת להמוציא ושניה לאכילת מצה, ושלישית למצה באחרונה. 

והרב ר' יצחק והרב ר' משה נרבוני בר' יוסף שוין בדבר זה, שעל הפרוסה מברך המוציא, ועל אכילת מצה, מפני שני פעמים אחד מה דרכו של עני בפרוסה, ובשאר ימות השנה עני מברך המוציא, ואחד דאמרינן הכל מודים בפסח שמניח פרוסה בתוך השלימה ובוצע על הפרוסה, והכי פירושא אע"ג דפליג +דפליגי+ בהמוציא דמר אמר שלמין מצוה מן המובחר הוא, ומר אמר פתיתין עדיפי הכא בפסח +מודו+ דעל הפרוסה מברך המוציא ועל אכילת מצה. 

ונהגו לברך המוציא, ואחר ברכתו בוצע, ומברך על אכילת מצה, ובוצע. ונ"ב כל הדעת יכהו +כי לדעתיהו+ דראשונים שמברכין על השלימה המוציא, ועל הפרוסה על אכילת מצה ניחא 

ספר המנהגות (ר' אשר מלוניל) דף כו עמוד א 
======================================== 
למצבע +למבצע+ אכל חדא מניהו אבל לדידן דעבדינן תרויהו על הפרוסה לא איצטריך למיעבד אלא חדא בציעא, ואומ' כי המנהג הזה הזה משום שתכלה ברכה על הפת עושין כן, ובכמה +ותימא+ הוא שהרי אנו מברכין בפ"ה ואחר כך קידוש ולא הוי הפסק דכחד ברכה חשבינן לא +לה+, וכן נמי אכילת מצה והמוציא בחדא +כחדא+ ברכה היא מכל המקום המנהג אין לשנותו, ויש אומ' כי המנהג שנהגו להביא שלשה משום שבת של פסח קא נהוג באצטריך +דאצטריך+ לחם משנה ולא פלוג רבנן בין חל יום ראשון בשבת ובין חל בשאר ימות החול, ומברך על הכרפס בורא פרי האדמה ולא מברך בורא נפשות ולא בורא פרי האדמה על המרור, משום דלא מקרי נמלך, כיון דחובה היא עליה למעבד כל סידרא דיומא, והינו טעמא דלא +אלא+ מברכין לאחר כוס אחרון על הגפן ועל פרי הגפן, והכי פסק רב האיי ז"ל. 

כיון שיברך על הכרפס וחולק המצה לשני חלקים יעקור הסל שדומה לשלחן ויגביהנו ויאמר הא לחמא עניא, ומתרגם אותו שיבינו האנשים והנשים והבנים הקטנים שהיה להם, והתרגום בלעז לנו, ועתה שיאמר אותו בלעז שלנו וכן מה נשתנה ואמ' מן ההגדה ומן ההלל עד חלמיש למעינו מים, והיינו טעמא דלא מברכינן על 

ספר המנהגות (ר' אשר מלוניל) דף כו עמוד ב 
======================================== 
הלל שבלילי הפסח, שבראשו מפני שאין קורהו כלו ובסופו לפי שאין מתחיל בו, גם נאמ' שאין צריך +לקרותו+ בתורת קרית שיר אלא בתורת הגדה, ועוד טעם אחר שהרי אומרי' לפי' אנו חייבין להודות ולהלל ולברך, וכן תירצו הגאונים למה לא יברך על שעשה נסים לאבותינו כחנוכה ופורים משום דהא מדכרינן למי שעשה לאבותינו ולנו את כל הנסים האלו, ונ"ב שהרי אנו מזכירין הנס בקדוש ובהגדה וברכת אשר גאלנו וגאל את אבותינו ממצרים, אבל בחנוכה ופורים אין אנו מזכירין הנסים ולפי' צריך שעשה נסים בחנוכה ובפורים ולא בפסח. ואחר כך מברך על הכוס שני בורא פרי הגפן דכל חד וחד מצוה באפי נפשי הוא, והכי קבע ר' יצחק אלפאסי ז"ל, ונ"ב מפני שהרי עוקר השלחן ואומ' הגדה ומאריך בה ואומר קצת ההלל ומשתיא ומימר הגדה והלולא לא איפשר, והלא פריסת מפה מועילה לשלש סעודות בשבת, ולחבורה שאוכלין ושותין וקדש עליהם היום דפורס מפה ומקדש ומברכין המוציא, כל שכן הכא דעוקר השלחן ומאריך הגדה. ויש אומ' שאין צריך לברך על כוס שני דהא אם רצה לשתות בעוד שאומר הגדה +שותה+ דהכי אמרי' בין הכוסות הללו אם רצה לשתות ישתה, ונ"ב דכיון דמברך אשר גאלנו ומשתיא וברוכי בהדי הדדי לא איפשר הפסק מיקרי וחוזר ונוטל ידיו, 

ספר המנהגות (ר' אשר מלוניל) דף כז עמוד א 
======================================== 
דהכי אמרי' אע"פ שנטל ידיו בטיבול ראשון צריך שיטול ידיו בטיבול שני. ואיכא דמקשה אמאי אמרי' בטיבול שני תיפוק לי משום המוציא, ותירץ רבי' אפרים זצ"ל משום המוציא לא אצטריך דמצוה +דמצה+ נגובה היא ודמיא לפירות, דאמרינן הנוטל ידיו לפירות הריאה +הרי זה+ מגסי הרוח, משום דמצה צריכה שתהא לישתה קשה שלא יהא בה מים כל כך ואף שאופין אותה יתר משאר לחם. ולדעת ר' יצחק אלפאסי ז"ל טיבול שני לאו דוקא אלא כמו (טבילתן) השמש מטבל בבני מעיין וכן אמר רב האיי, ולפי דעתי כיון שאמר טיבול ראשון אמ' אגב שטיפה טבול שני, וכן מצינו מדיח ומליח, כיון דאמר מדיח אמר נמי מליח, והיה לו לומר מולח, וכן ימים שאין היחיד גומר בהם את ההלל שרצו' לומר אפילו צבור ומפני שאמר ברישא ימים שהיחיד אומר עליו +גומר בהן+ את ההלל אמר נמי ימים שאין היחיד גומר, וכן מצינו +שמואל ב ג כה+ את מוצאך ואת מובאך +מבואך+ שהיה לו לומר את מוצאך ואת מובאך. ולדעת ר' משה אבן מימון ז"ל ולדעת רבי' עמרם שאומרין שמבטלין +שמטבלין+ המצה בחרוסת משום ליפתן ניחא למימרא טיבול שני, ומברך המוציא על +ועל+ אכילת מצה על הפרוצה +הפרוסה+ כמו שפירשתי. 

ונהגו לבקש חסא מרירא מדאמרינן ר' פלוני מהדר אמררתא פי' אירקות מרים 

ספר המנהגות (ר' אשר מלוניל) דף כז עמוד ב 
======================================== 
ומברך על אכילת מרור ולא בורא פרי האדמה משום דבעינן שיהוא מרים ואין אדם נהנה מהם לכך לא יברך בורא פרי האדמה, כך נ"ב, ויש אומרין מפני שאינו רשאי לאכול אכילתו עד שיאכל מרור כדברים הבאים מחמת סעודה דמי, ויש אומ' משום טעמא דאמרי' דכיון דחייב לעשות כל הסדר ההגדה לא שמה עקירה אלא עקירת חוץ כגון לצאת לקראת חתן או לקראת כלה וכן ברכת מזון שמה עקירה בשאר ימות השנה שכבר השלים סעודתו אבל בלילי הפסח שחייב להשלים כל הסדר אחר ברכת המזון דלא +לא+ שמה עקירה, והכי חזינן בבני חבורה שהיו מסובין וקדש עליהם היום שיפרסו מפה ויקדשו אחר כך יברכו ברכת המוציא ולא ברכת המזון, והוא דלא יצאו חוץ או לא עקרו מאכילתם וכן קבע הרב אלפאסי ז"ל, ועוד טעם אחר דפת פוטר כל מיני מאכל היכא דבא ללפת ואפילו פירות או ירק, ויש אומ' בשר וגבינה שדרכן ללפת, שדרכן של בני אדם שמלפתין בהן את הפת הוא דאמרינן בהו פת פוטרתן, אבל ירק ופירות שאין דרכן של בני אדם ללפת לא, והכא דאיכא תרתי שהוא ירק ולא בא ללפת לפי' אין המצה פוטרת. הכי משמע לדעתהון. 

וחוזר וכורך המצה בחזרת. ונהגו שלא לטבלן בחרוסת אבל הרב 

ספר המנהגות (ר' אשר מלוניל) דף כח עמוד א 
======================================== 
ר' משה בר' יוסף ז"ל נרבוני הנהיג לטבלן משום [ד]האי דכרכינן המצה וחזרת לזכר המקדש כהלל הוא דבעינן והלל ודאי מטבל היה שניהן, ועוד טעם הטיבול משום קפא הוא מה לי לחודיה ומה לי מצה בהדי הדדי, מכל מקום משום קפא איכא, ולא ישהה המרור בחרוסת דדלמא אגב חוליא +דחרוסת+ בחרוסת מטבל טעם המרור. 

כוס שלישי מברך עליו ברכת המזון ובין ברכת המזון ובין כוס רביעי לא ישתה שמא ישתכר, ואקשי בירושלמי והלא משוכר, ותירץ אין יין שבתוך המזון משכר. שמעינן מיהא דכל יין שאינו בתוך הסעודה משכר, לכך אין לשתות בתוך כוס ההגדה. וכי אמרינן בין כוסות הללו ישתה, לא בין כוס ראשון לכוס שני, אלא בין שני כוסות ראשונים לשני כוסות אחרונים. 

וקודם ברכת המזון אוכל כזית מצה משומרת ואין לו רשות לאכול ולשתות אחריה דאין מפטירין אחר הפסח אפיקומן, משום שיהיה לו טעם מצה בפיו, ונ"ב מפני שחייבין אנו לספר ביציאת מצרים וישבח האל. ופסקו הגאונים דיין אינו יכול לשתות אבל מים יכול לשתות שאין המים מפכחין טעם מצה כמו היין, וכן נהגו ביום הפסח שאין אוכלין ושותין יין כל היום כדי שיאכל מצה בתאוה בליל שני, גם שמעתי שנהגו לאכול כזית מצה באחרונה ביום כמו בלילה. ויש 

ספר המנהגות (ר' אשר מלוניל) דף כח עמוד ב 
======================================== 
אנשים שנהגו למעט אכילתן ליום ראשון של פסח כדי שיאכל מצה בתאוה ביום שני. ואם שכח ולא אכל מצה באחרונה וברך ברכת המזון אמר ר' שלמה צרפתי ז"ל שאין חוזר ומברך +ואוכל+ שהרי (ר"צ) צריך לברך המוציא וברכת המזון, וארבע כוסות תקון וחמש לא תקון, ואנו רואין בגירסת הגאונים שכתוב בהן כוס חמישי, ועוד כי תקון ארבע הכוסות היכא דלא שכח אבל היכא +דשכח+ תקון חמש וזה כוס חמישי במקום רביעי הוא. ועוד אמר ר' שלמה הצרפתי ז"ל דאין רשאין לאכול מצה אחר שברך ברכת המזון דהא אמרי' שאין מפטירין אחר הפסח אפיקומן ומפטירין. 

הלכות ברכות. מחייבי כל ישראל ליטול ידים קודם אכילה ולאחר אכילה, דכתיב והתקדשתם והייתם קדושים, והתקדשתם אלו מים ראשונים והייתם קדושים אלו מים אחרונים, ואמרי' מים ראשונים מצוה וצריך לברך עליהן מים אחרונים חובה ואין מברכין עליהן וכל הגאונים ז"ל שוין בדבר זה, ואם תשאל מה חובה, יש להשיב משום דמלח סדומית מסמא את העולם +העינים+, וחזינן בדוכתא אחרינא דאמ' אחר כל אכלתך אכול מלח ודילמא בהאי מלח אית ביה מלח סדומית לכך היא חובה שאין אדם רשאי לחבל עצמו, וכיון כל רפואה +דלרפואה+ קא עביד אין צריך 

ספר המנהגות (ר' אשר מלוניל) דף כט עמוד א 
======================================== 
ברכה. ואפילו אכילת דבר שאין בו זוהמא, כגון דבר שקרב על גבי המזבח, צריך נטילת ידים. וכדין אמר רב אחא משבחא ואע"ג דליכא לאטבולינהו משום זוהמא מחייב משום סדומית, ואם תאמר ליברך אם אכל דבר שיש בו זוהמא דהא אמרינן כשם שהידים מזוהמות פסולות לברכה, נ"ב משום דדילמא לא אכלי אלא דבר שאינו מזוהם ומברך עליו לפי שאין כל אדם יודע הלכה זו, על כן אמרו שאין לברך אפילו על דבר שאין +שיש+ בו זוהמא כי ברכה שאינה צריכה דבר גדול הוא. וצריך שינקה צפרניו מכל לכלוך שכל מה שחוצץ בטבילה חוצץ בנטילת ידים. 

וצריך שישפוך המים על שתי ידים כאחת, והכי חזינן בתוספתא מניח חבית מלאה מים על ברכיו ומטה על צדה ונוטל, ואם לא יצטרך לשפוך על שתי ידיו כאחת למה הוצרך להניחה על ברכיו, והכי מצוה מן המובחר אע"ג דחזינן במסכת גטין דמייתי על בעיא דאילפא דבעי ידים טהורין לחצאין וקא אמר תלמודא היכי דמי אלימא +אילימא+ דמשי חדא ידא והדר משי אידך פשיטא דטהורות דתנן ידו אחת בנטילה ואחת בשפיכה ידיו טהורות, מכל מקום מיהא תוספתא משמע דמצוה להטיל מים על ידיו כאחת, אבל מכל מקום צריך שישפוך מן הכלי ביד שמאל על יד ימין וביד ימין על יד שמאל, ולא 

ספר המנהגות (ר' אשר מלוניל) דף כט עמוד ב 
======================================== 
מיד ליד דכלי בעינן וגמרינן מקדוש כהן גדול שנוטל ידיו מן הכיור וכן הוא הדין אם שיכשך ידיו בתוך כלי שיש בו מים שפיר דמי. ודוקא שכשוך שמשכשך בידיו ונטבלין הן מחמת כחו ואין +ואנן+ כח גברא בעינן, או כחו של עצמו אי נמי של אחר, אבל אם יכניס ידיו במים בלא שכשוך לא, דאנן כח +גברא+ בעינן ולו נאנח +ותו לא+ מידי. והא דאמרינן רביעית נוטלין ממנו לידים לאחד ואפילו לשנים הכי פירש הרב ר' דוד ז"ל דאע"ג דבתחלת נטילתו ליכא רביעית מצי ליטול ידיו ובלבד שיוסיפו לו עד כדי רביעית והכי אמרי' בירושלמי ומוספין מים לאחרונים, ומילתא דמסתבר הוא, דהיאך יספיק רביעית לשנים אי לא יוסיפו אחרי נטילת הראשון לאחרון. 

ומים מגולין פסולין לנטילת ידים, וכן מים שעושים בהם מלאכה כגון שהדיח בהן קערות או ירקות או כיוצא בהן, ואין נוטלין הידים מחרש שוטה וקטן אבל מנכרי נוטלין. חמי טבריא אין נוטלין מהן אלא במקומן, משום קל וחומר כל גופו טובל בהן, שלא במקומם פוסלין +פסולין+ לפי שאין ראויין לשתות +לשתיית+ בהמה וכן כל מים מלוחין או מרים או שריחן רע פסולין ר"ס י"צ. וצריך שישפיל ידיו בפעם ראשונה להסיר הטינוף, ובעת שמשליך מים על ידיו בפעם שניה שהן לטהר את הידים מן 

ספר המנהגות (ר' אשר מלוניל) דף ל עמוד א 
======================================= 
הטינוף שנשאר בו צריך שיגביה ידיו שמא יצאו מים של פעם ראשונה שהן טמאין חוץ לפרק ויחזרו ויטמאו את הידים, ולא תועיל נטילתם על כן צריך להגביהם כדי שיעברו המים השניים על כל הידים להדיח המים של פעם ראשונה. וצריך שינגבם היטב דהכי אמרינן כל האוכל בלא ניגוב ידים כאילו אוכל לחם טמא, שנאמר ככה יאכלו בני ישראל לחמם טמא וגו' דבק הוא הפסוק הזה עם של מעלה. ובא בגללי צואת האדם וגו' ומפני שהידים עסקניות הם ונוגעין בכל טנופין הצריכה להם התורה לרחצם, ואם לא ינגבם הרי הוא אוכל כאלו לחם הנלוש בגללי צואת האדם. ומצוה מן המובחר לברך קודם אכילה +נטילה+ אם אין ידיו מלוכלכות, אבל אם ידיו מלוכלכות או עומד בהן +במקום+ הטנופת יברך קודם הניגוב ואם שכח ולא ברך עד אחר הניגוב יברך ולא דאמרינן לאחר שמלא כרסו ממנו חוזר ומברך עליו משום דההיא מיירי בברכת הנאה אבל נטילת ידים לאו ברכת הנאה היא. 

מצאתי בחיבור הנגיד שחלקו רב נטרונאי ורב האיי, רב נטרונאי אמר כזית לחם שיעורא דאוריתא הוא ומזמנין עליו ומייתי ראיה ממעשה דינאי מלכא, ורב האיי +אמר+ דאפילו כביצה שיעורא דרבנן הוא, ומייתי ראיה מדקאמר והן דקדקו 

ספר המנהגות (ר' אשר מלוניל) דף ל עמוד ב 
======================================= 
+על+ עצמן עד כזית או עד כביצה. ויש מי שמתרץ לדעת רבי' האיי הא דאמרינן ולהוציא רבים ידי חובתן וכו' ואע"ג דשיעורא דרבנן הוא מפיק מי שאכל שיעורא דאוריתא ולא דמי לקטן שאינו מוציא את הגדול דקטן איפשר שיהא גדול השתא, אבל מי שאכל כזית היה אפשר לאכול יותר מכזית אם ירצה ולא מחוסר מעשה מיקרי וכל הראוי לבלה אין בלה מעכבת בו. 

הלכות המוציא. אין הבוצע רשאי לבצוע עד שיביאו מלח וליפתן אם +ואם+ דעתן לאכול פת חריבה בוצע מיד וכן מצאתי בחבור הרב רבי' משה בר' מי' ז"ל. ואיכא דמשאיל אמאי לא מברך בורא פרי האדמה בלחם, ונ"ב בורא פרי העץ מברכינן שכך ר"ל הב"ה בורא בעץ דבר שאין בו אבל חטה יוצאה כמות שהיא מכניסה, ועל כן מברך המוציא כלומר מה שהאדם מכניס בארץ הב"ה מוציא, ואי תקשי הרי פולין וזרעונים שאדם זורען והב"ה מוציאן כמות שהן ומברכינן בורא פרי האדמה לא פליג רבנן לרבוני +ולא פלוג רבנן לברוכי+ עליהו המוציא, והנכון בעיני כי באמת מברכינן על החטה בורא פרי האדמה כמו שמברכין על הענבים בורא פרי העץ וכשעושין מהן יין מברכין בורא פרי הגפן משום דאשתני 

ספר המנהגות (ר' אשר מלוניל) דף לא עמוד א 
======================================== 
לעילויא וכן בלחם מברכינן המוציא לחם מן הארץ כאלו הוציא הלחם עצמו מן הארץ, דאין בגרגיר החטה שום פסולת שאף הסובין ראוי עם הקמח מעורב, שכן עני אוכל פתו +בעיסה+ בלוסה, אבל בענבים איכא פסולת הרבה וראוי לעשות בו כמה דברים להניחו עד שיחמיץ ויהיה ממנו חומץ ודברים אחרים. 

ומצוה מן המובחר לברך המוציא לחם מן הארץ על לחם שלם ומראשו, ואם יש לפניו רקיקין שלש מורים +של שעורים+ ופתיתין מחטין מברך על פתיתין של חטין, [ו]ר' משה ז"ל בן מימון אמר שמברך ובוצע בשתיהן בשלימה ששלימה מצוה מן המובחר ובפתיתין של חטים דחשיבי. וקודם שיבצע האדם צריך שיברך ואין הבוצע רשאי לבצוע עד שיכלה אמן מפי העונין. ויש מי [ש]מברך ואחר כך חותך הלחם בסכין כי אם יחתוך קודם הברכה לאו לחם שלם הוא ואנחנו נהגי לחתוך אותו תחלה כי כל זמן דאגידה החתיכה בלחם שלם מקרי. והאי דאמרי' והילכתא המוציא ולא מוציא משום דאות מם של עולם יבלע במים של מוציא וכן מפרש בירושלמי, ומקשה התם והא איכא מם דלחם שהוא סמוך עם מם דמן הארץ, ומתרץ לא דמי מוצא הפתח עם החולם למוצא הצרי עם ה... +החיריק+ ואם אמ' טול ברוך טו"ל ב"ר לא הוי הפסק שיהא צריך לחזור 

ספר המנהגות (ר' אשר מלוניל) דף לא עמוד ב 
======================================== 
ולברך דכיון דמחייב להוציא בניו ובני ביתו צורך ברכה היא, וכן גביל לתורא גביל לתורא צורך האכילה הוא דאסור לאדם שיאכל עד שיתן מאכל לפני בהמתו. 

והפת פותר +פוטר+ כל מיני מאכל, ויש אומ' היכא דבא ללפת כגון פרות וכיוצא בהן אע"פ שאין דרך בני אדם ללפת בהן אם הוא ילפת בהן פת פוטרתן, ויש אומ' דוקא בשר וגבינה וכיוצא בהן שדרך בני אדם ללפת בהן את הפת וכן דגים הוא דפת פוטרתן אבל פירות וכיוצא בהן לא. ואנחנו כך נהגנו כל דבר שילפת בהן את הפת פת פוטרתו. ויין שלפני המזון פותר +פוטר+ יין של בתוך המזון משום דזה לשתות וזה לשתות +לשרות+ אבל שבתוך המזון אינו פותר +פוטר+ יין של אחר המזון משום דזה לשתות וזה לשרות, יין שבתוך המזון הוא לשתות יין של אחר המזון הוא לשרות +לשתות+, ומשמע דהני מילי לדידהו דלא הוו רגילי למשתי יין אבל אנן רדענו +דדעתנו+ לשתות כרצונו חד פטר אידך, וצריכא עיונא. 

ורבי' יעקב ז"ל דרמרע /דרמרוג/ אמר דפת פטר מים שבתוך המזון ומביא ראיה מיהאי דקא אמ' הכי נמי יין נמי תפטר +אי הכי יין נמי נפטריה פת+ ומשני יין קובע ברכה, ומפרש יין חשוב עליו +דעליו+ מברכין כל ברכות קדושא ואבדלתא וכיוצא בהן אבל מים דליכא למימר הכי פת 

ספר המנהגות (ר' אשר מלוניל) דף לב עמוד א 
======================================== 
פוטרתו. ויש מי שמפרש יין קובע ברכה לעצמו דעליו מברכין בפ"ה ועל שאר מיני פירות בורא פרי העץ וכיון דחשוב כל כך לא פטר ליה פת, ונ"ב יין קובע ברכה לעצמו דאכילה ושתיה תרתי מלתא אינון והוא הדין למים ונראין דברינו דאמ' השותה מים לצמאו מברך שהכל ודוקא לצמאו אבל חנקתיה אומצא פטור, ודוקא חנקתיה אומצא אבל אי לא חנקתיה אומ' מברך אף בתוך הסעודה, ולדעת הראשון יפרש השותה מים לצמאו בשלא אכל, והאי דאמרי' כיון שאמ' הבו נבריך הבו נבריך אתסר לכו למשתי הני מילי בלא ברכה אבל בברכה שתלי +שתי ליה+ ודוקא למשתי אבל למיכל שרי אפי' בלא ברכה דגבול יש לה לאכילה דכל זמן שלא נטל ידיו לברכה מטי +מצי+ למיכל הרב ר' אברהם בר' דוד זצ"ל. ונ"ב הוא הדין אסור למיכל, והאי דאמ' למשתי משום דאין +דרך+ בני אדם לימלך ולאכול אחר שאמר הבו נבריך, דיש קבע לאכילה אבל לשתיה אין קבע. 

הלכות ברכת המזון. הרב רבי' +משה בן+ מימון קבע בחבורו ברכת המזון אינה טעונה כוס. ואיכא מאן דשאיל אמאי קאמר צריך שתי מלכיות לבר מדידה חדא 

ספר המנהגות (ר' אשר מלוניל) דף לב עמוד ב 
======================================== 
דברכת הארץ וחדא דבונה ירושלים ואמאי לא משלמינן מלכות בכל ברכות הסמוכות לחברתן ומתרץ רב שמואל ז"ל כי משה רבי' ע"ה תקן ברכת הזן ויהושע ברכת הארץ ודוד בונה ירושלים בפתיחה ובחתימה וחברום חכמי' ונטלו המלכיות מראש +מראשם+ והחזירום בראש +ברכת הטוב והמטיב+. ונ"ב מפני כך תקנו הטוב והמטיב בברכת המזון ולא בשאר ברכות משום שהיו מברכין את האבל ברחבה ומפני כבודן של הרוגי ביתר. 

ונהגו לרחוץ כוס של ברכה +אחר ששתו+ במים ואותן מים מעבירין על פניהם לחבב המצוה וכן עושין בהבדלה, וכן חבר ר' יצחק אבן גיאת ז"ל וגם נהגו שלא להאכיל חתול ושאר בהמה וחיה ועוף מן חתיכה שנגעה בחתיכת המוציא. כוס של ברכה צריכה ארבעה דברים, הדחה שידיח הכוס להעביר זוהמתו וצריך שידיחנו בידיו, ואחר כך ישטפנו מבפנים ומבחוץ ולא תגע בו יד. ועיטוף שיכסה ראשו בכובעו או בטליתו, חי ולא יהיה הכוס משובר שהכוס יהיה שלם דשבירתן של כלים זהו מיתתן, ויש אומ' חי ולא מבושל, ויש אומ' חי שלא נשתהא בכלי הקטן כי מיד שבא מן הכלי הגדול יברך עליו, והרב ר' יצחק אלפאסי ז"ל פירש חי בלא מים עד ברכת הארץ, בברכת הארץ נותן לתוכן מים, וסמכי האי קרא ים ודרום ירשה כלומ' ים שהוא מים שים בירושת הארץ, והכי גרסינן 

ספר המנהגות (ר' אשר מלוניל) דף לג עמוד א 
======================================== 
בספרים של ספרד ובחי ובברכת הארץ. ומעטר להו בנטלי מפרשי מזוג. משום הכי נהיגינן שנותנין מכוסות שעל השלחן לכוס המברך בברכת הארץ ומברך אחריו על הארץ ועל פרי הגפן כמו על הארץ ועל המזון. 

הלכות ברכת פירות. על שבעת המינין מברך בורא פרי העץ ואחריו על הארץ, וכן על הארץ ועל פרי העץ, ואיכא אינשי דלא חתימי אלא על העץ ועל פרי העץ וכן על הגפן ועל פרי הגפן ולא ידעתי טעמו של דבר, ומצאתי בהלכתא שחבר הנגיד ז"ל שאמר שאם אכל ענבים או תאנים ושותה +ושתה+ יין בבת אחת מברך על הארץ ועל פרי העץ ועל פרי הגפן בשם ר' האיי ז"ל, וכן מצאתי בחבור רבי' משה בר' מימון זצ"ל. וכן מצאתי בו שאם אכל תאנים וענבים ושאר פירות שהן משבעת המינין שמברך ברכה אחת מעין שלש ותוב לא צריך לברוכי על שאר פירות דכולהו פירות עץ נינהו, אבל אם אכל בשר כמו כן מברך על הבשר ולא יפטרו התאנים הבשר. והאי דקבע בעל ההלכות דעל פלפלי מברך בורא פרי האדמה וקשיא והאי דאמרי' דפלפלי עץ הוא דתניא ונטעתם כל עץ מאכל וכו' עץ שטעם 

ספר המנהגות (ר' אשר מלוניל) דף לג עמוד ב 
======================================== 
עצו ופריו שוה הוי אומר זה פלפלין וכו' ופרש ר' משה ז"ל בעוד שהן לחין מברכין עליהן בורא פרי האדמה, ונ"ב דהאי דמברכינן עליה בורא פרי האדמה דוקא דפלפלין אריכתא שהוא ראש כל כוס +שהוא כוס+ של ענבים והוא חשוב כעץ וכשמתגדל כל נקודה ממנו שבו נמשך מן האשכול כביצה של תרנגולת שבתחלה הם גרגרים דקים ובכל יום ויום מ... מבים +מסמכים+ ומתגדלים וגם דומה לקליפת של גירגיר של ענבים ותוכו מלא מן הפלפלין העגולים ופעמים שיש בכל קליפה וקליפה ששה גרגרים של פלפלין או פחות או יותר, כך ראיתי בספרד +בספרי+ הרפואות. וזנגבילה דומה לי שאין שרש אילן. והני מלי דמברכינן הני ברכתא לאחריהן דווקא בשבעת המינין אבל בשאר פירות בורא נפשות וחסרונם על כל מה שבראת חי העולמים ונ"ב דהכי פירושא דהאי ברכתא בורא תאוות רבות ומה שהן חסרות מתמלא על כל מה שבראת חי העולמים, וכמהו במקרא כל מחסורך עלי, שטעמו כל מה שתחסור עלי למלאתו. ואם אכל פרי שלם אע"ג דליכא כזית פשיטא דמברך לפניו ואפילו על חסר נמי אבל מברך לאחריו לא מברך אלא אם כן יש כזית בו ואפילו הוא שלם. 

והמריח שושן שקורין בלעארושא +בלעז רושא+ נ"ב מברך בורא עצי בשמים כי עלא +עלי+ השושן דומין לעלה הדס שמתקשין הם וכן מצאתי בחיבור הרב 

ספר המנהגות (ר' אשר מלוניל) דף לד עמוד א 
======================================== 
ר' משה ב"ר מימון ז"ל ועל עלי השושן הלבן בורא עשבי בשמים. כי עשב הוא שעמוד השושן האדום אינו מתיבש בימות החורף ובקיץ מפריח כשאר כל האילנות, אבל שושן הלבן עמודו מתיבש כמו עמוד השומר שקורין בלעז פנול, וכן אמ' בירושלמי כל שתמרתו נשארת משנה לשנה כמו שאר האילנות מברכין על פריו בורא פרי האדמה ועלי עליו בורא עשבי בשמים, ועל הספק שלא נדע אם מן העץ או מן העץ או מן העשב מברך מיני בשמים. אין מברכין על המוגמר שמגמרין בו את הכלים אבל אם העשה +נעשה+ להריח מברך. וכן אין מברכין פי' ריח היוצא מן הבגדים המוגמרין לפי שאין שם עיקר הבשם. ושוכר +ושכר+ איכא מן דאמ' מברך עליה בורא פרי העץ, ותמא הוא יותר משמע שיברך עליו שהכל כמו בדבש תמרים מפני שאין מראית התמרים בו, כדאמרינן בפרימא פי' תמרים מרוסקין דלא מברכין אלא שהכל בלא +ולא+ מברכין בורא פרי העץ אם אין הפרי קיים במראיו. צריך לברך הטוב והמטיב אבל שנוי הלחם לא, משום דשנוי יין ביד +בידי שמים+ אבל שנוי לחם ביד אדם הוא. 

ותשעה שאכלו דגן ואחד ירק מצטרף אבל שנים אכלו דגן ואחד אכל ירק לא מצטרף עמהם ועשרה נמי דוקא לאצטרופי אבל להוציא רבים ידי חובתן לא יוצא עד שיאכל כביצה לדעת רבי' האיי או כזית לדעת 

ספר המנהגות (ר' אשר מלוניל) דף לד עמוד ב 
======================================== 
נטרונאי, ואם אכל פירות קודם ברכת המזון צריך לברך לפניו ולאחריו דאין ברכת המזון פוטרת אלא דברים הבאים בתוך הסעודה מחמת הסעודה כגון דייסא או תאנים שפעמים שאכלו +שאוכלים+ לרעבונו, אבל אם +לא+ יאכלם אלא לקנוח סעודה צריך ברכה לפניו ולאחריו, והרב החסיד אבן פלת אומר שאם לא נטל ידיו ואכל פירות אין צריך לברך. והרב ר' אברהם בר' דוד ז"ל אומר כי באורח שאין יודע שיבואו לפניו מברך לפניו ולאחריו אבל בעל הבית שדעתו לאכול מהן אחר הסעודה אין צריך לברך. 

ופת הבאה בכסנין פי' הבא בעבור כסיסה ולא לרעבון והוא הפת העשוי בבשמים מברך לפניו אבל לא לאחריו דברכת המזון פוטרתן, ותרגום +מלכים א יד ג+ נקודים של אשת ירבעם הוא כיסני, ונ"ב כי לכך נקרא שמו נקודים שהבשמים נראין בו נקודות נקודות, אבל +יהושע ט ה+ יבש היה נקודים אינו מתרגם כיסני, ונקרא נקודים שנראה בו העפוש נקודות נקודות. 

ואם אכל פירות שאינן משבעת המינין ואכל תאנים וענבים מברך ברכה אחת מעין שלש ופוטר שאר הפירות, כיון דפרי העץ נינהו, אבל קשואין דפרי האדמה נינהו לא פטר להו ומברך בורא נפשות אע"פ שיברך מעין שלא +שלש+, כך אמר הרב רבי' משה ז"ל הספרדי. ואם אכל או שתה יין ראיתי בתשובת רבי' האיי 

ספר המנהגות (ר' אשר מלוניל) דף לה עמוד א 
======================================== 
דמברך על שניהם ברכה אחת וחותם על העץ ועל פרי העץ ועל הגפן ועל פרי הגפן. 

הלכות ראש חודש. תנינן בירושלמי נשיא +דנהיגין+ דלא למיעבד עבידתא בריש ירחא מנהגא, ומצינו בהגדה מפני שלא פרקו נזמי[ם] לעגל לפי' אין עושין מלאכה בראש חדש. למה נאמר בשעיר המשתלח +בשעיר של ר"ח+ שעיר עזים אחד לחטאת ליי' יותר מכל השעירים שבקרבנות שלא יאמרו אומות העולם ללבנה הם מקריבים לכך נאמר ליי'. 

ונהגו כל ישראל לעשות סעודה גדולה משאר הימים מפני כבוד היום שהוא יום כפרה לישראל כדאמרינן אמר הב"ה הביאו כפרה לישראל בראש חדש עלי בעבורי שמעטתי את הירח מאור שלו ואני רוצה לעשות כבוד שיתכפרו ישראל בכל עת שתתחדש, וזהו שאמר רבי' יצחק אלפאסי ז"ל. אבל סעודת ראש חדש מאחרין ולא מקדימין שאם חל ראש חדש בשבת סעודת ראש חדש יעשה למחר ביום ראשון או נאמר אם הם שני ימים של ראש +חדש+ מאחרין את הסעודה ביום שני שהוא עיקר וחשבונו ממנו 

ספר המנהגות (ר' אשר מלוניל) דף לה עמוד ב 
======================================== 
הוא והאי דלא עבדינן הכי כשחל יום אחרון בשבת משום דראש דרבנן +דראש חדש דרבנן ודברי סופרים+ צריכין חיזוק וסעודת יום האחרון דאוריתא ואין צריכין חיזוק. ומצאנו בפרקי ר' אליעזר מנהג גדול בישראל שעושין סעודות בראשי חדשים ובימים טובים כדי לזכור תפלת המוספין ושיזכרו שאסור ראש חדש בעשיית מלאכה לנשים. וימים טובים ואף +אף+ לאנשים, ויש אומ' כי סעודת ראש חדש היא הסעודה שעושין לעדי הלבנה, ויש אומרים ראש חדש מותר בתענית עתה שבטלה מגלת תענית כי ראש חדש ממגלת תענית. והאי דאמרינן אין מברכין על הלבנה עד שתתבשם יצא לקראתה לברך, וכן הדין נותן דהא דאמרינן +אמרינן+ כל המברך על הלבנה בחדאשה כאלו מקבל פני שכינה, ואי +ואית+ דאמרי' עד שתתבשם באורה, שלא תהיה דקה יותר מדאי שאינה מאירה כל כך, עד שתאיר היטב, ואז יהנו בני אדם כריח הבשמים, וגם משמע +שלא יברך+ עליה בין השמשות עד הלילה כי בלילה אורה רב ומבושם. והאי דנהיגינן לרקד לפניה טעמא דהא מילתא משום שמחה שחייבין אנו לשמוח על מצוה ראשונה שצוה הב"ה לנו, ועוד שיש לנו לשמוח הרבה על שקבלנו פני השכינה. 

ופירוש הברכה כך היא, חק גזרה שלא תעבור, כמו שכתוב חק נתן ולא יעבור, 

ספר המנהגות (ר' אשר מלוניל) דף לו עמוד א 
======================================== 
וזמן: שאין פחותה מכ"ט יום ורביע ושני שלישי שעה וע"ג חלקים, שלא ישנו את תפקידם: אשר פקדם הב"ה זה עדות לפירושו חק נתן ולא יעבור, וכן חק נתן בלבנה שלא יעבור, וזמן: לשמש ולמזלות ומשרתים. ונ"ב כי אמ' חק לראש חדש ולשמש זמן, שהלבנה פעמים בא בקצרה ופעמים בא בארוכה, כשהשמש קרוב לה לפניה ממתינה והולכת בארוכה מפני חום השמש שישרפנה ופעמים שבא בקצרה כשהשמש אחריה ממהרת לרוץ מפני חום השמש שלא יתקרב לה וישרפנה, פועלי +פועל+ אמת שפעולתו אמת: בכונה ולא במקרה מלב +להוציא מלבן+ של פילוסופים. ויש שגורסי' פועלי אמת, על השמש ועל הלבנה, שפעלתם אמת בוצאת +בצואת+ הבורא ית' ולא במקרה. שהן עתידין להתחדש כמותה: בביאת הגואל שיתחדשו השמים והארץ וגדולת ישראל ושיחיו המתים כמותה שמתה וחיתה +כך+ כל מתי ישראל יחיה אותם הב"ה לפאר שם יוצרם על כבוד מלכותו, כי אז תראה מלכותו על כל העמים. ומצוה מן המובחר שיברך בתוך שבעה, ואם שכח או נאנס יכול לברך עד יום י"ד, שהיא חדשה, מכאן ואילך ישנה מקריא. 

והאי דאמרי' טעה ולא הזכיר של ראש חדש מחזירין אותו הני מילי יחיד שאין מתפלל עם הצבור אבל אם התפלל עם הצבור אין +מחזירין אותו+ כדי שלא יתבזה בצבור על שלא כיון בתפלתו, ומיתו ראיה מיהא דאמרינן ר' חייא צלי והדר צלי 

ספר המנהגות (ר' אשר מלוניל) דף לו עמוד ב 
======================================== 
אמר ליה ר' זירא אלימא משום דלא כיון מר דעתיה וכו' אלא דלא אדכר מר דראש חדש והא אמר מר טעה ולא הזכיר של ראש חדש שחרית אין מחזירין אותו מפני שיכול לאומרה במוספין ולאו מי אתמר עלה בצבור שנו, יחיד במקום צבור דכיון דעדין +לא+ התפלל תפלת המוספין והזכיר בה ראש חדש לא היית צריך לבזות עצמך בפני רבים. אבל דיחיד צריך להחזיר ולא יספיק לו תפלת מוספין. ואם טעה ולא הזכיר של ראש חדש בלילה אין מחזירין אותו בין שיהיה מלא בין שיהיה חסר ואפילו ביום ראשון אין מחזירין אותו דיום שני עיקר הוא ראש חדש אבל יום ראשון מן החדש שעבר הוא, וכשמעב(י)רין החדש ביום שני מקדשין אותו, והא דאמרינן במתניתין ראוה ושלשה +ראוהו שלשה+ והן ב"ד יעמדו וכו' שאין היחיד נאמן על ידי עצמו נ"ב מפני שיש לו מלוה או שכירות בית לראש חדש ומפני זה יקדים ויקדש, וראיה לדברים מן הירושלמי דקאמר ב"ד לעדים כשמאימין אותן הזהרו כמה שכירות בתים אותם +אתם+ מוציאין מפיכם, וגם הבדיקה שבודקין העדים מכניסין אותו אחד +אותן אחד אחד+ כמו שעושין לעדי ממון ועל כן שיך למימר הכא נאמן. 

הלכות שבת, ובכללן הלכות קדוש. מקום שנהגו לעשות מלאכה 

ספר המנהגות (ר' אשר מלוניל) דף לז עמוד א 
======================================== 
בערבי שבתות עושין, מקום שנהגו שלא לעשות אין עושין, ואפילו במקום שנהגו לעשות מלאכה מן המנחה ולמעלה אסור, ותנו רבנן העושה +מלאכה+ בערבי שבתות וכו' אינו רואה סימן ברכה לעולם מפני שפעמים שמתוך טרדתו בא לידי חלול שבת, אבל סמוך למנחה ושרי +שרי+ מן +ומן+ המנחה ולמעלה נהי דלא משמתינן ליה מיהו קאי בשמתא דרבנן קמאי, דמאי דשמתא +שמתא+ שם מיתה. וכבר אמרו כל העובר על דברי חכמים חייב מיתה, וכתובה נמי אסור דמאבות מלאכות היא, אבל בערבי פסחים אפילו סמוך למנחה אסור, ואי עביד משמתינן ליה. ורחיצת פניו ידיו ורגליו בערבי שבתות בחמין חובה היא, וגם מנהג הוא להחליף כל שמלותיו, יזכור שהוא שבת כל עת שלבושו +שלבוש+ ויתר +ויתיר+ חגורו וישיר מפתחו וכיסו, ולא ישכח ויצא בהם, ומי שאין לו להחליף ישלשל בגדיו וזה אפשר +אי אפשר+ בלא התרת חגורו, ולשון שלשול הוא כמו המשלשל דפנות ממעלה למטה, והרב ר' משה בר' יוסף היה אומר במה מדליקין תניא חנניא אומר חייב אדם למשמש בבגדיו בערב שבת עם חשיכה. אמר רב יוסף (היה אומר) הלכתא רבתא לשבתא. ומצוה על כל אדם לעסוק בסעודת שבת כגון קניבת ירק וכיוצא בו אפילו יש לו מאה עבדים דמצוה בו יותר מבשליח כי האי 

ספר המנהגות (ר' אשר מלוניל) דף לז עמוד ב 
======================================== 
דר' פפא מחריך רישא מלח שיבוטא והכי אמרינן בפני +בפרק+ האיש מקדש בו ובשלוחו ודייק בגמרא מצוה בו יותר מבשליח, ומחדד סכיניו בכל ערב שבת והכי דרש בספרי וידעת כי שלום אהלך ופקדת נוך ולא תחטא, גם מנהג (ל)כל ישראל יצא אדם בלא מנעלים ובלא טלית או בלא סרבל וגלימא ומשמע כי ל[זכור יום ה]שבת נהגו כן שלא ישכח יום השבת ויוציא מרשות היחיד לרשות הרבים ועל זה חטא מקושש שלא נהג(ו) כמנהג הזה ויצא בלא טלית ולא היה עליו אות, ועל כן נסמכה פרשת מקושש לפרשת ציצית דכתיב למען תזכרו וגו'. ויש בכל כנף שמנה חוטין כנגד שמנה איברים שבאדם שבהן חוטא תמיד, עין, ואוזן, ואף, ופה, ויד, ורגל, ולב, וגויה, ובין ארבעה כנפים שלשי' ושתים חוטין כנגד שלשים ושתים נתיבות פלאות חכמה עשר ספירות בלימה ועשרים ושתים אותיות +שלש אמות+ שבעה כפולות ושתים עשרה פשוטות, וכל העולם תלוי באלו הן מנין האותיות של ל"ב הפוך אותו והוא בל בראשית ולעיני כל ישראל על כן אמרה תורה ועשיתם את כל מצותי. 

ואחד האיש +ואחד+ האשה חייבין בקדוש היום דבר תורה דכתיב זכור את יום השבת לקדשו, וכתיב שמור כל שישנו בשמירה דשהנה לאשה איש +דהשוה הכתוב איש לאשה+ לכל עונשין שבתורה ישנו בזכירה, והאי דרשינן זכור ושמור וגו' זכרהו על היין 

ספר המנהגות (ר' אשר מלוניל) דף לח עמוד א 
======================================== 
בכניסתו ועל כן אין קטן מוציא את האשה ידי קידוש, ואין צריך לברך לאחריו על הגפן וכן לא בימות החול אם ישתה קודם אכילה משום שיש לנו רוב יין וקובעין +אנו+ אין עליו לשתות ולשרות, וכיון שכן אין חלוק בין לשרות בין לשתות, כי רבותי' ז"ל לא היו נוהגין לשתות יין מפני שני דברים אחד שהוא משחית את הדעת, ואחד מפני שלא היה להם, והוא +והיו+ מדקדקין מתי הוא לשרות ומתי הוא לשתות, אבל אנחנו אין מדקדקין והכל שוה לנו, כך נ"ב. ושמעתי בשם הרב החסיד ר' יוסף אבן פלת ז"ל שהיה מברך אחר קידוש משום האי טעמא דזה לשתות וזה לשרות. 

ומנהג שמקדשין בבית הכנסת להוציא אורחין אע"פ שאין שם אורחין, ולא ידעתי טעמו של מנהג הזה, ואי אפשר כי ללמד מי שאינו בקי נהגו כן, ומצאתי בחיבור הרב ר' יצחק אלפאסי ז"ל שאמר רב נטרונאי מקדשין בבית הכנסת אע"פ שאין שם אורחין לא מיבעיא הבדלה <דודאי מבדילין ד>כיון דאבדיל שליח צבור כל הצבור יוצא, דלא שייך למימר אין הבדלה אלא במקום סעודה, אלא אפילו קדושי נמי מקדשינן משום דמנהג זה ששותין כל הצבור בבית הכנסת משום רפואה, כדאמרינן ומהדר ליה בקידושא דבי שמשי ומפרשי כי השתיה מועילה למאור העין, וגם נהגו להניח מן הקידוש על עיניהם. ונ"ב שאע"פ שאמרו 

ספר המנהגות (ר' אשר מלוניל) דף לח עמוד ב 
======================================== 
יין על גבי העין אסור הני מילי למי שחושש בעיניו אבל אם אין חושש בעינו מותר. ועוד אמרו דלא כי +דלהכי+ מקדשינן בבית הכנסת דדילמא איכא אינשי דלית ליה חמרא ונפק ידי חובתיה, ולא הזכיר רב נטרונאי הגאון טעמו של דבר היאך נפק ידי חובתיה בקידושא דבי כושתא +כנישתא+ דהא אמרינן אין קידוש אלא במקום סעודה, ומצינו לאיתויי ליה ראיה דאיתי רבי נסים ז"ל שאם יקדש זה על מנת לאכול בבית אחר נפק ידי חובתיה, וצריכה הא מילתא עיונא רבא. ומה ששואלין אין +איך+ אמר לאפוקי אורחין דאכלי בבי כנשתא והתניא בתי כנסיות אין אוכלין ואין שותין בהן ותירץ רבי יצחק אלפאסי ז"ל כי חדר היא +היה+ בבית הכנסת ופתוח לו ויושבין האורחין על שולחנם ושומעין הקידוש ועונין אמן ודמיא לבית אחרת +אחת+, או נאמר בבית הכנסת של כפרים שהוא מאיש אחד שיוכל להוציאו לחול בעת שירצה ולהקדישו אחר כן נאמר דבר זה, אבל לא בבית הכנסת של כרכים. ורבינו נסים ז"ל תירץ על מנת כמו שפירשתי. ונ"ב כי בתי כנסיות שלהן על מנת היו עושין כדאמרינן בתי כנסיות של בבל על תנאי עשוין כשאין שם אורחין קידוש +קדושין+ ואין רשאי שום אדם לאכול שם, וכשיש שם אורחים התנו +שלא+ יהיו קדושין. אי נמי כל דבר מצוה מותר לעשות בבית הכנסת, וכי אמרינן אין. 



מנהגים טירנא

ספר המנהגים (טירנא) הקדמה 
========================= 
ברוך יי' אשר לא עזב חסדו ואמתו מעם עבדו, והנחני בדרך אמת, לישר ולתקן ולסדר מנהגי [כל] השנה כסדר. וכדי להקל למצוא כל אדם, וגם בלישנא קלילא כי הוא [מסור לכל], אפילו לבני אדם שאינם תלמידי חכמים. לכן קצרתי בראיות החמורות ובקצת הטעמים, וכנגד זה הארכתי בלשונות קצת, וכפלתי לפעמים דין אחד בכל מקום השייך; יען כי נתמעטו הלומדים ותלמידי חכמים בעונותינו הרבים. [ומ]אחר שאבדו ואפסו אנשי אמנה ותורה ומעשים [טובים] שבאושטריך, עד שראיתי ישוב או אפילו קהילות שלא נמצא בהם ב' או ג' אנשים היודעים אמתת מנהג עירו על בוריו וק"ו [של] עיר אחרת. והנני הצעיר אייזק טירנא, מימי ג(י)דלתי בין החכמים המקובלים מהר"ש ומהרא"ק ומהר"א הקדוש ז"ל, והם היו עיקרי תושבי אושטריך, ובקיאים ויודעים עיקר מנהגים, ומימיהם אנו שותים. וראיתי כמה מנהגים ישנים שבהם [כמה] חילוקי מנהגים. והתייר הגדול מה"ר אברהם קלוזנער ז"ל רבי מובהק, עשה הגהות הרבה, וראיות חמורות וטעמים שאין בהן צורך גדול. ומתוך גדולתו ובקיאותו הביא הרבה דיעות שונות, ובהגה"ה אחת נמצא כך ובהגה"ה שנייה בלתי כך שאין לידע היכי נהוג: לכן סדרתי ולקטתי לקוטי בתר לקוטי וכתבתי רק מסקנת המנהג, כי כמה פעמים כתוב בא"ח או במרדכי ואור זרוע ומיימוני ולא נהיגי כן כלל, כגון צדקתך בר"ה וביום הכפורים, ואבינו מלכינו בשבת ביום כפור. והמרדכי פסק שמנענעין [הלולב] אף בהצליחה נא ולא נהוג כך. וגם כשחולקין אחרי מות וקדושים מטות ומסעי, אין ידוע מה מפטירין, כי ראיתי קהילות שהפטירו התשפוט לאחרי מות, לפי שבחומשים נמצא כך, אבל טעות גמור הוא כדפי' רש"י שם, כל התועבות שבפרשת קדושים, ש"מ דשייך לקדושים (*), וכן משמע במרדכי. וכה"ג הרבה תקנתי שלא נמצא בשום מנהגים ישנים. וגם אם בא י"ט תוך ז' ימי החתונה, וכמה ענינים שלא נמצאו במנהגים ישנים. וכן מה שאומרים בליל שמחת תורה. וכהאי גוונא הרבה תקנתי. ומכל מלמדי השכלתי ומזקיני אתבונן וחקרתי בכמה מקומות המנהג על בוריו. 

והמנהג עוקר הלכה אפילו באיסור דאורייתא, כגון ברינוס נמצא שאוכלין הכרס שקורין פאנצין עם החלב [שעליו], שלדידן איסור כרת. ואמרו חכמים ז"ל הכל כמנהג המדינה, מקום שנהגו וכו', ואם הלכה רופפת [בידך] תלך אחר המנהג, נהרא נהרא ופשטיה וכהנה רבים בתלמוד. ומנעורי נתתי לבי על המנהגים וסדרתי' כסדר מעשה בראשית, וגם כסדר הפסוקי' בפרשת פינחס: מתחילה פרשת צו שהוא קרבן החול, ואח"כ של שבת ואח"כ של ראש חדש, ופסח ושבועות וראש השנה ויום הכפורים וסוכות, כן סדרתי. והתחלתי בליל א' שהוא מוצאי שבת עתה (וכן) כל ימי החול ואח"כ השבת ואח"כ ראש חדש ואח"כ כל חדש שלם. ומנהגי י"ב חדשי(ם) (של) השנה או י"ג. והתחלתי בניסן דק"ל (לפי ש) בניסן נברא העולם כרבי יהושע, ועוד כסדר הפסוק כדפ"ל. רק ט' באב וחנוכה ופורים שהם דרבנן סדרתי כל אחד בחדשו ובמקומו. ואח"כ דיני הפטרות ויוצרות ומילות וחתונות, ואחר כך דין ז' ברכות דחתן. ותקנתי גם קצת דינים בקיצור לפי המסקנא והמנהג בכל עת השייך במקומו, כגון קצת דין תענית ושופר ולולב וסוכה ועירובי חצירות ותבשילין, ובדיקת חמץ והגעלה וכהאי גונא. וסהדי במרומים שלא לכבודי עשיתי רק לצורך בני אדם, למען ירוץ בו הקורא ומאד צורך שעה הוא. וכתבתי מנהגי מדינת הגר ואושטריך ושטיירמרק ומעהרין. ושהיהודים באושטריך שמשנים רק [מעט] באופנים ובכהאי גוני. וגם בהגר ושטיירמרק אומרים אין כאלוהינו גם בחול וניתן בעפר ולא במעהרין ופולן, רק בזנויים אומרים אין כאלוהינו [בחול] (**). 

ספר המנהגים (טירנא) מוצאי שבת 
============================= 
במוצאי שבת אומרים (תהילים סז) למנצח בנגינות וכו' אלהים יח(ו)נינו והוא רחום וברכו, וערבית ואתה חוננתנו בחונן הדעת, (א) ואם שכח אין מחזירין אותו. יתגדל ויתברך, ויהי נועם (שם צ - צא) וכופל אורך ימים וכו' (ב), ואז נשלם השם היוצא ממנו, ובו בירך משה לישראל כשגמרו מלאכת המשכן (ג) א"ח. ואתה קדוש וכו' וקדיש שלם עם תתקבל. ומבדיל החזן על הכוס ושותין התינוקות. ויתן לך (בראשית כז, כח) וכתוב בתורה וכו' עד שלום על ישראל [עלינו] וקדיש דיתום בלא תתקבל. ואין שום ז' בויהי נועם לכן האומרו ז' פעמים ינצל מכלי זיין ולכן ז' שבתות בשנה שאין אומרין אותו. כי כשחל י"ט באותה שבוע אז ליכא מעשה ידינו כל הששה ימים לכן אין אומרים אותו. גם [אם חל] ליל ט' באב במוצאי שבת אין אומרים אותו, לפי שנקרא מועד. אבל בליל פורים וחנוכה אומרים אותו. וכן [אם] חל י"ט בשבת הבאה אומרים ויהי נועם במ"ש שלפניו. ואם ירצה לעשות שום מלאכה קודם שיתפלל אתה חוננתנו או ותודיענו בי"ט, אומר ברוך אתה יי' אמ"ה המבדיל בין קדש לחול, ובי"ט בין קדש לקדש. וא"ח כתב אין צריך לומר רק בא"י אמ"ה המבדיל בין קודש לחול ותו לא. (ד) וטוב לומר אליהו בביתו. ויקח אבוקה או ב' נרות להבדלה, ואין מברכין על הנר שנעשת בו מלאכת עבירה. (ומברך) ומבדילין על היין בורא פרי הגפן (ה). ועל כל בשמים בורא [מיני בשמים] (ו), ועל ההדס בורא עצי בשמים, ועל הנר בורא (ז) מאורי האש. ורואה בצפרנים כדי שיהנה מן הנר, המבדיל וכו' וסימן יבנ"ה. ואם אין יין מבדילין על השכר אם הוא המר מדינה, פי' שאין יין מצוי בעיר. וי"א שלא יהא גדל יין מהלך יום סביב העיר. א"ח. ומתי שאין אומרים ויהי נועם אין אומרים [נמי] ואתה קדוש רק בט' באב אומרים ואתה קדוש ולא ויהי נועם. 

ספר המנהגים (טירנא) מנהג של יום חול 
=================================== 
[ביום] ראשון ושני ושלישי ורביעי וחמישי וששי אומרים פסוקי דזמרה, ושליח צבור אומר (ח) ישתבח ויוצר (ט) וק"ש ואמת ויציב וכו' עד גאל ישראל. ורב עמרם כתב שאין עונין אמן [משום] דהוי הפסק בין גאולה לתפילה. וא"ח כתב שטעות שלא לומר אמן, וכן השם שפתי תפתח (תהלים נא, יז) ולא הוי הפסק, רק שומע תפילה וכו'. ו - כי שם השם אקרא (דברים לב, ג) אין אומרים בשחרית וערבית כדי להסמיך גאולה לתפילה, אבל אמן והשם שפתי תפתח לא הוי הפסק. [אבל] (ו)במוסף ובמנחה ובנעילה שאין צריך להסמיך גאולה לתפילה, אומרים גם שומע תפילה ו - כי שם השם אקרא. ומתפללין בלחש י"ט ברכות עם ברכת המינים והם כנגד י"ט אזכרות שבק"ש עם אחד. 

הג"ה: קדושה שביוצר אפילו יחיד אומר לפי שהוא רק סיפור [איך] המלאכים מקדישין. וכן [קדושה של] ובא לציון, אבל קדושה שבתפילה צריך עשרה. ורש"י כתב שלא לומר ואור חדש וכו', לפי שאור העתיד אינו מעין החתימה, ואשירי כתב דהוי שפיר מעין חתימה ויש לאומרו וכן נוהגין, מא"ח סימן נ"ט, גי'. 

גי': אין דבר שבקדושה פחות מעשרה, שנאמר (ויקרא כב, לב) ונקדשתי בתוך בני ישראל וילפינן תוך תוך (במ"ש) [בג"ש] שנאמר בבני יעקב (ברשית מב, ה) לשבור בתוך הבאים, והם היו עשרה. 

גי': זמן קריאת שמע ותפילת של ערבית מפלג המנחה שהוא שעה ורביע' קודם הלילה עד שיעלה עמוד השחר. וזמן קריאת שמע של שחרית משיכיר אדם את חבירו ברחוק ד' אמות עד סוף ג' שעות ביום. וזמן תפילת השחר מהנץ החמה עד סוף ד' שעות. ותפילת המנחה מחצי שעה אחר חצי היום עד הלילה או עד פלג המנחה אם ירצה. מוסף כל היום, ויש אומרים עד ז' שעות. וזמן ק"ש שעל מיטתו משעת צאת הכוכבים עד שיעלה עמוד השחר. ואין מברכין עליו וקורין רק עד ויהי נועם, גי'. 

גי', יש מדלגין בצור ישראל גואלינו וכו' וכן דין. ור' אלעזר מוורמש [כתב] לפי שיש בה י"ד תיבות וס' אותיות לפי שס' ריבוא נגאלו י"ד בניסן, אבל ר' מאיר שליח צבור הוסיף וגואלינו יי' צבאות וכו' לפי [שאז] (ש)יש בה יי' פעמים ישראל נגד קרא (במדבר ח, יט) ואתנה (בני ישראל) את הלויים נתונים וגומר בפרשת בהעלותך, לפי שיש בו לכפר על בני ישראל וכן נוהגין, גי'. ושוחין במגן אבות תחילה וסוף. וכן במודים תחילה וסוף. ולא ישחה יותר מדאי, כורע בברוך וזוקף בשם. אלהינו ואלהי אבותינו ברכינו בברכה, שים שלום בכל שחרית ומוסף. אלהי נצור, [מלכינו ואלהינו וכו']. אבל במנחה וערבית לעולם שלום רב, חוץ מתענית ציבור שאומר [גם] במנחה ברכת כהנים כמו בשחרית הן ש"צ הן יחיד. (י) וש"צ חוזר ומתפלל כך ומוסיף בה קדושה, לדור ודור וכו'. 

(יא) ונופלין בתחנון במקום שיש ספר תורה. (יב) ואם אין ספר תורה אומרים תחנון בלא נפילה שנאמר (יהושע ז, ו) ויפול יהושע והזקנים לפני ארון ברית יי', ואין חותמין בתחנון בא"י שומע תפילה, אלא אומרים עד יבושו רגע. ונופלין בתחנון על צד ימין אם יש תפילין בזרועו משום כבוד תפילין, ואם אין תפילין בזרועו יפול על צד שמאל, לפי שיצחק אבינו בעקידה שכב על צד שמאל. ועוד משום הסיבת שמאל [הוא] דרך חירות, לכן יכנע [עצמו] באותו יד לפני הקב"ה. ועוד שנאמר (שה"ש ח, ג) שמאלו תחת לראשי וגו'. ואנחנו לא נדע. וחצי קדיש. ואשרי ולמנצח. (יג) ובא לציון. קדיש שלם. (יד) עלינו לשבח וכו' (טו). וכסא כבודו בשמים וכו' כן עיקר, שנאמר (ישעיה סו, א) השמים כסאי. הוא אלהינו ואין עוד לישנא דקרא נ"ל. קדיש דיתום. ויש מקומות שאומרים אין כאלהינו (טז). 

ביום שני וחמישי הם ימי רצון של מ' יום שמשה רבינו עלה ביום ה' וירד ביום ב' וקבל לוחות אחרונות, א"ח. (יז) וגם בית דין של מעלה יושבין בדין, לכן רגילין להתענות בהן לפעמים ומוסיפין בהן (יח) והוא רחום, השם אלהי ישראל, הבט, זרים, חוסה, קולינו, עזרינו חצי קדיש ואל ארך אפים (יט). ומוציאין ס"ת [והחזן (ו)אומר גדלו והקהל [עונין] רוממו, חזן [אומר] תיגלה ותראה הכל הבו גודל. והקהל [אומרים] ברוך שנתן תורה. וקורין (כ) לכהן ולוי וישראל י' פסוקים, לכל הפחות, לבד בפורים קורין רק ט' פסוקים משום דסליק עניינה. חצי קדיש, יהללו ואשרי וכו'. 

[מנחה] בכל יום (כא) אשרי וחצי קדיש וי"ט ברכות בלחש, ושלום רב במקום ברכת כהנים, אלהי נצור. ושליח צבור חוזר התפילה עד בשלום. ונופלין בתחנון כמו בשחרית וקדיש של(ו)ם. והוא רחום יי' הושיעה, י"א בלחש כי אל רחום וגו'. ותקנו והוא רחום לפי שתמיד של שחר מכפר על עבירות [דלילה], לכן אומרים והוא רחום, ויש אומרים לפי שחטאין לוקין לפני תפילת ערבית. ברכו מעריב וק"ש ואמת ואמונה והשכיבנו וברוך יי' לעולם [אמן ואמן] ויראו עינינו וכו' וחצי קדיש. (כב) וי"ט ברכות בלחש וקדיש שלם ועלינו לשבח וקדיש דיתום. 

גליון, שכח בשוגג, או באונס ולא התפלל ערבית [יתפלל] (כג) שחרית שתים, אחת במקום שחרית והשני תחת ערבית, וישהה בין זו לזו כדי הילוך ד' אמות. שכח שחרית מתפלל מנחה שתים, [שכח] מנחה מתפלל ערבית שתים. (כד) [שכח מנחה] בערב שבת מתפלל [ערבית] שתים של שבת. שכח מנחה בשבת מתפלל ערבית שתים של חול, (כה) ומבדיל בראשונה ולא בשנייה. אבל אם לא התפלל במזיד אין לו תקנה להתפלל שתים, גי'. 

ספר המנהגים (טירנא) מנהג של שבת 
=============================== 
בערב שבת מדליקין שתי נרות (כו) אחת כנגד זכור ואחת כנגד שמור. ומברכין אקבו"ץ להדליק נרות או לכבוד שבת. ויחשוב בדעתו שלא לקבל שבת עד ברכו. ונהגו הנשים להדליק, שהם כיבו נרו של עולם, ומי שאין לו אשה הוא ידליק בעצמו. 

ויתפלל מנחה חול, ואין נופלין בתחנון. קדיש שלם, ברכו מעריב וכו', עד ושמור אז אומרים (כז) ופרוס עלינו וכו' עד ירושלים ושמרו (שמות לא, טז) ובג' רגלים אומר (ויקרא כג, מד) וידבר משה וכו' במקום ושמרו. בראש השנה אומרים (תהילים פא, ד - ה) תקעו בחדש שופר וכו'. ביום כפורים אומרים (ויקרא טז, ל) כי ביום הזה יכפר וכו'. ומתפללין בלחש מגן ומחיה והקדוש, ואתה קדשת. וא"ת מ"ש [בשבת] שבכל התפילות מתפללין בענין אחר ובי"ט ור"ח לעולם שוה, כגון יעלה ויבא ואתה בחרתנו? וי"ל לפי שאתה קדשת כנגד שבת בראשית שנאמר בו ויכולו וכו' (בראשית ב, א), ישמח משה כנגד שבת מתן תורה דכ"ע (מודו) בשבת נתנה, וישמח משה לפי שאותו יום נתן להם פרעה מנוחה בשבת ונאמר בו בעמדו לפניך על הר סיני. אתה אחד כנגד שבת שלעתיד שיאמינו הכל שהוא אחד, א"ח (סי' רצ"ב), גליון. ויכולו השמים, רצה במנוחתינו וכו'. ורגילין לסיים וישמחו בך ישראל אוהבי (את) שמך וכו', וכן ברוב סידורים, ותימה גדולה כי אינו מעין חתימה ולא מעין פתיחה וגם אין שייך שמחה רק ברגלים. ומצאתי בפירוש ישן וגם שמעתי מבקיאים שיש לומר וינוחו בו ישראל מקדישי שמך כו' והוא שפיר מעין חתימה ופתיחה וכן נראה עיקר. רצה ומודים ושלום רב אלהי נצור, ומתחיל (כח) ויכולו בקול רם משום ברוב עם הדרת מלך. (כט) ומגן אבות רצה במנוחתינו, ויחיד האומרו אינו פותח בברוך וכן אינו חותם. קדיש שלם (ל) וקידוש, (לא) ונותן לתינוקות [לשתות]. במה מדליקין ועלינו לשבח וקדיש דיתום. (לב) ואין אומרים במה מדליקין בי"ט שחל להיות בשבת או בערב שבת ואפילו בחול המועד אין אומרים בהגר ובמעהרן. 

ומקד(י)שין בבית (לג) במקום סעודה על הכוס של יין, ויכולו בורא פרי הגפן אשר קדשנו במצותיו ורצה בנו וכו' תחילה למקראי קדש וכו'. ואם אין יין מקדשין על התירוש בן יום אחד. ואם אין תירוש מקדשין על הפת. הג"ה: או על שכר אם הוא חמר מדינה [עד כאן]. [אומר] ויכולו, המוציא ואשר קדשנו וכו', ושותין לפחות רוב רביעית שהוא כביצה. וכן כל דבר הטעון כוס כגון ברכת המזון והבדלה וכהאי גוונא, א"ח. (לד) בברכת המזון מוסיף רצה והחליצנו בבונה ירושלים ואם שכח חוזר לראש וכן [ב] שחרית, וכן בכל תפילות ובברכת המזון דשבת וי"ט אם שכח חוזר. רק בסעודה שלישית אינו חוזר, וכן בראש חדש בברכת המזון ובערבית דראש חדש בב' לילות. וכן על הנסים בחנוכה ופורים אם שכח אין מחזירין אותו. (לה) אבל [אם] נזכר קודם שפתח בהטוב והמטיב אחר בונה ירושלים, (לו) בשבת וי"ט (לז) וראש חדש אומרים ברכה בפני עצמה, כדמפרש בגמרא פרק ג' שאכלו, וא"ח ובברכות מהר"ם. וחותמין גם בשבת וי"ט בבונה ירושלים ואין משנים החתימה. אבל א"ח מסיק לומר מנחם ציון בבנין ירושלים דכולא חדא מלתא [היא] וכן באשירי. ונ"ל מי שמתחיל נחמינו וכו' חותם מנחם וכו'. 

למחר ביום [השבת] פסוקי דזמרה בנעימות, ומוסיפין בקרבנות וביום השבת (לח) (במדבר כח, ט) (ו)למנצח השמים מספרים וכו' (תהילים יט) עד לאורך ימים (שם צג). ונשמת לפי שיש לכל יהודי נשמה יתירה בשבת. וש"ץ מתחיל שוכן עד וכו' וקהל [עונין] ובמקהלות (ש"ץ), ישתבח, וש"צ מתחיל בא"י אל מלך גדול בתשבחות וכו' חצי קדש וברכו, הקהל אומרים היוצר, החזן לאל אשר שבת וכו', קריאת שמע וכו'. תפילת מגן ומחיה, הקדוש, (לט) ישמח משה, רצה ומודים. ברכת כהנים. וש"צ חוזר התפילה, קדושה, נקדש, ומוסיפין אז בקול רעש, ממקומך וכו'. קדיש שלם. אין כמוך, מלכותך, אב הרחמים. ומוציאין ספר תורה וש"צ אומר שמע ישראל, אחד אלהינו וכן הקהל. והחזן אומר גדלו והקהל [עונין] רוממו, על הכל, אב הרחמים עד יעזור. וש"צ אומר יעזור ויגן וכו' הכל הבו גודל וכו' וקורין [ז' אנשים] בלא מפטיר עד סוף סידרא, חצי קדיש. וקורין למפטיר ג' פסוקים שחוזר למעלה. (מ) ויפטיר בנביא כ"א פסוקים לפחות אא"כ דסליק עניינא. ומדלגין בנביא אחד ולא מנביא לנביא, ותרי עשר דינו כנביא אחד. וכשהסידרות כפולות קורא לג' גברי [בסדרה] ראשונה ולרביעי ומסיים בשנייה. ועוד קורין ג' בשנייה. ולעולם מפטירין [הפטרה] השייכ' לשנייה, חוץ מאחרי וקדושים שמפטירין בהלא כבני כושיים וכו' (עמוס ט, ז) השייך לראשונה לאחרי מות, ולא בהתשפוט (יחזקאל כ, ב) ששייך לקדושים כדמפרש"י שם, לפי שמיירי בתועבות ירושלים, כן משמע במרדכי. לכן כשהן חלוקות, מפטירין לאחרי מות הלא כבני כושיים, כן נ"ל עיקר כשהן חלוקות. וגם אם חל ר"ח אייר בשבת או ביום א' אז בטילה הפטורה דאחרי מות, דהא מפטירין (ישעיה סו, א) השמים כסאי או (שמואל א' כ, יח) מחר חדש לאחרי מות, נ"ל דמפטירין לקדושים רק התשפוט דשייך לקדושים כדפירשתי לעיל. ולעולם ישלים אדם פרשיותיו עם הציבור קודם אכילה בשבת אחד מקרא ואחד תרגום. (מא) ועוד (יש אומרים שנים מקרא ואחד תרגום), (ו)אחד מקרא עם החזן כן עיקר. ואם שכח יכול [לחזור] עד ג' בשבת [עד] ועד בכלל. (מב) תרי יקום פורקן, ומי שבירך. ויש מקומות שאומרים בכל שבת אב הרחמים לבד כשמברכין החדש, ובחתונה ור"ח ויום טוב. ויש מקומות שאין אומרים [אותו] אלא בין פסח לעצרת, ואז אומרים אפילו כשמברכין החדש, אחר ברכת החדש. 

בשבת שלפני ראש חדש מברכין החדש מי שעשה נסים וכו', (מג) ואז אין מזכירין נשמות, ואין אומרים אב הרחמים וכן בחתונה, (מד) וקל וחומר ראש חדש וחנוכה שנאמר בהיות טוב אל תיקרי רע, רק בין פסח לעצרת אומרים [אותו] כדפירשתי. 

אשרי, יהללו, חצי קדיש, מוסף, תכנת שבת וישמחו בך רצה במנוחתינו, וש"ץ חוזר התפילה ומוסיף בה נעריצך, כבודו, ממקומו, שמע, אני. בי"ט מוסיף אדיר אדירנו. קדיש שלם, אין כאלהינו. ועלינו לשבח וקדיש דיתום. למנחה אשרי ובא לציון חצי קדיש. (מה) ואני תפילתי. וקורין אחר הפרשה שסיים [בה] שחרית י' פסוקים לג' גברי (מו) (כדפ"ל) בלא קדיש, יהללו חצי קדיש. ומתפללין אתה אחד וכו', וש"צ חוזר התפילה, צדקתך [צדק] (תהלים קיט, קמה), וצדקתך (שם עא, יט) צדקתך (שם לו, ז) [כהררי אל], קדיש שלם. (מז) אם יש חתן בבית הכנסת אין אומרים צדקתך צדק. וכן בכל יום שאין נופלין בחול, אם חל אותו יום בשבת כגון ר"ח וי"ט וט' באב [וחנוכה] ופורים, ואפילו חלו ביום א' אין אומרים צדקתך צדק בשבת [שלפניו]. ואומרים [פרקים] בזנויים ובהגר מפסח עד ראש השנה. וברכי נפשי (שם קד) מאחר החג עד שבת הגדול. ובברונא בקיץ פרקים, ומשכיל לאסף (שם עח), ובחורף משכיל [לאסף] לבד, קדיש דיתום. (מח) ואוכלין סעודה שלישית אחר המנחה פת כביצה. ואם שכח בברכת המזון של שבת (מט) אין צריך לחזור כי לרבינו תם יצא אפילו (נ) בלא פת. ויש אומרים שגם ביום טוב חייב בג' סעודות. כל שבת שלפני ראש חדש מברכין את החדש מי שעשה נסים וכו'. ואין אומרים בקרוב, כדי שיהיו התיבות רק כ"א כמנין [השם של] אהיה, ובגימט' אך טוב וגו'. רק שבת שלפני ראש השנה אין מברכין החדש שנאמר (תהילים פא, ד) בכסה פירוש מכוסה. 

ספר המנהגים (טירנא) מנהג של ראש חודש 
==================================== 
(נא) בערב ראש חדש אין נופלין אחר מנחה. קדיש שלם והוא רחום, ברכו, ערבית ומוסיף יעלה ויבא ברצה ביום ראש חדש הזה, (נב) ואם שכח אינו חוזר בב' לילות ראש חדש, אבל שחרית מוסף מנחה חוזר לרצה אם לא עקר רגליו. (נג) ואם עקר רגליו חוזר לראש, אפילו ש"צ [חוזר], חוץ בשחרית ששליח ציבור אין חוזר, א"ח. קדיש שלם, ועלינו לשבח וקדיש דיתום. 

בשחרית מוסיף ובראשי חדשיכם בקרבנות, ויעלה ויבא ברצה, ומברך לקרא את ההלל. (נד) ואומר הללויה (שם, קיג - קיח), בצאת ישראל (נה) ומדלג לא לנו, ואומר יי' זכרנו ומדלג אהבתי, ואומר מה אשיב וכו' עד בא"י מלך מהולל בתשבחות קדיש שלם. (נו) וקורין בספר תורה ד' גברי בפינחס (במדבר כח) כהן [מצו עד] עולת תמיד לוי חוזר לעיל ומתחיל ואמרת להם עד ההין, ישראל עד ונסכה, ורביעי עד ונסכו. חצי קדיש יהללו [אשרי] ובא לציון וחצי קדיש. מוסף: מגן ומחיה והקדוש, ראשי חדשים, וחותם מקדש ישראל וראשי חדשים, רצה ומודים, ברכת כהנים וכו' קדיש שלם ועלינו לשבח וקדיש דיתום. ואין אומרים והוא רחום ותחנון ולמנצח ואל ארך אפים. וכל יום שיש [בו] מוסף אומרים קדיש שלם אחר הלל, ואם אין [בו] מוסף אומרים חצי קדיש. 

בשבת וראש חדש [אומר] יוצר: איילת השחר, ואופן: אביר הגביר, זולת: אמונתך. ואומר יעלה ויבוא ברצה ערבית שחרית ומנחה. ואין מזכירין בו של שבת לפי שכבר אומרים אתה קדשת, ישמח משה או אתה אחד לשבת. וכן בברכת המזון אומרים רצה והחליצנו ויעלה ויבוא, ואין מזכירין בו של שבת, וכן בשל שבת אין מזכירין בו של ראש חדש (נז) ומוציאין ב' ספרי תורות וקורין באחת בענין היום ז' גברי ומניחין ספר תורה השנייה אצלה ואומרים חצי קדיש על שתיהן. וקורין למפטיר בשנייה בפר' פינחס (שם כח, ט) וביום השבת ובראשי חדשיכם עד ונסכו, ומפטירין בהשמים כסאי (ישעיה סו) ובברכת המפטיר אין מזכירין של ר"ח גם בחתימה. כן מסיק המרדכי והאשירי. אבל ר"י פסק שאומרים על יום המנוח [הזה] וראש חדש [הזה]. אבל בחתימה אין מזכירין ר"ח. ואם חל ר"ח ביום א' מפטירין מחר חדש (שמואל א' כ, יח). ואין מזכירין נשמות ולא אב הרחמים. במוסף אתה יצרת וכו' ואת מוספי וכו' זה קרבן שבת וקרבן ראש חדש כאמור, ובראשי וכו' ישמחו, אלהינו ואלהי אבותינו רצה במנוחתינו וחדש עלינו וכו' וחותם מקדש [השבת] ישראל (נח) בלא וי"ו וראשי חדשים. ישראל פירוש שע"י ישראל קידש ראש חדש, שבית דין מקדישין החדש. סליק מנהגי החול והשבת, ור"ח. 

ספר המנהגים (טירנא) חודש ניסן 
============================= 
ועתה אפרש בעז"ה מנהג מכל חדש וחדש. ואתחיל בניסן כדפ"ל בהקדמה. ניסן כל (נט) החדש (ס) אין נופלין [בתחנון], לפי שבאחד בניסן הוקם המשכן. והקריבו י"ב נשיאים קרבנם כל איש ביומו, זהו י"ב יום. ויום י"ג אסרו חג שלהם. ויום י"ד ערב פסח. וח' ימי פסח ואסרו חג [הרי כ"ג ימים], ומתוך שאין נופלין ברובו אין נופלין בכולו. ואין אומרים בו צדקתך צדק וצידוק הדין. כי והוא רחום ותחנון וצדקתך צדק (סא) וצידוק הדין לעולם שוין [הם]. ואין מזכירין בו נשמות. 

[ראש חדש] ניסן שחל בו בשבת אז הוא פרשת החדש. ואומר רק אופן דראש חדש אביר, וכל שאר השייך לפרשת החדש כמו שמפורש לקמן בחדש אדר. ומפקינן ג' ספרי תורות וקורין [באחד] ו' גברי בענין היום, ולז' קורא בס"ת שנייה וביום השבת ובראשי חדשיכם וכו' כדפ"ל. ואז מניחין השלישית אצלה ואומרים [חצי] קדיש על שתיהן. ולעולם קיימא לן דתדיר קודם ולכן קורין לראש חדש קודם בספר תורה שנייה ואח"כ החדש הזה (שמות יב, ב) בספר תורה שלישית לפי שר"ח תדיר יותר. ולעולם מפטירין במה שקרא באחרונה למפטיר. לכן כיון דקורין בספר תורה השלישית החדש הזה, לכן מפטירין באחד לחדש (יחזקאל מה, יח) השייך ג"כ לפרשת החדש, ולא בהשמים כסאי (ישעיה סו), דלעולם מפטירין ממאי דסליק בקריאה. וכן ר"ח טבת או אדר שחלו בשבת ושמחת תורה מפקינן ג' ספרי תורות ודינם כדפירשתי לעיל. וכן אפרש כל אחד במקומו אי"ה. 

לעולם ראש חדש ניסן לא בא אלא באגה"ז. אם בא בז' פירשתי כבר, ויהיה בח' בחדש שבת הגדול. ואומרים בו יוצר: אאמיר, ואופן: בלולי אש, וזולת: אז כארסת, קדושה: אלהים בצעדך וכו' וסדר אלהי הרוחות. ואם חל ר"ח ניסן באג"ה אז שבת שלפני ראש חדש יהיה פרשת החדש, ושבת שלאחר ראש חדש יהיה פנאי שאין אומרים בו לא יוצר ואופן ושום דבר. ושבת שאחר כך יהיה שבת הגדול, כי לעולם שבת הסמוך לפסח הוא שבת הגדול על שם הנס [הגדול] שאותה שנה דיציאת מצרים היה שבת הגדול בעשור לחדש. ולקח כל אחד שה לפסחו ומשכוהו וגררוהו על הקרקע [כדי] לבזות אלהי מצרים לעיניהם וקשרום בכרעי מיטותיהם ולא אמרו דבר. ומפטירין בו וערבה ליי' (מלאכי ג, ד), ויש מקומות שאין מפטירין וערבה ליי' אלא כשחל שבת הגדול בערב פסח. (הג"ה) יש אומרים י"ד שחל להיות בשבת הגדול בפרשת מצורע להפטיר וארבעה אנשים (מלכים ב' ז, ג) כי גם בה כתוב מענין הנס. ובמנחה שלו אומרים עבדים היינו וכו', עד עונותינו. אפילו אם חל בי"ד, אין אומרים ברכי נפשי ולא משכיל לאסף. (סב) (ב) י"ד שחל להיות בשבת הגדול מביאין מים למצות ביום י"ב, בערב יום ה', ובליל ו' בודקין החמץ ויבטלו אחר בדיקה ושורפו ביום ו' מתי שירצה אפילו אחר ו' שעות. וא"ח כתב טוב לשורפו קודם שש. ולא יבטלו פעם שנית אלא בשבת אחר אכילת שחרית יבטלו קודם שש. ויבער כל החמץ הנשאר ויתננו לכלבים או לתרנגולים או לגוים. (סג) ואם נטל ויצא אין נזקקין לו. וא"ח כתב שאין להוציא המפה מביתו ע"י גוי אלא ינערה. 

ספר המנהגים (טירנא) ערב פסח 
=========================== 
בשבת בערב פסח ממהרין להתפלל מאד בהשכמה כדי לאכול לגמרי קודם [גמר] ד' שעות. וסעודה שלישית יאכל אחר חצי היום חצי שעה. י"א בפירות, (סד) וי"א במצה עשירה שנילושה ביין או בדבש בלא מים כלל. ביום י"ג בערב (סה) מביאין מים למצות, וישאבו המים (סו) בין השמשות, פירוש בין שקיעת החמה לצאת הכוכבים. כן מסיק [בא"ח]. ומי נהר טובים (סז) ואם אין מי נהר יקח מי באר וילינו כל הלילה. (סח) ויכסה המים, ולא יעבירם תחת הרקיע שמא [יהא] מעונן ויומא דעיבא כוליה שימשא, וק"ו לא בחמה. ובעת הקור ישים למעלה בחדר, ואם עת חום ישים במרתף. ואם נפלה התקופה או יהיה מת ח"ו תוך השכונה אין צריך לשפוך המים לחוץ, כי לא יארע תקלה במצות השם, שנאמר (קהלת ח, ה) שומר מצוה לא ידע דבר רע. (סט) וטוב להניח ברזל במים או להחתימה במפה. 

אור לי"ד בודקין [את החמץ], ולא יאכל ולא ילמוד עד שיבדוק החמץ בנר שעוה [דוקא] ודווקא בלילה ממש. ומסיק דקודם שיתחיל לבדוק מברך: ברוך אתה יי' אלהינו מלך העולם אשר קדשנו במצותיו וצונו על ביעור חמץ. וי"א על ככר ראשון, שימצא, ולא קיימא לן הכי. הג"ה: אין מברכין שהחיינו לפי שהבדיקה צורך הרגל וסמכינן אזמן דרגל. א"ח, גי'. 

וכל בני הבית דיי להם בברכת בעל הבית אם כוונו ושמעו. וכל אחד יבדוק בחדרו ולא ידבר בין לתחילת הבדיקה לסופה. ומיד אחר הבדיקה יבטלינו (ע) ויאמר: כל חמיעא וחמירא דאיכא ברשותי דלא חמיתי' ודלא בערתי' ליבטל וליהוי כעפרא [דארע']. ושליח יכול לבטל. א"ח. וישמור החמץ שמצא וימנה החתיכות. (עא) ולמחר שורפו קודם תחילת שש וחוזר ומבטלו ומוסיף דחמיתיה ודלא חמיתיה דביערתי' ודלא ביערתי' וכו' ומותר ליהנות מאשו וק"ו מגחליו ואפרו. אבל [אם] שורפו אחר שש, אסור ליהנות מגחליו אבל מאפרו מותר, דכל הנשרפים אפרן מותר. ואוכלין כל ד' ותולין כל ה' ושורפין בתחילת שש. מסיק דקודם שש השבתתו בכל דבר, אחר שש דווקא בשריפה. 

(עב) בערב פסח אין אומרים אל ארך אפים (עג) ולמנצח (תהילים כ) ומזמור לתודה (שם קט) וכן בערב יום כפור, לפי שאין מביאין קדשים לבית הפסול למעט זמן אכילתו, לכן אין מביאין תודה בערבי פסחים משום חמץ וב[ערב] יום כפור מפני התענית. וי"א לדלג שתי תיבות מזמור לתודה ולהתחיל הריעו ליי' וכן ביום טוב (עד) במזמור שיר מדלגין השבת ואומר ליום טוב להודות וכו'. ואופין ג' מצות אחר חצות. ואין אוכלין מט' שעות ולמעלה אלא מיני תרגימא ופירות ושותין יין. ואין לספר ולכבס (עה) אחר חצי היום. 

ספר המנהגים (טירנא) עירובי תבשילין וחצרות 
========================================= 
לעשות עירובי תבשילין. אם חל יום טוב (עו) בה"ו או בו' ובז' יקח בערב י"ט פת שלם כביצה ובשר או ביצה או דג כזית צלי או מבושל. ויתן [ליד] אחר לזכות על ידו כל הקהל. ויאמר: אני מזכה לכל מי שירצה לזכות ולסמוך על עירוב זה. וחוזר המזכה ונוטל מיד הזוכה ומברך: ברוך אתה יי' אמ"ה אקבו"ץ על מצות עירוב. ויאמר בדין יהא שרי לנא לאפויי ולבשולי ולאטמוני ולאדלוקי שרגא ולאפוקי ולעיולי ולמיעבד כל צרכנא מיומא טבא לשבתא לנא ולכל ישראל הדרים בעיר הזאת. ויודיע המערב לרבים שעירב עליהם. וטוב שיערב כל אחד לעצמו מי שיודע לערב. וישמור העירוב עד שיכנס השבת. וטוב לברך המוציא בשבת שחרית על העירוב. וגם על עירובי חצרות כיון שגם כבר נעשה בו מצוה. 

לעשות עירובי חצרות בערב פסח. (עז) גובין מכל אחד מעט קמח ועושין מצה שלימה אפילו קטנה מאד. מזכה ע"י אחר כדפ"ל בעירובי תבשילין. ויברך על מצות עירוב, ואומר בדין יהא שרי לנא להכניס ולהוציא ולהביא בכל שבתות השנה הזאת מבית לבית ומחדר לחדר מגג לגג ומחצר לחצר ומבתים לחצר ומחצר לבתים ומחדר לחצר ומחצר לחדר ומבית לגג [ומגג לבית] כל מה דצריך לנא בכל שבתות השנה ולכל ישראל הדרים בעיר הזאת. וישמור העירוב כל השנה. 

ספר המנהגים (טירנא) חיטים לעניי העיר 
==================================== 
מנהג הקהילות להשים מס על הקהל לצורך חיטים ליתן לפסח לעניי העיר. מי שהיה בעיר י"ב חדשים חייב ליתן [עמהם]. כן מייתי מירושלמי, מנהגים. 

ספר המנהגים (טירנא) דיני הגעלה ולישה 
==================================== 
סדר הגעלה. (עח) מגעילין כלים דווקא שאינן בן יומן, ואז אפילו בכלי כשר מותר להגעילו [אפילו] אין במים ס'. ואע"ג דגם נותן טעם לפגם אסור לכתחילה, היינו להשתמש בכלי שאינו בן יומו, אבל המים שקבלו מתחילה בליעת פגומה זה ודאי היתר גמור, ואפילו פחות מס'. ואם [מגעיל] בתוך כלי איסור שאינו בן יומו טוב יותר. ולא ישהינו במים החמין וישפוך מיד מים צונן עליו. ויזהר (עט) שלא ינוחו החמין מן הרתיחה בשעת הגעלה. ואם מגעיל כלי קודם ד' שעות בערב פסח מותר אפילו שניהם בן יומן, זהו נותן טעם בר נותן טעם דהיתר. (פ) ואחר ד' [שעות] אסור בפחות מס' אם הן בן יומו. 

(פא) ואין לשין יחד [יותר] משיעור חלה שהם מ"ג ביצים כמנין חלה. כיצד יעשה לעשות מידה לשיעור חלה, ימלא כלי מלא מים ויערה ממנו המים לכלי אחר, ואח"כ יתן בו מ"ג ביצים בכלי הריקן, ויחזיר לתוכו המים שיערה ממנו, והמים שיותירו הם המידה, א"ח. ומפרישין חלה כזית. ומברכין אקבו"ץ להפריש חלה. וי"א תרומה, כי חלה שם העוגה היא, סמ"ג. (פב) ושורף החלה. הלש ביום טוב מפריש ומברך ומניחה עד אחר י"ט בלא אפייה, כי אסור לאפות שלא לצורך אכילה וגם אין שורפין קדשים ביום טוב. אבל בי"ט דפסח שאם מניחה תחמיץ, מפריש בלא ברכה עד אחר אפייה ואז מניחין אצל המצות בכלי ומברך, וקוראה חלה ושורפה אחר י"ט, או נותנה לכהן קטן או לגדול שיוכל לאכול. ואם שכח וקרא לה שם חלה ובירך קודם אפייה, תטיל לצונן שלא תחמיץ עד אחר י"ט ושורפה. א"ח. בחול המועד יכול לשרוף חלות, ואם שכח לגמרי ליטול חלה עד שנאפו הג' מצות בליל שנייה או במ"ש, נראה לי טוב (כ)שיבצע המצ(ו)ה השנייה לשנים לשמור חציה לאפיקומן, אז יניח הג' מצות שלימות ושבורות בכלי לצורפם ויכסם, ויקח פרוסה קטנה מן הבצוע ויברך להפריש חלה וישמור [אותה] לחול המועד וישרוף. 

ספר המנהגים (טירנא) ליל הסדר 
============================ 
בערב י"ט מדליקין ב' נרות ומברכין להדליק נרות לכבוד י"ט. וכן בכל י"ט, וראש השנה ויום כפורים. מתפללין מנחת חול קדיש שלם. ברכו (ערבית), מעריב ליל שמורים אותו אל וכו' עד פורס סוכת שלום וכו'. ואומר וידבר משה וכו' (ויקרא כד, מד), ובג' רגלים. בתפילה, אתה בחרתנו, ותתן לנו יי' אלהינו מועדים לשמחה וכו'. ובשבת אומרים: שבתות למנוחה ומועדים לשמחה וכו' את יום חג המצות הזה זמן חירותינו מקרא קודש, ולא יאמר באהבה וכו', יעלה ויבוא, והשיאנו, וחותם מקדש ישראל והזמנים, פי' על ידי ישראל קידוש המועדות שבית דין קובעין אותן. קדיש שלם ועלינו לשבח וקדיש דיתום. ואין מקדשין בבית הכנסת בב' לילות לפי שאין שום אדם [בישראל] כעני שאין לו ד' כוסות. (פג) ואם שבת אין אומרים במעריב פיוט שמא יטה את הנר וכן בשבת וי"ט. ואומר בתפילה ובקידוש את יום השבת הזה או יום המנוח הזה באהבה ואת יום חג המצות הזה. (פד) וגם ביעלה ויבוא מזכיר שבת וחותם מקדש השבת ישראל בלא וי"ו והזמנים. ויכולו, נ"ל שאין אומר מגן אבות לפי שליל שימורים הוא מן המזיקין. א"ח. ואין אומרים במה מדליקין כדפרישית לעיל. 

וכשיוצאין מבית הכנסת ממהרין [מיד] לאכול כדי שלא ישנו התינוקות [וישאלו]. ואין אוכלין עד שיהא ודאי לילה. וכן לילה ראשונה דסוכות. (פה) ושוטפין הכוסות ומוזגין לכל הפחות רביעית הלוג לכל אחד. ונוטל ידיו (פו) אם מטונפות [הן]. ויקדש בורא פרי הגפן, ואשר בחר בנו ותתן לנו וכו' כדפ"ל בתפילה, ומועדי קדשך בשמחה ובששון וכו' וחותם כמו בתפילה, ושהחיינו, בשבת ויכולו, ובמוצאי שבת (פז) יקנה"ז. ובתפילת ערבית ותודיענו אחר [עלינו] קראת. וכן בכל י"ט במוצאי שבת. ואין מברכין על הבשמים (פח) לפי שי"ט חשוב כבשמים. וי"א [גזירה] שמא יקטמנו. ואין מברכין שעשה נסים לפי שאומרים בלפיכך את כל הנסים האלו וכו'. ושותין בהסיבת שמאל דווקא, רוב רביעית שהוא נגד ביצה תרנגולת. ואם הוא איטר יד יסב על צד ימין. וי"א [ג"כ] על (פט) שמאל. וכן כל [ד'] כוסות דין אחד להן, לברך בורא פרי הגפן ולשיעור ולהסיבה רק בברכה אחרונה חולקין הפוסקים. ומסיק דאין לברך ברכה אחרונה רק אחר כוס אחרון. א"ח, ואביו. 

נוטל ידיו ואין מברך על נטילת ידים. כן מסיק (א"ח). וי"א שיברך ולכן טוב (צ) להשתין ולשפשף כדי שיברך לכולי עלמא כדין. ויקח (צא) אפיך או פיטרזילגא או פארין וכה"ג ויטבול במים ומלח. (צב) ובשבת בחומץ או במורייס. ויברך בורא פרי האדמה, (צג) ואין צריך כזית, ולא הסיבה. ולא יברך אחריה בורא נפשות רבות. (צד) ויבצע מצה השנייה לשנים, דאם יבצע הראשונה יהיה המוציא על השנייה, ואסור משום דאין מעבירין על המצות, דאין מצוה בשבירת המצה אחת לשנים, אבל עתה יהיה המוציא על הראשונה. וחציה ישים בין שתי השלימות וחציה יצרור במפה לאפיקומן זכר (צה) לצרורות בשמלותם וגו' (שמות יב, לד). (צו) ויעקור הקערה שבה הג' מצות ונסמן עליהם א' ב' ג'. וב' תבשילין ומרור וירקות (צז) וחרוסת. והיא במקום שולחן קטן ויעקור אותה בסוף השולחן, ולא יגביהנה רק עוקרה, לכן אין צריך להסיר ממנה ב' תבשילין. והכל כדי שישאל הבן למה עוקרין הקערה והלא לא אכלנו עדיין שנאמר (שם יג, יד) כי ישאלך בנך מחר וגו'. וכן שמוזגין כוס שני אחר בני חורין. ואז מוזגו פעמיים קודם אכילה כדי שישאל הבן מה נשתנה. ויגביה המצה ויאמר הא כלחמא או כהא לחמא וכו' עד בני חורין. ומוזגין כוס שני. ואם אין אדם שואל, (צח) שואל לעצמו מה נשתנה וכו'. ואין אומרים אין אנו חייבין לטבל אפילו, כי אין שייך חיובי לקטנים אלא אומר שבכל הלילות אין אנו מטבילין וכו' עד עבדים היינו, ואז מחזירין הקערה לפניו שכבר שאל מה נשתנה וכו'. ובמצה זו יגביה המצה ובמרור זה יגביה המרור ובלפיכך (צט) יגביה הכוס עד הללויה (תהלים קיג), ובצאת ישראל (שם קיד) כדי לומר שירה (ו)גם על היין, דאם לא כן במה מהדר כוס שני אלא בהלל. לכן חולקין הלל קצת קודם אכילה, כי האגדה רק סיפור דברים בעלמא, לכן מסיק דאין לברך על הלל כלל כיון שמפסיקין בו בסעודה. וכן בכל דבר שיש פלוגתא וספק בברכות טוב שלא לברך כי הברכות אינן מעכבות. א"ח. ואומרין ונאכל שם מן הזבחים ואח"כ מן הפסחים כי החגיגה (ק) בא קודם הפסח. ואומר שיר חדש לשון זכר לפי שגאולה זו אין צער אחריה. ומברך בורא פרי הגפן על כוס שני וישתה רוב רביעית בהסיבת שמאל. (קא) ונוטלין כלם ידיהם ומברכין על נטילת ידים. (קב) ויברך המוציא על מצה העליונה שהיא הראשונה ולא יבצעינה עד שיקח הפרוסה שבין שתי השלימות ויברך אקבו"צ על אכילת מצה על שתיהן, (קג) ואוכלין בבת אחת בהסיבת שמאל מכל אחת כזית. ואם אין יכול לאוכלם יחד, יאכל תחילה המוציא ואח"כ של פרוסה, כך מסיק בא"ח. וכזית הוא כחצי ביצה. ויקח (קד) לטו"ך או קרי"ן הקלחין או העלין שלו. אם אין לטו"ך אז יקח וורמו"ט ויברך בא"י אמ"ה אקבו"ץ על אכילת מרור. (קה) וטובלו בחרוסת וישקיענו בו משום קפא פירוש ארס, וינער מעליו החרוסת וגם לא ישהנו בתוכו. הכל כדי שלא לבטל טעם המרור. מרור (קו) צריך כזית בלא הסיבה. ויוצאין בקלחים אפילו יבשים, ובעלים דווקא לחים, (קז) [ולא יבשים] ולא בשרשים כלל. (קח) והחרוסת (יקלסוהו) [יקלשנו] ביין בשעת טיבול זכר לדם. ויקח מצה שלישית (קט) וכורכה עם לטו"ך או עם קרי"ן ויאכל כזית בהסיבה (א) בלא טיבול ובלא ברכה [זכר למקדש] כהילל. ואוכלין סעודה. (ב) ונהיגי לאכול צלי במדינתינו. וימהרו לאכול, כדי לאכול אפיקומן קודם חצות (ג) כל אחד כזית בהסיבה. ואם שכח לאוכלו עיין בסמ"ק. הג"ה: והא לך סמ"ק: שכח ולא אכל אפיקומן עד שברך ברכת המזון אין צריך לחזור, משום דשאר מצות נמי חשובות כ"ע, עכ"ל. 

ולא יתנמנם בין אכילת אפיקומן ולא יאכלנו בב' מקומות. ונוטל מים אחרונים ולא יברך על נטילת ידים לפי שהן חובה (ד) משום סכנת מלח סדומית. וי"א דווקא המברך יטול מים אחרונים. (ה) ומוזגין כוס שלישית לברכת המזון. (ו) ויחזור אחר ג' לזימון. וטוב הוא גם משום הודו שאחד קורא וב' עונין. ויברך בורא פרי הגפן ושותה רוב רביעית בהסיבה [שמאל]. ומוזגין כוס רביעי ואומר עליו שפוך והלל וכו'. ואין חותמין ביהללוך רק אחר נשמת וישתבח וחותמין בחי עולמים כי למה לי לחתום תרי זימני. ומברך בורא פרי הגפן, ושותין רוב רביעית בהסיבה ומברך אחריו (ז) ברכה מעין ג' כדפ"ל. ואומרים לשנה הבאה בירושלים וחסל סידור וכו'. אדיר הוא יבנה ביתו וכו'. ואין שותין יותר רק מים, (ח) ויש אוסרין אפילו מים. ואם שכח ושתה או אכל בלא הסיבה, כל מה דמפורש דצריך הסיבה יחזור וישתה או יאכל בהסיבה. אבל (ט) נ"ל דאין צריך לחזור ולברך. הג"ה: וא"ח פסק דצריך לחזור ולברך, סי' ת"פ. בין הכוסות יכול לשתות, רק בין שלישי לרביעי לא ישתה. ועל שינוי יין יכול לברך הטוב והמטיב בליל פסח ולא (יהא) [נראה] כמוסיף על ד' כוסות. והכותב מסופק אם חל פסח בשבעת ימי המשתה שצריך לברך ז' ברכות לחתן [על ב' כוסות] כמו שכתב באורח חיים, בב' לילי יו"ט (וימים) [של פסח] כיון דצריך ב' כוסות לברכת המזון [ולז' ברכות], כיצד יעשה שלא יהא כמוסיף על ד' כוסות ונ"ל טוב שיברך ברכת המזון על כוס ג' שלו [ויצא בכוס], ועל כוס ג' של החתן יברך ז' ברכות, ובפ"ה יחזור ויברך על כוס שלו והחתן ישתה [מ]שלו ויוצא דכוס ג'. ואין קורין קריאת שמע על מיטתו, כי ליל שמורים הוא מן המזיקין לכן אין לנעול דלת הבית, א"ז (לג). 

ספר המנהגים (טירנא) חג הפסח 
=========================== 
בשחרית אומרים פסוקי דזמרה ונשמת כמו בשבת וכן בכל י"ט. וש"צ מתחיל האל בתעצומות וגו'. [בשלש רגלים] יוצר: אור ישע מאושרים, ואופן: ראשו, זולת: אהובך נפש, גאולה: ברח דודי. ומתפללין כמו בערבית כדפ"ל, רק ברכינו בברכה וכו' במקום שלום רב. ומברך לגמור את הלל או לקרוא את הלל, א"ח. הלל שלם וקדיש שלם. וכן ביום שני אין כמוך ועל הכל כממו /כמו/ בשבת. וכן בכל י"ט. וקורין בפרשת בא (שמות יב, כא) משכו וקחו וכו' עד צבאותיכם. ה' גברא, כהן עד עולם, לוי כן עשו, ישראל מצרים, רביעי לדורותם, חמישי לצבאותיכם. ואם שבת קורין ז' גברי שמוסיפין שנים, וברכתם [גם] אותי, יעשו אותו. ו(ב)ספר תורה שנייה ומניחין אצלה ואומרים חצי קדיש על שתיהן. וקורין בה למפטיר בפרשת פינחס (במדבר כח, טז) ובחדש הראשון עד לא תעשו. ומפטיר (יהושע ג, ז) ויאמר יהושע וכו'. אשרי יהללו, ואם שבת אומר יוצר דשבת לאל אשר שבת ומזכירין שבת בכל התפילות ובברכת הפטרה. [ואומר] יקום פורקן. 

מוסף [מתפללין] בלחש ומפני חטאינו וכו' את מוסף וכו' ובחדש הראשון וכו'. ואם שבת מזכיר של שבת ואת מוסף וכו' כדפ"ל, בראש חדש בשבת. [בשבת] ישמחו וכו' אלהינו ואלהי אבותינו רצה במנוחתינו מלך רחמן וכו' וחותם מקדש השבת ישראל והזמנים. וחזן אומר ברכת אבות עד ומושיע. (י) בדעתו אביעה וכו' אתה גבור עד אתה רב להושיע. תהומות וכו' וכל הטל עד משיב הרוח ומוריד הטל, לברכה ולא לקללה, לחיים ולא למות, לשובע ולא לרזון, מכלכל חיים בחסד וכו', והקהל אומרים במוסף משיב הרוח ומוריד הגשם. רק במנחה מפסיקין ואין אומרים אותו [עד] מוסף דשמיני עצרת. כן מסיק במנהגים. ולא נהיגי כא"ח שכתב להפסיק גם הקהל במוסף. נעריצך וכו'. ומוסיף אדיר אדירנו וכו' וכן בכל י"ט. אתה בחרתנו ומפני חטאינו וכו' כדלעיל. וקודם רצה (יא) עולין הכהנים לדוכן. וש"צ אומר ברצה ותערב לפניך וכו' ושם נעבדך וכו' עד להודות, ואומר בלחש ברכינו בברכה וכו' עד כהנים בזמן שאומרים הקהל אמן, מתחיל (יב) בקול רם כהנים. ואם אין שם אלא כהן אחד, אין לקרותו שנאמר (במדבר ו, כג) אמור להם. ואין הש"צ עולה לדוכן (יג) אא"כ שהוא מובטח לחזור לתפילתו. וכשהכהן אומר ומנגן הכ"ף מוישמרך ויחונך [ושלום] יאמר הקהל רבון העולמים חלומותי וכו' כדי שיאמר הקהל אמן עליו. ואין אומרים הפסוקים משום היסח הדעת. קדיש שלם. אין כאלהינו ועלינו לשבח וקדיש דיתום. 

מנחה אשרי ובא לציון וכו' וחצי קדיש. ומתפללין כמו שחרית רק שמדלגין משיב הרוח ומוריד הגשם. ושלום רב במקום ברכת כהנים וכו'. ואם שכח ואמר משיב הרוח בימות החמה אין מחזירין אותו. אמר מוריד הגשם חוזר לאתה גבור ומדלג משיב הרוח ומוריד הגשם. ואם סיים הברכה יחזור לראש התפילה, אשירי /אשרי/ קדיש שלם. ואין אומרים [לא] פרקים ולא שום דבר ולא קדיש [יתום]. וכן בכל יום טוב, [אפילו בשבת]. ושוהין (יד) בין מנחה למעריב [עד הלילה], כדי (טו) שלא יעשו מלאכה מי"ט מבעוד יום על הלילה. דשמא השני חול ואסור להכין מי"ט לחול. ואין אוכלין ואין עושין מלאכה בין מנחה למעריב עד הלילה, ואפילו להביא יין וכה"ג ראיתי אוסרין עד [הלילה] אחר ברכו. וכן בכל י"ט ראשון גם בראש השנה. 

בליל שני, מעריב ליל שימורים אור וכו' אור יום הנף וכו'. ומתפללין כליל ראשון רק שמדלג משיב הרוח וכו'. ומברכין (טז) מעומד אקבו"ץ על ספירת העומר היום יום אחד (יז) בעומר (יח) יהי רצון לפניך וכו'. וכן סופרין עד ז' שבועות. כשסופר ז' ימים אומר היום ז' ימים שהם שבוע אחד, ח' ימים אומרים [שהם] שבוע אחד ויום אחד וכן לעולם כי צריך למנות ימים ושבועות. הג"ה: ואין מברכין שהחיינו על הספירה (יט) משום שהיא צורך שבועות ואז ארגל סומכין שמברכין כן שהחיינו, גי'. ואם שכח לספור בלילה יספור ביום, בלא ברכה. ואם שכח לספור ליום [ולילה] שלם, כתב בה"ג שלא יספור עוד (כ) דלא הוי תמימות. אבל באשירי כתב דיספור אח"כ כשאר הלילות וגם יברך. כן מסיק [בא"ח]. ועתה (כא) ספירה דרבנן כיון שאין קציר דעומר לכן אין צריך להמתין עד שיהא ודאי לילה. ועלינו לשבח וקדיש דיתום וקידוש וסדר כליל ראשון (כי"א) ובליל שני כיש אומרים כיון שהספרים חולקין, וקורין ק"ש בלא ברכה. 

ביום שני יוצר: אפיק רנן, אופן: גן נעול, ומתחילין הקהל וש"צ מתחיל דודי וכו', זולת: אודך, גאולה: ברח דודי, קדושה: אסירים ואל נא תערץ. וגומרין הלל. וקורין בפרשת אמור (ויקרא כב, כו) שור או כשב וכו' עד (שם כג, מד) וידבר משה את מועדי וגו' וקורין ה' גברי. כהן אני יי', לוי לא לעשו, ישראל אני יי' אלהיכם, רביעי שבתכם, חמישי אל בני ישראל. ומפטיר קורא כדאתמול, ויפטר (מלכים ב' כג, א) וישלח המלך, ואשרי יהללו. מוסף בלחש כדאתמול רק שמדלג משיב הרוח וכו' אין כאלהינו ועלינו לשבח וקדיש דיתום. ואם חל י"ט במוצאי שבת אומרים אתה בחרתנו עד עלינו קראת ותודיענו וכו' ותתן לנו וכו' ואפילו בר"ה ועיין לקמן במקומו. 

במוצאי י"ט מתפללין אתה חוננתנו כמו במוצאי שבת. ומבדילין על הכוס בבית הכנסת ובביתו בורא פרי הגפן והמבדיל בין קדש לחול וכו'. ולא יברך על הבשמים שמא יקטמנו בי"ט לצורך הבדלה. (כב) ולא על הנר שלא נברא (כג) אלא במוצאי שבת. ויעלה ויבוא ברצה, ואם שכח מחזירין [אותו], וכן בכל יום שיש בו מוסף. 

ביום שלישי שהוא חול המועד (כד) אין אומרים מזמור לתודה כדפ"ל, וכן בכל חול המועד, (כה) מניחין תפילין ומברך עליהם. כן מסיק א"ח. ואין גומרין הלל לפי שביום ז' וח' שהוא י"ט אין גומרין [בהם] לפי שאמרינן מעשה ידי טבעו בים ואתם אומרים שירה. ואם גומרין בח"ה [אז] יהא חמור חול [המועד] מיום טוב [עצמו]. וקדיש שלם. וכן בכל יום שיש בו מוסף אומרים קדיש שלם, קודם הוצאת ספר תורה. וקורין [בראשונה] בפרשת בא (שמות יג, א) קדש לי כל בכור עד סוף סידרא ג' גברי. כהן בחדש האביב, לוי מימים ימימה, ישראל ממצרים. ובספר תורה שנייה קורין [בפנחס] והקרבתם וכו' (במדבר כח, יט) עד לא תעשו וחצי קדיש יהללו ואשרי ובא לציון וחצי קדיש. מוסף אתה בחרתנו ומפני חטאינו וכו' את מוסף יום חג המצות וכו' והקרבתם וכו' עד אשר נתן לך, והשיאנו, וכן כל חול המועד מוסף בו. ביום שני דחול המועד קורין בספר תורה [ראשונה] בפרשת משפטים (שמות כב, כד) אם כסף תלוה. ג' גברי. כהן כי חנון אני, לוי עזוב תעזוב עמו, ישראל בחלב אמו. ובספר תורה שנייה [קורין] והקרבתם כדאתמול. וכן כל חול המועד בשנייה [והקרבתם]. ביום השלישי דחול המועד קורין בפרשת כי תשא (שם לד, א) פסל לך. כהן ולחטאתנו ונחלתנו, לוי מסיכה לא תעשה לך, וישראל בחלב אמו. ובשנייה כדאתמול והקרבתם. ביום רביעי דח"ה קורין בפרשת בהעלותך במדבר סיני. כהן, בני ישראל, וי"א יעשו אותו וכן עיקר. וי"א לעשות הפסח. לוי, מה יצוה יי' לכם, ישראל ולאזרח הארץ. ובשנייה והקרבתם. 

אם חל שבת בחול המועד אין אומרים במה מדליקין. ואומר יעלה ויבוא ברצה בכל התפילות לבד במוסף. ואין מזכירין בה של שבת כדפ"ל בראש חדש. יוצר: אהבוך אוהביך, אופן: דודי, זולת: אלה וכאלה, גאולה: ברח דודי [הלל קדיש שלם] (כו) שיר השירים וקדיש דיתום אין כמוך וכו'. וקורין בפרשת כי תשא (שם לג, יב) מן ראה אתה אומר עד (שם לד, כו) בחלב אמו ז' גברי: כהן האדמה, לוי אשר ארחם, ישראל לא יראו, רביעי ונחלתנו, חמישי לא תעשה לך, ששי אלהי ישראל, שביעי בחלב אמו. ואז בטל סדר הפרשיות. מש"ך תור"א קד"ש בכספ"א פס"ל מדבר"א של"ח בוכר"א. כי פסל לך אין קורין עתה רק בשבת, [כי היה] בכלל ראה אתה אומר. ובספר תורה שנייה קורין והקרבתם. ומפטירין (יחזקאל לז, א) היתה עלי יד יי' בעצמות היבשות, לפי שתחיית המתים תהיה לעתיד בניסן. א"ח. ובברכת ההפטרה חותם רק מקדש השבת ולא בהזמנים. (כז) במוסף אומר באהבה וברצון בשמחה ובששון שבת ומועדי קדשך. וחותם מקדש השבת ישראל והזמנים (כח). 

ביום ז' [של פסח] הוא יום טוב מתפללין כמו ביום טוב ראשון זמן חירותינו וכו'. ומקדשין בבית הכנסת ובביתו. ואין מברכין שהחיינו בליל ז' וח' לפי שאינו רגל בפני עצמו. ומעריב ויושע יי' אום, בליל שני ויושע אומן. ויש אומרים בליל שני אזכיר צדקתך. 

שחרית אין גומרין הלל בב' הימים כדפ"ל. וכן אין אומרים אל נא לעולם תערץ מזה הטעם. יוצר: ויושע שושני פרח, אופן: ידוע שם, ובברונא אומרים (כט) ויושע אל אמונה, זולת: אי פתרוס, גאולה: יום ליבשה. קדושתא: אימת נוראותיך וכו', וסילוק: אומץ. הג"ה: כן הוא במנהגי וינ"א, אבל נ"ל לומר אותותיך ושבטי יה ביום ראשון, כיון שאנו אומרים ויושע ביום ראשון שיסדו גם כן רבי שמעון הגדול כמו שבטי יה. מיהו גם ביום ראשון דשבועות אומרים אדון אמנני שיסד ר' שמעון וא"ה אומרים קרובץ ארץ מטה שיסד הקליר ולא אורח חיים שיסד גם כן ר' שמעון, משום כבוד הקליר שהיה תנא. ודבר פשוט הוא מתי שחל יום ח' בשבת אז אומרים שבטי יה בשבת שגם האופן והזולת יסד ר' שמעון ז"ל. גי': בליל שמיני אומר מעריב ויושע יי' אום, גי'. וקורין (שמות יג, יז) ויהי בשלח עד רפאך ה' גברי. כהן לפני העם, לוי ביד רמה, ישראל תחרישון, רביעי נלחם להם במצרים, חמישי רופאך. ואם שבת ז' גברי. מוסיפין ב' פרשיות א' לפני העם, וי"א מזה אתכם, ב' ובפרשיו קודם ויסע. ולמפטיר קורין והקרבתם וביום השביעי וגו' ומפטירין (שמואל ב' כב, א) וידבר דוד שירה כנגד שירה. וחותם מקדש ישראל והזמנים. 

מוסף אתה בחרתנו ומפני חטאינו והקרבתם. וי"א וביום השביעי ג"כ. וא"ח כתב דלא נהגו כן. ואם חל בשבת אומרים בליל שבת ויכולו ומגן אבות וכו'. ואין חותמין בהזמנים. (לא) וכן בכל יום טוב שאם אין שבת אין אומרים (זה) [מגן אבות] יוצר ואופן וזולת וגאולה השייכים לשבת דחול המועד. אהבוך, דודי, אלה, ברח דודי קודם גאל ישראל. (לב) ויום ליבשה קודם שירה חדשה. וקרובץ קדושתא השייך ליום ז' ואז אומרים ביום ח' יוצר ויושע ולא אתה הארת, אבל אומרים אופן מחוללת ביום ח'. ומזכירין שבת בכל התפילות ובקידוש ובברכת המזון ובהפטרה כדפ"ל ביום ראשון, וכן בכל יום טוב בשבת, שיר השירים יקום פורקן. 

ביום ח' יוצר: אתה הארת, אופן: מחוללת, זולת: אי פתרוס, קדושתא: (לג) אותותיך. וכו' וקורין בפרשת ראה כל הבכור עד סוף סידרא ה' גברי. כהן כמים, לוי חייך ישראל מלאכה, רביעי החוקים האלה, חמישי יסיים. ואם [הוא] שבת יוצר אופן זולת וגאולה השייכים לחול המועד, כדפירשתי ביום ז', וקרובץ השייכים ליום ח', שיר השירים. וקורין ז' גברי מן (דברים יד, כב) עשר תעשר ומוסיפין ב' פרשיות, א' מעשה ידך אשר תעשה, ב' בכל אשר תעשה. למפטיר [קורין] כדאתמול, ומפטיר (ישעיה י, לב) עוד היום בנוב לעמוד. (לד) ומזכירין נשמות ואומרים אב הרחמים. במנחה ואני תפילתי וקריאה ואלהים יחננו (לה). 

בין פסח לעצרת אין נושאין נשים ואין מסתפרין ואין עושין מלאכה אחר שקיעת [החמה] לפי שתלמידי ר' עקיבא מתו באותו זמן. ויש מסתפרין (לו) מל"ג בעומר ואילך שאז פסקו מלמות. א"ח. ועתה נהיגי גם לישא אחר ל"ג בעומר (לז) ואומרים אב הרחמים בכל שבתות שבין פסח לעצרת גם כשמברכין החדש. אבל ר"ח אייר שחל בשבת לא אמרו אב הרחמים פה בברונא, גי'. שבת שאחר פסח יוצר: ויושע, אופן: מחוללת ובברונא אומרים אראלים וחשמלים וכו'. אהבה: אלהי ימי שנותיי, זולת: אין כמוך, גאולה: שבייה ענייה. ומברכין החדש ואומרים אב הרחמים אחר ברכת ראש חדש. במנחה מתחילין [לומר] פרקים ובברונא אומרים גם משכיל לאסף. סליק חדש ניסן. 

ספר המנהגים (טירנא) חודש אייר 
============================= 
אייר. בשבת שאחר ראש חדש מברכין תענית (לח) בה"ב אחר אשרי קודם יהללו. ומי שמקבל [תענית] יאמר אמן. [ואומר] בה"ב סליחות. בברונא ביום ב': ישראל, אלהים בישראל, פזמון מלאכי רחמים. ליום ה': תענית ציבור, אנשי אמנה, פזמון: ישראל נושע. ליום ב': אפפונו מים, אזון תחן, פזמון: השם אל רחום. וי"א סדר אחר. ואומר ש"צ בכל תענית ציבור ענינו בין גואל לרופא. (לט) וציבור דווקא במנחה ולא בשחרית שמא יאחזנו בולמוס ונמצא שקרן בתפילתו. וש"צ אומרו גם בשחרית שאי אפשר שלא יתענה אחד בקהל. ואם שכח אין מחזירין אותו. ואם לא עקר [רגליו] יאמר ענינו בלא חתימה באלהי נצור. (מ) וכן המתענה בשבת מחמת חלום. ועכשיו אין להתענות בשבת [מחמת חלום], שאין אנו בקיאין בפתרון חלומות, א"ח. (מא) וקורין ויחל משה (שמות לב, יא) שחרית ומנחה. ובשחרית אומרים חצי קדש קודם הוצאת ספר תורה, וכן על ספר תורה אחר הקריאה. יהללו, אשרי. אבל במנחה אין אומרים קדיש על ספר תורה אלא קודם הוצאה [ס"ת]. ואחר הכנסה אומר [ג"כ] חצי קדיש. (מב) ויפטיר דרשו (ישעיה נה, ו), ומברכין עד מגן דוד. וציבור אומרים ענינו בשמע קולינו אחר אל תשיבנו קודם כי אתה, ומסיים כי אתה שומע וכו' בא"י שומע תפילה, וברכת כהנים. ונ"ל יחיד המתענה אומר(ו) שלום רב משום לא פליג. ואם שכח ואכל כזית לא איבד תעניתו, אלא מתענה ומשלים ככל תענית ציבור ותענית חלום ויום שמת בו אביו. אבל נדר (מג) יום סתם ושכח ואכל איבד תעניתו, ואוכל ומתענה יום אחר, וכן מותר ללוותו ולפורעו אם מצטער. בליל שלפני תענית אם גמר לאכול וישן אחר כך שינת קבע לא יאכל עוד, אא"כ התנה, אבל שתייה אין צריך תנאי. (מד) א"ח. ודיי בקבלת (מה) תענית בלילה או אפילו (מו) במחשבה לסמ"ק. ויאמר במנחה אחר תענית באלהי נצור: רבון העולמים גלוי וידוע לפניך שבזמן שבית המקדש קיים אדם חוטא ומקריב קרבן לפניך ומתכפר לו עכשיו שאין בית המקדש קיים אין לי מה להקריב לפניך שיכפר על עוונותי, אלא ישבתי בתענית ונתמעטתי חלבי ודמי יהי רצון לפניך יי' אלהי ואלהי אבותיי שיהא חלבי ודמי שנתמעט כקרבן מונח ע"ג המזבח ותרציני. וכן במרחשון מתענין בה"ב, דשמא משום שמחת יום טוב חטאו כמו בני איוב. אבל עצרת רק (מז) ב' ימים לכן אין צריך [להתענות]. הג"ה, גי': ונ"ל בבה"ב וק"ו שאר תענית ציבור אין צריך לקבלו, גי'. בשבת שנייה אחר פסח אהבה: שמחי ועלזי, זולת: אל אל חי ארנן, גאולה: שנותינו ספו וכו'. בשבת שלישי, אהבה: מלוכה אזרתיך, זולת: אריות הדיחו, גאולה: שדודים נדודים. בשבת רביעי, אהבה: איומה נשאתי, זולת אלהי בך אחבק, גאולה שכולה אכולה. בשבת חמישי, אהבה: סגולתי משכתיך וכו' זולת: אלהים לא אדע, גאולה: יקוש בעיניו. [לשבת ב': ארנן חסדך ממולאים, סגולתי מלוכה, אל אל חי ארנן, שכולה. לשבת ג': אומץ דר, יחיד ארץ, סגולה משכתיך, אריות, שדודים. לשבת ד': אשיחה, יום הודו, סגלתי אימה, אלהי בך אחבק, יקוש בעיניו, אל ישראל. לשבת ה': אגורה, אראלים וחשמלים, יחידתי מה יפית, אלה' לא אדע, אל ישר' נקראת. לשבת ו': אהלל, ארחות סגולתי יקרתי אלהי אקראך, יונה נשאתה]. הג"ה, גי': בכל עיבור בהר ובחוקותי חלוקות, לכן משום אחרי נמכר יאמר יקוש בעניו לזו שבת רביעית, ובשבת חמישית אומר שכולה, גי'. בי"ח באייר שהוא ל"ג בעומר, אין נופלין כל היום וערב שלפניו, וגם אין אומרים צדקתך (מח) בשבת [שלפניו] י"ז באייר. סליק חדש אייר. 

ספר המנהגים (טירנא) חג השבועות 
============================== 
בשבת שלפני שבועות, יוצר: אהלל בצלצלי, אופן: אורחת אראלים, אהבה: יונה יעלת חן. זולת: אלהי אקראך, גאולה: יונה נשאת. 

סיון. מראש חדש אין נופלין בתחנון עד ח' בו, שהוא אסרו חג ועד בכלל, לפי שהוא מצות הגבלה. (מט) בערב שבועות אין מקיזין [דם] וכן בכל ערב י"ט. הג"ה, גי': בערב שבועות נפיק זיקא ששמו טבוח דאי לא קיבלו ישראל את התורה הוה טבח להו לבשרייהו [ושתו] (ו)לדמייהו, וגזרו בכל ערב י"ט שלא להקיז דם בשביל ערב שבועות, [בפ'] מפנין. גי'. 

ערבית. מעריב: וירד אביר יעקב, ומתפללין בכל התפילות לבד ממוסף אתה בחרתנו וכו', את יום חג השבועות הזה זמן מתן תורתינו, ולא יאמר באהבה. תשב"ץ. יעלה ויבוא והשיאנו. ומקדשין על הכוס בבית הכנסת [ובביתו], בורא פרי הגפן, ואשר בחר בנו וכו' ותתן לנו וכו' ומזכירין [בי] כמו בתפילה, כדפירשתי [לעיל], ומועדי וכו' ושהחיינו. וכן [מקדשין] בליל שני. 

שחרית. יוצר: אדון אמנני, אופן: קהל אומרים ועתה בנים וכו' ש"צ מתחיל שמעו לי, זולת: אנכי שמעתי, קדושתא: ארץ מטה ורעשה, אל נא לעולם תערץ, יי' קנני, אתו מצות, וחוקים, אלה העדות. הג"ה: יש אומרים שאין לומר אל נא לעולם תערץ ביום ראשון אלא ביום שני, גי' מהרא"ק ז"ל. ואין נראה [לי] דמה טעם דהא יום ראשון עיקר, ונ"ל דווקא במקום שאומרים ארץ מטה ביום שני דנתקן בו אל נא לעולם תערץ, לכן אמר בשני, [אהל] (ו)נ"ל לומר ארץ מטה דווקא ביום ראשון לפי שהקליר שהוא תנא יסדה. גי'. וגומרין ההלל שני הימים, קדיש שלם, [אין כמוך], ומפיק ב' ספרי תורות, וקורין באחת בפרשת (נא) וישמע יתרו (שמות יט, א) בחדש השלישי עד סוף סידרא ה' גברא. כהן: אשר תדבר אל בני ישראל, לוי: יעלו בהר, ישראל: יענינו בקול. רביעי: לרעך, חמישי: יסיים. ואומר אקדמות מילין אחר פסוק ראשון ובחדש השלישי [עד באו מדבר סיני]. ואומרין ארכין אחר וירד משה קודם וידבר. ואומרין אמר יצחק לאברהם אביך, קודם כבד את אביך. בברונא ש"צ קורא עשרת הדברות. ובספר תורה שנייה קורין למפטיר בפנחס (במדבר כח, כו) וביום הבכורים עד ונסכיהם. ויפטיר ויהי בשלשים (יחזקאל א' א). אשרי, יהללו. במוסף וביום הבכורים. וכשמגיע ש"צ לשני תמידין כהלכתן אומר אתה הנחלת וכו' אז שש מאות. גם ש"צ אומר אז שש מאות. ליל שני מעריב, וירד אלהים וכו'. 

ביום שני [שחרית] יוצר: איילת אהבים, ואופן וזולת כדאתמול בברונא. וי"א אור ישראל וקדושו, קדושתא: אורח חיים. ואין אומרים אל נא לעולם. [הלל, קדיש שלם] רות (נב) וקדיש דיתום ואין כמוך וכו'. וקורין בפרשת ראה (דברים טו, יט) כל הבכור ה' גברי [עד סוף סידרא]. ובשבת מתחילין (שם יד, כב) עשר תעשר וקורין ז' גברי כדפ"ל בח' דפסח. וקורין למפטיר כדאתמול. ויפטיר תפילה לחבקוק הנביא (ג, א). ואחר פסוק ראשון אומר יציב פתגם או אתא ודוגמא. ומזכירין נשמות ואב הרחמים. 

מוסף כדאתמול. במקום אתה הנחלת אומרים אזהרת ראשית. ואם חל בשבת אין אומרים מעריב ובמה מדליקין. ומזכירין שבת בכל מקום. ואין אומרים פרקים במנחה, מהרא"ק ז"ל. ואם חל במוצאי שבת אומרים הפרק בשבת שלפניו. ובמ"ש אין אומרים אלהים יחננו אבל אומרים ותודיענו. ויקנה"ז. באסרו חג אין נופלין ואח"כ נופלין. בשבת שאחר שבועות יוצר: אדיר ונאה, אופן: כבודו אות, זולת: אין זולתך, ובברונא אור ישראל וקדושו. לפרשת בהעלותך אשר יצר מאורה. לפרשת שלח אהבה שש מאות. 

ספר המנהגים (טירנא) חודש תמוז 
============================= 
תמוז. (נג) לפרשת חוקת אהבה: אל מחוללי. (נד) בי"ז בו מתענין ואומרים סליחות: אתאנו לך, אמרר בבכי, פזמון: שעה נאסר, ענינו, ויחל, דרשו וכו' כדפ"ל בחדש אייר. ואין מסתפרין (נה) מי"ז בתמוז עד אחר ט' באב. (נו) ויש שאין אוכלין בשר [ואין] ושותין יין [מי"ז בתמוז] עד שבת נחמו. ואין נושאין נשים. סליק חדש תמוז. 

הגה: באיכה רבתי איתא שצריך ליזהר מי"ז בתמוז עד ט' באב שלא לילך יחידי מז' שעות עד ט' שעות. ואין להכות אפילו הרב לתלמידו אפילו ברצועה לפי שבהן קטב מרירי שולט וסכנה יש בדבר שנאמר כל רודפיה השיגוה בין המצרים, גי'. ובר ישראל דאית ליה דינא בהדי לישתמיט מיניה דריע מזליה. א"ח, גי'. 

ספר המנהגים (טירנא) חודש אב 
=========================== 
אב. משנכנס אב ממעטין בשמחה. לכן מר"ח אב עד י' באב אסור לרחוץ (נז) ולספר (נח) ולכבס (נט) ולאכול בשר (ס) ולשתות יין עד י' באב. וא"ח אוסר גם העשירי, כי אין שמחה אלא בבשר ויין, שנאמר (דברים יד, כו) ושמחת גבי שלמים וכתיב יין ישמח לבב אנוש. אבל אם יארע סעודת מצוה כגון אירוסין או ברית מילה או פדיון הבן או סיום מסכתות, משנכנס אב עד ט' באב מותר לקבץ שם (סא) מניין מצומצם [עם] בני מצות ואוכלין בשר ושותין יין. מהרא"ק ז"ל. עוד משמו, שר"ח [אב] היה ביום ו' ומילה היתה ביום ג' אח"כ, ולבשו המוהל ובעל הברית בגדי שבת. ר"ח אב [שחל] בשבת מפטירין שמעו, כדי שלא לדחות סימן (סב) דש"ח פירוש: דברי ירמיהו (ירמיה א, א), שמעו, (שם ב, ד) חזון ישעיהו (ישעיה א, א). נו"ע: נחמו (שם מ, א), ותאמר ציון (שם מט א), ענייה סוערה (שם נד, יא). אר"ק. אנכי אנכי (שם נא, א), רני עקרה (שם נד א), קומי אורי (שם ס, א). שד"ש. שוש אשיש (שם סא, י). דרשו (שם נה' ו) בצום גדליה. שובה (הושע יד) בשבת תשובה. ואם מטות ומסעי חלוקין מפטירין לפנחס (מלכים א', יח) ויד יי' וכו'. [והפטרה של] (ו)חתן או ראש חדש אין דוחין אלו הפטרות שפירשתי. מסיק מהרא"ק ז"ל דמפטירין בר"ח אב [שחל] בשבת (סג) השמים כסאי (ישעיה סו) כמו ראש חדש אלול בשבת לפי שיש בה ג"כ נחמות של ירושלים. 

ספר המנהגים (טירנא) תשעה באב 
============================ 
בערב ט' באב מתפללין מנחה אחר אכילה ואין נופלין בה, וקדיש שלם. ואז אוכלין סעודה המפסקת על הארץ. ומהרא"ק ז"ל כתב גם (סה) לחלוץ המנעלים באותה סעודה. (סו) ואין מזמנין אפילו הם ג' אלא כל אחד מברך לעצמו. ואין אוכלין (סז) ב' תבשילין. וטוב לאכול רק (סח) ביצים או עדשים. ויש אוסרין אפילו פירות מבושלים ב' מינים. וירא שמים (הוא) יושב בין תנור לכירים יחידי ואוכל פת ושותה מים. ומותר לאכול ולשתות אחר סעודה מפסקת אפילו אם ברך כבר, א"ח [ומרדכי]. ונראה לי שמיירי (סט) שעדיין לא קבל עליו התענית, וגם שלא שקעה החמה כי בין השמשות שלו אסור. וכן אחר התענית. ונוהגין שלא ללמוד אחר חצות לפי שתורה משמחת הלב. וכן לא יטייל בערב ט' באב. מהרא"ק ז"ל [היה] (ו)שורה מפה במים ומנגבה, ולמחר מעביר על עיניו דאסור להושיט אצבעו במים. ונראה דווקא לתענוג אסור, אבל בשחרית וכן מתי שעשה צרכיו דידיו מטונפות מותר ליטול ידיו כדרכו כיון דידיו מלוכלכות, וכמו דמותר ביום כפור ליטול מים וירחץ רק האצבעות לפי שרגילות לטנף. 

ט' באב אסור (עא) באכילה ושתייה ורחיצה ונעילת הסנדל (עב) ותשמיש המטה, ולקרות בתורה ובנביאים ובכתובים. רק באיכה ואיוב וקינות (עג) ודברים הרעים שבירמיה מותר, א"ח. ויש לדלג פסוקי דנחמות. וכן פרשת קרבו גוים (ישעיה לד, א). כל חובת היום מותר כגון קריאת שמע ומזמורים וכה"ג. וכן לחזור הפרשה בט' באב [שחל] בשבת מותר. וחולצין מנעלים קודם תפילת ערבית רק במוצאי שבת חולצין אחר ברכו, לבד ש"צ חולץ קודם ברכו מפני הטירוף, וגם אומר המבדיל וכו' קודם שיחלוץ, מהרא"ק ז"ל. ולא יהיה בבית הכנסת רק (עד) נר אחד לחזן שנאמר (איכה ג, ו) במחשכים הושיבני וגו'. ואין צריך לשנות מקומו בט' באב. (עה) ומתפללין ערבית על הקרקע במקומו. יתגדל ותתקבל. וקורא איכה. ומברך לפניה בנחת. אקבו"ץ על מקרא מגילה. ואחר איכה אומר ש"צ זכור יי' מה היה לנו וכו' בחרוז ואתה יי' לעולם תשב וכו' וקורא עד סוף וכופל השיבנו וכו'. ואומר בליל זה יבכיון וכו' שומרון וכו' עד אנה בכיה וכו' תרחם ציון כאשר אמרת, ואתה קדוש, וקדיש שלם בלא תתקבל שנאמר (ס)שתם תפילתי (שם ג, ח). זה הכלל כל הקדישים מן קריאת איכה עד שילכו למחר מבית הכנסת, ואחר איוב כולו בלא תתקבל. [עלינו קדיש יתום] ואם חל ט' באב בשבת אסור בתשמיש המטה. ומכריזין בבית הכנסת בליל שבת דברים שבצינעה נוהג. ואם חל במוצאי שבת או בשבת ונדחה [ליום א'] אין אומרין צדקתך. ואוכלין גם אחר מנחה (עו) אפילו כסעודת שלמה [בשעתו]. ואין אומרין פרקים ואלהים יח(ו)ננו ולא ויהי נועם לפי שאסור במלאכה (עז) במקום שנהגו. (עח) אבל אומר ואתה קדוש. ואומר איך מפי בן ובת וכו' קודם בליל זה יבכיון. ומתפללין אתה חוננתנו, ואין אומרין ויתן לך ואין מבדילין על הכוס אפילו בביתו, אלא כשרואה נר מברך (עט) בורא מאורי האש קודם איכה. ויש אומרים כשיבא לביתו. ואין מברך על הבשמים דאסור משום תענוג. ובמוצאי ט' באב דהיינו בליל ב' מבדילין על הכוס בביתו בורא פרי הגפן והמבדיל וכו'. 

שחרית אומרים כל סדר תפילות היום בנחת [בלחש] וקצת בהשכמה. י"א שאין אומרין מזמור לתודה גם בערב ט' באב כמו בערב יום כפורים וכן בט' באב, גי'. ואין מניחין ציצת שנאמר (שם ב, יז) בצע אמרתו, ומטעם זה מסירין הפרוכת. ואין מניחין תפילין [שהם נקראים פאר] שנאמר (יחזקאל כד, יז) פארך חבוש עליך. וש"צ אומר (פ) ענינו בין גואל לרופא לפי שנקרא צום חמישי. וכן משמע באור זרוע ובא"ח ובמרדכי, וכן נוהגין. אבל ר"י הנהיג שלא לומר ענינו בשחרית לפי שנקרא מועד. ומטעם זה (פא) אין נופלין. ואם חל ט' באב ביום ה' אין אומרין אל ארך אפים ולמנצח וק"ו והוא רחום. כן נוהגין. וכן בהגה' מיימוני שלא לומר אל ארך אפים, אע"ג דאור זרוע ומרדכי וא"ח כתבו דאומרין אל ארך אפים מ"מ אין נוהגין כן. ואסור במלאכה במקום שנהגו. וכן נהיגין (פב) עד חצות. חצי קדיש. וקורין בפרשת ואתחנן (דברים ד, כה) כי תוליד בנים ג' גברי. כהן ובכל נפשך. לוי מלבדו. ישראל כל הימים. (והוא) [ו]מפטיר (ירמיה ח, יג) באסוף אסיפם בנגון איכה. ומשקרא שלישי המפטיר עד כל הימים אז אומר החזן חצי קדיש, ואחר כך מפטירין ומברך עד מגן דוד. ומשונה קדיש זו מכל קדישים שבשנה שאומרין לעולם קדיש קודם שקורין למפטיר והכא אחר כך, וע"ש הטעם. [מהרא"ק] יהללו. קינות, ציונים. ש"צ אומר שומרון וכו' עד אנה בכיה תרחם ציון. אשרי ובא לציון. ומדלג ואני זאת בריתי שהיה נראה כקיים ברית על הקינות. ועוד שאינו יום לימוד תורה. קדיש שלם בלא תתקבל. ואין אומרין אין כאלהינו ופיטום הקטרת אפילו במקום שנהגו לאומרו בחול. ועלינו לשבח וקדיש דיתום. ואיוב [ופרשת] למה תריבו, וקדיש דיתום. 

ואם יש מילה מלין אחר איוב, כן מסיק. ומסיק א"ח דמברכין על הכוס, ושותין התינוקות (פג) אע"ג דאין מבדילין על הכוס. וע"ש שנאמר (תהלים קיט, קסב) שש אנוכי וגו'. וי"א במנחה מלין ואז לובשין [המוהל ו] בעל ברית לבנים אך לא לבנים [ולא חדשים] ממש. גי': מילה בט' באב בשבת אומרין יוצר ואופן וזולת דמילה מהרא"ק ז"ל ונ"ל גם יום ליבשה, גי'. (פד) וכן בשבת של חזון ישעי' אין מחליפין רק הכתונת לבד. ואסור לשחוט (פה) ולהכין לסעודה עד אחר חצות. וכן אין נושאין ונותנין עם גוי ואין יושבין על כסאות עד חצות. אין נותנין שלום לתלמיד חכם בט' באב. ולהדיוט משיבין בשפה רפה. והמהלך בדרך ינעול המנעלים עד שיבוא לעיר מבוי היהודים או לביתו, ואז יחלוץ. 

במנחה (פו) יושבין על כסאותם. ולובשים ציצית [ומניחין] ותפילין. אשרי וחצי קדיש, וקורין ויחל, [ומפטיר] דרשו. וענינו כשאר תענית ציבור ממש. ומוסיפין נחם בבונה ירושלים. ואומרין ברכת כהנים גם הקהל. [ובמנחה אין נופלין] וטוב שלא לאכול בשר ולשתות יין בליל י' וגם ביומו למי שאפשר. דאמר רבי יוחנן אי הייתי לשם הייתי קובע [צום] בעשירי שרובו של היכל נשרף בעשירי. ומסיק דמותר לספר ולכבס וק"ו לרחוץ מיד אחר ט' באב. (פז) גי': יחיד שקבל עליו להתענות כל ב' וה' ב', וחל ט' באב בג' יסעוד פעם אחת טרם יבוא השמש וכן בערב יום כפור דק"ל (למה) מתענין לשעות בכה"ג ומתפללין תפילת תענית. מהרא"ק ז"ל, גי', גי'. בט"ו באב (פח) אין נופלין לילה ויום [לפי] שהוא יום טוב לפי שהותרו שבטים לבא בקהל זה בזה, והותר שבט בנימין לבא [בקהל]. וכלו מתי מדבר והרוגי ביתר נתנו לקבורה וכו'. בסוף מסכת תענית. בשבת נחמו, יוצר: אל שדי, אופן: שאו מנחה, אהבה: שתי פעמים, זולת: אמת משל היה. לפרשת והיה עקב, אהבה: ידיד עליון. סליק חדש אב. 

ספר המנהגים (טירנא) אלול, ימי הסליחות 
===================================== 
אלול. ראש חדש אלול בשבת מפטירין השמים כסאי. (פט) כן מסיק באור זרוע. ובשבת דרני עקרה אומרין גם ענייה סוערה (ישעיה נד) (צ). אבל אם חל ראש חדש ביום א' אין מפטירין מחר חדש. כן בגי' של מהרא"ק לפי שאין בה שום נחמה. 

מנהג כשר לתקוע מראש חדש אלול עד זכור ברית שהוא ערב ראש השנה, ואז מפסיקין מלתקוע וחוזרין ותוקעין בראש השנה זהו ל' יום. וסמך לזה (תהלים פא, ד) תקעו בחדש שופר משמע חדש שלם שהוא ל' יום. והכל כדי לערבב השטן שלא ידע מתי יהיה ראש השנה ויקטרג ח"ו. לכן אין מברכין (ה)חדש תשרי, וגם אין מזכירין ראש חדש לא בקרבנות ולא בתפילה. וגם כתוב (צא) בכסא ליום חגינו (שם שם) פירוש (צב) מכוסה. וגם לכן מתחילין לקרות פרשת בראשית בשמחת תורה כדי שלא יקטרג השטן. טעם אחר [על מה שתוקעין], לפי שמשה רבינו עלה בר"ח אלול לקבל לוחות אחרונות והעבירו שופר כדי שלא יטעו עוד אחר ע"ז, והקב"ה נתעלה באותו שופר שנאמר (שם מז, ו) עלה אלהים בתרועה וגו', לכן תוקעין מראש חדש אלול [עד תשרי]. א"ח. 

(צג) מנהג לעמוד לסליחות במוצאי שבת שלפני ראש השנה קודם היום אם חל ראש השנה בה' או בז' לפי שאמרינן פרק קמא דע"ז שהקב"ה שט בי"ח עולמות בלילה ובג' שעות אחרונות בבקר [הוא] שט בעולם הזה. ואם חל ראש השנה ביום ב' או ביום ג' אז מקדימין לעמוד ממוצאי שבת שהוא כ"א אלול או כ"ב. (צד) וש"צ מתעטף בציצית, גי': משום דאמר: הקב"ה נתעטף כש"צ והרגילו למשה י"ג מידות, לכן בליל יום כפור נתעטף בציצית, לפי שצריך לומר י"ג מידות, גי'. ויברך להתעטף בציצית, כן מסיק דכסות וים /יום/ חייב אף בלילה בציצית, וקיימא לן דציצית חובת בגד ולא חובת אדם. ומסיק דאפילו יחיד יכול לומר שלש עשרה מידות בעשרת ימי תשובה. ודווקא בתפילת תשע עשרה אין יחיד רשאי להפסיק ולומר י"ג מידות. ופתח החזן באשרי. א"ח כתב ועונין אחריו ועומד ואומר חצי קדיש. ויאמר לך יי' הצדקה וכו' ואם אין מנין לא יאמר קדיש, ואומר לך יי' הצדקה וכו' עד שיבוא מנין ואז אומרים קדיש באמצע הפסוקים. ביום ראשון אומרים פתיחה איך נפתח פה, ואיככה אפצה פה, וי"א אין מי יקרא בצדק, ותבוא לפניך, ואיככה אומרים בערב ראש השנה. פיזמון במוצאי מנוחה. זכרונות. ג' פעמים הוידוי. (צו) אל רחום שמך, ענינו. ונופלין בתחנון במקום שיש ספר תורה, על צד ימין אם יש לו תפילין [בראשו] ובזרועו, אם לאו יפול על צד שמאל. כן עיקר כדפרשתי לעיל ביום אגד"ו. ואומר תחנון עד רגע ולא יחתום כדפ"ל. וזוקף ש"צ ביום אגד"ו (ואומר) ויושב לפני התיבה ואומר מחי ומסי, מכניסי רחמים, מרן דבשמיא וכו' כבר שביא דמתחנן וכו' מרן כעבדא וכו' שומר ישראל וכו' ואנחנו לא נדע וקדיש שלם. וסדר זה אומרים בכל יום עד ערב ראש השנה רק שאין אומרים פתיחה רק ביום ראשון דפירשתי. וכהן או גדול יתחיל בא"י אלהינו מלך העולם אקבו"ץ על נטילת ידים וכל פסוקי דזמרה. ונופלין גם ביוצר (צז) ומתענין רוב קהל, מ"מ אין קורין ויחל ולא ענינו. רק יחיד במנחה (ו)יאמר ענינו בשומע תפילה. וכל אלו התעניות, אפילו יום זכור ברית, אינן תענית ציבור לקרוא ויחל וענינו. (צח) וגם אין צריך להשלים עד הלילה, אלא אחר שיצא מבית הכנסת יכול לאכול, אור זרוע. והמחמיר תבא עליו ברכה. שבת שלפני ראש השנה אומרין במעהרין יוצר: אל אלהים דבר ויקרא, אופן: שאו לבבכם, זולת: אלהים אתה אשחרך. (צט) ואין מברכין החדש. 

ספר המנהגים (טירנא) ראש השנה 
============================ 
(ק) בערב ראש השנה כ"ט באלול משכימין מאד לפני היום. ואומרים פתיחה נורא בעליונים. וי"ג סליחות. ופותחין הארון ואומרים פיזמון שופט כל הארץ ואין לנעול הארון מיד אחר שופט כל הארץ, עד כי אתה יי' טוב וסלח. עקידה אם אפס רובע. ופותחין הארון ואומרים זכור ברית, ואומרים [זכור ברית] פסוקים שהן ראשי תיבות א'ג'ה'ג'ב'ד' ומסיים והשב שבות, וידוי ארוך, וידוי אשמנו ג"פ, (קא) תחנון, מחי ומסי, ותפילה תיקח, [ואח"כ מכניסי רחמים] וכו'. ביוצר אין נופלין כשאר ערב יום טוב. ואין קורין ויחל, [וא"א] וענינו רק יחיד במנחה כדפרשתי לעיל. ונ"ל דאין אומרין ברכת כהנים במנחה כיון דאין תענית ציבור כדפ"ל, [ומיהו] שמא כיון דמתענין כל הקהל אומרין ברכת כהנים. ונוהגין לטבול, ואין צריך להתענות עד הלילה כדפרשתי לעיל. סליק חדש אלול. 

(קב) תשרי בתחילתו (קג) ראש השנה ויום הדין. בערבית אומרין [השכיבנו] עד ופרוס וכו' עד ירושלים, ואומר תקעו בחדש שופר וגומרין ומתפללין ברכת מגן עד באהבה, זכרינו לחיים. זכרינו בחטף קמץ לשון בקשה, אבל בחולם הוא [לשון] זוכר שלנו, לחיים בשבא כי לחיים בפתח משמע לא לחיים. ברכת מחייה עד ישועה, מי כמוך וכו', אתה קדוש עד סלה. ובכ"ן בגי' (קד) אנ"י וה"ו ובג' אנ"א השם ד' אותיות. בכ"ן [בגי'] ע"ב נגד שם של ע"ב, א"ח. אתה בחרתנו וכו' את יום הזכרון הזה יום תרועה מקרא קדש וכו' ואם שבת יום המנוח הזה וכו' ויום הזכרון הזה זכרון תרועה מקרא קדש וכו'. יעלה ויבוא את יום הזכרון הזה. בשבת [אומר] גם את יום השבת הזה. מלוך על (כל) העולם ואין צריך לומר כל וכו'. וחותם מקדש [השבת] ישראל ויום הזכרון, רצה ומודים עד לעולם ועד. (קה) וכתוב לחיים וכו'. שלום רב עד בשלומך. בספר חיים טובים וכו'. הג"ה, גי': וכתוב וכו' בספר וכו' אין לומר טובים בשניהם. הג"ה, מהרא"ק ז"ל בשם מהר"ט. וכן נ"ל עיקר דהא וכתוב רק ה' תיבות, רוקח. ובספר וכו' הוי י"ו תיבות נגד עץ חיים הי"א בגי' י"ו. אבל א"ח כתב שיש לומר וכתוב לחיים טובים וכו'. גי': יש לפרש שהשלטן [בחטף קמץ] כי שהשילטון [בחירק] משמע אדם שילטון. וגם אין לומר כי כל הרשעה אלא וכל הרשעה ולא כי, (וק"ל) ואין לומר מהרה, וגם אין לומר מלכינו אחר ודברך, אלא י"ל ודברך אמת וקיים לעד וכו', שנאמר (תהלים קיט, פט) לעולם ה' דברך נצב בשמים, גיליון. וחותם עושה השלום כי עושה בגי' (קו) ספריאל וכן השלום. ובשבת אומרין ויכולו ומגן אבות בדברו, אומר המלך הקדוש שאין כמוהו במקום האל הקדוש. וגם ביום כפור [שחל] בשבת. ואין חותמין בה רק מקדש השבת ולא בהזכרון, ולא בצום הכפורים. וכן בכל יום טוב אין חותמין בהזמנים כדפרשתי לעיל בז' דפסח. אין אומרים במה מדליקין בשבת. הג"ה: ביש מקומות, אבל כתב מהרא"ק שיש לאומרו, ע"כ. ואם שכח זכרינו מי כמוך, וכתוב, בספר, כן מסיק בא"ח ובמרדכי שאין מחזירין [אותו]. אבל (קז) המלך הקדוש והמשפט אם שכח מחזירין אותו לפי שהן כתובין בתלמוד. שכח המלך הקדוש חוזר לראש. שכח המלך המשפט חוזר להשיבה שופטינו וכו', ואם עקר רגליו חוזר לראש. ומקדשין על הכוס בבית הכנסת ובביתו בורא פרי הגפן, (קח) ואשר בחר בנו ותתן לנו וכו', כמו בתפילה. ואין אומרין ומועדי קדשך, אלא אומרין (קט) ודברך אמת וקיים לעד בא"י מלך על כל הארץ מקדש ישרא' ויום הזכרון. שהחיינו וכן בליל שני. 

גי' מצוה לאכול בר"ה ראש של איל זכר לעקידה, וגם לסימן טוב אוכלין דבש וכל מיני מתוקים, סימן לשנה מתוקה וטובה. ואומר כל אדם לחבירו תכתב לשנה טובה. ומצוה לרחוץ ולספר ערב ר"ה וכן לשמוח ולהרבות מנות בר"ה. (קי) ולאכול מעדנים ולשתות ממתקים, ואין להתענות בו כלל וק"ו בשבת תשובה. גי' הכל מאורח חיים. 

ביום ראש השנה משכימין, הש"צ (ו)מתחיל המלך היושב. ואומרין בפי וכו' תתר'ומם תתב'רך תתק'דש תתה'לל נרמזת רבקה. ואומרים קדיש בניגון של (ר"ה) שבת. ואין אומרין זולת בראש השנה ויום כפור לפי שהן ימי הדין. ומזכירין כל מעשה בראשית ומידת הרחמים, ובאמת ויציב תקנו (קיא) ו' פעמים אמת שנרמזים בבראשית עד ויכולו. כגון בר"א אלהי"ם א"ת, ויבר"א אלהי"ם א"ת, וכן בו' הימים. לכן (קיב) אין להפסיק ביניהם בזולת. טעם אחר שאין אומרים זולת והלל וחי וקיים (קיג) ואל נא [בר"ה ויו"כ], לפי שגם ספרי מתים וספרי חיים פתוחים, (וגם) [וחרדים] מפני אימת יום הדין. אבל אומרים וחיות ישוררו כמו ואופנים. [וקורין] וקריאת שמע בזמנה. ומתפללין כמו בערבית רק ברכינו במקום שלום רב. וש"צ חוזר התפילה (קיד) ומוציא מי שאינו בקי. ביום הדין (ו)פותחין הארון קודם אדירי איומה עד הסילוק. ויאמר [למוסף] אסומה טלולה גשומה אם שחונה. ועולין לדוכן, ואין אומרין ותערב. (קטו) אבינו מלכנו, וקדיש שלם. אין כמוך וכו'. ומפקינן ב' ספרי תורות. וקורין בפרשת וירא (בראשית כא, א) מן ויי' פקד את שרה עד ימים רבים ה' גברי: כהן, אותו אלהים, לוי, יקרא לך זרע, ישראל, מצרים, רביעי ברית, חמישי ימים רבים. ובשבת מוסיפין ב' [אחד], הגמל את יצחק. [שני], באשר הוא שם. ובספר תורה שנייה קורין למפטיר בפינחס (במדבר כט, א) ובחודש השביעי עד אשה ליי'. ויפטיר ויהי איש אחד וכו' (שמואל א, א). ואומר על התורה וכו' ועל יום הזכרון הזה שנתת לנו לקדושה ולמנוחה. ואין אומרין לששון ולשמחה, ואומרין ודברך אמת וקיים לעד וכו' כדלעיל בקידוש. (קטז) ועומד ש"צ ומברך לשמוע קול (קיח) שופר. ושהחיינו בב' הימים. [הג"ה ואינו מברך לתקוע כי עיקר מצוה בשמיעה. וצריך לתקוע מעומד דיליף לכם לכם מעומר הכל מא"ח]. 

גי': קצת דיני שופר. עיקר מצוה של איל כפוף, ואם אין של איל יוצא בשל עז או כבש ואפילו פשוט. שיעור אורך השופר מעט יותר מטפח. ציפהו זהב במקום הנחת הפה פסול בכל ענין, אבל במקום אחר אם לא נשתנה קולו כשר. ניקב וסותמו במינו ואפילו בדבק אם לא נשתנה קולו ממה שהיה מתחילה כשר, אם נשתייר רובו. שופר הגזול או שמודר הנאה ממנו יצא בו בדיעבד. ויכול ליתן לתוכו יין או מים לצחצחו ביום טוב. ויהפוך השופר לצד ימינו כמו שנאמר (זכריה ג, א) (קיט) והשטן עומד על ימינו לשטנו. ש' ו' פ' ר' ר"ת אין שטן ואין פגע רע. ותוקע קשר"ק ג' פעמים וכן קש"ק וקר"ק. ומאריך בתקיעה דקשר"ק נגד שברים ותרועה, ובקש"ק ובקר"ק רק נגד שברים או תרועה. ואל יאריך בשברים שמא נראה כתקיעה. ויעשה ג' שברים לבד ההפסקה. ורבינו תם כתב שאין לעשות שברים ותרועה בנשימה אחת. ואשירי מסיק דווקא בנשימה אחת. (קכ) ולא ידבר בין תקיעות שמיושב לתקיעות שמעומד על הסדרים, מכל מקום אם סח [בנתיים] אין צריך לחזור ולברך. ויכול אחד לברך ושנים תוקעין (קכא) אם אין יכול [לגמור] האחד. וחזן לא יתקע בסדרים אא"כ מובטח [שיחזור] לתפילתו בלא טירוף. ומסיק שיכול לתקוע לחולה או ליולדת (קכב) ולברך אע"פ ששמע ויצא כבר בבית הכנסת. ואומר ש"ץ אשרי העם יודעי תרועה וכו' (תהלים סט, טז) והקהל [אחריו]. אשרי יושבי וכו' יהללו. 

(קכג) ואם יש מילה מלין בין תקיעה לקריאה. ובשבת אין אומרין אבינו מלכנו, ואין תוקעין. ומלין אחר אשרי, ואחר המילה [אומר] יהללו. ואומר יום ליבשה דווקא אם [חל] ראש השנה בשבת, מהרא"ק ז"ל. ושמעתי שכן הדין בכל יום טוב במילה ודווקא בשבת אומרים יום ליבשה ולא ביום טוב בחול. רק ב' ימים אחרונים דפסח אומרים גם בחול [לפי] שהיה בו קריעת ים סוף. ואומר בשבת קשוב זכרון תרועה. וכן בכל מקום אומרים זכרון במקום תקיעה או שופר. ואומרים שמו מפארים אדר והוד ומדלג עמוסיך וכו' עד קריית משוש. ואתן לפועלי. וסדר אהללה אלהי וכו' השייך ליום שני. ונ"ל גם שאומרים צאצאיה. הג"ה, גי': קודם שמו מפארים וכן מצאתי בספר ישן. ויש אומרים שאין לשנות כלל הקרובץ, כי הקליר יסד ליום ראשון. ועוד דאין סברא לדלג עמוסיך וכו' אלא אומר זכירה במקום תקיעה, כגון במלך זכור אומר לזוכרי במקום לתוקעי וכן כולם. אבל נראה לי דמצי למימר ליודעי תרועה ואין צריך לשנות ונ"ל, וכן ביודעי להריע, וכן תשלש שופרות אין צריך לשנות רק אומר שמע זכרון שופר באדרת, כמו קשוב זכרון תקיעה מזוכרי לך וכו' באופן, ויש אומרים שמע קול זכירה מזוכרים. ואומרים בשבת רצה במנוחתינו וקדשינו וכו', ואחר לעבדך באמת קודם כי אתה, אומרים והנחילינו י"א באהבה וברצון שבת קדשך, וכן במוסף. ועוד אומרים במוסף ישמחו במלכותך וכו'. וכן מצאתי בספרים ישנים מדוייקים. וכן ביום כפור, רק רצה במנוחתינו אין שייך לומר מפני התענית. וביום שני אומרים אדרת ממלכה ואאפיד נזר איום וכו' אנסיכה מלכי וכו'. 

מוסף בלחש מפני חטאינו, את מוסף וים /יום/ הזכרון הזה וכו' ובחודש השביעי וכו' ואין מזכירין ראש חדש כלל אפילו בקרבנות, רק במוסף אומרים מלבד עולת החודש וגו' (קכה) ושני שעירים לכפר ושני תמידין וכו' פירוש שעירי דראש חודש ודראש השנה. 

ושליח צבור חוזר התפילה [גי'. [ואומר אסומה טלולה גשומה אם שחונה], מהר"ם. ושליח צבור מתחיל בראש השנה יכתבון וכו' אבל בברונ"א מתחיל רק אדם יסודו, גי', גי': ועוד מצאתי בספר ישן: בשבת אומרים במקום ובחודש השביעי וכו' אומר קרא הכתוב באמור אל הכהנים (ויקרא כג, כד) דבר אל בני ישראל לאמר בחדש השביעי באחד לחודש וגו' עד אשה ליי' ונאמר ועשיתם עולה לריח וגו' עד תמימים כמו שכתוב בפינחס (במדבר כט, ה), ומסתבר כך שיש בפסוק שבאמור זכרון תרועה ולא יום תרועה, גי']. ופותחין הארון למלך עליון (קכז) ונתנה תוקף עד אחר אוחילה. ותוקעין קשר"ק למלכיות (קכח) וכן לזכרונות ולשופרות כר"ת ז"ל. ואומרין בכל פעם היום הרת וארשת שפתינו וכו'. ואנסיכה מלכי וכו' בברונא ובשבת אהללה. ויש אומרים לעולם אהללה ביום ראשון. בשבת אומרין היום הרת ולא ארשת. רצה ותערב ותחזינה ושם נעבדך. עולין לדוכן כדפירשתי לעיל בפסח. (קכט) היום וכו' ז' פעמים. וקדיש שלם. אין כאלהינו ועלינו לשבח וקדיש דיתום. ותוקעין בברונא ג' פעמים קשר"ק [ג' פעמים] קש"ק [ג' פעמים] קר"ק. ובשאר מקומות תוקעין קשר"ק קש"ק קר"ק (וכן) ג' פעמים. ורגילין לילך על הנהר (קל) ולומר תשוב תרחמינו וגו' (קלא) ורואים דגים חיים. 

מנחה. אשרי ובא לציון וחצי קדיש ותפילה כאמש בערבית. אבינו מלכנו וקדיש שלם. בשבת אומרים ואני תפילתי. וקורין ואין אומרין אבינו מלכנו, וכן צדקתך צדק. כן אנו נוהגין, אע"פ דכתב אורח חיים לאומרו בראש השנה ויום כפורים לא נהגינן כן. ושוהין בין מנחה למעריב כשאר יום טוב. ואין עושין שום מלאכה לצורך הלילה, כן מסיק. והא דאמרינן קדושה אחת היא, דווקא לחומרא לענין צידה ומחובר וביצה לאסור ב' הימים ולא לקולא. 

ערבית [מתפללין] כליל ראשון. ואם חל במוצאי שבת אומר ותודיענו וכו' ואומרין בה וחגי נדבה וכבוד הרגל אע"ג שאינו לא חג ולא רגל דסדר הבדלות הוא אומר, כן מסיק אורח חיים. ומקדשין יין קידוש נר הבדלה זמן. אע"ג דיש אומרין שאין אומרין זמן בליל ב' דראש השנה כיון דקדושה אחת היא, מ"מ נהיגי לאומרו כרש"י. וטוב ליקח תירוש בליל ב' וגם יין ישן אם יש לו. ואומר בורא פרי הגפן על הישן ואשר בחר בנו וכו' ובשעת שהחיינו יקח התירוש בידו ושותה מן הישן ומן [התירוש] (החדש). ואם אין [לו יין] ישן יקדש על החדש, דקיימא לן סוחט אדם אשכול ענבים ומקדש עליו. ונראה לי דווקא בשלא אכל כבר ענבים, אז יאמר שהחיינו על התירוש ולא בענין אחר. ואם אין לו תירוש יקח פרי חדש או כלי חדש חשוב בידו בשעת שהחיינו. 

ביום שני מתפללין כיום ראשון ומברכין גם שהחיינו על השופר. וקורין בפרשת וירא (בראשית כב, א) והאלהים ניסה וכו' ה' גברי. כהן, האלהים. לוי, שניהם יחדיו. ישראל, יי' יראה. רביעי, שבע. חמישי, יסיים תחש ואת מעכה. ולמפטיר קורא כדאתמול, ויפטיר מצא חן (ירמיה לא, ב). [תקיעות דמיושב כמו ביום ראשון] אשרי יהללו. מוסף אומר ש"צ עד מחייה המתים, ולא מסוד חכמים. וקהל מתחילין ונתנה תוקף וכו' כמו אתמול. ופותחין הארון למלך עליון, וכל שנאני שחק, לאל עורך דין ונתנה תוקף וכו' עד הסדרים. 

במוצאי יום טוב [אומר] אתה חוננתנו וכו'. ומבדילין בבית הכנסת ובביתו בורא פרי הגפן, המבדיל, ואין מברך על הנר ועל הבשמים. (קלב) והמתענה בראש השנה שני ימים, אין צריך להתענות לעולם לפי שאי' בכרת. (קלג) מיהו יש בהגהת מיימוני: מי שמתענה תענית חלום (בשבת) בראש השנה צריך להתענות לעולם. 

הג"ה: לעולם ראש השנה לא בא אלא בבגה"ז, ולא באד"ו ולא במולד זקן ולא בג"ט ר"ד בפשוטה ולא בט"ו תקפ"ט בשנה אחר העיבור, הטעם ידוע למבין. ואם יבא ראש השנה ביום ב' או ביום ג'. אז מחלקין נצבים וילך וקורין וילך אחר ראש השנה, ואז יהיה שבת בין יום הכפורים לסוכות, וסימן ב"ג המלך פ"ת וילך. ופרשיות דוילך (דברים לא, א), כהן, דבר יי'. לוי לא יעזבך. ישראל, בחג הסוכות וכן בשבת וכן נ"ל עיקר. פרשיות דהאזינו (שם לב) [סימן] הזי"ו ל"ך. האזינו, זכור ירכיבהו וירא לולי כי ידין. וא"ת למה מחלקין נצבים וילך שהם קטנות מאד ולא מחלקין מטות ומסעי שהם ארוכות. וי"ל כדי להפסיק בנצבים בין קללות דוהיה כי תבוא ובין ראש השנה, כמו שקורין [במדבר] קודם העצרת כדי להפסיק בין קללות דבחוקותי ובין העצרת. אבל בנצבים והאזינו הוי רק תוכחות ולא קללות. ואם יבא ראש השנה בה' או בז' אז אין שבת בין יום כפור לסוכות, גי'. 

ספר המנהגים (טירנא) עשרת ימי תשובה 
================================== 
(קלד) שבת שבין ראש השנה ליום הכפורים הוא שבת תשובה. ואין אומרין אבינו מלכינו. ובמגן אבות בדברו אומרין המלך הקדוש שאין כמוהו. יוצר: אשחר, ואופן: האזינו, זולת: אדעה. ומפטירין שובה ישראל (הושע יד, ב). ואין אומרין [ברכי נפשי], משכיל לאסף ולא שום דבר. 

בצום גדליה קודם היום אומר פתיחה: אז טרם נמתחו, סליחות: את יי' בהמצאו, אבלה נפשי, ואמנת מאז. שלישיה: אורך ואמיתך או אלהים אין בלתך. שלמונית: תשוב תרחמנו או איך אוכל. פזמון: הורית דרך תשובה. עקידה: אם אפס או אז בהר מור. תחינה: תורה הקדושה. וכן בכל יום עד ערב יום כפור אומרים פתיחה וב' סליחות דמיירות בתשובה. ושלישיות ושלמוניות ופזמון ועקידות ותחינות. (קלה) בצום גדליה הוא תענית צבור, ואומר ש"צ ענינו בין גואל לרופא, וקורין ויחל שחרית מנחה ומפטירין דרשו והכל כדפירשתי לעיל באייר. כשמסיימין הסליחות ביום ח' תשרי או ז', אומרין גם אזון תחן ופזמון י"ג מידות. בכל י' ימי תשובה אין אוכלין פת של גוים (קלו) אלא מכשירין תנורים בקיסם. ואומרין אבינו מלכנו, לבד בשבת [א"א]. ואומרים זכרינו, מי כמוך, המלך הקדוש והמלך המשפט בחול. וכתוב, בספר. ואם יש מילה בין כסא לעשור אומרין זכור ברית דמילה, ואל תפר בהשכמה. ונ"ל גם פזמון. יה איום, גי'. ואין אומרין והוא רחום ותחנון גם בצום גדליה במילה. אבל אומרין אל ארך אפים ולמנצח. ומברכין על הכוס ושותה הילד, כן מסיק, אפילו ביום כפור וט' באב כיון שאין מילה תדיר ביום הזה לכן לא חיישינן דילמא אתי למיסרך, ודווקא בקידוש דיום כפור דתדיר חיישינן דילמא אתי למסרך. ביום שמסיימין הסליחות והתעניות עם הקהל קודם ערב יום כפור, אומרין פתיחה עם השם, סליחה מתשובה ואזון תחן וכו' ושלישיה ושלמונית ופזמון יי' יי' אל רחום וכו'. 

בערב יום כפור בהשכמה אומרין רק ב' סליחות. הג"ה: לך יי' הצדקה רק עד שומע תפילה ומתחיל סליחות, וכו', גי'. אדון דין, אדון בפקדך, פזמון ירצה צום עמך. וידוי פעם אחת עד הרחמים והסליחות, [ואומר] מיד קדיש. ואין נופלין גם ביוצר, ואין אומרין מזמור לתודה (קלח) ואל ארך אפים ולמנצח. ולוקח כל זכר תרנגול (קלט) ונקבה תרנגולת, כי שמו גבר תחת גבר. ומסבבין בראשו ג' פעמים, ואומרין בכל פעם (תהלים קז, י - כ) יושבי חושך וצלמות וגו', אוילים מדרך וגו', כל אוכל וגו', ויזעקו וגו', ישלח דברו וגו', יודו ליי' חסדו וגו', זה תחתך וכו', (קמ) גופו תחת גופך וכו', ויאמר אם יש מלאך מליץ אחד וגו'. ויסמוך ידיו עליו וישחוט [אותו], ויתן לעניים (קמא) או פדיון כפרתו. (קמב) טובלין אחר חצי היום דווקא, (קמג) ואין מברכין עליה. ומתפללין מנחה עד אחר עושה השלום, ואומרין וידוי, ותבוא לפניך וכו' אשמנו וכו' מה נאמר אתה יודע וכו', יהי רצון לפניך שתכפר [לנו] על כל חטאותינו ותסלח [על כל] (ל)עונותינו ותמחול [לנו] על כל פשעינו וכו' וכן עיקר: מתחילה חטא ואחר כך עון ואחר כך פשע. וגם כפרה שייך גבי חטא שנאמר (שמות לב, ל) אולי אכפרה בעד חטאתכם, סליחה לעון שנאמר (במדבר יד, יט) סלח נא לעון העם הזה, מחילה לפשע שנאמר (ישעיה מג, כה) אנכי [אנכי הוא] מוחה פשעיך וגו'. ועל חטא בא"ב וכו'. (קמד) ואין חותמין בהאל הסולחן, כן מסיק באורח חיים. אלהי עד שלא נוצרתי וכו' אלהי נצור, וש"צ [חוזר התפלה], ואינו חוזר ואומר הוידוי (קמה) כיון שאומרו בערבית, וקדיש שלם. ומלקין כל אחד ברצועה של עגל שנאמר (דברים כה, ג) ונקלה אחיך לעיניך וסמיך ליה לא תחסום שור. והנקלה מוטה ולא עומד ולא יושב. ואומר ג' פעמים אשמתי, והמלקה אומר ג' פעמים והוא רחום. (קמו) ואוכלין סעודה המפסקת. ובין השמשות שלו אסור [גם] בכניסתו, לכן מפסיקין מבעוד יום מאכילה ושתייה ומלאכה, אורח חיים, כי תוספת שלו דאורייתא. אבל המפסיק לאכול בעוד היום גדול, יכול לחזור ולאכול כל זמן שלא קבל עליו התענית, עד בין השמשות שהוא מהלך אלף ות"ק אמה קודם הלילה. ויבקשו מחילה זה לזה ג' פעמים, (קמז) וימחלו זה לזה בלבב שלם. בערב עורכין השולחן כמו בשבת ומדליקין ב' נרות (קמח) ומברכין עליהם. אשירי ומרדכי. 

ספר המנהגים (טירנא) יום כיפור 
============================= 
הלכות יום כפור. י"כ אסור בכל מלאכה ובאכילה (קמט) ובשתייה ורחיצה וסיכה ותשמיש (קן) המיטה ונעילת הסנדל. אבל נעל של גמי או בגד מותר. וזכר בן י"ב שנה ונקבה בת י"א שנה בריאים משלימין מדרבנן. ואם חלשים ימתינו עוד שנה. גם קטן אסור בנעילת סנדל לחוד. ואין שורין מפה במים משום סחיטה [אסור] דאורייתא אלא רוחצין כדרכו בשחר. וכל זמן שעושה צרכיו ירחוץ [רק] (קנא) האצבעות לפי שרגילין לטנפם ולא יותר. וגם לא העינים כי אסור להושיט אצבעו במים משום תענוג. הג"ה: גי', מותר להצטנן בכל מיני פירות וכלים רקים וטיט [שהוא] לח מעט. מסיק דכל חייבי טבילות וגם בעל קרי (קנב) לא יטבול, אורח חיים, גי'. 

ערבית ש"צ מתעטף (קנג) בציצית מבעוד יום ויברך עליו. ואם שכח עד הלילה מכל מקום יברך דכסות יום חייב אף בלילה כדפ"ל. ויעמוד ש"צ אחד מימינו ואחד משמאלו שנאמר (שמות יז, יב) אהרן וחור תמכו בידיו וגו'. עד שיאמר כל נדרי (קנד) ג' פעמים. ויאמרו עמו בנחת (קנה) כי היתר נדרים בג'. ויאמר החזן בישיבה של מעלה ובישיבה של מטה על דעת המקום ועל דעת הקהל אנו מתירין להתפלל עם [ה]עבריינים. ויאמר דאינדרנא וכו' להבא מיום כפורים זה עד יום כפורים הבא עלינו לטובה, כן מסיק. דאיחרטנא בהון וכו' ויאמר ש"צ ונסלח (במדבר טו, כו) ג' פעמים סלח נא לעון וגו' (שם יד, יט) והקהל עונין ג' פעמים ויאמר יי' סלחתי כדברך (שם שם, כ). ש"צ מברך שהחיינו בלא כוס דזמן אומרו אפילו בשוק. ברכו (קנו) ערבית ופרוס וכו' כי ביום הזה יכפר עליכם לטהר אתכם מכל חטאותיכם לפני יי' תטהרו (ויקרא טז, ל). ומתפללין זכרינו כמו בראש השנה עד ותתן לנו וכו' את יום צום הכפורים הזה למחילה ולסליחה ולכפרה ולמחול בו את כל עונותינו זכר ליציאת מצרים וכו' יעלה ויבוא אלהינו ואלהי אבותינו מחל וכו'. וחותם מקדש ישראל ויום הכפורים. ואחר עושה השלום אומר אלהינו ואלהי אבותינו תבוא לפניך וכו'. אשמנו ועל חטא וכו' בלא חתימה כדפירשתי לעיל במנחה. אלהי עד שלא נוצרתי וכו' ואלהי נצור וכו'. בשבת אומר ויכולו ומגן אבות וכו' המלך הקדוש שאין כמוהו וכו' וחותם בשבת לבד. ואין אומרין במה מדליקין ולא אבינו מלכנו. ש"צ מתחיל [בנעימות ואומר] יעלה וכו' ושומע תפילה וכו'. ואין נוהגין לומר פתיחה. ואומר סלח נא אשמות וכו' אמנם כן וכו' ופותחין הארון ואומר כי הנה כחומר וגו' וסוגרין הארון ואומרין חטאנו צורינו, אתה מבין. [ובחול] אבינו מלכנו וקדיש, ועלינו לשבח וקדיש דיתום (קנז) ושיר היחוד וכו'. אנעים זמירות (קנח) וקדיש דיתום, אדון עולם [בקול רם]. 

שחרית משכימין מאד [לב"ה], כדי לקרות קריאת שמע בזמנו. (קנט) וש"צ מתחיל המלך וכו' וקדיש כמו בראש השנה. (קס) ונוהגין לומר לאל עורך דין קודם הסילוק מי יתנה תוקף. ופותחין הארון קודם אמרו לאלהים עד [אחר] האדרת והאמונה עד הסילוק מי יתנה וכו'. קדושה כבודו וכו' (קסא) עם אדיר אדירינו וכו'. וכן בכל ד' תפילות. נוהגין לומר פתיחה וי"ג סליחות עם שלישיה ושלמונית וכן במוסף ובמנחה. פיזמון שופט כל הארץ. עקידה מפלטי אלי וגו' חטאנו, אתה מבין. ועולין לדוכן ולא נהיגין לומר פה ותערב, ואומר ברכינו בברכה, אבל במנחה לא עולין לדוכן משום [מנחה] דשאר ימות השנה דשכיח שכרות בעת ההיא. ונ"ל דגם אין אומרין ותערב, וכן מצאתי במחזורים מדוייקים, אבל ברכינו וכו' אומרין. כן מסיק בהלכות יום כפור במרדכי. (קסב) אין אומרין אבינו מלכנו בשבת רק במנחה או בנעילה. וקדיש ואין כמוך. שמע ישראל וכו', ועל הכל. ומוציאין ב' ספרי תורות וקורין באחת בפרשת אחרי מות (ויקרא טז, א) ו' גברי: כהן, ובעד ביתו. לוי, אשר לו. ישראל, קהל ישראל. רביעי, ובעד העם. חמישי, תטהרו. ששי, את משה ואם שבת קורין ז' גברי שמוסיפין עד השעיר החי. ובשנייה קורין למפטיר בפינחס (במדבר כט, ז) ובעשור לחדש עד ונסכיהם. ויפטיר (ישעיה נז, יד) סולו סולו וכו'. והמפטיר אין צריך לומר בעל התורה מלך מוחל וסולח וכו' בחתימה כי א"צ מעין סליחה אצל ספר תורה, אלא אומר ודברך אמת וקיים לעד ברוך אתה יי' מלך על כל הארץ מקדש ישראל ויום הכפורים. ומזכירין נשמות ואב הרחמים. אשרי יהללו בשבת [אומר] יקום פורקן וכו'. ואם יש מילה מלין אחר קריאת התורה והפט(ו)רה. בשעת הזכרת נשמות (קסג) ונ"ל [לימול] אחר אשרי. ובשחרית אומר זכור ברית דמילה ואל תפר. הג"ה: גי', הכותב מסופק אם אומר במילה ביום כפור פיזמון יה איום כבשאר תענית ציבור. וכן [אם] אומרים יום ליבשה כשחל בשבת, גי'. ונותנין לשתות לתינוק הנימול, יהללו. 

מוסף ונתנה תוקף, האוחז וכו', ועלינו לשבח, אוחילה (קסה) סדר אמיץ כח עד בעבודה, נלוים עד לא טמן. ואומר חטאתי עויתי פשעתי. כן קיימא לן כרבנן, א"ז ואשירי ומרדכי. מתחילה חטא ואחר כך עון ואחר כך פשע. כי חטא פירוש שוגג, עון פירוש מזיד, רק עבירה שנהנה ממנה האדם. פשע (מרד) פירוש מזיד ושאינו נהנה [ממנה] כגון להכעיס או קנאה וכה"ג. כי יש לבקש מתחילה על שוגג שהוא קל ואחר כך על מזיד שהוא חמור שנאמר (תהלים מט, מג) שגיאות מי יבין וכו' עד גם מזדים וגו'. (א"ז ואשירי ומרדכי). [ואומר] אני וביתי, אנא בשם וכו' עד לפני יי' ולא יאמר תטהרו. והכהנים והעם וכו' ונופלין ממש (קסו) על פניהם. לכן מנהג בברונא ליתן [עשבים] בבית הכנסת להפסיק בינו ובין הרצפה דאסור שיטוח בפנים על הרצפה, או יחוץ בטליתו. ואח"כ אומר תטהרו. צעד עד פני צור התודה, וכך היה אומר וכו'. אנא השם (קסז) חטאתי עויתי פשעתי לפניך אני וביתי ובני אהרן עם קדושיך וכו' קח מאכלת וכו' עד שבע וכך היה מונה וכו' אחת אחת ואחת אחת ושתים וכו' עד שבע. רץ וכו' [וכך] היה מונה וכו' רהט עד ובללם וכו' וכך היה (קסח) מונה וכו'. וטעות לומר וכך היה מונה בין רהט ובין שב ובללם. דכיון שאמר ויז כמשפט כפורת אין צריך יותר רק שני פעמים וכך היה מונה כדמוכח במנהגים מהרא"ק ז"ל, גי'. וכך היה אומר אנא יי' חטאו עוו פשעו לפניך עמך בית ישראל וכו'. והכהנים והעם, שיגרו רהיטים. י"ג סליחות, פזמון אם יוספים, וי"א י"ג מידות שהוא פזמון יי' יי' אל רחום וחנון. [חטאנו] אלה אזכרה ולא אתה מבין. (א"ז) ותערב ועולין לדוכן. והיום תאמצינו וכו' כמו בראש השנה קדיש שלם (קסט). 

מנחה. מוציאין ספר תורה ואומר גדלו וכו' הכל כמו בחול, וקורין ג' גברי בעריות, לפי שנפשו של אדם חומדת לעריות (קע) לכן ישוב מחטאו. וקורין באחרי מות (ויקרא יח, א) מן כמעשה ארץ מצרים עד סוף [סדרא ג' גברי]. כהן, וחי בהם אני יי'. לוי, אלהיך אני יי'. ג' קורין למפטיר עד סוף סידרא. ויפטיר ביונה שמיירי בתשובה שמכפרת וחותם במגן דוד. (קעא) כך [הוא] במנהגים ישנים, אבל אורח חיים ואור זרוע מסקים לומר על התורה וכו' ולחתום כמו בשחרית. ואם שבת מזכירין וחותם גם בשל שבת. יהללו וחצי קדיש. ומתפללין [מנחה] כמו בשחרית ואין עולין לדוכן ואין אומרין ותערב [כך] נ"ל. אבל אומרין ברכינו בברכה כדפרשתי לעיל. [י"ג] (ו)סליחות כדפ"ל, ולא חטאנו. ואבינו מלכנו וקדיש שלם. אשרי ובא לציון אומרין כאן (קעב) כדי להפסיק בין מנחה לנעילה. בשבת אין אומרין צדקתך צדק ולא ואני תפילתי, כן נוהגין. 

נעילה. (קעג) חצי קדיש (קעד) ופותחין הארון [ל]כל תפילת נעילה עד [סוף] הקדיש. ומתפללין [בלחש] כמו במנחה, רק אומרין חתימה במקום כתיבה בזכרינו יאמר וחתמינו, וחתום במקום וכתוב לחיים. בספר וכו' נזכר ונחתם וכו'. ובמקום אתה יודע רזי וכו' אומרין אתה נותן יד, ואתה הבדלת ולא על חטא. כשיגיע שליח ציבור לחנון ורחום אתה [אומר] פתח לנו שער וכו'. היום יפנה וכו' ואין אומרין אבן מעמסה, ואומרין מי יעמוד וכו', זכור ברית ב' פסוקים אנקת מסלדיך, ישראל נושע וכו', (קעה) השם השם אל רחום וחנון, יחביאנו, ישמיענו, רחם נא, קהל וכו', אתה נותן ואתה הבדלת. אלהינו ואלהי אבותינו מחל, רצה ומודים. ואין אומרין פה לעלות לדוכן אע"פ שמן הדין יכולין לעלות, וגם אין נוהגין לומר ותערב. בשבת הקהל אין מזכירין של שבת באתה הבדלת, כיון שהוא אחר סיום תפילה לגמרי, אבל שליח ציבור מזכיר בו של שבת, כיון שאומר אתה הבדלת בתוך התפילה, דהא אחר כך חותם מקדש השבת ישראל ויום הכפורים, וכן עיקר. שמע ישראל (דברים ו, ד) פעם אחת. ברוך שם כבוד ג' פעמים. (קעו) יי' הוא האלוהים (מלכים א' יח, לט) ז' פעמים (קעז) כנגד ז' רקיעים. וקדיש שלם. ותוקעין תקיעה אחת (קעח) זכר ליובל, אע"ג דעדיין לא הבדיל כיון שחכמה היא ואינה מלאכה לכן מותר. ומה שאין תוקעין [בר"ה] בשבת שמא יעבירנו ד' אמות ברשות הרבים, זה אין שייך עתה [לפי] שהוא לילה. (קעט) ונ"ל עוד שהשופר עדיין עתה בבית הכנסת מזמן ראש השנה. 

ערבית. והוא רחום ברכו אתה חוננתנו. ואם מוצאי שבת אין אומרין ויהי נועם וכן ואתה קדוש וכו' לפי שסוכות יבא תוך השבוע. אבל אומרין ויתן לך ומבדילין על הכוס, בורא פרי הגפן בורא מאורי האש על נר ששבת מעבודה כגון נרות שדלקו בבית הכנסת (קפ) ולא נעשה בהן מלאכה. ואם מוצאי שבת יכבה נר דבית הכנסת ויחזור וידליקו לברך עליו בורא מאורי האש כיון דמוצאי שבת הוא, (קפא) צריך [אש ש]נברא. ואור זרוע לא מצריך, כמנהגים בהגהות. ואין מברך על הבשמים דביום כפורים לא הייתה נשמה יתירה כיון שהתענה. והמתענה ב' ימים לשם יום כפור צריך להתענות לעולם, (קפב) אבל המתענה מחמת חלום אין צריך להתענות לעולם. 

ספר המנהגים (טירנא) בין כיפור לסוכות 
==================================== 
בין כפור לסוכות אין נופלין (קפג) לפי שאז נשלם הבית. טעם אחר [שנאמר] (ויקרא כג, מ) ולקחתם לכם ביום הראשון, ולמה נקרא ראשון והלא בט"ו בחדש הוא, אלא [מאי ראשון], ראשון לעבירות שהקב"ה אינו מונה חטאים שבין יום כפור לסוכות. ואם שבת בין יום כפור לסוכות קורין האזינו, (קפג*) ומפטירין (שמואל ב' כב, א) וידבר דוד שירה כנגד שירה. יוצר: את השם הנכבד, אופן: יהו לשון או במרומי רום. ובברונא יחיד ערוץ, זולת: אזכרה מקדם. ואין אומרין צדקתך צדק. 

ספר המנהגים (טירנא) דיני לולב וסוכה 
=================================== 
קצת הלכות לולב. נקטם ראשו כל שהוא, יש אומרים כשר ויש אומרים פסול. ואם אין אחר מברך עליו (קפד) ערבה שנקטם ראשה או יבישה פסול. אבל הדס [שנקטם ויבש] כשר אורח חיים ואור זרוע. וכל ד' המינים פסולים בגזול ובשאול ב' ימים (קפה) ראשונים. ואחר כך שאולים כשרים אבל שאר פסולים, פסולים כל ז'. וכן מסיק באורח חיים ואשירי ואור זרוע. צריכין ליזהר שלא לקוץ ערבה לצורך לולב משדה גוי ואפילו ברשות הגוי, רק ישכור הגוי לקוץ כי היכי דליהוי יאוש ביד גוי ושינוי רשות בידינו. שיעור הדס וערבה ג' טפחים ולולב ד' טפחים. נחלקה התיומות מעט כשר אם אין אחר. הג"ה: לולב היבש פסול שנאמר (תהלים קטו, יז) לא המתים יהללו יה. ולולב בגי' חיים פירוש חי ולא יבש. ועוד החומש מתחיל בב' ומסיים בל'. ונביאים מתחילין בו' ומסיימין בל'. זהו אותיות לולב שהוא שקול נגד תורה ונביאים. ואורח חיים מסיק לברך אחר נטילה קודם הניענוע. וצריך לסמוך האתרוג ולולב ולנענע הכל ביחד. ואילן הלולב גבוה מאילן האתרוג לכן מברכין רק אלולב. כל היום כולו כשר לנטילת לולב. ואתרוג בגי' תר"י וג' מינים האחרים הוי תרי"ג, גליון. שיעור אתרוג כביצה. אבל גדול מאד כשר. ואם אין נמצאים כשרים יכול ליטול הפסולים מחמת מום ויברך עליהם, כן מסיק אורח חיים. ונ"ל [אם] גזול אסור. ויקח ב' בדי ערבה. הג"ה: גי', ערבה (קפו) צריכה שיהא פיה חלק ועלה שלה משוך וקניה אדום. ואורח חיים מכשיר שפיה אינה חלק לגמרי אלא דומה קצת למגל [יד], גי'. וג' בדי הדס. וקושרין עם הלולב. וי"א שאסור להוסיף משום בל תוסיף ונ"ל דטוב להוסיף ב' או ג' שאז ממה נפשך יש בהן ב' או ג' כשרים. ולולב צריך אגד אפילו שלא במינו, אור זרוע. ואם הותר ביום טוב אסור לקשור, אלא יכרוך ויתחוב באגודה של ירק. ויתיר המשיחה שסביב [ההדס], שלא (קפז) יהא דבר חוצץ בינו ולבין הלולב. בב' ימים הראשונים יתפוס בלולב עם התינוק כשמברך [התינוק], תינוק קונה ואינו מקנה, אם כן הוי כמו שאול לכן יתפוס עמו. ומתנה ע"מ להחזיר מהני בלולב. וכל הקהל יצאו כשקנו בשותפות או מן הצדקה דהוי כאלו התנו מתנה על מנת [להחזיר]. אתרוג של מצוה (קפח) מותר להריח בו. ויש אומרים יברך אשר נתן ריח טוב בפירות, ויש אומרים שאין לברך. הדס של מצוה אסור להריח בו. מותר להחזיר הלולב למים ביום טוב ולהוסיף מים, [אבל] (ו)לא להחליף. ולקמן מפורש [דיני] נטילת לולב וזמנו וברכתו וניענועו. 

קצת דיני סוכה. (קפט) אשה וקטן שצריך לאמו, וחולה רק שחש בראשו או בעיניו, הוא ומשמשיו, והעוסק במצוה (קצ) ושלוחי מצוה ומצטער מחמת גשם (קצא) או רוח, [או ריח] רעה שבא לו במקרה, כולן פטורין (קצב) מן הסוכה ולאכול (קצג) ולישן. אבל חייב, וכן חתן אשירי, וסמ"ג פוטרו. אוכלין ארעי חוץ לסוכה וכן פירות ויין, ויש אוסרין. ומים מותר לכולי עלמא. (קצד) ואין ישנים אפילו עראי חוץ לסוכה. הג"ה: גי' רק ליל יום טוב ראשון צריך לאכול בסוכה אפילו אם ירד גשם. סמ"ק גי'. (קצה) ירדו גשמים [עד] שתתקלקל המאכל, וכן שאינו יכול לישן, אוכל וישן (קצו) חוץ לסוכה. פסקו הגשמים אין צריך לחזור לסוכה לאכול וכן לישן עד שיעור משנתו אחר שעלה עמוד השחר. ברכת סוכה שמברך על האכילה פוטר שינה וטיול מלברך. כלי אכילה (קצז) חוץ לסוכה. כל ז' ימים עושה ביתו (קצח) עראי וסוכתו קבע אפילו לטייל וללמוד מה שאין צריך עיון רב הכל בסוכה. 

ספר המנהגים (טירנא) חג הסוכות 
============================= 
חגי הסוכות. מעריב, אוחזי בידם, וידבר משה וכו' (ויקרא כג, מד) בתפילה אתה בחרתנו וכו' את יום חג הסוכות הזה זמן (קצט) שמחתינו מקרא קדש. ולא יאמר באהבה, תשב"ץ. וכן בקידוש. יעלה ויבוא והשיאנו וקדיש שלם. ומקדשין על הכוס בבית הכנסת ובסוכתו בורא פרי הגפן ואשר בחר בנו ותתן לנו וכו' כמו בתפילה, ומועדי קדשך בשמחה ובששון וכו' וחותם בהזמנים, שהחיינו. אבל בסוכה מברך אקבו"ץ לישב בסוכה ואחר כך שהחיינו לפי שקאי על היום טוב והסוכה. עלינו לשבח וקדיש דיתום. ואם שבת אין אומרין מעריב, ואומרין אוחזי בידם (ר) בליל שני. ומזכירין שבת בכל התפילה וקידוש ובחתימה ובברכת ההפטרה. ויכולו ומגן אבות וחותם בשבת לבד כדפירשתי לעיל. ואין אומרים במה מדליקין. 

שחרית. מתחיל החזן האל בתעצומות וכו'. יוצר: אכתיר זר תהילה, אופן: אאמיר אותך סלה, זולת: אנא הושיעה נא, קדושתא: אוימתי לפי שסמוך ליום כפור. במעהרין אין אומרין (עד) לא מצוקי רגב ולא חי וקיים. ובפולין אומרין הכל: אנובב שגיא, אקחה, אז הייתה וכו'. [סילוקי] אקחה בראשון. ותפילה כמו בערבית רק ברכינו בברכה במקום שלום רב. ונוטל הלולב בימינו (רא) ואתרוג בשמאלו, ואיטר יד [ימין] איפכא. ומברך אקבו"ץ (רב) על נטילת (רג) לולב, ומנענע (רד) ושהחיינו. (רה) ומברך לגמור או לקרוא את הלל. וי"א לקרוא או לגמור את ההלל. כדפירשתי לעיל. וגומרין הלל כל ט' ימים. ומנענעים בתחילת הודו ובסוף שהוא כי לעולם חסדו. וכן בהודו שבסוף הלל. והקהל מנענעים בכל הודו שיאמרו. וש"צ ביאמר נא מנענע ולא ביאמרו נא, אור זרוע. ומנענעין באנא הושיעה נא (רו) תחילה וסוף, ולא בהצליחה נא. ולא נהיגין כמרדכי שפסק אף בהצליחה נא. ואין מנענעין בשם לא בהודו ולא באנא, סמ"ק. ועיקר הנענוע (רז) כדמפרש באורח חיים וסימני אשירי, שמוליך ידו למזרח וינענע שם ג' פעמים בהולכה וג' פעמים בהובאה ואחר כך מביא אליו, ועושה גם כן ג' פעמים. ואחר כך מטה ידו לצד דרום ועושה גם כן ג' פעמים כמו שעשה למזרח, וכן לצפון. ונ"ל גם כן למערב, וכן למעלה וכן למטה וזהו ל"ו נענועין. וקבלתי שיש להפך ראש הלולב למטה כשמוליך למטה ומנענע. ומשמע באשירי שפירש נענוע מוליך ומביא מעט ולא שינענע [גם] העלי(ו)ן, וי"א לנענע לכולה. קדיש ואין כמוך. וקורין בפרשת אמור (ויקרא כב, כו) שור או כשב בשני הימים. ה' גברי. כהן, אני יי'. לוי, לא תעשו. ישראל יי' אלהיכם. רביעי, שבתכם. חמישי, אל בני ישראל. ובשבת מוסיפין שני פרשיות שני פעמים [עד] בכל מושבותיכם. ובספר תורה שנייה קורא למפטיר בפרשת פינחס (במדבר כט, יב) ובחמשה עשר יום וכו' עד מנחתה ונסכה. ויפטיר (דכריה יד, א) הנה יום בא וחותם בהזמנים. אשרי יהללו. ואם שבת [אומר] יקום פורקן וכו'. ואין נוטלין לולב. 

מוסף. חצי קדיש אתה בחרתנו מפני חטאינו את מוסף יום חג הסוכות הזה. ובחמשה עשר יום וכו' והשיאנו, רצה ותערב לפניך ושם נעבדך, ועולין לדוכן. ומוציאין ספר תורה ונושאין על המגדל ולוקח כל אחד לולבו ואתרוגו בידו. (רח) ומתחיל ש"צ הושע נא ומקיפין (רט) המגדל ואומרין הושענא למען אמיתך וכו' כהושעת אלים וכו' וכן כל ימי הסוכות אומרים כהושעת אלים, לבד בשבת. ומי שאין לו לולב לא יקיף אם ירצה. אם שבת אין מקיפין כלל, אלא עומדין ואומרים הושענא אום נצורה כהושעת אדם יציר. ואין מוציאין ספר תורה בשבת, אלא פותחין הארון הקדש. וקדיש שלם אין כאלהינו ועלינו לשבח וקדיש דיתום. על השולחן מברך בורא פרי הגפן ולישב בסוכה על הכוס, וכן [בקידוש] ביום שני, ובשבת שבסוכות לפי ששותה קודם אכילה, אבל בחול שאוכל קודם ששתה מברך על הפת המוציא ולישב בסוכה. מנחה. אשרי ובא לציון ותפילה כמו ערבית דאמש. בשבת ואני תפילתי, קריאה, קדיש שלם. ושוהין עד הלילה ואין עושין מלאכה לצורך הלילה עד אחר ברכו. ערבית. מעריב ישמחו (רי) בחגיהם, וכל התפילה כליל ראשון. ואם מוצאי שבת מתפלל ותודיענו. ומקדשין בבית הכנסת, יין קידוש נר הבדלה זמן. (ריא) ועל השולחן מסיק אורח חיים ואביו לברך שהחיינו קודם לישב בסוכה כי אין צריך יותר לברך שהחיינו על הסוכה רק ליל ראשון, ואחר כך בליל שנייה הוי הפסק לכן מברכין זמן ואחר כך סוכה וכן נוהגין. 

ביום שני. יוצר: אאמיץ, אופן: כדאתמול, זולת: אנא תרב, ויש אומרים אנא הושיע נא. קדושתא: ארחץ בנקיון וכו' בסוכת חי וקיים, ואל נא. ואין מברכין שהחיינו (ריב) על לולב. ואם תאמר מאי שנא מן השופר שמברכין עליו שהחיינו שני ימים, ויש לומר זמן ליל ראש השנה מדרבנן לכן אינו פוטר השופר [מלברך זמן]. הג"ה: גי', משום דאיבעיא להו אם ראש השנה ויום כפור כרגלים ולא איפשיטא, גי'. אבל זמן ליל דחג הסוכות דאורייתא לכן פוטר הלולב מלברך זמן. וא"ת אם כן יום ראשון גם לא יברך זמן על לולב, ויש לומר דליל (ריד) ראשון צריך זמן משום סוכה לבד מיום טוב לכן אין פוטר, במהרא"ק בהג"ה: (רטו) וקורין כדאתמול בתרי ספרי תורות ומפטירין (מלכים א' ח, ב) ויקהלו, ויש מתחילין ותשלם כל המלאכה (שם ז, נא). הושענא: אבן שתייה, כהושעת אלים. במוצאי יום טוב אומרין אתה חוננתנו בחונן הדעת, ומבדיל בורא פרי הגפן והמבדיל בין קודש לחול וכו' בבית הכנסת ובביתו. ואין מברך על הנר ולא על הבשמים. 

בחול המועד מברכין על התפילין כן מסיק אורח חיים ואביו. ויעלה ויבוא בתפילה. וגומרין הלל וקדיש שלם. ומוציאין ספר תורה. אם הוא ג' דסוכות קורין לכהן וביום השני, לוי וביום השלישי, ישראל וביום הרביעי לרביעי חוזרין למעלה וקורין וביום השני וביום השלישי שהן ספיקא דיומא. וכן בכל יום דחול המועד קורין לרביעי ספיקא דיומא. וחצי קדיש. 

מוסף. אתה בחרתנו ומפני חטאינו את מוסף יום חג הסוכות הזה וכו' כאמור. וביום השני וביום השלישי וכו' מלך רחמן טוב ומטיב וכו' והשיאנו רצה וכו' ומפקין ספר תורה [ונושאין] על המגדל, ומקיפין [המגדל] ואומרין הושענא אערוך שועי וכו', משום גיליתי בצום פשעי [שייך] בחול המועד הסמוך ליום כפור, כהושעת אלים וכו' וכן בכל יום. וקדיש שלם ועלינו לשבח. וכן הסדר הזה עד הושענא רבא רק הושענא (אחרת) וקריאה ומוסף השייך ליומו. 

הג"ה: גי', זה סדר הושענות לחול המועד. אערוך שועי, אל למושעות, אדון המושיע. ואם יבא ערבה ביום א' אז אומרין בששי שהוא שבת אום נצורה, אז יש לומר כך: אערוך שועי, אום אני חומה, אל למושעות, שאין אומרין אדון המושיע שמיירי במים קודם ששי לחג, כי המים סימן קללה בחג. נ"ל כשחל יום ראשון בשבת אומר זה הסדר: אום נצורה, למען אמיתך, אערוך שועי, אבן שתייה, אל למושעות [אדון המושיע], גי'. 

ביום שני דחול המועד, כהן וביום השלישי, לוי וביום הרביעי, ישראל וביום החמישי, לרביעי וביום השלישי וביום הרביעי. וכן במוסף וביום השלישי וביום הרביעי. וכן בכל יום כמו שקראו לרביעי [אומרים למוסף]. ביום ג' [דח"ה], כהן וביום הרביעי, לוי וביום החמישי, ישראל וביום הששי, רביעי וביום הרביעי וביום החמישי. ביום ד' [דח"ה], כהן וביום החמישי, לוי וביום הששי, ישראל וביום השביעי רביעי וביום החמישי וביום הששי. 

בהושענא רבא רגילים צנועים לטבול או לטהר בט' (רטז) קבין אפילו פושרין. וגם נהגו להדליק נרות של יום כפור לפי שגמר החתימה ותפילת המים הוא. ואומרין למנצח השמים מספרים וכו' כמו בשבת ויום טוב. ונ"ל שגם אומרין מזמור לתודה וכו' כיון שהוא חול. ואין אומרין נשמת אלא ישתבח כמו בחול. הלל וקדיש. אין כמוך. שמע ישראל וכו' כמו בשבת ויום טוב. ונ"ל שגם אומרין על הכל ויעזור ויגן וכו'. וקורין לכהן וביום החמישי לוי וביום הששי, ישראל וביום השביעי, לד' חוזר וקורא וביום הששי השביעי שהוא ספיקא דיומא וכן עיקר המנהג. 

הג"ה: פעם אחת היתה מילה בהושענא רבא, ואמר מהר"ם ז"ל זכור ברית לאחר שאמרו הקהל הבט לברית טבעך בהושענא אנא אזון חין תאיבי, אז התחיל הקהל זכור לנו ברית אבות וגו' ואומר זכור ברית, ואחר כך התחיל אנא הבט לברית טבעך כסדר השאר, והקהל מתחיל באנא זכור לנו אב ידעך. ואומר שקבלה בידו שיש לומר זכור ברית כשאירע מילה בהושענא רבא וכן ביום ראש השנה [יש לומר] בין פסוקי זכרונות וזכרתי (אף) את בריתי יעקב. משום מהרא"ק ז"ל, גיליון. 

חצי קדיש יהללו אשרי ובא לציון וחצי קדיש. מוסף כדלעיל. ש"צ אומר נעריצך כבודו ברוך שמע, אני אדיר אדירינו כמו ביום טוב. וכל אדם יקח שנים או שלשה (ריז) בדי ערבה לחין ויקשרם יחד, וזה קורין הושענא. ואין יוצאין בערבה שבלולב. ומנענע אותה או חובטה ב' או ג' פעמים. והוא מנהג נביאים ואין מברכין עליה. ומפקינן (ריח) כל ספרי תורות שבארון ונושאין על המגדל. ומקיפין המגדל עם הלולב והושענות ז' פעמים (ריט) לזכר יריחו שסיבבהו גם ז' פעמים. 

סדר הושענות דהושענא רבה: למען אמיתך, אבן שתייה, אום אני חומה, אדון המושיע, אדם ובהמה, אדמה (רכ) מארר, למען איתן, כהושעת אלים, אנא [אזון], אל נא תעינו, למען תמים, תענה אמונים, רחם, אז כעיני, קול מבשר, (קול) אומץ, הושיעה וכו'. ומכניסין כל ספרי תורות. וקדיש בניגון של יום טוב. אין כאלהינו ועלינו לשבח וקדיש דיתום. ואין רגילין לעשות מלאכה של חול [עד] אחר [שיוצאין] מבית הכנסת. 

שבת דחול המועד אין אומרין במה מדליקין. יוצר: אפאר, אופן: ירוצצו (ו)בברונא, אבל בזנויים ובאושטרייך אומרים יחיד עריץ, זולת: יפה וברה. (א) קהלת. וקדיש דיתום. אין כמוך. ומפקין ב' ספרי תורות וקורין [באחת] בפרשת כי תשא ראה אתה (שמות לג, יב) עד בחלב אמו ז' גברי, כדפירשתי לעיל בפסח בשבת דחול המועד. ובספר תורה שנייה קורין למפטיר ספיקא דיומא כמו בחול דחול המועד, ויפטיר (יחזקאל לח, יח) ביום בא גוג, לפי שלעתיד תהיה מלחמת גוג בתשרי, א"ח. ומברך לקדושה ולמנוחה לששון ולשמחה וכו' וחותם מקדש השבת ישראל והזמנים. כן הוא בכל המנהגים, וצריך עיון מאי שנא משבת דחול המועד דפסח שאין חותם בהזמנים. 

ספר המנהגים (טירנא) שמיני עצרת 
============================== 
בליל שמיני עצרת, מעריב אעניד לך וידבר משה וגו' אתה בחרתנו את יום שמיני העצרת הזה זמן שמחתינו. ואין אומרין חג שלא תמצא בתורה שנקרא יום השמיני חג. יעלה ויבוא, והשיאנו. ומקדשין על הכוס בבית הכנסת ובסוכה בורא פרי הגפן, אשר בחר בנו, שהחיינו. ואם שבת אומרין ויכולו, ומגן אבות כדפירשתי לעיל. ואין אומרים במה מדליקין. ואוכלין בסוכה (ב) ואין מברכין לישב בסוכה. ואין ישנים בסוכה דהוי כמוסיף, אבל האכילה אינה כמוסיף [לפי] שיש היכר בברכה שאין מברך לישב בסוכה. 

שחרית, יוצר: אום כאישון, אופן: אראלים ומלאכים, זולת: אמונים, וגומר הלל שני הימים. וקורין בפרשת ראה (דברים יד, כב) מן עשר תעשר ה' גברי עד סוף סידרא אפילו בחול. כן נ"ל לפי שעתה זמן אסיפת דגן ומעשר ומתנות עניים. כהן, מעשה ידך אשר תעשה. לוי, בכל אשר תעשה. ישראל, כל ימי חייך. רביעי, החוקים האלה. חמישי, אשר נתן לך. ואם שבת קורין קהלת וקורין ז' גברי כדפירשתי לעיל ביום ח' דפסח, ויקום פורקן וכו'. למפטיר קורין בפנחס (במדבר כט, לה) מן ביום השמיני עד סוף [הספר], ויפטיר (מלכים א' ח, נד) ויהי ככלות שלמה. ומזכירין נשמות, אב הרחמים, אשרי יהללו [מוסף] וחצי קדיש. ומכריז השמש (ג) משיב הרוח ומוריד הגשם, כן נ"ל לנהוג כדי שגם הציבור מתפללין במוסף משיב הרוח ומוריד הגשם, וכן מסיק בא"ח ובמנהגי מהרא"ק ז"ל. [ואם] טעה ולא הזכיר גשם, חוזר לאתה גבור. ואם סיים הברכה חוזר לראש התפילה, ומיירי שגם טל לא הזכיר. ואשירי פוסק שאין צריך לחזור, אלא מזכיר גשם במקום שנזכר, אם עדיין לא התחיל (ד) אתה קדוש. ואם התחיל חוזר לראש התפילה, וכן אם עקר רגליו. וגם אין (צריך) [שייך] לאומרו בשומע תפילה. [א"ח] טעה בימות החמה והזכיר גשם חוזר לראש הברכה ומדלגו. ספק אם הזכיר תוך ל' יום חוזר. מהר"ם היה אומר משיב הרוח ומוריד הגשם צ' פעמים כדי שיהא רגיל כך, והוא ל' יום, כי בכל יום ג' תפילות ואז בספק אין צריך לחזור. ש"צ אומר מגן אבות עד ומגן. ומתחיל אף ברי וכו'. אתה גבור עד אתה רב להושיע. יטריח וכו'. קהל, אפיק מען וכו'. וש"צ אלהינו זכור אב וכו' עד בצדקם חון חשרת מים, שאתה הוא יי' אלהינו ואלהי אבותינו משיב הרוח ומוריד הגשם. לברכה וכו' מכלכל חיים וכו', [ואומר] את מוסף יום שמיני העצרת הזה וכו' כאמור ביום השמיני וכו'. ותערב לפניך ועולין לדוכן. וקדיש שלם. אין כאלהינו ועלינו לשבח וקדיש דיתום. ואוכלין בסוכה (ה) ולא יברך לישב בסוכה. וכשירצה לאכול סעודה שלישית יאכל בסוכה. (ו) ואז מוריד לסוכה כלי אכילה כדי לפוסלה. מנחה. אשרי ובא לציון. תפילה כערבית דאמש. ואם שבת ואני תפילתי. וקורין ג' גברי בזאת הברכה. אחר תפילה קדיש שלם. ושוהין עד הלילה, [והכל] כדפירשתי לעיל. 

(ז) בליל שני הוא שמחת תורה. מעריב את יום השמיני. ותפילה וקידוש כאמש. ואז מפקין כל הספרי תורות [שבארון], וש"צ נוטל ספר תורה [אחת] ומתחיל אנא יי' הושיעה נא וכו' אלהי הרוחות וכו' ב' או ג' חרוזות. ומסבבין המגדל והעם עמו עם הספרי תורות, ויש אומרים על הכל בברונא. ואז גוללין ומחפשין וזאת הברכה בספר תורה ראשונה, ובשנייה בראשית, ובשלישית למוסף ביום השמיני בפינחס. ומזמרין זמירות ואחר כך עומדין עם כל הספרי תורה ואומר ש"צ התקבצו מלאכים ושישו ואשריכם ישראל ובוא יבוא צמח, מכל אחד ב' או ג' חרוזות. והקהל עונין ג"כ יהללו ואדון עולם. ואם מוצאי שבת אומרין ותודיענו. ויין קידוש נר הבדלה זמן. כדפירשתי לעיל. ופונין מסוכה ואוכלין בבית. 

שחרית. ש"צ מתחיל נשמת. מלומדי מורשה. יוצר, אשרי העם. אופן, אשנבי. זולת, אז בקשוב. ועולין לדוכן. הלל וקדיש שלם. אתה הראית וכו' אב הרחמים הטיבה וכו'. ומפקין (ח) כל ספרי תורות [שבארון] וש"צ אומר שמע, אחד, גדלו. ועומד אצל המגדל ואומר אנא יי' הושיעה נא כאמש רק שאין מסבב המגדל. (וכל) הקהל אומרין על הכל וכו' וקורין [וזאת] הברכה (דברים לג, א) עד מעונה אלהי קדם, ואז חוזר למעלה ומרבה בפרשיות כדי לקרות הרבה לכבוד התורה. וקורין כל הנערים יחד. וקונין חתן תורה, (ט) ואומרין מרשות האל הגדול וכו' וקורין לו (שם לג, כז) מעונה אלהי קדם וכו' עד ולכל היד החזקה. ואז קורא החתן לכל היד עד לעיני והקהל אומרים לעיני כל ישראל וכן החתן, ואומרים חזק. וש"צ אומר לחתן מי שברך וכו' אלהי מיני עד וכו'. הגה: ומברך שהחיינו בין חתן סיום בין חתן התחלה, והוא מיוסד ברשות שאומר בקריאת החתן, רוקח. וקונין חתן בראשית, ואומר לו מרשות מרומם וכו'. וקורין לו מבראשית עד ויכולו, והחתן קורא ויכולו וכו' עד אשר ברא אלהים לעשות, ואז הקהל אומרין אשר ברא אלהים לעשות, וכן החתן אומר כמו כן. ואומר לו ש"צ מי שברך כדלעיל. וי"א יאומץ וכו' או יאמציהו. ומניחין ספר תורה השלישית דמוסף אצל זו דבראשית, ואומר [חצי] קדיש על שתיהם. וקורין בשלישית למפטיר כדאתמול. והמפטיר מברך אשר בחר בנביאים וכו' [ומתחיל פסוק אחד] ואז אומרין אשריך הר העברים וכו' והקהל עונין על כל חרוזה, אשריך וכו'. ויפטיר [ויהי] אחרי מות משה (יהושע א, א) ויברך וחותם בהזמנים. ואשרי וכו' ואחר כך עומדים עם ספרי תורות ואומרין אשר בגלל אבות, התקבצו מלאכים, שישו ושמחו, אשריכם ישראל, בוא יבוא צמח וכו'. יהללו ומחזירין כל הספרי תורות למקומן. כהן או לוי יכולין (להיות) [לקנות] חתן תורה או חתן בראשית. מוסף. כמו אתמול, רק לא נהיגי לעלות לדוכן במוסף מפני שמחת העם שקונין פירות וזורקין בב"ה [לתינוקות] לשמחת תורה. לכן נהיגי לעלות לדוכן בשחרית. במוצאי י"ט אומר אתה חוננתנו ומבדילין, ואין מברכין [לא] על הנר ולא על הבשמים כדפ"ל. י"א שחייבין בכל י"ט לאכול (גם) ג' סעודות, באסרו חג אין נופלין ואחר כך נופלין. 

גי': כשחל שמחת תורה בא' בשבת יש אוסרין האתרוג דאין שבת מכין ליום טוב. וכן יום טוב האחרון שחל בערב שבת אוסרין נוי סוכה (גם) בשבת הסמוך ליום טוב משום הכנה הוא, הגה' סמ"ק, גליון. 

ספר המנהגים (טירנא) שבת בראשית 
============================== 
שבת שאחר החג נקרא שבת בראשית. יוצר אל נשא, אופן שש כנפים. ובברונא שאלו שחקים. זולת אחשבה לדעת. וקורין בראשית ומברכין החודש ולא התענית שנאמר בהיותו טוב אל תקרא רע. סליק חדש תשרי. 

ספר המנהגים (טירנא) חודש מרחשון 
=============================== 
מרחשון. בשבת שאחר ראש חדש מברכין התענית (י) שני וחמישי ושני אחרי אשרי קודם יהללו. ומי שיאמר אמן אין צריך לקבלו יותר. וכל דין תענית בה"ב ושאר דין תענית פירשתי לעיל בחדש אייר. [בשבת] לפרשת וירא אהבה שננו לשונם. סליק חדש מרחשון. 

ספר המנהגים (טירנא) חודש כסלו 
============================= 
כסליו. לעולם כמה ימים שהייתה התקופה בתשרי כל כך תהיה השאלה בכסליו, יום אחד (יא) פחות [כסליו משהיתה] (מה)תקופה בתשרי. ומסיק דלא אמרינן מעת לעת, אלא ק"ל לעולם בערבית יום ס' מתחילין, וששים יום מתקופת תשרי תהיה השאלה. ומיום התקופה מתחילין למנות הס' יום, ויום ס' כלאחר ס'. ומתחילין לומר ותן טל ומטר בערבית שקודם יום ס'. ואם אמר ותן טל לבד ולא מטר יצא, ואורח חיים כתב לא יצא, ואם שכח ועקר רגליו (יב) חוזר לראש. ואם לא עקר רגליו חוזר לשומע תפילה. ואורח חיים מסיק שחוזר לברכת השנים. אך אם נזכר קודם שומע תפילה אומר שאלה בשומע תפילה. אמר מטר ולא טל יצא, א"ח. [ומיהו] מוריד הגשם אין שייך לומר בשומע תפילה. 

ספר המנהגים (טירנא) חנוכה 
========================= 
חנוכה. (יג) בכ"ה בכסליו, בערב חנוכה במנחה אין נופלין, ומדליקין נר חנוכה בבית הכנסת בדרום. אבל בברונא נוהגין להדליק בצפון לשמאל החזן. ובבית (יד) מדליקין הנרות אצל הפתח מבפנים, בטפח הסמוך (טו) לפתח לימין ביאתו אם אין מזוזה בפתח כן קי"ל. ואם יש מזוזה [בפתח] יניחם בשמאל ביאתו, כדי שיכנס בין שתי מצות. וכתב מהר"ם שמתחיל משמאל להדליק ומסיים בימין, (טז) [דהיינו] משמאלו לימינו. כי כל פנות שאתה פונה היינו לצד ימין כמו הכהנים בדוכנן. ומברך להדליק נר של חנוכה. ושעשה נסים ושהחיינו בליל ראשון. (ואחר כך) [מכאן ואילך] להדליק, ושעשה נסים דנס כל יומא איתא (יז) ולא שהחיינו. ונשים חייבות בנר חנוכה (יח) ומברכות אם אין לה בעל או (יט) [אם] אינו בעיר. ויכול אורח להשתתף (כ) בפרוטה עם בעל הבית כדי שיברך עליו, ואם אשתו מברכת [עליו] בביתו (כא) אין צריך [יותר]. ומיד אחר שהדליק אומר (כב) הנרות הללו וכו' כמו שמפורש באורח חיים ובסימני אשירי. ואסור להשתמש לאורה לכן ידליק עוד נר אחד (כג) ונקרא שמש. 

הג"ה: כתוב בהגה' במימוני משום ראבי"ה ור' שמחה, שאם כבה השמש קודם גמר הדלקה, שיש להחמיר כמנהג שלא להדליק השמש מנר חנוכה כדי לגמור ההדלקה, אלא יגמור ההדלקה באחד הנרות הדולקות, עכ"ל. 

ליל ראשון מדליק נר אחד, מכאן ואילך מוסיף והולך (כד) עד ח' בלא השמש. ואם כבתה אין זקוק לה, ויכול להדליק בליל שני וכן לעולם. ובליל ח' שורף שמן הנשאר דאסור בהנאה. וצריך שיעור שמן או שעוה שידל(י)ק לפחות חצי שעה. גי': ואחר כך יכול לכבות או להשתמש לאורה, א"ח, ומרדכי אוסר, גי'. ושמן זית מצוה מן המובחר, או שעוה. ומצוה להניח נר חנוכה תוך עשרה טפחים (כה) ולמעלה מעשרים אמה (כו) פסולה. ומצותה מתחילת הלילה עד עמוד השחר, אבל טוב להדליק קודם אכילה ובעוד שבני הבית נעורין. ואסור להדליק נר (כז) של חול מנר חנוכה, וכן מכל נר מצוה כגון של יום טוב ושבת ובית הכנסת. אבל מותר להדליק קיסם או נר [של חול] מנר מצוה, כדי להדליק בו נר מצוה אחרת [מרדכי] ואשירי אוסר על [ידי] קיסם. 

שבת שבחנוכה מדליקין נר של חנוכה (כח) ואחר כך של שבת. יוצר: אודך כי אנפת, אופן: כבודו אור, מאורה: שני זיתים, זולת: אין צור חלף. ומתפללין של שבת וגם על הנסים, ואין מזכירין שבת בעל הנסים. וכן כל התפילות. ומפקינן שני ספרי תורות, וקורין ויהי מקץ ז' גברי באחת, ובשנייה קורין למפטיר בנשיא חובת היום דאותו נשיא השייך ליום שלו. ומפטירין (זכריה ב, יד) רני ושמחי (ואז) [ואין] מזכירין חנוכה בברכת הפטרה. מוסף תכנת שבת ועל הנסים כדפירשתי לעיל. ואין אומרין צדקתך צדק, אבל אומרין ברכי נפשי או משכיל לאסף ואלהים יחננו. ומדליקין נר חנוכה קודם ואחר כך הבדלה על הכוס גם בבית. בהגהות דמנהגי מהרא"ק ז"ל, וכן ראיתי שעשה כן תמיד שהדליק בביתו קודם הבדלה, כי כל מה דמאחרינן לצאת מן השבת טוב. 

וכל ימי (כט) חנוכה אין אומרין אל ארך אפים ולמנצח וק"ו והוא רחום ותחנון. ואומרין על הנסים בהודאה, ואין אומרין כשם שעשית וכו' לפי שאין אומרין בקשה בהודאה. ויש אומרין אותו, א"ח. ואם שכח על הנסים (ל) אין צריך לחזור. וכן בפורים. וגומרין הלל כל ח' ימים ומברכין לגמור וכו' ואחר הלל חצי קדיש. זה הכלל כל יום שיש בו מוסף אומרין קדיש שלם קודם קריאה. ואם אין [בו] מוסף חצי קדיש, וכן בתענית ציבור וקורין בכל יום ג' גברי בפרשת נשא (במדבר ז, א). ביום ראשון כהן, מן ויהי ביום (לא) כלות משה עד לחנוכת המזבח. לוי, חצי נחשון עד קטרת. ישראל משלימו. חצי קדיש יהללו אשרי ובא לציון וקדיש [שלם] ועלינו לשבח וקדיש דיתום, וכן בכל יום. ביום שני לכהן ולוי בנתנאל. וישראל באהליאב שלם. ביום שלישי כהן ולוי באהליאב וישראל באליצור שלם. ביום רביעי כהן ולוי באליצור וישראל בשלומיאל. ביום חמישי כהן ולוי בשלומיאל וישראל באליסף. ביום הששי כהן ולוי באליסף וישראל באלישמע. ביום שביעי כהן ולוי באלישמע וישראל בגמליאל. ביום שמיני כהן ולוי בגמליאל וישראל מסיים כל הסידרא וגם קורין בהעלותך עד כן עשה את המנורה. סליק חדש כסליו. 

ספר המנהגים (טירנא) חודש טבת 
============================ 
טבת. בראש חדש גומרין הלל וקדיש שלם. ומפקין שני ספרי תורות, וקורין באחת בפרשת פינחס (במדבר כח, א) פרשת דראש חדש קודם [לפרשת] חנוכה, משום דראש חדש (לב) [תדיר] והוא קודם. כהן עד רביעית ההין, לוי עד ונסכה, ישראל עד ונסכו, ובספר תורה שנייה קורין לרביעי (לג) בחנוכה נשיא שלם השייך ליומו. חצי קדיש, יהללו, אשרי ובא לציון וחצי קדיש. מוסף ראשי חדשים וכו' ואין מזכירין בה חנוכה. ועל הנסים ואין מזכירין בה ראש חדש. ראש חדש טבת ושבת אז יוצר ומאורה וזולת של חנוכה כדפירשתי לעיל, ואופן דראש חדש. ומפקין שלשה ספרי תורות וקורין באחת ששה גברי בויהי מקץ עד סוף [הסדרא]. ולשביעי קורין בשנייה בדראש חדש וביום השבת ובראשי חדשיכם עד ונסכו. ומניחין ספר תורה שלישית אצלה ואומרין [חצי] קדיש על שתיהן. וקורין למפטיר בשלישית בדחנוכה נשיא שלם השייך ליומו. ומפטירין רני ושמחי שהיא בנרות דזכריה, כן מסיק המרדכי ואשירי ואור זרוע ז"ל. במוסף אתה יצרת ועל הנסים, ואין אומרין צדקתך, וכן בכל יום שאין נופלין אם היה חול אין אומרין צדקתך צדק בשבת. ואם [חלו] שני שבתות בחנוכה, בשבת ראשון שהוא ביום ראשון אומרין יוצר ואופן ומאורה וזולת כדפירשתי לעיל. ומפקין שני ספרי תורות וקורין שבעה גברי בענין היום [בראשונה], ובשנייה קורין למפטיר ויהי ביום כלות משה עד סוף נחשון, ויפטיר רני ושמחי. ובשבת שנייה יוצר: אודך כי עניתני, אופן: אומצו בתוקף, מאורה: אשר יצר, זולת: אין מושיע וגואל. וקורין שבעה גברי בענין היום. ובספר תורה שנייה קורין למפטיר בנשיא גמליאל וכו' [ומקצת בהעלותך] עד כן עשה את המנורה, כי יום שמיני הוא זאת חנוכה. ומפטירין (מלכים א' ז, מ) ויעש חירם. וכל סעודות חנוכה סעודת הרשות [הן] דלא קבעו אלא להלל ולהודאה ולא למשתה ושמחה. ומי שהתענה בשבת (לד) בחנוכה מחמת חלום, (לה) אין צריך להתענות (לו) מיד ביום א' בחנוכה אלא אחר חנוכה. (לז) אבל התענה [תענית] חלום ביום טוב ראשון הוא יתענה [גם] ביום טוב שני. חתונה ומילה היו בשבת שני דחנוכה שהוא זאת חנוכה, ואמרו בוינא יוצר ומאורה של חנוכה ואופן של חתונה וזולת של מילה. ונ"ל גם לאומרו יום ליבשה. ויפטירו ויעש חירם ולא של חתן. ונראה למהרא"ק ז"ל להפטיר בשל חתן, וכן [איתא] באור זרוע קטן. 

(לח) בעשרה בטבת [הוא] תענית ציבור. סליחות אזכרה מצוק, אבן הראשה. פזמון אבותי כי בטחו. ענינו. ויחל בשחרית, ומנחה [ויחל] ודרשו כדפירשתי לעיל. ואפילו חל ביום ששי, (ו)אין דוחין אותו אחר השבת אלא קורין ויחל, וענינו גם במנחה ודרשו, רק שאין נופלין במנחה כשחל ביום ששי. ואם יש חופה ביום ששי מתפללין מנחה ויחל וענינו ודרשו, ואחר כך החופה, ואחר כך ערבית דשבת. ואם יש בו מילה (לט) אומרין זכור ברית דמילה וסליחתו ופזמונו כדפירשתי לעיל. ואין נופלין. (מ) ונותנין לשתות לילד ולאמו. 

ספר המנהגים (טירנא) חודש שבט 
============================ 
שבט. (מא) בחמשה עשר בשבט (מב) אין נופלין לילה ויום לפי שהוא ראש השנה (מג) לאילנות. ואם חל בשבת אין אומרין צדקתך צדק. בשבת שירה אומרין יום ליבשה. ויש מקומות שאין אומרין אותו. בשבת שלפני ראש חדש אדר הוא פרשת שקלים. ואפרשנו בחדש אדר אי"ה לפי שלפעמים חל בראש חדש אדר. סליק חדש שבט. 

ספר המנהגים (טירנא) חודש אדר 
============================ 
אדר. לעולם אדר (מד) הסמוך לניסן חסר, ולעולם לא יבוא יום שני דראש חדש אדר שממנו מנינן אלא בזבד"ו. ואם יבוא יום שני דראש חדש אדר ביום ז' יהיה שבת הפסקה ט"ו בו. והסימן זט"ו פירוש יום שני דראש חדש יום ז' והפסקה ט"ו בו. ואם [יום] שני [דר"ח] ביום ב' יהיה הפסקה ו' בו וסימן ב"ו. ואם יום שני דראש חדש [אדר] ביום רביעי יהיה הפסקה בד' בו וסימן ד"ד. ואם יהיה יום שני דראש חדש [אדר] ביום ו' יהיה שני הפסקות בשני בחדש ובי"ו בו. וסימן ובי"ו. 

ספר המנהגים (טירנא) ארבע פרשיות 
=============================== 
פרשת שקלים לעולם בשבת שלפני ראש חדש אדר הסמוך לניסן או בראש חדש [אדר] (ב)עצמו. ואומרין יוצר: אל מתנשא, אופן: כבודו יתרומם, זולת: אתה אהבת, קדושתא: אז מאז וכו' ותוערץ. ומפקינן שני ספרי תורות וקורין ז' [גברי] בענין היום ולמפטיר קורא בספר תורה שנייה (מה) בכי תשא (שמות ל, יא) עד על נפשותיכם. ומפטיר בן שבע שנים (מלכים ב' יב, י), במוסף אומרין קרובץ אשכול איווי וכו'. ואם יום שני דראש חדש אדר הסמוך לניסן בשבת אז יהיה סימן זט"ו כדפירשתי לעיל. [ואז] (ו)יהיה פרשת שקלים בראש חדש ואומרין כל קרובץ דלעיל. ונ"ל רק אופן דראש חדש אומרין, דמאי שנא מראש חדש טבת או ניסן בשבת, גי'. ומפקינן שלשה ספרי תורות וקורין באחת ו' גברי בענין היום, ולשביעי קורין בפנחס מן וביום השבת עד ונסכו. ובשלישית קורין למפטיר בכי תשא כדפירשתי לעיל. ומפטירין בשקלים בן שבע שנים, דלעולם בענין שקרא למפטיר, מפטירין משום דמיניה הוא סליק. 

בשבת שנייה שמיני לאדר הוא פרשת זכור. יוצר: זכור את אשר עשה, אופן: כבודו יתגדל, זולת: אנא, קרובץ: אזכיר סלה וכו'. ומפקינן שני ספרי תורות, וקורין בשנייה למפטיר בסוף כי תצא (דברים כה, יז) (מז) זכור את אשר עשה לך עמלק עד סוף [הסדרא], ויפטיר [פקוד] פקדתי וכו' (שמואל א' טו, ב). 

בשבת שלישית שהוא ט"ו באדר מפסיק. יוצר להפסקה: אור זרוע וכו', אופן: מלאכי צבאות, זולת: אחור וקדם. 

בשבת רביעית שהוא כ"ב לאדר פרשת פרה. יוצר: אום אשר בך דבוקה, אופן: כבודו מרומם, זולת: אשרי, קדושתא: אצולת. ומפקינן שני ספרי תורות, וקורין בשנייה [למפטיר בפר' חוקת] פרשת פרה אדומה (במדבר יט, א) עד הערב, ויפטיר (יחזקאל לו, טז) בית ישראל יושבים וכו'. 

בשבת חמישי שהוא כ"ט לאדר הוא פרשת החדש. יוצר: אות זה החודש, אופן: כבודו משבחים, זולת: אל עושה נפלאות וכו', קדושתא: אתיית. ומפקינן שני ספרי תורות, וקורין בשנייה למפטיר בפרשת בא (שמות יב, א) מן החדש הזה עד תאכלו מצות, ויפטיר (יחזקאל מה, יח) בראשון באחד לחדש. במוסף אומר קרובץ: ראשון אמצת וכו'. ואחר כך שבת פנויה ואחר כך שבת הגדול. 

ואם חל יום שני דראש חדש אדר הסמוך לניסן ביום ב' מקדימין [פרשת] שקלים בשבת שלפני ראש חדש אדר ומפסיקין בשבת שהוא ו' לאדר וסימן ב"ו. ואחר כך כסדר פרשת זכור פרשת פרה פרשת החדש בלי הפסקה. ואחר כך שבת פנויה, שאין אומרין לא יוצר ולא שום קרובץ. ואחר כך שבת הגדול. ואם חל ראש חדש אדר ביום ד', מקדימין [פרשת] שקלים לפני ראש חדש ומפסיקין ד' באדר וסימן ד"ד. ואחר כך רצופים כסדר ופנויה כדפירשתי לעיל. ואם חל ר"ח אדר ביום ו', מקדימין [פרשת] שקלים לפני ראש חדש ומפסיקין ב' לחדש, ואחר כך זכור ועוד מפסיקין י"ו באדר, זהו שני הפסקות וסימן ובי"ו ואחר כך פרה כ"ג בו. ופרשת החדש בראש חדש ניסן בשבת, ואז אין שבת פנויה אלא שבת הגדול ח' ניסן. 

[שבת] בהפסקה שנייה יוצר: את פני מלך, אופן: שמך לעד, זולת: השם אלהים צבאות. ואם חל פרשת שקלים בכי תשא או בואתה תצוה וכו', נראה לי על הבירור, דה"מ בדורות הראשונים שהיה סדר קריאתה בענין אחר, אבל עתה בזמן הזה לפי סדר מנהג קריאתינו של שנה לא יבא לעולם פרשת שקלים בכי תשא ולא בואתה תצוה אלא בפרשת משפטים או בתרומה בפשוטה ובויקהל או פקודי בעיבור, וכן עיקר. וכן מצאתי קצת באורח חיים. 

ספר המנהגים (טירנא) פורים 
========================= 
בערב פורים מתענין והוא (מח) תענית ציבור לכל דבר, וענינו ויחל, דרשו. כדפירשתי לעיל. סליחות, אדם בקום עלינו, אתה האל. פזמון במתי מספר. במנחה אין נופלין, אבל [קורין] ויחל ודרשו, וענינו. ונותנין כל אחד ג' מחציות (מט) אפילו ילדים למעות פורים נגד מטבע ווינער וחולקין [אותו] לעניים. ואם חל פורים ביום ראשון מקדימין התענית (נ) ליום חמישי ולא ביום ששי (נא) מפני [שצריך] לטרוח לשבת. 

ערבית. הג"ה: צורכר: כשחל פורים במוצאי שבת אין אומרין למנצח בנגינות מפני טורח ציבור, ויש אומרים אותו (בנחת) במהירות, ע"כ סי' כ"ב. (נב) על הנסים (נג) בהודאה אחר קוינו לך, וכן בשחרית ומנחה. ובברכת המזון קודם ועל הכל וכו'. ואם שכח אין מחזירין אותו כמו בחנוכה. ואין אומרין כשם וכו' לפי שאין אומרין בקשה בהודאה. וקדיש שלם. ופושט המגילה כאיגרת, (נד) ומברך על מקרא מגילה, ושעשה נסים ושהחיינו, וכן בשחרית. והקהל אומרין (נה) איש יהודי, ומרדכי יצא, ליהודים, כי מרדכי היהודי וכו'. ואז (נו) גולל (נז) קצת גי': כן בסמ"ג שכורך כולה, וסימני אשירי כתב שאין לכרוך אותה מיד, גי'. ומברך ברוך אתה יי' אלהינו מלך העולם הרב את ריבנו, ואין אומרין האל כיון שאמר אלהינו, ואומר הדן את דינינו והנוקם וכו' והמשלם וכו' והנפרע וכו'. כך נראה לי סמוך לחתימה מעין חתימה, ואף על גב דברוב ספרים כתוב איפכא. וחותם ברוך אתה יי' הנפרע לעמו ישראל מכל צריהם האל המושיע, ואין אומר האל הנפרע כיון שגם עתה הזכיר [השם]. אשר הניא וכו' להודיע וכו'. ויאמר ארור על המן ועל זרש וברוך על מרדכי ואסתר, ויאמר חרבונא זכור לטובה. ואתה (נח) קדוש וקדיש שלם ועלינו לשבח [קדיש יתום]. ואם [חל] במוצאי שבת ערבית קדיש שלם. ומגילה. ואשר הניא ויהי נועם ואתה קדוש, הבדלה קדיש שלם ויתן לך וכו'. ונראה לי בשבת שלפניו אין אומרין צדקתך צדק אבל אומרין ברכי נפשי או משכיל ואלהים יחננו. הקורא ליולדת או לחולה (נט) אף על פי שיצא כבר בבית הכנסת מברך (ס) לפניה ולאחריה אפילו אין מנין, דמגילה בזמנה (סא) ביחיד שלא בזמנה צריך (סב) עשרה. הקורא מיושב בדיעבד יצא וכן בחומש, (א) שנים או שלשה קורין ביחד. 

שחרית על הנסים בהודאה. קרובץ: ויאהב אומן. ואין אומרים אל ארך אפים ולמנצח שני הימים, וק"ו תחנון. חצי קדיש. וקורין בפרשת בשלח (שמות יז, ח) ויבא עמלק ג' גברי עד סוף סידרא, אע"ג דאינו אלא רק ט' פסוקים משום דסליק עניינא. חצי קדיש. יהללו. וקורין מגילה ומברך לפניה ולאחריה (ב) כמו בלילה. ואין אומרין אשר הניא וכו', ואומרין אשרי ובא לציון וקדיש ועלינו לשבח וקדיש דיתום. במנחה מתפללין גם כן על הנסים קדיש שלם. [ואח"כ] (ג) ואוכלין סעודת פורים. ומתחילין ואוכלין הרוב ביום. כי סעודת פורים שאכלה בלילה ואפילו בליל ראשון לא יצא, כן משמע בסמ"ק, ק"ו בליל שני. ואם משכה סעודתו בלילה טפי אין מזכירין על הנסים בברכת המזון. כן מסיק אורח חיים ואביו. אבל בערבית בתפילה וודאי אין מזכירין ומתפלל ערבית בביתו. 

גי': אבל נוהגין להזכיר נ"ל באלו מדינות שעושין עיקר סעודת פורים אחר מנחה הוי כמו סעודת ג' בשבת שמזכירין של שבת כן הכא אומר על הניסים, גי'. ואם חל פורים ביום ששי אוכלין סעודת פורים שחרית, ולא בערב אחר מנחה, כי אין להפסיק בערב שבת בין מנחה לערבית מפני כבוד השבת, וגם שלא לקלקל סעודת [ליל] שבת. ומצוה לשמוח ולשתות ולהשתכר מאד (ד) בפורים. וחייב כל אדם אפילו אבל לשלוח שתי מנות (ו) לאיש אחד ושתי מתנות לשני אביונים שנאמר (אסתר ט, כב) ומשלוח מנות איש לרעהו וכו' ומתנות לאביונים. ומי שעושה מלאכה (ז) בפורים אינו רואה סימן ברכה [לעולם], אבל אין איסור מלאכה בו ואין אומרין בו הלל כי מגילה (ח) במקומו. אבילות אינו נוהג (ט) בפורים רק דברים שבצינעא כן מסיק באורח חיים. ואחר פורים נוהג שבעה ושלשים. ואם יש מילה [בפורים], מלין בין קריאת התורה לקריאת מגילה. (י) אחר ההכנסה. ומי שרוצה לילך [לדרך] רחוקה, ואין בידו מגילה יקרא בביתו אפילו מתחילת החדש שנאמר (שם, שם) והחדש וכו'. ביום ט"ו הוא שושן פורים אין אומרין בו אל ארך אפים ולמנצח וק"ו תחנון וצדקתך צדק. וחייב במשתה ושמחה [כמו ביום י"ד] שנאמר (אסתר ט, כז) את שני הימים האלה. סליק חדש אדר. 

ואדר [השני] במעוברת הוי דין (ו)אדר ממש כמו אדר בפשוטה לענין ד' פרשיות ופורים הכל [הוא] בואדר, והוא לעולם חסר ואדר הראשון מלא במעוברת. נמצא בהגהות מנהגי מהרא"ק ז"ל שלא אמרו אל ארך אפיים [ולמנצח] בשני הימים בי"ד ובט"ו דאדר הראשון בוינ"א ובקרימז"א, ואסורין בהספד ובתענית, ומצוה [לאכול ולשתות] להרבות במשתה ובשמחה. ויש אומרין למנצח בט"ו, [ואין נופלין] ואין אומרין צדקתך צדק אפילו בט"ו דאדר הראשון. סליק מנהגים. 

ספר המנהגים (טירנא) דיני יוצרות והפטרות 
======================================= 
דיני יוצרות והפטרות בחתונות ומילות (ו)בשבת ויום טוב, ופרשיות וראש חדש שחלו זה בזה 

ראש חדש ושבת. יוצר: איילת השחר, אופן: אביר הגביר, זולת: אמונתך. הפטרה (ישעיה סו, א) השמים כסאי. לחתונה נשמת ישרים, יוצר: אייחד וכו', אופן: כבודו אופד, זולת: אמהות, מרשות שארית, אתניה שבחיה, מי שבירך, אלהי מיני עד, במקהלות. הפטרה (ישעיה סא, י) שוש אשיש. למילה. יוצר: אות בריתות, אופן: אזורי אימה, זולת: אות ברית וכו', גאולה: יום ליבשה. [אם אירע] הפטרות דחתן והפטרות דשבת בחד נביא, (יא) מפטירין בשל שבת ומקצת שוש אשיש עד ישיש עליך אלקיך. ומהרא"ק ז"ל כתב נהגו כן אפילו בשני נביאים, ונראה לי דלא נהוג. שוש אשיש דוחה כל הפטרות, חוץ מראש חדש ומחר חדש ושירה וחתונה +וחנוכה+ וארבע פרשיות דש"ח נו"ע אר"ק שד"ש. כי ראש חדש ומחר חדש גם כתובים בפסיקתא, עכ"ל. אם חל ראש חדש אב בשבת מפטירין (ירמיה ב, ד) שמעו כדפירשתי לעיל בחודש אב. ואין הפטרת ראש חדש דוחה הארבע פרשיות וק"ו מחר חדש וק"ו חתן, כי כולם אינם כתובים בתלמוד כמו הארבע פרשיות. פעם אחת חל חתונה ופרשת שקלים בראש חדש והפטירו רק בשקלים. בשבת שירה וחתונה יפטירו ודבורה ושוש אשיש עד אלהייך. וכן הדין בכל ד' פרשיות. כן היו נוהגין בוינ"א (יב) ואין חוששין לתרי נביא. אם אירע מילה [בשבת] שבין פסח לעצרת, אז אומרין יוצר ואופן דמילה והשאר השייך לאותו שבת, ואומרין יום ליבשה קודם שירה חדשה וגאולה דשבת במקומה קודם גאל ישראל. 

מילה וראש חדש באותן שבתות: אומר יוצר ואופן דראש חדש, והשאר השייך לאותו שבת, וגאולה דמילה [קודם שירה חדשה]. חל ראש חדש באותן שבתות: אומר יוצר ואופן דראש חדש, והשאר השייך לאותו שבת חתונה בשבת שלפני עצרת: אין אומרין רק נשמת דחתן, והשאר השייך לאותו שבת. אבל שבת שאחר עצרת אומר: נשמת ואופן דחתן, והשאר השייך לאותו שבת. וכן הדין עד ראש השנה. חתונה ומילה יחד אומר: נשמת ויוצר וזולת דחתונה, ואופן וגאולה דמילה. ראש חדש וחתונה: אומר נשמת וזולת דחתונה, ויוצר ואופן דראש חדש. ראש חדש ומילה: יוצר ואופן דראש חדש, וזולת וגאולה דמילה. ראש חדש ומילה וחתונה: נשמת דחתן, ויוצר ואופן דראש חדש, וזולת דחתן, וגאולה דמילה. ראש חדש טבת או ניסן בשבת: אין אומרין רק אופן דראש חדש, והשאר השייך לאותו שבת כדפירשתי לעיל. מילה בארבע פרשיות: אומר אופן וגאולה דמילה, והשאר השייך לאותו שבת. מילה וחתונה בשבת הגדול: אומרין רק נשמת דחתן, וגאולה דמילה, והשאר השייך לאותו שבת. מילה ביום ז' או ח' דפסח או בשבת דהפסקה, [אז] אין אומרין רק גאולה דמילה, אפילו בחול אומרין יום ליבשה, אבל כל שאר יום טוב שחלו בחול במילה אין אומרין יום ליבשה רק אם חלו בשבת. כך שמעתי וליקטתי ממנהגי מהרא"ק ז"ל מאבן העזר. אם יבוא יום טוב תוך ז' דחתונה מברכין ז' ברכות כל שני הימים ערבית ושחרית ולא בסעודת שלישית, (יג) כי הוא [לא] נקרא פנים חדשות כמו שבת. והכותב מסופק אם ה"ה בר"ה כדפ"ל. שבע ברכות צריכין עשרה ולא אשר ברא. ומברכין כל ז' אשר ברא ושהשמחה במעונו. (יד) וצריך ב' כוסות לברכת המזון ולחתן אפילו לאשר ברא. הג"ה: ואשרי השיג על זה ואמר כי לאשר ברא אין צריך, אבן העזר סי' נ"ט ואם יצאו חתן וכלה [לסעודה] בבית אחר, ועושין אותו [בית] עיקר (אבל) ולא באקראי, מברכין ז' ברכות יומא קמא או אשר ברא תוך ז'. ואם אוכלין בני החתונה בב' או בג' בתים כולם יברכו ז' ברכות אם אוכלין מסעודת החתונה, אפילו אם אין שמש מצרפן. ויש אומרין דווקא כשהשמש מצרפן. אבן העזר סי' נ"ט. 

פעם אחת אירע חתונה בראש חדש ניסן [שחל] בשבת ואמרנו רק נשמת דחתן ואופן דראש חדש וכל השאר השייך לאותו שבת, והיינו מפטירין באחד לחדש ולא בשל חתן, וקרינן לספר תורה רק ו' ולא יותר, כדי שיקרא שביעי בספר תורה שנייה מפני הכבוד, כן נראה לי. אם אירע חתונה בשבת דהפסקה: אומרין נשמת דחתן, ויוצר דהפסקה, ואופן וזולת דחתונה כן נכון. במרדכי בשבועות פ"ב כתב בשם מהר"ם ורשב"ם, אפילו ספרה ז' נקיים הכלה קודם החופה ובדקה עצמה בימי ספירה ודחו הנשואין, צריכה לחזור ולספור ז' נקיים סמוך לחופה ולבעילה, ואפילו טבלה כבר לא מהני, ע"ש. 

סליק מנהגים שחיבר מה"ר אייזק טירנא זלה"ה בריך רחמנא דסייען והתהלה והשבח לא' ית' 

ספר המנהגים (טירנא) מנהג של כל השנה 
=================================== 
אלו ימים שאין אומרים אל ארך אפים ולמנצח וק"ו תחנון. חנוכה ופורים אפילו פורים קטן דאדר הראשון, י"א שאין אומרים אל ארך אפים ולמנצח. וכל י"ט [ושבת] וערב פסח וערב י"כ וט' באב א"א אל ארך אפים ולמנצח ותחנון. 

אלו ימים שאין אומרים לא תחנון וצדקתך וצדוק הדין. כל ימי ניסן ול"ג בעומר ומר"ח סיון עד שמיני ועד בכלל שהוא אסרו חג. ט' באב וט"ו בו. כ"ט אלול שהוא זכור ברית אין נופלין ביוצר. וכן ט' בתשרי עד כ"ד בו שהוא אסרו חג. ומכ"ה בכסליו ח' ימים שהוא חנוכה. וט"ו בשבט. רק ערב ר"ה וערב יו"כ נופלין בערב שלפניהם גם בסליחות בערב ר"ה נופלין. בברית מילה אין נופלין אבל בערב שלאחריה נופלין מיד, וכן בבה"כ אחרת. ובל"ג בעומר י"א בערב שלפניו נופלין. אבל באוסטרייך ובמעהרין ובפיה"ם אין נופלין. 

הלל שלם אומרים כ"א יום. והסימן בבט"ח. ב' ימים ראשונים דפסח [וב' לילות דפסח] וב' ימים דשבועות. ט' ימים דסוכות ח' ימים דחנוכה. וכן ימים שאין גומרין בו הלל כ"א. סימנך א"ך טוב. א' דניסן. ו' ימי פסח. ב' אייר. א' סיון. ב' תמוז. א' אב. ב' אלול. ב' מרחשון. א' כסליו כשהשנה כסדרה. שבט יום א'. אדר ב'. זהו כ"א יום וסימן אך טו"ב אלהים לישראל. וגם הסימן אהי"ה אשר אהי"ה שם גאולת מצרים וכן יגאלנו ברחמים. ומסיק במרדכי ובאשר"י דגם יחיד קורא הלל ומברך עליו. 

שהחיינו מברכין י"ז פעמים בשנה וסימן טו"ב שנאמר (משלי ד, ב) כי לקח טוב נתתי לכם טו"ב גימטריא י"ז, לקח אותיות חלק. שהחיינו מברכין שני לילות דפסח. שני לילות דשבועות. שני לילות דסוכות. שני לילות דשמיני עצרת. יום א' אלולב. ליל א' דחנוכה. לילה ויום דמגילה. שני לילות דראש השנה. ב' ימים דשופר. ליל יו"כ. וטוב ליקח תירוש ליל שניה דראש השנה אפוקי נפשיה מפלוגתא. ודוקא בשלא אכל ענבים כבר. 

אין אומרים מזמור לתודה בשבת וי"ט ובערב פסח ובח"ה שלו ובערב יום כפור. בערב פסח משום תודה דנאכל ליום ולילה עד חצות ובע"פ אינו נאכל בלילה משום חמץ ובליל י"כ משום תענית. וי"א להתחיל הריעו בע"פ ובח"ה שלו ובעי"כ. וכן יש שא"א בי"ט מזמור שיר ליום השבת [אלא לי"ט]. ויש נוהגין להתחיל טוב להודות. 

אומר אבינו מלכנו מראש השנה עד מוצאי יו"כ, חוץ משבת ויו"כ בשבת, ובערב יו"כ בשחרית [אבל בעיו"כ בשחרית אפילו שאירע יו"כ בחול אפילו הכי אומר א"מ בשחרית] אם אירע יו"כ בשבת אומר אבינו מלכנו. [אבל במנחה בערב יו"כ אין אומרים אבינו מלכנו. [ואומר במגן אבות בשבת המלך הקדוש וכן זכרנו ומי כמוך המלך הקדוש והמלך המשפט וכתוב בספר ועושה השלום אומר כל י' ימי תשובה ואם לא אמר מחזירין אותו]. 

אין אומרים קדוש בבית הכנסת ב' לילות ראשונים דפסח וליל כפור. 

א"א ויהי נועם ואתה קדוש [במ"ש] כשחל יום טוב אפילו ר"ה ויו"כ באותו שבוע קודם שבת אפילו ביום ו'. אבל [אם] חל בשבת הבאה אומר במ"ש שלפניו ויהי נועם. אין ז' בויהי נועם לכן האומרו ז' פעמים נצול מכל כלי זיין. וז' שבתות בשנה שא"א אותו. אם חל ט' באב במ"ש אין אומר ויהי נועם אלא ואתה קדוש וא"א אלהים יחננו ולא ויתן לך ולא פרקים. אבל מ"ש קודם ט' באב אומר ויהי נועם אע"פ שנקרא מועד. אבל בפורים במ"ש אומר ויהי נועם אחר המגילה וגם ואתה קדוש ויתן לך. וכן הדין בחנוכה אומר ויהי נועם כמו בשאר מוצאי שבת. א"א במה מדליקין כשחל יום טוב בערב שבת ואפילו בשבת ואפילו בחול המועד. ועל זה חלוקות המנהגים. כי יש מדינות שאומרי' אותו בחול המועד, וכן מסיק בהגהת מהרא"ק. 

לעולם כשיש מוסף אומר קדיש שלם אחר הלל או אחר תפלת שחרית. ובחנוכה ובפורים ותענית ח"ק אחר תפלת שחרית. לעולם חצי קדיש בס"ת אחר קריאת התורה חוץ במנחה דשבת, ומנחה דתענית. לעולם הקדיש קודם קריאת מפטיר חוץ מט' באב בשחרית שאומר קדיש אחר שקרא למפטיר מפני שהוא שלישי. כשמוציאין ב' ס"ת אומר קדיש על שתיהן קודם קריאת מפטיר. ג' ס"ת כמו בשמחת תורה ור"ח טבת בשבת ור"ח אדר בפרשת שקלים ור"ח ניסן בפרשת החודש אומר קדיש על ס"ת שניה ושלישית ביחד. ובשמחת תורה שקורא בשנייה בראשית מניח של [מוסף] מפטיר אצלה ואומר קדיש על שתיהן יחד. וכן ר"ח טבת ור"ח אדר שהוא פרשת שקלים ור"ח ניסן שהוא פ' החודש כשחלו בשבת מוציאין ג' ס"ת וקורין ו' בענין היום ובס"ת שנייה קורין לז' ומניחין השלישית אצלה ואומר קדיש על שתיהן יחד. לעולם קורין תדיר קודם כגון פרשת החודש ובס"ת שלישית קורין למפטיר ולעולם מפטירין בענין שקרא בסוף בס"ת שלישית. בחנוכה קורין של חנוכה בשלישית ומפטירין בנרות דזכריה (ד, ב). ור"ח אדר בשבת קורין בג' כי תשא ומפטירין בשקלים בן ז' שנים (מלכים ב' יב, א). ר"ח ניסן בשבת קורין בשלישי החודש הזה ומפטירין בא' לחודש (יחזקאל מח, יח). והשמים כסאי (ישעיה סו, מ) בטלה. כשיש ב' שבתות בחנוכה מפטירין בשבת שניה ויעש חירם (מלכים א' ז, מ). לעולם כשיש ב' סדרות ביחד מפטירין בשנייה חוץ באחרי מות וקדושים שמפטירין בהלא כבני כושיים (עמוס ט, ז) שהוא נרשם לאחרי לפי שהתשפוט (יחזקאל כ, ב) מיירי בתועבות ירושלים ששייך לקדושים. וכשחולקים אחרי וקדושים מפטירין הלא כבני כושיים לאחרי והתשפוט לקדושים כדפירשתי לעיל דאותן תועבות שנאמר בפרשת קדושים נזכרו ג"כ בהתשפוט. וכן משמע במרדכי כדפירשתי לעיל וכן נ"ל. ר"ח אלול בשבת מפטירין השמים כסאי אבל ר"ח אלול בא' בשבת אין אומר מחר חדש (שמואל א' כ, יח) כי אין הפטרת מחר חדש דוחה נחמת ציון דאין במחר חדש שום נחמה. נראה כשחולקין מטות ומסעי מפטירין לפנחס ויד יי' (מלכים א' יח, מב). 

תענית צבור. י"ב פעמים בשנה נגד י"ב חדשים שיעלה לכל חדש יום א'. וקורין ויחל (שמות לב, יא), ועננו בין גואל לרופא שחרית ומנחה ויחיד אומר עננו בשומע תפלה קודם כי אתה שומע וחותם בא"י שומע תפלה. ומפטירין דרשו (ישעיה נה, ו) במנחה ומברכין עד מגן דוד. ואומר ברכת כהנים גם במנחה. רק ט' באב קורין ויחל במנחה ולא בשחרית, [דביום ט"ב] ובי"כ אין קורין ויחל בשחרית. ואלו הן בה"ב דאייר ומרחשון. וי"ז בתמוז וט"ב וצום גדליה וי"כ: וי' בטבת ותענית אסתר. והוספנו עוד תענית כ"ט אלול ואינו ת"צ לקרות ויחל ולומר עננו. וזהו תענית י"ג נגד [חודש העיבור] ונגד י"ג מדות שאומר בכל תענית. [ועוד] ומדת הצנועים והבכורים מתענין בערב פסח זהו י"ד. וסימן לכל הי"ד. וירא ישראל את היד. אבל י"ג בגימטריא אח"ד ובגימט' אהבה שהאחד יקבלו עליהם באהבה. וביום כפור א"א עננו אבל בט' באב אומר החזן עננו בשחרית והצבור אומרים עננו במנחה גם נחם בבונה ירושלים. בט' באב מתפללין ערבית קודם איכה ואומר גם כן תתקבל ומברך בנחת על מקרא מגילה ואומר איכה וקינות ואחר איכה וקינות אומר ואתה קדוש וקדיש בלא תתקבל וכן למחר בלא תתקבל ומדלג למחר ואני זאת בריתי. [י"כ שחל בשבת מזכירין שבת אף בנעילה אבל הקהל אינן מזכירין באתה נותן כדלעיל רק הש"ץ מזכיר אף באתה נותן הואיל ואומר אתה נותן בתוך התפלה, וכן קבלתי. ובי"ט בשבת אין מזכירין של י"ט במגן אבות ולא בחתימה]. על הלל מברכין לקרא או לגמור. כן מסיק במרדכי פ' במה מדליקין. שכח יעלה ויבא בר"ח ערבית היחיד חוזר ולא ש"ץ, לפי שאין מקדשין החודש בלילה (מרדכי). עוד שם: אם שכח על הנסים בברכת המזון חוזר כיון דקבלנו עלינו, [סליקו המנהגים]. 

ספר המנהגים (טירנא) דיני קדיש יתום 
================================== 
דיני קדיש יתום 

בענין קדיש יתום (א) יש קהלות דנהיגי תושב דוחה את האורח, ויש מקומות דנהיגי דשוין הן, ונהרא נהרא ופשטיה. ובמקומות דנהיגי דתושב דוחה את הנכרי מ"מ פעם ראשונה יש רשות לנכרי להתפלל ולומר ק"י. וכן אחר ל' יום יוכל להתפלל ולומר קדיש פעם אחת. והא דתושב דוחה את הנכרי דוקא בתפלה ובקדיש בב"ה, אבל בפריסת שמע דבבוקר וקדיש שניהם שוין. והטעם משום דאין מנהג קבוע באותו שעל הפתח אם דוחה התושב את הנכרי או לא וכיון דלא מבורר מנהגא אמרינן טפי דליהוי תושב ונכרי שוין כדכתיב משפט אחד יהיה וכו'. וכן בעיר חדשה שבאו שם לקוטי מעלמא ורוצין לקבוע שם מנהג, נכון הוא שיקבעו להם משפט א' בין בב"ה בין חוצה לה, ועתה אבאר מנהג מקום שהתושב דוחה הנכרי. היכא דיש ב' אבלים של אב או אם ר"ל אם שניהן תושבים או שניהם נכרים ושניהם תוך ז' או תוך ל' או תוך י"ב חודש יחלקו בגורל כל התפלות וקדישים הן לפני העמוד הן על פתח ב"ה (ב), ואם אחד תוך ז' ואחד תוך ל' דוחה בן ז' את בן ל' מכ"ש שדוחה את בן י"ב חודש. ויאמר בן ז' קדיש כל אותו יום השבת. ואם אירע לאחד באותו השבת יום מיתת אב או אם שקורין יאר צייט גם הוא נדחה מפני בן ז' מלומר קדיש (בליל שבת) [כל השבת], אך במוצ"ש שאז צריך האבל לצאת מבה"כ יכול אותו יא"צ להתפלל ולומר קדיש ולא אמרינן על זה עבר זמנו בטל קרבנו. ואפילו יש אבלים בב"ה שהם תוך ל' או י"ב חודש אינם יכולין למחות בידו להתפלל ולומר קדיש (ג). אך אם הבן ז' קטן שאינו בר מצוה והולך לב"ה כל ז' לומר קדיש, או מי שאירע לו יום מיתת אב ואם (תוך [אותן] שבעה) יאמר ק"י פעם אחת, ואפילו אם הבן שבעה [הוא] נכרי דוחה את התושב בן ל' או י"צ ומכ"ש בן י"ב חודש, וכן אם תושב ונכרי שניהם בני ז' גם בזה יחלקו בגורל קדישים של אותו שבת, כי לענין ז' אין שום עילוי לתושב על האורח. ואם אחד תוך ל' ואחד תוך י"ב חודש ושניהם תושבים דוחה בן ל' את בן י"ב חודש בתפלה ובקדיש שלפני העמוד אך בקדיש ופורס [בפריסת] שמע שעל פתח בית הכנסת שניהם שוין בו ויחלקו בגורל. ואם התושב בן ל' או י"ב חודש ולנכרי אירע י"צ אז הנכרי יש בו כח להתפלל תפלה אחת וקדיש אחד לפני העמוד ושעל הפתח יחלקו בגורל. ואם לנכרי תוך ל' ולתושב תוך י"ב חודש אז יחלקו התפלות והקדישים בין לפני העמוד בין שעל הפתח כל אותן ל' יום אך בזה יש עילוי לתושב על נכרי אם שניהם בני ל' או בני י"ב חודש או שניהם י"צ בזה דוחה התושב את הנכרי לגמרי מלהתפלל ולומר קדיש על העמוד, אך בפורס שמע וקדיש שעל הפתח שניהם שוין ויחלקו בגורל: לפעמים יש ג' או ד' בני אדם שאירע להם יא"צ ביום אחד ואין באותו יום כי אם ב' קדישי יתום לפני העמוד בחול, וג' אם הוא שבת או בי"ט שאומרים מגילה, או אחר דרשה וא"כ אין סיפוק לכולם לומר ק"י כן אינו מועיל להם שיחלקו בענין זה שהאחד יתפלל ערבית והשני יאמר קדיש יתום וכן בשחרית זה אינו דהא מרגלא בפומיה דאינשי קדיש יתום עיקר, א"כ כשיזדמן כך שיהיו ג' או ד' יתפללו גם תפלת ערבית של סיום יום התענית ויאמר ק"י של אחריו. וכן מי שלא היה לו פנאי לבא לב"ה בי"צ שלו כגון שהיה בדרך יכול גם הוא להתפלל בערבית שאחר התענית ולומר קדיש שאחריו אבל אם בא קודם תפלת המנחה להתפלל אותה אז אומר קדיש על הפתח ושוב אין לו שום זכות בתפלת ערבית ובקדיש (יום) [יתום] שאחריו. וביום שיהיו בו ג' קדישים הי"צ זוכה בכולן. והיכא שיש הרבה בני אדם מאיש אחד ויש ג"כ איש אחד [שהוא] יחיד לאביו ואבל עליו אז יחלקו כולם בגורל יחד ולא חשבינן אותן הרבה בני אדם מאיש אחד כאיש אחד כי כולן חייבים לומר קדיש בשביל כבוד אב ואם. ואם יש מי שרגיל להתפלל והשני אינו רגיל להתפלל או יש קטנים שאינן יכולין להתפלל מכ"מ הקדישי יתומים יחלקו בשוה כי בשביל שזה יודע להתפלל אינו נגרע אלא זריז ונשכר. ואם אותו שמת יש לו בנים מעיר אחרת ובאו לשם אינם נקראים תושבים בשביל אביהם שנקבר שם רק אותן הדרים תוך הקהלה וכל דרי קהלה נקראים תושבים הן אותם שנותנין מס או משרתי הקהלה ואפילו עניי העיר שיש להם דירות קבע כלם חשובים כתושבים. ואם אדם קובע דירתו תוך הקהלה אז משעה שהוא חייב לישא בעול עם דרי הקהלה חשוב תושב, אבל לא משעה שגמר פיסוק המס עם השר אע"פ שצריך ליתן המס להשר. וכן איפכא מי שעוקר דירתו מן הקהלה אז משעה שאינו חייב לישא בעול עם דרי הקהלה חשוב כאורח אע"ג שעדיין חייב ליתן המס להשר. ואם יש לבעל הבית מלמד או שמש המושכר לזמן והוא פנוי שאין לו אשה ובנים אז גם הוא תושב אבל אם יש לו אשה ובנים במקום אחר אז דינו כנכרי. ואם ב"ה מגדל בביתו יתום אפילו בשכר ואין לו אב או אם במקום אחר אז נקרא תושב אבל אם יש לו אב או אם אינו נקרא תושב אפילו אם מגדלו בתורת צדקה מכ"ש אם הוא אצלו בשכר. הש"י ינחם אבלי ישראל בנחומי ציון וירושלים אמן. 

העתקתי מתשובת מהר"ם מינץ סג"ל (סי' פ') אלה וכל התקנות שתיקן ז"ל. 


 *   *   *   *   *   *   *   *   *   *   *   *   *   * 
ספר המנהגים (טירנא) הגהות המנהגים הקדמה 
======================================= 
(*) וכן כתב מה"ר דוד לנצהוט על גליון: וכשכופלין אתם נצבים וילך אז מפטירין שוש אשיש, כי (הפטרת) דרשו היא הפטרת צום גדליה. והא דבחומשים נכתב דרשו לסדר וילך, היינו משום דיש תופסין עיקר להפטיר דרשו לפרשת וילך והפטרת שובה בין יום כפור לסוכות, כדאיתא באורח חיים בסימן תכ"ח, אבל לא נהוג. 

(**) לפי שאין כאלהינו מי כאלהינו נודה לאלהינו הוא ראשי תיבות אמן ד' פעמים, וברוך אלהינו אתה הוא אלהינו ד' פעמים, כדי למלאות מה שחסרו מי"ח ברכות, וצריכין אנו למלאותם בשביל חיוב מאה ברכות שחייב אדם לברך בכל יום שנאמר (תהלים קכח, ד) כי כן יברך גבר, כ"י כ"ן בגימט' מאה. ענין אחר שנאמר (במדבר כה, יב) לכן אמור הנני נותן לו את בריתי שלום, לכ"ן גימט' מאה. ענין אחר שנאמר (דברים י, יב) מה ה' שואל וגו', אל תקרי מה אלא מאה. וגם בפסוק מה ה' שואל וכו' ק' אותיות עם שואל מלא בוי"ו. וגם מה הוא י"ץ בא"ת ב"ש. תקנו חז"ל בשעת הדחק שאדם טרוד ודחוק הקילו עליו שיהא (מתפלל) [קורא] שלש ראשונות ושלש אחרונות וברכה אחת באמצע מעין כל האמצעיות, וזו היא: הביננו ה' אלהינו לדעת דרכיך, ומול את לבבינו ליראתך, וסלח לנו להיות גאולים, ורחקנו ממכאוב ודשננו בנאות ארצך, והנפוצים מארבע כנפות הארץ תקבץ, והתועים בדעתך ישפטו, על הרשעים תניף ידך, וישמחו צדיקים בבנין עירך ובתיקון היכלך ובצמיחת קרן לדוד עבדך ובעריכת נר לבן ישי משיחך, טרם נקרא אליך אתה תענה וטרם נדבר אתה תשמע, כי אתה הוא העונה בכל עת צרה וצוקה, בא"י שומע תפלה. ודוקא בימות החמה אומרים אותו, ואפילו בימות החמה במוצאי שבת ויו"ט לא. ועיין באו"ח סי' ק"י. כתוב [בזוהר] הקדוש (בראשית קלב, א) המתפלל תפילת עמידה שכינה כנגדו, ולכן אסור לו לפקוח עיניו להסתכל בכותל (צרור המור סוף פרשת חיי שרה). חייב אדם לנענע בשעת תפלה שנאמר (תהלים לה, י) כל עצמותי וכו' והוא אחד מג' שאלות ששאל כותי אחד לר"ש למה ישראל מתנענעים בתפילתם וכו' (צרור המור פרשת יתרו). ירושלמי: דבר אלהים לי אליך כו' (שופטים ג, כ) ויקם מעל הכסא, מכאן אמר ר' אלעזר כד עני אינש יהא שמיה רבא וכל דבר קדושה בעי למיקם על רגלוהי ע"כ. וכשפוסע לומר עושה שלום יפסע ברגל שמאל תחילה כדאיתא בשוחר טוב ופוסע שלש פסיעות ואח"כ כורע ואומר, וגם פסיעתו תהא בכריעה (גי'). 

ספר המנהגים (טירנא) הגהות המנהגים מוצאי שבת 
=========================================== 
(א) ואם שכח כו', מפני שיכול לאומרו על הכוס. ואף אם אין לו כוס בלילה ויודע שיהיה לו למחר אין צריך לחזור ולהתפלל אלא א"כ סבור שאף למחר לא יהיה לו. ולפי זה אף בט' באב שחל להיות באחד בשבת, אם טעה ולא הבדיל בתפלה א"צ לחזור ולהתפלל, כיון שמבדיל על הכוס במוצאי תשעה באב. ואם טעה קודם הבדלה צריך לחזור ולהתפלל, או"ח סי' רצ"ד. אפילו לא פתח בברכה שלאחריה אפ"ה אין מחזירין אותו, ואומרים אותה בשומע תפלה. מהר"ש (סי קמ"א) ומהרי"ל. ומוהר"ר מנחם כתב שטעות לומר אתה חוננתנו ואתה חונן. רק אתה חוננתנו. 

(ב) ומהר"ם היה כופלו לעולם, תשב"ץ (סי רנ"ח). 

(ג) ומאריך ג"כ קצת בסדר קדושה, כי אין מחזירין נשמות לגיהנום עד אחר סדר קדושה. 

(ד) ומזכירין אליהו ז"ל במוצ"ש, משום דאיתא בעירובין (מג, ב) מובטח להן לישראל שאין אליהו בא לא בע"ש ולא בעיו"ט, ועל כן אנו מתפללים במוצ"ש שכיון שיכול לבא שהרי שבת עבר שיבוא ויבשר אותנו. ועוד איתא במדרש שכל מוצ"ש נכנס אליהו לגן עדן ויושב תחת עץ החיים וכותב זכותן של שומרי שבת, ע"כ ממהר"ש (סי צ"ד). 

(ה) ויטול אבוקה בידו אע"פ שיש לו נר כדאיתא בערבי פסחים (קג, ב) אבוקה להבדלה מצוה מן המובחר, תשב"ץ (סי פ"א) וסמ"ג מצות עשה (סי' לא). 

(ו) הא דמברכין על הבשמים במוצ"ש משום שבשבת אור של גיהנום אינו מסריח כלום, וכשיוצא שבת חוזר [ושורף] ומסריח ולכן מריחים בבשמים. ודוקא בשבת מצינו ששובת אור של גיהנום ולא ביום כפור, על כן אין מברכין בו. ובפרק המביא במסכת ביצה (לג, ב) איתא בתוספות (ד"ה כי הוינן) דעיקר טעם משום נשמה יתירה שהלכה. וכשמברך על הבשמים נוטלן בימין ואח"כ חוזר ומחליף, מרדכי ברכות (סי קמ"ט). 

(ז) מאורי האש ל' רבים שיש לבן אדום וירוק. וחזן שבירך בבהכ"נ יכול לברך פעם שנית בביתו (בתוספות בר"ה לג, א בד"ה הא רבי יהודה הא רבי יוסי), וכן נמי מי שאינו מריח יכול להוציא את אחרים שגם הוא נהנה מריח, שהרי אחרים מצילין אותו משריפה ע"י ריח. וכ"ש לאשר"י וא"ח (סו"ס רצ"ז) שהתירו להדיא להוציא אחרים. המרדכי כתב (ברכות סי' קמ"ה) שיש לברך הבדלה בישיבה ואנו אין נוהגין כן, ומ"מ מורי מהר"א ז"ל לא שתה עד שישב משום דת"ח לא יאכל ולא ישתה מעומד, שו"ת מהרי"ל (סי ח'). ובתשב"ץ איתא (סי' פ"א): מהר"ם ז"ל לא היה מבדיל על שלחנו אלא מעומד. אחר שבירך על מיני שתיה אסור לשפוך הימנו, ספר חסידים (סי' קי"א), על כן אותן ששופכין בשעת הבדלה צריכין לדקדק לשפוך קודם גמר ברכה. ושותין, ומה שנשתייר רוחצין בו את (עינים) [פניהם] כדי לחבב את המצוה, מרדכי (יומא ריש סי' תשכ"ג). וגם יהא שלחנו מתוקן כמו לכל השבת כולה, מרדכי (שבת סי' ת"ח). וכן כשנתנו לעני מן התמחוי נתנו לו בצהרים בשבת מזון שתי סעודות, אחת לסעודה שלישית דשבת ואחת למוצאי שבת (תוספת ב"ב ט, א ד"ה שבת). ואם יושב ושותה צריך להפסיק להבדלה אם חשכה, אבל אוכל לא צריך להפסיק אף שהיא חשכה ודאי, א"ח סי' רצ"ט. ובתשובות מהרי"ק שורש צ"ו בסופו דאסור לאכול משתחשך אפילו התחיל כבר כיון שהיא חשכה ודאי, גם (שם) דאם אמרו בואו ונבדיל או בואו ונקדש קידוש נאסר עליהם לשתות, עי"ש יותר. הג"ה: אין צריך לחזר אחר נר הבדלה כמו אחר שאר מצות, פר' אלו דברי' בברכות (נג, ב), ומסדרין שולחנו לאכל במ"ש אפי' א"צ רק לכזית כדי ללוות המלכה, ע"כ גי'. 

ספר המנהגים (טירנא) הגהות המנהגים מנהג של יום חול 
================================================= 
(ח) מבעי ליה לאינש דלא לאשתעויי מכי מתחיל ברוך שאמר עד דמסיים י"ח, א"ח (סי' נ"א) [אלפס ברכות פ' אין עומד']. השח בין ישתבח ליוצר אור עבירה היא בידו וחוזר עליה ממערכי המלחמה, ירושלמי, ודוקא במילי דלא מצרכי צבור, או"ח (שם). צ"ע אי שרי להפסיק בין אהבה לק"ש בשביל טלית, דמא"ח סי' ס"ו הוה משמע דאין מפסיקין מדלא נקט אלא תפילין, אבל יש לדחות דהתם איירי כשלבש טלית כבר ולא תפילין הואיל ואינו יכול לעמוד על עצמו. אם נכנס אדם לבהכ"נ ורואה שאם יאמר כל פסוקי דזמרה לא יוכל להשלים תפלתו עם הצבור, יאמר ברוך שאמר ומזמור של תהלה לדוד (תהלים קמב) ומדלג עד הללו אל בקדשו (שם, קנ) ואומר כל הנשמה תהלל יה הללויה וחותם בישתבח. ואם בא כשהש"ץ מתחיל יוצר אור, ואין לו שהות לומר אפילו תהלה לדוד, טוב שיקרא ק"ש בברכותיה עם הצבור, ואח"כ יאמר ברוך שאמר ותהלה לדוד כו', עיין בא"ח סי' נ"ב. 

(ט) ובשעת קריאת שמע אוחז בידו השמאלית בב' ציציותיו התלוין לפניו נגד לבו, צורכיר בשם שוחר טוב, וכן הוא במרדכי הלכות ציצית ובהג"ה באשר"י מאור זרוע (סוכה פ"ד סי' ל"ד) ובהגהות מיימוניות (הל' ציצית פ"ג אות כ') להדיא. באמצע ק"ש ובברכותיה עונין קדושה וקדיש וברכו, אבל בין גאולה לתפלה אין עונין כלום, תרומת הדשן (סי' ב). רבי אחא בשם רבי חנינא אשר נשבע ה' (דברים יא, כא) יתיז העי"ן כדי שלא יראה לומר נשבה, וכן הוא בא"ח סי' ס"א. באלהי נצור יכול לענות קדושה ואמן יהא שמיה רבא ומודים, אבל באמצע תפלה ישחה למודים ואין עונה כלום. מותר למשמש בבגדו כדי להסיר כינה העוקצת אבל לא ליקח בידו בשעת התפלה, ושלא בשעת התפלה מותר ליקח בידו ולזורקה בביהכ"נ (גי'). 

(י) התחילו להתפלל קדושה ביו"ד והלכו מקצתן מותר לגמור כל התפלה, אפילו סדר קדושה והקדיש שאח"כ, אבל קריאת התורה לא. אבל אם התחילו בשחרית ברכו ויוצר אור וכן בערבית אם התחילו קדיש וכו' והלכו מקצתן, אין להתפלל שוב י"ח לפני התיבה דק"ש וברכותיה לחוד ותפלה לחוד, תרומת הדשן (סי' טו). ולא כמהר"ש שכתב דאפילו התחילו ישתבח ביו"ד גומרים. ומהר"ם כתב דבשבת גומרים יוצר ומוסף ומנחה, ובחול תפלת מנחה וערבית וכו', תרומת הדשן (שם). אם שכח לקרות שמע ולהתפלל ועדיין אינו חצי יום, תפלה ודאי יכול להתפלל כדאיתא בא"ח (סי' נ"ח) וסמ"ג (סי' י"ט) וגם קריאת שמע יכול לקרות בלא ברכות. וא"כ מוטב שיברך על ציצית ותפילין לפני חצות היום ויעשה בענין זה ואל יאחר עד לעת ערב, כך נ"ל. לשון סמ"ג (שם): אחר חצי יום יתפלל מנחה שתים. ואפילו משעלה עמוד השחר יכול לקרות ק"ש דלילה עד הנץ החמה ע"י הדחק, ובלבד שלא יאמר השכיבנו, מרדכי ברכות (סי' ג' וסי' כ"א בהגהות). אחר ארבע שעות ביום יכול לקרות ק"ש דיום, אבל אז לא יאמר ברכותיה דהוי ברכה לבטלה, א"ח סי' נ"ח בסוף. וצ"ע במרדכי דריש ברכות דכתב בשם ראבי"ה (שם בסו"ס ב') דוקא השכיבנו לא יאמר, אבל המעריב ערבים יאמר עם כל הברכות, שהרי מזכירין מדת לילה ביום ומדת יום בלילה. מי שהתפלל ואח"כ בא אצל צבור ומצאם מתפללים מתפלל עמהם שנית, ואין משום ברכה לבטלה מאחר [שהתפלה] שמתפלל עם הצבור היא יותר מקובלת והטעם משום ברוב עם הדרת מלך (גליון), וכל שכן אם ספק לו שהתפלל, סמ"ג (שם). לא יתחיל להתפלל אא"כ יודע שיוכל לענות עם הצבור קדושה, וכן אחר קדושה לענין מודים שאם יכול להגיע למודים או לאחת מן הברכות ששוחין בהן שפיר דמי. לענין מודים אם כבר קרא ק"ש וצריך להתחיל י"ח כדי להסמיך גאולה לתפלה ונזדמן ששליח צבור הגיע למודים והוא עומד באמצע ברכות יכול לשחות עמהם, אבל אם הוא בתחילתה או בסופה שאין שוחין בהן אין יכול לשחות, א"ח סי' ק"ט, עי"ש. כתב רבינו שמשון דכשעומד באמת ויציב שממתין בסוף עד שיכול לומר עם הצבור קדושה וברכו ואמן יהא שמיה רבא, מאור זרוע ריש פרק ב' דמגילה (סי שע"ד). ורבינו תם היה רגיל שהיה ממתין בעושה פלא כדי לומר קדיש וקדושה עם הצבור, במרדכי פרק שני דברכות (סי' מ"א). בכל המקומות שאדם מתפלל יתפלל נגד ירושלים, אבל כשהולך בדרך או רוכב וכן יושב בקרון אינו צריך להחזיר פניו לירושלים רק מתפלל דרך הלוכו, אפילו שלא במקום סכנה שאם יאחר דרכו יטריד לבו, מרדכי (שם פרק ד' סי' צ"ז). ויש מחמירין לעמוד באבות, א"ח סו"ס צ"ד. ויחיד המתפלל עם החזן בפעם אחת, אז יאמר עם החזן קדושה ולדור ודור וימהר שיוכל לסיים תפלתו קודם שיגיע הש"ץ לשומע תפלה. ואל יתחיל למהר עד אחר שיאמר עם החזן האל הקדוש, וכן איתא באגודה (ברכות סי' ס"א). אין איסור לאכול קודם תפלת המוספים כדאיתא בפרק תפלת השחר (ברכות כח, ב), ומנהג שלא לאכול, הג"ה: עיין באשר"י במסכת תענית ריש פרק ג' פרקים (סי' ל"א) ובתוספות, (שם כו, ב ד"ה מנחה) ובא"ח סי' רפ"ו. הרא"ש היה שותה מידי דלא משכר בשחרית קודם תפלה ואפילו בשבת, ולא חש משום קידוש שעדיין לא חל חובתו עד לאחר תפלה, א"ח סי' רפ"ט. ירושלמי: כולא יומא את קאי בשוקא ולית את לעי ובשעתא זעירתא את לעי, מכאן שאין לישב בשעה שהש"ץ אומר י"ח, מצאתי. וכן ראיה ברורה מלשון רבי יצחק: למה תוקעין כשהן יושבין וחוזרין ותוקעין כשהן עומדין (ראש השנה טז, א - ב) ומשעה שהגיע זמן ק"ש אין לו לאכול ולישן עד שיקרא ק"ש ויתפלל, א"ח סו"ס רל"ה. 

(יא) לכך מסתירין פניהם כשאומרים תחנון, לפי שכשישראל היו משתחוים בעזרה היה בין כל אחד ד' אמות כדי שלא ישמע וידוי חבירו ויתבייש ממנו, ועל שם זה אנו עושין ג"כ כה"ג בהסתרת פנים כאלו כל אחד אינו רואה ויודע מה שמתפלל חבירו (גליון), (וכשסיים) [וכשיצא] עושה שלום והחזן רוצה להתחיל מיד בברכו אז צריך לישב אלא מכסה פניו בעמדו במקומו אחר שגמר עושה שלום ואומר תחנון, מהרי"ל (הלכות תפלה עמ' קי"ט). 

(יב) מה שכתב בפנים "אם אין ספר תורה אומר תחנון בלא נפילה", איני יודע למה יאמר אותו אז כל עיקר, דהא כל עיקר נתקן משום נפילה, ואפילו ע"י נפילה רשות הוא, כדאיתא בא"ח סי' קל"א מנהג פשוט דנופלין בבית הכנסת החיצונה [לומר תחנון] ובית הכנסת של נשים תוכיח, תשובת מהרי"ל (החדשות סי' ע"ב סעיף ב'). 

(יג) טוב כשיחיד אומר סדר קדושה לומר בנגינה, א"ח סו"ס קל"ב. 

(יד) ורגילין לאומרו בקול רם, לפי שנאמר [גבי פסל וגבי ארור] וענו (דברים כז, טו) שהוא לשון הרמת קול, רוקח (סי ר"ג). מזה נראה לי דנהגו בליל ניטל לומר עלינו בקול רם, אף שאין נוהגין כן כל השנה מפני הסכנה, כן עיקר. 

(טו) ואין אומרים ומושב יקרו שהוא גמטריא יש"ו, ואינו טעם נכון: ובספר היכלות איתא יקרו (גליון). 

(טז) אין לומר "ואין" או "ואפס", משום דהוי משמע כאלו היה אחד דשמו "אין" או "אפס", מהר"ש (סי' ר"ח) וכן איתא ברוקח. וכשבא ללא יושיע יפסיק מעט. מהרי"ו נהג לומר ויהי נועם לפני שינת צהרים וביאר הטעם, וכן כתב התשב"ץ (סי' רנ"ט). שגג או הזיד ולא בירך על טלית ותפילין עד אחר ערבית, אע"ג דעדיין יום הוא, אין להניח תפילין אפילו בלא ברכה, כיון דעשה לאותה שעה לילה בתפלתו. אבל ציצית דליכא קפידא אם מתעטף אפילו לילה גמורה יכול להתעטף בלא ברכה, כתבי מהרא"י (פו"כ סי' קכ"א). 

(יז) לפי שצדק משמש בתחלת יום חמישי ובתחלת ליל שני לפי הסימן: חל"ם כצנ"ש בימים כצנ"ש חל"ם בלילות (בכור שור), לכך בית דין יושבין: סימן לדבר: בצדק תשפוט עמיתך (ויקרא יט, טו). 

(יח) שלשה זקנים תקנו והוא רחום כל אחד חלק, ובכל חלק י"ח אזכרות נגד י"ח ברכות על כן אומרים אותו בעמידה ובלחש (מצאתי). 

(יט) בתשובה באור זרוע הא דביש מקומות נוהגים לקנות הוצאה והכנסה כל אחד בפני עצמו משום ברוב עם הדרת מלך (גליון). 

(כ) אם אין כהן אז לוי עולה ראשון אם הוא גדול שבעיר דוקא, ואם שווים מי שירצה יקדים לדעת מהרי"ל (הלכות קה"ת עמ' קכ"ב), ואפילו הכי לא נהגו באשכנז וכן קבלתי. ואם אין שם לוי שאז הכהן קורא ב' פעמים אין צריך לישב בינתיים, כי דוקא לדידהו היה צריך הכירא שלא היו מברכין בכל פעם, אשר"י (בגטין פ"ה סי' כ') ובא"ח סי' קמ"ג. ברכת התורה ילפינן מק"ו מברכת המזון שהוא חיי שעה וכו' וגם על שם הפסוק: ברוך אתה ה' למדני חקיך (תהלים קיט, יב), וברכה שלאחריה ג"כ מוכח מפסוק דכתיב בסיום התורה עד תומם וזאת הברכה (דברים לא, ל ושם לג, א). יש פלוגתא אם הפסיק והסיח בשעת הקריאה אם צריך לחזור ולברך ונ"ל לדעת האשר"י והביאו האו"ח בהלכות פסח (סי' תל"ב בשם אביו) גבי המפסיק בבדיקה ובישיבת סוכה ובאכילה דפשיטא דאין צריך לחזור ולברך. כשהולך לקרות אז הולך מצד הקרובה אל הבימה, וכשחוזר למקומו מסבב מצד השני שנאמר: ובא הנשיא וכו' (יחזקאל מו, ב) בהפטרה דפרשת החודש. מנהג שהגולל הולך אחר הספר תורה ועומד לפני הארון עד שתחזור ס"ת למקומו, הגהות מימוניות (הלכות תפילה פי"ב אות ב'). מנהג שהחזן עונה אמן קודם שמתחיל לקרות ובקול רם, כדי שיבינו הקהל וישמעו כשמתחיל לקרות, מהר"ם. 

(כא) הר"ם כשבא במנחה לבהכ"נ סמוך לחשיכה היה מתפלל י"ח ואח"כ אמר תהלה לדוד כדי להתפלל עם הקהל (בצבור) [צורכי"ר] (גליון). אם בא לבהכ"נ אחר ברכו והתחיל מנחה והקהל מתחילין תפלת ערבית, מוטב שיתפלל י"ח דערבית עם הצבור. ואע"ג דקיימא לן כרבי יוחנן דסמכינן גאולה לתפלה גם בערב (ברכות ד, ב), מ"מ עם צבור מעלי טפי כדמוכח בא"ח סימן פ"ט, דאפילו משום עמידה בטלינן סמיכה דשחרית, ועוד הא ריב"ל סבר תפלות באמצע תקנום (ברכות שם). ואם כבר עבר זמן המנחה אין לומר אשרי, הואיל והיום כלה שלא אמר אשרי ג' פעמים אין לזה תשלומין, ואפילו אם התפלל מקצת בעונתו אין שייך לומר קדיש, כיון (שעבר) [שנתחדש] יום אחד שהפסיקו להתפלל, כתבי מהרי"ש (סי' נ"ט). 

(כב) (י"ח) [י"ט] דערבית אין הש"ץ חוזר ומתפלל לפי שהוא רשות, מיימוני (פ"ט דהל' תפלה הל"ט). ומזה הטעם אומרים קדיש להפסיק בין גאולה לתפלה להורות דערבית אין צריך סמיכה וכן הקדיש שבין המפטיר לשבעה קרואים להורות שאינו ממנין הקרואים, ואף כי קי"ל דעולה למנין ז', מ"ק (=מרדכי קטן מגילה סי' תת"ט). אך נראה לי דהקדיש נתקן על הפסוקים שיש בהן י"ח אזכרות ונתקן במקום י"ח, וכן משמע בא"ח (סי' רל"ז). 

(כג) ואדם ששכח ולא התפלל מעריב אז למחר אחר תפלת יוצר [ותפלת י"ח] יתחיל אשרי ואח"כ יתפלל י"ח בשביל מעריב, תשב"ץ (סי' רכ"ג). 

(כד) שכח מנחה בע"ש וכו', פירוש דוקא כשכבר ענה הוא עצמו ברכו עם הקהל אז יתפלל שתים של שבת, דכיון דעשאהו קודש לא יעשנו חול אבל לא ענה עמהם ברכו, כגון שלא היה בבהכ"נ אז יצא מבהכ"נ ויתפלל מנחה של חול, כן הורה מהר"ש וכל הגדולים. ואם בא לבהכ"נ סמוך לברכו אל ימתין מלהתפלל מנחה עד אחר ברכו בשביל עניית ברכו כמו שצריך לעשות בשאר ימים, אלא יתפלל מנחה ואע"ג שלא יוכל לגמור התפלה קודם ברכו אין להקפיד הואיל והתחיל בהיתר וכו'. ומהר"ש כתב: אם יודע בודאי שלא יוכל לגמור אסור לו להתחיל, עכ"ל. וצ"ע לדברי מהר"ש אי בכהאי גוונא ימתין אחר ברכו ואז יתפלל שתים של שבת או אמרינן שיצא לחוץ. 

(כה) ואם לא הבדיל בראשונה צריך להתפלל עוד פעם שלישית, א"ח סי' רצ"ב. לתפלה צריך נטילה אפילו עמד מתלמודו, וראיה מהשוכר את הפועלים באבות העולם, ה"מ אבל אינו מברך עליהם אא"כ קינח בגדולים או שפשף אחר קטנים ורוצה להתפלל כן מסיק בא"ח סי' רל"ג, וכן מצאתי בתשובת רשב"א בשם הר"ר יונה (ח"א סי' תשנ"ד) דאין צריך לברך על נטילת ידים אלא בשחרית ובשעת אכילה לדבר שטיבולו במשקה, ע"כ. ובלילה כשעומד אינו מברך על נט"י כי אם אשר יצר, מצאתי בתשב"ץ (סי' רע"ה). כשנוטל ידיו מן הכלי אם מברך על נקיות ידים (על הרחיצה) יצא, מאחר דבכל מידי דמנקי וכו' ומסקנה לברך ענט"י, מהרי"ל (הלכות סעודה עמ' קכ"ג) ומהר"יו. במה דברים אמורים שאין מטהר לתפלה אלא ידיו בלבד היינו בשאר תפלות, אבל שחרית רוחץ פניו ידיו ורגליו ואח"כ יתפלל, מיימוני (הלכות תפלה פ"ד הל' ג'). גם רפואה גדולה טיפת צונן לעינים בשחרית (שבת קח, ב) והתוספות כתבו (פסחים מו, א ד"ה ולתפלה) שאין להעביר זמן תפלה בשביל נטילה במים, ואם אין ידיו נקיות יקנח בעפר או בצרור, וכן בדרך לאחריו אינו צריך לחזור כלל כדי ליטלם אפילו יש לו זמן, אבל לפניו עד ד' מיל אם יש לו זמן, א"ח סי' רל"ג. והוא הדין אם נזהר מפת של גוים ויש פת ישראל ד' מיל לפניו ימתין. וכל שכן שלא ילך ממקומו במקום שמתפללין בעשרה, אבל כדי שלא יצטרך לילך יחידי אחר התפלה שרי, אגודה חולין, פרק העור והרוטב. 

ספר המנהגים (טירנא) הגהות המנהגים מנהג של שבת 
============================================= 
(כו) ויש אומרים נגד איש ואשה כי נר נר כמנין איברים שבאיש ובאשה, כי לאשה יש ד' איברים יותר מבאיש שני צירים ושני דלתות כדאיתא במסכת בכורות בפרק מומין אלו (מה, א): רנ"ב לאשה ורמ"ח לאיש כמנין נר נר, וכן ב' פעמים נר בגימטריא ה' מאות כי פסיעה גסה נוטלת אחת מחמש מאות ממאור עיניו, ולכן יתן עיניו בשעת קידוש על הנרות כי אז חוזר חלק א' שנתמעט ממאור עיניו בחול בשביל פסיעות גסות, מהר"ש (סי' י"ג), מה שרגילין לכסות הקטן לפני הנר בשבת משום ביזוי מצוה, רוקח (סי' מ"ה). כתב מהר"ש בשם מהר"ם ס"ל, כשיש חופה בע"ש ומאחרים בה עד אחר שקיעת החמה שוב אין להדליק נר שבת [כלל]. וא"כ אשה שאינה רוצה לקבל שבת לפני החופה אז תדליק הנר בלא ברכה קודם החופה ואח"כ בחשיכה תפרוש ידה על הנרות ותברך, או תאמר לגויה שתדליק אחר החופה והיא מברכת, עכ"ל. דבר זה תמוה דאפילו לר"ת לא שייך ברכה בדלוקה ועומדת אא"כ יכבנה ויחזור וידליקנה בפרק שני דשבת. וגם זה תמוה מה שהתיר לומר לגויה וכו', עיין בפסקי התוספות דשילהי במה מדליקין (סי' קל"ב) וז"ל: שלא לומר לגוי עם חשיכה הדלק הנרות, עכ"ל. וכן פירש"י במשנה סוף פרק במה מדליקין (לד, א ד"ה ספק חשיכה) דגזרו על השבות אף בין השמשות. אך אמרינן בעירובין (לב, ב) דלא גזרו אשבות בין השמשות. עיין במהרי"ו שהתיר בעוד יום גדול להדליק ואח"כ לפרוש ידיהם על הנרות ולברך כדי שתהא הברכה עובר לעשייתה כו', ומה שכתבת שנמצא בקובץ שמברכין על הנרות בשבת אחר יציאת בהכ"נ לא שמיע לי כלומר לא ס"ל ולא מר בריה דרבינא חתום עליה, תשובות מהר"ם מינץ (סי' פ"ז). בקיץ יש לעשות נרות ארוכות שידליקו עד הלילה ואי לא הוי ברכה לבטלה, מהר"יו (בדינין והלכות סי' כ"ב) וכן להדיא בספר אגודה (שבת פ"ב סי' מ"ח) והביאו מהרי"ל בתשובה (סי' נ"ג). (הג"ה): כשאשתו יולדת בשבת ראשונה מדליק הבעל את הנרות ומברך (מחידושים), איתא בספר בשר על גבי גחלים דתוספת שבת הוא חלק י"ב דהיינו שתי שעות מיום שהוא כ"ד שעות, וראיה מתוספת שביעית שאמרו בגמרא (ראש השנה י, ב) שהיא חודש ימים שהוא חלק י"ב משנה, וכן כתב מהר"ש (סי' קס"ח) ויתר גדולים. וצריכין ישראל למהר לבהכ"נ בע"ש קודם שתשקע החמה. 

(כז) לפי שיש אגרת בת מחלת שיוצאת בליל שבת, לכן אומר ופרוש וכו'. 

(כח) ויכולו דוקא במעומד יש לומר משום דהוי עדות וכתיב: ועמדו שני האנשים (דברים יט, יז). ותקנו לומר ויכולו בתפלת אתה קדשת, ומה שאומרים אותו אחר התפלה פירש מהר"ר מאיר שליח צבור משום יו"ט שחל להיות בשבת נהגו כן לפי שלא אמרוהו בתוך התפלה, אשר"י פרק כל כתבי (שבת פרק ט"ז סי' ה'). 

(כט) ובמקום שאין מנין אין ליחיד לומר ברכת מגן, ואם אמרו הוא ברכה לבטלה, סמ"ג עשין סי' י"ט. מצאתי בחידושים מפרק שני דשבת: טעה ולא התפלל אתה קדשת בע"ש אם שומע מש"ץ מגן אבות יצא. 

(ל) מי שנאנס או הזיד ולא קידש ליל שבת מקדש והולך כל השבת, ואין אומר ויכולו למחר אלא אומר ושמרו בני ישראל קודם קידוש במקום ויכולו, תשובת מהרי"ל (החדשות סי' ל"ג). 

(לא) וכשאין תינוק בבהכ"נ נותן לטעום לגדולים בקידוש והבדלה (גליון). 

(לב) בי"ט שחל וכו'. הכל משום גזירה אטו יו"ט שחל להיות בע"ש שלא יכול לומר עשרתם ערבתם (שבת לד, א), (גליון). 

(לג) למחר מקדשין קידוש במקום סעודה וכן המל בשבת לא ישתה דאין קידוש אלא במקום סעודה, אגודה (בסוף שו"ת מהרי"ו לפסחים פרק י' לדף קו, ב), העולם מקשין איך נהגו לקדש בליל שבת ויו"ט לאחר נטילה והא קתני בערבי פסחים (שם): מוזגין ואח"כ נוטלין. ומהר"ם היה מקדש ואח"כ נוטל. ונ"ל דדוקא מזיגת הכוס הוי היסח הדעת, אבל קידוש לא הוי הפסקה. ואמר לי מהר"ז שראה כן כתוב בשם מהר"ר אפרים ז"ל מרעגנשבורג. עיין בא"ח סי' רע"א. 

(לד) הא דיש נוהגים שלא לומר רחם בשבת, משום דרחם לשון תחינה הוא ואין אומרים לשון תחינה בשבת. והרב כתב בספרו שיש במדרש אגדה לפי שנקנסה מיתה על אדם בשבת ובאה זכות שבת והליצה בעדו והגינה עליו, לכן פותחין נחמנו שהמת צריך תנחומין. ויש אומרין לפי שמשה רבינו ע"ה מת בשבת והיו כל ישראל מתאבלין עליו והן צריכין תנחומין, ויש שאין אומרים אותו לפי שאין מתאבלין בשבת וכו', מרדכי (ברכות סי' קע"ה), גליון. אמר מהר"ש ששמע שתלמידי מהר"ם ז"ל היו נותנים נר בעששית בליל שבת וסגרו במפתח ואז קראו לאורו, אע"ג דהפוסקים אסרו אפילו בי' קומות, וכן עשה מהר"א שטיין. 

(לה) אם שכח רצה ונזכר קודם הטוב והמטיב בשבת אומר: ברוך אתה ה' אלקינו מלך העולם שנתן שבתות למנוחה לעמו ישראל באהבה לאות ולברית, ברוך אתה ה' מקדש השבת. 

(לו) אם שכח יעלה ויבא ביו"ט אומר: ברוך אתה ה' אמ"ה אשר נתן ימים טובים לישראל לששון ולשמחה, ברך אתה ה' מקדש ישראל והזמנים. יו"ט כשחל בשבת אומר: ברוך אתה ה' אמ"ה אשר נתן שבתות למנוחה לעמו ישראל לאות ולברית וימים טובים לעמו ישראל לששון ולשמחה, בא"י מקדש השבת ישראל והזמנים. 

(לז) ואם שכח יעלה ויבא בראש חדש אומר: ברוך אתה ה' אמ"ה אשר נתן ראשי חדשים לעמו ישראל לזכרון וחותם (גליון). 

(לח) מזמורים של שבת אי לא אמרן אין מחזירין אותו, אבל לאל אשר שבת אי לא אמרן מהדרינן ליה, אור זרוע (ח"ב ריש סי' מ"ב), ואני תמה דהא בטוליטולא אין אומרים אותו, כדאיתא בא"ח סימן רפ"א. 

(לט) מהרי"ל (הלכות שבת עמ' נ"ז) כשרקק בביהכ"נ בשבת העמיד רגלו עליו ולא שפשפו כמו בחול, וכן להדיא בא"ח סי' ש"י עי"ש. בשעת תפלה לא יזרוק כלל הרוק לפניו או לימינו אפילו איסטניס. אין מברכין את החולה בשבת או ביו"ט, נימוקי מהרי"ו - (בתשובותיו סי' קט"ו). קבלתי ממורי מהר"א מעיל שתפור תחתיו פשתן צריך להשים צד המעיל לספר תורה ולא צד הפשתן, מרדכי מגילה (סי' תתל"ד). ואוחז בשני עמודי התורה בשעת ברכה וראיה ממסכת סוכה (מא, ב): כך היה מנהגם של אנשי ירושלים, אדם יוצא מפתח ביתו ולולבו בידו וכו' עד היה קורא בתורה מניחו לארץ כו', אלמא שצריך ליטול הס"ת בידו בשעת קריאה וכו', ועיין באורח חיים סי' קל"ט. 

(מ) אחר ברכה ראשונה שלפני ההפטרה יש לענות אמן, אבל אחר שכל דבריו אמת אין לענות ודו"ק, א"ח סי' רפ"ד ובתשובות מהרי"ל סי' ט"ז ושם מפרש הטעם. גליון וקצת ליקוטי דינים: מי שצריך לישען בשעת קריאת התורה, כגון שהוא זקן צריך שיסיר המפה קצת וישען על הבימה עצמה (מהר"ם). כהן אבל אסור לקרות בתורה אפילו אין שם אחר אלא הוא, וכ"ש אבל שאינו כהן שאין קורא בתוך ז', וצ"ע אם ר"ל אפילו בשבת אע"ג דהוי דבר של פרהסיא ואסור בשבת, ואפ"ה אסור הכהן לקרות אע"ג דאין אחר אלא הוא, ועיין ביו"ד סי' שפ"ד. ונ"ל דטוב לכהן שיצא חוץ לביהכ"נ לפני הקריאה וכו', וכן מצאתי אח"כ בהדיא בשם תשובת מהר"ם ז"ל. [יו"ד סי' ת']: ואם קראו את האבל לעלות לתורה צריך לעלות שאם היה נמנע היה דבר של פרהסיא, ושמעתי שרבינו תם היו קורין אותו בכל פעם שלישי ואירע בו אבל ולא קראו החזן ועלה מעצמו ואמר כיון שהורגל לקרות שלישי בכל שבת היה נראה כמו דבר של פרהסיא, עכ"ל. סומא אין לקרותו לספר תורה אפילו אין שם כהן אלא הוא, ואע"ג דעל שמע פורס וכן פסקו כל הפוסקים. אך האגודה התיר אם אין שם כהן אלא הסומא, בפרק החובל (ב"ק סי' ק"ד) ומהרי"ל כתב (הלכות קה"ת עמ' קכ"ב) דנוהגין לקרות סומא לס"ת, אך צ"ע לדברי אשר"י שכתב (מגילה פ"ג סי' י') מי שאינו יכול לקרות אסור לקרותו לס"ת. הא דאין מסיימין ואין מתחילין בפרשה בפחות מג' פסוקים אין חילוק בין סתומה לפתוחה, ואם סיים פרשה אין קפידא אם משייר פחות מג' פסוקים קודם פרשה אחרת, תרומת הדשן (סי' כ"ב). ובתשובת מהר"י קולון (שורש ט' ענף ה') כתב בתענית ציבור של ב' ה' וב', אע"ג דהתענית אינו אלא מכח מנהג, אפ"ה דוחין כבוד הכהן כשאינו מתענה שיצא חוץ לבהכ"נ ועומד ישראל המתענה במקומו, והביא מהרי"ק (שם ענף ד) אהא שאם קראו כהן ועומד בתפלה ואין יכול להפסיק ואין שם כהן אחר, שקורין ישראל במקומו. כתבו הגאונים דמי שאין מתענה אין לקרותו לתורה, מרדכי ריש תענית. ארבעה צריכין להודות ואפילו חולה בקדחת צריך להודות: ואחר שקרא לו החזן את הפרשה יברך ברכת התורה ויוסיף לברך: בא"י אמ"ה אשר גומל טוב לחייבים, והשומעין עונין: מי שגמלך טוב[ה] הוא יגמלך (כל) טוב סלה. 

(מא) טוב להשלים פרשיות שמו"ת בין גברא לגברא אם יוכל, וכ"כ האו"ז שכן ראה מר"י החסיד ומרבו הר"ר אברהם (ח"א סו"ס י"א). וסמ"ק (בסוף סי' קנ"ה) התיר להשלים אפילו בשעת קריאת התורה, במצות לכתוב ס"ת (שם) והגהות מיימוניות פליג (בפי"ב בהלכות תפלה אות ז'). עוד יש ליקוטי דינים: אם קוראים לתורה נער שנעשה בר מצוה, אחר שקרא בתורה יברך אביו: בא"י אמ"ה אשר פטרני מעונשו של זה, בראשית רבה פר' תולדות (פר' סג, יד), וכן עשה מהרי"ל (הלכות קה"ת עמ' קכ"ב). ולא מקרי בר עונשין עד שלש עשרה שנה ויום אחד כתב האשר"י, בתשובותיו (כלל ט"ז סי' א') דהלכה למשה מסיני הוא. בטוב יכולים לקרות לס"ת הבן אחר אביו או שני אחין, אלא בשביל עין הרע אין קורין אותן, תשב"ץ (סי ק"ץ). אסור לקרות בתורה בסמיכה אא"כ הוא בעל בשר, וכל שכן בתפלה מרוקח (סי' נ"ג). מרדכי פ"ק מהר"ן שאם קראו כהן ועומד בתפלה ואין יכול להפסיק ואין שם כהן אחר קוראין ישראל במקומו. וכל א' מן העולים [הקוראין] מביט בס"ת במקום שהוא קורא ואח"כ יאמר ברכו, וכשישלים הקורא לקרות גולל ס"ת ומברך כו' מיימוני (פי"ב בהלכות תפלה הל' ה') ובמרדכי. וכל העולה לקרות בתורה פותח בדבר טוב ומסיים בדבר טוב, מיימוני שם פי"ג (הל' ה'), לא יפטיר עד שיסיים הגולל לגלול משום שגם הגולל יבין (אל) [את] המפטיר, מרדכי פ"ק דמגילה (סי' תתי"ג). וכשאין בבהכ"נ אותו כהן שקראו או הלוי לא יקראו אחר בשמו משום פגמו של ראשון אלא אחר יעמוד מעצמו, הגהות מיימוניות פי"ב דהלכות תפלה (אות ש'). אם לא קראו הפרשה מחמת (שעברו) [שקבלו] ובטלו התמיד לשבת הבאה יקראו שניהם, דאין לדלג שום פרשה. וראיה כשחל יו"ט בשבת, וכן ראינו ברעגנשבורג, מהרי"ו (דינין והלכות ס"ו) ותשובה באו"ז במסכת שבת ח"ב (סי' מ"ה), והר"מ מינץ (בתשובותיו סי' פ"ה) חילק דוקא ב' פרשיות אבל ג' פרשיות כגון אם בשבת שעבר היו כפולין לא, עי"ש, אבל לא נראין דבריו בעיני. הא דלא נהיגי לעלות לדוכן בכל יום פירש מהרי"ל בתשובה כמה טעמים. ואחד משום ביטול מלאכה, [וכן מפני הגויים כי ביש מקומות אין מניחין שום גוי ע"א בעת דוכן וכו'] וכיון שאין מזהירין אותו אינו עובר. מצאתי בשם גאונים ז"ל כשמברך אחר ההפטרה אין רשאי לסלק ספר הנביאים או ספר ההפטרה מלפניו כדי שיראה ויברך על מה שהפטיר. 

(מב) יקום פורקן נתקן בבבל הלכך הוא לשון ארמי, ותקנוהו משום דאמרינן שבשבת יש לרוחות רשות לשוט בעולם. 

(מג) בפסיקתא דורש סמך להזכיר נשמות מטעמי המזלות שנבראו אז זה אחר זה כו'. עוד טעם אחר שצריכין להתפלל עליהם בכל חדש ושבת ויו"ט מפני שמהפכין אש של גיהנם לפניהם ולאחריהם אותם שלא שמרו שבת ויו"ט שנאמר (ישעיה סו, כג - ד) והיה מדי חדש בחדשו וגו' ואשם לא תכבה. 

(מד) וכן במילה. למנחה אומרים צדקתך, אע"פ שיש מקומות שאין עושין סעודה אלא בלילה, הג"ה בצורכיר (סי קנ"ד). 

(מה) ואני תפלתי ר"ל אע"פ שאכלנו ושתינו מ"מ ואני תפלתי. וביו"ט לא נתקן, דדוקא בשבת לא סגי דלא אכיל משום עונג שבת שייך הוא אבל ביו"ט דאי בעי כולו לגבוה מצי למיעבד לכך לא שייך מדרש זה. 

(מו) בלא קדיש, משום שאין כאן במה להפסיק בין קדיש זה לקדיש שלאחריו שיאמר מיד קודם מנחה. אבל בכל שחרית איכא הפסקה אשרי, ואפילו במנחה של תענית שמפטירין אפילו הכי לא מקרי הפסקה, כי ההפטרה שייכא אל הקריאה. 

(מז) אבל אין החתן בבית הכנסת אומר צו"ץ, וכן בערב שבת אם החתן בבהכ"נ אין אומר תחינה ולמנצח. ובכתבי מהר"ר איסרלין ז"ל (פו"כ סי' פ') משמע דדוקא תחינה אין אומרים, ודוקא ביום ו' משום דכולא יומא מועד דיליה הוא ובריינוס נוהגין שאף ביום ה' יוצא החתן חוץ לבהכ"נ, עכ"ל. 

(מח) גם נשים חייבת בשלוש סעודות שאף הם אכלו מהמן ג' סעודות, מדרכי במגילה (סי' תש"פ) ובפרק כל כתבי - (שבת סי' שצ"ז). עיקר סעודות שבת ביום ולא בלילה עי"ש. במרדכי. גם חייב אדם לפחות מסעודתו בערב שבת מבשאר ימים, מרש"י פרק השולח (גיטין לח, ב ד"ה בע"ש). 

(מט) באגודה פרק שלשה שאכלו (ברכות סי' קע"ט) כתב דבסעודה רביעית אם אכל וטעה ודאי אינו חוזר. 

(נ) סעודה שלישית יוצא במיני תרגימא דהיינו מעשה קדירה ולא בפירות, ודוקא בערב פסח כתב רשב"ם (פסחים קז, ב ד"ה תרגימא) בפירות ובשר, תשובת מהרי"ל עי"ש. נהגו לסדר השלחן כל השבת עד אחר הבדלה, אגודה פרק כל כתבי (שבת סי' קמ"ד) ואו"ח סי' רפ"ט. 

ספר המנהגים (טירנא) הגהות המנהגים מנהג של ראש חודש 
================================================== 
(נא) בראש חודש מנהג לנשים שאין עושין מלאכה, ומלאכה כבידה אומר ר"י דאף לאנשים אסור, מרדכי (שבת סי' רע"ח), והא דאסור טפי לנשים באו"ח מבואר הטעם בסי' תי"ז ואשר"י (מגילה פ"ג סי' ד' ובמועד קטן פ"א סי' א') ומרדכי במגילה פרק הקורא (סי' תת"ו), עי"ש. 

(נב) ואותה ברכה דנתקנה לר"ח בברכת המזון דהיינו יעלה ויבא אם נזכר אחר בונה ירושלים אומר אותה [אפילו בלילה, ולא דמי לתפלה דאין מחזירין אותו דהכא] אינה אלא ברכה אחת, מרדכי (שבת פ"ב סי' רע"ט) ואו"ח סי' קפ"ח. 

(נג) ואם עקר חוזר וכו' ואם לא התחיל עדיין מודים אומר במקום שנזכר אע"פ שסיים רצה, או"ח סי' תכ"ב. 

(נד) למה אומרים הלל בר"ח לפי שמצינו בדוד המלך ע"ה י"ב הלולים בהללו אל בקדשו (תהלים קנ, א - ו) כנגד י"ב חדשים ולכך אנו כופלים כל הנשמה תהלל יה כנגד חדש העיבור. ויחיד שלא התפלל עם הצבור אינו מברך, מהר"ש (סי' ק"כ ושכ"א). וטוב לו לכתחילה לחזור אחר שלושה שיענו אחריו הודו, ראבי"ה (תענית סי' תתע"ט). ובתשב"ץ (סי ר"ח הגה ד') דטוב להקדימו עם הצבור אפילו קודם תפלה. 

(נה) הא דמדלגין בהלל משום דהוי יום סליחה כיום הכפורים ור"ה, לכן אין לגמור הלל כדאמר זמן כפרה לכל תולדותם, פירוש תולדותם דמיום שנתלו המאורות נפלה אסכרה בתינוקות שלא יכלו לסבול האויר ונתבטלה בקרבן ראש חודש, עיין באו"ח סי' תכ"ג שפירש זמן כפרה בענין אחר. 

(נו) בפ"ב דמגילה (כא, ב) קאמר כל יום העודף דבר מחבירו מוסיפין בו גברא לקרות בתורה, הלכך בשני ובחמישי שלשה כנגד תורה נביאים וכתובים או כנגד כהנים לוים וישראלים, ובראש חדש ובחול המועד דאיכא מוסף מוסיף רביעי, וביו"ט חמשה, ביום הכפורים ששה ובשבת שבעה. ושמעתי רמז מאותיות הפסוק שמע ישראל וגו' (דברים ו, ד) שמע שלשה אותיות ישראל ה' אותיות י"י ד' אותיות אלקינו ו' אותיות ה' אחד ז' אותיות. המוסיף על סעודת ר"ח ואוכל ושותה בטוב הרי זה משובח ומוסיפין על מזונותיו מן השמים, באו"ז הלכות ר"ח (ח"ב סי' תנ"ג) וכן באו"ח סי' תי"ט. 

(נז) ואין להגביה ספר תורה שקרא בו כבר עד שהביא ס"ת שנייה קודם כדי שלא יעמוד החזן בטל בלא מצוה, כן מסיק בסוף תמיד נשחט (פסחים סד, ב) מקבל את המלא ומחזיר את הריקן, כן הוא באשר"י בפ"ב דשבת בשם ר' יונה. 

(נח) ר"ן מחק הוי"ו של וישראל והזמנים, וכן ראיתי במנהגי מהרא"ט ומסתמא כוונתו שאין קדושת שבת שוה לקדושת יו"ט ור"ח לפי שהזמנים ישראל מקדשים להם לכן אומרים ישראל והזמנים, והשבת מקודש הוא ועומד מששת ימי בראשית. ולי נראה שיש לומר וישראל בוי"ו כדאמר בפרק שני דביצה (יז, א) בא"י מקדש השבת וישראל והזמנים, ופרש"י דע"י קדושת ישראל נתקדשו הזמנים דאי לא נתקדשו ישראל לא קובעים מועדים וחדשים עכ"ל, הלכך צריך להזכיר קדושת ישראל בהדיא. נאום המנקד ישראל מברונא. וכן יש בשם מהר"ר אביגדור קרא וז"ל: אם אומר מקדש שבת בלא ה"א אז יתכן לומר [ישראל] בלא וי"ו על דרך אברהם יצחק ויעקב. 

ספר המנהגים (טירנא) הגהות המנהגים חודש ניסן 
=========================================== 
(נט) החודש הזה לכ"ם (שמות יב, ב) אותיות מלך לומר שניסן מלך. שואלין בהלכות הפסח ל' יום (פסחים ו, ב) שהרי משה רבינו ע"ה עמד בפסח ראשון ומזהיר על פסח שני, והיינו משום דנפישי הלכותיו. 

(ס) וכן יהי רצון שאחר קריאת התורה אין אומרים בניסן ולא יום שאין נופלין בו. 

(סא) וכשאין אומרין צדוק הדין אז א"א קדיש, חוץ מע"ש אחר חצות שאז אומר צדוק הדין בהליכה וא"א קדיש, הג"ה מאו"ז בסוף פרק ואלו מגלחין (אשר"י מועד קטן פ"ג סי' פ"ז בהגה"ה) ופסקי תוספות (שם, סי' קמ"ו). בימים שאין אומרים תחנון אין צריך להושיב המת שלשה פעמים כבשאר ימים, מהרי"ל. כשיש מת בר מינן ביו"ט שני יש לישב לפני ביהכ"נ כמו בחול, כי לא לצורך האבל עושין כן כי אם מפני רוחות רעות, גליון מהרי"ל. 

(סב) ראיתי במנהגי מהרא"ק ז"ל וז"ל: ראיתי כתוב שאם חל י"ד בשבת אז מתענין הבכורים ביום ו', ע"כ. אמנם בתרומת הדשן סי' קכ"ו משמע כשחל פסח ביום ראשון מקדימין התענית ליום ה' ואומרים עננו במנחה וברכת כהנים, גליון. ומתענין בערב פסח גם הנשים הבכורות, וראיה דאיתא במדרש (פסיקתא פר' בא) גם בתיה בת פרעה היתה ראויה ליענש אלא שהצילה זכות משה ע"ה, האגודה (פסחים סי' צ"א), וכן פסק מהר"י מולין (תשובותיו סי' י"ד וק"י). ומהר"י לנדא הנהיג שלא להתענות כל עיקר. 

(סג) מהרי"ל בתשובה כתב שאם הנכרי דר חוץ לעירוב אז אין נוהגין ליתן לו חמץ בשבת, אבל בתוך העירוב נוהגין ליתן לו. 

ספר המנהגים (טירנא) הגהות המנהגים ערב פסח 
========================================= 
(סד) וי"א במצה עשירה וכו' נ"ל דלא נוהגין כן, וגם במי ביצים נהגו איסור בכל ערי ריינוס, גליון. 

(סה) אמר מהרי"ל (הל' בדיקת חמץ עמ' י"ב) שצריך לומר בפה לשם מצוה אנו עושין, הן באפיית מצה של מצוה הן בשאיבת מים הן בנתינת מים לתוך הקמח. 

(סו) בא"ח בשם הרא"ם איתא (יראים סי' תנ"ה) עיקר הקפידא הוא בתחלת הלילה שלא יהיו מחוברים ואינו מקפיד שלא לשאוב מבעוד יום. 

(סז) ואם אין מים כלל שלנו, יקח שלא לנו וכן אם נתחלפו מים שלנו במים שלא לנו מותרין, סמ"ק (סו"ס רכ"ב). 

(סח) ונראה שאם בערב מוליך המים מגולים דלית לן בה, דדוקא ביום כשמוליכים אותן אל הלישה איכא איסור וקל להבין. אך המנהג לכסותן שלא יפלו בו דברים המחממים, תרומת הדשן (סי' קט"ו). מה שכתוב לעיל: אלא ינערה וכו' פירוש ויטמינה עם שאר כלי חמץ וכן הקערות אחר שקנחם. מהר"ר מנחם מ"ץ כתב אפילו יודע בודאי שהגוי יוציאנו לר"ה שרי בחמץ, אבל בשאר חפצים דרגיל להוציאם ודאי אסור אפילו אם לפעמים אינו מוציאם מיד אסור. יכול ישראל לומר לגוי קנה חמצי ביוקר ואם אצטרך אחר הפסח אתן לך ריוח ואקנה ממך, מיימוני (פ"ד בהלכות חו"מ הל"ז). 

(סט) ויש לתלות לשם מסמר חדש, וישן אין להשליכו משום שמא דבוק בו דבר חמץ כו' אך יקח יתד ברזל חדש ויתלה בחוט או במשיחה אל תוך המים בעת התקופה, אבל אין להשליכו לשם בלא חוט כי כשיקחו יחמם המים, מהרי"ל (שם עמ' י"ב), ואין לסמוך על הנס, מהרי"ל (שם). ומשום מהר"ר מנחם שאין צריך לחתום לפי שאין סכנה לשתותן אלא בשעת נפילת התקופה, אבל אינו מזיק. וכ"כ הר"י שאין סכנה אלא מנהרות אבל בעיר אינו אלא משום גזירה אטו נהרות, וכשאינו פסח נותן בהם מעט מלח. שמעתי דר"י הלבן לא היה לש בפסח במים שהיו בכלי נחושת לפי שהנחושת מחמם. ושמעתי שהיה מעשה ואסרו שאר רבנים כמו כן, ויש קצת ראיה מפרק אלו טרפות (חולין נה, ב) משיכלא שיחומא ופי' רש"י משם רבו שיחומא היינו של נחושת. 

(ע) אע"ג דסגי בביטול הלב מ"מ הצריכו לבטל בפה משום עמי הארץ שמא ישכחו ביטול הלב ויאכלו אח"כ חמץ. אין צריך להצניע החמץ שרוצין לאכול שאף אם ימצא אותו הבודק אין קפידא בכך שהרי אוכלין חמץ אחר הבדיקה, מהר"ש (סי כ'). ובחמץ ממש אם לא ביטל ומצא כזית בפסח, נראה שאין לנהוג לכפות כלי עליו עד חוה"מ ולא יעמוד באיסור דאורייתא, אלא מוטב לטלטלו ולהוציאו. אף כי בא"ח (סי' תמ"ו) לא כתב כן, מ"מ לרש"י אינו כן דמשעה ששית השבתתו בכל דבר ובפסח לא שייך ביטול וא"כ הוה איסור דאורייתא, וכ"ש דע"י גוי מותר. 

(עא) ושורפו עם עלי הלולב, ועיין לקמן בהושענא רבא. גם אם לא מצא חמץ בלילה מ"מ ישרוף הקערה שבדק בה לזכרון בטול, פי' בטול שני. ולכן אין צריך להניח חמץ כדי למצוא בודאי כדי שיזכרו בטול שני דהא בלאו הכי יזכרו. אין לטחון יום או יומיים קודם פסח, לפי שהקמח חם אחר טחינה ומחמם את המים וקרוב להחמיץ. נהגו לנקר הרחיים משום דזימנין טוחנין בה תבואה לתותה לסולת, וקמח ראשון שנטחן אחר הניקור שומרין עד אחר הרגל, תשובת מהרי"ל (סוף סי' נ"ח). צריך לברר המלח, ואם מלח קודם שלושים יום אין צריך. תרנגולת שנמצא בה חיטה מנהג לשורפה ולא להשליכה במקום הפקר. מהר"ש (סי' ש"ו) התיר התרנגולת שנמצא בתוכה דוחן שקורין הירז"א בתוך הרוטב בפסח, וכן בתרומת הדשן (בפסוקים סי' קס"ד). גם טאטרקא נקרא דוחן. וגרגיר חטה אם נמצא בקערה אצל תרנגולת ולא בתרנגולת עצמה כתב המרדכי (פסחים סי' תקס"א) דמצא בתשובה דהדעת נוטה להתיר דספק ספיקא הוא, דשמא נפל השתא בקערה ואת"ל היה בתרנגולת שמא נתעכל כו'. ואפשר דיש לסמוך אהא אף כי ראב"ן (פסחים סי' ט') החמיר טובא בגרגיר שנמצא במים שמלגו התרנגולת לאסור את הכלים כו'. מ"מ לא דמי קצת להא ועוד כי ה"ג הקיל מאוד והביא המרדכי, ושם כתב דהמקיל משום שמחת יו"ט לא הפסיד. גם האלפסי (פסחים דף קל"ט ע"ב) בלא נתבקעו ממש הקיל, ולכל הפחות להשהות מותר שר"ת מתיר איסור משהו להשהות הואיל ומן הדין אפילו באכילה מותר, אך רוב רבותינו סוברים דאין להשהות אלא ביום אחרון ואפילו ע"י מחיצה. וגם לרבינו אפרים שחולק והביאו בא"ח (סי' תס"ז) ובאשר"י (פסחים פ"ב סי' כ"ז) דדוקא לתיתה דעסק בה בעי נתבקעו אבל בארבא דטבעה בחישתא הואיל ונייחו אתו לידי חימוץ אפילו לא נתבקעו, א"כ אין להקל בתבשיל שנמצא בה גרגיר. ולא היא דדוקא בחטים עצמן החמיר לחלק רבינו אפרים ולא בתבשיל, אע"ג שהאשר"י (שם סי' כ"ה) מביא מרב אלפס ראיה על מצה שנמצא בה חיטה היינו משום דההיא נמי הוי עסיק בה ולא דמי לתבשיל דאין להקל אפילו בתרנגולת כך נ"ל. 

(עב) מה שנוהגין לאכול חלב בע"פ משום שהחלב מכביד את הגוף כמו ביעל גבי סיסרא (שופטים ד, יט), ויישנו ביום ויהיו נעורים בלילה ושואלין מה נשתנה. 

(עג) א"א למנצח בע"פ ובעיו"כ לפי שבאלו ימים לא היה יוצא דוד ע"ה למלחמה. עוד נראה לי ערב פסח משום שהוא יו"ט מן התורה משעת שחיטת הפסח, ועיו"כ ג"כ הוא מן התורה דדרשינן (פסחים סח, ב) וכי בתשעה מתענין וכו' א"כ לא שייך גביהן יום צרה (תהלים כ, ב). 

(עד) אבל זה טעות כי גם יו"ט נקרא שבת שנאמר (ויקרא כג, יא) ממחרת השבת, אך שהפסוק (שהמזמור) נדרש על שבת. 

(עה) פירוש משום דדמי לקרבן פסח, וטוב היה לאפות כל המצות אחר חצות אם אין בני ביתו רבים כל כך. מהר"ם לא מיחה לכתוב בע"פ אחר חצות דרך לימודו אבל לא בשכר. 

ספר המנהגים (טירנא) הגהות המנהגים עירובי תבשילין וחצרות 
======================================================= 
(עו) וביום ה' וו' אם שכח בעיו"ט עירוב תבשילין מתנה ביו"ט ראשון דנוהגין כאשר"י (ביצה פ"ב סי' ט') דבשל סופרים הולך אחר המיקל, כתבי מהרא"י (סי' קצ"ה). 

(עז) כי אז מצוי קמח אפילו אצל עני שבישראל ואז נוהגין לעשות מצה, ומצה אינה מתעפשת. מהרי"ל (הל' עירובי חצירות עמ' ס') היה נוהג לערב בכל ערב שבת עירוב חצירות, וכן מהר"י ווייל (דינין והלכות ג') וכתב דאין להניח מצה של עירוב בביהכ"נ כיון דלית ביה דיורין (שם, ד'). כתב מהר"ם מינץ (בתשובותיו סי' נ"ח) אם נשבר העירוב אין לסמוך עליו ויש לעשות אחר. 

ספר המנהגים (טירנא) הגהות המנהגים דיני הגעלה ולישה 
================================================== 
(עח) ביו"ד שלהי סי' קל"ה כתב משם ר"י כשמכניס כלי לתוך היורה כשהיא רותחת וישפוך ממנו על כלי אחר נחשב ככלי ראשון כיון שהעבירן מרותחין. חבית של שכר די שיערה לתוכה מים רותחין ויגלגלה אע"פ שהוא כלי שלישי או רביעי, והוא הדין כשמעבירין מים מן האש אפילו נחו מריתחתן יכול לשפוך, הואיל ולא נשתמש בו כי אם צונן (ה"מ). וקשה לי הא כשמכניסין לקיום עמד בו השכר טפי מעירוי ג' ימים, ועירוי דינו כהגעלה אם כן צריך להיות גם הכשירו דוקא בהגעלה? אך במרדכי בשם הר"י או"ז (פסחים סי' תקס"ז) הקיל יותר והסכים עמו ראבי"ה (שם, וכן בספר ראבי"ה פסחים סי' תס"ד), אבל לא מטעמא דלעיל, אלא מטעמים אחרים נכונים וישרים למבין. עי"ש וביו"ד סי' קל"ה ובנימוקי רי"ל מזה. ובאורח חיים כתב (סי' תנ"א) דכלי מתכות בהגעלה, וי"א אם נשתמש בכלי בעודו על גבי האש צריך שתהיה ג"כ ההגעלה דוקא בכלי שהאש מהלך תחתיו והכי מסתברא, יו"ד סי' קכ"א. בשעת הגעלה לא יקח בצבת דמקום קיחת הצבת לא סליק ליה דיקולא דמיא, אגודה (פסחים סי' כ"ז). 

(עט) כמגעילין היורה צריך לדקדק אם תולה בשוה כדי שאח"כ כשישים בתוכו אוד או אבן יצאו המים על כל גדותיו, וגם צריך שלא ינוחו מרתיחתן תמיד שמעלה אבעבועות. כלי עץ שיש להם בית קבול וכלי אבן שכותשין בו פלפלין, כגון מדוכה דינו ככלי ראשון, ומקודם לכן מגררין אותו בפנים בברזל מכל וכל, וכן ראיתי באגור (סי' תשל"ב - ג) והטעם משום בקעים. בתשובה סי' קס"ו (דפוס פראג סי' תכ"ט) התיר מהר"ם להגעיל כלי נכרים עם כלי חמץ ביחד אם אינן בני יומן, אבל בתוך כלי איסור בן יומו לא יגעיל. וכן להכשיר כלי ע"י הגעלת עצמו אסור כל זמן שהוא בן יומו, אבל דרך ליבון ודאי מותר, הגה' סמ"ק (סי' קצ"ח). נהגו העולם להמתין להגעיל כלים גם לענין חמץ בפסח עד שלא יהיו בני יומן משום חששא דבשר בחלב, לפי שרגילין להכשיר כלי בשר וכלי חלב, הגהות סמ"ק (שם). 

(פ) ואין להגעיל כלים בחוה"מ אפילו נתחמצו ביו"ט, דאי אפשר שלא יבלעו משהו ממי הגעלה (אף) [או] שנותן טעם לפגם, אבל בערב פסח מותר דלא אסור במשהו, אגודה (פסחים סי' כ"ח) מחידושים ודרשות מהר"ש. אסור ללבן שפוד אחר שש שעות דכבר חל איסור חמץ. כלי מתכות שמלבנין אותן ונותנין לתוכן בדיל פטורין מדין הגעלה אמנם צריכין טבילה, וכל שכן כלי כסף שהניחו [שנתנו] לצפות בזהב דאומן קונה בשבח כלי, אכן יש לטובלו בלא ברכה או עם כלי אחר. אין להשתמש במני דקוניא שקורין גלאזירט בפסח, כי מחזקין אותן במי סובין, ואע"ג שמחזירין אותן לכבשן אין זה כבשן גמור הואיל ואינו ניסק ב' או ג' ימים. יש מקצת מדינות שאין משחקין בקארטין בפסח שמא יתקלף וכו', בכתבי מהרא"י (סי' קפ"ו). 

(פא) כשהוסיפו מים יותר מן הראוי אין להוסיף קמח תוך הלישה אלא אם אפשר בלא שהיית העיסה טוב ללוש עוד עיסה אחרת קטנה מגובל קשה ולערב עם העיסה המלוחלחת, תרומת הדשן (סי' קכ"ד). ולא ישהה מתחילת לישה עד שיניחנה בתנור כשיעור ד' מילין כדאיתא בירושלמי (פסחים פ"ג סוף הל"ב). תניא (סי' מ"ה). שיעור שהעיסה ראויה להתחמץ הוא כשליש שעה משעת עשייה לאפייה, מהר"ש (סי' ר"פ). והמיימון כתב (הל' חו"מ פ"ה הל' י"ג) שיעור מיל, ואם כן הוא פחות משליש שעה חלק שלושים ומיל הוא אלפיים אמה. ושיעור זה בבית שאין בו אש או יתרון שאר חמימות וכו', מרדכי (פסחים סי' ת"ר). כתב ראבי"ה דעבד ושפחה שלא טבלו וחרש שוטה וקטן אין לשין מצה של מצוה (ה"מ). 

(פב) ראיתי ששורפין החלה מיד אחר הפרשה כמו שהוא בלא שום תיקון (וגמר) [גי']. ובתניא כתוב (סי' מ"ה) שעושין אותה דק ופושטה ומרחיבה כמו חררה מדקרי לה חלה ואח"כ משליכה לאור. וכשמכשירין התנור בראשונה צריך שיהיו הניצוצות נתזין מקרקעיתו. ולכתחלה אסור לצייר מצות בסריקין בפסח אפילו לדידן שעושין המצות כמין רקיקין. יזהר במגלגלין ובמדקרין לגררן בכל פעם. מצה שהוסרה מהתנור שלא נאפה יפה אין להחזירה לתנור, מהר"ש (סי' קע"ג). ובעיני נראה תמוה מהא דכתב באו"ח סי' תס"א שאם נאפית עד שאם פורסין אותה אין חוטין נמשכין ממנה יוצאין בה. ודבר זה איתא בגמרא בפרק כל שעה (לז, א) יוצאין במצה הינא, ר"ל אינה אפויה כל צרכה, לשון אל תאכלו ממנו נא (שמות יב ט), ועיין במרדכי סוף פ"ג דפסחים (סי' ת"ר). העץ שרודין בו אם רדו בו מצה חמוצה אסור לרדות עוד אלא צריך להביא אחרת, מהרי"ש - (תרומת הדשן סוף סי' ק'). וצריך אדם לומר לחבירו האופה עמו שאם יתחלפו המצות זה בזה יהא חלוף גמור, דאם לא כן - אם יחלפו - לא יצאו ידי חובתם (שנאמר: מצתכם). 

ספר המנהגים (טירנא) הגהות המנהגים ליל הסדר 
========================================== 
(פג) והנשים ימהרו לצאת מבית הכנסת כדי להתעסק באפיית מצה. אם התפללו ותודיענו אז שרי, ואם לאו אז תאמר: בא"י אמ"ה המבדיל וכו' בין קדושת שבת לקדושת יו"ט הבדלת עד בקדושתך וחותמים המבדיל בין קודש לקודש. ואז תלוש ותאפה מה שהיא רוצה. ואסור למדוד ביו"ט לכן צריך למדוד בערב שבת ולהחתים במפה עד מוצ"ש. נשים המודדות קמח ביו"ט דפסח לא מחינן בידיהן, ואם באו לשאול אנו מורים לאסור, אור זרוע (ח"ב סי' שנ"ח). אכן יכול לאפות הכל מערב שבת, כי מאד צריך ליזהר בהפרשת חלה ובמדידה ובניקוי כלי המגלגלין ומדקרין ובכיבוד [ובכבוי] ולאכול אפיקומן קודם חצות, ולכן נכון טפי לאפות מע"ש למי שאינו זריז [זהיר]. וכן כתב רב האי ואשר"י ואורח חיים (סי' תנ"ח), אף כי ראבי"ה כתב (פסחים סי' תנ"ב) דאפילו ע"י הדחק לא התירו בשלש מצות, אך הזהיר ודאי אופה במוצ"ש ויזהר להניח לגוי שידיח העריבה ואל ישפוך לתוכה מים צוננין כי שמא ישפכנו, ובכיבוד תנור יכבד ע"י שינוי וטוב ג"כ ע"י גוי, מהר"ש (סי' רכ"ח). האוכל מצה שלא בזמנה כאילו בעל ארוסתו מפני שגם היא צריכה שבע ברכות, ואלו הן: ברכת היין וקידוש שהחיינו וברכות ירק שלפני ההגדה וברכות כוס שני גאל ישראל וברכת המוציא ואכילת מצה, הרי לך שבע ברכות לפני אכילת מצה. ולקטן שעדיין אינו מבין מה שמספרין לו מנסים ונפלאות שרי להאכילו. תרומת הדשן (סי' קכ"ה). 

(פד) באשר"י פרק במה מדליקין (שבת פ"ב סי' ט"ז): ר"ח שחל בשבת נהיגי שלא להזכיר שבת ביעלה ויבא לפי שכבר סיים וכו'. 

(פה) במקום שאין יין מצוי כתב מהרי"ל (הלכות פסח עמ' ל"ה), דנוטלין לד' כוסות מי דבש שקורין מעד, ויש אוסרין. ומסתבר להתיר לג' כוסות מלבד כוס של קידוש, כן נראה לי. מי שעושה קידוש לאחרים והוא אינו רוצה לצאת ידי אותו קידוש אינו מברך שהחיינו, מהרי"ו (דינין והל' סי' ע"א). ועל המלבוש סרגניש שרגילין ללובשו (בסדר) [ביום טוב], לפי שיש שמחה יתירה שלא תזוח דעתו עליו לכך לובשו על בגדיו שיזכור יום המיתה, תשב"ץ סי' ק"ס ובהגהות מיימוניות פ"ל בהל' שבת ב'. קומין הנקרא קימל מותר לכולי עלמא לאכלו בפסח, אפילו למאן דאוסר בכל מיני קטניות בפסח מטעם גזירה דהואיל וקטניות מעשה קדרה הוא ודגן מעשה קדרה הוא כדייסא, אתו לאחלופי בדייסא וגם מין דאידגין הוא. ומטעם זה אסור אפילו חרדל, אע"ג דתלמודא שרי אפילו באורז אוסר הוא, דזהו דוקא בימיהם שהיו בקיאין וכו', מ"מ קימל מותר דיש בו ריח ולא אתי לאחלופי. וכן נ"ל להקל דהא האו"ח (סי' תנ"ג) דהוא בתראה טפי מבעל הסמ"ק (סי' רכ"ג) כתב דלא נהוג כחומרא זו. אמנם הר"ש מפלייזא כתב שרבי יהודה בעצמו היה אוכל כל מיני קטניות בפסח וכו' (מהר"ם מרזבורק). המרדכי (פסחים סי' תקצ"א) ותשובת מהר"ר מנחם מ"ץ כתבו דתאנים ורוזין אסורים בפסח שמפזרין עליהם קמח. ומצאתי דוויינפרליך מותר. צוקר אסור בפסח אפילו קנדיל [קנדיא] צוקר, אכן להשהותו מותר. ורגילין ליזהר מלאכול צוקר בפסח אם אין צורך גדול לרפואה, כי הרוכלין מערבין בו כמה מינים, תשובת מהרי"ל (סי' כ"ה). ואותן העשויות כמין חררות קטנות מבלילת צוקר אסור להשהותן, בשם מהרי"ל (עמ' ל"ה) ומהר"ש (סי' ל"ז ו - מ"ח). ובתרומת הדשן (סי' קי"ט) כתב דיש ליזהר מכל מיני מרקחת העשויין מבלילת צוקר כגון מיני קטניות וגרעינין שמחופין וכו'. כרכום אסור לכן אסור לאכול בכפות הצבועים בכרכום [ובני ריינוס נוהגים היתר בכרכום], ומהרא"ק אוסר משום שמזין עליו שכר להאדימו ולהכבידו. ושמעתי ששורין אותו במי שאור להחזיק מראיתו (תרומת הדשן). 

(פו) ואי [ידיו] נקיות הן אין צריך, ועכשיו יש ליטול קודם קידוש כפי שעושין כל השנה, אשר"י (פסחים פ"י סי' ט"ז), ומהרי"ל כתב (בסדר ההגדה עמ' כ"ו) דדוקא בפסח אינו נוטל ידיו לפני קידוש משום דמפסיק בין קידוש לסעודה, ואם היה נוטל אז היה נראה דעושה כבית שמאי (ברכות נא, ב) דמצריך נטילת ידים לקידוש, אבל בכל השנה נראה כנוטל לסעודה, באורח חיים סי' רפ"ט חילק ג"כ בין קידוש ליל שבת לקידוש של שחרית דשבת, מהאי טעמא דאינו אלא בורא פרי הגפן לכן כולי עלמא מודו דלא חשיב הפסקה. ממילא נמי שמעינן לאידך גיסא דהיכא דאיכא הפסקה מרובה כולי עלמא מודו דאין נוטל קודם קידוש. ובמרדכי כתב (בסדר פסח בקצרה) ואין נוטל ידיו לקידוש. 

(פז) יין קודם לקידוש שהיין תדיר. קידוש קודם להבדלה דאי הוה מבדיל ברישא היה נראה עליו שבת כמשאוי. וזמן אחרון דאומר אותו אפילו בשוק. 

(פח) וכן כתב בסמ"ק בהלכות וי"ט בסוף (סי' קצ"ד) דמותר לקטום ביו"ט עצי בשמים אלא משום שתענוג יו"ט משיב הגוף, לכך אין צריך לברך עליהם. ובמוצאי יו"ט אין צריך שכבר פרחה במוצאי שבת. 

(פט) הכי נהוג משום דחמירא סכנתא, מהרא"י (תה"ד סי' קל"ו). 

(צ) והוא הדין לכל ימות השנה. 

(צא) שהוא כרפס ובו מצוה מן המובחר כי הוא אותיות פרך ס'. 

(צב) פי' אם לא עשה מי מלח קודם שבת. ויברך קודם שיטבול כדי שיהא עובר לעשייתה, וצריך לבלול כולו תוך החומץ, מרדכי (בסדר פסח בקצרה). טיבול ראשון עושין בשביל שישאלו התינוקות, ואי נמי כדי שאחר כך על המרור לא יצטרך לברך בפה"א דזה היה מצות חבילות אם היה מברך בפה"א ועל אכילת מרור. ואין ליטול מרור בשביל ברכה ראשונה, דאין למלאות כריסו קודם זמן המצוה. במיימוני פ"ח דהלכות חמץ ומצה כתב (הל' ב') גם טיבול ראשון בחרוסת, וכתב בהגהות (שם אות ג') וכן היה רגיל מהר"ם, וכן כתב רש"י בספר הפרדס (עמ' מ"ט) וכן יסד רבי יוסף טוב עלם בסדור שלו, אבל בספר המצות (עשין מא) כתב וכו' ומסיים ואנו אין לנו אלא דברי מהר"ם דהוא בהתראה וידע דברי כולם, ועוד שרבותינו גאוני עולם כר"י טוב עלם ורש"י ותשובת הגאונים ורבינו המחבר כתבו כדבריו עכ"ל. אך רבינו אשר (פסחים פ"י סי' כ"ה) לא נהג בחרוסת, וכן האו"ח (סי' תע"ג) בסדרו, ואינהו הוו בתראי. וכן מהרי"ל (בסדר ההגדה עמ' כ"ז) מהר"ש (סי' ת'), ובעל אגודה נהג ליתן מעט חרוסת בטיבול ראשון, אבל ראיתי נוהגין חכמי אשכנז בלא חרוסת (אגודה). 

(צג) משום דאיכא פלוגתא אי חייב לברך בורא נפשות רבות, וכן איתא בתשובת מהרי"ל (סי' נ"ח). 

(צד) כדי שיקרא לחם עוני. 

(צה) ויצרור היטב במפה ואם נתחלפו אין מעכב וכן אם נשברה הראשונה או השלישית יקחנה לאמצעית. והא דמסמנין כדי שלא להעביר על המצות, תשובת מהרי"ל (סי' נ"ח). 

(צו) עקירה זו אין צריך אלא אחר שאמר בני חורין. ומהרי"ל (ספר מהרי"ל עמ' כ"ט) נהג כשהגביה הקערה בשעת הא כלחמא [כהא לחמא] לצוות שיסירו שני תבשילין. וכן משמע מלשון מהרא"ט דמי שמגביה חייב להסיר התבשילין, וכן נוהגין מגביהין הקערה ואח"כ עוקרין, מהרי"ל (שם) ועיין מזה בהגמ"י הלכות חו"מ פ"ז (אות א'). ובשעה שמגביה צריך שיהיו המצות קצת מגולה, מהרי"ל (שם). ומהר"ש (סי' רפ"ז) לא הגביה אלא דחפה בשעה שאמר הא כלחמא [כהא לחמא] כמו שפי' המיימוני (שם הל' ב'), ומ"מ נראה לי דצריך להגביה בשעה שאומר הא כלחמא או הקערה או המצה כדי לענות עליהם דברים כדאיתא בפרק ערבי פסחים (קטו, ב). 

(צז) תיקון חרוסת: בתחילה יעשנו עב זכר לטיט ותבלין יערב לתוכו כמו תבן לטיט, ובשעת טבול ביין יקלשנו שיהא זכר לדם, סמ"ק (סי' קמ"ד). קנה וקינמון וזאנגביל לפי שא"א לדוכן היטב שלא יהא בו חוטין וקשין וזהו זכר לטיט, מרדכי (פסחים בסוף סדר פסח בקצרה) בשם הרוקח. וצריך לקהויי בתפוחים זכר לתחת התפוח עוררתיך (שיר השירים ח, ה), ובאגוזים נגד גנת אגוז (שם ו, יא), ואגוזים גסים דוקא העשוין מדור מדור, ובשקדים נגד שהשם יתברך שקד על הקץ, וברימונים נגד כפלח הרימון רקתך (שם ד, ג), ובגפן כנגד כנסת ישראל שנמשלה לגפן, ובתאנים נגד התאנה חנטה פגיה (שם ב, יג). גם התוספות פרק ערבי פסחים (קטז, א ד"ה צריך) בשם הגאונים כתבו לתת בחרוסת תאנים, וכן המיימוני פרק ז' (הלכות חו"מ הל' י"א) וכתב שם בהגהות (אות י') דהרבה חקרו והאמת כן דאין איסור בתאנים, וסוף ההגהות: מ"מ אין חובה לאכלם והחדל לא הפסיד כלום עכ"ל. בני ספרד ופרובנץ (בשם גדולים) [ששם גדלים התאנים] אומרים כי התאנים השמנים אין צריכין תיקון אבל הרקות מתקנים (בסוקר) [בסולת] (מהר"ם מרזבורק). בירושלמי דערבי פסחים (הל' ג') למה נקרא שמו חרוסת זכר ללבינה שהיא מעשה חרסין, מרדכי (בסדר פסח בקצרה). 

(צח) אבל שאל אז אומר מיד עבדים, וכן כתב מהרי"ל (בסדר ההגדה עמ' כ"ט). וכה"ג איתא בערבי פסחים (קטז, א) סמוך למשנת רבן גמליאל אומר וכו' א"ר נחמן לדרו עבדיה ועי"ש. פסח שחל בשבת אין לקרות ההגדה ביחידי ואינו מועיל שיקרא אחר אצלו מתוך ספר (אחד) [אחר], ואם יש מי שאינו קורא ומעיין עליו שפיר דמי. כן דעת או"ח (סי' רע"ה), אבל סמ"ג (סי' רפ"ב) ומרדכי (שבת סי' רל"ה) ואגודה (שבת סי' צ"ז) כתבו שאין מועיל, וספר או"ז (ח"ב סי' ל"ב) מתיר בב' ספרים (ויביטו) [ויבינו] זה על זה. ונ"ל שיש להקל ולילך אחריו ובפרט בנר שעוה. כשמונה י' מכות אז יכניס אצבעו לכוס ויזרוק חוץ על כל מכה ומכה (ראבי"ה). ומצאתי שזורקין באצבע קטנה שנקראת זרת. 

(צט) ואוחזו בידו עד ששותה ואז נאה לעשות כסוי לגמרי שלא יראה הפת בושתו, ובתחילה גילהו דמיקרי לחם עוני שעונין עליו דברים. 

(ק) כדי שיהא הפסח נאכל על השובע. 

(קא) באו"ח סי' קנ"ט: כל אדם כשר ליתן על הידים אפילו חש"ו נכרי נדה. ובחידושי מהרי"ל: אסור לאשה נדה לצוק מים על יד בעלה וכן נכרי וכן אשת איש וכן נדה, ע"כ. וכן כתב מהר"ם מרזבורק דאסור ע"י גוי. ובמרדכי (ברכות סי' קצ"ט) דאין מקבלין מים מקטן בן ה' פחות מבן ו' דבעינן כח גברא. שמעתי שרבינו שמשון משאנץ נהג בעצמו לנגב ידיו בין שטיפה ראשונה לשניה, מרדכי ריינוס - (ברכות סי' ר"ג). משכר ודבש נוטלין ידים בשעת הדחק ולא מיין (גליון). שבעה צריכין נטילה אחריהם, אלו הן: ההולך בין המתים ומבית המרחץ, הנוטל צפרניו, החולץ את מנעליו, הנוגע ברגליו, (החכך) [החופף] את ראשו וההולך מבית הכסא, מרדכי הלכות נטילה (סי קצ"ד). אור זרוע והר"א כ"ץ חולקים אם יכול ליטול ידיו משלג. ובתניא כתוב (סי י"ח) אסור לו לאדם לרחוץ ידיו בשבת בשלג או בברד. ומצאתי בשם רב (האי) [צמח] גאון מטר היורד בשבת וביום טוב מותר לרחוץ ולשתות מהן, ע"כ. 

(קב) ויתפוס במצות כולן משום לחם משנה, אגודה (פסחים סי' צ"ז). 

(קג) משום על אכילת מצה יש ליקח כזית גם בברכת המוציא אע"ג דברכת הנהנין היא. 

(קד) ומצוה בלטוגא שהוא חסר משום דחס רחמנא עלן ופרקינן, מגמרא (פרק כל שעה, לט, א) חסא יש לקנות בדמים יקרים (סמ"ג) [סמ"ק סי' ר"כ]. [ולא יקצוץ בעצמו מגן של גוי בגזילה]. 

(קה) אין מברכין על החרוסת שהוא טפל למרור, או"ח (סי' תע"ה). 

(קו) כורך יחד בלא אויר בין העלין, מהרי"ל (שם עמ' ל"א). 

(קז) צריך עיון על הקריין, ושמעתי שקרוי קלח עד למטה מזנבו ושבולין קטנים יוצאין מהן. 

(קח) צ"ע אם חל בשבת היאך לקלש החרוסת דפרק תולין במרדכי (שבת סי' תל"ג) אוסר לערב חרוסת בשבת. וכן מצאתי אח"כ בדרשות מהרי"ל (שם עמ' כ"ו) דצריך לערבו מבעוד יום מעט ואז מותר להוסיף משחשכה. 

(קט) אין לדבר שיחת חולין בין המוציא לכריכה, כדי שתעלה ברכה ראשונה גם לכריכה זו, אבל טול וכרוך שרי, או"ח (סי תע"ה). 

(א) כי מה שצריך טבול היינו משום סכנתא דקפא, אבל עכשיו שיש מצה עמו אין צריך ואע"פ שהלל היה טובל בחרוסת משום שהוא לא היה אוכל מרור קודם לכן. 

(ב) אשכנז מקום דלא נהיגי הוא, או"ח (סי' תע"ו בסוף) ואגור (סי' תתי"ב). 

(ג) דנראה כשתי חבורות, וכן יש ליזהר השמש כשהולך אנה ואנה בבית שאל יאכל עד שישב, וכן אם ישנו כולם אחר שהתחילו לאכול. 

(ד) ולא דמי לנר של שבת דחובה ומברכין עליו דהתם לאו משום רפואה הוא. 

(ה) וכוס של ברכת המזון מדיחו מבפנים, פירוש כגון שאין הכוס יפה שיש בו שיורי כוסות, מרדכי דברכות (סי' קפ"ו) ומשטיפו מבחוץ ויושב בלי הסיבה ואוחזו בימין ולא תהא השמאל מסייעת. 

(ו) בעלי נפש [שבאשכנז] כשאוכלין מהדרין אחר שלשה בשני לילות, אגור (סי' תתט"ו). בין שלישי לרביעי לא ישתה שמא ישתכר ולא מצי לומר הלל, אכן בין ראשון לשני יכול לשתות דיין אפילו קודם סעודה אין משכר וכל שכן שבתוך הסעודה, רשב"ם, (פסחים קיז, ב במשנה). והתניא כתב (סי' מ"ח) הטעם לפי שדעתו לאכול אין יכול לשתות כל כך שמשתכר. 

(ז) עיקר טופס הברכה מעין שלש בשם הרוקח (סי' שמ"א) וזה נוסחה: בא"י אמ"ה על הגפן ועל פרי הגפן ועל ארץ חמדה טובה ורחבה שרצית והנחלת לאבותינו לאכול מפריה ולשבוע מטובה, רחם ה' אלהינו על ישראל עמך ועל ירושלים עירך ועל ציון משכן כבודך ועל מזבחך ועל היכלך, ובנה ירושלים עיר קדשך במהרה בימינו והעלנו בתוכה ושמחנו בבנינה כי אתה טוב ומטיב לכל, בא"י על הארץ ועל הפירות. ובאו"ח (סי' ר"ח) בא"י על הגפן ועל פרי הגפן. על שבעת המינים אומר העץ במקום הגפן. ועל ה' מיני דגן אומר על המחיה ועל הכלכלה ועל תנובת השדה ועל ארץ חמדה וכו', וחותם על הארץ ועל המחיה וכן עיקר. (הגה"ה): ביו"ט דראש השנה אומר וזכרנו לטובה ביום הזכרון הזה, בשלש רגלים אומר ושמחנו ביום חג פלוני, בשבת אומר ונחמנו ביום השבת הזה, בראש חדש אומר וזכרנו ביום ר"ח הזה ובנה ירשלים וכו', ע"כ. ד' כוסות הללו אין בהם משום זוגות דכתיב ליל שמורים (שמות יב, מב) ועוד כוס של ברכה מצטרף לטובה ואין מצטרף לרעה, ועוד כל כוס וכוס מצוה בפני עצמה היא ואינן חשובים זוגות, תניא (סי' מ"ח). 

(ח) וזהו גדולי איברא שמחמירין. ופוק חזי מאי עמא דבר, ורוב עולם נהגו היתר במים, תוספות פרק ע"פ (קיז, ב ד"ה רביעי), ובחידושי מהרי"ו (שו"ת מהרי"ו סי' קצ"ג) (מתיר) [אוסר] בעפיל - טראנק. עיין בהגהות מיימוניות פרק ח' דהלכות חו"מ (אות כ'). 

(ט) בכוס אחרון כתב באו"ח (סו"ס ת"פ) דאם שתהו בלא הסיבה צריך לשתות פעם אחרת בהסיבה ומברך לפניו בפה"ג לפי שהסיח דעתו מלשתות עוד. ובמרדכי (בסוף התוספות לפרק ערבי פסחים) מסופק בכולהו. וכתב ראבי"ה (פסחים סי' תקכ"ה) שאין צריך הסיבה עכשיו דלא שייך חירות ולא נהגינן כוותיה דיחיד הוא, הגמ"י (פ"ז אות ב'). האידנא כל נשי דידן חשובות הן וצריכות הסיבה, מרדכי (שם). תלמיד של תורה אין צריך הסיבה אפילו רבו שאינו מובהק, אא"כ יתן לו רשות וכן לפני רב מופלג אפילו אינו רבו, וצ"ע אי שלחן אחר חשוב בפניו, תה"ד (סי' קל"ח). ראיתי כתוב בהגה"ה דהזרוע והביצה אסור לטלטל עד מוצאי יו"ט שני וצ"ע. ומה דנוהגין הבעלי בתים לברך ברכת המזון בעצמן בשני לילי פסח כדי שיברך הוא כל הארבע כוסות, אבל אין קפידא אם יברך אחר, אגודה (פסחים סי' צ"ז). ובשם מהר"ש (סי' שמ"ה) מפני שנראה גדול הבית במה שעשה הסדר, עכ"ל. ואין נ"ל טעם זה, אך נ"ל משום דגרסינן בפרק אלו נאמרין (סוטה לח, ב): אמר ריב"ל אין נותנין כוס של ברכה לברך אלא לטוב עין שנאמר (משלי כב, ט) טוב עין הוא יברך, [אל תקרי יבורך אלא יברך] ועכשיו נראה בעל הבית טוב עין במה שמחלק לכל בני הבית ונוהג עצמו דרך חירות, וכן אמר בתחילה באגדה: כל דכפין ייתי ויכול שבזה נראה טוב עין. גם נראה דאומר כל דכפין וכו' כדי להראות עצמו בחירות, כי זה חירות ושמחה וא"כ לו נאה לברך ולהודות, כי גלות מצרים היה ע"י רע עי"ן ר"ע בגימטריא ארבע מאות כמבואר בבחיי פרשת לך - לך (טו, יג). 

ספר המנהגים (טירנא) הגהות המנהגים חג הפסח 
========================================= 
(י) מה שנהגו להתפלל טל ביו"ט ראשון של פסח, כי אז אוצרות טללים נפתחים, וכן מוכח בפרקי דר"א בפרק ל"ב (ל"ה) דאמר התם הגיע ליל יו"ט ראשון של פסח קרא יצחק לבנו עשו הגדול ואמר לו בני הלילה הזה אוצרות טללים נפתחים וכו' עשה לי מטעמים כדי שאברכך וכו'. 

(יא) בתוך י"ב חדש דאב ואם נוהגים שאין עולה לדוכן, כן איתא במרדכי רינוס פ"ג דמגילה (סי' תתי"ז בהג"ה). וא"כ צריך שיצא לחוץ קודם שיתחיל שליח צבור בעבודה. כהן שעדיין לא התפלל יכול לישא כפיו (קלויזנר). תניא (סי' ה'): כהן שלא נטל ידיו לא יעלה. יש גאונים המצריכים לברך על נט"י ולא ראיתי נוהגין כן, אגודה (מגילה סי' ל"ד) וכן מסיק מהר"ם מירזבורק ולא כאורח חיים (סי' קכ"ח). במדרש רות כהן העולה לדוכן ממי נוטל ידיו הוי אומר מלוי (רקנטי פרשת נשא). 

(יב) אם החזן כהן צריך שיקרא אחר לכהנים והחזן ישתוק עד שים שלום, הגמ"י (הל' נשיאת כפים פט"ו אות ו'), עיין באו"ח סי' קכ"ח. בין מלה למלה או בשעה שהקהל אומר אמן אין קפידא אם נוגע בין אגודל משום עייפות (מהרז"ק). אסור לראות על ידי הכהנים בשעת דוכנם אא"כ מובטח הוא שלא יהא לו היסח הדעת. והא דאיתא בגמרא (חגיגה טז, א) משום שעיניו כהות היינו בזמן שהיה בית המקדש קיים והיו אומרים שם המפורש, מרדכי מגילה (סי' תתט"ז). וכשנועלין מנעליהם אחר הדוכן טוב בעיני ליטול ידיהם טרם יתפללו וכן הורגלתי או ילך יחף עד לאחר כל התפלה. נראה לי דאסור לילך לדוכן בבתי שוקים, כל זה באגודה דמגילה (סי' ל"ד). ומההיא דחגיגה (יג, ב) לאו אורח ארעה לגלויי כרעיה קמי רבי, משמע שאין הולכין יחפים בב"ה ובבהמ"ד, והוא בהגמ"י פ"ה (בהלכות תפלה אות ט"ו) כן באו"ח סי' צ"א אוסר בשם מיימוני (שם הל"ה) היכא דאין דרך אנשי מקום לעמוד יחף לפני גדולים. 

(יג) וכן נוהגין: וצריך שהמקרא יכוין בלבו אל התפלה משעה שהתחיל הש"ץ שמנה עשרה, והש"ץ יעקור מעט בעבודה וכו', או"ח (סי' קכ"ח) ותשב"ץ (סי' קצ"ז). אם כיון מתחילה ועד הסוף אז עדיף טפי שהמקרא ג"כ יסיים שים שלום. ובהא נראה דמודה רש"י (ברכות לד, א ד"ה לא) למהר"ם, מתשובת מהרי"ל החדשות סי' י"ט). 

(יד) ואין מנהג לאכול אחר סעודת שחרית בשום יו"ט אך לשתות שרי. 

(טו) ומה שנהגו העולם להדליק מיו"ט לחבירו ואינם מדקדקים אם הוא לילה וכו' י"ל דאע"פ שאין לילה מ"מ סמוך לחשיכה הוא ואף באותו יום צריך לאותה הדלקה, הגה"ה באשר"י ביצה פ"ב (סי' י"ט). אלו ימים שלא יחולו בשבת לעולם: יום שני דפסח ודר"ה ודסוכות ודר"ח כסליו טבת תמוז אלול ושמחת תורה ויום ראשון דשבועות ופורים ור"ח אייר סיון ומרחשון אדר ואדר. 

(טז) דכתיב (דברים טז, ט) מהחל חרמש בקמה, אל תקרי בקמה אלא בקומה. עצת ה' לעולם תעמוד (תהלים לג, יא), עצ"ת נוטריקון: עומר ציצית תפילין. בפרשת (שופטים) [ראה] כתב רבינו בחיי ד' דברים הם שמצותן מעומד וסימן עצמ"ל: עומר ציצית מילה לולב. 

(יז) יש לומר שבוע אחד כי שבוע לשון זכר, וכן פרש"י בהדיא גבי מלא שבוע זאת (בראשית כט, כז). 

(יח) לכן אומר יהי רצון אחר הספירה משום שעכשיו ספירה מדרבנן הואיל ואין בית המקדש קיים על כן אנו אומרים יהי רצון שיבנה בית המקדש ואז יהיה מן התורה ונקיים מצותיו. 

(יט) ובתשובות הר"ם מ"ץ פירש כמה טעמים [לענין שהחיינו] ולא פירש טעם הכתוב במנהגים, ואחד מהטעמים איך יברך שמא ישכח יום א' ונמצא ברכה לבטלה. 

(כ) וכ"כ מהר"ש (סי' שצ"א) אבל אם מסופק אם בירך בלילה שלפניו, אז יש לסמוך אדברי ר"י דהיינו כמו שפסק האשר"י (פסחים פ"י סי' מ"א) דאפילו פסק יום שלם מיקרי תמימות. 

(כא) בערב שבת מברכין ספירה לאחר קידוש ובמוצאי שבת קודם הבדלה, אבל אם חל יום אחרון של פסח ביום א' שאז מקדשין ומבדילין בפעם אחת יש לספור קודם קידוש תרומת הדשן (סי' ס'). ופעם אחת הקדימו (השכימו) לב"ה ואחר תפלת ערבית ברכו על הספירה ולא בירך רבינו יהודה עמהם. וכן באגור סי' א' שע"ז כתב והביא מתשובת מהר"י מולין (החדשות סי' צ"ה) דאשה יכולה ללבוש לבנים אחר תפלת ערבית כשעדיין הוא יום, וראיה מספירה בשבת דאע"ג דתוספת שבת דאורייתא, מ"מ לא חשבינן לילה אחר תפלת ערבית וכו' עי"ש. אבל בתרומת הדשן (סי' רמ"ח) החמיר להפסיק בטהרה דוקא קודם תפלת ערבית. הראב"ן היה סופר בע"ש כשמקדימין לב"ה מבעוד יום, אבל לא בשאר הימים, מהר"ש. 

(כב) ואם תאמר למה לא יברך על האש בכל שעה שנהנה ממנו? יש לומר דדוקא בדבר שהגוף נהנה ממנו, אבל לאור (השמש) [השמים או הימים] מברכין בכל יום, כי הוא מתחדש בכל יום, מרדכי בברכות (סי' קפ"ט). 

(כג) יו"ט במוצ"ש אז אומר אלקים יחננו (תהלים סז, ב) ומברך על הבשמים ועל הנר, וכן כל יו"ט במוצ"ש וכן כל מוצ"ש בחול המועד. 

(כד) נ"ל דדוקא חוה"מ דפסח אין אומר בו מזמור לתודה [משום דאין מביאין תודה בפסח] משום חלת חמץ שבה, אבל בחוה"מ דסוכות אומר אותו וכן כתב לקמן. 

(כה) מצאתי סמך להניח תפילין בחוה"מ, כי שם ה' נקרא עליך (דברים כח, י) ראשי תיבות ש' הרומז על שי"ן שבתפילין ואותו שי"ן הוא מנין ימות השנה שמניחין בהן תפילין, שהרי כשתסיר נ"ב שבתות וי"ג ימים טובים נשאר ש' כי שס"ה ימים הם ימי השנה. 

(כו) ומברכין על מקרא מגילה, עיין לקמן גבי קהלת. 

(כז) קצת נ"ל טעמא דשאני חוה"מ דסוכות דכל יומא הוי יו"ט באנפי נפשיה. ומטעם זה נמי הא דגומרין בו הלל בכל יום משום שבכל יום הפרים משתנים ודברים אלו לא שייכי גבי חוה"מ דפסח. 

(כח) ובמנחה אומר ואני תפלתי וקורין ג', אתה אחד יעלה ויבא ואין אומרים צדקתך ולא משכיל ואומר אלקים יחננו. ערבית אתה חוננתנו ואין אומרים ויהי נועם ואומרים ויתן לך. 

(כט) וכן נהוג. 

(לא) מגן אבות אומרים אפילו ביו"ט שחל בערב שבת ואומרים אותו אחר תפלת ערבית דשבת, ואע"ג דעיקר נתקנה משום עם שבשדות והשתא ליכא מ"מ לא פלוג. 

(לב) ואם יש מילה בכל יו"ט בשבת אומרים יום ליבשה, אבל [מילה] ביו"ט בחול א"א אותו, רק בשני יו"ט אחרונים דפסח, לפי שהיה בהן קריעת ים סוף, גליון. 

(לג) לפי מנהג ווינא, אבל לדעת מהרא"ק אימת נוראותיך אם לא שחל יום שמיני בשבת כדכתיב לעיל ע"כ (הג"ה זו לא כתב מהר"ש). 

(לד) ואז אין אומרים יה אלי וכו'. כשמזכירין נשמות יתן בעד כל הנזכרים פרוטה, ופרוטה אחד מכ"ד בווינר, מהר"ש (סי' תק"י). לעולם בכל יום שקורין כל הבכור (דברים טו, יט) מזכירין נשמות ופוסקין צדקה שכתוב בו איש כמתנת ידו וכו' (שם טז, יז). ועושין לו מי שבירך בספר תורה כי הצדק(ה) הוא מימינו שנאמר (תהלים מח, יא) צדק מלאה ימינך, וגם התורה מימינו שנאמר (דברים לג, ב) מימינו אש דת למו. 

(לה) במוצאי פסח לא חש מהר"ש (סי' שצ"ד) אם לא אכל חמץ אלא אכל מצה בו. 

(לו) וכשחל ר"ח אייר בשבת אז נושאים (בו'), מנהגי דורא (מהד' אלפנביין עמ' 148). 

(לז) ל"ג בעומר שחל ביום א' מסתפרין ביום ו' שלפניו הואיל ואינו אלא משום מנהג, וכן הורה הר"ר חזקיה מוישלוולדא וכן פסקתי גם אני, לשון מהר"י ווייל (דינין והלכות סי' נ"א) ומהרי"ל אוסר (ספר מהרי"ל עמ' מ"ב). בר"ח אייר שחל בשבת א"א אב הרחמים פה פראג ובברונא אבל אז אין מזכירין, וכן בשבת שלפני שבועות אין מזכירין בברונא. 

ספר המנהגים (טירנא) הגהות המנהגים חודש אייר 
=========================================== 
(לח) מהרי"ל (הלכות תענית עמ' ע"א) התיר לשפשף הפה בתענית בשחרית אבל לא ביה"כ. עיין בתרומת הדשן (סי' קנ"ח). כתב הרא"ש שצריך בשחרית לרחוץ הפה מפני הרירין ואין ראוי להזכיר השם יתברך כן (מאורחות חיים). 

(לט) יחיד המתענה יאמר עננו ביום צום תעניתי ואין צריך לחתום בשתיהם אלא אומר עד ואני אשמע ואח"כ מתחיל כי אתה שומע וכו'. ושליח צבור אין אומר ענינו בשומע תפלה בלחש אלא בקול רם בין גואל לרופא, מהרא"ק (סי ח'). 

(מ) ואור זרוע (ח"ב סי' ת"ז) כתב להתענות בשבת כאשר נהגו. ואין לומר ענינו אך רבון העולמים כן קבלתי וכו', הגהות אשר"י פ"ק דתענית (סי' ט"ז). 

(מא) הא דקורין ויחל דסמכינן על ספרים חיצונים, תוספות פסחים (מ, ב ד"ה אבל) סמ"ג על מסכת סופרים, ואע"פ שהוא בסוף ב' פסוקים מהפרשה ולא סמכינן על המשנה דקתני שבתעניות קורין ברכות וקללות (מגילה ל, א). תענית שמתענין בעת צרה כדי שיצילנו השם יתברך אפילו אינם מתענים רק שלשה יכולים להתפלל ענינו ולקרות ויחל. ביום שני או חמישי קורין שחרית פרשת השבוע ולערב ויחל (מספר האגודה תענית סי' י"ג), וכן בתשובת מהר"י מולין (החדשות סי' נ"ז). אבל באו"ח סי' תקס"ו כתב דאין קורין ויחל ומתפללין ענינו אפילו בתענית שמתענין בעת צרה אא"כ יש עשרה בבהכ"נ שמתענין. 

(מב) והא דמפטיר עולה למנין ג' בתענית ובשבת אינו עולה משום שאין טורח צבור שבטלים ממלאכתן. ובאורח חיים סי' רפ"ב מפורש הטעם יפה באורך עי"ש. במנחה בתענית צבור יחיד המתפלל עם ש"ץ אומר עמו קדושה ולדור ודור וכו', נ"ל דמכל מקום לא יאמר עמו ענינו, תשובת מהרי"ל (סי' י"ב - ג). מנהג ליתן צדקה במנחה דתענית משום אגרא דתעניתא צדקתא וכתיב (דברים יא, יג) ולעבדו בכל (לבבך) לבבכם וכו' ויש אדם שחביב עליו ממונו מגופו. וצריך להתענות עד שיראה שלשה כוכבים או עד שתזרח הלבנה בכח. 

(מג) רוצה לומר אפילו אמר למחר אהא בתענית מ"מ מקרי סתם הואיל וזה היום אינו גורם, כן משמע באו"ח סי' תקס"ח. 

(מד) וכן בתשב"ץ סי' קי"ד (הג"ה א') ובתוספות פרק כל כתבי (שבת קיח, א ד"ה לפי). 

(מה) בשומע תפלה יאמר רבון העולמים הריני לפניך בתענית יחיד למחר יהי רצון שתקבל את תפלתי ביום תעניתי וכו', מרדכי (תענית סי' תרכ"ד), וכן עשה ר"י. וכשהיה מתענה באחד בשבת היה רגיל לקבלו בשבת באלקי נצור, ורבינו תם כתב דסגי במחשבה בלילה, תוספות עבודה זרה (לד, א ד"ה מתענין). ורבינו שירליאון היה אומר כן עננו ה' ענינו ביום צום תעניתי כי למחר אשב בתענית, אור זרוע (ח"ב סוף סי' ת"ד). ונ"ל בתענית בה"ב וק"ו שאר תענית צבור אין צריך לקבלו. 

(מו) אשר"י כתב (תענית פ"א סי' י"ג) דוקא בשעת תפלה ואי קבלה קודם שפיר דמי, אור זרוע (ח"ב סי' ת"ד). כל ענין קבלה לענין תפלת ענינו איכא לספוקי אם קבל עליו בשעת מנחה תענית בה"ב אי סגי בקבלה אחת כיון שאינן רצופין, אשר"י (שם סו"ס י"א). 

(מז) [הא דמתענין בה"ב אחר הפסח ואחר הסוכות], כי דווקא היכא דאיכא שבעה ימי משתה איכא למיחש. וחנוכה אין צריך כי אז אין בני אדם פנויין ממלאכתן וליכא שמחה יתירה, גם כי לא למשתה ושמחה נתנו אלא להודות ולהלל. וי"א דוקא אחר ניסן ותשרי מתענים שהאויר משתנה באותו זמן. 

(מח) טעם ל"ג בעומר משום דכל ימים שלא אמרו בו תחינה לא מתו תלמידי ר"ע והם שבעה ימי פסח ושלשה ימים דר"ח ב' דאייר וא' דסיון וז' שבתות עדיין נשארו ל"ב ימים, נמצאו שמתו ל"ב ימים ע"כ שמחים ביום הל"ג ואין אומרים בו תחינה, מהרי"ל (עמ' מ"ב). כ"ד לעומר היה מילה, ומהר"ר דוד לנצהוט היה בעל ברית, והיה מגלח זקנו ביום שקודם המילה סמוך לערב קודם כניסה לבית הכנסת, וצוה לאב להסתפר גם כן. ולמה מונין ספירה מפסח ועד עצרת יותר מבשאר מועדים, משל למה הדבר דומה למלך אחד שרכב בדרך ומצא אדם אחד מושלך בבור שהיה אסור שם, אמר לו המלך: אני אעלה אותך ואוציא אותך מבור הזה ולזמן פלוני אתן לך את בתי. ושמח אותו האדם שמחה גדולה, אמר (לו) לא די שמוציאני מבור זה אלא עוד רוצה ליתן לי בתו. וכן עשה המלך, הוציאו מהבור והלבישו בגדים נאים וכסף וזהב נתן לו. כשראה אותו האיש כך שהמלך קיים כבר מקצת דבריו התחיל למנות מיד כמה זמן יש למה שקבע המלך לתת לו בתו, וגם המלך אמר לו למנות כדי שידע שלא יפיל דבר. כך היו ישראל במצרים כמו בבור וכו'. ושמעתי משם הר"ר שמואל שלכך צוה הקב"ה למנות בין פסח לעצרת יותר מבשאר מועדים, לפי שארץ ישראל הוא ד' מאות פרסה על ד' מאות פרסה ובית המקדש באמצע, הרי שתי מאות לכל צד ובעשרים יום ילך לביתו, כי מהלך אדם בינוני ביום י' פרסאות, ובעשרים יום יחזור לרגל שבועות, הרי ארבעים יום ושבע שבתות שאינו הולך הרי מ"ז נשארו עוד ב' ימים, לכך צוה הקב"ה למנות שאל ישכח לעכב בביתו יותר משני ימים. 

ספר המנהגים (טירנא) הגהות המנהגים חג השבועות 
============================================ 
(מט) ושוטחין עשבים בבית הכנסת לשמחה. בשבועות אוכלין חלב, וזכר רמז לטעמי תורה שנאמר (במדבר כח, כו) מנחה חדשה לה' בשבועותיכם ראשי תיבות חלב. וצריך לאכול גם בשר, כי אין שמחה בלא בשר. 

(נא) מה שאין אנו קורין בשבועות שור או כשב (ויקרא כב, כז) לפי שכבר אמרוהו בפסח עם פרשת העומר, תוספות פרק בני העיר (מגילה לא, ב - שם בפסקי התוס' סי' ק"ח). 

(נב) לפי שבועז התחתן לרות בקצירת תבואתו. ופרשת אמור במועדים בענין שבועות דכתיב (ויקרא כג, כב) ובקצרכם וכו'. וגם מגילת רות מדברת בחסד ושבועות הוא יום מתן תורתנו שהיא חסד בתחילתה ובאמצעיתה ובסופה כדאיתא בתנחומא. 

ספר המנהגים (טירנא) הגהות המנהגים חודש תמוז 
=========================================== 
(נג) ה"ש וה"ח מעוברת מפטירין לפרשת פנחס ויד ה' (מלכים א', יט) מפני שנקראת קודם י"ז בתמוז, ואז יבא שמעו (ירמיה ב) לפרשת מסעי, ודברי ירמיה (שם, א) למטות, כי באותן שנים חלוקות מטות ומסעי, ועיין במהרי"ל הלכות י"ז בתמוז (עמ' ס"ג). 

(נד) ויש שמתענין מי"ז בתמוז ואילך ואותן צריכין להשלים, מהרי"ש (תה"ד סי' קמ"ו). 

(נה) בין המצרים נמנעו מלברך שהחיינו על שום פרי, וכן איתא בספר חסידים (סי' תת"מ) והביאו מהר"י מולין בתשובותיו (סי' ל"א), ועי"ש, ונראה לע"ד כגון מילתא דאפשר לדחויה כגון פרי או מלבוש, אבל אי מיקרי פדיון הבן אין מחמיצין את המצוה או את הברכה וצריך עיון, מתשובת מהרי"ל (שם). בענין הרחיצה כתב המיימוני (הלכות תענית פ"ה הל"ו) הכל נהגו שלא ליכנס למרחץ בשבת שחל ט' באב בתוכה. ואור זרוע (ח"ב סי' תי"ד) ומרדכי (סוף הל' ט"ב סי' תרל"ח) ואורח חיים (סי' תקנ"א) כתבו ונהגו שלא לרחוץ מראש חדש ועד תשעה באב. ובהא ודאי פליגי אהרמב"ם דאסרי מראש חדש, וגם משמע דפליגי בזה דאינהו אסרי כל רחיצה פירוש אפילו בצונן כל גופו או פניו ידיו ורגליו בחמין וטעמייהו דקסברי דנהגו כן משום אבל ובאבל הוי כך. ובתרומת הדשן כתב (סי' ק"ן) דלכאורה נראה לו לאסור אכן כמדומה לו שראה בימי חורפו רוחצין בנהרות ואין מוחין והמחמיר תע"ב. ומהרי"ו כתב (בתשובותיו סי' קל"ב) דמנהג שלא לרחוץ ג"כ בצונן. 

(נו) כששנים אוכלין אחד בשר ואחד חלב, האוכל חלב מברך ומוציא את השני לפי שיכול לאכול עם חבירו ולא להפך, בשם מהר"ם ס"ל, הג"ה במרדכי קטן. ובספר אגודה (תענית סי' כ"ג) בשבת שלפני ט"ב שנים אוכלין בשר וא' חלב אין מזמנין יחד כי אין יכולין לאכול זה עם זה, ולי הכותב קשה הא יכולין לאכול יחד לחם, ע"כ גליון. 

ספר המנהגים (טירנא) הגהות המנהגים חודש אב 
========================================= 
(נז) בתשובת מהר"י מולין (סי' ט"ו) כתב וז"ל: לרחוץ בצונן בערב שבת של חזון ישעיה כן הורו רבותינו, והפרנס כתב (סי' רע"א) ורוחצין הראש סמוך להכנסת כלה וכו' עי"ש. ואם אירע ר"ח בע"ש רוחצין לכבוד השבת כן נהגו. ובמנהגי דורא (עמ' 148) דרבותינו שבמגנצא נזהרין ומקדימין לרחוץ. ואשה לטבילתה רוחצת וטובלת כדרכה, ואם אירע בליל ט' באב או י' באב רוחצת וטובלת ליל י' באב ואם אי אפשר תרחוץ ותחוף ערב ט' באב ותטבול ליל מוצאי ט' באב, אגודה (תענית סי' כ"ג). ואסור לטבול בט' באב אפילו טבילת מצוה, מרדכי (סוף הלכות ט' באב סי' תרל"ח). 

(נח) בענין כבוס או"ח (סי' תקנ"א) ואשר"י (תענית פ"ד סי' ל"ב) ומרדכי (הל' ט"ב סי' תרל"ג) וסמ"ק (סי' צ"ו) אין אוסרין רק אותו שבוע שחל ט' באב בתוכו, וכן משמע להדיא בתרומת הדשן (סי' קנ"ב). ואפילו חל ט' באב בשבת מתירין המרדכי והאשר"י בשני השבועות, וכן באו"ח וסמ"ק ביום ה' משום כבוד שבת. ונראה דודאי איכא להקל דהא מסקינן (תענית כט, ב) כלי פשתן אין בהם משום גיהוץ והוא ככבוס שלנו ומותר לכבס כדי להניח אחר ט' באב, אפילו לכבס בשבוע שחל ט' באב בתוכו וכל שכן לפני שבת זו דאינו אסור שום כבוס. וכן במנהגים ישנים מתיר בשני שבועות כשחל ט' באב בשבת. אכן בה"מ כתב משום סמ"ג (הל' ט"ב סי' ג') דנהגו לאסור, אע"פ שנדחה מ"מ הא גם האו"ח (שם) הביא הסמ"ג שכתב שנהגו כן, ומייתי עליה גם כן דברי הסמ"ק (שם) שכתב פירוש לפירושו דכל השבוע חוץ מיום ה"ו קאמר. קטן או אשה בימי ליבונה מותר ללבן אפילו בשבוע שחל ט' באב להיות בתוכו, רוקח (סי' ש"י), רוחצין לקטנים הראש ומכבסין את הסדינין שלהם שקורין ווינדלין כל אחד ואחד לבדו ולא הרבה ביחד, פרנס (סי' רע"ב), וכן בתוספות פרק בתרא דתענית (כט, ב ד"ה מי שאין לו) משמע דמותר לכבס בגדי תינוקות אפילו בלא שינוי. בשבת שבו ט' באב נמנעין מבנין שמחה ומרבוי משא ומתן, ולא אסרו צרכי חופה, פסקי תוספות פרק החולץ (יבמות מג, א ד"ה מלישא). ותיקון בגדים ראוי להחמיר מראש חדש, אורח חיים (סי' תקנ"א). בגדים חדשים בתחילתן לארוג דוקא מחמירין אבל טוויה לצורך תפירה וכהאי גוונא מותר, תה"ד (סי' קנ"ב). ואסור ליקח אפילו מנעלים חדשים, אגודה (תענית סו"ס כ"ב). אפילו שלילת קצוות הצעיפים אסורה הישראלית בשלה דוקא, וחומרא יתירה היא, תה"ד (שם), ואפילו לצורך נכרים אסורה הישראלית (שם). 

(נט) אמר מהר"ש בשם מהרא"ק שהניח בניו כשהן קטנים לאכול בשר אחר חצות בערב ט' באב שחל בשבת. 

(ס) ולשתות יין הבדלה משנכנס אב, לא ראיתי רבותי נזהרין. וגדולה מזו אמר לי מהר"ר שמואל שדן לפני מהר"ם שמותר לברך ברכת המזון על כוס של יין והודה לו מהר"ם, ולבי מגמגם בזה, תשובת מהרי"ל (סי' ט"ו). מהר"ש היה שותה יין עד שבעה באב דאז נכנסו להיכל, מהרי"ש (לקט יושר א' 109). 

(סא) כמדומה שנוהגין ליקח מנין מלבד כל הקרובים השייכים לבעלי הסעודה. 

(סב) והטעם לאלו שבע הפטרות דנחמתא ע"ד משל למלך שנשבה עם בניו וחתניו ואח"כ באו המבשרים ומבשרים תחלה מבניו ואח"כ מחתניו ואח"כ בישר למלכה מהמלך וכו' דוק ותמצא כי קצרתי. 

(סג) אבל אנו נוהגין להפטיר שמעו (ירמיה ב) דלא דמי לר"ח אלול, וכן כתב בסוף המנהגים בענין הפטרות. וכן נראה למהרי"ל (תשובות סי' י"ז, תשובות החדשות סי' ל"ה) וכן בסמ"ג (עשה י"ט). ומהרי"ש כתב (תה"ד סי' י"ט) דהיכא שאין מנהג ידוע אז יש להפטיר השמים כסאי (ישעיה סו). 

ספר המנהגים (טירנא) הגהות המנהגים תשעה באב 
========================================== 
(סה) ובתרומת הדשן פסק (סי' קנ"א) דאין צריך לחלוץ המנעלים לאותה סעודה. 

(סו) ובהגמ"י (הלכות תענית פ"ה אות ל') שטוב לכתחילה שלא ישבו שלשה ביחד כדי שלא יתחייבו בזימון, וכן איתא באו"ח (סי' תקנ"ב) שכן היה נוהג הרא"ש להתבודד. 

(סז) אפילו מין אחד של קטנית או של ירק, או"ח (סי' תקנ"ב). ואין לשתות שכר באותה סעודה, לא כאלו שבטנם בטן רשעים שאוכלין וכו' ואח"כ אוכלין ארעי כדי להפסיק או"ח (שם). 

(סח) ביצים מבושלים וקשים, הגמ"י. (שם). 

(סט) וכן משמע מלשון המיימוני דריש פ"ג דהלכות תענית (הל' ג') וז"ל: אם פסק וגמר שלא לאכול אינו חוזר ואוכל אע"ג שיש שהות וכו', ודלא כהראב"ד דאוסר. 

(עא) היולדת יום א' של שבת שחל ט' באב להיות בתוכו מותרת לאכול בט' באב אם צריכה, מהרי"ל (הלכות ט"ב עמ' ס"ה). היה כל שלושים יום וכן חולה שהוא צריך לאכול אין צריך (לשאלו) [אומד], אלא מאכילין אותו מיד בט' באב דבמקום חולי לא גזרו רבנן, או"ח (סי' תקנ"ד). האוכל בט' באב אנוס או שוגג מברך נחם בברכת המזון. 

(עב) בט' באב אסור לשכב עם אשתו במטה אחת, אגודה. 

(עג) אבל הקורא דברי נחמות שבירמיה ושבישעיה עבירה היא בידו, הגמ"י (הל' תענית פ"ה אות ב'). 

(עד) והאגודה כתב (תענית סי' כ"ג) ועוד נר אחד להדליק בו נר החזן אם יכבה. 

(עה) ומתפללין ערבית כבשאר ימים, אמנם בנחת ובעצבון כדרך אבלים. ואם יש אבל בעיר הולך לבית הכנסת בתפילת ערבית ולמחרת עד גמר הקינות. חייב אדם לצער ולמעט בכבודו ובהנאותיו שאם היה רגיל לשכב על שני כרים לא ישכב כי אם על אחד, ומעוברות ומניקות אינן חייבות, תוספות פרק בתרא דתענית (ל, ב ד"ה כל העושה). ויש בני אדם שמשימין אבן מראשותיהם, וזכר לדבר ויקח מאבני המקום (בראשית כח, יא) וחורבן בית המקדש ראה, מתשובת הגאונים, מ"ק. 

(עו) ומרדכי כתב (תענית סי' תרל"ח) יש נוהגין שלא לאכול בשר ושלא לשתות יין שהרי אין חובה אלא רשאי, ע"כ. וכן באורח חיים (סי' תקנ"ב) הביא כן משום רב שר שלום וראבי"ה, אך הוא מסכים דיש איסור למנוע וכן נהג אביו הרא"ש ז"ל. וכן המרדכי כתב בסוף הלכות ט' באב (סי' תרל"ז) בשם ספר החכמה שלא ישר בעיני הרא"ם למנוע בשר ויין בשבת בסעודה המפסקת. 

(עז) ובזמן הזה נהגו, והני מילי על ידי עצמו אבל ע"י נכרי מותר אפילו בביתו, מרדכי, וממעט לעשות כן בכל יכלתו, פרנס (סי' רע"ג). הר"מ התיר לתפור בגדים ע"י נכרי בט' באב לצורך נישואין, מ"ק. 

(עח) אומר אחר איכה והקינות קדיש שלם בלא תתקבל כבשאר ימי ט' באב בחול. ואע"ג שבשאר יום טוב אפילו חל באמצע השבוע אין אומרים ויהי נועם, גבי ט' באב שאני כיון דאינו אלא מנהג, מרדכי (מועד קטן הגה' הל' ט' באב). 

(עט) בקול רם, מהר"ם וחזן מרים אצבעו נגד הדלוק לפניו ומברך. 

(פ) אבל ר"י הנהיג שלא לומר ענינו שחרית משום שנאמר (איכה ג, ח) שתם תפלתי, ואין נראה לי, מרדכי (תענית סי' תרל"ו). 

(פא) וכן אין אומרים בו צדוק הדין, ולערב ט' באב אחר מנחה ג"כ אין נופלים, מנהגים ישנים וכן נהוג. 

(פב) ולפני חצות אפילו חליבת פרה טוב לעשות ע"י גוי, תה"ד (סו"ס קנ"ג). בט' באב אם היה יריד או שיירות באו עכשיו אז מותר אפילו קודם חצות לקנות משם ע"י גוי, וכל שכן למכור דהוה דבר האבוד ומותר באבל כדמשמע ביו"ד בהלכות אבל (סי' ש"פ) עי"ש, הדעת נוטה להתיר, כן נראה לי. נוהגין בכל מקום לילך לבית הקברות בט' באב שהרי ט' באב הוי תענית צבור כמו שהיו עושין מפני הגשמים, תוספות בתענית טז, א (ד"ה יוצאין). 

(פג) דשאני הבדלה דחשיב קבוע כיון דלפי קביעות השנים בא כמה פעמים באחד בשבת וחיישינן דלמא אתי למסרך, משא"כ במילה דאינה קבועה. 

(פד) וז"ל הגהות המיימוניות (סוף הלכות תענית): בבגדי שבת נהגו רבותינו לשנות קצת בשבת זו ואין מחליפין כל בגדיהם בשבת זו כבשאר שבתות להראות קצת סימני אבלות. 

(פה) וטוב שלא להכין צרכי סעודה עד לאחר מנחה גדולה, ראבי"ה (תענית סי' תתפ"ח) מרדכי הלכות ט' באב (סי' תרל"ו), ובמהרי"ל (הל' ט' באב עמוד ס"ו) התיר אחר חצות אע"פ שלא גמרו קינות ואיוב. 

(פו) רצה לומר אפילו למנהג צרפתים כי הם נוהגים שאינם יושבים על כסאות (אלא) עד מנחה. ולמהר"ם נראה מנהג זה דהא אבל כל ז' אין לו לישב אלא ע"ג קרקע, הגמ"י (פ"ה דהלכות תענית אות ת'). 

(פז) לאפוקי מרבן שמעון בן גמליאל (תענית כט, ב) דאסר כל השבוע אלא כר"מ דאמר עד התענית. 

(פח) בקצת מנהגים שבערב לפני ט"ו באב נופלין אך אין המנהג כן. 

ספר המנהגים (טירנא) הגהות המנהגים אלול, ימי הסליחות 
=================================================== 
(פט) וכן הלכה רווחת בישראל, מהרי"ו (דינין והל' סי' ל"ח). 

(צ) ואם כן אזלינן בתר תדיר, וגם הואיל ויש לה תשלומין בפרשת כי תצא כדמפרש ואזיל. לא נהגינן כמרדכי דכתב (מגילה סי' תתל"א) דבשבת עניה סוערה מתחילין רני עקרה, בשביל כשיבא חתונה בשבת דרני עקרה יצטרכו לומר שוש אשיש, וכן אם חתונה בשבת דעניה סוערה מפטירין שוש אשיש, לא נהוג בכל זה. 

(צא) בכסה בגימטריא לבנה. 

(צב) איזה חג שהחדש מתכסה בו, כי כל הימים טובים הם באמצע החודש ורואים פני הלבנה אבל ר"ה בראש חודש הוא ואין הלבנה נראית, גמרא (ביצה טז, א). 

(צג) את"ם נצבי"ם היו"ם בגימטריא לעמו"ד לסליחו"ת. מהרי"ו היה נוהג לברך ברכת נטילת ידים וברכת התורה בהשכמה, וכן כתב בליקוטי מהרי"ל (עמ' ק"כ) ואח"כ היה מדלג בעת שאמרוהו הקהל. וכתב מיהו אין לפקפק על מנהג העולם שאין מברכין בהשכמה הואיל וכל מה שאומרים הוא דרך ריצוי, ואם לא כן תקשי לך בכל ימות השנה שנוהגים מקצת לומר אשרי וכו' אלא ודאי הואיל ודרך רצוי הוא אין קפידא. 

(צד) השר לא היה מתעטף בציצית בשחרית בסליחות וצוה להתעטף בטלית של אחר להוציא נפשו מפלוגתא, פסקי תוספות סוף פ"ק דקידושין (סי' ע'), והאשרי כתב בהלכות ציצית (סי' ד') דאין צריך וטעות הוא בידם. הסליחות שלפני ר"ה צריך שיתפלל מי שיש לו בנים וירא שמים, אור זרוע בהגהות אשר"י בפ"ד דתענית (סוף סי' ל"ח). 

(צו) בספרד קודם שיאמר החזן אל רחום שמך מייחד להש"י בנעימות וזהו היחוד: אהיה אשר אהיה (שמות ג, יד) הוא היה הוה ויהיה, הוא ממית ומחיה לפניו לא נוצר אל ואחריו לא יהיה, ומתחיל אל רחום וכו'. 

(צז) אותם שמתענין ג' ימים מתפללין בכל יום עננו במנחה, ואם מתחיל במוצ"ש אז יעמוד אצל מי שהבדיל לצורך עצמו ויענה הוא אמן ויוצא אף כי אסור לטעום, תרומת הדשן (סי' קנ"ד). מהר"ר יוזמן אמר ששמע ממהרי"ש הנראה לו שב' ימים ולילות רצופים בתענית חשובים כמ' ימים שאינן רצופים. בשם מהר"י ברונא: אם הוא אדם בריא דוקא ג' ימים וג' לילות, ואם הוא אדם חלש אז די בב' ימים וב' לילות. וכן בתשובת מהר"ר חיים פלטיאל על נשים שמוצאין אצליהם ילדים וכו', שם השוה ג' ימים וג' לילות למ' ימים רצופים. בתשובת מהר"ר מנחם מ"ץ סי' פ"ב קנס לאחד שעבר חרם קדמונים להתענות מ' יום ב' ימים בכל שבוע ב' וה', כתב על זה ואם היה רוצה להתענות נגד אותן מ' יום ג' ימים רצופים ושלא לאכול בערב, בכך לא (יכפר) [יפטר] למען ישים על לבו עותתו ויכנע לבו ויתכפר לו באריכות זמן התעניות עכ"ל. הרי פירש בהדיא שאין לדמות ג' ימים רצופים למ' יום אע"פ שאינן רצופין. עשה עבירה בשוגג שחייבין עליהם חטאת יתן ח"י ווינר לצדקה ויתענה יום אחד, מהר"ש (סי' תצ"ז). 

(צח) בספר תרומת הדשן (סי' קמ"ו) מסיק דוקא י' ימי תשובה כדמשמע שם, ודוקא הרגילין להתענות כולם או לבד מיום א' כדי שלא יהא נדר. ומשמע דבסליחות שלפני ר"ה שאינו מי' ימי התשובה, אפילו אותם שהם רגילין להתענות בכולן כמו בי' ימי תשובה אפילו הכי אית בהו לחלק ולומר דבעי לאשלומינהו וגם לקבלם מערב. אכן אין סברא כל כך לחלק ביניהם כדמשמע במנהגים, וע"כ מוכח דדעת המנהגים אינו כדעת מהרא"י ז"ל דאינהו סברי דאין צריך להשלים אפילו לא יתענה רובם דהא לא מחלקים בזה. מ"מ נ"ל טוב לצאת ידי הגאון שיתנה בפירוש בתחילה, שכל אותן התעניות לא ישלים ולא יהיה דעתו אלא לצערא בעלמא, ואז יצא י"ח גם לסברת הגאון ואפילו אם לא יתענה אלא מקצתן. 

(צט) כי הוא מבורך ועומד שבו אירע כמה דברים, ועוד כתיב בכסה כדלעיל. 

ספר המנהגים (טירנא) הגהות המנהגים ראש השנה 
========================================== 
(ק) יש מקומות שאין מתענין בערב ר"ה [משום חקת הנכרים שמתענין בערב יום חגם וגם] דיום שלפני ר"ה נראה דאסור בתענית (גליון). 

(קא) וא"ת מאי שנא ערב ר"ה משאר כל ערב יו"ט שאין נופלין? וי"ל שהוא לפני עמוד השחר בסיום סליחות לכך נופלין. 

(קב) בשביל יו"ט שמוסיפין מחול על הקודש. 

(קג) בר"ה ויו"כ מתפללין בקול רם כדי שילמדו זה מזה ולא חיישינן שיטעו זה את זה הואיל ומצוי בידם מחזורים ותפלות, מרדכי יומא (סי' תשכ"ה). בר"ה ויו"כ נהגו שלא להעמיד חזן אלא המקובל לכל הקהל, והוא הדין לכל שאר תעניות כדאמר במסכת תענית (טז, א) בתענית לא מוקמינן אלא זקן ורגיל ומרוצה לעם, תשובת מהר"ם (ד"ל סי' קי"א). וכל המתפלל שלא ברשות אלא מחמת אלמות וגאות אין עונין אמן אחריו שנאמר (תהלים י, ג) ובוצע ברך וכו'. ש"ץ שאינו מוציא אחד מן הקהל אפילו האחרים לא יצאו (מהרי"ש), כתב הר"ש חלילה ליחיד כל דהוא למחות בלי טעם טוב, אלא יציע דבריו לפני טובי העיר ואם יהיו דבריו נראים שראוי למחות עליהם וכו', הגהות צורכיר, וכן תשובת מהר"ח או"ז. ונהגו שאין מתפלל אלא מי שנשוי אשה דומיא דכהן גדול דאמרו רבותינו ז"ל שצריך שיהא לו אשה לשמרו מן החטא, מארחות חיים (הלכות תפלה סי' ע"ח), ולא קאי איומי דסליחות. בספר רבינו בחיי פ' נשא (פ"ו סי' כ"ג) כתב בשם ר"י הזקן בעל התוספות שאין כהן נושא כפיו אא"כ נשוי. 

(קד) והם שני שמות משם של ע"ב, רש"י פרק לולב וערבה, סוכה מה, א במשנה. 

(קה) הרשעה בחיר"ק, מהרי"ל (עמ' ע"ו). כעשן בכ"ף. ואין לומר מהרה על כל מעשיך וא"א את יום חג בר"ה כי לא מצינו בתורה שנקרא חג, ומה שכתוב בתהלים (פא, ד) בכסה ליום חגנו לא ילפינן מדברי קבלה. א"א והשיאנו בר"ה כי דוקא בג' רגלים שעלו והביאו בכורים ומעשרות כדכתיב (דברים טז, טז) ג' פעמים וסמך לו (שם, יז) כברכת ה' אלקיך וכו', ובר"ה לא שייך הא, מרדכי ר"ה (סי' תשכ"ב). 

(קו) המשתק השטן ומלמד זכות לישראל. 

(קז) ובאו"ח סי' קי"ח כתב אחי הר"ר יחיאל וכו' משמע שם שאם שכח לומר המלך המשפט אינו חוזר, כי דוקא להם שהיו אומרים האל המשפט קאמר תלמודא (ברכות יב, ב) דחוזר, אבל אנו שרגילין לומר כל ימות השנה מלך אוהב צדקה ומשפט אינו חוזר, כי מה הפרש בין המלך המשפט למלך אוהב צדקה ומשפט. והרא"ש (ברכות פ"א סי' ט"ז) הסכים ג"כ לזה. וכן משמע מלשון או"ח בהלכות ר"ה (סי' תקפ"ב) מלשון הגמרא כל השנה כולה האל הקדוש האל אוהב צדקה ומשפט, דוק היטב בספרים ישנים. ובמרדכי ספ"ק דברכות (סי' ל"ג) וכן (בסמ"ק) [בסמ"ג] (סי' י"ט) כתב טעה וחתם אוהב צדקה ומשפט חוזר ולא הזכיר בדבריו טעה וחתם מלך אוהב צדקה ומשפט. 

(קח) בתרומת הדשן (סי' קמ"ה) מסיק דבקידוש דר"ה אפילו חל בחול י"ל זכרון תרועה משום דבלילה מקדשין, ולילה לאו זמן תרועה. ואע"ג דאינו טעם של עיקר מ"מ כדי לפשר בין הדעות טוב לחלק בכך. 

(קט) אמרינן באגדה: כשהקב"ה ברא מדת הרחמים, אמרה לפני רבש"ע למה בראתני שהרי א"א שלא תדין את העולם במדת הדין הואיל וזו היא הישר. א"ל הקב"ה לא אדון את העולם זולתך. לכן אנו מבקשים מהש"י שיקיים אותו דבר. עוד באגדה: כשסרח אדם הראשון ואכל מעץ הדעת שמע שהיו המלאכים אומרים: מאחר שאכל מן העץ מת והולך לו, וזהו שהוא אומר (בראשית ג, ח) וישמעו את קול ה' אלקים, אלקים אלו המלאכים, מתהלך - מת הלך -. אמר להן הקב"ה לרוח היום הרחיבו לו היום שאינכם יודעים איזה יום אמרתי יום של אלף שנה. ומת שבעים שנה קודם לאלף ואותם הניח לדורות שנאמר (תהלים צ, י) ימי שנותינו בהם שבעים שנה. וא"ל הקב"ה ראה שרחמתי עליך והרחבתי ימיך כך אני ארחם על בניך לדורות בעת הזאת, וזה היה בר"ה. ונדר לו הקב"ה שלעולם [לדורות] ימחול לבניו בעת הזאת. לכך אנו אומרים ודברך אמת וקיים לעד. 

(קי) ואותן האוכלים לא יאכלו כל שבעם למען לא יקילו ראשם. ומה שאוכלים הראש כדי שנהיה לראש ולא לזנב, ומטבילין את הראש בדבש, הגה"ה מאו"ז (ברא"ש פסחים פ"א סי' ה'). ואין לאכול (מיני מתיקה) בלא ברכה אף כי אכלם בתוך הסעודה אחר ברכת המוציא, אגודה (ר"ה סי' כ"ב). ובתשובת הגאונים: מנהג לאכול מתיקה ואין בזה משום ניחוש, מרדכי יומא (סי' תשכ"ג). במרדכי במסכת ר"ה (סי' תש"ח) מביא מן התורה מן הנביאים ומן הכתובים סמך לזה דאסור להתענות בר"ה. בשחרית בקרבנות אין אומרים ובראשי חדשיכם. 

(קיא) כנגד ו' אלפים שהעולם עומד, לכן אין מפסיקין בר"ה שבהן עיקר קיום העולם. ועוד שבר"ה נברא העולם דהא נאמר בו זה היום תחילת מעשיך. וקשה דכל הטעמים האלו דוקא לאותן מדינות שנוהגין לומר אמת ויציב בקיצור, אבל לדידן לא שייך האי טעמא. ואומר מהר"י שתקנו אמת ויציב עד גאל ישראל כנגד מלכות ובר"ה וביו"כ אומר מלכויות, לכן אין שייך להפסיק בהן. 

(קיב) וי"א שהווי"ן שבאמת ויציב הם כנגד ו' כפרות האמורות באחרי מות (ויקרא טז) וכפר בעדו לכפר עליו לכן אין להפסיק. 

(קיג) כל זמן שישראל (כשרים) [בתוקפן] כתיב בהם (יהושע ג, י) אל חי בקרבכם, רוקח (סי' ר'). 

(קיד) באהבה בגימטריא יה והוא השם שבו נברא העולם שנאמר (ישעיה כו, ד) כי ביה ה' צור עולמים, ובר"ה נברא העולם לכן אנו אומרים בר"ה מסוד חכמים וכו' אחר באהבה מה שאין כן בשאר יו"ט. 

(קטו) אבינ"ו מלכנ"ו חטאנ"ו לפני"ך בגימ' עקיב"א ב"ן יוס"ף יס"ד ז"ה, ויסד י"ח א"מ כנגד ש"ע. א"מ חננו כנגד חונן הדעת, החזירנו בתשובה נגד הרוצה בתשובה, סלח ומחל נגד סלח, כתבנו בספר גאולה נגד גואל ישראל, שלח רפואה נגד רפאנו, חדש עלינו נגד ברך עלינו, הרם קרן נגד תקע בשופר, בטל מעלינו נגד השיבה, והסר ממנו יגון ואנחה, כלה כל צר נגד שובר אויבים, מחוק ברחמיך נגד יהמו רחמיך, הצמח נגד מצמיח קרן ישועה, הרם קרן משיחך נגד וקרנו תרום וכו' קרן ישועה, שמע קולנו נגד שמע קולנו. כשהחזן עומד להתפלל אומר: [אחלה אני לכם פסקו"ן אטמו"ן סגרו"ן, פסקון - אל יפסוק קולי, אטמון - אל תאטום גרוני, ססגרון - אל תסגור גרוני ולשוני] יהי רצון לפניך ה' אלקי ואלקי אבותי שתתן לי קול נעים וערב וחזק שנאמר: (שמות יט, יט) ויהי קול השופר הולך וחזק מאוד משה ידבר והאלקים יעננו בקול. [בשם שמעיה שריאל קסמא פיסמא אסמר אסתמר סנמנגלוף אני פלוני בר פלוני משביע אני עליכם שתסייעו לי] שאתפלל היום בקול רם ונעים וערב ואל יחר גרוני ואל ילאה רוחי וכחי. 

(קטז) דילפינן לכם לכם מעומר, דכתיב גבי עומר (ויקרא כג, טו) וספרתם לכם, וכתיב הכא (במדבר כט. א) יום תרועה יהיה לכם, מה להלן מעומד אף כאן מעומד. אם העמיד רגלו על ספסל קטן אין להעמיד בחוזק אלא בענין זה דאף אם ינטל הספסל מתחתיו אינו נופל ואם לאו פסול. 

(קיח) ואין לומר בקול דמשמע לעשות צביונו ולשמוע בקולו, אלא קול שופר, אגודה ושכל טוב. שופר הבא מחוץ לתחום תוקעין בו, מהרי"ל (הלכות ר"ה עמ' ע"ח). וצריך התוקע לזקוף פי השופר למעלה שנאמר (תהלים מז, ו) עלה אלקים בתרועה. 

(קיט) ולא על שמאל לפי שתפילין של יד מגינה, אגודה. 

(קכ) כשם שאין התוקע מסיח בנתיים כן השומע אל יסיח בשמיעת השופר. לכן יש נמנעים מלאכול אגוזים שמביאים לידי נחירנא שקורין רוישפרין (וכיחה) [ויסיח], ומהר"ם לא מנע מלאכלם, תשב"ץ (סי' קי"ח). מלשון האלפס משמע דאפילו סיפר בין התקיעות של מיושב עצמן אין חוזר ומברך. (צריך) [יכול] התוקע לכסות השופר בשעת ברכות. יום תרועה יהי"ה בגימ' ל' רמז לשלושים קולות. אלו דברים שאסור לדבר בהם: הלל ס"ת ברכת כהנים תפילין וידוי שופר מגילה עומר, וסימן הסכ"ת ושמ"ע, רבינו סעדיה גאון. 

(קכא) אפילו הפסיק מתחיל השני ממקום שפסק הראשון. 

(קכב) אבל אין לו לברך שהחיינו דהא כבר יצא, מהרי"ו (דינין והל' סי' ע"א). 

(קכג) ואומרים זכור ברית בין פסוקי זכרונות וזכרתי את בריתי יעקב. אבל אני משה חזן ראיתי בק(ר)ובץ ישן שיש לומר זכור ברית קודם כי זוכר כל הנשכחות לאחר שאמר לך לאלקים אני ה', וכן עיקר. 

(קכה) וכן נמצא בסדורים מדויקים, ובתרומת הדשן (סי קמ"ג) כתב בסגנון אחר. 

(קכז) וסוגרין הארון לפני קדושה וכן אחר האוחז ואחר עלינו, ויש פותחין לקדושה. 

(קכח) מלכיות זכרונות ושופרות כל אחד י' פסוקים כסדר אחד, ג' מן התורה וג' מכתובים וג' מנביאים והעשירי משלימין מן התורה, וכתובים קדמי לנביאי לכן מקדימין, תוספת פרק בתרא דר"ה (לב, א ד"ה מתחיל). 

(קכט) במחזורים כתובים היום ח' פעמים ויש לדלג היום תכתבנו כי אין אנו חושבין עצמינו בצדיקים גמורים להכתב לאלתר בר"ה כדלקמן בהלכות יום הכפורים. וי"א אותו ומדלגין אחר. היום בגימטריא אדון ובגימטריא אני. 

(קל) משום דאיתא במדרש זכר לעקידה שבא אברהם אבינו במים עד צוארו ואמר הושיעה ה' כי באו מים עד נפש, מהרי"ל (שם עמ' ע"ד). 

(קלא) לזכור שאנו משולים כדגים חיים הללו שנאחזים פתאום במצודה. 

(קלב) מי שמתענה בר"ה אסור לאפות ולבשל לאחרים וגם חייב לעסוק כל היום בתפלה ובתחנה או ללמוד, משום דכיון שאינו מקיים חציו לה' וחציו לכם צריך לקיים כולו לה' דבהא מודה ר' יהושע, מהרי"ו (דינין והל' סי' נ"ה - ו). ובתשובת מ"ץ סי' שכ"ז כתב דאשה המתענה יכולה לבשל ביו"ט לאחרים. המתענה בר"ה אין צריך לומר עננו דומיא דיו"כ שהוא יום הדין, בשם הר"ר יהודה החסיד ז"ל. 

(קלג) המתענה פעם אחת בר"ה צריך להתענות כל ימיו ב' הימים, הגמ"י (בהלכות שופר פ"א אות א'), וטעמא דמן השמים הראוהו וכו'. וזהו דוקא ביום א' אבל ביום ב' אין צריך להתענות לעולם רק בב' ולא בא', מהרי"ש (תרומת הדשן סי' רע"ח). ימים שעולין לדוכן או גומרים בהם הלל אין צריך להתענות תענית חלום, ואין להביא ראיה ממהר"ם שהיה בקי בפתרון חלומות, מהרי"ל (הל' תענית עמ' ע"א). וצ"ע על זה דהא לקמן בחדש טבת כתב המתענה בחנוכה בשבת מחמת חלום, אלמא אע"ג דגומרין הלל מתענין אפילו בשבת, עי"ש. 

ספר המנהגים (טירנא) הגהות המנהגים עשרת ימי תשובה 
================================================ 
(קלד) בשבת שובה אין לומר צו"ץ כן הוא במנהגים ישנים, ומהרי"ל אומר (הל' עשי"ת עמ' פ"ב) הטעם משום שיש בו משפטיך תהום רבה. ולא נהוג כן, וכן נ"ל דמשמע בלשונו לעיל בהקדמה שכתב דלא נהיגין כאו"ח (סי' תקצ"ח) לומר צדקתך בר"ה שחל בשבת, משמע אבל בשבת שובה פשיטא דאומרין. מי שרגיל להתענות בין כסה לעשור או בין י"ז בתמוז לט' באב, ובדעתו כשהתחיל לגומרו ולעשות כן כל ימי חייו, אפילו לא נהג כן רק פעם אחת הוי נדר וצריך ג' הדיוטות שיתירו לו, מ"ק פרק מקום שנהגו (פסחים מרדכי סי' תר"ב). בי' ימי תשובה אין נותנין חרם בב"ה ואין משביעין מי שחייב שבועה, מהרי"ל (שם), כי עכשיו אנו תלויין בדין וגם אין לתפוש אומנות של הקב"ה שעכשיו דן את העולם. וכן נהגו קדמונינו שאין קובלים בב"ה בניסן ובימים הנוראים, ואם הם בני הכפרים שבאו למנין קובעין להם זמן אחר הרגל ואם יש דחיות ורמאות דנין לאלתר, מרדכי (ב"ק סי' קמ"ט) וסימני או"ז בב"ק (ח"ג סי' תמ"ד) ובאשר"י. 

(קלה) רבינו תם התיר ליולדת לאכול ביום ח' שלה דהיה צום גדליה דאם אין צרה אין צום, מרדכי קטן בהלכות ט' באב (מועד קטן סי' תתקל"ד), והר"ש מבמברג אומר דלא דק וכו'. 

(קלו) אבל מצוה מן המובחר לאכול פת שאפו היהודים ולא שהוכשר ע"י קיסם, כי מי שנזהר מפת של נכרי כל ימות השנה אין רשאי לאכול פת שהוכשר ע"י קיסם, מהרי"ש - (לקט יושר א' 132). ירושלמי (שבת פ"א הל' ג') מאן דמצי למיכל חולין בטהרה בכולא שתא ליכול ואי לאו ליכול בהני ז' [י.] ימים שבין כסה לעשור, אבל פת של גויים דמשום איסור הוא אי נהג איסור בהני ימים בכולא שתא נמי לא ליכול, תשב"ץ סי' קי"ז. תשובה צדקה ותפלה שקולין זה כזה דכל אחד בגימ' קל"ו - צום ממון קול. 

(קלח) וכן איתא במנהגים אחרים בשם תשובת הגאונים שאין אומרים אל ארך אפים ותמוה מאד בעיני. ונ"ל שיש לגרוס במקום אא"א א"מ. אכן אם חל יו"כ בשבת אז אומר א"מ בערב יו"כ בשחרית. והתשב"ץ כתב (סי' קל"ג) שיש לומר אבינו מלכנו בשחרית דערב יום כפור. 

(קלט) עוברות (אין) צריכות ג' כפרות ולתאומים לא חיישינן [וסגי בג'] מ"ק. 

(קמ) י"ל זה חליפתי זה תמורתי זה כפרתי ר"ת חת"ך הוא שם המלאך ממונה על זה ויוצא מפסוק (תהלים קמה, טז) פותח את ידיך סופי תיבות חת"ך, והוא השם הנזכר בהאוחז: החותך חיים לכל חי. 

(קמא) וזהו טוב יותר לפי שמתביישין. וזורקין בני המעיים על הגג כדי לרחם על העופות הפורחים, וראיה מפרק גיד הנשה (חולין צה, ב). 

(קמב) אמר מהר"ר יודל ומהר"ש (סי' של"ז) שאין להם לנשים לטבול בערב יו"כ כי אין יכולין להיות כמלאכים וטעות הוא בידם כי לא שייך הך טבילה גבייהו. 

(קמג) כי אינה אלא טהרה בעלמא והמברך הוי לבטלה. 

(קמד) מהרי"ש (פו"כ סי' קי"ח) נהג לומר בועל חטאים שאנו חייבים עליהם מתחלה. עולה ואח"כ חטאת ואח"כ קרבן עולה ויורד ואח"כ אשם ודאי ותלוי, שאלו רובן באין על שוגג וכך הם מסודרים בפרשת ויקרא, וכן סדר העונשים מכת מרדות מלקות מיתה בידי שמים כרת וערירות ד' מיתות - החמור חמור אחרון. ומ"ש בפנים שאומר ג"כ אלקי נצור כן הוא בתשב"ץ (סוף סי' קל"ד) וכן העיקר. 

(קמה) אבל הקהל אומרים משום שמא ישתכרו. 

(קמו) שהוא ל"ט תיבות כמנין מלקות, או"ח או"ז. בעיו"כ רגילין בעופות ודגים ודברים קלים כדאמרינן בבראשית רבה (פי"א ה') עובדא בהאי חייטא דזבין חד נונא בתריסר דינרין, תוספות פ"ק דעבודה זרה (ה, ב ד"ה וכדברי). בעיו"כ אין להתענות תענית חלום אלא ייטיב לו וחמור משאר ערב יו"ט, כן איתא בתשובת מהרי"ל (החדשות סי' ק"א) ומהר"ש כתב להתענות שני ימים. יחיד שקבל עליו בה"ב להתענות וכו', עיין לעיל בהלכות ט' באב בהגהות. 

(קמז) כמו אנא שא נא (בראשית מט, יז) שאמרו אחי יוסף ליוסף. 

(קמח) ויש גאונים שפסקו שלא יברך על הנר, אכן רוב גאונים פסקו ע"פ הירושלמי, והיכא דחל יו"כ בשבת בהא כולם שוים לברך, אגודה (יומא סוף פרק יום הכפורים) וצ"ע בזה במרדכי (יומא סי' תשכ"ח). ונהגו כל אחד לעשות נר, מרדכי (שם סי תשכ"ג). ומדליקין הנרות שהן מכפרות על הנפש שנקרא נר שנאמר (משלי כ, כז) נר (אלקים) [ה'] נשמת אדם, אי נמי זכרון ללוחות שנתנו ביום הכפורים, ונאמר (שם ו, כג) כי נר מצוה ותורה אור. ואורח חיים (סי' תר"י) פירש משום כבוד. מומר שנתן שעוה להדליק בב"ה אין מקבלין הימנו בין ביום כפור בין בשאר ימות השנה, מהרי"ו (דינין והל' סי' נ"ז). 

ספר המנהגים (טירנא) הגהות המנהגים יום כיפור 
=========================================== 
(קמט) חולה שיש בו סכנה אוכל ביו"כ ומזכיר מעין שמאורע בברכת המזון והוא דבר פשוט, מהר"ם (תשובות ד"פ סי' ע"א) וכן באו"ח (סי' תרי"ח) בשם אביו הרא"ש. 

(קן) ואסור ליגע באשתו אפילו אינה נדה, אגודה (יומא סוף פרק יוה"כ). 

(קנא) ואפילו לקטנים אפילו לא שפשף, הגמ"י (הל' שביתת עשור פ"ג אות ב'). 

(קנב) ורוחץ מקום הקרי ואין חלוק בכל מקום שהוא בגופו, וכן הורה מהר"ם, הגמ"י (שם אות ו') בכהן שראה קרי ביו"כ לרחוץ הלכלוך והוא הדין לשאר בני אדם הרגילין כן בשאר ימות השנה. וכתב רבי מאיר כהן העולה לדוכן נוטל ידיו שאינו מתכוין להנאת רחיצה, הגמ"י (שם אות ב') 

(קנג) גם הקהל נהגו להתעטף. ורש"י היה מתעטף בטלית שאינו שלו כשעמד בלילה. 

(קנד) בבבל תקנוהו לכך הוא לשון ארמי. ויש להתחיל כל נדרי ביום כי אין מתירין נדרים בשבת אלא לצורך שבת דוקא, ויו"כ ג"כ אקרי שבת. ונהגו שהחזן מוציא ס"ת ואומר כל נדרי וכו', אשר"י במסכת יומא (פ"ח סי' כ"ח) וכן באו"ח (סי' תרי"ט), א"כ לדידן נמי ראוי לפתוח הארון. נוהגין לאומרו ג' פעמים נגד ג"פ מותר לך, מרדכי (יומא סי' תשכ"ו), אי נמי דמי שלא שמע בפעם א' ישמע בפעם ב' או ג', לכך מגביה את קולו בפעם שני ושלישי. 

(קנה) והש"ץ אומר בקול רם והם בקול נמוך, כי תרי קלי לא משתמעי. והטעם שנהגו הקהל לאומרו בנחת עם הש"ץ כדי להתיר לש"ץ, כי אין יכול להתיר לעצמו. האבל בתוך שנתו אפילו הוא חזן קבוע אסור לו להתפלל בשבתות וי"ט כיון דאפשר ע"י אחר, ומכ"ש שלא יברך ברכת חתנים אפילו אם הכלה בתו והטעם משום שהניגונים משמחים אותו, מהרי"ש. וז"ל תשובת מהרי"ל (סי' כ"ב) אבל אין לו להתפלל באותו בוקר שאומר בו הלל לפי שאז הקהל בשמחה. ומהרי"ל ומה"ר געדל התפללו בימים נוראים בימי אבלם משום דליכא דעדיף מינייהו, מהרי"ו (דינין והל' סי' מ"ז) מהר"ם מינץ סג"ל (תשובותיו סי' מ"ג) ראה בילדותו שמהר"ר אברהם היה אבל על אביו והתפלל גם בר"ח בלוקא, והיה מתפלל בשחרית מן ישתבח עד לאחר שהתפלל ש"ע בלחש ואז בא החזן והתפלל ש"ע בקול רם והלל וקריאת התורה ומוסף. עוד שם (בתשובות מהר"ם מינץ): אין לאבל לברך הנרות ליל ראשונה דחנוכה הואיל ואומר שהחיינו דצריך להיות בשמחה. 

(קנו) אחר ברכו מתחיל לעמוד מי שרגיל לעמוד. מהרי"ש (לקט יושר א' 141) אסר לעמוד על כרים של עור ביו"כ אבל על אחרים יכולים לעמוד, מלבד כשיתפלל ש"ע יעמוד על הארץ. ברוך שם כבוד מלכותו לעולם ועד - בקול רם לפי שאז אנו כמלאכים ואין אנו צריכין לאמרו בחשאי. 

(קנז) העולם רגילין להזהר מלקדש הלבנה בלילי שבת ויו"ט, אבל מורי הקדוש (הזקן) קידש בליל יו"כ ואמר הטעם שמא יהיו שקולים ותהא מצוה זו מכרעת. אמנם ראיתי בכתבי מהרי"ם שמהר"ש קידש ג"כ פעם אחת בליל שבת ואמרו לו דהעולם נהגו לחוש משום איסור חוץ לתחום והיה השר ז"ל משחק בטעם. אח"כ מצא הגדול ז"ל טעם זה בספר אגודה, וכתב הגדול ז"ל אחר שמצא הטעם בספר אף כי דחוק הוא אין להפליג דברי הספר, עכ"ל דברי מהר"י מרפורק. 

(קנח) אנעים זמירות בפתיחת הארון, ויש נוהגין בס"ת בידו. באו"ח סוף סי' תקע"ט כתב וז"ל: ואם רצה יתחיל תהלים ויקרא קצת כמו שקורין בליל יו"כ או יותר עד זמן המנחה. מהר"ם היה נוהג ללון בב"ה בליל יו"כ, אמנם היה ישן בצד מערב רחוק ממקום התפלה או בב"ה של נשים כשלא היו שם נשים, הגמ"י (סוף הל' שביתת עשור). ומשום צורך בית הכנסת התירו, ריב"א. ועוד דהוו כת"ח ובתי כנסיות שלהם, מרדכי, (מגילה סי' תתכ"ט). 

(קנט) טלית של משי נהגו העולם שאין מברכין עליו אלא מברכין על של צמר ואח"כ מסירין אותו ומניחין של משי, כי האלפסי פסק (הל' ציצית דף י"ד) דשל משי אינו חייב בציצית, אגודה (מנחות פ' התכלת סי' י"ד). וטלית של משי צריך דווקא ציצית של משי למהר"ם (תשב"ץ סי' רס"ז) ולא של צמר או ד"א. ולכ"ע כל הציצית פסולין אם לא נטוו ונשזרו לשמן כמו שהוכיח האשר"י בהלכות ציצית שלו (סי' י"ח). גם יש גאונים אחרים דמפקפקים בדעת מהר"ם במ"ש לשום ציצית של משי בטלית של משי, ע"כ ביו"כ נאה לכל (אנשים) ירא שמים למנוע מלהניח טלית של משי אפילו אחר קריאת שמע שראוי להאדק במצות ציצית כל היום, כך נ"ל. ואין ללבוש תכשיטי זהב ביו"כ משום שאין קטיגור נעשה סניגור, ויש לפקפק דהא כהן גדול לא נאסר בהם כי אם בפנים ולא בחוץ. 

(קס) ואם שבת אומר הכל יודוך. ופותחין הארון כשאומר בא"י אמ"ה הפותח לנו שער ואח"כ סוגרין ואומר חטאנו. 

(קסא) לפי שבו יש ממקומו הוא יפן ששייך לומר ביו"כ לפי שבו ביום מרבים בתפלות ותשבחות ואז כסא הכבוד עולה וגבה ואין שייך לומר ממקומך, ומזה הטעם אומר בכל שבת ממקומו למוסף שכבר הרבו בשירות ותשבחות. ויש אומרים בשחרית אומר ממקומך לפי שאז עדיין הם שלוש שעות הראשונות שיושב הקב"ה על כסא כבודו וזן את כל העולם כולו מקרני ראמים ועד ביצי כנים ושייך לומר לשון נוכח, אבל במוסף כבר עמד מכסאו ויושב על כסא דין ודן, כי סתם מוסף בשניות ואנו מתפללין שיפנה מכסא דין לישב בכסא רחמים, כן הוא בתוספות פ"ק דעבודה זרה (ג, ב ד"ה שניות), ולכן ביו"כ שהוא דן את כל העולם כולו אומר בכל הארבע תפלות ממקומו הוא יפן. מקום הוא שם של ארבע ג"כ עולה קפ"ו במספר גדול, כיצד: עשרה פעמים עשרה חמשה פעמים חמשה וכו' וזהו יפן ברחמים כלומר השם של ארבע הוא בא"ת ב"ש מצפ"ץ והוא בגימטריא ברחמים ולכך ה' הוא מדת הרחמים וזהו שאנו אומרים ממקומו הוא יפן ברחמים, פירוש ה' שהוא מקום הוא יפן, באלפ"א בית"א מהופך לרחמים עד כאן. וכן מעולם גימטריא קפ"ו וזהו שמך מעולם, וכן וה' אלקים חיים בגימטריא קפ"ו, וזהו ברוך כבוד ה' ממקומו. 

(קסב) ומהר"ם נהג למהר בתפלת יוצר ופעמים מדלג א"מ כדי שיתפלל מוסף קודם שיגיע שעת מנחה, וכן פעמים מדלג א"מ במנחה כדי להתפלל נעילה מבעוד יום, הגמ"י (סוף הלכות שביתת עשור ד"ה צריך). 

(קסג) ולאחר המילה אומר אשרי ואם במקום שצריך לצאת מבית הכנסת אין מלין עד לאחר חזרת ס"ת וחוזרין ואומר קדיש, מהר"ם, מ"ק פרקי ר"א דמילה (שבת סי' ש"ע). 

(קסה) לפני מי כמוך אומר חרוז עוד בו נשמתו ואח"כ מיד מי כמוך ואין אומר אנוש איך יצדק וכו' כי אינו מענין החרוז שלפניו ושלאחריו שנרמזות שבת שבתון יו"כ צום העשור, ויש שאפילו החרוז אינם אומרים. 

(קסו) וכן כתב המרדכי פ"ג דמגילה (סי' תת"ז) ובסוף פרק תפלת השחר (ברכות סי' כ"א ברא"ש) בהג"ה דאו"ז כתב וז"ל: אבל כמו שהחזן שלנו נופל בלי פשוט ידים ורגלים מותר, וכשאין שם רצפה אפילו בפשוט ידים ורגלים מותר. 

(קסז) בפעם ראשון אומר כ"ג אנא השם, הש"ם בגימטריא א"ל שד"י כנגד האבות שנראה להם באל שדי. ואח"כ אנא בשם כי ש"ם בגימ' ה' שד"י זהו כנגד משה שנראה לו בשם של ה'. ואין לגימטריא הזה טעם כל עיקר שהרי בבית המקדש לא היה אומר לא השם ולא בשם לדעת רב האי. גם לאינך דיעות מסתמא במקדש לא היה אומר השם ביו"כ אלא שם של ד' ככתבו כדאיתא בסמ"ג עשין סי' ר"ט אלא שהיה אומר בקול נמוך אחר שרבו הפריצים, אע"ג דבענין דוכן כתב בסי' כ' דמשמת שמעון הצדיק נמנעו מלברך בשם המפורש היינו משום דהתם היה בקול רם. 

(קסח) אומר מזריק ומקטיר ומיטיב ואינו אומר מקטיר ומיטיב וזורק משום דזריקה קודמת לכולי עלמא. ומה שהוא מוקדם במחזורים לפי האלפ"א בית"א נסדר. 

(קסט) דאין אומר אין כאלקינו ביו"כ לפי שאין כאלקינו נתקן נגד הברכות שמדלגין בשבת ויו"ט מי"ח ברכות, וביו"כ אומר אהללך בקול רם שהוא כנגד י"ח ברכות. עוד נ"ל כי בלאו הכי משלימין היום מאה ברכות שהרי ד' תפלות יש. 

(קע) כן הוא במיימוני (הל' תפלה פי"ג הל' י"א) ובמרדכי (יומא סי' תשכ"ז) וכן פרש"י (מגילה לא, א ד"ה קורין בעריות). עוד יש טעם אחר שאנו מבקשין שגם הקב"ה לא יגלה ערותנו והוא בתוספות פרק בני העיר (מגילה שם ד"ה במנחה). 

(קעא) וכן הוא במרדכי בפ"ב דשבת (סי' רפ"ד) מתוספות הר"ר ישראל בשם הר"ר שמואל בן הר' ברוך ושם פירש טעמא למה נהיגי הכי, וכן כתב מהר"ש. ומהרי"ל כתב בתשובה (החדשות סי' ס"ה) אף על גב דבהג"ה במיימוני (בסוף הל' יו"כ ד"ה המפטיר) הביא הרבה גאונים וכתב ומיניה לא תזוז מ"מ נוהגין כהר"ר שמואל וכו' לפי שכבר עבר עבודת היום, א"כ על מה יאמר על העבודה. 

(קעב) פי' להכי לא אמרינן לה קודם תפלת המנחה כשאר שבתות וי"ט, הגמ"י (שם ד"ה כשאמר). 

(קעג) ויש ליזהר שלא יאחרו להתפלל אותה בלילה אלא סמוך לשקיעת השמש בענין שיסיים אותה עד צאת הכוכבים, או"ח (סי' תרכ"ג). וז"ל סמ"ג (הל' תפלה סי' י"ט) ומסקנא כתב מורי שראוי להתפלל תפלת נעילה ביום ואם התפלל בלילה יצא, עשין הל' תפלה (סי' יט). 

(קעד) בענין פרישת וילון הפרוכת בשבת נראה לבעל תה"ד (סי' י"ח) היתר גמור, אלא משום מנהג משך ידיו מלהתיר. 

(קעה) במקומות שנוהגין לומר פזמון י"ג מדות למוסף או לנעילה אין אומרים ממנו כי אם החרוז הראשון דהיינו שלש עשרה מדות. 

(קעו) כנגד כהנים לוים וישראלים, ונראה על שם הפסוק (תהלים י, טז: דה"א טז, לא: שמות טו, יח) שנאמר ה' מלך ה' מלך וכו'. פירוש ה' מלך קודם שנברא העלם, ה' מלך בעולם הזה ה' ימלוך לעתיד. 

(קעז) שקרע לישראל והראה להם שאין עוד מלבדו. טעם אחר סימן לסילוק שכינה שאנו מלוין השכינה משמים לוילון וכו' לפי ששרתה בינינו מערב עד ערב כדאיתא בגמרא. 

(קעח) לפי שהשטן גימטריא שס"ד שיש לו רשות לקטרג כל ימות השנה חוץ מיום הכפורים, וכן הכפורים בגי' שס"ה לכך תוקעין מיד במוציו"כ לערבבו שלא יקטרג, ועוד כדי לפרסם שהוא מוצאי יו"ט. 

(קעט) ועוד דשמא יטלטלנו אצל בקי ללמוד וזה אין שייך בתקיעה האחת כי עדיין בקי הוא מר"ה, סידור רש"י (סי' ר"ו). וצריכין להוסיף מחול על הקודש גם בצאתו שימתינו מעט אחר יציאת הכוכבים בענין תפלת ערבית, או"ח (סי' תרכ"ג). מי שכבה נר שלו ביו"כ אז יחזור וידליקנו במוצאי יו"כ ואל יכבנו עוד אלא יניחנו לדלוק עד גמירא וגם יקבל עליו בכל ימיו שלא יכבה נרו במוצאי יו"כ לא ע"י עצמו ולא ע"י אחרים, כן נמצא במנהגים ישנים. אסור לומר לגוי ביו"כ להדליק נר שכבה וליקח שעוה הנוטף. העושה שני ימים יו"כ לא יתפלל ביום שני תפלות יו"כ רק שאר הקהל אפילו הם עשרה, אגודה (סוף פרק יום הכפורים), וכן או"ח (סי' תרכ"ד) בשם אביו שמיחה בידם מלהתפלל כדאתמול. 

(קפ) וגם ידליק נר המיוחד לו בביתו להבדיל ויברך על שתיהן וכן איתא בתשובה, מהרי"ל (ספר מהרי"ל הל' יום כפור עמ' צ"ח). והאגודה כתב (יומא סוף פרק יום הכפורים) וז"ל: במוצאי יו"כ מבדיל בורא פרי הגפן ובורא מאורי האש. ונראה דצריך להדליק נר אחד להבדלה ולא נר שדלק בבית הכנסת שלא הודלק להאיר, דקי"ל נר שהודלק לכבוד אין מברכין עליו (ברכות נג, א), ואם יכבנו וידליקנו פעם שנית יוכל לברך עליו, עכ"ל. 

(קפא) דנורא באפוקי שבתא איברי כדאיתא בפרק מקום שנהגו (פסחים נד, ב). 

(קפב) העושה שני ימים יו"כ ואירע יום ב' שלו בערב שבת אסור לאכול בשבת מה שבשלו לצרכו בערב שבת אפילו ע"י הערמה אסור, אך מה שהכינו לצורך עצמן אוכל אבל היכא דמתכוין המבשל להרבות בשבילו אסור, מהר"ם (תשובות, ד"פ סי' ע"ו). 

ספר המנהגים (טירנא) הגהות המנהגים דין ברכת הלבנה 
================================================ 
דין ברכת הלבנה: מברכין על הירח עד ט"ז ולא ט"ז בכלל ומחשבין מיום המולד, משיאותו לאורו ועד רובו של חודש, לשון הגמ"י (בהלכות ברכות פ"י אות ס'). במסכת סופרים (פ"כ ה"א): אין מברכין על הירח אלא במוצאי שבת (או יום כפור) כשהוא מבושם ובכלים נאים [ותולה עיניו כנגדה] ומיישר את רגליו. מהר"ם כשהיה מקדים לברך בחול פן יעבור הזמן אז לבש הסרבל המכובד שהיה לו, הגמ"י (שם). וראיתי למהרי"ש שהיה מקדש במוצאי שבת ביו"ט ולא חש משום דהוי כתחינה (כמחיצה). משום ר' משה דאין לעמוד תחת הגג ולקדש. ומהר"י ווייל שמע ממהר"א כ"ץ הטעם דהואיל והוא כמקבל פני השכינה צריך לצאת מרשות בני אדם, כי היוצא לקראת רבו יוצא מרשותו. ומה שנותנין שלום איש לחבירו פירש מהרי"ל בתשובה (החדשות סי' מ"ז) משום שמחה הואיל וקבלו פני השכינה, ואם אין עמו שלשה בני אדם נותן ג"פ שלום לאדם אחד. י"א שאין מקדשין החדש אלא בלילה ומסתברא דשרגא בטיהרא מאי מהני, אגודה. 

ספר המנהגים (טירנא) הגהות המנהגים בין כיפור לסוכות 
================================================== 
(קפג) אין מתענין יאר צייט בין יו"כ לסוכות וכן בניסן אין מתענין יאר צייט, ולא דמי לתענית צדיקים שכבר התחיל הנדר קודם ניסן. אבל ביום חופתו מצאתי שמתענה בניסן ולא בחנוכה דבניסן יש תענית צדיקים. וכן נראה דג' ימים קודם שבועות אין מתענין, אע"ג דאינן דומות לימים שבין יו"כ לסוכות. אכן במנהגים ישנים מדורא (מה' אלפנביין עמ' 147) יש שיחיד יכול להתענות בצנעה בניסן אחר החג והביא ראיה, עי"ש. 

(ק פג*) סימן לפרשת האזינו: הזי"ו ל"ך - האזינו זכור ירכיבהו וירא לולי כי ידין - רש"י ותוספות פרק בתרא דר"ה (לא, א ד"ה הזי"ו), וכן בהג"ה מאו"ז פרק ד' דר"ה (בהגהות אשר"י סי' א'). ובמיימוני (הל' תפלה פי"ג הל' ה') ובאשר"י (מגילה פ"ג סי' ב') כתוב: לו חכמו כי אשא אל שמים, הזי"ו ל"ך, כך היו קורין אותו במקדש. ורבינו סעדיה גאון פירש טעם אחר. ובמיימוני (שם) ולמה פסקינן בה בעיינים אלא מפני תוכחות כדי שיחזרו העם בתשובה. יש שסימנה ש"ש ויש שסימנה שש"ו, כד איקלע האזינו בשבת שובה מפטירין שובה ישראל (הושע יד, א), ואותה שנה אין חולקין נצבים וילך ומפטירין שוש אשיש (ישעיה סא, א) לאתם נצבים זהו ש"ש. ויש שנה שחולקין אתם נצבים ומפטירין לנצבים שוש אשיש לפני ר"ה וחל וילך בשבת שובה ומפטירין שובה ישראל, ואותה שנה יהיה שבת בין יו"כ לסוכות ומפטירין וידבר דוד (שמואל ב כב, א) להאזינו, זהו סימן שש"ו. 

ספר המנהגים (טירנא) הגהות המנהגים דיני לולב וסוכה 
================================================= 
(קפד) לולב כפוף בראשו לא מיקרי כפיפה ואני אוהב אותו ביותר לפי שתיומתו קיימת, תשובת הרא"ש (כלל כ"ד סי' י'). ונוטלין ערבה ס"ח קלחים כמנין לולב, ועם שלשה אגודות הוא ע"א כנגד סנהדרי גדולה. ויש מוסיפין עוד שני קלחים כמנין הפרים. 

(קפה) עיין בתרומת הדשן (סי' צח /צה/) דמשמע דוקא יום ראשון. 

(קפו) מהר"ש (סי' רל"ג - ד) אומר, הערבה כנגד הרשעים, לפיכך כל מה שיכול למעט עדיף טפי. ונוהגים ליקח שני בדי ערבה ללולב ולא יותר דמדוע יש להכניס ראשו לפלוגתא. ולקחתם לכ"ם ביו"ם בגימטריא ל"א גז"ל ובליל"ה. פר"י ע"ץ הד"ר בגי' אתרוגים, רוקח (סי' כ"ד). 

(קפז) ומהרי"ל (הל' לולב עמ' ק"ח) הסיר רצועות התפילין בשעת נטילת לולב גם בהושענא. ומהר"ש (סי' רע"ד) לא הקפיד, עיין באגודה מסכת פסחים (פרק מקום שנהגו סי' נ"ה). 

(קפח) אין להניח האתרוג על הבגדים ביו"ט דמוליד בהן ריח, רוקח (סי' כ"ח). 

(קפט) נשים פטורין מן הסוכה ולא דמיא לארבע כוסות בפסח דחייבות משום דהם היו ג"כ באותו הנס, וא"כ הכי נמי לחייבי דהוו בכלל (ויקרא כג, מג) בסוכות הושבתי וכו' י"ל שאני ארבע כוסות דהוי עשה דרבנן וסוכה הוי דאורייתא. 

(קצ) שלוחי מצוה פטורין ביום ובלילה. נראה לראבי"ה (סי' תקל"ה) הטעם דכשנחים בלילה וישנים יכולין לעסוק למחר טפי והוי הכל עוסק במצוה. 

(קצא) אותן בני אדם הדרים בישובים ואין יכולין לישן בסוכה מפני סכנה, אפילו ידי אכילה לא יצאו, רא"ם, ודוקא אם עשה מתחילה במקום הראוי להסתכן או להצטער, מרדכי (סוכה סי' תש"מ) ומסיק שם אכן סומכין העולם על דבר זה שיראים מן הצינה והוי כחולה שאין בו סכנה דפטור מן הסוכה, הגמ"י (הל' סוכה פ"ו אות א'). המקיז דם חייב לאכול בסוכה, או"ז (הל' סוכה סוף סי' רצ"ט), תשב"ץ (סי' קמ"ה) וקלויזנר בהג"ה באו"ז בסוכה דף ס"ד. ודמי להא דכתב באורח חיים (סי' תר"מ) שאין לעשות סוכתו לכתחילה במקום ריח או רוח ולומר מצטער אני. ושוחקין דוקא בסוכה. 

(קצב) וכל הפטור מן הסוכה ואינו יוצא אין מקבל שכר והדיוט הוא, הגמ"י (שם אות ג'). 

(קצג) מהרי"ל (הל' סוכות עמ' צ"ט) נהג בימי בחרותו ללון עם אשתו בסוכה כי כן עיקר המצוה כדאמרינן בריש (סוכה) [ערכין] (ג, ב): הכל חייבין בסוכה אפילו כהנים דסלקא דעתך אמינא תשבו כעין תדורו (סוכה כח, ב) ופירש רש"י דכהנים הוו בני עבודה ואינן יכולין לדור איש ואשתו דאין נזקקין לנשותיהן מפני הרגל וכו' אימא לא לחייבו בסוכה, קמ"ל. 

(קצד) ודלא כהרמב"ם (הל' סוכה פ"ו הל' ו') שכתב דהמחמיר אפילו במים תבא עליו ברכה. ושמעתי ממורי הר"ר וייבש איך שראה מהר"ר ענשכין ז"ל לילך לסוכה לשתות רק פעם אחת והיה מברך על אותה שתיה לישב בסוכה. ובמרדכי (סוכה סי' תשמ"א) ואשר"י (סוכה פ"ב סי' י"ג) מסקינן דלא מברכין אשתיית יין. ומהר"ם שתה יין חוץ לסוכה, תשב"ץ סי' קמ"ד. 

(קצה) הא דלא מברכין לישב בסוכה אשינה משום דשמא לא יישן ויהיה ברכה לבטלה, אשר"י פרק בתרא דסוכה (סי' ג') ופרק קמא דברכות (סי' י"ג). 

(קצו) רק בלילה ראשון חייב לאכול כזית בסוכה אפילו ירדו גשמים, סמ"ק (סי' צ"ג הג"ה). וכן באשר"י (סוכה פ"ב סי' כ' בהגה"ה) משמו, אבל בליל שני כתב בתרומת הדשן (סי' צ"ה) דנוטה שאם ירדו גשמים כל זמן האכילה עד עת השינה דהשתא א"א לאכול בסוכה בלא מצטער דסמכינן אגאונים המתירים. פסק הר"י בר נחמן בלילה ראשונה אם ירדו גשמים אוכל כזית בסוכה ומברך ברכת המזון בסוכה ואח"כ אוכל בביתו כל צרכו. 

(קצז) מנהג כשר שאין מביאין נר לסוכה אפילו גדולה, אך מביאין מנורה של ברזל נחושת (ובדיל) (רוקח סי' ר"כ), ובסוכה קטנה אסור [ראבי"ה] אפילו שרגא של זהב או חדשה, מאור זרוע ובאשרי (סוכה פ"ב סי' י"ט בהגה"ה בשם הראבי"ה והאו"ז) מפרש הטעם משום שמא יתקרב הנר לדופני הסוכה ותאחוז בהן האור. ובמרדכי (סי' תשמ"ה) הוסיף לבאר משום דמבעית ונפיק וגם משום דממעט בשיעורא. ובגמרא בסוף פרק לולב וערבה (סוכה מח, א) בשמיני אם רוצה לפוסלה אז מדליק נר בסוכה קטנה. 

(קצח) כל ימי הסוכות קפיד [כעס] מהר"ר בענדיט על אותן שכסו את השלחן בבית החורף כי אמר דווקא בסוכה יהא מכוסה כשבת ויו"ט ולא בבית החורף כי ביתו עראי וסוכתו קבע, אך בחג של עצרת כסה ג"כ בבית החורף. ממתינין מלאכול בליל ראשון דסוכות עד הלילה דילפינן גזרה שוה חמשה עשר חמשה עשר מפסח דכתיב ביה (שמות יב, יח) בערב תאכלו מצות. אם נכנס בסוכתו של חבירו שלא מדעתו לא יצא, ראבי"ה (סי תרל"ט). הא דנהגו לסכך בערבה ולא בנסרים אפילו פחות משלשה משום גזירת תקרה היא, הגמ"י (בהלכות סוכה פ"ה הל' ז'). נוי סוכה אין לתלות שעטנז. משום מהרי"ל (הל' סוכות עמ' ק'): לדידן לא מהני שום תנאי בנוי סוכה, משום דלא בקיאין להתנות. 

ספר המנהגים (טירנא) הגהות המנהגים חג הסוכות 
=========================================== 
(קצט) ובסוכה נאמר שני פעמים שמחה: ושמחת בחגך (דברים טז, יד), והיית אך שמח (שם, טז). 

(ר) לא נהיגי הכי. 

(רא) לב חכם בימינו (קהלת י, ב) בגימ' לולב, לכן נוטלין אותו בימין וסימנך לולב ותפילין בורחין זה מזה, מהרי"ל (עמ' ק"ז). 

(רב) אמר מהרי"ל (שם עמ' ק"ה) דמנהג כאשר פסק מהר"ם בתשב"ץ (סי' קנ"ד) להפוך הפיטמא דאתרוג למטה עד אחר שבירך כדי שיברך עובר לעשייתן, ומברך בעמידה דגמרינן לכם לכם בג"ש מעומר דכתיב הכא (ויקרא כג, מ) ולקחתם לכם וכתיב התם (שם, טו) וספרתם לכם, והתם מעומד כדפרישית לעיל גבי תרועה וה"נ מעומד. וצריך לסמוך האתרוג ללולב ולנענע הכל ביחד. 

(רג) ואילן הלולב גבוה מאילן האתרוג לכן מברכין רק אלולב. וכל היום כשר לנטילת לולב. 

(רד) וצ"ע אי מנענעין קודם שהחיינו או אחריו, ואו"ח (סי' תרנ"א) מסיק לברך זמן אחר נטילה קודם נענוע. 

(רה) אמר לי מהר"ש מי שנטל לולב ביום ראשון ושכח לברך שהחיינו יברך שהחיינו בימים אחרים מתי שיזכור כשיברך אלולב וכן הדין בשופר. ונ"ל דצ"ע, וכ"כ לקמן בהג"ה בנר חנוכה. 

(רו) כי הפסוק כך (דברי הימים א טז, לג - ה) אז ירננו עצי היער ואח"כ הודו לה' כי טוב, ואמרו הושיענו. ולמה מנענעין לפי שכשיצאו ישראל ממצרים רקדו ההרים כאילים וכגבעות וכו' ואף לעתיד יעשה הקב"ה כן. ובהודו שבסוף הלל מנענעים ב"פ ל"ו כוחות הואיל וכופלין הפסוק, תרומת הדשן (סי' צ"ז). 

(רז) הנענוע שמוליך ידו מכנגדו וינענע שם ג"פ ומביא ידו אליו וינענע ג"פ, אור זרוע (ח"ב סי' שי"א) סימני אשר"י (סוכה פ"ג סי' כ"ו). והנענוע שמוליך ידו ומנענע שם ג"פ בהולכה ומביאה אצלו ועושה כן ג"פ בהובאה וכו' עי"ש בביאורי מה"ר אייזיק שטיין שפירש טעם לנענוע שנהגו באשכנז. ואסור לאכול קודם שיטול לולב ביו"ט ראשון וגם אם שכח פוסק באמצע סעודה. לולב הבא מחוץ לתחום כשר הואיל ואינו לאכילה, ולא חיישינן שמא יאמר לגוי להביאו דלא שכיחא שיעשה אדם מצוה הבאה בעבירה וכו', הג"ה באשר"י בר"ה (פ"ד סי' ו') וכן או"ז (ח"ב סי' שי"ד) בשם רשב"א ובהג"ה או"ז ריש פרק לולב וערבה (ברא"ש פ"ד סי' א'). כתב רבינו יואל מותר לומר לגוי להביא אתרוג אפילו מרחוק ביו"ט היכא דאיכא אונס שלא היה להם אתרוג, משום דתחומין דרבנן, מרדכי ריינוס פ"ו דעירובין (סי' תקי"ד), אמנם קשה לי על זה מהא דמביא הסמ"ג סי' נ"ז בלאוין שגלוח מצורע אין עושין ע"י גוי אע"ג דליכא אלא איסורא דרבנן, דוק היטב דיש לחלק. 

(רח) וכשיאמר הושענא מנענע לכל צד פעם אחת. 

(רט) זכר למקדש שהיו מקיפין את המזבח. אמר מהרי"ש (תה"ד סי' צ"ח) מה שאנו מסבבין את הבימה להושענות לצד שמאל, אע"ג דאמר מר (יומא טו, ב) כל פינות שאתה פונה לא יהא אלא דרך ימין, היינו משום דעיקר הסבוב אינו אלא לסבב הס"ת שעל גבי הבימה אם כן כשפונים החזן והקהל את פניהם נגד הס"ת שע"ג הבימה אז כשמסבבין תהא הפנייה דרך ימין. 

(רי) ובפוזנא: חג האסיף. 

(ריא) בתרומת הדשן (סי צ"ה) כתב דנוהגין לברך זמן באחרונה גם בליל שני, וכן כתב במהרי"ל (הלכות סוכות עמ' ק"ב) וכן כתב ראבי"ה (ר"ה סי' תקל"ד) ומביא ראיה מיקנה"ז ומביאו המרדכי פרק בתרא דסוכה (סי' תשס"ה). בהגמ"י פ"ו בהלכות סוכה (אות ר') כתב וז"ל: וכן דעת רבינו המחבר וכן נראה עיקר שלא מצינו חילוק בין ב' ימים ראשונים. 

(ריב) ומ"מ אם חל יום א' בשבת אז לכל הדעות מברכין זמן אלולב ביום שני, או"ח (סי' תרס"ב). 

(ריד) לפי זה נ"ל דדוקא גבי סוכה שייך לומר דיצא בזמן אפילו אם היה חול ולא לגבי לולב. עוד טעם אחר שאין צריך לברך זמן ביום שני אלולב וגבי קידוש אומר מספק דשאני זמן דלולב דאף אם היה חול יצא כדאמר העושה לולב לעצמו מברך שהחיינו, עיין בהגהות סמ"ק (סי' קצ"ג י"ג). 

(רטו) ולא מצינו למימר ביו"ט שני פרשת וביום השני דאם כן עבדינן ליה חול וכו', רש"י שלהי החליל (סוכה נה, א). נהגו בחוה"מ לברך לישב בסוכה אחר ברכת המוציא ובשבת ויו"ט אחר קידוש קודם ברכת המוציא. 

(רטז) והוא רי"ו ביצים: וכן עשה מהר"ם בעיו"כ כי אין הטבילה אלא משום טהרה, תשב"ץ (סי' קכ"ב - ג). ביום שביעי של סוכות כתיב (במדבר כט, לג) כמשפטם, לומר מה שגזר בר"ה וחותם ביו"כ מראים בצל הלבנה, ומי שסר צלו (טוב שירבה במעשים טובים) [לא יחיה] זה השנה, והוצרכו בלילה שלפניו להראות כמה קרקפי דגברי צריך לפרנסה לפי שבחג נדונין על המים, רוקח סיס' רכ"א. למה נקרא שמו הושענא רבה - אמר הקב"ה לאברהם: אני יחיד ואתה יחיד אתן לבניך יום המיוחד לכפר בו עונותיהם וזהו הושענא רבה. פירוש שמי אהיה בגימ' כ"א ואתה בכ"א עשרה דורות מאדם ועד נח, ועשרה דורות מנח עד אברהם והושענא רבה כ"א ימים לחדש תשרי. א"ל הקב"ה לאברהם: אם אין כפרה לבניך בר"ה יהיה ביו"כ, ואם לאו יהיה בהושענא רבה, וזהו אחדותו של שמי וזהו הושענא רבה. אין מקיזין דם ביום הושענא רבה שהוא יום דינא [רבה] ולא בשום עיו"ט לפי שגזרינן כל עיו"ט משום ערב שבועות, ומיהו כיון דהורגלו רבים שומר פתאים ה' (תהלים קטז, ו) מידי דהוי אערב שבת דאע"ג דקאי מאדים בזווי כדאיתא פרק מפנין (שבת קכט, ב) מהר"ף בהגהות בתשב"ץ סי' תקנ"ד. מהר"ר דוד לנצהוט ור' יוסף העידו על מהרי"ל שהתיר להקיז דם בריבדא דכוסילתא בערב יו"ט דלית ביה סכנתא. ובהושענא רבה יש רוצים לומר דאסור כיון שהוא יום דין, מזה משמע קצת דבערב יו"ט אחרון של פסח פשיטא דמותר להקיז דם הואיל ותלוי בזה דהוי יומא דדינא. 

(ריז) מהר"ש לקח שבעה בדים להושענא נגד שבעה הושענות ואינו נוטלה בידו אלא כשאומר ההושענות. אסור ליהנות מערבה שבלולב אחר נטילתה אם לא התנה עליה, מרדכי (סוכה סוף סי' תשע"ב), וריב"ק היה נוהג בערבה שבלולב לתקן ממנה קולמוסין ולבער בהם החמץ בפסח הואיל ואיתעביד ביה חדא מצוה וכו', הגמ"י (פ"ז בהל' לולב הל' כ"ו אות א'). תשמישי קדושה נגנזין ותשמישי מצוה נזרקין. והושענות שבלולב וכיוצא בה אסור לפסוע עליהם אע"פ שנזרקות, או"ז בהגהות אשר"י מגילה פרק בני העיר (סי' ב'). 

(ריח) ביש מנהגים כתוב ז' ספרי תורה. 

(ריט) ומביא ראיה מן המסורה ואסובבה שנים במסורה: אקומה נא ואסובבה בעיר (שיר השירים ג, ב) ואידך ואסובבה את מזבחך ה' (תהלים כו, ו), כלומר כנגד שסבבתי העיר ז' פעמים זה יריחו ואסובבה מזבחך, תשב"ץ סי' קנ"ו. 

(רכ) אין אומרים תתננו אלא במקום שאין אומר אדמה מארר. 

(א) לפי שיש בקהלת (יא, ב) תן חלק לשבעה וכו' וזה נדרש על החג. ולי נראה טעם לפי שסוכות הוא זמן שמחתינו וספר קהלת משבח השמחה, כי כל השמח בחלקו ואינו רודף אחר רבוי ממון ונהנה ממה שיש לו מתת אלקים הוא. ואם חל יום שמיני בשבת אז אומר בו קהלת. ועל כל המגילות מברכין על מקרא מגילה חוץ מעל קהלת, במסכת סופרים (פי"ד ה"ג) וכ"כ רבינו שמחה [וכן נהג מהר"ם] וכן הוא בהגמ"י בהלכות ט' באב (פ"ה אות ב'). וטעמא משום דאינו מטמא את הידים לענין תרומה כמו שאר כתבי קודש שגזרו חכמים עליהם כדאיתא בפ"ק דשבת (יד, א), ואהא לא גזרו משום דשלמה בחכמתו אמרו ולא ברוח הקודש, מגילה ז, ב. 

ספר המנהגים (טירנא) הגהות המנהגים שמיני עצרת 
============================================ 
(ב) בליל ראשונה של שמיני עצרת לא היה מהר"ר טעבלין ז"ל אוכל ביום דא"כ היה צריך לברך לישב בסוכה ולומר בקידוש יום חג הסוכות, כי עדיין יום הוא. הא דאוכלין בסוכה משום דספק סוכה דאורייתא אבל לולב כל שבעה הוא דרבנן שנאמר (ויקרא כג, מ) ולקחתם לכם ביום הראשון, ולכך אין צריך ליטול הלולב ביום ח' בלא ברכה. והמרדכי (סוכה בסוף המסכתא) הביא בשם התוספות הטעם שהלולב מוקצה הוא לטלטל דעכשיו הוא יו"ט. 

(ג) מה שמתחילין להזכיר [זכירת] גשם במוסף של שמיני עצרת דחג ומוריד הטל במוסף יום א' דפסח כדי שיצאו כל המועדים בטל שהוא סימן ברכה לעולם, אבל גשם בחג סימן קללה הוא לכך מתחילין בשמיני עצרת. 

(ד) פי' אפילו לא חתם מחיה המתים, אבל אם חתם מחיה המתים ועדיין לא פתח בואתה קדוש בהא כ"ע מודו שאומר משיב הרוח ומוריד הגשם בלי חתימה. 

(ה) הא דנהיגי מקצת בני אדם לאכול חצי סעודה בסוכה וחצי השאר בבית מנהג כזה לא נכתב בשום מקום. אבל לי נראה ראיה ברורה במדרש תנחומא פרשת פנחס (סי' ט"ו) ילמדנו רבינו וכו' עד ולמה התירו חכמים להפטר מן הסוכה ביו"ט האחרון של חג (לא כל) [לפי שכל] ז' ימי החג מתפללין לטללין וביום האחרון מתפללין לגשמים, ולכך נפטרים מן הסוכה כדי שיתפללו על הגשמים בלב שלם. 

(ו) ואם אירע בשבת אוכל סעודה שלישית בסוכה, תשב"ץ (סי' קמ"ז), פי' מיד אחר ברכת המזון של שחרית, מנהגים ישנים. ונ"ל דדוקא כשיש חצי שעה אחר יום כדלעיל בהל' ערב פסח, וכן באו"ח סי' רצ"א, ועיין במרדכי פרק כל כתבי (שבת סי' שצ"ז). ולדידן דמורידין כלים מן המנחה ולמעלה ביו"ט אחרון אין לערוך השלחן והכלים במקום מושבם שלא להכין מיו"ט לחבירו, אך יביאם בבית ובלילה יסדרם. ולעולם בליל מוצאי סוכות הולך ונוטל ממנה רשות ואומר יהי רצון שנזכה לשנה הבאה לישב בסוכת לויתן, תשב"ץ (סי' קמ"ח). 

(ז) למה נקרא שמחת תורה, ע"ש שבשעה (שלומדים) [שסיימו] ישראל את התורה הולך השטן לפני הקב"ה לקטרג עליהם ואומר: ישראל לומדים תורה ואין מסיימים אותה. ומיד כשמסיימים אותה אומר לו הקב"ה הלא סיימוה, והוא משיב אע"פ שסיימוה אין מתחילין אותה. וכשמתחילין אותה ע"י חתן בראשית משיב הקב"ה הלא התחילוה, נמצא שאין יכול לקטרג על שם זה נקרא שמחת תורה. וגם רגילין לעשות סעודות שמחה לכבוד התורה. 

(ח) בשמחת תורה מוציאין ג' ספרי תורה, ואי ליכא אלא ב' קורין בראשונה וזאת הברכה ובשנייה בראשית וחוזרין ולוקחין הראשונה וקורין למפטיר ביום השמיני עצרת. וכן בכל יומא דבעי ג' ספרי תורה וליכא אלא שנים, אבל היכא דאיכא שלשה אסור למעבד הכי משום דברוב עם הדרת מלך. 

(ט) ועושין שמחת תורה בספק תשיעי וחתן בראשית וחתן תורה רגילין לעשות לשושבינים סעודה גמורה ומזמנין את הקהל ונותנים להם מאכלים טובים. ומצאתי עקרו של מנהג זה במדרש חזית בתחילת שיר השירים (פרשה א' סי' ט'): ויבא ירושלים ויעמוד לפני ארון ברית ה' וכו' (מלכים א' ג, טו) אמר רבי (יצחק) [אלעזר] מכאן שעושין סעודה לגמרה של תורה, הג"ה מאו"ז באשר"י סוף סוכה (פ"ד סי' ז')... והאו"ח מתיר, עי"ש בסי' תרס"ה - ו. ונהגו להוציא זנב האתרוג בז' ואז לא שייך כלל הכנה בשם (הר"ר איסרל) [הר"ר זוסיל]. 

ספר המנהגים (טירנא) הגהות המנהגים חודש מרחשון 
============================================= 
(י) בחידושי מהר"י ווייל (הלכות ודינין סי' י"ד) שאין לברך שני וחמישי ושני עד שמנה עשרה יום במרחשון. וכן נהג מהרי"ל (הל' לולב עמ' ק"ט), וכן איתא בראבי"ה (הלכות תענית סי' תתס"ג). כשמתענין בה"ב אחר החג או בעשרת ימי תשובה ואירע ברית מילה מצוה לאכול ואין צריך התרה. ואע"פ שדבר שאינו כי אם מנהג צריך התרה כדמשמע בנדרים (טו, א), הכא אין צריך, כי לא נהגו להתענות בכי האי גוונא. ודווקא האוכלים שם, אבל אם שולחין מנה לאדם מן הסעודה אין לו לאכול. מי שקבל עליו תענית במנחה בי' ימי תשובה צריך התרה, בשם מהר"ם (הגמ"י הל' תענית פ"א אות א'). 

ספר המנהגים (טירנא) הגהות המנהגים חודש כסלו 
=========================================== 
(יא) וסימן שפ"י - שלימים פחות יום. עוד סימן אחר לשאלה באיזה יום שנפלה תקופת תשרי ממנו תמנה ארבעה ימים ובאותו יום רביעי תהיה השאלה בכסליו, כגון אם נפלה התקופה ביום א' אז תהיה השאלה ביום רביעי וכן לעולם. וסימן: וא"ד יעלה מן הארץ (בראשית ב, ו). 

(יב) ואם עדיין לא התחיל תקע בשופר אומר ותן טל ומטר, ואח"כ תקע, או"ח סי' קי"ז. 

ספר המנהגים (טירנא) הגהות המנהגים חנוכה 
======================================= 
(יג) בכ"ה בכסליו נגמרה מלאכת המשכן כדאיתא במדרש במדבר רבה פרשה י"ג ד', ולא חנכוהו עד ר"ח ניסן שבו נולדו האבות והקב"ה שילם שכרו בימי מתתיהו וכו'. 

(יד) ודווקא במקום לינה מדליק ולא במקום שאוכל, או"ח (סי' תרע"ז) ומהר"י ווייל (בדינין והלכות סי' ל"א). 

(טו) צ"ע בינינו שיש בית החורף [מבפנים ובית לפניו מה מועיל שם להדליק בפתח בית החורף]. מעשה שהיו ביריד ולא היה דר שם יהודי והיו מדליקין בבית גוי, מרדכי בפ"ב דשבת (סי' רס"ז, עי"ש). 

(טז) וז"ל מהרי"ק (שורש קפ"ג): א"כ ראוי להתחיל להדליק בנר ראשון בנר היותר ימיני ובו יברך ובליל ב' שמוסיף נר אחד סמוך יתחיל ויברך על הנוסף שהוא יותר שמאלי כדי לפנות לצד ימין כדברי הר"מ (מרדכי שבת סי' רס"ח), וכן בליל שלישי יברך על הנוסף ויפנה לצד ימין, וכן תמיד על הנוסף שהוא מורה על הנס. ובני אושטרייך ואגפיה מדליקין בצד ימין תחילה ומדליקין והולכין כמו שאנו בני (ברונא) [ברית] (נוהגין) [כותבין], ובתרומת הדשן (סי' ק"ו) פי' טעם לדבר. 

(יז) מי שלא הדליק בליל ראשון מ"מ מברך להדליק בליל שני ושלישי ולא דמי לספירה דהתם הטעם משום תמימות. ונראה דבליל ראשון שלו מדליק רק אחד ואח"כ לפי הימים שמדליק ולא מקרי אגודות לפי שיכול להגיד הטעם למי ששואלו, עכ"ל מתשובת מהר"ר מנחם ממירזבורג. ובתשובה אחרת ממהרי"ל (סי' כ"ח) מצאתי בהג"ה שמשמע שם בהדיא שמדליק כמו שמדליקין בני אדם אחרים ולא פחות, וכן איתא באגודה (שבת סי' ל"א). ושהחיינו אינו מברך כלל, מנימוקי מהר"ש (סי' תק"ם). ועיין במרדכי בשם מהרי"ח ובתשובת מהר"ם מ"ץ משמע להדיא דמברך זמן בליל שנייה אם לא בירך כלל בראשונה, אבל בירך כשראה נר חנוכה אע"פ שלא הדליק באותו לילה שוב אינו מברך זמן עד כאן. וכן נראה לנהוג, עיין לעיל בהלכות סוכה ולולב ושופר. וכן כתב האורח חיים (סי' תרע"ו) משם תשובת הרא"ש, דמברך זמן בליל שני או מתי שיזכור. 

(יח) וכשאלמנה אומרת לאחר להדליק בשבילה, סבורני שלא יברך אא"כ תעמוד בצדו, כי (המוטל עליו צריך) [המשלח] יעמוד בצדו ותצא בברכתו, הר"ח - (דרשות מהר"ח או"ז עמ' 26). ונראה לי דוקא דבר המוטל על גוף האדם ולא על כל דבר שנתחייב ברכה, וראייה מחלה ותרומה שהשליח מברך בלא משלח. 

(יט) מי שהפליג מביתו ג' או ד' ימים קודם חנוכה, ופקד לאשתו שתדליק עליו, אז הוי ודאי ברכה לבטלה אם יברך הבעל, אבל כשהפליג זמן ארוך מביתו לא הוי ברכה לבטלה, כי שמא היא אינה מדלקת ומ"מ טוב הוא שישתתף עם בעה"ב בפריטי, מהרי"ש -, אכן בתשובה לא כתבו. ועיין בתשובת מהר"י סג"ל (סי' קמ"ה). 

(כ) והוא הדין בנר שבת ויום טוב. 

(כא) הרואה נר חנוכה והוא בספינה שאינו יכול להדליק וגם אין מדליקין עליו בביתו מברך, ולא דמי לסוכה ולולב משום דנר חנוכה עשוי לאורה, אגודה (שבת סי' ל"ז). 

(כב) משמע קודם שיברך שעשה נסים וכו', וכן כתב מהרי"ש (לקט יושר א' 152), וכן משמע להדיא במסכת סופרים (פ"כ הל' ו') ובהגמ"י (בפ"ג בהלכות חנוכה אות ב'), ובתשובת מהר"י סג"ל (סי' קמ"ה) לא משמע הכי. 

(כג) ולכך נהגו לעשות השמש גדול מן האחרים. ואחר שהדליק הנרות אין לדבקם יחד כנר אחד, מהרי"ו (דינין והל' סי' ס"ה). וגם אין לתחבם (לדבקם) סמוכים זה לזה עד שמתחממות ונופלות או נוטפות, או"ז (ח"ב סי' שכ"ו). 

(כד) מנין הנרות: ל"ו מורה על האדם הראשון שנולד ביום ו', ויום ו' הוא י"ב שעות וליל ו' הוא י"ב שעות ויום השבת הוא י"ב שעות הרי ל"ו שעות, ואח"כ החשיך העולם בעדו כדאיתא בפרק קמא דע"ז (ח, א). 

(כה) כי למעלה מי' הוי תשמישו של אדם ונראה כאילו הדליקו לצרכו, אשר"י בב"ק סוף פרק הכונס (פ"ו סוף סי' י"ח) - ובפרק במה מדליקין (שבת פ"ב סי' ה'). 

(כו) אם הניח נר חנוכה למעלה מכ' צריך לכבותה ולהניחה למטה ולהדליק, מהרי"ח. 

(כז) השיב מהרי"ש (לקט יושר א' 151): אם כבה נר חנוכה (קודם) שדלק שיעורו [אין צריך לחזור ולהדליק] אע"ג דאו"ז כתב (ח"ב סי' שכ"ב) דמי שחוזר ומדליק שפיר עבד, מ"מ אין להדליקו מנר חנוכה אחר. מדליקין נר במוצ"ש מנר בהכ"נ שגם היא מצוה. [שמעתי שמותר לקנות שעוה הנוטף מנרות ע"א (תועבה) להדליק בבהכ"נ כי בטלם הנכרי, דרשות מהר"ש (סי' קי"ט). ובהג"ה בתשב"ץ וז"ל: ונרות של ע"א נהגו שלא לעשות בהן שום דבר מצוה ואפילו ללמוד בהן, ע"כ]. ובאגודה במסכת מנחות (בסוף שו"ת מהרי"ו) כתב דאין עושין דבר ישן למצוה, כגון מעילים שנלבשו (שנתישנו) אין לעשות לס"ת, והביא ראייה עי"ש. וכן במרדכי ריינוס פרק רבי ישמעאל (ע"ז סי' תתמ"ג) איתא מהאי דינא. 

(כח) ואע"ג דתדיר קודם, הכא אם ידליק של שבת ברישא יהא אסור להדליק נר של חנוכה אח"כ. 

(כט) סעודות חנוכה רשות ולכך נהגו לומר מזמורים ולהרבות בו תשבחות כדי שיהא כסעודת מצוה ואז מותר לת"ח ליהנות מהם. מקום שנהגו הנשים שלא לעשות מלאכה אין להקל להן, אורח חיים (סי' תר"ע). 

(ל) אם שכח על הנסים אין צריך לחזור בין בתפלה בין בברכת המזון אפילו לא חתם בבונה ירושלים אלא שאמר ברוך אתה אינו רשאי לחזור בברכת המזון, כ"ש אם חתם בבונה ירושלים. 

(לא) מלאכת המשכן נגמר בכ"ה בכסליו לכן קורין ביום ראשון ויהי ביום כלות משה, אורח חיים (סי' תרפ"ד). ואו"ז כתב (ח"ב סי' שצ"ד) כהן עד לפני המשכן, לוי עד לחנוכת המזבח, ישראל נחשון שלם, וכן נ"ל. 

ספר המנהגים (טירנא) הגהות המנהגים חודש טבת 
========================================== 
(לב) ראיה דתדיר קודם מפרשת פנחס שמפרש ומסדר תחלה קרבנות תמידין ואח"כ שבת ואח"כ ראש חדש וכו'. ובשילהי הוריות במתניתין (יב, ב) מפיק לה מדרשות דקרא. 

(לג) ואם שכח ולא קראו בדחנוכה אין לחוש משום דאין משגיחין בדחנוכה ופורים, אך אם הוציאו כבר שני ספרי תורה אע"פ שקראו ד' בדר"ח מ"מ יש לקרות חמישי בדחנוכה משום כבוד הספר תורה. 

(לד) בחידושים כתב גם כן האי מלתא אבל לא הוזכר חנוכה אצל שבת אלא מסיים כך: אי צריך להתענות ביום ראשון דחנוכה. לפי זה אין להוכיח דמתענין על חלום כשגומרין הלל. ועיין לעיל בהגהות בסוף הלכות ראש השנה (קל"ב - ג). 

(לה) בשם רב האי גאון: על שלשה חלומות מתענין בשבת, הרואה ספר תורה שנשרפה ויום כפורים בשעת נעילה ושיניו או קורות ביתו נופלות. באורח חיים סי' רמ"ט כתוב וז"ל: תענית חלום יש להתענות עד הלילה אפילו בערב שבת. וכן משמע לעיל בהלכות ערב יו"כ בשם מהר"ש (סי' קס"ט). וכן בהגמ"י (הל' תענית פ"א אות ג') ז"ל: כיון שהוא מפני הסכנה לבטל חלום רע אין להקל בו שמא לא יועיל אם לא יתענה עד צאת הכוכבים, ותדע לך שהרי אפילו ביום השבת מתענין לכתחילה. 

(לו) באורח חיים סי' ר"כ וסי' תקס"ח כתב דאין צריך שיהא התענית מיד אחריו אלא כשירצה עכ"ל. ומנהג להתענות באחד בשבת ואין משנין את המנהג, מאו"ז (ח"ב סי' ת"ז). ועיין לעיל בחודש אייר (הגהות מ') ובמרדכי (שבת פ"א סי' רכ"ט) דבדוחק התיר רבינו ברוך באשה שלא יכלה להתענות שני ימים רצופים. 

(לז) המתענה בר"ח צריך ג"כ להתענות יום שלאחריו, מרדכי (שבת סי' רל"א), וכן הוא כתוב בהדיא על חנוכה ג"כ בהגמ"י פ"א דתענית (אות ט'). מצאתי כתוב בשם הרי"ח שאם ישן אדם בצהרים וחלם חלום רע שצריך תענית, שיש לו להתענות מעת לעת. מצאתי בקובץ וכן כתב מהרי"ש (לקט יושר א' 41) בשם מהר"ש (סי' קס"ט), שהתענה בשבת כשישן שינת צהרים ובא לו חלום שמתענין עליו, אז היה מתענה מאותו חצי יום שבת ואילך עד חצי הלילה ואז הבדיל ואמר שהוא עולה ליום שלם, ואח"כ ביום ראשון היה מתענה תענית לתעניתו. 

(לט) וכן בכל תענית צבור. 

(מ) אבל למנצח אומרים משום צערא דינוקא. ואין אומר יהי רצון אחר קריאת התורה. ואם היו שתי בתי כנסיות בעיר באותו שאין מלין אומר תחינה והכי נהוג, והוא הדין לענין אב הרחמים בחתונה, נראה לי. וכן אין אומרים פיוטים של מילה באותו בית הכנסת שאין מלין בו, מכתבי מהרא"י (סי' פ"א). ומצאתי כתוב במנהגי דורא (עמ' 152) היכא דיש מילה בבית הכנסת אין אומרים תחינה בכל העיר והטעם כי אליהו בא לעיר והכל שמחים וכו', ומנהג שהמוהל יורד לפני התיבה וסמך: (תהלים קמט, ו) רוממות אל בגרונם וחרב פיפיות בידם. ומהר"ם מינץ כתב בתשובה סי' מ"ג דהאי דרשה לא נמצא בשום דוכתא והדרשנים אומרים וכו' ובברכות נדרש וכו', עוד וכו' ומתוך זה כתב דאין צריך, ובפסיקתא נדרש לדחות האבל ביום מילה מלהתפלל, עד כאן. ועיקר הדבר לפי שהמוהל עוסק במצוה לכך ראוי לו להתפלל. מוהל אבל ילך לב"ה יחף כדי למול ביום א' אם אין אחר אלא הוא, ואם יש אחר אז אסור עד ג' ימים, אגודה מועד קטן (סי' ס"ה). צריך להלביש לילד מעיל החתן כי נקרא חתן, שנאמר (שמות ד, כו) חתן דמים למולות. ונהגו לעשות כסא לאליהו, שנאמר (מלכים א יט, י) קנא קנאתי (ועברו) [עזבו] בריתך וכו' אמר הקב"ה חייך וכו'. ויש שמשימין עליו הילד כדי שיברכהו. כשמביאין הבן אומר ברוך הבא, כי הבא בגימט' ח' ר"ל ברוך הנימול לח'. ולכתחילה צריך עשרה משום שהתינוק יצא מבית האסורין וצריך להודות בפני עשרה, ולכן אומר הודו לפי שהברכה באה בשבילו ולכך מטעימין לו, צורכיר (סי' קנ"ד), והיכא דלא אפשר בי' מהלינן ליה בלא י'. ומלין קודם עלינו לשבח. מה שנוהגין הסנדקין [שחומדין ומתאוין] לאחוז התינוק על ברכיו בשעה שנימול יש סמך ממדרש שוחר טוב כל עצמותי תאמרנה וכו' (תהלים לה, י) אמר דוד וכו' על ברכי אני נעשה בהן סנדק לילדים וכו', הגמ"י פ"ג בהלכות מילה (אות ה'). ואם אין האב מי שתופס הילד מברך להכניסו. ואם ח"ו נפטר אביו או אמו של תינוק מדלג מן הברכה (איזה שהוא) [לאביו או לאמו] ואומר קיים הילד הזה [לאביו או אמו] ויקרא שמו בישראל וכו', תניא (הלכות מילה סי' צ"ד). וקורין לנער שם ביום המילה, כי אברהם לא נקרא אברהם כי אם בשעת מילה. רבינו תם היה עומד בשעת קריאת התורה ובשעה שמלין התינוק והביא ראיה מן הפסוק (מלכים ב כג, ג) ויעמוד [כל העם] בברית, מרדכי פי"ז דשבת (סי' תכ"ב). מילה ר"ת: מוהל יורד לפני התיבה. ועוד ראשי תיבות: משתה יעשה לכל הקרואים. ועוד ר"ת: מלאך יושב לפני הארון. מל ולא פרע כאלו לא מל. והיכן שצריך למול פעם אחרת חייב ג"כ לברך פעם אחרת לפניה ולאחריה אשר קידש ולא יאמר קיים את הילד, אגודה (שבת סי' קס"ח). הא (דבעינן) [דמכינין] נר לצורך ברית מילה משום שהוא סימן למשתה כדאמרינן בדיני ממונות (סנהדרין לב, ב): אור הנר (בברית מילה) [בברור חיל] וכו'. 

ספר המנהגים (טירנא) הגהות המנהגים חודש שבט 
========================================== 
(מא) אין שוחטין אווזין בשבט, ואם שוחטין נותנין הכבד להשוחט, צוואת רבי יהודא החסיד (סי' מ"א). לשון תשב"ץ משום הרי"ח: שעה אחת בשבט שכל השוחט בה אווז ימות ולכך נמנעין וכו'. 

(מב) משמע קצת מלשון המנהגים דבערב לפניו נופלין. וכן איתא בהדיא במנהגים ישנים גם כן ראוי לנהוג, אכן אין אנו נוהגין כן. 

(מג) לענין שאין תורמין מפירות אילן שחנטו פירותיו קודם לכן על פירות האילן שחנטו לאחר מכן, לפי שאז יצאו רוב גשמי השנה ועלה השרף באילנות ונמצאו שפירות חונטים מעתה והאילן הולך אחר חנטה, רש"י פ"ק דר"ה (יד א ד"ה הואיל). 

ספר המנהגים (טירנא) הגהות המנהגים חודש אדר 
========================================== 
(מד) קי"ל כרבי יהודה ואין צריך להזכיר לא בבית הכנסת ולא בשטר אדר הראשון כי אם סתם, ואדר השני צריך לפרש, אגודה סוף פרק קונם יין (נדרים סי' כו), וכן באורח חיים (סי' תכ"ח) בענין מולדות. אכן במנהגים ישנים ראיתי: בב"ה מזכירין אדר הראשון וגם אדר שני. מהר"ר ישראל ברונא ומהר"ר אליה צוו לי לכתוב בגט שנת רל"ו לפ"ק שהיה עיבור אדר הראשון נאום אליעזר חזן. וכן סידר מהר"ם מינץ בתשובה (סי' ג') דטפי ניחא למיכתב אדר הראשון דכולי עלמא מודו ביה דשפיר דמי, ולא פליגי אלא באי צריך וכו', עי"ש. וכן כתב בהדיא באבן העזר סי' קכ"ו. אדר הראשון מלא וי"ו בגט (נימוקי יוסף). 

ספר המנהגים (טירנא) הגהות המנהגים ארבע פרשיות 
============================================= 
(מה) במנהגים ישנים שאין להזכיר נשמות בשבת של פרשיות, ואנו אין מנהגינו כן. 

(מז) לא מצינו שצריך לקרות בס"ת מדאורייתא אלא פרשת זכור, תוספות פ"ב דמגילה (יז, ב ד"ה כל התורה), וכן בסמ"ק (סי' קמ"ז) חשיב עשה לזכור (מחיית) [מעשה] עמלק והיא פרשת זכור וכו'. כתב מהרי"ש (לקט יושר א' 154) אותם שאינם יכולים לבא למנין בפרשת זכור יש ליזהר לאמרה בנגון ובטעמים וכו'. מה שהוקבע פרשת שקלים בראש חדש אדר משום דאמרינן (שקלים ב, א) מאימתי משמיעין על השקלים מראשון של אדר, ועכשיו שאין אנו שוקלין יש להזכיר. כי מה שאנו נותנין אינן שקלים אלא צדקה בעלמא שנאמר (אסתר ט, כב) ומתנות לאביונים. ופרשת זכור לפני פורים כדי להקדים זכירה לעשייה. וצריך זכירה בפה שכן אמרו חז"ל (מגילה יח, א): יכול תהא בלב כשהוא אומר לא תשכח הרי זכירה בלב אמור, הא מה מקיים זכור הוי אומר בפה. פרשת פרה בשלישית משום דאמר רשב"ג שואלין בהלכות הפסח קודם לפסח שתי שבתות (פסחים ו, א) וטמא אינו עושה פסח לכך קורין בפרשת פרה בשלישית כדי שיכנס לפסח בטהרה, ועיקר טהרה בפרה אדומה על טומאה חמורה. ופרשת החודש למה? לפי שבניסן נתבשרו וכו', מסדור רש"י והארוך. וצריכין כל ישראל לתת שקליהם לפני פרשת זכור ולא לשם כפרה אלא לשם (צדקה) [נדבה], אגודה (על מס' ספרים בסוף שו"ת מהרי"ו). במסכת סופרים (פכ"א הל' ד'): ואסור לומר לשם כפרה וכו'. 

ספר המנהגים (טירנא) הגהות המנהגים פורים 
======================================= 
(מח) ויש להקל בו למעוברות ומניקות שאין מתענין ויפרעו יום אחר, אכן בריאים לא יפרשו מן הצבור, אגודה (מגילה סי' א'). וטעמא כי תענית זה אין לו סעד בשום מקום. אך ר"ת מצא קצת ראיה מריש פ"ק דמגילה (ב, א) דקאמר י"ג זמן קהילה לכל הוא. פעם אחת חל פורים ביום א' והיה תענית אסתר ביום ה', ובו ביום ברית מילה ואכל מהר"ר דוד לנצהוט עם הבחורים על המילה ולמחר ביום ו' היה מתענה הוא והבחורים. 

(מט) משום דכתיב בפרשת כי תשא ג' פעמים מחצית השקל. ונותנת גם המעוברת מן הולד שנאמר (שמות ל, יג) כל העובר, מ"ק - (מרדכי מגילה סי' תשע"ז). 

(נ) ולא דמי לט' באב דמאחרים, דאין מקדימין פורענות, מאו"ז פ"ק דמגילה (סי' שס"ז). ומשם מהרי"ו מצאתי וז"ל: נ"ל דה"ה דאי איקלע ר"ח באחד בשבת אותן הנוהגין להתענות בערב ראש חודש יתענו ביום חמישי. 

(נא) וגם כי אסור להתענות בע"ש, גם אנשי מעמד לא התענו בע"ש כי מקצת ע"ש כשבת. וכן איתא בתשב"ץ (סי' ק"ו) משם מגילת תענית בסופו, וגם לערב יהא חלש ויתבטל מעונג שבת, וכן בשם מהרי"ל הל' פורים (עמ' קט"ו). ומטעם זה אין מפליגין בספינה וכו'. ולי הכותב קשה מהא דאמר הני בר בי רב דיתבי בתעניתא במעלי שבתא וכו' (עירובין מ, ב), וכן בתנחומא פר' בראשית (סי' ג') מדייק דאין מתענין בע"ש עינוי רשות לא יחיד ולא צבור. 

(נב) אפילו בתפלת ערבית אע"פ שעדיין לא קרא את המגילה, אגודה (מגילה סי' כ"א). והיינו דלא כתשב"ץ (סי' קע"ד) שכתב דדוקא כשחל פורים במו"ש אבל באמצע השבוע אין אומרים אותו אלא אחר המגילה, עיין באו"ח (סי' תרצ"ג). 

(נג) בעל הנסים פ"ה תיבות וכן מן ואת פרשנדתא עד ואת ויזתא, אגודה (מגילה סי' כ"א). 

(נד) איתא במסכת סופרים (פי"ד הל' ד'): כל ה' מגילות אם הם כתובים כמגילה מברך על מקרא מגילה, אבל אם הם כתובים בין הכתובים מברך על מקרא כתובים. והקורא בנביאים מברך על כתבי הקודש, צורכיר בהלכות מגילה סי' קמ"ו (הג"ה צ"ו), ובמסכת סופרים בענין אחר. ושפיר דמי שראובן יברך בין מלפניה ובין מלאחריה ושמעון יקרא, והכי איתא בתוספתא (מגילה פ"ב הל' ב'), מאו"ז (ח"ב סי' שע"ט). 

(נה) ותקנו בשביל התינוקות כדי שלא יישנו שאף הם חייבים במקרא מגילה. והא דנוהגין להקיש כשזוכרין המן הוא בשביל התינוקות שאין יודעין לומר שם רשעים ירקב (משלי י, ז) כי הוא חיוב לומר כשמזכירין רשע. אי נמי והיה אם בן הכות הרשע (דברים כה, ב) סוף תיבות המן. ומנענעין המגילה כשאומר האגרת הזאת (אסתר ט, כו), וכן בברכת ס"ת כשאומר ונתן לנו את תורתו ובברכה אחרונה כשאומר תורת אמת. 

(נו) ופעם אחת התחיל החזן בברכה קודם שגללו, וגער בו מהרי"ל עד אשר (ברכו כולם) כרכו כולה והניחוה אצל הקורא על המגדל, ואז הזקיקו לחזור להתחיל ולברך. 

(נז) כן מסיק שכורך כולה. וסימני אשר"י כתב (קיצור פסקי הרא"ש פ"א דמגילה סי' ז') שאין לכרוך אותה מיד. ואין להפסיק בדברים בטלים וגם לא יפסיק רק כדי נשימה בין באמצע פסוק בין בין פסוק לפסוק משום דחייב לקרות כאיגרת. ועשרת בני המן בנשימה אחת משום דבהדי הדדי נפקי נשמתייהו. הקשה הר"ר משה אמאי אין המגילה דוחה שבת מק"ו: ומה עבודה שדוחה שבת מגילה דוחה אותה כדאיתא בפ"ק דמגילה (ג, א) אפילו כהנים בעבודתן וכו' שבת שנדחית מפני עבודה אינו דין וכו'. ותירץ הר"ר דוד מת מצוה יוכיח שדוחה את העבודה ואת המגילה ואינו דוחה שבת. 

(נח) ואין אומרים ובא לציון שאין גאולה בלילה. ואומר פסוק זה על שם שאסתר אמרה שהוא סמוך לפסוק (תהלים כב, ג) אלהי אקרא יומם וגו' דמיניה דרשינן מקרא מגילה. 

(נט) מספקא ליה לראבי"ה אי קטן מצי לאפוקי נשים (מ"ק - מרדכי מגילה סי' תשע"ט). ונקראה בש"ם (אסתר ב, יד), ר"ת: ברית, שופר, מגילה באלו שלשה דברים ממתינין לנשים. ואמרה האשה אמ"ן (במדבר ה, כב) ר"ת: אגדה, מגילה, נר חנוכה. כתב ראבי"ה (מגילה סי' תקס"ט) דנשים מוציאות נשים מברכות על משמע מגילה. ולפי זה אדם שיצא כבר וקורא מגילה לנשים ולבני ביתו יברך על משמע מגילה (לשון אגודה פ"ק דמגילה סי' ב). 

(ס) אבל אין לו לברך שהחיינו הואיל וכבר יצא (מהר"י ווייל דינין והל' סי' ע"א וכן מיימוני פי"א בהלכות ברכות הל' י') כדלעיל גבי ר"ה. 

(סא) כגון היוצא לדרך כדלקמן. 

(סב) ומספקא אי בעינן שיהו כולן בני מצוה דשמא הואיל ואינו אלא משום פרסומי ניסא סגי באינן בני מצוה, או"ז (ח"ב סי' ש"ע), הגה"ה באשר"י פ"א דמגילה (סי' ו'). מי שהוא אנוס קצת שאינו יכול לילך לב"ה לשמוע מקרא מגילה ואינו יכול להמתין עד שיגמרו הקהל, מתחיל וקורא מפלג המנחה ולמעלה, מהר"ש (סי' קפ"א). מהרי"ל (שם עמ' קט"ו) לא היה מגיד ההלכה בתענית אסתר משום דלא הגידה אסתר (אסתר ב, י), וכשחל ביום חמישי היה מגיד. נ"ל שבוש כי לא הגידה אסתר נקשר עם מה שכתוב אחריו, ועוד דפ"ק דמגילה (ז, ב) קאמר דתלמידי רב כהנא היו מתאחרים בפורים לבא לבית המדרש, והיה תמה למה עכבו והשיב לו רב אשי דלמא טרידי בסעודת פורים, ואמר ליה היה להם לאוכלה בלילה, עד שהשיב לו דאין יוצאין בלילה. משמע בפשיטות דיש ללמוד מפי הרב גם בפורים עצמו. 

(א) אבל בעשרה אסור לקרות במגילה הכתובה בין החומשים ואפילו ביחיד אינו יוצא אלא בחומשים שלהם שהיו נגללין, תשב"ץ (סי' קפ"ו), ומרדכי (מגילה סי' ת"ת ובהלכות קטנות סי' תתקס"ח) ואו"ח (סי' קמ"ג ותרצ"א), ואע"ג דבשעת הדחק משמע קצת באו"ח (שם) דאפילו בצבור י"א דקוראין, וזהו דעת רבינו משולם שכתב כן, מיהו רבינו תם לא כתב כן. והא דאנו קורין בחומשים בעת קריאת החזן אינו יוצא אלא בקריאת הש"ץ ואנו קורין בחומשים משום שאז טפי יכול לשמוע מלה במלה, וכן מסתברא דיחיד אינו קורא בחומש שלנו, וכן איתא בהגמ"י משם צפנת פענח. ואפילו לדעת רבינו משולם צ"ע אי נקרא שעת הדחק כשיש מגילה כשירה בעיר, וכן נמי הואיל וידע ולא השתדל לו. כי שעת הדחק משמע כששכחו או נאנסו ולא השתדלו להם מגילה כשירה. ואף כי במנהגים משמע דנוהגים כן ביחיד נראה דמנהג גרוע הוא ואפילו הנוהג כן לא יברך. ובלאו הכי כתב רבינו גרשום מ"ה דיחיד אינו מברך משום דסובר דאף בזמנו צריך עשרה. כן נ"ל אף שמהרי"ל כתב בתשובה (סי' נ"ו) דאם לא ימצא עשרה יקרא ביחיד ויברך וכן ראה הוא שנוהגין. אכן מהר"י וויל כתב בהדיא בתשובה (סי' מ"ה) דיחיד אינו מברך, דברכות אינן מעכבות. 

(ב) וגם ביום אומר שהחיינו אמגילה דעיקר ביום דכתיב (אסתר ט, כח) והימים האלה. ואורח חיים כתב (סי' תרצ"ב) דלא נהגו כן. וכן כתב בהגמ"י (פ"א בהלכות מגילה אות ו') וז"ל אמנם נהגו העם כרבינו המחבר (הרמב"ם שם), וכן כתב בעל הרוקח (הלכות פורים סי' רל"ז) וכן הנהיג רבי (מהר"ם), וכן כתב בעל יראים (סי' רס"ח). שוב מצאתי כתוב בשם ר"ם שהוא בעצמו היה מברך בלחש ביום כשקרא המגילה בעצמו עכ"ל. ובמרדכי כתב (מגילה סי' תשפ"א) דמהר"ם נהג לברך בלחש ביום בעת שאמרו הקהל אמן. באורח חיים שהגיה מהר"א מפראג כתב על לשון הטורים שכתב (ריש סי' תרצ"ב) משם ר"ת דאומר גם ביום, והגיה וז"ל: וכן במנהגי (מהרא"ט) [מהר"ש] אבל ראבי"ה כתב דבאשכנז אין אומרים ביום וכן ראה ברוב שאר מקומות וחלילה להקל בחשש ברכה לבטלה נגד פיות קדושים האלו. ואין להביא ראיה מלחש דמהר"ם שהיה הוא עצמו מלחש, שהרי לא צוה לאחר לעשות כן. [גר שנתגייר קודם נץ החמה פטור מקריאת מגילה של לילה, כי עיקר ביום]. 

(ג) מהרא"י ז"ל כתב (תרומת הדשן סי' ק"י) שהוא ורבותיו נהגו בכל השנים עיקר סעודה בשחרית. 

(ד) מצוה בעלמא הוא, אבל נפיק בלא בסומי כולי האי, תשובת מהרי"ל (סי' נ"ו) וכן בהגמ"י בשם ראבי"ה (בפ"ב דהלכות מגילה הל' ט"ו אות ב'). 

(ו) משלו ולא ממעות מעשרות, תשובת מהרי"ל (סי' נ"ו). ואין ליתן מעות פורים לשפחות נכריות ואם הורגלו אין לבטל מפני דרכי שלום, הגמ"י (על הל' פורים בסוף הל' מגילה פ"ב). כתב הראב"ן שכן מנהג בכל ישראל ואפילו ליתן לנכרים, דהואיל ואין מדקדקין בדבר ונותנין לכל אם אין נותנין לנכרי איכא משום איבה. 

(ז) כתיבה אסור בפורים. ובשושן פורים כתב מהר"ש עצמו (סי' קל"ב). וע"ש באשר"י פרק הקורא למפרע (מגילה פ"ב סי' ב'). 

(ח) ועוד שנאמר (תהלים קיג, א) הללו עבדי ה' ולא עבדי פרעה, אבל כאן עבדי ה' ולא עבדי אחשורוש בתמיה. 

(ט) מהר"ם (תשובות מיימוניות ספר שופטים סי' טז) הנהיג והורה שאפילו חל פורים באמצע שבוע ילך ערבית ושחרית למקרא מגילה אחר שהתפלל בבית האבל ולזה הסכים הרא"ש (מועד קטן פ"ג סי' פ"ה), אורח חיים (סי' תרצ"ו ויו"ד סי' ת"א), וכן יש במנהגים ישנים. 

(י) משום דכתיב במגילה (אסתר ח, טז) ליהודים היתה אורה, ואם לא מל אותו קודם לא היה בכלל יהודי. וגם כתיב בה אורה וששון. אורה זו תורה שנאמר (משלי ו, כג) ותורה אור. ששון זה מילה שנאמר (תהלים קיט, קסב) שש אנכי על אמרתך. ובתרומת הדשן (סי' רס"ו) מסיק שימולו אחר קריאת המגילה בסיום התפלה, וכן עשה מהר"ש (סי' תנ"ד). ומהרי"ל (שם עמ' קי"ז) מל אחר קריאת ספר תורה. בעיבור רגילין לקבוע תענית לסימן שובבי"ם פרשת שמות וארא בא בשלח יתרו משפטים, וי"א גם ת"ת פי' תרומה תצוה. וכל יום ה' מתענין וקורין פרשת השבוע שחרית ואומר שומר ישראל וכו' ובמנחה ויחל דרשו ועננו. ולכך מתענין לפי שהשנה ארוכה ויש יותר מחצי שנה בין ב' ה' ב' שמתענין אחר סוכות לב' ה' ב' שמתענין אחר פסח, מהר"ש (סי' תמ"ד). 

ספר המנהגים (טירנא) הגהות המנהגים דיני יוצרות והפטרות 
===================================================== 
(יא) כגון הפטרה דרני עקרה או עניה סוערה וה"ה לכל דש"ח נו"ע אר"ק שהם בחד נביא וגם בהפטרת שבת ור"ח כתבתי לקמן משם מהר"יו (דינין והל' סי' ל"ח) דמפטירין גם שוש אשיש ואע"ג דהוי דילוג מסופו לתחילתו שהרי שוש אשיש מוקדם בנביא ואומרים אותו בסוף. בתרומת הדשן (סי' כ') כתב על הא דאם אירע הפטרה דחתן עם פרשיות או חנוכה היכא דנהגו לדלג מנביא לנביא נהגו והיכא דלא נהגו לא לנהוג כן. 

(יב) כתב מהר"ש ואנו גם נוהגין כן, אבל נ"ל שאין מנהג קבוע. כשיש חתונה ויחיד חוזר הסידרא ביום ו' ויש מנהג ג"כ לחזור ההפטרות חוזר הפטרת השבוע ולא שוש אשיש, כתבי מהרא"י (סי' ק"א). 

(יג) בשבת בסעודה ג' בירך הר"ר יעקב מנורטהויזן ז' ברכות וכן נהוג. ושמעתי אומרים משום שהדרשה היא כמו פנים חדשות. ברכת אירוסין אם לא ימצא אפילו כוס שכר מברך בלא כוס, אבל ז' ברכות לא. ובחידושים כתב דוקא אם יש חתונה בשבת שהוא ערב שבועות אז יש לברך ז' ברכות, אבל כשחל שבועות ביום ב' אין מברכין. ואם היה חתונה ביום ד' בסעודה ראשונה מברכין ז' ברכות וכשיבא שבת חוזרין ומברכין ז' ברכות ואפילו בחול אם באו פנים חדשות שמרבים בשבילם וכו'. כשיש שני חתנים כהנים מסיק שיחלקו הסדרא ויאמרו קדיש באמצע ואח"כ קורא לחתן שני. (רשב"א) [ריב"א] התיר להוסיף על ג' ביום חמישי שיש חתונה אם צריכים לכך, כגון שיש ג' חתנים שני ישראלים ואחד כהן, דהא חופה הוי כמו מועד, הגמ"י דהלכות תפלה (פי"ב אות נ'). בחור שנשא אלמנה או להפך סעודה ראשונה ז' ברכות ודיו. בחידושים יש דנהגו רק ביום א' לברך אשר ברא שחרית וערבית. נוהגין לעשות החופה תחת השמים לסימן טוב שיהיה זרעם ככוכבי השמים (מהר"ם). נוהגין לפרוס טלית על ראש חתן וכלה משום דסמוך פרשת גדילים לפרשת כי יקח וכו' (דברים כב, יב - ג). חתן תחת החופה אם צמא לשתות אז שותה רביעית ומברך ברכה אחרונה אפילו אחר ברכת אירוסין, ומתפלל מנחה בעוד היום גדול ואומר עננו. הנהנה מסעודת מצוה ניצול מדינה של גיהנום, ואם אינו נהנה ממנה י"א שהוא מנודה לשמים. ואלו הן סעודות מצוה כגון סעודת מילה ובת ת"ח לת"ח ובת כהן לכהן ודוקא כשהם בני אדם מהוגנים, פסקי תוספות פרק ערבי פסחים (סי' שד - ה). שמעתי בשם מהרי"ו שאין לאכול בסעודה שביום המחרת מת בו אביו. 

(יד) אחד שידך בתו ולקח החתן אליו ואחר ימים רבים היה רוצה לילך אבי הכלה למרחקים ולהוליך את החתן והכלה עמו. והחתן לא רצה לילך כי אמר שמא כשאבא עמכם למרחקים אינך נותן לי בתך ואין מי שידבר בעדי. ולמחר בהשכמה היו רוצין לילך, ובאותו לילה הלכו אבי הכלה והכלה והחתן לבית מהר"ן. והיה שם מהר"ן ומהר"ד ובחורים. ואבי הכלה והחתן קבלו קנין על תקון התנאים באותו לילה. ולקח מהר"ן זכוכית מלא בידו ובירך ברכת אירוסין ואח"כ קידש החתן את הכלה. ואבי הכלה לא ידע אם היא גדולה או קטנה וצוה לו ליקח יד בתו בתוך ידו בשעה שקידש החתן את הכלה. ואמר החתן הרי את וכו' ולא שיבר החתן את הזכוכית. [וצוה על הכלה שלא תלך עוד בגילוי שערה] ואח"כ היו החתן ג"כ בבית אחד זמן רב כמו בתחילה ולא מיחו בהן כי אמרו שאין איסור בדבר. ונשארו שלא הלכו למרחקים. וכשעשה הנשואין ברכו ז' ברכות ולא יותר. מצאתי (באורח חיים) [בספר חסידים] כל מקום שהאנשים ונשים רואין זה את זה כגון בסעודת נשואין אין לברך שהשמחה במעונו, לפי שאין שמחה לפני הקב"ה כשיש בו הרהורי עבירה. כל מצוה שכתוב בו שמחה מברכין שהשמחה במעונו, כגון ברכת חתנים דכתיב ביה (ירמיה ז, לד) קול ששון וקול שמחה, וכן כשעושין חזק כשמסיימין המסכתא או תינוק פרשה מברך שהשמחה במעונו דכתיב (תהלים יט, ט) פקודי ה' ישרים משמחי לב. ויש בספר הפרנס (סי' רצ"ח) שיש גם לברך בסעודת פדיון הבן שהשמחה במעונו. ומילה דלא מברכין משום צערא דינוקא. ואין מברכין שהשמחה אלא בעשרה. ובמדינות אושטרייך לא נהיגי, אך בכל מדינות ריינוס נהיגי, תרומת הדשן (סי' רס"ח). סעודת ברית מילה עושין במועד דאיכא צערא דינוקא, אבל לא סעודת פדיון הבן דאמרינן ביה שהשמחה במעונו, וכן פסק רבינו יוסף ב"ר משה בשם רבי שמואל, עכ"ל. וכ"כ בעץ החיים שכן כתב רבינו תם לה"ר פטר נ"ע, עיין בתרומת הדשן. כתב בהג"ה בסמ"ק (סי' קצ"ה) בהלכות ח"ה יש נזהרין שלא לעשות שתי חופות ביום אחד משום דאמרינן שלא לערב שמחה בשמחה (מועד קטן ט, א). וגם בירושלמי מסיק (שם פ"א הל' ז') הא דשלא לערב וכו' מיעקב אבינו דא"ל לבן מלא שבוע זאת (בראשית כט, כז). מיהו לא דמי דהתם שתי שמחות לאדם אחד, אבל שתי חופות שני בני אדם לא שייך בזה משום עירוב שמחה בשמחה. וכן היה נוהג רבינו יחיאל ב"ר יוסף לעשות חופות יתום או יתומה עם חופת א' מבניו הכל ביום אחד. אך בשתי אחיות פי' בספר חסידים (סי' תע"ז, ובצוואה סי' ל"א) שאין לעשות בשבוע אחד. וכן היו הראשונים נזהרים אפילו בנכרים שני חופות ביום אחד היכא שהאחת מגונה מחברתה משום איבה, מרדכי פ"ק דמו"ק (סי' תתמ"ג), וכן אגודה (בחידושיו למו"ק בסוף שו"ת מהרי"ו) ומביא ממדרש איכה רבתי (מסכת שמחות פ' י"א). 

ספר המנהגים (טירנא) הגהות המנהגים דיני קדיש יתום 
================================================ 
(א) ולומר קדיש אם ספק לו שמת אביו או אמו יכול לומר קדיש כשאין יתום בעיר שאומר קדיש דמה בכך, אך אל ישיג גבול ודאי, תשובת מהרי"ל (סי' ל"ו). 

(ב) וכל עילוי דתוך ז' ותוך ל' היינו מיום הקבורה ולא מיום שנודע לו. אבל בן ז' גדול אינו דוחה את הקטן. משמע קצת שדעתו בן ז' דוחה לבן ל' אף במה שעל הפתח. 

(ג) בענין התפלה אין חילוק בין נכרי לאחר כאשר הוא עם הקדיש יתום, מהרי"ק שורש ל'. וכל דין י"ב חדש בשינוי מקום למאי דנהיגי או בגדים חדשים או עטוף וכל הדינים נוהגין עד כלות י"ב חדש בהנץ החמה, אבל להתפלל וקדיש עד י"א חדשים, תשובת מהרי"ל (סי' כ"ב). האשר"י פסק יארצייט ביום ו' צריך להשלים. מהרי"ש (לקט יושר א' 47) פסק כתוספות (עירובין מא, ב ד"ה והלכתא) שכתבו אם ירצה ישלים. ושמעתי פוסקים שאם בפעם נהג להשלים ינהג כן כל ימיו וכן להפך. וכשאירע יארצייט בשבת או בר"ח כתב מהרי"ק בשורש ל"א דנראה להתענות אחר שבת ואחר ר"ח. 


מנהגי הרב זלמן יענט

מנהגי הרב זלמן יענט 
=================== 
ניסן: כשחל ר"ח ניסן בשבת מפקי' ג' ספרי תורה, בחדא קורין ששה בעניין היום והשביעי קורי' בספר תורה שניה וביום השבת ובראשי חדשיכם, והמפטיר בשלישית בפרשת בא החדש הזה לכם ומפטירין ביחזקאל כל עמי הארץ. ובשבת הגדול מתחילין להאריך ביוצר הכל יודוך, ואם ערב פסח בשבת מתחילין להאריך היוצר דווקא בשבת של חול המועדים, והיוצר אתי מלבנון כלה, והזולת אומרת אני מעשי למלך בניגון אבותי כי בטחו. ואם יש בו נשואין אומרים..., זולת אומרת אני מעשי ובסופו כראות חתן. למוסף כשיגיע למעשה בראשית יאמר אדיר דר מתוחים. בערב פסח משכימי' לבית הכנסת מעלות השחר וממהרי' לצאת בין בשבת בין בחול. 

פסח: מעריב ליל ראשון ליל שמורים אותו אל חצה, בצור: אזכרה. בשחרית גומרי' הלל, ומוציאין ב' ס"ת, וקורין בחדא ה' גברי בפרשת בא: משכו וקחו לכם צאן עד מארץ מצרים לצבאתם. ואם הוא שבת קורין באותה פרשה ז' גברי, ולמפטיר קורין בס"ת שניה בפרשת פנחס: ובחדש הראשון עד כל מלאכת עבודה לא תעשו, ומפטיר בעת ההיא, ואמרי' יקום פורקן. במוסף לא יאמר משיב הרוח עד יום אחרון של סוכות, ולא שאלה עד ס' יום מתקופת תשרי בשחרית. ואם הוא שבת אומרים למנחה ואני תפילתי וקורי' בס"ת ג' גברי בפרשת היום. מעריב ליל שני שמורים אור ישראל, בצור: אור יום הנף. ולאחר קדיש יברכו על ספירת העומר. והסדר כמו ליל ראשון רק שיאמר בליל שני אומץ גבורותיך במקום אז רוב נסים. ביום שני גומרים הלל ומוציאי' ב' ס"ת וקורין בחדא ה' גברי בפרשת אמור שור או (שה) [כשב] עד מועדי יי' אל בני ישראל, ולמפטיר כדאתמול, ומפטירין וישלח המלך. 

ביום ראשון של חול המועד אין אומרי' הלל שלם. ומוציאין ב' ס"ת וקורין בחדא ג' גברי בפרשת בא: קדש לי כל בכור עד הוציאנו יי' ממצרים ולרביעי קורין בס"ת שניה בפר' פנחס והקרבתם, ולא יתחיל ובחדש הראשון, אשרי ובא לציון, [תפילת] י"ח מפני חטאינו והקרבתם. 

וביום ראשון של חול החועד מתחילי' לומ' פסוקי דזימרה באריכו' עד יום ראשון של סליחות קודם ראש השנה. ביום שני דחול המועד (ג') קורין ג' בפרשת משפטים: אם כסף תלוה עד לא תבשל גדי בחלב אמו, ובס"ת שניה כדאתמול. ביום שלישי קורין בס"ת ג' בפרשת כי תשא: פס(ו)ל לך עד לא תבשל גדי בחלב אמו, ולרביעי בס"ת שניה כדאתמול. ביום רביעי קורין ג' בפרשת בהעלותך: וידבר י' אל משה במדבר סיני לגר ולאזרח הארץ. בשבת דחול המועד אחר שאמרו הלל וקדיש שלם יאמר הקהל שיר השירים ומברכין על מקרא מגילה וקדיש יתום. ומוציאין ב' ספרי תורות וקורין בחדא ז' גברי בפרש' כי תשא: ראה אתה אומר אלי עד לא תבשל גדי בחלב אמו ובשניה המפטיר והקרבתם, ומפטיר היתה עלי. ולעולם בשבת דחול החועד בין רחוק בין קרוב קורין ראה אתה אומר אלי ולימים אחרים קורין בסדר שכתבתי לעיל. 

והא לך סימני הפרשיות: משך תורא קדש בכספא פסל במדברא שלח בוכרא. 

מעריב ליל שביעי של פסח אורי וישעי מכור מתי אבא. ביום ז' ליוצר וישע שושני פרח, ואם הוא שבת אומרים אהוביך אהבוך מישרים. ליוצר הסידור לשבת דח"ה מתחיל הכל יודוך, זולת אי פתרוס בעברך והקרובץ שבשמנה עשר: אותותיך אז ראינו, אילי הצדק ידועים והסילוק חסדי יי'. ומוציאין ב' ספרי תורות וקורין בחדא בפרשת בשלח ה' גברי עד אני יי' רופאיך, ולמפטיר בס"ת שניה והקרבתם ומפטיר וידבר דוד. מעריב ליל אחרון אור לשביעי, בלי בצור. ויש מקומות שאומרים וישע ג"כ בלי בצור. ביום אחרון של פסח היוצר אתה הראת לדעת, והזולת אי פתרוס בעובריך והקרובץ די"ח אימת נוראותיך. תחבולות, איום ונורא, אצילים מפרך. ראה: כל בכור, ואם הוא שבת מתחילי' עשר תעשר עד אשר נתן לך. ולמפטיר בס"ת שניה והקרבתם ומפטיר עוד היום בנוב לעמוד. ואם אחד מהימים האחרונים שבת אומר היוצר אהוביך אהבוך מישרים ואומרים שיר השירים. וביום האחרון מתנת יד לכבוד המקום לכבוד התורה לכבוד הרגל אחר הקריאה. ואין אומרים תחנון בכל חדש ניסן. שבת ראשון אחר פסח מתחילי' לומר פרקים ואומרים לכל שבת פרק אחד עד שבועות, ולאחרי' אומרי' בכל שבת ב' פרקים עד שבת קודם י"ז בתמוז. 

אייר. ביום ב' אחר שבת ראשון בחדש אייר מתחילי' להתענות שני וחמישי ושני, ובמרחשון מאחרין לסוף החדש. ואומרי' סליחות וקורי' ויחל שחרית ומנחה. אבל כשגוזרי' תענית בה"ב קורין שחרית פרש' השבת, ובמנחה קורי' ויחל ומפטירין דרשו. בשבת ראשון אחר ראש חדש אייר מתחילי' לומר בכל שבת זולת. ואין אומרין אמת ויציב של י"ט לזולתות שבין פסח לי"ז בתמוז. בשבת ראשון אומרי' אזכורך, בשבת שניה אתה הי' וזולתך אין עוד, בשבת שלישית אלהי אל דמי לך, לפר' בהר אחרי נמכר. בל"ג בעומר אין אומרים תחינות בשחרית אבל ערב שלפניו ושל אחריו אומרי' תחינות. 

סיון. מראש חדש סיון עד אחר איסרו חג של שבועות אין אומרי' תחינה, אבל אומרי' למנצח חוץ מערב י"ט אין אומרים למנצח. שבת שלפני שבועות משכימין וממהרין פסוקי דזמרה כדי להזכיר הרוגי ושרופי קהילות שו"ם, ואומרים אב הרחמים ואומרים ביוצר באהבה רבה אותך כל היום קוינו וזולת אלהי באזנינו שמענו. 

שבועות. מעריב ליל ראשון של שבועות וירד אביר יעקב בלי בצור. ביום ראשון של שבועות החזן מתחיל הא' בתעצומות והקרובץ אדון אמנני, ואם הוא שבת אומרים הכל יודוך והאופן ועתה בנים, והחיות והזולת אנכי שמעתי בניגון זולתות של ימים הראשונים של פסח, והקרובץ של י"ח אורח חיים סדר אלוף מסובל והסילוק כל העם רואים, וגומרי' הלל ומוציאין ב' ס"ת וקורי' בחדא ה' גברי בפרשת יתרו: בחדש השלישי עד סוף סידרא, ולאחר שסיים הקורא הפסוק הראשון שהוא בחדש השלישי אומרי' אקדמות מילין. למפטיר קורין בס"ת שניה בפרשת פנחס וביום הבכורים, ומפטיר ביחזקאל ויהי בשלשים שנה, ולא יאמר נער ההפטרה הזאת. ומתפללין מוסף והקרובץ אתה הנחלת. בערב ליל שני של שבועות אל אלהים דבר, בצור: אשריך. ביום שני הקרובץ לאחר י"ח ארץ מטה, ה' קנני, הסדר אתו מצות וחקים והסילוק אלה העדות והחקים. ולאחר הלל קדיש שלם והקהל אומרים שפוט השופטים ומברכין על מקרא מגילה וקדיש יתום. ומוציאין ב' ס"ת וקורין בחדא ה' גברי בפרשת ראה: כל בכור, ואם הוא שבת מתחילי' עשר תעשר עד אשר נתן לך, ומפטיר כדאתמול וההפטרה תפלה לחבקוק הנביא, וכשיסיים פסוק ראשון מההפטרה יאמר אתה ודוגמא, ואח"כ מתנת יד. במוסף כשיגיע לתמידין כהלכתן אומרים אזהרת ראשית ואז שש מאות. 

תמוז. בשבת אחר י"ז בתמוז אומרים הזולת אל אל חי ארנן, בשבת שני אריות הדיחו, ובשבת שלישית שהוא לפני ט' באב משכימין ואומרי' פסוקי דזמרה, ואומרי' אותך כל היום קודם ק"ש, זולת מהי' באזנינו שמענו, ולאחר קריאת התורה מזכירין גזירות ההרוגי' ומברכין הקהל, ואומרי' אשרי ואח"כ אומרי' אב הרחמים ואין לובשין בגדי שבת. 

אב. בערב ט' באב מתפללין מנחה כמו בחול ואין אומרים תחינה ואוכלין סעודה ומתפללים תפלת ערבית, וחולצי' מנעליהן אחר ברכו תיכף, ושליח ציבור חולץ קודם ברכו בין בשבת בין בחול מפני הטירוף. וקדיש עד תתקבל, ואין אומרי' נחם לא במעריב ולא ביוצר. ולאחר חצי קדיש יתחיל החזן איכה ומברך על מקרא מגילה בלחש וגומרו, וכשיגיע להשיבנו יי' אליך שותק ואומרים הקהל אותו הפסוק וחוזר החזן וכופלו, ואומ' אחריו כי אם מאוס מאסתנו וגומרו ושותק והקהל חוזר ואומ' השיבנו ואח"כ החזן שנית. וכן יעשו כשחוזר וקורא אתה יי' לעולם תשב. אחר שכפל כל הפסוקים מזכיר יי' מה היה לנו, ואומ' אתה יי' לעולם תשב וגומ' קינות, על אלה ועל אלה, בליל זה יבכיון עד אנה בכיה בציון, תרחם ציון ואתה קדוש, קדיש בלא תתקבל, עלינו לשבח וקדיש יתום. למחר בט' באב אומרי' פסוקי דזמר' בנחת כאבלים, ומתפלל החזן יוצר וי"ח וענינו בין גואל לרופא, והקרובץ אאפז וקורין בתורה ג' גברי בפרשת ואתחנן כי תוליד בנים ובני בנים עד נתן לך כל הימים ומפטיר בירמיה אסוף אסיפם. ואח"כ ישב החזן לארץ ואומ' קינות שבת סורו מני. ואם יבא ט' באב ביום ה' אין אומ' והוא רחום, ואין אומ' תחינה בשחרית, אבל במנחה אומ', ואומ' אל ארך אפים אף כשאינו בב"ה, כמו שאנו עושים בשאר תעניות. ואם יש תינוק למול בט' באב ימולו לאחר גמר הקינות, והולכי' ולובשין בגדי תפארת ע(ל)ד לאחר המילה חוץ מבגדי לבן. ולאחר שמלו אומרי' איוב וירמיה ומדליקי' הנרות למילה. לסוף כל הקינות יתחיל החזן הלילו הה ליום עד אנה בכיה בציון, אשרי ובא לציון ואין אומרי' ואני זאת בריתי, אך ואתה קדוש, קדיש בלא תתקבל משום סתם תפלתי. מאחר איוב וירמיה אומ' קדיש יתום. מנחה מברכין על טלית ותפילין ומתפללין כדין שאר תעניות: אשרי, ויחל ודרשו, ומתפללין עננו, ומוסיפים ומתפללים נחם בבונה ירושלים ונופלין בתחנון. ואם חל להיות ט' באב בשבת אין אומרין צדקתך, ובמעריב אין אומרין ויהי נועם ולא ויתן לך. ואין מבדילין על הכוס והחזן פושט ידיו על הנר ומברך בורא מאורי האש קודם שיתחיל איכה בלחש, ומתפללין בי"ח אתה חוננתנו, ולאחר התענית מבדילין בורא פרי הגפן והמבדיל ולא יותר. ואין מקדשין החדש בברכת לבנה קודם ט' באב. בשבת נחמו יוצר ארוממך, אופן שאו מנחה משבח', אמת ויציב די"ט, זולת אמת משל (אלהים) [היה], נקדישך במוסף. 

זה הכלל כל יום שאין בו תחינה אין אומרי' בו צדקתך לבד מיום המילה וט"ו באב וט"ו בשבט ול"ג בעומר ושבת שלפני ערב י"ט, אין אומרים תחינות בערב י"ט ולא למנצח. ובמעגנץ אומרי' למנצח ביום המילה משום צערא דינוקא וכן מנהגינו. ואם המילה באה בתענית אומרי' סליחות ופזמון השייך לבו ביום, ואח"כ אומ' זכור ברית וידוי, ואין אומר' והוא רחום אך אומר אל ארך אפים. המוהל יברך על היין ואינו טועם אבל יתן לתינוקות שאינם מתעני' ושותין. והוא הדין ביום שאין בו תענית שאין אומרי' והוא רחום ותחנה ביום המילה, אבל אומ' תחנה בערב במנחה. בכל שבוע שיש בה י"ט במוצאי שבת שלפניו אין אומרי' ויהי נועם ולא אתה קדוש אלא ויתן לך. 

בשבת ור"ח שחרית אומ' אוצר אלהינו אלהי אמת ואופן לך אלהי אמת ויציב בעניינו של יום, ולמפטיר בשניה בפרשת פנחס: צו את בני ישראל וביום השבת ובראשי חדשיכם, והפטרה כה אמר יי' השמים כסאי, אלהיכם במוסף וקדושה. 

תשרי. בראש השנה ביום הראשון קורין ה' גברי, ומוציאין ב' ס"ת וקורין בחדא בפרשת וירא ויי' פקד את שרה עד בארץ פלשתים ימים רבים. ואם יבא בשבת קורין ז' גברי באותה פרשה עצמה, ולמפטיר בשניה בפרשת פנחס: ובחדש השביעי, והפטרה ויהי איש אחד מן הרמתים, ואל יאמר אותה נער כלל. ואם חל יום ראשון של ראש השנה בשבת אומרים במקום תעיר ותריע שמו מפארים, שהוא בקרובץ של יום שני עד שבח מגדל עוז, ואז מתחיל החזן אדר והוד עד עמוסיך תוקעי, ואח"כ ישפוט תבל בצדק אתן וכו', ואח"כ חוזר לסדר יום הראשון יי' מלך, אדירי איומה והן. וביום שני אומר תעיר ותריע, אדרת ממלכה, אאפיד, שבח מגדל עוז, כל יושבי תבל, עמוסיך תוקעי וכו' אדון אם מעשים וכו'. וגם אם חל יום ראשון בשבת אומרים אהללה וביום שני אומרים אנסיכה. ביום שני היוצר מלך אמון. ומוציאין ב' ס"ת וקורי' בחדא בפרשת וירא: והאלהים נסה את אברהם, ומפטיר בירמיה מצא חן במדבר. 

בשבת תשובה היוצר אור עולם קראו והאופן כי אם שם אדיר ולא אמת ויציב די"ט והזולת אל לבבנו והפטרה שובה ולא יאמר אותה נער. ואין מזכירין נשמות ואין אומרי' אב הרחמים, וזה הכלל בכל שבת שיש בו יוצר אין מזכירין נשמות, וכן בשבת שמברכין בו ראש חדש אין מזכירין, וזה הכלל כל עשרת ימי תשובה אומרי' (ב אין אומרי') פעמי' אבינו מלכנו שחרית ומנחה, חוץ משבת פי' בשבת הכפורים אומרים שחרית וערבית ולא במנחה. ואין מקדשין החדש בברכת לבנה קודם יום הכפורים. 

בערב יום הכפורים לסליחות אין אומרים וידוי רק פעם אחת, ואומ' אבינו מלכנו ולא שום תחנון ולא למנצח. ולאחר יציאת מבית הכנסת הולכים על הקברות, ואין אומ' שום דבר וחוזרי' לבתיהם ושוחטין כפרותיהם. וכל אחד ואחד יקח כפרתו ואומר אוילים מדרך פשעם ומעונותיהם יתענו כל אוכל תתעב נפשם ויגיעו עד שערי מות ויצעקו אל יי' בצר להם וממצוק' יושיעם ישלח דברו וירפאם וימלט משחיתותם, יודו ליי' חסדו ונפלאותיו לבני אדם ויזבחו זבחי תודה ויספרו מעשיו ברינה, ואח"כ יסבב התרנגול לזכר ותרנגולת לנקיבה. לזכר יאמר ג' פעמים גבר תחת גבר זה חליפתי זה תחתי זה כפרתי זה הולך למיתה ואני הולך לחיים טובים, ואם יש מלאך מליץ יושר אחד מיני אלף להגיד לאדם ישרו ויחננו ויאמר פדענו מרדת שחת מצאתי כופר. ולנקיבה אומ' זה כפרתך זה חליפתך זה תחתך זה ילך למיתה ואת תלכי לחיים טובים. ופודים הכפרות בדמים ונותנים המעות לעניים. וטובלים אחר חצי היום. 

במנחה מתפללים י"ח וכשיגיע לעושה השלום יאמר וידוי וכל הסדר, עד שיסיים אלהי עד שלא נוצרתי וגם אלהי נצור. וילכו לבתיהם לשלום ויאכלו וישתו בשמחה וטוב לב. ואפילו אם ח(ו)ל יום הכפורים בשבת אין הנשים מברכות על הדלקת הנר, אלא מדליקות בלא ברכה. בערבית הולכים לבית הכנסת ומדליקין הנרות קודם בין השמשות, ואח"כ יקום המומחה לאמר בישיבה של מעלה ובישיבה של מטה על דעת המקום ועל דעת הקהל אנו מתירין להתפלל עם העבריינים. ומתחילין להתיר נדרים לומר כל נדרי מבעוד יום. 

בשחרית החזן מתחיל המלך קדיש וברכו, ופותחין הארון עד (ד) ועולין לדוכן ליוצר ולמוסף ולנעילה. ומוציאין ב' ס"ת בחדא קורין ו' גברא מתחילת אחרי מות עד כאשר צוה יי' את משה, ולמפטיר קורין בשניה בפרשת פנחס ובעשור לחדש, ומפטירין בישעיה ואומר סולו סולו וגו'. ואם הוא שבת קורין ז' באותה פרשה. ואומ' יקום פורקן. במנחה מוציאין ס"ת וקורין ג' בפרשת אחרי מות, ומתחילין בארץ מצרים ומסיים הסדר והשלישי מפטיר ויהי דבר יי' אל יונה ויאמ' על התורה, ומחזירין ס"ת למקומה ואומ' חצי קדיש ומתפללין תפילת מנחה כסדר. ולאחר גמר תפילתן אומרים קדיש שלם ואין אומרים אבינו מלכנו אלא ביוצר ולנעילה. ואם יש שהות אז אומרים גם במנחה, ואין אנו נוהגין כן אלא יש לומר ג' פעמים. אשרי ובא לציון ואומ' חצי קדיש ומתפללין תפילת נעילה. וכשיגמור נעילה אומ' שמע ישראל פעם אחת, ברוך שם כבוד מלכותו לעולם ועד ג' פעמים, יי' הוא האלקים ז' פעמים, ואח"כ קדיש שלם, ואחר הקדיש תוקעין תקיעה אחת, ומתפללין ערבית כדרך חול, ואומ' אתה חוננתנו, והולכין לבתיהם ומבדילין על הכוס בורא פרי הגפן ובורא מאורי האש וגם על הבשמים, והמבדיל. ומיום כפורים עד סוכות אין אומרים תחינה, אבל אומרים למנצח, ואחר אסרו חג אומרי' תחינות, ובכל אסרו חג אין אומ' למנצח. 

סוכות. בסוכות בשחרית ובערבית בב' ימים הראשונים מברכין תחלה על הגפן ואח"כ לישב בסוכה ואח"כ על הפת. בשחרית החזן מתחיל הגדול והיוצר אכתיר והאופן אאמיר והזולת אנא הושיעה נא, והקרובץ מי"ח אימתי בחיל כפור. וגומרין הלל כל ימי החג עם שמחת תורה שהם ט' ימים. ומוציאין ב' ס"ת וקורין בחדא ה' גברי בפרשת אמור: שור או כשב עד וידבר משה אל בני ישראל. ולמפטיר בשניה בפנחס: ובחמשה עשר יום והפטרה הנה יום בא. ומתפללין מוסף. ולאחר סיום מוסף אומ' הושע נא ואם שבת הוא אומר אום נצורה, כהושעת אב המון, ולא יסבב התיבה. מעריב ליל ראשון אוחזי בידם בלי בצור. סדר הושענות: ביום ראשון אערוך שועי, ביום שני אל למושעות, בשלישי אום אני חומה, ברביעי אבן שתייה, בחמישי אדמה מארר. מעריב ליל שני חג האסיף, בצור אדברה ואעירה. יום שני הקרובץ יוצר אאמיץ, וקורי' בתורה כדאתמול והפטרה ויקהלו אל המלך שלמה. בשבת דחול המועד יוצר את השם הנכבד והזולת אזכרה מקדם ולאחר סיום תפלה יוצר, קדיש שלם והקהל אומ' קהלת ואין מברכין על מקרא מגילה כמו בשאר מגילות, קדיש יתום. ומוציאין ב' ספרי תורה וקורי' ז' גברי בפרשת כי תשא: ראה אתה אומר אלי, ולמפטיר בשניה בפרשת פנחס קרבן דיומו, וההפטרה ביום בא גוג ומגוג. 

ביום ראשון בחול המועד קורא כהן ביום שני, לוי וביום שלישי, ישראל וביום הרביעי ולרביעי חוזר וקורא וביום השני וביום השלישי שהוא ספיקא דיומא, וכן כל ימי החג, בהושענא רבא משכימין לבית הכנסת בניגון של י"ט, והקהל אומרים על הכל, ומוציאי' ס"ת (בחדא) קורי' ד' גברי לכהן ביום החמישי, ללוי וביום השישי, לישראל וביום השביעי ולרביעי חוזר וקורא וביום השישי וביום השביעי, שהוא ספיקא דיומא, והחזן אומר נעריצך ואדיר אדירנו. ומוציאין ז' ס"ת ומעמידם על המגדל ויסבו, ובכל סיבוב וסיבוב יחזירו ספר תורה אחת, ויאמרו הושע נא ז' פעמים. ומתחילין: למען אמתך, אל למושעות, אום אני חומה, אדון המושיע, אדם ובהמה, למען איתן, תתננו לשם ולתהלה. ומחזירין הס"ת לארון ואומ' כהושעת' אלים בלוד וגומרים כל ההושענות, ואומ' קדיש שלם בניגון י"ט ואומ' אין כאלהינו בקול רם בניגון י"ט. 

מעריב ליל שמיני עצרת שמיני אותותיו, בצור: אודות באר כמי'. שמיני עצרת מוציאין ב' ס"ת וקורין בחדא ה' גברי בפרשת ראה כל הבכור, ואם שבת הוא מתחילין עשר תעשר ולמפטיר בשניה בפרשת פנחס וביום השמיני עצרת וכו', והפטרה ויהי ככלות שלמה, מתנת יד. ובמוסף יאמר משיב הרוח. מעריב ליל שמחת תורה את יום השמיני בלי בצור. שמחת תורה לאחר שסיים החזן י"ח וקדיש שלם, יתחיל אתה ה(ו)ראתה, וכשיגיע לכי מציון תצא תורה יפתחו הארון ומוציאין כל הספרי התורה. ויחזור החזן פניו כלפי העם ויאמר גדלו ורוממו י"י אלהינו, ואנא י"י הושיעה נא, ואמרו אלהינו זה, אלהי הרוחות, ויתחיל החזן והקהל בקול רם על הכל. ויקראו בפרשת ברכה עד מעונה אלהי קדם. ואז יאמר מרשות לחתן תורה ויקרא עד לעיני כל ישראל. ואח"כ מתחיל מרשות לחתן בראשית ויקרא מבראשית עד סוף ויכולו. למפטיר בשניה כדאתמול, והפטרה ויהי אחרי מות. אשרי, אשר בגלל אבות והתקבצו ושישו, ומתפללין מוסף, וקדיש שלם. בשבת בראשית יוצר אל נשא, אופן לבעל התפארת, זולת אחשבה לדעת בניגון אבותי כי בטחו. אמת ויציב די"ט, במוסף בקדושה אלהיכם. 

חנוכה. בחנוכה קורין ג' גברי בפרשת נשא ומתחילין ויהי ככלות משה, א' לפני המשכן, ב' נשיא אחד ליום, ג' בן עמינדב. וכל ח' ימי חנוכה גומרין הלל. ביום שני קורין ב' בקרבן נתנאל וחד בקרבן אליאב, ביום שלישי ב' בקרבן אליאב וחד בקרבן אליצור וכן בכל יום. ואם הוא ר"ח מוציאין ב' ס"ת וקורין בפרשת פנחס צו את בני ישראל: א' רביעית ההין, ב' ונסכה, ג' ונסכו לרביעי קורין בס"ת שניה בקרבן הנשיאים השייך לאותו יום. 

טבת. ואם חל ר"ח טבת בשבת מפקי' ג' ס"ת בחדא קורין ו' גברי בענינו של יום, ולשביעי קורין בס"ת שניה בר"ח וביום השבת עד עולת תמיד ונסכו וקדיש, ולמפטיר בתרי עשר רני ושמחי עד תשואות חן חן לה. וכשחל ב' שבתות בחנוכה היוצר דשבת ראשון אודך כי אנפת וקהל אומ' אותו, אופן שני זיתים, וזולת אין צור חלף בניגון אבותי כי בטחו, ואומר אותו החזן, אמת ויציב ד"יט. ומוציאין ב' ספרי תורות וקורין בחדא ז' גברי בעניינו של יום ולמפטיר קורין דחנוכה בס"ת שניה ומפטירין רני ושמחי. ובשבת שניה היוצר אודך כי עניתנו והחזן אומר אותו זולת אין מושיע וגואל בניגון אין צור חלף, אמת ויציב די"ט. ומפטירין ויעש חרום. ביום ח' כהן קרבן גמליאל, לוי זה קרבן אחיעזר, ישראל וידבר אליו. 

שבט. בט"ו בשבט בשחרית אין אומרי' תחינה ובמנחה אומרים תחינה. בפרשת שקלים מוציאין ב' ס"ת בחדא קורין ז' בעניינו של יום, ובשניה קורין למפטיר בפרשת כי תשא עד לנפשותיכם, ומפטיר במלכים בן שבע שנים. ואם חל פרשת שקלים בר"ח מפקי' ג' ס"ת וקורין [ו'] גברי בעניינו של יום, ולשביעי מיום השבת עד יעשה ונסכו ויאמר קדיש, ובשלישית קורין למפטיר בכי תשא כדלעיל, והפטרה בן שבע שנים. בשבת הפסקה ראשונה יוצר אור זרוע, ובשניה אורות מאופל ואין בהם לא אופן, ולא זולת. 

אדר. בפרשת זכור מוציאין ב' ס"ת, בחדא קורין ז' בעניינו של יום, ובשניה למפטיר קורין בכי תצא זכור את אשר עשה עד לא תשכח, ומפטיר בשמואל פקדתי. פורים קטן אין אומרים תחינה ולא למנצח בי"ד, וט"ו של אדר הראשון אין אומרים תחינה אבל אומרים למנצח. ובי"ג של אדר הראשון למנחה אומרי' תחינה ואם חל י"ג בשבת אומרי' צדקתך. 

בפורים בליל אחר אשר הניא ואתה קדוש, ובבוקר אחר המגילה אשרי ובא לציון, ואין אומרים אשר הניא ביום. וכשחל ליל פורים במוצאי שבת יתחיל ויהי נועם אחר אשר הניא. פרשת פרה מוציאין ב' ס"ת בחדא קורין ז' גברי בעניינו של יום, ובשניה למפטיר בריש פרה אדומה עד הנפש הנוגעת תטמא עד הערב, ומפטיר ביחזקאל בן אדם בית ישראל יושבים. פרשת החדש מוציאין ב' ס"ת בחדא קורין ז' גברי בעניינו של יום, ולמפטיר בשניה בפרשת בא החדש הזה לכם עד תאכלו מצות. 

שבת וחתונה יחד בין קדיש לברכו יוצר איחד, אופן שביבי שלהבות', זולת אמהות, אמת ויציב די"ט. בשעת קריאת החתן לקורא בתורה אחר שקרא אתניה שבחיה שדי פשט ידיך והפסוקים מקרא ותרגום יה בשר, ואתה חתן וכו' ומסיי' אותה חרוזה ומי שבירך. נישואין באחת מהד' פרשיות, אומרים איחד קודם ברכו, יוצר של הפרשה, אופן שביבי שלהבות, זולת של הפרשה, ובסופו מתחיל באמצע אמהות כראות חתן ומסיים עזרת אבותינו. נישואין והפסקה. יוצר אור זרוע, ובסופו חרוזה אחת מאיחד, שביבי שלהבות, זולת אמהות, אלהיכם בקדושה במוסף. וכן נישואין בשבת הגדול, יוצר אתי מלבנון כלה, אופן שביבי שלהבות, זולת אומרת אני, ובסופו כראות חתן. וכן נישואין בשבת נחמו, יוצר ארוממך, ובסופו חרוזה אחרונה של איחד, אופן שאו מנחה, ובסופו קבוצי מטה מעלה, זולת אמת משל היה, ובסופו כראות חתן, אלהיכם דנחמו במוסף דקדושה. וכן נישואין בשבת ור"ח: יוצר אלהינו אמת וחרוזה אחרונה דאיחד, אופן לך אלקים וחרוזה אחרונה של שבת, זולת אמונתך, ובסופו כראות חתן ואלהיכם דר"ח במוסף. נישואין בשבת בחנוכה: יוצא דחנוכה אופן שביבי, זולת דחנוכה ובסופו כראות חתן, אלהיכם דחנוכה במוסף. 

מילה בשבת: יוצר אפוני אימון, אופן אזורי אימה, זולת אות ברית אמת ויציב די"ט, אלהיכם במוסף דקדושה. ור"ח ונישואין ופרשת החדש ינהגו כך: היוצר אות זה החדש ובסופו מתחיל החזן חרוזה אחת אחרונה של אלהינו אלהים אמת, וחרוזה אחת אחרונה של איחד האופן לך אלהים, ובסופו חרוזה אחרונה של שביבי, והזולת אומר הקהל של הפרשה, ואח"כ מתחיל החזן כראות חתן. הפטרה באחד לחדש ולא יותר. אלהיכם דר"ח תריח שמשו. 

והא לך סדר הסליחות מכל השנה 
ליום ראשון 
איך נפתח - פתיחה 
אנשי אמנה 
אין מי יקרא 
במוצאי מנוחה - פזמון 
יושב בגובה - חטאנו 
ליום שני: 
תבא לפניך 
אין כמדת 
אזון תחת 
ה' ה' אל רחום - פזמון 
אדון בינה - חטאנו 
ליום שלישי: 
ישראל עמך 
איה כל נפלאותיך 
אני יום אירא 
ישראל נושע - פזמון 
אודה על פשע - חטאנו 
ליום רביעי: 
אם עונינו 
אך בך מקוה 
ארכו הימים 
מלאכי רחמים - פזמון 
אז קשתי נחרבת - חטאנו 
ליום חמישי: 
איככה אפצה פה 
אפס הוד 
אליך נשואות 
חנינו ה' חנינו - פזמון 
אל נא רפא נא - חטאנו 
ליום ששי: 
אתה מקדם 
אריה ביער 
אויתיך קויתיך 
רינה ישראל - פזמון 
אריד בשיחי - חטאנו 
ליום שביעי: 
אקרא בשמך להחזיק 
אל ימעט 
אנחנו בחומר 
ה' שמעה - פזמון 
אליך צורי - חטאנו 
לערב ראש השנה: 
ה' אלהי הצבאות יושב - פתיחה 
אדון כתקח מועד 
אדון בפקדך 
אדון בשופטך 
אך במתח דין 
אך בך לדל מעוז 
ואל באפך 
אוילי המתעה 
ואל נא תיפר 
אדון דין אם ידוקדק 
אשפוך שיחי 
רבת צררוני 
אלהי אל דמי 
אני עבדך 
אמונים בני מאמינים 
שופט כל הארץ - פזמון 
אלה אזכרה - חטאנו 
זכור ברית - פזמון 
יהי רצון - אנא הבט 
תפלה תקח - תחנון 
לצום גדליה: 
עם ה' חזקו 
אמנת מאז 
אבלה נפשי 
את צום השביעי 
אלהים אין בלתך - שלישיה 
תשוב תרחמנו - שלמונית 
אז בהר מור - עקידה 
הורית דרך תשובה - פזמון 
אוילים מדרך פשעם - חטאנו 
תורה הקדושה - תחנון 
ליום שני (של עשי"ת): 
לב ונפש - פתיחה 
את ה' בהמצאו 
אם אמרי 
אליך ה' עיני כל יצור 
אליך שוועתי - שלישיה 
אורח צדקה - שלמונית 
אל הר המור - עקידה 
שחר קמתי להודות - פזמון 
גדול עוני - חטאנו 
מלך מלכים - תחנון 
ליום שלישי (של עשי"ת): 
אשת נעורים - פתיחה 
איה הרואה 
ארכו וקצרו 
אטתי מטתי 
אתה חלקי - שלישיה 
תחרות רוגז - שלמונית 
איתן לימד דעת - עקידה 
באשמורת הבוקר - פזמון 
אשמרה אליך עזי - חטאנו 
שבת הכסא - תחנון 
ליום רביעי (של עשי"ת): 
שחרנוך בקשנוך - פתיחה 
מקוה ישראל 
אני קראתיך 
תערוג אליך 
שוממתי ברוב יגוני - שלישיה 
אב לרחם - שלמונית 
אזרחי מעבר הנהר - עקידה 
לך ה' הצדקה - פזמון 
אליך צורי - חטאנו 
שערי שמים - תחנון 
ליום חמישי (של עשי"ת) 
אז טרם - פתיחה 
אליך אקרא 
אבו חרמי 
תאות לב ונפש 
אקרא אל אלהים קול - שלישיה 
תוחלת ישראל - שלמונית 
אוהל שיטו - עקידה 
כי הנה כחומר - פזמון 
אודה עלי חטאתי - חטאנו 
תא שמע, ה' שומרי - תחינות 
בערב יום הכפורים כמו בערב ראש השנה רק הפתיחה: נורא בעליונים. הפזמון במקום שופט אומר: ירצה צום וגם אין אומרים תחנון. 
ליום כפור: ליוצר: 
אנא השם 
אנא חטא 
אנא הואל 
אדון בשופטך 
תגרת יד אסוף 
אמנם אלהי עולם 
אפס מזיח 
אשפוך שיחי 
רבת צררוני 
אני הוא השואל 
מפלטי אלי צורי 
שופט כל הארץ - פזמון 
אדברה תחנונים - חטאנו 
ואם בא יום כפור בשבת אומר במקום שופט שרי קדוש היום 
יום כפור: למוסף: 
איך אשא ראש 
אבל אנחנו 
אכפרה פני מלך 
אפסי אישים 
אריאל בהיותו 
אדון דין 
אך במתח הדין 
אמנם אנחנו 
רבת צררוני 
אני הוא המדבר 
אהבת עזז 
ה' שמעה - פזמון 
גדול עוני - חטאנו 
למנחה: 
תעלה תפילתינו 
אדון בפקדך 
משאת כפי 
ותיק וחסיד 
אלהים אל דמי 
אבואה ואשתחוה 
אך בך לדל מעוז 
אל באפך 
רבת צררוני 
אלהי העברים 
אמונת אומן 
לך ה' הצדקה - פזמון 
אלה אזכרה - חטאנו 
לנעילה: אם יש שהות אומרים: אדון כתקח מועד וכל הפזמונים. 
כשמתענים שני וחמישי ושני אומרים 
הסליחות לשני: 
תבוא לפניך 
ישראל עמך 
אזון תחן 
ה' ה' אל רחום - פזמון 
יושב בגובה מרומים - חטאנו 
לחמישי: 
אין מי יקרא 
אין כמדת 
אם עונינו 
ישראל נושע - פזמון 
אדון בינה - חטאנו 
לשני: אלהים בישראל גדול 
איה כל נפלאותיך 
אני יום אירא 
מלאכי רחמים - פזמון 
אל נא רפא נא - חטאנו 
ליז בתמוז: 
אתאנו לך 
אפפונו מצוקות 
אדאג מחטאתי 
שעה נאסר - פזמון 
אז קשתי - חטאנו 
גרוני ניחר - תחנון 
לעשרה בטבת: 
אבן הראשה 
אדברה וירויח לי 
אום קרואה חבצלת 
אבותי כי בטחו - פזמון 
אודה על פשעי - חטאנו 
לתענית אסתר: אתה האל עושה פלא 
אתה האל עושה פלאות 
אדם בקום עלינו - פזמון 
באמצע: אוילים מדרך פשעם - חטאנו 
מתחילין מעשה ידיך. 

סליקו המנהגים וסדר מכל השנה שסידר האשל הגדול מה"ר זלמן יענט זצ"ל וכן נוהגין בקהילות טערוז ובמענץ טריר גם בכל לומברדיאה. 


מנהגים דבי מהר"ם

ספר מנהגים דבי מהר"ם תפלת צבור 
============================== 
תפלת צבור 

מספר הר' משה בר' מימון מסדר תפילות ציבור. כיצד היא (ת')[תפ]לת הצבור יהא אחד מתפלל והכל שומעים כשהוא אומ' בקול רם [וא]ין עושין כן בפחות מעשרה גדולים ובני חורים ושליח ציבור אחד מהם ואפי' אם היו מקצתן שכבר התפללו ויצאו ידי חובתן (מ')משלימי' בהן עשרה והוא שיהא רובם שלא התפללו וכן אין אומרי' קדוש' ולא קורין בתורה ומברכין לפניה ולאחריה ולא מפטירין בנביא בפחות (מע') מעשרה וכן לא יהא אחד מברך לקריאת שמע והכל שומעין ואומר בפחות מעשרה וזהו נקרא פורס על שמע ואין אומרי' קדיש בפחות מעשרה והכהנים לא ישאו כפיהם בפחות מעשרה והכהנים מן (מ') המניין שכל עשרה בישר' נקראי' עדה שנ' עד מתי לעדה וגומ'... והם היו עשרה שהרי יצאו יהושע וכלב וכל דבר שבקדוש' לא יהא אלא בתוך עדה מישר' שנ' ונקדשתי בתוך בני ישר' וכל הדברי' האלה אע"פ שאין רשאין להתחיל בפחות מעשרה אם התחיל[ו] בעשרה והלכו להם מקצתן יגמרו. 

נהגו שאין מתפללי' בזמן שבית המקדש נעול וסמכינן מהא דתנן ושחטו פתח אהל מועד בזמן שפתוח ולא [ב]זמן שהוא נעול ותפלה במקום עב[ו]דה כדכתי' ונשלמה פרים שפתי' וגו'. 

ספר מנהגים דבי מהר"ם תפלת צבור 
============================== 
תפלת צבור 

מספר הר' משה בר' מימון מסדר תפילות ציבור. כיצד היא (ת')[תפ]לת הצבור יהא אחד מתפלל והכל שומעים כשהוא אומ' בקול רם [וא]ין עושין כן בפחות מעשרה גדולים ובני חורים ושליח ציבור אחד מהם ואפי' אם היו מקצתן שכבר התפללו ויצאו ידי חובתן (מ')משלימי' בהן עשרה והוא שיהא רובם שלא התפללו וכן אין אומרי' קדוש' ולא קורין בתורה ומברכין לפניה ולאחריה ולא מפטירין בנביא בפחות (מע') מעשרה וכן לא יהא אחד מברך לקריאת שמע והכל שומעין ואומר בפחות מעשרה וזהו נקרא פורס על שמע ואין אומרי' קדיש בפחות מעשרה והכהנים לא ישאו כפיהם בפחות מעשרה והכהנים מן (מ') המניין שכל עשרה בישר' נקראי' עדה שנ' עד מתי לעדה וגומ'... והם היו עשרה שהרי יצאו יהושע וכלב וכל דבר שבקדוש' לא יהא אלא בתוך עדה מישר' שנ' ונקדשתי בתוך בני ישר' וכל הדברי' האלה אע"פ שאין רשאין להתחיל בפחות מעשרה אם התחיל[ו] בעשרה והלכו להם מקצתן יגמרו. 

נהגו שאין מתפללי' בזמן שבית המקדש נעול וסמכינן מהא דתנן ושחטו פתח אהל מועד בזמן שפתוח ולא [ב]זמן שהוא נעול ותפלה במקום עב[ו]דה כדכתי' ונשלמה פרים שפתי' וגו'. 

ספר מנהגים דבי מהר"ם חצי קדיש 
============================= 
חצי קדיש 

כללו של דבר אין אומרי' קדיש שלם רק אחר גמ' תפילה כגון יוצר או מוסף או מנחה (אומ') או (מעדים) [מעריב]. באילו פרקי או[מרי'] חצי קדיש (ב') בתפילת מעריב אחר יראו עינינו ובמוצאי שבת בין תפלת מעריב לויהי נועם ו[ב]כל בוקר אחר ישתבח ואחר תחינ' ובחנוכ' אחר הלל ובשעת קריא' התור' אחר שיעל' הקרואי' ובשבתות ובתעניות קודם קריאת התורה במנח' ולאחר קריאת התור'. 

והרבה תמיהים מדוע אין אומרי' קדיש בט' באב שחרית אחר ההפטרה אך מחזירי' הס"ת למקומה ואומ' קינות. ובמנח' קודם התפילה ובימי(ן)[ם] שמשכימין בתחנוני' קודם ר"ה ויום (כיפור) כיפור קודם לך ה' הצדקה. 

ספר מנהגים דבי מהר"ם קדיש שלם 
============================= 
קדיש שלם 

קדיש שלם [אומרי'] אחר גמר תפילות כשיוצאי' מבית הכנסת ובשבת שחרית קודם קריאת התור' ולעולם אחר הלל קדיש שלם לבד מבחנוכה שאין בו מוסף ואחר אבינו מלכינו ביומי' נוראי' ולאחר גמ' תחנוני' שקודם ר"ה ויום כיפור (כש') כשמשכימי' לומר סליחות ולאחר (תפילות) תפילת נעילה ביום (כיפור) כיפור. 

על שמאחרין לבא לבית הכניסת בב[ו]קר ויש בחצר בית הכנסת מניין עשרה או יותר פורסין על שמע ואומ' ישתבח וחצי קדיש וברכו עד יוצר המאורות. וכן במנח' (בשמא') [כשמא'] עשרה מלבא לקדיש ראשון נאספי' לחצר בית הכנסת ואומ' אשרי וחצי קדיש בטרם יכנסו לבית הכנסת. וכן בתחנוני' שקודם ר"ה ויום כפורי' כל כת וכת שמאחרי' לבא נאספין עשרה ואומ' אשרי [ו]חצי קדיש בטרם יכנסו לבית הכנסת. 

והעם מסופקי' בקדיש שבער[בית] קודם קריאת מגילה. ומיהו נ[ו]הגי' לומ' קדיש שלם בלא תתקבל אחר ב[מה] מדליקי' ואחר אין כאלהינו בשבתות וימי' טובי' ואחר המגילות שיר הש[ירים] ורות וקוהלת. ואחר הדרש' ובמוצאי שבת אחר ויתן לך ובט' באב א' שחרית וערבית. 

ספר מנהגים דבי מהר"ם תחינה 
========================== 
תחינה 

אין אומ' תח[י]נה ואין מספידין מערב ר"ח ניסן במנח' עד מ[ו]צאי ר"ח אייר והטעם שבאחד בניסן הוקם המשכן ושנים עשר נשיאי' הקריבו קרבנם בשנים עשר יום זה אחר זה וכל שבט ושבט עשה יום טוב ביומו. ומתוך שאין נופלי' ברובו אין נופלין בכולו. גם אין מתעני' באילו הימי' רק הבכורות מתעני' בערב פסח ובכור קטן אביו מתענ' בשבילו. ואם אין לו אב אמו מתענ' בשבילו עד כי יגדל ויתענ' בעצמו. גם הצנועי' מתענין בו כדי שי(ו)כנסו לאכול מצה לתיאבון ומי ליחיד מותר ל[ה]תענות בו בצינע' אבל לא [ל]ציבור, מצא'. ואין אומ' תחינ' בל"ג בעומ' בבקר במקום שנהגו משום תלמיד[י] ר' עקיב' שמתו ופסקו בל"ג בעומר. ומהאי טעמ' אין נושאין בין פסח לעצרת. לפיכך נהגו בקצת מקומות לעשות נישואין לאחר ל"ג בעומ'. 

ואין אומ' תחינ' מר"ח סיון עד איסרו חג בווירמ'שא וכן נהגו. אבל במעגנ'צא נופלי' אך ר' יהוד' הלוי הנהיג שם שאין אומרי' תחינ' ג' ימי' קודם שבועות והי' דורש להם והיו נכונים ליום השלישי וכן נוהגי' בקצת מקומות. 

אין אומרי' תחינ' מערב ט' באב עד מוצאו. ואם חל להיות ט' באב (להיות) בשבת אין אומ' במנח' צדקתך משום דאיקרי (מודע) מועד שנ' קרא עלי מועד. 

אין אומ' תחינ' בערב ר"ה בתפיל' אבל בסליחות אומרי' ובערב יום כיפור אין אומרי' תחינ' לא בסליחות ולא בתפיל'. ואין אומרי' תחינ' בין יום כיפור לסוכות לפי שאז נשלם בניין הבית. טעם אחר לפי שאות' הימים נתן הקב"ה לישר' מתנ' שאינו מתחיל למנות להם עונות אלא מיום ראשון של סוכות כדרשינ' מולקחת' לכם ביום [ה]ראשון. וכי ראשון הוא כו'. [ואין] אומ' תחינ' מערב חנוכ' עד מוצאו. ואין אומ' תחי' בט"ו שבאדר הראשון שהוא פורי' קטון. ואין אומ' תחי' בפורי' כל היו' ההוא וכל הלילה וכל היום המחרת שהוא פורים שושן. 

ואין אומ' תחינ' ביום המילה שחרית בכל בתי כנסיות שבעיר לפי שאליהו בא לעיר והכל שמחים. וכשחל מילה בתעניות שלפני ר"ה ויום כיפור בסליחות נופלי' וביוצר אין נופלי'. ואין אומ' תחי' ביום כניסת החופה [באותו בית] [ה]כנסת שהחתן בתוכ'. 

ואין אומ' תחינ' בכל ערב י"ט ולא בכל ר"ח. ואין [אומ'] תחינ' בט"ו (בש...) בשבט בבקר דקיימא לן כבית הלל דאומ' בט"ו בשבט [ר"ה] לאילנות ולמעשר ולשביעית. ואין אומ' תחינ' בט"ו באב בבקר כדתנן (ב')במסכת תענית רשבג"א לא היו י"ט לישר' כחמש' עשר באב וכי"כ שבהן בנות ישר' י[ו]צאות בכלי לבן שאולין כדי שלא לבייש את מי שאין לו. ומקש' בגמ' ומייתי לי' נמי בפר' יש נוחלין בשלמ' יום כפור דהוי יום מחיל' וסליח' יום שנתנו בו לוחות אלא בט"ו באב מאי האי אומ' רב יהוד' אומ' רב יום שהותר' שבטים לבא זה בזה פי' שהותר' הסיבת נחלה שבו פסק אותו דור של באי הארץ מאי דר[ו]ש זה הדבר דבר זה לא יהא נוהג אלא בדור זה. אומ' רבה אומ' ר' יוחנן יום שהותר(ו) שבט בנימין לבא בקהל שנ' ואיש ישר' נשבע במצפה לאמ' איש ממנו (אל יתן את ביתו) [צ"ל: לא יתן בתו] לבנימין לאשה מאי דרש ממנו ולא (מבנימין) [מבנינו]. רב דימי בר יוסף אומ' רב נחמן יום שכלו בו מיתי מדבר (כ)דאומ' במדרש איכ' ר' א"ר אמי יום (שנטל) [שביטל] בו החפר דא"ר לוי כל ערב ט' באב ה[יה] כרוז יוצא הכל י(ו)צאו לחפור (חופרו) [חפרין וישנין] בהן [ו]בשחרית כרוז יוצא הבדלו החיים מן המתים והיו ב[ו]דקין עצמן ונמצא[ו] ט"ו אלפי' (חסרי') ופרוטרוט [חסרי'] (בכל) [כך עשו] בכל שנה ושנה יום לשנה הרי מ' שנה ובשנה אחר[ו]נ' עשו כן בדקו עצמן ונמצאו שלמין ואמרו שמא טע[י]נו בחשבון וכן [בי'] בי"א בי"ב בי"ג בי"ד עד דאיתמלי סיהר' אמרו בטל הקב"ה הגזיר' מעלינו ועשו משת' וי"ט עד כאן המדרש דאומ' מר דלכך עשו שמח' ומשת' (עד) שעד שלא כלו מיתי מדבר לא הי' דיבור עם משה פנים (על) [אל] פנים כ"א על ידי אמצעי דכת' [ויהי] כאשר תמו וגו' וסמיך לי' וידבר ה' אלי לאמר אלי הי' (בדבור) [הדבור] (שלא) [עולא] א' יום שביטל הושע בן אלה פרדיסאות פ' שומרים שהוש[י]ב ירבעם בן נבט על הדרכי' כדי שלא יעלו לרגל רב מתנא אומ' יום שנתנו בו הר[ו]גי ביתר לקבו' דאו' רב מתנ' דאות' יום שנתנ' הרוגי ביתר לקבור' תקנו (בינננו) [ביבנה] הטוב והמטיב הטוב שלא חסר[י]חו והמטיב שנתנו לקבור' רב(י)[ה] ורב יוסף דאומ' תרוייהו יום שבו פוסקי' מלכרות (עיני ח) [עיצ[י]ם] למערכ' ועשו [אות]ו משתה ושמח' לסיום המצוה ופ' רשב"ם כל הני (לא) לא פליגי אלא מר גמיר הא מרביה ומר גמיר הא מרביה. 

זה הכלל כל יום שאין נופלי' בשחרית' כמו כן אין נופלין במנחת' (של אחרי') [שלפניו] לבד מברית מילה. 

ונישואין וט"ו באב וט"ו בשבט במקום שנהגו וכתב באורח חיים מה שנופלי' בהן בתחנון לפי שאין בהן קריאת התורה ע"כ וכשנופלי' לתחנון אין נופלי' לפניה' דנרא' כמשתחו' למה שלפניו ולא לשמאלו משום כבוד תפילין אלא לימינו משום (וימינ') [שמאלו תחת] [לראשי] וימינו תחבק(ינו)[ני]. 

ספר מנהגים דבי מהר"ם אל ארך אפים 
================================ 
אל ארך אפים 

אל ארך אפים אומ' אותו בשני ובחמישי (ואפי'?) [וב]כל תעניות ציבור ובט' באב ובימים כיוצא בזה אפי' שאי' אומ' ב[הן] תחינ' כגון בברית מילה (ונישו) ובנישואי' אבל לא בפורים ובר"ח ובח[ולו] של מועד. 

ספר מנהגים דבי מהר"ם למנצח 
========================== 
למנצח 

למנצח אין אומ' לא בי"ט ולא בערב י"ט ולא בשבת ולא בכל יומי' שאומ' בהן הלל ולא בפורי' ולא במחרתו אבל אומ' אותו בערב ר"ה לפי שמתענין בו. גם אין אומ' אות' בט' באב משום קרא עלי מועד אבל ביום ברית [מילה] אומ' אות' דקרינ' (ב) [ביה] צרה דאב ואם מצטערין משו' דאית ליה צער' לינוקא. 

ספר מנהגים דבי מהר"ם שים שלום 
============================= 
שים שלום 

שים שלום: נקוט האי (קי) כלל(ן)[א] בידך, בכל זמן שקוראי' בס"ת אומ' שים שלום בתפילה לפי שיש בו (ת') תורת חיים כו' אבל אין אומ' ברכינ' בברכ' כי אם בתענית ציבור במנח' לפי שאז נושאי' כפיהם במקדש וכל זמן ששליח ציבור מתפל[ל] ברכינו כו' [ברבים] גם יחיד (מפלל) מתפלל אות', ת"ש. 

ספר מנהגים דבי מהר"ם שבת 
======================== 
שבת 

שבת: צריך כל אדם להשלים פרשיותיו עם הציבור שנים מקרא ואחד תרגום או (י)ישלש במקרא בלעז והקורא יקרא בנגינות כי הקורא בלא ניגון התור' חוגרת שק. 

ובערב שבת יטרח לצ[ו]ריך שבת ואפי' יש לו כמה וכמ' עבדי' ושפחות יטרח בעצמו לכבוד שבת הנקר' כלה ומלכה (ושוקל) [ושקולה] כנגד כל המצות כי הא דרבא חריך רישא רב יוסף מלח שיבוט(ח)[א] ולפי כח (ולפיכך) יעשה מעדנים לכבוד שבת ולא יאכל מהמנח' ולמעלה ויהא זהיר ביין לקדוש ויטול צפורניו (ויש) וישחיז סכינו שנ' (והיו) [והיה] ביום (השלישי) [השישי] והכינו וגו' וירחץ פניו ידיו ורגליו (ו)סמוך לחשיכ' כשעש' כל צרכיו וכל שיעש' יעש(יו)[ה] לכבוד שבת ויוס[י]ף מחול על הקודש וימשמש בבגדיו וידליק הנר בעוד השמש בראש א[י]ל(ו)נות הכל מספר ה"ע [=ח"ע]. מהר"ם נ"ע הי' [עושה] שתי פתילות בשבת אח(ד)[ת] כנגד זכור ואחד(ד)[ת] כנגד שמור. ואומר מהר"ם נ"ע שאין צר[י]כין להבהב הפתיל' לא בערב שבת ולא בערב י"ט שאין הלכה כר' אליעזר דאו' בפ' במ' מדליקין (כ)פתילת הבגד שקפלה ולא הבהבה [ט]מאה היא אלא הלכה כר' עקיב' דאומ' טה[ו]רה היא ומדליק' בה. 

ואומ' כשמדליקי' נירות בערב שבת יכולין להתנות שאין מקבלין עליהם שבת עד שמתחיל ש"צ תפילת (מ)ערבית. ואומ' אותן בחורי' שהולכי' ממקום למקום שלא אצל נשותיהם צריכי' [להדליק] נר בערב שבת בחדרן [ו]מברכין עליו משום דחוב' הוא משום שלום ביתו פי' שלא יכש(ו)ל באבן או בעץ [או בש]ום דבר אבל מי שהוא אצל אשתו בעיר אינו צריך משום שאשתו [מ]ברכת בשבילו. הכל מספ' ת"ש. 

ספר מנהגים דבי מהר"ם קבלת שבת 
============================= 
קבלת שבת 

סדר: ופרוס עלינו כו' אומ' בכל י"ט (בש') [ו]בשבתות כשאין אומ' ברוך ה' לעולם אמן כו' לפי שנתק' כנגד שמ[ו]נה עשרה שיש בו י"ח אזכרות ובשבת ובי"ט אין מתפללין י"ח. ויתפלל של שבת אתה קדשת. ויחיד אינו אומ' ברכה מעין שבע לפי שנתקנה לומ' בצבור בשביל עם שבשדות וזהו אינו צריך ליחיד לפיכך אין לו ליחיד לפתוח ולא לחתום אלא מתחיל מ(ו)גן אבות עד למעשה בראשית ת"ש. י"ט שחל להיות בשבת אין מזכירין בשל י"ט במ(ו)גן (מ')אבות לפי שאם אין שבת אין ש"צ יורד לפני התיבה [ערבית] בי"ט. 

ושמע [=ושמעתי] שאין אומ' בו המלך הקדוש בשבת שבעשר' ימי תשובה. 

ר"ת אומר דאין לחוש לסמוך גאולה לתפילה בשבת משום דכתי' ה' צורי וגואלי וסמוך ליה יענך ה' ביום צרה. ת"ש. 

במה מדליקי': י"ט שחל להיות [בשבת] אין אומ' אותו לפי שיש בו עשרתם עירבתם ואין (מ') מעשרין ולא מערבין בי"ט שחל בשבת. [ואומרין אותו ביו"ט ראשון]. וע' בדרכי משה או"ח סי' ר"ע בשם מהרי"ך. ויש מקומות שאין אומר' אותו דגזרו (עי"ט) ערב י"ט אטו (ערב) י"ט עצמו. וי"כ שחל להיות בשבת אין אומרי' אותו לפי שאז אין טומנין החמין. 

והולכים לבתיהם ונוטלים ידיהם ומוזגין הכוס ואומ' ויכולו וקידוש ונוהגי' לפרוש מפה על הפת בשעת קידוש לגנוז הלחם דמן הדין יש לברך על הלחם שהוא מוקדם בפסוק ארץ חיטה וגומ' אלא משום דכתי' זכור את יום השבת וגומ' ודרשינן זכריהו על היין דכתיב זכרו כיין לבנון משום הכי' מקד(י)שי' על היין לכך צריך לכסות הפת ומטעם זה צריך שתהא המפה שלימה ולא באות' מפות שהן מנוקבות כעין רשת. מספר אגודה. ויש אומ' דלכך נוהגין משום זכר למן שכסהו הטל. וצריך (לפצעו) [לבצוע] על שתי ככרות זכר ללחם משנה. 

מהר"ם נ"ע הי' רגיל ליטול ידיו אחר קידוש בין בשבת בין בי"ט ובבקר נוטל ידיו לעולם אחר בורא פרי הגפן כי סבירא ליה כי מזיגת הכוס מפסיק כדאית' בברכות ומוזגין הכוס ואחר כך נוטל[ין] לידים. 

הג"ה ומיהו בערב[י] פסחים נרעה דלא צריך גבי (ה') ההוא דאומ' זמנין דהוה חביבה ליה ריפתא לפר"ת. ת"ש. 

ואומ' שצריך לכל הפחות לאדם (לפצוע) [לבצוע] על ככר שלם אחד בסעודת שלישית דכך מוכיח במכילתין ביום השישי ירדו ב' עומרים לכל אחד ואחד ומהעומר עשו ב' לחמים הרי לשני עומרים ארבע לחמים אחד אכלו בערב שבת [בבקר] והשני בליל ש[בת] והשלישי [בבקר והרביעי לסעודה] שלישית. 

ואומ' מי שמניח פירות בע"ש בתנור של בית החורף (קודם מעריב) לצלות רק שיהא קודם מערי' מותר ליקחם מן התנור מתי שירצ' לפי שנאכלין חיין. ת"ש. 

וינוח ויתענג ויסיר(ה) מלבו (ו)כל מחש[בה] כאילו [כל] מלאכתו עשוי' ואין חסר לו דבר וילבש כסות נקיי' כפי יכולתו ויס[עוד] ג' סעודות בשולחן ערוך. ואל ידבר שום דבר בצרכיו אך בחפצי שמים ובקושי התירו דברי תורה ואל יפסע פסיע' גסה רק לדבר מצוה ואל ידבר מקר[ו]ביו שמתו שלא י[ו]ציא מעיניו דמעה וכתי' וקראת' לשבת עונג, מספר ח"ע. 

טעם למה אומ' פרשת תמידין ופרשת שבת ופרשת ר"ח בשחרית בברכת התורה יותר מכל מוספי י"ט ופרשת חנוכה ופורים משום דפרשת תמידין לא נתקן לאמרו בכל יום בקהל לכך אומ' אות' בבקר במקום תמידין דדיי בכך מה שקורי' בתורה בשני ובחמישי ובשבת בסדר' דשבוע' ומוספי שבת ראוי הי' לקראת' בכל שבת בתורה אלא לפי שאינו רק ב' פסוקי' ואין קור' בתורה פחות מג' פסוקי' לכך תקנ' לומ' בשחרית בברכת התורה ולפיכך כשחל ר"ח בשבת מתחילין למפטיר וביום השבת (דהכה) [דהיכא] דאיפשר איפשר ואעפ"כ מכח לא פלוג אומ' אותו כמו כן בשחרית בברכת התורה. 

ומוסף ר"ח אע"פ שקורי' אותו בתורה מ"מ אחר שהוא יום המעשה אין כל אדם מצוי בבית הכנסת בשעת קריאת התורה לכך תקנ[ו]ה בברכת התור' לקר[ו]א חובת היום. ובי(ו)מי' טובי' אחרי שאינם ימי המעשה הרי הכל מצויין בבית הכנסת בשעת קריאת התורה כשקורא חובת היום. ובחנוכ' ובפורים אין בהם חובת היום ולא (ב)מוסף. 

ותשי"ביץ ראה מהר"ם נ"ע שקרא פרשת וביום (ח') השבת מבחוץ כי אומ' מה שיש בגיט[י]ן דברים שבכת' אי אתה רשאי לומ' בעל פה ר"ל במקום שהוא חובה. 

הג"ה וקשה מק"ש שהוא חוב' וקורי' אות' בעל פה לכך נראה דדווק' להוציא אחרים ידי (ח') חובת' אבל לגבי עצמן מותר כדפיר' בתוספ' בגיטין. 

ת"ש טעם מה שאין מדלגי' בי"ט מזמור שיר ליום השבת רק אותו פסוק ומזמור (לתדה) לתודה מדלגי' כולו בשבת לפי (שנ') [שכ'] מזמור שיר אין בו מענין שבת רק פסוק ראשון אבל במזמור לתודה דכתיב בסופו באו שעריו בתודה [לפיכך מדלגי' כולו] ומי יש או מרי' אותן בי"ט ואומ' כי מזמור שיר ליום השבת קאי על יום שכולו שבת היינו ע"ה. כל יום שיש בו קרבן מוסף גומרי' בו (קדיש) הקדיש שלפני (ק') קריאת התורה. 

ספר מנהגים דבי מהר"ם קריאת התורה 
================================ 
קריאת התורה 

קריאת התורה: מה[ר"ם] נ"ע אומ' [שאין חובה ליחיד] לקרות הפרשה בשני ובחמיש' ואפי' בשבת במקום שאין מניין (מ') [ר]ק אם ח[ו]זר הפרשה שניים מקרא ואחד תרגום כדאית' במגילה [=דאין קורין בתורה פחות מעשרה] ואין (קורא) [קורין] בתורה פחות מעשרה פסוקי' לבד מפרשה ויבא עמלק לפי שהיא סיום הסדר'... 

וצריך לעמוד בשעת קריאת התורה. 

ואסור לקרא ללוי במקום שאין כהן עם ראשון (אחרי ישראל שקרא ראשון) כי יש שני פירושים על הא דאמרינ' אם אין שם כהן נתפרדה החבילה, (פי' שאינו יכול לקרות(ן)[ו] שני אפי' שלישי ורביעי אינו יכול לקרותו) ועכשיו אין אנו יכולים להכר[י]ע אבל לכל הפירושי' יכול לקרותו ראשון אם ירצה. 

הג"ה. וריב"א [= וריצב"א] מביא ראיה שיש לקרותו במקום כהן מדאומ' ר' יהוד' [=ר' יהושע בן לוי] מימי לא ברכתי לפני כהן (ולא) ולא בירך ישראל לפני. 

ואומ' שבטוב יכולי' לקרות לס"ת הבן אחרי האב או שני אחין זה אחר זה ואין מניחין אלא בשביל עין הרע. 

ואומ' בירושלמי פ' בא לו [ב]כל (יותר) [אתר] את' אומ' הלך אחר התור' וכן את' אומ' מוליכין (ה') התור' אצלו (אמא) [אילא] ע"י אנשים גדולים התורה מתעלה. מכאן ראיה שאין איסור לקרא לס"ת עשיר מכובד לפני ת"ח שע"י אנשים גדולי' התור' מתעלה. 

לא יצא מבית הכנסת בשעת קריאת התור' אלא בין גברין לגברין, ח"ע.... בשני ובחמישי ובשבת במנחה ובתענית ובחנוכ' ובפורים קורין ג' גברי בר"ח ובחול המועד ד' גברין בפסח ובעצרת ובר"ה ובחג קורין ה' גברי ביום כיפורי' (י') [ו'] גברי בשבת ז' גברי. ואין פוחתין מהן אבל מוסיפין עליהן. 

ומנהג שאין מוסיפין על ג"ד ה"וז. 

ואומ' קדיש ואח"כ אומ' מי שברך לשביעי שלא להפסיק בין קריא' בתור' ובין (ל)קדיש השייך לו. וצריך לקרא לכל הפחות ג' פסוקים ואם אין בפרשה רק ה' פסוקי' יקרא' כולם למפטיר וכשם שאין מתחילין בפר' פחות מג' פסוקי' [כך אין משיירין בפר' פחות מג' פסוקי'] רוקח'. 

כשאירע חתן כהן קורא ראשון ואומ' ותנו כבוד לתורה ומתחיל רשות ומסיים ואומ' ברוך שנתן תורה וגו' וקורין לו פרשה קטנה ועומדים כל הקהל לקראתו (וסב') [צ"ל ושושביניו] (ו)ס(ו)בבין אותו ומברכין אותו ג' פעמי' ונ[ו]דר צדקה לכבוד התורה וגול(י)ל ס"ת ובמסכת סופרי' [כת'] שעל החזן להראות כתיבת התורה לעם העומדים לימינו ולשמאלו. רוקח ומה שנוהג (שלי) ש"צ לומר חזק אחר סיום הספר ילפינן בבראשית רב(א)[ה] אומר ר' שמעון בן יוחי בשע(ת)[ה] שקורא הקב"ה ליהושע מצאו וספר משנה תורה בידו אומ' לו חזק יהושע ואמץ יהושע ולא ימוש (זה) [ספר תורה הזה מפיך] מכתיבת הר' יהוד' חסיד ז"ל. 

ספר מנהגים דבי מהר"ם קריאה בחומשים 
================================== 
קריאה בחומשים 

תשובה מגאוני נרבונא על קריאת (החדר) [הסדר] בבית הכנסת בחומשין [במקום] שאין ס"ת והילך לשונם כך דעתינו [נוטה] אמת הוא שאמרו רבותינו ז"ל אין (ק') קורין בחומשין בבית הכנסת מפני כבוד צבור (וכך) [וכן] הלכה אך זה תשיב על דעתך (כי) [וכי] ס"ת שאנו (קוראי') קורין בו ושאנו עומדין מפניו הוא [מעובד] כהלכה למשה מסיני או מליח וקמיח ועפיץ ומפני מה מברכין עליו ועומדין בפניו וקורין בו אלא (אין) [אנו] סומכין על דברי הגאון ז"ל. ואחר שאין בינינו היודע לעבד העורות כהלכה למשה מסיני ורוב ס"ת שלנו עשויין מאילו העורות שאינן מעובדים כהלכה למשה מסיני מוטב שתיעקר מצות העיבוד ממקומו ולא נתבטל מקריאת התור' כדרך שהתירו בספרי אפטרתא ושרי לנא לטלטולי ושרי למיקרי ביה משום עת לעשות לה' הפרו תורתיך וכמו שהתירו נמי באות(ו)[ן] כפרים שהם רחוקי' ממקומות שאין להם ס"ת מוטב שיקראו בחומשין הכל כקריאת התור' לקרות ג' בני אדם ויברך כל אחד ואחד (כתקנה) [כתיקונו] שלא יתבטלו מקריאת התור'. 

ועוד ממה שאומר' (הגא') [הגאונים] אין גוללין ס"ת בצבור מפני כבוד צבור דהיכא דמתרמי(ן) דוכת' דליכ' רק חדא ס"ת ודאי גוללין בצבור ולא חיישינן לכבוד צבור שלא יתבטלו מקריאת התור'. 

ומה שנזכ[ר]' שנים מקרא ואחד תרגום אצל קריא' התור' [ב]ס"ת [דע] כי בקריאת ס"ת אחד קורא ואחד מתרגם אחד קור' הפסוק פעם אחת ואם יש מתרגם יתרגם על ידו אבל מי שמשלים פרשיותיו עם הצבור ןאומ' שנים מקרא ואחד תרגום אע"פ ששומע קריאת התור' מפי הקוראים חייב להשלים בביתו שנים מקרא ואחד תרגום כדי שיתן לבו ודעתו לקריאת התורה ומפני כבודך שיאמינו כי מאצ(י)לנו נשתלח כתב זה. בן יוחי בשע(ת)[ה] (שקורא) שקרא הקב"ה ליהושע מצא(ן)[ו] יושב וספר משנה תורה בידו אומ' לו חזק יהושע ואמץ יהושע ולא ימוש ס"ת הזה מפיך מכתיבת הר' יהוד' חסיד ז"ל) נשתלח כתב זה ליד(ם)[ך] (ו)חתמנו מקצתנו באגרת הזאת. טודרוס בר' משה, אברהם בר' יצחק, משה בר' יוסף נ"ע בר' טודרוס... ורבינו יעקב חולק על זה ואומ' דאין קורא' בחומשין בבית הכנסת ונלאיתי להאריך ובגטין פי' [=פירשתי], עכ"ל. 

אין מוצ[י]אין (יו') יותר מג' ס"ת לא בעבור חולי ולא בעבור חרם ולא בעבור שום דבר שהרי לצרכי שמים אין מוצ[י]אין אלא ג' כגון חנוכה ור"ח ושבת ובשמחת תורה שק[ו]רין בזאת הברכה ובבראשית ובפנחס, שהרי ג' ס"ת (רומז) רמוז בפרש' נצבים (דברים כ"ט, כ; ל"א, כו. דנצבים וילך נקראין סדרא אחת) הרי אין מוציאין יותר מג' ס"ת אפי' בחרם גדול ולא בשביל תחלואים שהרי כתוב דברי האלה וכתיב תחלואי[ה] (?)... [חנ]וכ[ה] ו(ב)שבת ור"ח יחד ו(ב)שמחת תורה ור"ח אדר או ניסן בשבת... 

ומעשה באחד שנתן לחזן מעות כדי שיקראו בכל פעם להיות קורא בתורה בשבת ובחול אמרו זקני ישראל לא יתכן כך שבעבור מעות יקרא אחד בכל עת ואחרים לא יקראו. 

מה שבשבתות וי"ט אין מפטיר מן המנין ובתעניות הוא מן המנין לקיים דברי שניהם כדחזינן דפליג' בה בפ"ק דמגילה. 

כלל' דמילתא אין מפטירין בנביא שחרית רק בשבתות וי"ט ובט' באב ואין מפטירין במנח' רק בתענית. המפטיר פוסק במ(ו)גן דוד בתענית ובט' באב ובמנח' של יום כיפור ומי בספר אבי העזרי פוסק שצריך לומר במנח' על התור' כמו ליוצר. 

בשבת של חול המועד (ועיין או"ח סי' ת"ץ ומג"א סק"ז שמחלקים בין פסח לסוכות) אינו מזכיר של חג וכן בר"ח אינו מזכיר של ר"ח לפי שלא באת' ההפטר' רק בשביל (מ') שבת. 

בכל מדינת רינוס (ש)החזן (מבורך) מברך לקוראי' בתור' בעבור שית' נדבה לכבוד התור' ושמשי צבור גובין אותו נדר מר"ח לר"ח משום דסתם נדר שלשים יום. 

וכשקורין בב' ספר[י] תורות ונותנין לו את השנייה אינו פותח ואינו מסיר את המפה עד שגללו הראשונ' במפה, ת"ש. 

ומברכין החודש (בחו) בכל החדשים חוץ מתשרי (וע') וטעמ' משום דכתיב בכסה ליום חגינו וכו'... 

יקום פורקן אומ' אותו בכל שבת ואפי' חל בו י"ט חוץ מיום כיפור... 

ספר מנהגים דבי מהר"ם צדקתך 
========================== 
צדקתך 

צדקתך: אין אומ' אותו בכל ח[ו]דש ניסן ולא בי"ט שחל להיות בשבת או ערב י"ט או ערב ר"ח שחל להיות בשבת. 

כללא דמילתא כל ערב שאין אומרי' בו תחינ' כשחל להיות בשבת אין אומרי' בו צדקתך. לכך מצדיקין הדין במנח' בשבת מפני הנשמות שחוזרי' לדינם במ"ש. 

ור"ח שחל להיות במוצאי שבת אין אומרי' אותו כדאי' בפסיק' ר' (אפ') אפטוריקי [אומ'] אור של גיהנם שובת בשבת (ור"ח) ובר"ח כדכתי' ויצאו וראו בפגרי האנשי' וסמיך ליה והי' מדי חדש. 

וכן כשחל מ"ש בי"ט אין אומ' אותו אע"פ שחוזר לדינם כדאומ' בפ' המביא מ"מ אין לומר מפני כבוד י"ט לפרסם שחוזרי' לדינם. לאפוקי מתשו' הגאוני' שכת' שמשה רבינ' נפטר בשבת ולית[א] אלא בערב שבת מת. אגודה. 

לכאורה נראה דהלכה כר"ת דסעוד' שלישית נתקנ' קודם מנח' (דבלבי) [דלכך] נתקן לומ' ואני תפלתי לפי שאנו יושבין ופוסקי' וכו' אגודה. 

ואני תפלתי לעולם אינו ב(ו)טל רק בי"כ שחל בשבת. 

ספר מנהגים דבי מהר"ם מוצאי שבת 
============================== 
מוצאי שבת 

ויהי נועם אין אומ' אותו בכל מ"ש שחל י"ט באותו שבוע לפי שכתוב בו ומעשה ידינו וגו' ולפי זה כשחל ט' באב [או פורים] להיות באחד בשבת (או בפורים) אין אומ' ויהי נועם לפי שאותו יום אסור בעשיית מלאכ'. 

ויתן לך אומ' אותו בכל מוצאי שבת לבד כשחל בו י"ט או ט' באב או ח"ה אין אומ' אותו והטעם לפי שיש בו פסוקי' דאיירי ממעש[ה] [ולעולם מבדילין ואומרי' ויתן לך]... [ב]מוצאי שבת ובמוצאי י"ט ואפי' מוצאי י"ט ראשון של פסח ושל סוכות. 

מהר"ם נ"ע כשאינו מבדיל על שולחנו מבדיל מעומד ונוטל אבוקה ביד' [אף על פי] שיש לו נר כדאית' (פ"ב) [בפ' בתרא ד]פסחים אבוקה להבדלה מצוה מן המובחר וכשמברך ב"ע בשמים נוטל הדס בימינו וכן בברכות פ' אלו דברים דבר שיש לו לברך עליו נוטלו לימינו ת"ש. 

שאל רבינו יהוד' לרבינו אפרים ז"ל מפני מה מברכין על ההדס יותר מכל מיני בשמים אחרים. ווהשיב איני מברך על הדס שלכם (אז) [אלא] זכוכית (קטן) [קטנה] [של בשמים] יש לי ועליה א(י)ני מברך. 

ואני ברוך קבלתי שיש לברך על ההדס מצוה מן המובחר וסמך לדבר ותחת הסרפד יעלה הדס וסמיך ליה כל שומר שבת מחללו, ת"ש. 

הורה רבי שמואל (ז') הלוי במוצאי י"כ ובמוצאי י"ט כשמבדיל אין מברכ' על הבשמים רק במוצאי שבת בלבד מפני נשמה יתירה שהיא באדם בשבת ונאבדה ממנ' כדילפינן משבת וינפש. וכשמריח בבשמי' מועיל לו למשיב נפש אבל בי"כ ושאר י"ט ליכא יתור נשמה כלל. ורבי שלמה אומ' בשם ר' יעקב בר' יקר ז"ל שכל יום השבת אור של גהינם כבה ולא הסריח כלום ולאלתר במוצאי שבת חוזר ושורף ומסריח לכך מריח בבשמי' אבל במוצאי י"כ ושאר י"ט לא מצינו כלל ששובת. 

ויבדיל כמנין מ' ו"יבד"ל הבדלות עושין בשנה. מהר"ם נ"ע היה רגיל לאכול לעולם אחר הבדלה כדי ללוות למלכא. ת"ש. 

ומותר לנשים לעשות מלאכה במ"ש אחר הבדלה וכן לאנשי' כדאית' בירושלמ' הני נשי (דלא) דנהיגי דלא למעבד עבידת' באפוקי שבת' עד דת(ס)[ת]פני סדרא [מנהגא, בתר דתתפני סדרא] לאו מנהגא פ' אין זה מנהג טוב והגון. 

וזה שאין מריחי' בבשמי' בהבדלה משבת לי"ט (מ') לאו משום גזירא שמא יקטום דהא במס' ביצה בפר' המביא מתיר לסעף [מן התלוש ולהריח] אפי' מן (המובחר) [המחובר] כדי להריח בהן אלא אומ' ר"י דתענוג י"ט ושמחת' משיב נפש שאבדו ואין צריך בבשמים ס"ג הגה' ומיהו נהגו (לנשי') שלא לעשות מלאכה בכל מוצאי שבת. ת"ש. 

ספר מנהגים דבי מהר"ם ברכת הלבנה 
=============================== 
ברכת הלבנה 

ברכת הלבנה: אין מברכי' על הלבנה רק במ"ש כשהוא [מבושם] ואומ' פועל אמת שפעולת' אמת ולאחר הברכה אומ' ברוך יוצרך ברוך עושך ברוך קונך ברוך בוראך שר"ת שלו יעק"ב מפני שדמות' של (יק') יעקב חקוק בלבנה. ת"ש. 

ונשים מותרות במלאכה כל ימות השנ' לבד [מ]ט' באב וח"ה ור"ח אבל האנשי כו' לפי שהנשים לא פרקו נזמי הזהב לעגל. ובחנוכ' ואיסרו חג מותר' במלאכה. ת"ש. 

י"ט שחל במו"ש אומ' ותודיענו בתפילת ערבית ואפי' שחל בו (ר"ח) ר"ה אע"ג דלא איקרי רגל אפי' הוכי אמרינן (ובהגיגת) [בחגיגת] הרגל ולא משנינן הסדר דסדר הבדלות הוא מונ', רוקח. ועוד יש לומ' דאיקרי חג דכתי' בכסה ליום חגנו ואיקרי רגל דאלה מועדי ה' קואי אכולהו [מועדים דכתיבי ב]פרשה... 

ספר מנהגים דבי מהר"ם התחלת הצבור 
================================ 
התחלת הצבור 

התחלת הצבור: ר"ל ש"צ בי"ט בפסח מתחיל הגבור לפי שהקב"ה נגלה כגבור על הים. בשבועות האל בתעצומות עוזך לפי שהתורה נקרא[ת] עוז. בסוכות ובשמיני עצרת ובשמחת תורה מתחיל הגדול בכבוד שמך [לפי שאמר הפסוק] יספת לגוי נכבדת [ובפסיקתא] הפסוק נדרש על אילו הימי'. בר"ה וי"כ מתחיל המלך לפי שהמלך יושב בדין, ת"ש... 

ספר מנהגים דבי מהר"ם סדר הלל 
============================ 
סדר הלל 

סדר הלל: אילו כ"א יומי' ושתי לילות שגומרי' בהן הלל וסימ' ב"בט"ח ב' יומי' ראשוני' של פסח ולילותיו וב' יומי' של שבועות וח' ימי חנוכ' וט' ימי סוכות אבל בשאר כל השנה כגון יומי' אחר[ונ]י' של פסח ור"ח של כל השנ' אומ' עד למעינו מים ומדלגי' אהבתי ואומ' מה אשיב וגומ'. 

תנן בפ' אין (מערכי') [נערכי'] שנים עשר יום חליל מכה לפני מזבח וגר' עלה בגמ' מאי שנ' הני ומשני הואיל וגומרי' בהן הלל דאומ' ר' יוחנן משום ר' שמעון בן יהוצדק שמונה עשר יום גומרי' בהן הלל שמונה ימי החג ושמנת ימי חנוכ' ויום ראשון של פסח ובעצרת ובגולה עשרים ואח(ת)[ד] תשע' ימי החג ושמנת ימי חנוכ' וב' יומי' ראשוני' של פסח ושני ימי עצרת מאי שנא בחג כל יומא ומ"ש בפסח דלא אמרינן כל יומא דחג חולקי' בקרבנותיהן דפסח אין חולקי' בקרבנותי' שבת דחלוק[ה] בקרבנותיה(ן) לימא לא איקרי מועד ר"ח (דקרא) דכתי' קרא עלי מועד (ואין אביי תמוז דהוא שתא מאליו ה') [ד]מקרי מועד לימ' לא איקדש בעשיית מלאכ' דכת' השיר יהי' לכם (ב)[כ]ליל התקדש חג לילה המקודש לחג טעון שירה ושאינו מקודש אין טעון שירה. 

י"כ ור"ה דאקרו מועד לימ' משום דר' אבהו דא"ר אבהו (אמרו) אמרו מלאכי השרת לפני הקב"ה רבונ' של עולם מפני מה אין ישר' אומ' שירה לפניך בר"ה וי"כ אומ' להם איפשר מלך יושב על כסא דין וכו'. 

והא חנוכ' דלאו הכי ולאו הכי ואמרינ' משום ניסא. פורים דאיכא בי' ניסין לימא אומ' ר' יצחק לפי שאין אומ' הלל על נס שבחוצ' לארץ. מתקיף לה רב נחמן ב"ר יצחק והרי יציאת מצרי' דנס שבחוצ' לארץ הוי ואמרינ' הלל. התם כדתניא עד שלא נכנסו ישר' לארץ הכשרו כל ארצות לומ' שירה... ורב נחמן אומ' קריא' זו הל[ו]לא, רבא [אמר] בשלמ' התם הללו עבדי ה' ולא עבדי פרעה אלא הכא הללו עבדי ה' ולא עבדי אחשורוש הא אכתי עבדי אחשורוש [נינהו]. ולרב נחמ' דאומ' קריא' זו הל[ו]לא התניא עד שלא נכנסו ישר' לארץ הוכשרו כל ארצות לומ' שירה [משנכנסו לארץ לא הוכשרו כל ארצות לומ' שירה] כיון [שגלו] חזרו להתיר(ו)[ן] הראשון. 

ספר מנהגים דבי מהר"ם סדר זמן 
============================ 
סדר זמן 

סדר זמן: אילו לילות שאומ' בהן זמן ב' לילו[ת] (רא) ראשונות של פסח וב' לילות עצרת ולילה ראשונ' של ר"ה ובליל כיפור בין כל נדרי לברכו וב' לילות ראשונות של סוכות וב' לילות אחרונות של י"ט החג... 

באילו פרקי' מ(ס)[ש]כימי' להתפלל עם הנץ החמ' בר"ה ובי"כ ובהושענ' רבא ובפורי' ובט' באב וסימני' ס"ת שלה הרי הוא א"ברה"ם. 

ספר מנהגים דבי מהר"ם עירובי תבשילין 
=================================== 
עירובי תבשילין 

סדר ער[ו]בי תבשילי': יום טוב שחל להיות בער' שבת אין לעשות בו כלום לצורך שבת עד שיעשו ער[ו]בי תבשילי' מע"י. וכיצד עושין נוטל פת ותבשיל בשר או ביצה, פרנס (או) כל אחד בבית[ו] בעי"ט. 

וכת' בא"ח (מ') מצוה על כל אדם לערב וגם מצוה על גדול העיר לערב על בני עירו ונפק' מינ' מי שהוא טרוד או שכח ולא עיר(ו)ב שיוצא אבל מי שאיפש[ר] לו [ל]ערב ולא מערב אלא שרצ' לסמוך על ערובו של גדול העיר נקרא פושע ואין יוצא בו. 

וכן כת' בהגה' במיי'מון וכן הנהיג מהר' ליזר שי' בבובנ'בערק בהיותי שם ואחד זכה בזה לכל בני העיר ומברך על מצות עירוב ויאמ' בדא יהא שרא לנ(ו)[א] לאפויי ולבשולי ולתקוני (ו') ולאטמוני ולאדלוקי שרגא ולמעבד לכל צרכנ' מיומא טובא לשבתא לנא ולכל ישר' הדרי' בעיר הזאת ויני[ח]הו במשמר עד שעשו כל צוריך שבת. 

וצריך שיהא הע[י]רוב או (ה') השיתוף מצוי ומוכן ושלם בין השמשות שיהיו יכולי' לאכלו ואם נ(ע)[א]בד מבעוד יום אין [עירובו] עירוב אבל מחשיכה הרי זה עירוב, פרנס'. 

ונהגו לברך על אותו ככר המוציא בסעודה שבת בבקר דהואיל ואיתעביד ביה כו' ואי איתרמי שנאכל העירוב קודם לכן ונשאר ממנו כזית א"ה סמכינן עליו שהרי תחילתו סגי (כז) בכזית. ואם התחיל לבשל או לאפות על עירובו ונ(ע)[א]בד או נאכל הרי זה גומ' כל צורכו. 

ומי שלא הניח עירוב תבשילין ובשל ואפ' לאכ[ו]ל בו ביום והותיר או שזימן אורחים ולא באו הרי זה אוכל המותר למחר ואם הערים הרי זה אסור לאכלו. 

עבר ואפה ובשל לשבת אין אוסרין עליו ולמ' [=אם] החמירו ואסרו על המ(ח)[ע]רים לא יאסרו על המזידי' שאם תתיר למערים נמצא מערים בכל פעם אבל המזי[דין] אין [מצוי'] ואם עבר היום לא יבא לעבור פעם אחרת, ממיימון. ואם שגג ולא הניחו מעי"ט יכול להניח' בי"ט עצמו על יד[י שמתנ' דאמ' רבא מניח אדם עירובי תבשילין מי"ט לחביר' ומתנ' היכי דמי] כגון דהוו ליה שני יומי' טוב' של גליות חמשאי ומעלי שבתא דה"ל (יום) [ארבע'] מעלי יומא טבא ומיבעי ליה לאותובי עירוב ביום ד' ואי אישתלי ולא (א') אותיב [בארבע'] יותיב בחמשא דהווא יומא טובא ולימ' הכי(א) אי האידנ(ן)[א] י"ט ולמח' (חולין) [חולא] הוא לא צריכנא ליה ולא מידי (ולא) [ואי] למחר י"ט [ו]האידנא חול[א] הא (דא) [קא] מינ' עירובא ויהא שרא לנא בדא וכו', פרנס. 

ולישתרי ליה למחר לאפויי ולבשולי מיומא טוב' לשבתא (ב)[כ]רשי שפסק בספר פרדס הלכה למ[ע]שה שמועיל ורבי משה בן מיימון כת' שתנאי זה הי' מועיל לדורות הראשוני' שהי' מקדשי' על פי הראייה אבל בזמן הזה שסומכי' על החשבון (ומ') ומקדשי' עליו ואין עושי' י"ט שני כדי להסתלק מן הספק אלא מנהג בלבד אין ראוי להתנות ולערב כי אינו מועיל פרנס. ושני י"ט דר"ה לא נעביד הכי דקידוש[א] אחת הוא (כאחד) [וכחד] יומא אריכתא דמי ואסור למיפא ולבשולי מע"ש לשבת (אלא) [אי לא] אותיב עירובא במעל' יומא טובא (א') אבל אי מקלע יומא (טוב') קדמאה משני י"ט של גליות במעלי שבתא אסור לאפויי במעל' שבת' (דהוו דה) דהוי מיומ' טוב' לשבת' כיון דלא אותיב עירוב' ביום ה' דהוא מעלי יומא טוב'. 

פעם אחת שכח מהר"ם נ"ע ולא הניח עירוב תבשילי' בשמחת תורה שהי' בע"ש ולא נזכר עד יום ו' בב"ה שחרית והוקש' זאת מ(ע)[א]ד בעיניו וחיזר על כל צדי צדדין (ל') למצא אמתל[א]ת היתר כי נסתפק מה לעשות דע"י (העורמא) [הערמה] אסור (ומ') ומתחיל מה שאפו(יי) ובשלו כבר בדיעבד יאכלו ממנו היום ואם יותר (יתזרו) [יותירו] לשבת אבל לכתחילה אסור לעשות כן. אחרי כן אומ' להרבות לבשל באכילת היו' בקדיר' אחת ולהשיב אות' קדיר' [על] הכיר' או בתנור קודם (סעות) [סעודת] י"ט ולקחת ממנו קצת לצורך י"ט והשאר יניח בקדיר' על הכירה או בתנור לעמוד עד למחרת בשבת ולהדליק [ה]נר אומ' להדליק נר במרתף או במקו' חושך שאין יכולין להשתמש שם בלא נר ואותו הנר ישימו לאחר (מכ) מיכן על השולחן לאכול לאורו מאחר שנדלק בהיתר או ישימו את הנרות על השולחן ואחר כך יאמרו לשפח' מבעוד יום קודם [ה]שבת אין אנו רשאי' להדליק נרות לשבת זו ואם השפח' מרגשת ומדליק' אותו [קודם] שקבל' עליה' השבת מותר להשתמש לאורן. ועוד שינוי[י] (דהיקי) [דחיקי] הרבה [מצא] עד לבסוף שבשלו ואפו והטמינו את החמין והדליק' כדרכן ושכחתי ראיותיו איך נעשה, פרנס. 

ספר מנהגים דבי מהר"ם סדר פסח 
============================ 
סדר פסח 

סדר פסח: (כ)[ב]ליל י"ד בניסן הולכין לשאוב מים של מצוה משקיע' החמ' עד צאת הכוכבים ולוקמי' [=ולוקחי'] מימי נהורות היכא [דאפשר] ועושין הכל לשם מצות של מצוה ומסננין אותו בסדין ומשימין במ[רתף] או בחדר קר. מרדכי מעשה אירע בערב פסח שחל בשבת ונפלה התקו[פה] בליל שלפניו אע"פ כן לא חשו למים השואבין וכת' הרי"ח משום שומר מצוה לא ידע דבר רע. 

וכת' הרוקח וכן בתשוב' ר"י אם נשפכו המים עבור המת אין בידי להתיר ללוש במים [שלא] לנו ע"י הדחק ובא מעשה לפנינו בערב פסח ואמרתי שלא לשפוך המים שלנו בשביל המת משום דליל שימורים הוא וכן הי[י]תי אומ' בשאר לילות משום שומר פתאי' ה' ו(ה)[ח]לילה (שלא יאירע) [שיארע] תקלה במצות ה', ע"כ מרדכי. 

בליל י"ד בניסן כשתכלה רגל מן השוק ובני אדם מצוי[ן] בבתיהן בודקי' את החמץ לאור הנר של שעוה (ומורך) ומבורך לפניו על ביעור חמץ שבדיקה זו היא תחלת הביעור שמיד אחר הבדיק' הוא מבטל(י)ן ואח"כ (ב') בודק לחורין ולסדקי' ואין מברכי' זמן אע"ג ד[מ]זמן לזמן קאתי דסמכינן אזמן דרגל מידי (ה') דהוה אדעושה סוכ' ולולב לעצמו ואסור לדבר בין (בי') ברכה לבדיקה שלא מעין הבדיק' ואם סח ב[י]נתים חוזר ומברך גם בשעת הבדיק' אין מסיחין בדברי' אחרי' שישים לבו לבדוק כראוי (ו') וקודם הבדיק' מצניעי' כל החמץ שבבית מן העכברי' ולאחר הבדיק' מיד יבטלנ' בלבו ויאמ' כל (ה') חמיר' וחמיעא דאיכ' ברשותי דלא חזיתי' ליבטל וליהוי הפקר כעפרא. וכן הדין במי שבודק בבית שאינו שלו וימנה הפתיתין שמצא ויצניעם במקום המשומר מן העכברי' וכן יצניע החמץ המותר שרצה לאכול בבקר. וכת' ראב"ן אות(ו)[ן] החדרי' (וה') ועוליות שמכבדי' ובערו משם כל החמץ קודם ליל י"ד אעפ"כ צריך לחזור ולבדוק בליל י"ד בשעת בדיק' והכ' איתי בהדיא בירושלמ' ובבקר בשע(ת)[ה] ששית יוצ[י]א הפתיתין שמצא אמש וימנם אם חסר ממניינן יחזור ויבדוק פעם (אחרות) אחרת וישרוף החמץ במדור(א)[ה] לחודא דלא יהנ' ממנו ואח' כך יבטלנו בלבו ויאמ' פעם אחרת כל חמירא דאיכ' ברשותי (דלא) דחזיתי' ודלא חזיתי' ליבטל וליהוי הפקר כעפרא. 

ואם חל י"ד להיות בשבת יבדוק בליל ה' שלפניו וישרוף למחר ביום ו' בתחילת שש גזיר(ו)[א] אטו שאר ערבי פסחי' (ו') וישייר ממנו לשבת מזון (סעות) ב' סעודות וסעוד' שליש' שהיא בזמן המנח' אז אינ' יוכל לאכול לא חמץ ולא מצה ויעשינ' במיני פירות ובמיני (תרגינ') [תרגימ'] ומה שנשאר מן החמץ לאחר סעודת הבקר כופ' עליו כלי או יצ[ניענו עד מוצאי י"ט ויבטל] (ליה) החמץ ולא [יבטלנו] עד למחר בשבת לאחר שאכלו בבקר קודם שע(ת)[ה] [שי]שית שאם לא בטלו קודם (שת) [שש] שוב אינו (יוכל) יכול לבטלו דליכ' תו ברשות'. 

ערב פסח שחל בשבת הולכין לבית הכנסת בה[ש]כמה ומתפללין במהירות כדי (שיאכלו) [שיכלו] (קודם) לאכול קודם שעה חמישית ונשים ועבדים וקטני' נאמנ(ות)[ים] על בדיקת חמץ אך לכתחיל' מצוה באנשים משום דעצלניות הן. 

מקום שנהגו לעשות מלאכה בערב פסח עד חצות עושין מקום שנהגו (מקום) שלא לעשות מלאכה אין עושין ודווק' אם (הת') התחיל קודם י"ד גומרה בי"ד [ב]מקום שנהגו לעשות מלאכה אבל (מ') להתחיל אסור ודווק' עד חצות אבל מחצ[ו]ת ואילך אסור בכל מקום ומשמתינן ליה (שמיחו) [ומוחין] לגוי לעשות מלאכה לצורך ישר' בערב פסח משש שעות ולמעלה חוץ ממה שצריך לתקן לצורך הפסח כגון רחיצ' וכיוצ' בו. 

נהגו בערב פסח ליקח קמח מכל בני העיר ולעשות פת לעירוב וצריך פת שלימ' משלו ומז[כה] לכולם ע"י בנו או בתו הגדולי' שאין סמוכי' על שולחנו ואל יערב בדבר שהוא מקפיד עליו ל(ו)תת ממנו לאכול לאחד מבני השיתוף כגון פשטיד' וכדומה לו אך יזכה להם פת שלם או חרר' שלימ' משלו או יגבה מכל בית ובית קמח ויעשה ממנו עוגה ויברך המזכ(ת)[ה], פרנס. ובערב כשהול[כין] לבית הכנסת לוקחין אותו ומזכין (אותו) בו אחרי' שלא נשתתפו בו ע"י אחר ומברך אקבו"צ על מצות עירוב. בדין יהא שרי לנו [ולכל מאן דמשתתפין עמנא] (ונ') לעיולי ולאפוקי ולטלטולי מבית לחצר ומחצר לבית ומחצר למבוי וממבוי לחצר ומחצר זו לחצר אחרת ומחצר למרתיף וממרתיף לחצר מבית לעלייה [ומעלייה לבית] ומעלייה לגג (ומגגו) [ו]מגג לעליה (ומעלייה לבית) משבת פסח זו לשבת פסח אחרת לנו [ו]לכל ישראל הדרים בעיר הזאת. 

אבל טוב ונכון לערב בכל ערב שבת שיתופי מבואות ועירוב[י] חצירות פן יצאו ויכנסו דיורים חדשים תוך שנה ולא ישימו על לבן להש[כ]יר רשות[ם] פרנס. ואם ירצה (יומ') יאמ' כל זמן שעירוב זה קיים, וצריך להניח[ו] במקום מוצנע מן העכ[ב]רי' ושלא יתעפש שאם יתעפש או יאבד נאסרו כל (הרשומות) [הרשויות]. 

ספר מנהגים דבי מהר"ם ספירת העומר 
================================ 
ספירת העומר 

ספירת העומר: בלילה שנייה מתחילין ספירת העומר ומבורך לפניו אקבו"צ (מ) על ספירת העומ' (ש) היום כך וכך. ואומ' אחריו יהי רצון כו' וצריך לברך מעומד כדילפינן מהחל חרמש בקמה ומותר לברך בין השמושות משום (דספיר) [דספיקא] דרבנן לקולא וספיר' העומ' בזמן זה דרבנן ואם שכח למנות בלילה ימנה למחר בלא ברכה, ת"ש. 

ספר מנהגים דבי מהר"ם סדר נשיאת כפים 
=================================== 
סדר נשיאת כפים 

סדר נשיא(ו)ת כפים: נהגו לעלות לדוכן בכל י"ט בשחרית ובמוסף וי"כ וגם בנעילה וכת' רש"י נ"ע בפ' אילו נאמרי' סדר נשיאת כפים כך הוא עוקר רגליו בעב[ו]דה ממקומו ובא לפני התיבה ומתפלל יהי רצון מלפני ה' אלהי ואלהי אבותי שתהא הברכ' זו שצויתני לברך את עמך ישר' לא יהא בה מכשול ועון ומאריך בה עד שתכילה אמן של (הד) הודאה מפי הציבור וש"צ קורא כהנים אם שנים הם ואם יחיד הוא אינו ק[ו]ראו והוא מחזיר פני[ו] מאליו כדאביי דא' לאחד אינו קורא כהנים וכשכלה דיבור מפי הקור' מברך בא"י אלמ"ה אשר קדשנו בקדושת[ו] של אהרן וצונו לברך את עמו ישר' באהבה ואז מתחילין [ב]ברכה וכשיכלה אמן אחרון מפי הציבור הם מחזירי' [פניהם] וכופפין קשרי א(י)צבעותיהן אם רוצים וש"צ מתחיל שים שלום והכהנים מתפללין רבונ' של עולם עשינו מה שגזרת עלינו עשה עמנו מה שהבטחתנו ומארי' בה עד שתכלה ברכה מפני ש"צ ועוקרי' רגליה[ם והולכין] להן עכ"ל רש"י. 

ספר מנהגים דבי מהר"ם סדר הקריאה בפסח 
==================================== 
סדר הקריאה בפסח 

הקריא': ביום ראשון מוציאין ב' ס"ת וקורין בפר' בא אל פרע' ה' גברי מן משכו וקחו עד לצבאותם ומפטיר קורא בפנחס מן (החדש) [וב]חודש הראשון עד יעשה ונסכו. ומפטירין ביהושע מן ויאמ' יהושע עד אין יוצא ואין בא וכד מקלע [יומא קמא דפסחא] בשבת קורין עוד שניים מן (ה') והיה היום הזה לכם לזכרון. 

ביום שני מוציאין ב' ס"ת וקורי' באמור ה' פרשיות שור או כבש עד וידבר משה (עד) [=את] מועדי ה' ומפטיר קורא כדאתמול והקרבתם ומפטירין (במלאכי) [במלכים] מן וישלח המלך עד לא קם כמוהו. 

ספר מנהגים דבי מהר"ם סדר הקריאה בחוהמ"פ 
======================================= 
סדר הקריאה בחוהמ"פ 

בח"ה: ביו' א' קורין ג' בסדר בא מן קדש לי עד סוף הסדר והרביעי קורא בפנחס מן והקרבתם (על) [עד] לא תעשו. 

יום ב' בח"ה קורין ג' [ב]פר' משפטי' מן אם כסף עד בחלב [א]מו ורביעי קורא כדאתמול. 

יום ג' דח"ה קור[ין] ג' בכי תשא מן פסל לך עד בחלב אמו ורביעי כדאתמול. 

יום ד' דח"ה קור[ין] ג' בפ' בהעלותך מן במדבר סיני עד לאזרח הארץ ורביעי כדאתמול. וסימני פרשיות הן מש"ך תור"א קדי"ש בכספ"א פסו"ל במדב"ר של"ח בוכר"א אבל כשחל (ב)שבת ביום ראשון דח"ה אז מתחלפין הסימנים וקורי' ז' ומוסיף על פסל לך מן ראה את' אומ' אלי ומפטיר קורין בו כדאתמול ומפטירין ביחזקאל מן הית' עלי עד דברתי ועשיתי נאו' ה'. 

ובשבת דח"ה אומ' ליוצר אהבוך משרים ואומ' אחר הלל מגילת שיר ומברכי' לפניה על מקרא מגילה בנחת וככה יעשה על כל המגילות אפי' מגילת איכה חוץ [מ]מגילת אסתר שמברך עליה ג' ברכות בקול רם משום פרסומי ניסא. ויש מקומות נהגו לומ' פסוקי' כמו אין כמוך ומלכותך בין המגילה והוצאת ס"ת להפסיק בין דברי קבלה לדברי תורה שלא יהא נראה כמקדים דברי קבלה (לת') לדברי תורה אע"ג דקדיש ית[ו]ם מפסיק לא חשוב הפסיק. 

בשבת שבח"ה אין אומ' אדיר (אדינ) אדירנו בקדושה ואין אומ' ותיעריב לפניך (ביו') בי"ט אחרו' של פסח אין אומ' אופן ואין אומ' והחיות ישוררו והטעם כדאומ' מעשי ידי טובעי' כו'. 

ביום השביעי של פסח (מ') מוציאין ב' ס"ת וקורין ה' מויהי בשלח עד רופאך ואם שבת הוא קורין ז' ומפטיר קורי' כדאתמול ומפטירין בשמואל מן וידבר דוד [עד ולז]רעו עד עולם. 

ביו' ח' קורי' ה' מן כל הבכור עד סוף סדרא ומפטיר קורי' כדאתמול ואם שבת הוא קורי' ז' ומוסיף מן עשר תעשר ומפטירי' בישעיה מן עוד היו' עד קדוש ישר'. 

ספר מנהגים דבי מהר"ם מנהגים בין פסח לשבועות 
=========================================== 
מנהגים בין פסח לשבועות 

מנהג שבכל יומי' אחרוני' של רגלים בעוד החזן יושב על המגדל והס"ת בידו קודם אשרי הגדול שבעיר לוקח חפץ [ו]ספר בידו והולך מזה לזה ומבורך כל העם אחד ואחד בפני עצמו בעבור שיתן נדר לכבוד המקום ולכבוד הרגל ובמקום שנהגו מזכירין נשמות ואומ' אב הרחמים. 

מנהג כשר להמתין במוצאי פסח שלא להתפלל תפילת ערבית עד הלילה כדי שלא יכנס חמץ בתוך ביתו (עד) מבעוד יום ומ[ת]פללין ערבית והולכין לבתיהן ומבדילי'. 

ונהגו להכניס חמץ תכף אחר הבדלה לבית ולאכול שלא יהא כמוסיף על שבעת (יומים) ימי המצות ומיהו המונע לא הפסיד. 

אין אומרי' צידוק [ה]דין על המתים בחול המועד ובמגנצ"א לא אומ' לא צידוק הדין ולא קדיש ביום ר"ח דהא הקדיש אינו בא אלא מפני צידוק הדין והפסוקי' שבו. ובווירמ"ש אומרי' אותו על אדם שיש בו [=ריח] תורה. 

ובניסן יש מקומות שאי' אומרי' צידוק הדין ובצרפת ראיתי שהיו אומרי' צידוק הדין וגם קדיש בח"ה שהי' אומ' שאין זה הספד דחילל המועד דאין זה אלא הודאה וקיב[ו]ל דין שמים ר"י (מדור) מדוייר"ן. 

(מנהיג) [מנהג] שלא לעשות נישואין בין פסח לעצרת וכשחל ר"ח אייר בשבת נוהגי' לעשות בו [= סעודת] נישואי'. 

ולאחר שעבר ניסן אומרי' בכל שבתות זולתות כגון אזכרה דודי אלהי אל דמי לך עד שבועות ובשבת שלפני שבועות מזכיר (הרוגי גזירות) נשמות של הרוגי (גז') גזירות ואומ' אב הרחמים. 

ונהגו להתענות באייר שני וחמישי [ו]שני ולעולם יש (לה) להתענות אותם קודם ל"ג בעומ' ואומר' בהן סליחות בתפילה וכשחל ר"ח אייר בשבת אין (גוזין) גוזרין בו (ה)תעניות עד שבת (של אחרין) [שלאחריו] והטעם לפי שבפסח בח"ה נוהגי' בו קלות ראש. גם משום חומר' דחמץ מתעני' ויש [לזה] סמך מאיוב ויהי כי הקיפו שבעת ימי המשת' העלה עולות וכו' כי (אומ') (אמר) אולי [ח]טאו וכו'. 

מנהג בכל ישר' לומ' פירקי' אבות [בשבת] [בין מנח' למעריב משום יושבי קרונות להשיא] לבם לקרב' התור' לכך מתחילין כל ישר' יש להם חלק כו'. מתחל[ין] בשבת של אחרי פסח עד י"ז בתמוז ונהגו לומ' בראשונ' כל שבת פ[רק] אחד עד שיס[י]מו כולם ואח"כ חוזרי' לראשו ואומ' בכל שבת שניים עד י"ז בתמוז. טעם מפי ר' גרשון מבונ"א מפני מה נהגו לומ' שניים שניים לפי שסופו של שני דומה (לא') (לראשון) [לתחלתו] של ראשון הא כיצד פרק ראשון מתחיל משה קבל תורה מסיני וסופו [=של שני] מסיים מאות' עניין אם למדת' כו' שלישי מתחיל עקביא (אומ') בן מהללאל כו' לפני מי אתה עתיד ליתן דין וסופו של רביעי מסיים על כורחך אתה עתיד ליתן דין. חמישי מתחיל בעשרה מאמרות נברא כו' וסופו של שלישי [צ"ל ששי] (מסיי') מסיים באותו עניין כל מה שברא הקב"ה כו'. 

ספר מנהגים דבי מהר"ם שבועות 
=========================== 
שבועות 

שבועות: הכתו' קראו יום הבכורי' שאז מתחילי[ין] להבי' הביכורים [=ולא קודם] דתנן אין מביאין ביכורים קודם לעצרת דשתי הלחם מתירין הבאת ביכורי' כמו שמתיר העומר התבואה כן מתירי' (הביכורי' שתי הלחם) [שתי הלחם הביכורי'] [ו]פירות האילן. 

נוהגין לומ' ביום ראשון של שבועות בנשמת כל חי מי אדר והוד לפי שיש [ש]ם מי התאזר עוז ואין עוז אלא [תורה] כו' לפי שהוא יום מתן תורה. 

נהגו לאכול בו כל מיני מאכלים (מקו) מתוקים כגון דבש וחלב משו' דבש וחלב תחת לשונך ונדרש על מתן תורה. 

נוהגי' לעשות עוגות לתינוק[ות] שמתחילין ללמוד וכותבי' עליהם פסוקי' לפתיחת הלב ואוכלין אות(ו)[ן] בבית הכנסת גם בני בי רב נוהגי' לחזור בו תלמודם (מלמעלה) [מתחלתו] עד סופו מה שלמדו (מ') מתחילת הזמן [עד] עתה. 

ספר מנהגים דבי מהר"ם הקריאה בשבועות 
=================================== 
הקריאה בשבועות 

הקריאה ביום ראשון מוציאין ב' ס"ת וקורין ה' בסדר וישמע יתרו מן בחודש השלישי עד סוף סדרא ומפטיר קורא בפנחס מן ביום הביכורי' עד ונסכיה' ומפטירי' בו ביחזקאל מן ויהי בשל[ו]שי' שנה עד קול מדבר (אלי) ונהגו זקנים וידועי' לומ' הפטר' זו באימ' וביראה לפי שיש בו מעשי מרכבה. 

וביום שני אומ' מגילת רות ומוציאין ב' ס"ת וקורין ה' בסדר ראה מן כל הבכור עד סוף הסדרא ואם חל בשבת קורין ז' ומוסיף מן עשר תעשר ומפט[י]ר קורא כדאתמול ומפטירי' בתרי עשר מן תפיל' לחבקוק עד למנצח בנגינות. 

ספר מנהגים דבי מהר"ם שבעה עשר בתמוז 
=================================== 
שבעה עשר בתמוז 

בשבע' עשר [בתמוז] מתענין תענית דאוריית' פי' מדברי קבלה דהיינו צום הרביעי [ואו]מ' סליחות בשמנה עשרה ואומ' (איתנו) [אתאנו] לך אפופוני מצוקות אדאג [מ]חטאותי פזמון שעה נאסר חטא' אבותי (כדיבתי') [כרבת] ריבם תחנון גרוני ניחר שומר ישר' כ[ב]כל תענית ציבור. 

יש בני אדם שמתענין מי"ז בתמוז עד ט' באב ואין אוכלין בשר ואין שותי' יין דש(ו)נינו בא[י]כה כל רדפיה השיגו[ה] בין המצרים אילו כ"א ימי[ם] שבין י"ז בתמוז לט' באב ועוד שנינו מי"ז בתמוז עד ט' באב ודאי שכיחי מזיקי' לכך נזהרין שלא לרחוץ באילו הימי' כלל ב[נ]הרות ויש סמך להתענות (בימי) [בימים האלה] בדניאל שהתענ' שלשה שבועי' (יום) ימי' ומי[הו] אין רוב הציבור יכולי' לעמוד (בין) [בהן]. ממע(י)טי' בשמח' ובמשתאות באילו הימים ונהגו לומ' זולתות (ה)[ב]שלשה שבתות שבין י"ז בתמוז לט' באב ומזכירין בהן נשמות ואומ' אב הרחמי' ויש מקומות שאין אומ' אב הרחמים אלא בשבת הסמוך לט' באב. 

ר"ת התיר לאשה שיולדת לאכול בצום גדליה ביו' ח' ללידות ואע"ג דאומ' פרק מפנין דלאחר ז' אם אומר' אין צריכי' אין מחללי' עליה את השבת וצום גדליה דברי קבלה ודברי קבלה (ב)[כ]דברי תורה א"ה מותר דאו' פ"ק דר"ה קרי לי[ה] צום וקרי ליה ששון כו' רצו מתענין רצו אין מתענין לכך הוי רשות ומותר לה לאכול עד כאן מצא(ה) (ודנאה) [ונראה] דאפי' עוברות ומניקות (שהן) בעלמא שהן מצטערות הרבה שהיה לה[ן] לאכול בכל אילו הצ[ו]מות לבד מט' באב מדא' ט' באב (ע') עוברות ומניקות מתענות ומשלימות בו כדרך שמתענין בי"ה (מ') מכלל דבשאר תעניות שאין חומרי' כ"כ משלימי' כו' ה"ג מיימון. 

אילו ימים שמתעני' (כו) [בהן] מן התור' בניסן בא' בו מתו בני אהרן בעשרה בו מת(ו)[ה] מרים ונסתלק הבאר ועשרי' וששה בו [מת] יהושע בין נון. 

באייר בעשרה בו מת עלי הכהן ושני בניו ונשבה הארון בכ"ח בו מת שמואל הרמתי. 

בסיון בכ"ג בו בטלו הביכורים מ[ל]עלות לירושלים בימי ירבעם בן נבט בכ"ה בו נהרג רשב"ג ור' (ישמאו') ישמעאל בן אלישע ור' חנינ' סגן הכהנים בכ"ז בו נחבש עקיב' ונשרף ר' חנינ' וס"ת עמו. 

בתמוז בי"ז בו נשתברו הלוחות ובטלו התמיד. 

באב באחד בו מת אהרן הכ[הן] [בט'] בו נגזר על אבותינו שלא יכנסו לארץ ובו נחרב בית המקדש ברא[שונה] ו[ב]שניה. בי"ח בו כבה נר מערבי בימי אחז. 

באלול בז' בו מתו מוצאי דיבת הארץ. 

בתשרי בג' בו נהרג גדליה בן אחיקם ויהודים אשר עמו. בה' בו מתו י' אנשי' מישר' ומת ר' עקיב' בבית האיסורי' בז' בו נגז(ל)[ר] על אבותינו שימותו בחרב וברעב. 

במרחשון בו' בו (אורו) [עורו] עיני צדקיהו ושחטו את בניו לעיניו. 

בכסלו בח' בו שרף (יחוי) יהויקים את המגילה אשר כתב ברוך בן נריה מפי ירמיה. 

בטבת בח' בו נכתב[ה] התורה בלשון יונית בימי תלמי(ד) המלך ובא חושך ג' יומי' לעולם. [ב]עשרה בו סמך (ל)מלך בבל על ירושלים. 

בשבט חמשה בו מתו (ח) הזקנים בימי יהושע בין נון בכ"ג בו נקבצו כל ישר' על שבט (שמעון) בנימין וקנאו על פלגש בגבעה ועל צלם מיכה (קנאו). 

באדר (כו') [בז'] בו מת (מה רבינו) משה רבינו ט' בו גזרו תענית על מחלוקת שמאי והילל. 

ספר מנהגים דבי מהר"ם תשעה באב 
============================= 
תשעה באב 

אב: ממעטין בשמחה לפי שהכפילו בו הצרות בו נחרב בית ראשון ובית שני לכך נהגו בכל ישר' שלא לאכול בשר ולא לשתות יין ולא לכבס ולא לרחוץ מר"ח אב עד ט' באב ומנהג רב[ו]תינו שבמגנ'ץ כשחל ר"ח אב (בשבת) בערב שבת לא היו ר[ו]חצין אלא (קד) קדמיהו מאתמול ירושלמי א"ר זירא הני נשי [דנ]היגי דלא למשתי חמרא מן [ד]אב עליל [עד אפוקי תעניתא] מנהגין שבו פסקה אבן שתייה שנ' השתות יהרסון ויש גורשין דלא למישתי עמר' פי' דלא לטוות בצמר כלומ' שלא לעשות מלאכה. 

יש נוהגין (להלביש) [ללבוש] בגד[י] חול בשבת שלפני ט' באב. 

ט' באב שחל בשבת נוהגין (לעיין) [צ"ל בו] דברי' שבצנעה פי' תשמיש המטה ודברי תורה ואסור ברחיצה וסיכה של תענוג ומפסיקי' קודם שקיעת החמ' ואסור להושיט (אצעו) אצבעו במים לכך נהגו (להשרת) להשרות מפה במים ולטול בה ידיו. 

ותינוק[ות] של בית רבן הולכין בטלין מחצות בערב ט' באב עד מ[ו]צאו שנ' פיקודי ה' ישרים משמחי לב גם ילפינן מיחזקאל דכתי' האנק דום. אך נהגו ללמוד איכה וקינות ודברי' הרעי' שבירמיה ואיוב וכל תוכחות שבפסוקי'. 

[ערב] ט' באב הולכין לבית הכנסת בעוד היום גדול כנגד שעה [רביעי]ת ומתפללין מנח' וחוזרי' לבתיה' ואוכלין סעודה מפסק' על הקרקע [ע]ם שקיעת החמ' ואוכלין דבר צונ(י)ן ולא חם ולא שני תבשילין רק בצים ופירות וחלב וכיוצא בזה [כ]מי שמתו מוטל לפניו ואין מברכין בזימ[ו]ן דכתי' ישב בדד וידום כי נוטל עליו ולאחר אכילה מתחילין (אב) אבילות והולכי' יחיפין לבית הכנסת. 

ט' באב [שחל בשבת] הי' (רגיל) רבינו הגדול נ"ע בין מנח' למעריב בסעוד' מפסק' בוצע על שתי ככרות (ומסים) [ומיסב] על [ה]שלחן כשאר שבתות והולך נעול לבית הכנ' מפני כבוד שבת וחולץ לברכו, ת"ש. 

וכשחל ט' באב [במוצ"ש] אין אומ' צדקתך דהא איקרי מועד. וכשמתחיל החזן ברכו ישבו לארץ ידמו ומתפללי' תפיל' ערבית בלחש ובכובד ראש ולאחר תפי' יומר קדיש שלם וי[ו]שבין לארץ ומכבין הנרות חוץ מן הנר שלפני החזן. והחזן יברך בלחש על מקרא מגילה ויתחיל איכה ואח"כ יומ' קינות על אלה ועל אלה אני בוכיה כפי מנהג המקום ואח"כ עומד החזן ואומ' אתה קדוש כו' וכשחל במוצאי שבת אין אומרי' ויהי נועם לפי שאינ(ן)[ו] יום המעשה במקום שנהגו [שלא לעשות מלאכה] ועו' מאחר שמשה רבי' אומ' בשיר חינוך בניין המשכן אין נכון לאמרו בשעת חורבן המקדש ומקדש איקרי משכן ואומ' קדיש שלם בלא תתקבל משום דכתי' (סתום תפילותי) [שתם תפלתי] ומה שאין אומ' איכה ביום משו' דכתי' קומי רוני בלילה וכתי' בכה (תכבה) [תבכה] בלילה. ות"ח הולכין בטלין כל אותו היום ר"ג אומ' לעולם יעשה אדם עצמו כת"ח ולא יעשה מלאכה וכ"ש שלא ללמוד דהוי מדברי' שבצנעה אך קורין דברי' הרעי' שבאיכה ושבירמיה וקינות. 

בשחרית משכימין ומתפללין ואין אומרי' לא סליחות ולא תחינות ואומ' חצי קדיש ומוצ[י]אי' ס"ת וקורין ג' בפרשת ואתחנן מדכי תוליד בנים עד כל הימי' ואומ' חצי קדיש ומפטיר כי המפטיר בכלל השלשה הנקראי' בתור'. ומה שאומ' קדיש לס"ת יותר מבשאר פעמי' שקורי' ג' בליל' לפי שאין אומ' קדיש לאחר הכנסת הס"ת אלא מיד יושבין לארץ ומפטירי' מן אוסף אסיפ' עד באלה חפצתי וגו' בניגון מלמדי מקר' ובר(ו)כותיה ומחזירי' ס"ת למקומ' ויושבין לארץ ומיד מתחיל החזן הקינות שיסד הקלירי שבת סורו כו'. והם כ"א קינות כנגד כ"א יומי' שבין י"ז [תמוז] לט' באב שאז הובקעה העיר וצרו על הבית כ"א ימים ו[ט'] באב שרפו ההיכל ויש שמדלגין קצת מן הקינות הקלירי ואומ' אחרי' תחתי' שיסד' שאר גאוני' על (גזיחת) גזירות ואין לחוש כי שקולה הריגת' (ב)[כ]שריפת בית אלהינו. 

וכשמסיים הכ"א קינות אז יאומ' כל אחד כפי רצונו קינות וכשמסיים כל הקינות אז מתחיל החזן עד אנה וכו' ועומד ואומ' אשרי ובא לציון ומדלג ואני זאת בריתי לפי שאינו יום תלמוד תורה ואומ' אתה קדוש וסדר קדושה ואומ' קדיש שלם עד תתקבל ואז מתחיל הקהל איוב וירמי' ופרש' קרבו גוים כו' ואומ' קדיש יתום (וב') והולכין מב[י]ת הכנסת ונהגו לילך על קברי הרוגי גזירות ועל בתי קברות וכן בכל תעניות משום עגמת נפש ונהגו שלא לעשות שום מלאכה ונהגו שלא לישא וליתן ולהלוות ולא לעשות שום עסק לא עם ישר' ולא עם גוים וכן אין לשחוט אפי' לצורך שבת, כגון אם חל ט' באב ביום ה'. אחר חצות ואין מניחין (ת') תפילין וטלית עד הערב במנח' שאז מתעטפין בציצית ומניחי' תפילין ויושבין על מקומן על הספסל כי ט' באב הרי כיום שני (אבל) [דאבילות] משום דהוי אבילות ישנה ואבל ביו' שני מניח תפילי', וקורין ויחל משה ומתפללין ואומ' נחם בבונה ירושלים וענינו בשומע (מ') תפילה. 

ואם חל ט' באב במוצאי שבת אז אין מבדילין על הכוס אך כל אחד מבורך לעצמו בלחש ב"מ האש קודם איכה אם יאות לאור הנר ובליל מוצאי ט' באב מבדיל ומדלג ב"מ האש, מרדכי אבל אין מברכי' על הבשמי' משום דהוי תענוג עכ"ל. וא"ת מאחר שלא הבדילו היאך מותרי' במלאכה באות' ט' באב כגון הבערה ובישול וכל כה"ג דמותרי' וי"ל לפי שאומ' הבדלה בחונן הדעת. 

ר' יצחק הלוי הנהיג שלא לומ' ענינו ביוצר אע"ג דאיקרי צום משום סתם [=שתם] תפילתי. 

תנו רבנן כשאמרו אסור בנעילת הסנדל לא אמרו אלא בעיר אבל בדרך מותר כיצד יצא לדרך נועל הגיע לעיר חולץ וכן אתה מוצא במנודה ו[ב]אבל, והאל [ח]זק מלך עליון יראנו בנחמות ציון. 

ספר מנהגים דבי מהר"ם סדר קריאת התורה והפטרות דנחמתא 
=================================================== 
סדר קריאת התורה והפטרות דנחמתא 

מצא' במגילת סתרי' של ר' ניסי' ז"ל שאלו מקצת תלמידינו ביום שבת (שבו) שובה בשנה שחל ר"ה (ולר) להיות [בשני] או בשלישי שיש שבת מפסיק בין (שבת) י"כ לסוכות למה חלקנו פרש' נצבי' וקורין היום וילך משה ולשבת הבאה אנו קורין האזינ' הלא קרינ' קודם לכן שתי פרשיות ראשי המטות ופר' מסעי בשבת אחת הלא טוב לקרות הנך ב' פרשיות בשתי שבתות ובשבת זו אתם נצבים וילך. והשבתי אילו קרינן מטות ומסעי בשתי שבתות הרי פרשת [נצבים] חלה להקרות היום לשבת שובה והוא ראשון לשבתות השנה ויש בה קללות ופורעניות ולא יפה לקרות בתחלת השנה קללות אלא הכי תקן עזרא לקרות הנך שתי (פר') פרשיות בשבת אחת ולקרות חצי פרשה נצבי' שיש בה קללות ופורעניות כדי שתכלה (קללה) שנה וקללותיה וקורין לשבת זו וילך שהוא תחלה לשבתות השנה. וכההי' דתני' (בגמר') בסוף גמרא דבני העיר במסכת מגילה ר' שמעון בן אלעזר אומ' עזרא תקן להן לישראל ש[י]היו קורין קללות שבתורת כהנים קודם עצר' [ו]שבמשנה תורה קודם ר"ה מ"ט אומ' אביי ואיתימ' ריש לוקיש כדי שתיכלה שנה וקללותיה ובזמן שאין שבת מפסיק בין י"כ לחג הסוכות קורין פרש' האזינ' לשבת שובה והיכא דאיכ[א] שבת מפסיק קורין בקללות קודם ר"ה ובשבת שובה קורין וילך ובשבת שבין י"כ לסוכות קורין האזינ' ע"כ ע"כ. 

הפטרות משבת שלאחר י"ז בתמוז עד עשרת ימי תשובה וסימניהון דש"ח נו"ע אר"ק ש[ד]"ש והן תלתא דפורעניתא ושב' דנחמתא ותרתי (תיו') דתיובתא. דש"ח הוא דברי ירמיהו שמעו דבר ה', חזון ישעיהו אינן תלתא דפורעניתא. נו"ע נחמו נחמו ותאמ' ציון עניה סוערה. אר"ק אנכי אנכי, רוני עקרה קומי אורי. שד"ש שוש (אושיש) אשיש אינון ש(ו)ב דנחמתא, דרשו ה', שובה ישראל אינון (מ') תרתי [ד]תיובתא. כך סדרו בפסיקתא. 

ושובה יש לומ' בשבת שבין ר"ה לי"כ ודרשו אומ' אותו (לגדליה) [לצום גדליה] למנח' וכשנחלקי' נצבי' וילך [לשנים] נוהגין שלא לאומ' כלל (כלל) בשבת כי דיי שאומ' אות[ו] ב[צום] גדליה אלא מפטי[רי'] שובה ולפרש' וילך ולהאזינו מפטירי' וידבר דוד שירה כנגד שירה וכן נוהגי' במעג'נצא. 

ור"ח אלול שחל בשבת מפטירי' השמי' כסא[י] חדא שהיא כתוב' בתלמוד ועוד דיש לעניה (סערה) סוערה תשלומין שמבליעין אותה [ב]תוך רוני עקרה לפרש' כי תצא. וגם נהגו בווירמ'שא ובמעג'נצ אם נשואי' באחד מן השבתות דדוחין הפטרה דחתן שוש אשיש (ומ') ומפטירי' בשל אות' פרש' וכבר הי' מעשה בימי ר' יצחק הלוי והורה להפטיר בפרשה לפי שהן כתובי' בפסיקתא ואילו משום שמחה (בע') בעלמא. 

וגם אם יש נישואי' בשבת דניחמתא דדוחין את של (ח') חתן חדא דאית בהו כלהו שמחה מנחמו ואילך ועוד דסדרן כת' בפסיקתא. 

ספר מנהגים דבי מהר"ם סדר רינוס לערב ר"ה 
======================================= 
סדר רינוס לערב ר"ה 

נהגו לתקוע שופר בכל בוקר וערב אחרי יציאות' מבית הכנסת מר"ח אלול עד ג' (יומ) ימי' קודם ר"ה כדי ללמד [ו]לחנך (במ') במצות דאומ' מר שואלי' בהלכות הרגל קודם הרגל ל' יום. גם לפי שלא ירגיש [השטן] מתי יהא ר"ה ומהאי טעמ' אין מזכירין ר"ח בשבת שלפניו א"נ משום דכתי' בכסא ליום וגו' עוד שמעתי מפני [ש]השטן הטעה את ישר' בארבעי' (יום) ימים ראשוני' שנ' כי זה משה האיש וגרם שעשו העגל כדאית' במדרש ובר"ח אלול כשעלה לקבל לוחות אחרונות אמרו נעשה תקנה שלא יטעה (אתונו) אותנו עוד ונתקע כדי לערבנו. 

גם כתי' קול גדול ולא יוסף ומתרגמינן לא פסק מלמד שקול השופר היה הולך וחזק כל ארבעי' (יומי') יום (א') אחרוני' ומה שאין תוקעין ג' ימי' לפני ר"ה כדי שלא יהא המזיק מורגל ל' יום רצופין [ו]אז אין [יכולין] לערבנו ולהבהילו אבל כשחוזרין ותוקעי' ביום הדין אז נרתע מלקטרג. 

יש נוהגי' להתענות מר"ח אלול עד מוצאי י"כ שהן מ' יום רצופין עם ר"ח אלול ועם ב' ימים דר"ה ועם השבת בנתיים אכן אין רוב הצבור יכולין לעמוד בה. 

אך מנהג באשכנז' לעמוד לסליחות (עולת) [עלות] השחר ומתחילין בשבוע שלפני ר"ה (ו)כשחל ר"ה ביום ה' או ביום ז' וכשחל ביום ב' או ג' אז מתחילין לעמוד ביום א' בשבוע שלפני ר"ה [ומת]עטף ש"צ בלא ברכה משום דלילה לאו זמן ציצית ועומד לפני [ה]תיבה ואו' פסוקי' [דרחמי] לך ה' הצדקה וג' סליחות ופיזמון במוצאי (מ') מנוח' ביום ראשון ובשאר הימי' פיזמוני' אחרי' וחטא' עד ער"ה. 

ובער"ה משכימי' קודם היום ואומ' פתיחות ה' אלהי הצבואות יושב כו'. ונהגו לומ' בו י"ג סליחות כנגד י"ג מדות מלבד פתיחות פיזמון חטאנו ותחנון וברי'נוס אומ' כסדר זה: אדון (כ') כתקח אדון דין אדון בפקדך אך במיתח (אנ') אינוש רימה אשפוך שיחי אמונים בני אך בך אל באפך אהבת עוז אלהים אל דומי את הקול רבת צררוני הרי אלו סליחות. פיזמון (שפט) שופט כל הארץ בפתיח(ו)ת הארון זכור ברית גם בפתיחת הארון חטא' אלה אזכרה וידוי ובכן יהי רצון תחנון תפלה תקח. 

ואומ' עד מפי עד שראה בכתיב' ידו של מה"ר מאיר ש"צ מחצצרים לשון [ח]צוצרות עמוד לאצל צרדה מקיש כשמע צלצל ואמ' שכך להיות מן הדין כי מה עניין צרידה [לשם] (לשיו) ואמ' (החו) [החויה] שהוא שם דבר ואומ' לא שנו בה והיא מעשרת כדכת' ברכת [ה'] היא תעש[י]ר ומוסיף בנחת (מעין ברכה אחת ה[תני] תוספת בשבת) ת"ש. 

ואם לא (ה') הספיקו לומ' הי"ג סליחות עד עלות השחר יוסיפו עוד עליהן אחרי' עד כי יתחיל היו' להאיר ואז יאמ' שופט כל הארץ לפי שהן מעניין התמיד דאין לילה זמן (תמיד) קרבן ונופלי' (לת') לתחנון קודם תפילה תקח ובסדר קדושה אין נופלי' לפי שהוא ערב י"ט כאשר כתב' לעיל. 

ספר מנהגים דבי מהר"ם ראש השנה 
============================= 
ראש השנה 

ראש השנ' ר"ח תשרי נקרא ר"ה בארבע[ה] פרקי' אילו העולם נידון בר"ה כל העולם נידון מי לחיים מ[י] למות בחג נידון על המים בפסח על התבואה בעצ[רת] על (ה)פירות האילן. 

צדיקי' נכתבי' מיד בר"ה לחיים ורשעים למות ובינוניים תלויים ועומדי' עד י"כ עד ישובו כו' ואנו מחזיקי' עצמנו בינוניים על כן אין אנו מזכירין כי אם (דברי') לחיים כתבינו ולא חתמינו. ומה שאנו רגילים להרבות בתחנוני' במלכיות זכרונות ושופרות לפי שאומ' הקב"ה לישראל בניי כשאתם נכנסים לפניי בדין תזכירו לפני(י) עקידותו של יצחק ויעלה זכרונ[כ]ם לפני לטוב' ובמה (בש) בשופר של איל וסמכו [בזה] על מה שנאמ' וביום שמחתכ' וכו' ותקעת' אילו שופרות לזכרון א[ילו] זכרונו' אני ה' אלהיכם אילו מלכיות. 

מהר"ם נ"ע אומ' בשם גאון אחד הלואי יהא כל ישר' מתעני' ב' ימי' של ר"ה אבל הוא כת' בתשוב' אחרת האוכל לשם שמים תבא עליו ברכה [ו]גם המתענ' לשם שמים למען לא יבא לידי קלות ראש מרוב אכילה ושתייה יתברך באלהי אמן, ת"ש. הלכה שלימה שם מנהג כשר בר"ה לאכול ולשתות ולשמוח, סא"ז. אין להתענות בב' י"ט של ר"ה ולא בשבת שבנתי[י]ם, ס"א וכן כתב בא"ח. 

(בנ) ביש מקומות נוהגי' לשחוט איל בר"ה ולחלק ראשו בין הקהל זכר לאילו של יצחק וראשו משום שישימנו הקב"ה לראש ולא לזנב (ומהם) [ומהר"ם] הי' רגיל לאכול איל זכר כו' א"ח. 

ובלילה ראשונ' אין אומרי' אבינו מלכינו בבית הכנסת ומקדשי' על השולחן (ואומ') ואומ' זמן ואחר ברכת המוציא נהגו לאכול תפוחי' מתוקי' בדבש חדש סימן לחדש עלינו שנה טובה ומתוקה וסמך מן המקרא וימתקו המים שם שם לו חוק ומשפט וכתי' בעזר' אכלו משמנים ושתו ממתקי' וגו'. 

ובלילה שניה איכא פלוגתא דרבוותא לעניין שהחיינו דאיכא למ"ד קדושה אחת הוא וכי[ו]מא (אריכ) אריכתא דמי' ואין לומ' זמן ואיכ' למ"ד שתי קדוש[ו]ת הן ומי אנו קיימ' לן כדברי שניהם להחמיר והרוצ' לצאת ידי שניהם יחזר אחר יין חדש ואם לא מצא יין חדש יחזר אחר פרי שלא אכלו בשנ' זו ויברך עליו זמן במקומו. וכת' א"א ז"ל טוב שיקח אדם פרי חדש ויניחנו לפניו ויברך שהחיינו ויהא דעתו גם על הפרי ויצא ידי הספק וכן הי' נוהג מהר"ם מרוטנבורק' וכן כת' בס"א ואומ' זמן לילות של ר"ה כדפי' בפר' בכל מערבין, סא"ז. 

בשחרית משכימין לבית הכנסת כשיאיר היום ואומ' זמירות של שבת שקורי' שולמוש במהירות והחזן מתחיל המלך היושב על כו' ואומ' קדיש ראשון בניגון של שבת וברכו ופותחי' את הארון ואומ' מלך אז[ו]ר גבור' וכו'. 

מהר"ם נ"ע אומ' זכרינו לחיים [בשווא] לאפוקי לחיי' בפתח' ואינו אומ' לחיי' טובי' עד וכתו' לחיי' טובי'. 

ואין אומ' ותערב בתפלת יוצר [ו]מתחיל מלך תר, זכרון תרוע' בשבת, ובחול חוק לישר' הוא לשלחו לו, קשוב קול תרועה בשבת זכרון [תרוע'] מזכירי' לך, בזכרון שופר אפתינו (בשבת) ואומ' שמו מפארי' ואתן (לפעולי) [לפועלי] צדק, תעיר ותריע ואדרת (מלוכה) [ממלכה] ואאפיד תשיב לנדן לגונני בגינון, דברות אלה [דברי] הברית גלה בזכרון כמו היום גלותי, אסומה טלולה גשומה אם שחונ', אין לפרש עילום שמך, (מרובעת) [מרבעות] לכסא מרעישות כסא חמש מאות חמש עשרה בִסְבַך וכְכָל ידעם ויחון עם ועמך תחתיות ארץ ירשו בחוניו לפארו בארץ כי מקדישך בערכך. אין לומ' כערכך קידשת' אהבת איתן אדונינו (וכן) [ובבן] הנעקד הודאי שמו וכן תחילת' הכל יכול ומכלכלם יחד בצל שדי י[ו]צרם בבטן היה הוה ויהיה הַקְצ*ַר ויעשו כולם אגודה אחת לעשות (ר') רצונך בלבב שלם ושעיר לכפר ושני תמידין כהלכת'. ור"ת הי' אומ' מלבד עולת החדש ומנחת' ועולת התמיד ומנחתה ושני שעירי' לכפר ומושב יקר(א)[ו] הורם מה יאמרו (הבינים) הבינם מה ידברו השיבם מה שישאלו עיני עמך בם [תלויות] ועיניה' לך מיחלות לְשַׁכֵך כעס (וחמה) וחימה, ואינו אומ'גשים מול שו(ד)ר (לחילח) להילחמ' ואינו אומ' אם לזול אם ליוקר כי הוא תופס בזכרונות של יום (ראשון) שני סוגר דלת כו' ופקדינו בפקודת ישוע' לחלות פני [אדוני] האדוני' כי לה' המלוכ' ומושל ואינו [אומ'] והית' לה' המלוכ' ומושל, מהר"ם ש"צ [אומ'] משיח אילמים במלך עליון, ע"כ סדר ת"ש. 

טעם שאין אומ' זולות (בה) בר"ה משום דח' פעמי' אמת יש באמת ויציב שאומ' בכל יום (ור"ה) ובר"ה נברא אדם שרומז בו ו' פעמי' אמת אבל באמת ויציב שנהגו לומ' לפניה זולתות אין בו כי אם ה' פעמי' אמת ובמעשי בראשית רמוזי' ו' פעמי' אמת ברא אלהים את ויברא אלהים את האור ויברא אלהים את התנינים ויברא אלהים את האדם וירא אלהים את אשר עשה אשר ברא אלהים לעשות וי"ה נמי דרחמי הוי וכתוב. 

ונחזור לעניין ראשון אחר שהתפללו הקהל תפלת יוצר פותחין את הארון והחזן פותח ברוך אתה עד למען שמך באהבה מסוד חכמי' כו' עד לחלות ולחנן פני מלך מלכי המלכי' ואדוני האדוני' ואינו אומ' אל נא כדרך שאר מועדי' לפי שאין אומרי' והחיות יש[ו]ררו והלל כי ספר[י] (חכמי') [חיים] וספר[י] מתים פתוחי' כו' כדלעיל ויש שאומרי' והחיות ישוררו דהא אמרינ' והאופני' גם הלשו' בגמ' משמ' כן קאמ' [אבהו] אמרו לפניו מלאכי השרת מפני מה ישראל אין אומרי' לפניך שיר' כו' משמ' הא מלאכי[ם] [אומ'] שירה ולא דמי לשביעי של פסח, והכהני' עולי' לדוכן ואח"כ [אומרי'] אבינו מלכינו (כשא) כשאינו שבת. 

ספר מנהגים דבי מהר"ם סדר הקריאה 
=============================== 
סדר הקריאה 

סדר הקריא': מוציאין ב' ס"ת וקורין ה' בפרשת וירא מן וה' (פוקד) פקד את שרה עד ימי' רבים ואם חל בשבת מחלקי' ומוסיפי' עוד ב' מן ויסע משם אברהם עד ימים ומפטיר קורא בפינחס מן ובחדש השביעי באחד לחדש ומפטיר בתחילת שמואל בפרש' חנה עד וירם קרן משיחו, ואין אומ' בברכות של (ה)הפטרה לששון ולשמחה. 

ספר מנהגים דבי מהר"ם סדר תקיעת שופר 
=================================== 
סדר תקיעת שופר 

ואח"כ עולה התוקע על המגדל ומבורך לשמוע [ב]קול שופר ושהחיינו ותוקע ג' פעמים ק'שר"ק ויושב מעט וממתין ועומד ותוקע ג' פעמי' קש"ק ויושב מעט וחוזר ועומד ותוקע ג' פעמי' קר"ק ומתקיע לתוקיע בתקיע' אחרונ' [אומר] תקיע' גדול' וצריך התוקע להאריך באות' תקיע' ואח"כ יענו העםאחריו ויאמרו אשרי העם יודעי תרועה וגו' ואשרי יושבי וגו' ולתקיע' שופר בעינן דעת שומע ומשמיע ואם אומ' התוקע איני פוטר את פלוני בתקיעותי לא יצא ת"ש. 

שמע ט' (תקיעותות) [תקיעות] בט' שעות ביום כגון תקיע' מאחד ותרע' (מ) א"כ מאחר אפי' הפס[י]ק בנתי[י]ם הרב(ו)ה יוצא וכן בהלל ובמגילה אפי' הפסיק ושה' כדי לגמו' כולה אינו חוזר לראש אלא (ב)[ל]מקום שפסק ס"א. 

מי שלא הזכיר בשל ר"ח או כל דבר שצריך לחזור ולהתפלל בש(ו)[ב]ילו יכוין דעתו וישמע מפי ש"צ כל י"ח (בראכות) ברכות מראש ועד סוף ויצ' י"ח, ס"א. וכן כת' בסא"ז הלכת' (כג) כר"ג בר"ה וי"ה דש"צ מוציא (יהודי') [יחידים] שהן אנוסי' שאין [יכולי' לבא לבית הכנסת אבל שאינם אנוסי' לא עד שיבאו לבהכ"נ וישמעו] כל [התפילה] מראש ועד סוף ובשאר ימות השנ' לא מוציאי' לא אילו ולא אילו, ס"א. אבל בסא"ז כת' בר"ה ובי"ה ש"צ מוצי[א] אפי' את הבקי והוא שיהי' שם מראש התפיל' עד סופ' עכ"ל ההג'. חש"ו אין מוציאי' את הרבי' י"ח דכל שאין מחויב בדבר אין [מוציא] אחרי' (ח"א) [ס"א]. כל (ה') הברכות אע"פ (שמצא יציא) שיצא מוציא חוץ (מכרת') [מברכת] (כהנים) [הנהנין] שאם יצא אין מוצי[אי]ן, מ"מ לבניו ולבני ביתו יכול לברך אע"פ שיצא כדי לחנכן במצות, ס"א. 

כת' ר' האי גאון שש"צ בעצמו אין תוקע אלא אחר ומי אם יודע שחוזר לתפיל' ואין מתבלבל יתקע אם ירצ', ס"א. 

אם ירצ' [ל]יתן בתוכ' יין או מים כדי לצחצ[ח]ו יתן, ס"א. 

התחיל (לקו) לתקוע ועף [=ועייף] וצריך אחר לגומר' יתחיל [מ]מקום שפסק (הר) הראשון ואין צריך לברך אם שמע ברכ' הראשון אע"פ שלא היה בדעת' לתקוע ס"א. כת' ר"י דבר פשוט הוה שישלים אחר ואפי' ג' או ד' בברכה שבירך הראשון כי הראשון מבורך בשביל כל הציבור ולמ' יברך השני ואפי' אם בירך ולא יכול לתקוע כלל השני תוקע בלא ברכ' וברכ' לבטלה לא הוי כיון (שאינו) [שיוצא] בתקיע' שני. א"ח. 

ואם הביא גוי שופר או לולב או אתרוג מחוץ לתחום בי"ט מותר לצאת בו אפי' אותו ישר' שהביאם לו, ס"א. 

כיון שאומ' ובתו' כתו' לאמ' שוב אין צ"ל הפסוקי' (ולרש"י הקרבנו') [= דקרבנות לרש"י] אבל מלכיות וזכר[ו]נו' וש[ו]פרות לעולם צריך לומ' ור"ת אומ' אין צריך לומ' מלכוות וזכרונו' ושופרות אבל פסוקי' דקרבנו' לעולם צריך (לומ') להזכיר[ם] חוץ משל מוסף ר"ח שאין צריך להזכירו בר"ה שיאמ' לבד עולת ומנחת' ומסיים ושני שעירי[ם] לכפר, ס"א וכן, כת' בסא"ז הגה'. 

כל שופרות בין של איל ובין של יעל כשיר' חוץ משל פרה סא"ז וכת' הא"ח מ"מ מצוה מן המובחר לחזר אחר של איל ולזכור עקידת יצחק והר"ם כת' כל הש[ו]פורו' פסולי' חוץ מקרן של כבשי' והכל (ת') תפשו (ע) עליו בזה עכ"ל ואם אין לו שופר של איל ויש לו שופר של תיש מותר לתקוע בו לכתחיל'. 

שופר הגזול פסול ואם גזל קרן וש[י]פהו דמים הוא דחייב לו וכשר. שיעור ש[ו]פר כדי שיאח[ז]נו בידו ויראנו לכאן ולכאן במשהו וכמ' תהא אחיזת יד טפח, סא"ז. 

ומחזירי' הס"ת למקומ' ומתפללי' מוסף ואח"כ מתחיל החזן ברוך [אתה] עד למען שמו באהבה (מיסוד) מסוד חכמי' ותוקעי' למלכיות קשר"ק פעם אחת ואומ' ארשת שפתינו לקול תרועתינו כי מסתמ' יש להם תרוע' אחת או התרוע' עצמה או הג' שברי' עולי' לתרוע' אחת ולזכר[ו]נו' קש"ק פעם אחת ולשופרות קר"ק פעם אחת אז יש לומ' לקול תקיעותינו בשניהם כי התקיע' ודאי והתרוע' ספק כדמספק' לן גנוח' גנח או ילולי יליל. 

מהר"ם נ"ע לא היה אומ' ותוצי' כאור משפטינו היום אלא מדלג היום ונהגו לומ' איום במקו' היום להשלי' מנין התיבות. ואין אומ' ובראשי חדשיכם וזכרון אחד עולה לכאן ולכאן פי' מה שאומ' ביום (הזכורן) הזכרוו ר"ח בכלל (מ') דר"ח נמי כתי' בי' זכרון דכתי' וביום שמחתכ' ומועדיכם ובראשי חדשיכם וכו' עד ונזכרת' וגו'. 

יש נוהגין שלא לאכול שומין ובצולי' וכן כה"ג שטעמן מר גם לא לאכול אגוזים בר"ה מפני שמשמעת קול ומעידה על בעלה' וכתי' ופיס מעץ רענינו ועוד א"גו"ז בגימטריא חט"א. 

הי' עובר אחורי ב"ה ושומע קול שופר או מגילה אם כיון לבו יצא ואם לאו לא יצא והני מילי ששומע מש"צ אבל שומע מיחיד בעלמ' לא יצא עד שיכוין התוקע להוציאו דמצות צריכות כונה. 

והתוקע לשיר לא יצא, ס"א. וכת' בסא"ז התוקע לשיר יצא (לא בעל) [דלא בעינן] כוונה לא שומע ולא משמיע רק התוקע (נ') נתכון לתקיע' בעלמ' וגם השומע נתכון לשמ[י]ע' בעלמ' עכ"ל. 

המודר הנאה מחבירו מותר לתקוע תקיע' של מצוה והמודר הנאה ממעין (מצוה) ומשופר מותר לתקוע לו תקיע' של מצוה ולטבול בו בימות הגשמי' טבילה של מצוה וכת' בסא"ז אם אומ' הנאת שופר עלי מותר לתקוע (לו) [בו] תקיע' של מצוה ואם [אמר] תקיע' שופר עלי אסור עכ"ל. 

כשהוא תוקע תוקע בעמידה ומבורך לשמוע בקול שופר ושהחיינו בב' יומי', סא"ז. 

מי שבירך ברכת שופר אינו רשאי(ן מ') לספר עד שיגמ' סדר תקיע[ו]ת שבישיבה ושבעמידה ואם עובר וסיפר קודם שיתקע חוזר ומבורך ואם סיפר בין תקיעות (שימוש') שמיושב לתקיעות ש[מ]עומד אינו חוזר ומבורך, ומלשון האלפסי (מ) משמ' אפי' אם סיפר בין תקיע' שמיושב עצמם אין חוזר ומבורך, סא"ז. אבל [=וכן] בס"א כת' שח בין תקיע' שמיושב או שח אחריה [קודם שגמר לתקוע על סדר ברכות אין צריך לחזור ולברך ועבי]ר' הי[א] בידו וצריכי' ליזהר שלא לדבר התוקע וכל הקהל עכ"ל. 

כת' הר' משה בר מימון (של חזור) זה שת[ו]קע(ו) כשהן יושבין הוא שת[ו]קע(ו) על סדר [ה]ברכות כשהן עומדין ואם שח ביניהם אע"פ (שעבר) [שעבירה היא] אין חוזר ומברך, ס"ג. 

וצריך להאריך בתקיעת דקשר"ק כדי ג' שברים וג' יבבות ובשל קש"ק כדי ג' שברים ובשל קר"ק כדי ג' יבבות לבד, ס"א. וכן משמ' בס"ג וכן אית' להדי' בסא"ז. ומי אם מאריך טפי בתקיע' או אם יעשה ד' או ה' שברים אין לחוש, סא"ז. שיעור תקיע' (כתרועה) שהוא ג' קולות של כל שהו אבל אם ירצה מאריך בה כמה שירצה וכן בתרוע' יוכל להוסיף בה כמה וכמ' וכן בשברים יכול להרבות בשברים ובלבד שלא (מ)[י]אריך בשבר [אחד] כדי ג' כחות שנמצא שהוא תקיע' ויש לעשות ג' שברים ותרוע' בנשימ' אחת, ס"א וכן כת' להדי' בסא"ז וז"ל (וזהיר) [וצריך] ליזהר בשברים שלא יהא מאריך [כל] אחד בפני עצמו בג' יבבות של ג' קולות כל שהוא דאם כן נעשין תקיע' ולא שברים כו' עכ"ל. 

ר' יצחק בר' יהודה ז"ל ור"ת ז"ל מתירי' לנשים לברך על כל מצות עשה שהזמן גרמא, סא"ז וכן כת' בס"א. 

אי[ן] פוחתין מי' מלכיות מי' זכרונות מי' שופרות ואם אומ' ג' פסוקי' למלכיות א' של תורה א' של נביאי' א' של כתובי' וכן לזכר[ו]נות וכן לשופרות יצא. והלכת' מתחילין בתור' (ואחריו בנביאים) [ואחריו בכתובי' ואחריו בנביאי'] ומסיים בתור' ואם סיים בנביאי' יצא, ס"א. 

ובמלכיות מסיימ' שמע ישר' קודם תפיל' מלוך ובזכרונות אנו מסיימי' בתפיל' זכרינו (ב) [בזכרון] וזכרתי להם ברית ראשוני' וגו' ובשופרות אנו מסיימי' בתפיל' תקב"ל [= תקע בשופר גדול לחירותינו] [ו]ביום (שמח) שמחתכ' וגו', סא"ז. 

נתן שופר בתוך שופר אם פיו של פנימי בולט בחוץ ונמצא (כשתוקע שומע ב' קול) שא[י]נו שומע אלא (ז) [ק]ולו של פנימי כשר כגון שלא נשתנ' קולו מחמ' [ה]חיצון שמכס' עליו ואם אין הפנימי בולט בחוץ ונמצא כש(ה)תוקע שומע שני קולות פסול, ס"א. 

הי' קולו דק או עב כשר שכל הקולות כשרין קדחו בזכרות' ות(ו)קע בו יצא, ס"א. 

שופר של ע"ז או של גוי אם תוקע בו יצא וכגון שלא נתכוין (להגביהו) לקנות (ו)כשהגביהו אע"פ שלא יצא בגזול, ס"א. 

אחד המקדיש, [ה]מעריך ונודר (ביום) [כיון] שעב[ר]ו עליו ג' רגלים כסדר[ן] עובר בבל תאחר וחג המצות תחילה. אבל הנודר צדקה צריך ל[י]תנ' מיד וה"מ בדפר[י]ש סתם מעות לצדקה אבל יכול להפריש מעותיו לצדקה שיה[יו] (מ') (מוכיחין) [מונחין] אצלו ל[י]תנם מעט מעט ובמקום שירא' לו, ס"א. 

ד' דבר[ים] מקריעי' גזר דינו של אדם צדקה צעק' שינוי השם ושינוי (מ)מעשה, ס"א. 

ספר מנהגים דבי מהר"ם סדר יום שני דר"ה 
===================================== 
סדר יום שני דר"ה 

ביום השני: אומ' אבינו מלכינו וכל התפילה כבמחזורי' וסדר תקיעו' כדאתמול ומוצ[י]אין ב' ס"ת וקורי' בוירא ה' מן אחר הדברי' האלה והאלהי' נסה וגו' ומפטיר קור' בפנחס כדאתמול ומפטירי' מן מצא חן במדבר עד [נאמן] ה'.) 

אבינו מלכינו אומ' אותו בר"ה ביוצר ובמנח' אך בערב שבת אין אומ' אותו וכ"ש בשבת. 

ואומ' בעשרה ימי תשובה ביוצר ובמנח' קודם שנופלין לתחינ' (ו)אומר אבינו מלכינו ואין אומ' אות' במנח' בערב י"כ לפי שאומ' אותו בלילה אחר תפילה ואפי' כשחל י"כ בשבת מכח לא פלוג. 

י"כ שחל בשבת אין אומ' אבינו מלכינ' לא בערבית ולא בשחרית ולא (במ') במוסף ולא במנח' רק בתפילת נעיל' ואם חל בחול אומ' א"מ בערבית ובשחרית [ו]במוסף ובמנח' ולא ב[נ]עיל'. 

ספר מנהגים דבי מהר"ם סדר צום גדליה 
================================== 
סדר צום גדליה 

ומחרת ר"ה שהו' ג' בתשרי (מ) מתענין גדולי' וקטני' ונקרא צום גדליה בן אחיקם כי שקולה מיתת צדיקי' כשריפת בית אלה[י]נו ואומ' סליחות שנתקנו על הריגת גדליה ועל התשובה כגון אם [צ]ום השביעי אבלה נפשי (ומ)דומיהם ופזמון (הוראת') [הורית] דרך תשובה. 

ספר מנהגים דבי מהר"ם סדר ערב יום כפור 
===================================== 
סדר ערב יום כפור 

מר"ה ואילך עד י"כ משכימי' קודם עלות השחר ואומ' בכל יום פתיח' לפני אל ארך אפים אתה ואומ' ה' סליחות ב' סליחות כדרכו מעניני תשוב' ושלמונית שלישיה ועקידה חטאנו ותחנון במחי ומסי. 

ואומ' מר"ה עד מוצאי י"כ במקום האל הקדוש המלך הקדוש ואומ' המלך המשפט במקום מלך אוהב צדקה ומשפט ואומ' בברכות הודאה לפני כל החיים י[ו]דוך סלה וכתוב לחיים כל בני בריתך וכשאומ' בכל עת ובכל שעה בשלומך אומ' בספר חיים כו' במחזורים (וחתום) [=וחותם], עושה השלום (וברכו) [ובברכת] מעין ז' אין אומ' המלך הקדוש במקו' האל הקדוש שאין כמוהו מפני (שכל עקידה) [שכל עיקר] לא נתקן רק בשביל [= עם] שבשדות ולא עיקר צלותא היא משום הכי אין לשנות. 

בשחרית ערב י"כ מרבים בסליחות כמו בערב ר"ה ואומ' פתיח' נורא בעליוני' ופזמון ירצה צום עמך וחטא' אודך כי אנפת' או אלה אזכרה. 

ואין אומ' וידוי רק פעם אחת כי יש לומ' למנח' ולמעריב בתוך התפיל'. הרי ג' פעמי' ואומ' עד (ה') הרחמי' וה[סלי]חות ומתחיל קדיש שלם. 

הגא'ה: בכל אלו הימי' קורי' ויחל ואין אומ' ש"צ ענינו בשומע תפיל' כשאר תענית יחיד חוץ מצום גדליה שחזן אומ' בבקר ענינו בין גואל לרופא כמו שאר תענית צבור והקהל אין אומ' בבקר כל עיקר משום [=שמא] י[א]חזינ' בולמוס ונמצא שקרן בתפ[י]לת' אבל החזן לא ימצא שקרן משום דאי איפשר של[א] יהא אחד בכל הקהל שלא יאחזינ' (בולמ) בולמוס. 

עוד הגא'ה. עי"ה מנהג לטבול ולבקש מחיל' כל מי (שמפק') שחט' לחביר' אפי' גדול שבגדולי' מקט' שבקטני' והמוחל לא יהא אכזרי דאומ' ר' יוסי בן דורמסקית סימן זה יהא בידך אם אתה מרחם על הבריות יהא לך רחמים ואם אין את' מרחם לא יהא לך רחמים ואם לא יאבה למחול יביא המבקש י' בני אדם ויעמידה שורה אחת ויאמ' להם קטט' הי' לי ביני ובין פלונ' והלכתי לירצ' ולא קבל הק' [= הקב"ה] רואה שמשפיל עצמו ומרחם עליו. ואם מת יביא י' בני אדם ויעמידם על קברו ויאמ' חטאתי לה' אלהי ישר' ולפלוני זה. והמוצי' שם רע על חבירו אין לו מחיל' (עולמי') עולמית. 

ספר מנהגים דבי מהר"ם סדר יום כפור 
================================= 
סדר יום כפור 

צריכי' להוסיף בי"ה מחול על הקודש בכניסת' וביציאת' בין בי"ה ושבת ויו"ט צריך להוסיף מחול על הקודש בכניסת' מעט בין השמשות וביצאת' מעט מעט אחר צאת הכ[ו]כבי', ס"א. 

ואנו רגילי' להרבות בסעודה בעי"כ ולאכול ה[י]טב. ומאכלים טובי' מצוה להרבות בסעוד' עי"ה, ס"א. 

ואוכלין סעוד' המפסקת מבעוד יום שהשמש זורחת. ואחר שאכל סעוד' מפסק' ועדיין הוא יום ולא אס(ו)ר עצמו בפירוש (מ) מאכילה ושתייה אלא כך בסתמא עמ(ו)ד משולחנו ולא הי' בדעת' יותר לאכול ואח"כ נמלך ורצה לאכול ולשתות, הרשות ביד'. 

אר"ת שיש לומ' בכל נדרי מיום צום כיפור זה עד יום צום כיפור הע"ל ומה (שנדר) שידור בכל השנ' אם אין זכור בשעת הנדר תנאי של כל נדרי וכשי[ת]חרט על נדרו אין צריך התרת חכם לכשיזכור התנאי של כל נדרי, הנדר (מאילי) מאליו בטל ואם עבר קודם שנזכר אע"ג שהנדר בטל לכשיזכור צריך סליח' וכפרה אבל אם בשעת הנדר זוכר התנאי של כל נדרי ואעפ"כ נדר אין התנאי מועיל לו (ק') כלום. והנודר על דעת רבים ותקנ' הקהל וגזירה וחרם של יישוב אין בכלל תנאי זה. 

תינוקות [בת י' לבריא] ובת י"א לחול' מחנכין אות' ובת י"ב משלימין מדאוריית'. ותינוק בן י"א לבריא ובן י"ב לחולה מחנכין אותו לשעת' [=לשעות] ובן י"ג משלימי' מדאוריית'. איזה תינוק הי' רגיל לאכול בב' שעות מאכילין אותו [בג'], בג' מאכילין אותו בד'. וכן כת' בס"א. 

עוברה שהריחה ל[וח]שין באזנה שהיום י"ה ואם לא תפסוק בכך מתאוה מאכילין אות' עד שתשוב נפשה. דין עוברה שהריח' ודין חול' פר' בס"א (בסכן) [בסימן] אחר ושייך כאן. תמצא לקמן. 

חולה אומ' צריך ורופא אומ' אינו צריך ואפי' מאה רופאים אומרים שאינו צריך וכ"ש אם הרופא אומר איני יודע, מאכילין אותו על פי עצמו עד שיאמ' דיו פר"י זצ"ל שאין אנו (ב) בקיאין בעניין אכיל' כמו החול' עצמו אם אומ' החול' לא אסתכין בכך למות אם לא אוכל אסור להאכילו'. 

ודיכוות' לעיניין חילול שבת ור"ת אומר הלכה למעשה שאפי' (אומ') צווח ואומ' שלא ימות אלא כיון שאומ' שאין יכול (מ) לסבול ויד(ו)ע שהיום הוא י"כ או שבת מותר. 

ובע"ש במנחה ובשבת שבין ר"ה [לי"כ] אין אומ' אבינו מלכינו זולתי בי"כ שחל להיות [בשבת]. 

ומנהג של ב' (ש) ישיבות בשחרית אומ' ז' ויעבור ובמוסף ז' ובמנחה ו' ובנעיל' ג' ורבי' [אבי"ה]. זצ"ל [כתב] שיש קבלה בידו לומ' בשחרית י"ג ויעבור כנגד י"ג מ[י]דות. 

כשהשליח צבור מתפלל בי"כ צריך שיעמוד אחד מ[י]מינו ואחד משמאלו סא"ז ע"כ. 

י"כ אסור באכילה ושתיה מן התור' ורחיצ' וסיכ' ונעילת הסנדל ותשמיש המיטה מדרבנן ואסמכ[ו]ה א(י)קרא [ו]אסור לרחוץ ולסוך אפילו מקצת גופו. הי' יד[י]ו מלוכלכות בטיט וצואה מותר לרחצן וכן בשחרית או כל היום אחר שעשה צרכיו או שהטיל מים ושפשף בידו התיר ר"ת לרחצם ובלבד שלא יטול אלא מקום הצריך כגון אצבעות ולא כל היד וכן כשנותנין פת לתינוק מותר לרחוץ במקום שמצויין רוח' רע' ואין מצויין האידנ'. וגא[ו]ני' מתיר' למי שהו[א] אסתניס ואין דעת[ו] מיושבת עליו עד שיקנח פניו ידיו ורגליו במים שיקנחם בי"כ והתינוקות מותרות בכל עניין דמתני' חוץ מנעילת הסנדל. 

מלך לעולם ו[הכ]לה ל' יום מותרי' לרחוץ פניהם בי"כ. 

צריך אדם לכב[ד] י"כ בכסות נקיה ובהדלקת רבויי נירות. 

עוברת (מעתנה) [מתענה] ומשלימה וחיה תוך ג' לא תתענה, מג' וע(ו)ד ז' אמרה צריכה אני (איני) נותנין ל(ו)[ה] מכאן (ועד) ואילך (ו)הרי היא כשאר [ה]נשים [ל]כל מה דבעינן שיעור' כגון לאכילה ככותבת ו[ל]שתיה כמלא לוגמא. 

והא דפטרינן אוכלין שאינ' ראויין לאכילה ומשקין שאינ' ראויי' לשתייה וחומץ וציר ומורייס היינו לעניין כרת אבל לעניין איסור' הכל אסור אפי' חצי שיעור. 

עוברה שהריח[ה] והיא או הולד מסוכני' אם לא יתנו לה לוחשין באזנה שהו[א] י"כ אם לא (ניתיי) נתישבה [דעתה] מאכילין אות' אף דבר איסור ואם יש כאן שני מיני(ן) איסורי' נותנין לה הקל תחילה. וכל אדם שהריח מאכל (מ) ונתאוה לו ונשתנ' פניו (הוה) [והוא] מסוכן אם לא יתנו לו ממנו נותנין לו (מ) ובין עוברה ובין חולה מאכילין אות' פחות מכשיעור שלא (יצטרך) יצטרף כזית בכדי אכילת פרס ואם הדבר נחוץ שהוא מסוכן (ו)אם לא יתנו לו [כש]יעור ביחד נותנין לו. 

חולה מאכילי' אותו על פי רופא שיאמ' אם לא יאכל איפשר שיכבוד עלי[ו] חוליו ויסתכין ואינו צריך לומ' [שיאמ'] אם לא יאכל שמא ימות. ואם אין שם רופא מאכילין [אותו] על פי עצמו ואם הוא [אומר ש]צריך ואפי' ק' רופאים אומ' אינו צריך מאכילין אותו. ואם יש אחד שאומ' אינו צריך או שני ר[ו]פאים אומ' [אינו צריך] (צריכי) והוא אין אומר כלום אין מאכילין [אותו] על פי רופא אחד עד שיה' ב' (כ) כנגד ב' ואם הוא ואחד עמו אומ' (אינו) צריך או שנים אומ' צריך והוא שותק אפי' ק' אומ' אינו צריך והחול' מסופק אין מאכילי' אות'. 

מי שאוחזו בולמוס מאכילין [אותו] אפי' דברי' טמאי' עד שיבחין בין טוב לרע בטעמ' [ו]מאכילין [אותו] הקל תחלה ס"א ע"כ. 

עבירות שבינו לבין חבירו טוב לפרסם ולבקש ממנו (מ) מחיל'. ושבינו לבין המקום טוב לכסות'. עבירות שהתו[ד'] עליהן בי"כ [זה] טוב להתודות עליהן בי"כ אחר [אעפמ"ש] לא שנה עליהן. ואין צריך לפרט [את ה]חטא(ה). (מפר') מפרסמין (הנר) [את] החונפי'. 

עבירות שבין אדם לחבירו אין י"כ מכפר עד שירצהו (ה) ואפי' לא הקניטו אלא בדברי' (צריכי) [צריך] לרצותו בג' שורות של ג' בני אדם ואין צריך לבקש ממנו יותר ואם הוא רבו צריך לפייסו עד (שיפייסו) [שיתפייס] ועיקר הוידוי הוא אבל אנחנו חטאנו (ואם עלתה לו שנה מובטח לו שהוא בן עולם הבא). הרואה קרי ביו"כ יכול לטבול וידאג כל השנ' ואם עלת' לו שנה מובטח (לו) לו שהוא בן עולם הבא. 

מותר להטמין [חמים] עי"ה (וי"כ ומוצאי י"כ) ו[ל]מוצאי י"כ (שב) שוהה (כדי) כשיעור מה שתחם הקדיר' באות' חום. 

מדליקין נר' בליל י"כ כמו בשבת ומברכין עליו וא[ו]מ' זמן בליל י"כ בב"ה קודם תפילת ערבית, ע"כ מס"א וע"כ הגא"ה. 

בתשובת הגאוני' יש שכל אחד צריך תרנגולת בעי"כ לכפרתו ונהגו (לקח) ליקח תרנגול לזכר ותרנגולת לנקבה ובשע' שחיט' אומר גבר תחת גָבר תהא חליפתי, תהא תמורתי, תהא תחתי, תהא כפרת[י], תהא פורש למית', ואני אפרוש לחיים טובי'. ואומ' אוילים מדרך פשעם ומעונותיהם יתענו כל אוכל תתעב נפשם ויגיעו עד שערי מות ויזעקו (על) [אל] ה' בצר להם וממצוקותיהם יושיעם ישלח דברו וירפאם וימלט (משחיתם) [משחיתותם] יודו לה' חסדו ונפלאותיו לבני אדם אם יש [עליו] מלאך מליץ אחד מני אלף להגיד לאדם (ל)ישרו [ישרו] ויחוני'(נו) ויאמ' פדאהו מרדת שחת מצאתי כופר. וזה אינו (פסיק) [הפסק] בין ברכה לשחיט' אחרי שצוריך שחיטה הוא ונהגו לשלחם לעניים אחר השחיט'. לבסוף הי' העניים מקפידים ואומרי' הם שולחים לנו דבר שהוא כפרה לעונם ישבו [ישוב] על ראשם התחילו שיהיו פודין אותם במעות והמעות ש[ו]לחין לעניים. 

נהגו לזרוק (הבנ') הבני מעי[י]ם על הגג וזהו כדי לרחם על העופות. וקצת יש להביא רא[יה] מההיא (דכל הבשר) [= דגיד הנשה] (דמי בת) [=רמי בר] תמרי והוא (דמיר) [רמי] בר דיקולי איקלע למערבא במע[לי] י[ו]מא דכיפורי [חזי] הוא להנהו ע[ו]רבי (דשדהו) דשדו כובדי וקוליית' אומ' שקול (מ') האידנ' דהיתיר' שכיחא טפי, ת"ש. ואדם יכול ללקות ולטבול בעי"כ מתי שירצה רק שיהא קודם לילה וטביל' בי"כ אינ' צריכ' ברכה כי אינ' אלא בשביל טהר', ת"ש. 

נהגו להתפלל תפילת מנח' בעוד היום גדול והצבור יתודו בתוך תפילה אחר עושה השלו' משו' שמא ישתכרו וישכחו מלהתודות והחזן אינ' מתודה בקול רם ואח"כ מלקין זה את זה וטובלין ואח"כ אוכלין סעודת מפסקת ומרבין באכיל' ותענוגי' כדאומ' כל (האכל) האוכל תשיעי כאילו התענה תשיעי ועשירי כו'. ובסעוד[ה] מפסקת מהר"ם נ"ע אינ' אוכל כי אם תרנגול ודבר רך ושריית ה[פ]ת ביין לפי שהוא (מעכל) מעוכל מהר, ת"ש. 

ליל י"כ אסור ברחיצ' ובסיכה ובנעילת הסנדל ובתשמיש המיט'. 

מקום שנהגו שלא להדליק נרות בליל כיפור' אין מדליק, במה שמדליקי' בלילי שבתות נפקא לן מוידעת כי שלום אהליך ופקדת' נוך ולא תחטא היינו שפוקד את אשתו בתשמיש המיטה (מ) כשיראנ' מקושט(ו)ת לפניו לכך מדליקי' נרות כדאית' ת"ח משמשין (מא) מטותיהן מע"ש לע"ש ובי"כ אסור לשמש (מתו) מטתו כי צריך להיות בנקיות ובטהרה שנ' לפני ה' תטהרו לכך אין מדליקין נירות שלא יראה אשתו מ(ש)קושטת לפניו ויתאוה לה מ"מ נהגו להדליק בבית משום וידעת כי שלום אהליך פי' שלא יתנגף בעץ או באבן. מקום שנהגו להדליק מדליקי' וטעם משום דאסור לשמש לאור הנר דאז לא יבא לשמש עם אשתו ושניהם (אחד) לדבר אחד נתכוונו. 

ונהגו לעשות נירות של שעוה כמניין בניהם הזכרי' ולהניח בבית הכנסת ולהדליקם לפי שלוחות אחרונות ירדו בי"כ וכתי' כי נר מצוה ותורה אור ודרך חיים תוכחת מוסר וכתי' ולמדת' אותם את בניכם ולא בנותיכם. 

ויש חרם קדמוני' שאות' בני הכפרי' הבאים למניין לעיירות הסמוכות להן שיניחו נירותיהן בבית הכנסת שהתפללו שם ואם יש לו שתי נירות יני[ח]ו להם אחד גם אם ירדו נדרים יניחו באות' בית הכנסת, ר"ג. 

והולכין לבית הכנסת ונהגו להתעטף בטליתותהן מבעוד יום דלילה לאו זמן ציצית היא ובצאת הככבי' עומד מנהיג העיר ושנים עמו או החזן ואומ' בישיבה של מעלה ובישיב' של מטה על דעת המקום ועל דעת הקהל אנו מתירי' להתפלל עם ה[ע]בריינים ומתחיל כל נדרי וכופלי' ומשלשי'. 

ספר מנהגים דבי מהר"ם סדר כל נדרי 
================================ 
סדר כל נדרי 

אע"ג דאמרינ' [והרוצה] שלא יתקיימו נדריו (ביום ה') [כל השנה כולה] יעמוד בר"ה כו' מ"מ אמרינ' [כל נדרי] ביום כיפורי' [מש]ום דאיכ' כנופיא טובא וסמ[ו]ך הוא לר"ה (ומצתן) [ומצינו] י"כ שנקר' ר"ה דכתי' בר"ה (עושר) [בעשור] לחודש וגו' ואמרינ' איז' שנ' שראש [השנה] שלו [ב]עשור הוי אומ' זהו יובל גם לפי שי"כ סמוך לסוכות שמצוה לידור בו דכתי' מנדריכ' ונדבותיכ' וגו'. 

מה"ר נ"ע. הוי אומ' מיום כיפורי' זה עד י"כ הע"ל ואומ' דאחרטנא בהון ואומר ונסלח לכל עדת וגו' ואינ' אומ' [כ]כתו' [בתורתך] משום דקרא לא קא[י] אנדרים משום דכתי' וד' יסלח לה מלמד שהמופרי' צריכי' כפרה וה"ה הבטלין וסיפו[ר] דברים בעלמא הוא וה"פ אם יהיו נ[ו]דרים ומתחרט' אז יסלח לה[ם] ויתבטל הנדר מעכשיו וצריכי' הקהל לגמור בדעת' עם ש"צ שיהו' כל נדריה[ם] של שנה זו בטלים אם יתחרטו בהם. 

ומבורך שהחיינו וברכו ומעריב בניגון של שבת ואומ' ק"ש בקול רם ואומ' בשכמל"ו בכל כוחם כדרך מלאכי השרת ומתפללי' ואח"כ מתחיל החזן יעלה בקול נעים ואח"כ שומע תפיל' וכל הפסוקי' וסליחות סלח נא תומת צורי אמנם אשמינו [אשמנו] כפי מנהג המקום. 

ואם חל בשבת אין אומ' במה מדליקי' וקורין לאור הנר ולא חיישינן שמא יטה משום דאימת י"כ עליה ויש נשארין בבית הכנסת כל הלילה ומשוררי' שיר היחוד ושאר שירות (ותש) ותשבחות של תהילים. 

ספר מנהגים דבי מהר"ם סדר שחרית של יום כפור 
========================================== 
סדר שחרית של יום כפור 

בשחרית משכימין עם היום (ומ) וממהרין שלמ"ש בשל שבת ומתחיל המלך ואומ' קדיש וברכו בניגו' של שבת והחזן (פותח) מתחיל הפותח לנו וכו' ואם חל בשבת יאמר הכל ידוך לאל אשר שבת כו' ואם חל י"כ בשבת אין אומ' ישמחו במלכות' לפי שאין יום עונג ולאחר שאומ' אלהי עד שלא [נ]וצרתי יאמ' גם אחריו אלהי נצור לפי שאומ' אות' כל השנה. ד' קדושות קדושה רבא כבוד' (מולא) מלא עולם. אדיר אדירי' ואומר סליחות ליוצר. והילך סדר של רינוס: אנא האל, אנא השם, אפס מזיח, תגרת יד, אמנם אלהי עולם רבת צררוני, אמנם בני, אדון דין אשפוך שיחי, אדון (בפי) בפוקדך, אך במתח דין, מפלטי אלי, אני הוא המדבר, שופט. ואם חל בשבת יאמ' ש[י]רי קודש אדברה בתחנונים והכהנים נושאין כפיהן ואומ' אבינו מלכינו ומוציאין ב' ס"ת וקורין ו' (ב) פרשת (ב) אחרי. מתחיל הסדר עד אשר צוה ה' את משה ובשבת מוסיפי' שביעי וקורין לו מן שוחטי חוץ עד ובשרו לא ירחץ ומפטיר קורא בפנחס מן ובעש[ו]ר לחדש עד מנחתם ונסכיהם ומפטירין מן סולו עד כי פי ה' דבר ואין אומר' (בבת) [=בברכת] הפטרה מלך מוחל וסולח לעונותינו כו' כי מה ענין סליח' לכ[אן] [= לנביאים]. 

ספר מנהגים דבי מהר"ם סדר מוסף של יום כפור 
========================================= 
סדר מוסף של יום כפור 

[אחר] הפטרה יושבין ומזכירי' נשמות ומחזירי' ס"ת למקומה ומתפללין תפילת [מוסף] והחזן מתחיל סליחות בתוך התפיל' וה[י]לך סדר רינוס: איך אשא ראש, אזון תחן, אמנם אנחנו, תעלה תפילתינו, אכפרה פני, אלהים אל דומי, אך בך, אנוש רמה אורך ואמיתך, אבא ואשתחוה, רבת צררוני, מלכי מקדם, אני הוא השואל. מי אל כמוך, אלה אזכרה, ואומ' ותיערב לפניך ונושאין (כפ) כפיהן ואומ' אבינו מלכינו ואומ' קדיש בניגון של י"ט. 

ספר מנהגים דבי מהר"ם סדר מנחה של יום כפור 
========================================= 
סדר מנחה של יום כפור 

ומוציא' ס"ת אחת וקורין ג' גברי בפרשת אחרי מן כמעשה ארץ מצרים עד סוף [ה]סדר לפי [ש]רוב העולם נכ[ש]לין (ב"ה) [בעוה"ר] בעריות ובהרהורי' ומפטירי' מן ויהי (דבה) דבר ה' אל יונה עד ובהמ' רב(א)[ה] ומבורך עד מגן דוד ואין אומ' על התורה ועל העב[ו]ד' כו' דאין אומ' אות' אלא בעבודת [כ"ג שבמוספ'] וכבר נשלמו (מ) מוס[פין] והויא השתא ברכה לבטלה ומהאי טעמ' מסיימין במגן דוד כשאר תעניות דליכא קידוש היום. ומיהו מהר"ם נ"ע הי' נוהג לומ' על התור' וכד[א]י הוא לסמוך עליו ולעשות כן. 

גרסינן בפר' במה מדליקי' שאילמלא שבת אין נביא במנח' כו' כת' במרדכי מכאן שמפטירי' בי"כ במנח' [ו]צריך לומ' בברכות אחר[ו]נ' על התור' עכ"ל. ואין אומ' קדיש לס"ת משום דמתחילי' מיד בקדיש של תפילת מנחה. 

אתחיל הגא"ה ואחר שסיים תפיל[ת] מוסף מפיק ס"ת וקורין באחרי ג' ומשלים מפטיר כמו בכל התעניות. ואין אומ' קדיש ומפטיר ביונה בן אמיתי לאמ' ואומ' צור כל (ה)העולמי' כו' ואומ' על התור' ועל העב[ו]דה וחות' מקדש ישר' וי"ה. ואם חל בשבת חותם מקדש השבת [ו]ישר' וי"ה, סא"ז. 

ומתפלל מנח' כמו ליוצר ואומ' אבינו מלכינו וביוצר ובמוסף ובנעילה כהנים נושאים כפיהם אבל במנח' לא. וכת' בס"א הלכת' אין נושאי' כפיהן במנח' של י"כ ובתענית (על"כ) [עכ"ל]. ופותח באשרי ואומ' ובא לציון גואל ואומ' במקו' כתיב' החתימ' [=וחתמנו] בספר החים [באבות] וחותם [בגבורות] וחתום יצוריו לחיים ברחמי' וכן בהודא' ובעוש' השלום ואין אומ' ש"צ אבינו מלכינו ומסיים ואומ' קדיש ותוקעי' רק תקיעה אחת. ואם חל בשבת אומ' ויתן לך ו[מ]תפלל בערבית י"ח שלימות [ו]אין נעילה פ[ו]טרתן, סא"ז. 

ספר מנהגים דבי מהר"ם סדר נעילה 
============================== 
סדר נעילה 

נעיל' הי' צלותא יתירת' וזמנ' ביום סמוך לשקיעת החמ' ואי[נו] פ[ו]טרת של ערבית, ספר' אחרי' ע"כ הגא"ה. 

והילך סדר רינוס של מנח' בסליחות: אדון כתקח מועד, אפסו אישים, אנא חטא, את הברית. את הקול (רבת צדוני) רבת צררוני. משאת כפי, אלהי (העיבר) עברים, אהבת עזוז, אני עבדך, אמץ יוסיף. ואם עוד היום גדול [צריך] להוסיף בשלמונית כגון אורח צדקה, אב לרחם, תש[וב] תרחמנו, ודומיה', יה אל רחום אליך צורי, ואין נושאין כפיהם במנח' דגזרינ' אטו שאר מנחות שהיא שעת שכרות. אע"ג דהשת' אין שכרות ומ"מ אומ' החזן (ברכנו) ברכינו בברכה וברכת כהנים דמן הדין (ויהו) [היו] נושאי' כפיהן אלא כדפי'. ואומ' אבינו מלכינו וקדיש שלם ופותחי' באשרי ובא לציון ועומדי' להתפלל נעיל' ואין להשיב משאר שבתות שמתפללין אשרי וסדר קדושה [קוד' מנח' (דשני התו') [דשאני התם] דאדם בא מביתו ועומד לקרא בתור' תיקנו להתחיל (בו) באשרי ובסדר קדושה] אבל כאן שיורד (מפלל) [מתפילת] מוסף דיו הוא שקורא בתור' ואין צריך לומ' אשרי וסדר קדושה אלא אמרו אח"כ להפסיק בין מנחה לנעילה. ובנעיל' במקום כתיבה אומ' חתימ' ונושאי' כפיהן. 

סַפֵר ב' במסורת למען ספר שמי ספר א(ו)ת' למען תצדק מכאן אומ' מהר"ם נ"ע שיש לומ' ביום כיפור שהוא יום המשפט פסוקי' (ושמות) וסליחות (מ)שיש בהן שמות. ואומ' ז' פעמים ה' הוא אלהים ותוקעי' תקיעה אחת ארוכ' כפי' רש"י על במשוך (היב) היובל המה יעלו בהר ה"נ אחר התקיע' נסתלק קדושת היום ומותרי' באכיל' ובמלאכ' משם ואילך. 

ספר מנהגים דבי מהר"ם סדר מוצאי יו"כ 
=================================== 
סדר מוצאי יו"כ 

ומתחילין והוא רחום בקול נעים ומתפללין מעריב ואתה ח[ו]ננתנו ואם מוצאי שבת הוא אומ' ויתן לך שלא לחלק משאר מוצאי שבת. ומבדילין על אור ששבת, דלית הילכת' כר' יהוד' דאומ' אין מברכין על אור ששבת אלא במוצאי שבת דאף בי"כ מברכי' עליו ומי במוצאי שבת מברכי' על איזה אור שהוא אפי' על אור היוצא מן העצים ומן האבני' הואיל ותחלת בריית' הוא אבל במוצא[י] י"כ אינ' מברכי' אלא על אור ששבת היום ממלאכה כגון אותן נירות שדלקו היום בבית הכנסת ולכך נהגו להוליך כל אחד נרו בידו ולהבדיל בו ולברך ב"מ האש. 

וא[ו]תם בני (א) אדם שרגילי' להתענות ב' יומי' רצופי' לשם כיפור[ים] לא יאכלו במ[ו]צאי י"כ ראשון בלילה, כיון שקבלו עליהם לשם י"כ, כל דין י"כ עליו כמו ביום ראשון לעניין כרת ולעניין כל דבר. ויש להם להרבות (תפלות) תפילות ותחנוני' כמו ביו' ראשון. גם הרבה גדולי' נהגו גם להתענות ביום שני, אכן אין רוב הצבור יכולי' לעמוד בו לכך תקנוהו ואותם העושי' כן לא יאכלו בלילה שנייה שום [דבר] שנעשה באותו יום בשבילם כי שבת שלהם היה ודוק' אם התענ' יום שני בשביל י"כ אבל אם התענ' בשביל שהוא רגיל להתענות או בשביל תענית חלום אינו צריך. הגא"ה העושה ב' יומי' כיפורי' אין מוחין בידו [ו]אם בא למלוך אומ' לו שלא לעשות. 

ספר מנהגים דבי מהר"ם סדר סוכות 
============================== 
סדר סוכות 

סוכות: העושה סוכה לעצמו מבורך (לשב בסוכה) שהחיינ' נכנס בה מברך לישב בסוכ' ומי אין אנו מברכי' על עשית סוכ' אלא מ[מתינן] עד שיכנס לישב בה ומסדרן על הכוס ולכך נהגו לברך לישב בסוכ[ה] ואח"כ זמן כי זמן בא בשביל שניהם בשביל קדושת היום ובשביל סוכה. והילך לש[ו]ן מהר"ם נ"ע אין לברך על (עשו) עשיית סוכה לפי שעשיית' אינ' גמ' מצו[ת]ה עכ"ל. 

ובלילה שניה יש מברכי' זמן ואח"כ לישב בסוכ' דאז אין בא רק בשביל קדושת היום ומ"מ (מ) אין לשנות מכדאתמול מכח לא פלוג וכן לולב אומ' העושה לולב לעצמו מברך זמן נטלו לצאת בו מברך ע"נ לולב אנו נמי לא מברכי' אעשי' רק אנטילה מברכי' שניהם ביום ראשון, וביום שני מחלוקת אם יש לברך זמן או לא. ומיה' נרא' דאין צריך לאומ' ביו' (טב) טוב שני. 

אתחיל הגאה. כל ז' יומי' עושה סוכת' קבע וביתו עראי שמכניס (מטא) מטות וכלים נאים בסוכ' אוכל ושות' ומטייל ולומ' בה חוץ מדבר הצריך סבר' ויישוב הדע' ואי אפש' לו לדקדק אחריו. לאחר שאכל אין להניח בסוכ' כלי האוכל כגון קערות שאכל בהן. וכלי המשת' מותרי' ונר בשעה שהוא דולק אין להניח בסוכ' לא קטנה ולא גדול' (שר"י). 

הי' אוכל וירדו גשמי' משתסרח המקפה מותר לפנות ואם פסקו הגשמי' קודם גמ' סעודת' אין צריך לחזור עד שיעור משנתו לאחר שעל' השחר. ואם הרוח נושב (ומרבי') קסמין בסוכ' מי [אי] אנינא דעתי' יכול לצאת מפנ' מטר, ס"א. 

חלל סוכ' שגבוה [ל]מעל' מכ' אמות פסול' ואומ' רב שמואל ב"ר יצחק הלכ' צריכ' שתהא (מ) מחז[ק]ת' [כדי] ראשו ורוב' ושלחנו, היית' גבוה' מכ' אמות ומיעטה בכרים וכסתו' ואפי' ביטל' לא הוי מיעוט וכן תבן ובטלו ואי' עתיד לפנות' עד שבטל' בפירוש. היית' גבוה' מכ' אמו' והוצין יורדין לתוך כ' ר[ו]אין אם צילתה מרובה מחמתה אפי' אי ש[ק]לת לסכך כשיר' ואם לאו פסול. היית' גבוה' עשר' טפחי' והוצין יורדין לתוך י' אפי' חמתה [מ]רוב' מצילתה [פסולה] סא"ז. וכן כת' ס"א סתם סוכ' בת ג' דפנות והרביעי שלפתח על פני כול', סא"ז. 

היית' פחות[ה] מי' טפחי' וחקק בה גומא (באצבע) [באמצעיתה] כדי להשלי' ליה [כנגד הגומא] ובגומא [עצמה] הכשר סוכ' באורך וברוחב אם יש משפת גומא ולכותל ג' טפחי' פסול' פחות (מכאן) [מיכן] כשיר', סא"ז. וכן כת' בס"א. 

הילכת' (ב)שתים כהלכת[ו] ושלישי' עושה טפח שוחק ומעמידה בפחות מג' (ו)לאחד מהכתלי' ויעמיד עוד קנה כנגד סוף הכותל וישים קנה עליו ועל הטפח, ס"א. וכן משמע בסא"ז וסוכה העשוי' כמבוי עושה פת [פס] ד' טפחי' ומשהו ומעמידו (מ) בפחות מג' סמוך לדופן ומשים קנה מהפ[ס] (על) אל הדופן האחר [הא דחמת' מרוב' מצילת' פסול' היינו מחמת סכך ולא מחמת ד]פנות ס"א וכן כת' בסא"ז. צילת' מרוב' מחמת' כשיר' הא מחצה על (מ') [מ]חצה פסול', סא"ז. וכת' בס"א לכתחיל' צריך שיהא כוכבי' וכו[כ]בי חמה נראי' בתוכ' ואם היה מעוב' בעניין שאין נראי' כשרי' ומעובה כמין בית כשיר' [אע"פ] שאין כוכבי' נראי' בתוכ' כשיר' ובלבד שלא תציל מן הגשמים שכל סוכ' שמצלת מן הגשמי' פסול', סא"ז. 

סוכ' ישנה שעשאה קודם (לחוג) לחג ל' יום כשיר' רק שיח[ד]ש בה טפח או כל שהו על פני (שהוא) כול' ואם עשאה לשם חג אפי' מתחיל' השנ' כשיר' אפי' בלא חידוש' אבל בסא"ז כת' צריך לחדש בה טפח על פני כול' עכ"ל ועצי הסוכ' אסור' כל ז' ולא מהני בהו תנאי להתירם. 

העושה סוכ' תחת האילן שחמת' מרוב' מצילת' והשפיל ענפי אילן למטה ועירבן עם הסכך ולא מינכרן וסכך כשיר' רבה עליו ומבטלן כשיר' ואפילו אי שקלת' [ל]ענפי האילן תהא חמ(ו)ת' דסוכ' מרוב' מצילת', סא"ז. וכת' בס"א ואם האילן חמ"מ והשפיל לענ[פ]יו ועירב[ן] עם הסכך והסכך רב[ה] עליו כשיר' ואם הסוכ' צמ"מ בלא אילן אפי' לא חבטן כשיר' ורבי' אבי"ה כת' דפסול' אם ענפי האילן מכווני' כנגד סכך הכשר אבל אם הם כנגד (דאר) האויר כשיר' כיון שהסוכ' צמ"מ עכ"ל. 

פירס טלית על גבי הסוכ' שלא (תתבייש) [תתיבש] ותהי[ה] חמ"מ או תחתיה שלא (י)יפלו העלין (והשאה) [ותשאר] חמ"מ פסול' אבל אם צמ"מ [ו]פירש לנאות' כשיר', ס"א. תלה בה פירות לנאות' אסורי' כל ז' ואם אומ' אני [איני] בודל מהם כל בין השמשות מותרי', ס"א. וסא"ז כת' אסור להסתפק מהן עד מוצאי י"ט האחרון של חג, עכ"ל. 

נוי סוכ' אין ממעטין בה בין להכשירה אם הי' גבוה[ה] מכ' בין לפס(ו)לה אם אין גבוה[ה] י' ומן הצד ממעטי', ס"א. נוי סוכ' המופלגי' ממנ[ה] ד' (כ) טפחי' פסול' פחות מכן כשיר', ס"א. וכת' בסא"ז סדיני' הפרושי' תחת הסכך לנוי כו' עכ"ל קינופות שהן ד' קנים יוצאו' לד' צידי המיטה אסו' לפרוס עליה' סדין ולישון תחתיה' אבל נקליטין שהן שנים אחד באמצע המיט' לראשה ואחד למרגלותיה מותר לפרוס עליה' סדין ולישן תחתיה[ם] אם אין גבוה י' ס"א. כילה שיש לה גג טפח (ג') וגבוה' י' אסור לישן בה. 

סוכה הדלה עליה' את הגפן ואת הדלעת ואת הקיסומי' וסיכך על גב[ן] פסול' ואם הי' הסכך רבה מהן או שקיצצן ונענעו דהיינו כשמגביה כל אחד ואחד לבד[ו] ומניחו וחוזר ומגביה את חביר' ומניח[ו] כשירה. זה הכלל כל דבר (שאין) [שהוא] מקבל טומאה או שאין גדל מן הארץ אין מסככי' בה אבל [קיצצן] לחודי' בלא ניענוע לא מהני ומיפסלי משום תעשה ולא מן העשוי ס"א וכן כת' בסא"[ז] לא בעורות ס"א חבלי קש וחבלי עצים אין מסככי' בה[ם] ואם התיר[ן] כשירות וכולן (קש) כשירו[ת] (דל) [לד]פנות ואין חבילה (פסול') פחותה מכ"ה קנים ס"א. וכן כת' בסא"ז לפי (ש)הירושלמי צריך ליזהר שלא לעשות דפנות מדבר המקבל טומאה או שאי' גדול' מן הארץ, סא"ז. 

עשבים שריחן רע או שעליהן נושרין (אין) אין מסככי' בהן לכתחיל' ס"א, סככה בנסרי' [רחבים] ד' פסול' אין בהן ד' כשיר' (וגו') וכגון שהשכיבו[ן] זה אצל זה ולא תקעו[ן] במסמרות עד (של') שתציל מן הגשמי' ואם יש באמצע הסכך כשיעור הכשר סוכה (וסר) ונסרי' מכאן ומכאן כשיר' ובלבד שלא (יתן( [ישן] תחת הנס(ת)רי[ם] שיש בהן ד' אפי' השכיבו על צידו שהוא פחות מג' וסיכך בהן פסול, סא"ז. וכן משמע בס"א. 

והמשלשל דפנות מלמעלה למטה אם הי' גבוהי' מן הארץ ג' טפחי' פסול' ומלמטה למעל' אם הי' גבוהות מן הארץ י' טפחי' כשרי' הרח[י]ק (מן) [את] הסיכוך מן הדפנות לא בגובה אלא במושכה ג' טפחי' פסול'. 

העושה סוכתו כמו צריף [פסול'] לפי שהוא משופע ואי' נכר מהו הגג או מהו הכותל ולא (שמא) שמיה אהל סא"ז וכן משמע בס"א. 

סכך פסול בסוכ' גדול' באמצע בד' טפחים פסול' פחות מכן כשיר' ואין ישני' תחתיו ובסוכה קטנ' בין באמצע בין מן הצד בג' טפחים פסול' פחו' מכן כשיר' וישני' תחתיו ו[מ]צטרף להשלים כשיעורי' ואויר בין [ב]גדול' בין [ב]קטנ' בין באמצע בין מן הצד בג' פסול' פחות מכן כשיר' (והמצטר) (ו)המצטרף להשלים הסוכ' ואין ישיני' תחתיו ובלבד שהאויר מהלך על כל אורך הסוכ', ס"א. אם (חמ) החמה והצל שוין למטה כשיר' בידוע שהצל למעל' מר[ו]ב' ואם הן שוין למעל[ה] פסולה בידוע שלמטה החמ' מרובה ס"א. וכן משמע בסא"ז. 

אבל חייב בסוכ'. חתן המוליך כלתו למקום אחר הוי שפיר מקום החופ' ומברך ז' ברכות ס"א אבל בסא"ז כת' ואם החתן יוצא מחופת' היינו עוקר מקום ישיב' חתן וכלה ואפי' כלתו עמו והולכין לאכול בבית אחר אין מברכין שהשמח[ה] במעונו ולא ברכת חתני', עכ"ל. 

וחתן פטור מכל המצות חוץ מסוכ' שאיפשר [לו לשמוח] בסוכ' שושביני[ו] ובני [ה]חופ' לאו עוסקי' במצוה נ[י]נהו הלכך חייבי בכל המצות חוץ מתפיל' ותפילין ס"א וכת' בסא"ז חתן וש[ו]שב[י]ניו וכל בני [ה]חופ' פטורי' מן הסוכ', עכ"ל. 

הולכי(ן) דרכי' ביום, פטורי' מסוכ' ביום וחייבי' בלילה וכן הדין בשומרי העיר כו' [ו]הולכי דרכי' בלילה פטורי' בלילה וחייבי' ביום [ו]הולכי דבר מצוה פטורי' בלילה וביום. שומרי גנות ופרדסי' פטורים בלילה וביום. 

חולה אפי' אין בו סכנה אלא שחש בראשו או בעיניו, הוא ומשמש[יו] פטורי' מן הסוכ', ס"א וכן כת' בסא"ז ומצטער מחמ' הרוח או ריח רע שבא אחר שנעשה הסוכ' הוא פטור ומשמשי' חייבי, ס"א. אבל בסא"ז כת' הא דמצטער וכו' כגון חמה או צינ' או סירחון מהדברים שסיכך בהן, עכ"ל. 

אוכלין עראי חוץ לסוכ' דהיינו פת כביצה טפי לא ואם בא להחמיר מחמיר ולית ביה משום יוהרה, סא"ז. ופר' [ו]בשר וגבינה ושתיי[ת] יין לא בעי סוכ' אבל מאכל העשוי מה'(ן) מינין צרי[ך] סוכ' אם קובע סעודת' עליו, ס"א. וכת' בסא"ז מיני תרגימ' דהיינו בשר ודגי' ושאר דברי' שמלפתין בהן את הפת אסור לאכלו חוץ לסוכ' ושתיית מים חוץ לסוכ' מותר ושתיית קבע של יין ושכר ודבש בהדי(א) פירות או בלי פירות (בד) בלבד וכגון שלא אכל [לחם] וליפתן אין לי לברר אם מותר חוץ לסוכ' א[ם] לאו, ס"א [סא"ז]. 

/השמטה/ ליל ראשון של חג חייב לאכול כזית דגן בסוכה. ושאר הימי' אם ירצה לא יאכל כלל דבר הצריך סוכה. ואם טעה ולא הזכיר של י"ט בברכת המזון אין צריכ' לחזור חוץ מלילי יו"ט ראשון של חג ושל פסח. ובערב פסח ובערב סוכות לא יאכל מט' שעות ולמעלה. מי שלא אכל בליל י"ט ראשון בסוכה אין לו תשלומין סא"ז. נשים עבדים וקטנים פטורים מן הסוכה. וקטן שאין צריך לאמו דהיינו כשניעור משנתו ואינו קורא אמא אמא עד (שתכה עליו) [שתבא אליו] חייב מדרבנן ס"א. 

ספר מנהגים דבי מהר"ם סדר ד' מינים 
================================= 
סדר ד' מינים 

לולב הגוז[ו]ל והיבש פסול אפי' בי"ט שני אומ' רבי' אבי"ה זצ"ל בשם אבי' רבינו יואל ז"ל שצריכי' ליזהר בני אדם שלא לקוץ ערבה (לצריך) [לצורך] לולב משדה הגוי ואפי' ברשות הגוי רק ישכור הגוי לקוץ כי היכי דלהוי ייאוש בהדייהו ושינוי רשות בידו נחלק[ה] התיומת דהיינו ב' עלין [ה]עליוני' (האמצעי') ששם ה[ש]דר' כול' נחלקו זה עם זה ונ[ס]דקה ה[ש]דר' [עד] העלין של מטה מה[ן] נעשי[ת] כמי(ן) שנטלה התיומת ופסול'. שיעור הדס והערבה ג' טפחי' ו[ש]דר' של לולב ד' טפחי'. הדס (הגוזל) [הגזול] פסול' עבות דהיינו שג' עלין יוצא[ין] מתוך (ה)עוקץ (מ)אחד כשר ושאין עבות פסול(י') ערבה גזול' ויבישה [פסולה] נקטם ראשה נפרצ[ו] עליה פסול' (במשא) [כמושה] נושארו מקצת עליה כשיר' קנה שלה אדום ועלה שלה משוך ופיה' חלק זו הי' ערב'. ויש ערבה שדומ' פיה למגל וכשיר'. צפצפה קנה שלה לבן ועלה שלה עגול ופיה דומה למגל פסול' ופיה דומה למגיר' אפי' בערב' פסול. 

כשם שלולב אחד ואיתרוג אחד כך די (בחדש) בהדס אחד ולא קטים וערבה אחת. 

עלתה [ח]זזית פי"ה [=פירוש הקונטרס] כמין אבעבועות דקו' או שנשת' [האתרוג] מחמ' לקיויה על רוב פסול על מיעוטון במקום אח[ד] כשר, בב' או בג' מקומות פסול. ועל חוטמו פי' בעובי גובהו שמשפע משם ויורד לצד הראש אפי' כל שהו פסול על חו[טמו היכא שנטל] האתרוג עם הפרח לכ"ע פסול והיכא שניטל העץ מזנבו ולמעלה מן האתרוג [לכ"ע] כשר. (זצ"ל) [ניטל] כל העץ מזנבו ולא נשאר מגומו [בגומא] כלום, ר' יצחק הלוי ז"ל ור' אלפיס ז"ל והערוך פוסלי' ור' יצחק ור' יקר ורבי' שלמ' ורבינ' יהוד' בר' נתן [מ]כשירי' (והיה ה) ו[ב]ירושלמי משמ' כפירוש'. אתרוג [ה]עגול ככדור פסול וי"א אף התיו[ם] פי' ששני' דבוקי' יחד גידולו בדפוס ועש[או] כמין בריא[ה] אחרת פסול, הירוק ככרתי פסול. 

שיעור אתרוג כביצ' ו[אם] לא (מל) מצא כביצ' מביא כאגוז וגדול שאחזו בב' ידיו כשר. חסר ביו"ט ראשון פסול בי"ט שני כשר. אפי' נקבוהו העכברי'. כל היום כשר לנטילת לולב. 

ולכ[ת]חיל' לא יאכל עד שיטול לולב ואם התחיל לאכול אין מפסיק אי איכא שהו[ת] ביום ליטול אחר סעוד'. וכל המצות מברך עליהן עובר לעשייתן ומטעם זה צריך לברך אלולב קודם שיטול שניהם (כ') האתרוג והלולב בעוד שלא נטל כ"א אחד מהם או אפי' נוטל שניהם רק שנטל האחד שלא כדרך גדילת' כגון שהפכו (אפ) או אפי' נטל שניהם דרך גדילת' ונתכון בפי' ע"מ (לצאת) [שלא] לצאת עד אחר הברכ' ואפי' סתמ' שמ' משום דלא גמר מצוה עד אחר הניענוע חש[י]ב עובר לעשיית'. וחולו של מועד מצוה להחליף. 

ישר' שהביא לו גוי אתרוג ולולב בי"ט מותר לצאת בו ואם אין לולב אין היקף, ושבת יוכיח. 

ואין אדם יוצא ידי חובת' בערבה שבלולב בזמן הזה. 

חזן ב"ה עומד כמלאך הק' [= האלקים] וס"ת בזרועו (והם) [=והעם] מקיפין אותו דוגמ' [המזבח]. 

ערבה מנהג נביאי' הי' ולא בעי ברכה ערבה צריכה שיעור ואין נ[י]טלת אלא בפני עצמ[ה] ואין אדם [יוצא] י"ח בערבה שבלולב וכמ' שיעור[ה] ג' בדים לחים שיש בכל (בד) אחד עלה ואחד לח' [ג' עלין לחים]. 

כל המצות כולן אין אדם [יוצא] י"ח אל[א] כדרך גדילת'. מברכין כל ז' בין אסוכ' בין אלולב ולא מצטרכי' לאמר זמן בסוכ' ובלולב דסגי' בדכסא. אתרוג (ספק) שמיני ספק ז' אסור תשיעי ספק ח' מותר ובתשיעי ספק ח' אנו מסיימי' את התור' ומתחילי' [בראשית] ועושין סעוד' לכבוד התור' ע"כ מסא"ז ועד כאן הגא"ה. 

ספר מנהגים דבי מהר"ם סדר עשיית לולב 
=================================== 
סדר עשיית לולב 

סדר עשית לולב: יקח גבעולי' כמניין לולב [בגימטריא] חיים מקשרי' מאותו המין שלא יחצוץ. שיעיר הדס וערבה (ד) [ג'] טפחי' ושדרה של לולב יוצא מן הערבה טפח. 

ומברך מעומד (ד) [כ]דילפינן מדכתי' ביה [ולקחתם] לכם ומעלה ומוריד ומביא לד' רוחות לשבח למי שמשל למעלה ולמטה ובד' רוחות, טעם אחר מעל' ומוריד לעצור טללים רעים. מוליך ומביא לעצור רוחות רעות. 

ביום ראשון של סוכה לאחר נשיאת כפים אז נוטל החזן לולב ואיתרוג ומבורך ע"נ לולב ושהחיינו וקורי' את ההלל ובשאר הימי' מברך רק ע"נ לולב לחודי' ומנענע בהודו תחיל' וסוף פי' כשיאמ' (הודו) הודו וכשיאמר כל"ח בכל פעם נענע ובאנא הושיע[ה] (ד) נא ינענע ולא (בחצ) (בהצלחא) בהצליחה נא. ומהר"ם נ"ע כת' סמך [ל]דבר אז ירננו (עצי היער) [כל עצי יער] וגו' הודו לה' וגו' [ו]אמרו הושיע[ה] נא וגו' וי"א [תח]יל' וסוף בהודו פי' הודו לה' דבסוף הלל ונכון לצאת ידי שניהם. 

ולאחר הלל אז מברכי' כל הקהל גדולים על הלולב ונהגו למחות בקטני' שלא לברך עד (שיבר) שיברכו הגדולי' דקטני' אין (לו) [להם] דעת להקנות ואנו בעינן כל אחד לולב לעצמו דכתי' ולקחת' לכם משל לכם יהא אלא שנהגו להקנות בשותפות ממעות הקהל ולכל אחד המברך נותני' לו במתנ' כשנטלו לצאת בו וכשיצא אז מקנו ג"כ לחבירו במתנ' וחבירו לחבירו דקיימ' לן מתנ' על מנת להחזיר שמה מתנ'. 

ואותן בני אדם שמריחין באתרוג בשעת נטילה מנהג שטות הוא ואדרב' א[י]סור הוא דצריכי' לברך אשר נתן ריח טוב בפירות ואות' ברכ' אינ' שייך לכאן. ואותן ש[מ]נשקין בו לא מצאו ידיהן ורגליהן וקור[א] אני עליהן הכסיל בחושך ילך. 

ספר מנהגים דבי מהר"ם סדר הקריאה בסוכות 
====================================== 
סדר הקריאה בסוכות 

סדר הקריא'. מוציאי' ב' ס"ת ביום ראשון וקורין ה' מן שור או כשב או עז עד מועדי ה' אל בני ישר' ואם חל בשבת קורין ז' ומפטיר קורין בפנחס מן ובחמשה [עשר] עד ונסכה ומפטירי' בתרי עשר מן הנ' יום בא עד [ו]לא יהי' (ה)כנעני. 

בשני קורין כדאתמול (ומ') ומפטירי' במלכי' מן ויקהלו עד בהוציאו אותם מארץ מצרים. 

בחול המועד: מוציאי' ס"ת אחת וקורי' בו ד'. ביום ראשון דח"ה כהן קורין וביום השני, לוי וביום השלישי, (לו) [ישר'] וביום השלישי, ורביעי קורין ספיק' די[ו]מא שהן וביום השני וביום השלישי. 

ביום השני דח"ה: כהן קורי' ביום השלישי, לוי ביום הרביעי, ישר' וביום הרביעי, רביעי קורי' ביום השלישי וביום הרביעי. 

יום שלישי דח"ה: כהן קורא וביום הרביעי, לוי וביום חמישי, ישר' וביו' חמישי, ורביעי ספיק' די[ו]מא. 

יום הרביע[י] דח"ה: כהן קורין וביום חמישי, לוי וביום הששי, [ישר' וביום הששי], ורביעי קורי' (פסי') [ספיק] דיומא. 

יום חמישי דח"ה שהוא שביעי [של] ערבה כהן קורי' וביום הששי לוי וביום השביעי, ישר' ביו' השביעי, ורביעי ספיק[א] דיומא. 

ו(ק)[כ]דמיקלע שבת בח"ה מוציאי' ב' ס"ת וקורי' בכי תשא מן ראה אתה עד בחלב אמו, ומפטיר קורין בפרי החג בספיק' דיומא, ומפטירין ביחזקאל מן [ב]יום בא גוג עד בוזזיה' נאום [אדני] ה'. 

ספר מנהגים דבי מהר"ם סדר הקריאה בסוכות 
====================================== 
סדר הקריאה בסוכות 

סדר הקריא'. מוציאי' ב' ס"ת ביום ראשון וקורין ה' מן שור או כשב או עז עד מועדי ה' אל בני ישר' ואם חל בשבת קורין ז' ומפטיר קורין בפנחס מן ובחמשה [עשר] עד ונסכה ומפטירי' בתרי עשר מן הנ' יום בא עד [ו]לא יהי' (ה)כנעני. 

בשני קורין כדאתמול (ומ') ומפטירי' במלכי' מן ויקהלו עד בהוציאו אותם מארץ מצרים. 

בחול המועד: מוציאי' ס"ת אחת וקורי' בו ד'. ביום ראשון דח"ה כהן קורין וביום השני, לוי וביום השלישי, (לו) [ישר'] וביום השלישי, ורביעי קורין ספיק' די[ו]מא שהן וביום השני וביום השלישי. 

ביום השני דח"ה: כהן קורי' ביום השלישי, לוי ביום הרביעי, ישר' וביום הרביעי, רביעי קורי' ביום השלישי וביום הרביעי. 

יום שלישי דח"ה: כהן קורא וביום הרביעי, לוי וביום חמישי, ישר' וביו' חמישי, ורביעי ספיק' די[ו]מא. 

יום הרביע[י] דח"ה: כהן קורין וביום חמישי, לוי וביום הששי, [ישר' וביום הששי], ורביעי קורי' (פסי') [ספיק] דיומא. 

יום חמישי דח"ה שהוא שביעי [של] ערבה כהן קורי' וביום הששי לוי וביום השביעי, ישר' ביו' השביעי, ורביעי ספיק[א] דיומא. 

ו(ק)[כ]דמיקלע שבת בח"ה מוציאי' ב' ס"ת וקורי' בכי תשא מן ראה אתה עד בחלב אמו, ומפטיר קורין בפרי החג בספיק' דיומא, ומפטירין ביחזקאל מן [ב]יום בא גוג עד בוזזיה' נאום [אדני] ה'. 

ספר מנהגים דבי מהר"ם סדר הושענות 
================================ 
סדר הושענות 

הושענות: נהגו לומ' בכל (יום) [ימי] החג הושענות שיסד הקלירי ויסד לומ' ביום ראשון אערוך שועי יום ב' אל למושעות יום ג' אום אני חומה יום ד' אבן שתיה בשבת אום נצור'. באותן ה' יומי' אין מזכירי' שום תפילה שיש בה בקשת מים כדאומ' בתענית גשמי' בחג סימן קללה. משל לעבד (כולה) כולו ולכך לא יסד הקל[י]ר באותן הושענות כלום מבקשת מים אבל ביום שרמוז בו מים שנאמ' בו ונסכיה יסד אדון המושיע שמדבר הכל ממים וביום השביעי שהוא [הושענ'] רבה יסד אדמה מארר. אדם ובהמה שיש בהן בקשת מים דבחג נד[ו]נין על [המים]. 

ספר מנהגים דבי מהר"ם סדר הושענא רבה 
=================================== 
סדר הושענא רבה 

מנהג: לעמוד בו עם עמוד השחר ולטבול במקו[ם] שנהגו ולטול כל אחד ערבה יפה, וזהו שיסד הפייט עמוסי ערבה להקיף מזבח. ונהגו להדליק שירי נירות שנשארו מיום כיפורי' דהאידנא נמי יומ[א] דדינא הוא על המים כדלעיל ומהאי טעמ' נמי אין מקיזי' בו דם ואין אומ' בו נשמת ונהגו לומ' על הכל ולמוסף נער[י]צך ואין כאלהינו ונהגו להוצי' ז' ס"ת ולהעמידם על המגדל ולהקיפ' ז' פעמים זכר להקיפת יריחו שהקיפ' ז' יומי' ז' פעמי' וביו' השביעי ז"פ וכן אנו עושי'. ולאחר חורבן הבית את הר גריזי' שנתנו עליו הברכות [ו]מתחילין למען אמיתך א' המושיע, אום אני חומה אדם ובהמה, אדמה מארר. למען איתן תתניהו הרי שבע הקופו' הקפה לכל אחת ואח"כ מכניסי' הס"ת ומסיימי' ההושענו' כאשר הם כתובי' במחזורי'. 

ואות' הערב' וגם הערבה של לולב יש להצניע ולעשות מהן קולמוסים או לשרוף בהן או לאפות בהן השלש מצות של מצוה דהואיל וא[י]תעביד בהו מצוה חדא כו' כי הא דרב יהוד' בצע אריפתא דעירוב' כו' כדלעיל [בזמן הבית] שהיו לוקחין [גבוהות] (הותי') [יותר] של עשר אמות כדתנן באין וז[ו]קפי' אצל המזבח וראשיהן כפופי' על גב[י] המזבח וגוב' המזבח עשר אמו' לכך צריך אדם ליקח ערבה יפה וארוכה וזהו שיסד הפייטן עמוסי ערבה להקיף מזבח בוהושענה. 

ספר מנהגים דבי מהר"ם סדר שמיני עצרת 
=================================== 
סדר שמיני עצרת 

שמיני עצרת: שהוא ספק שביעי (יתוביי) יתובי יתבינן ברוכי לא מברכינן גם אין ישנים בסוכ' אות' לילה ואומ' זמן בשתי לילות אחר[ו]נות לפי שהוא [רגל] בפני עצמו. 

ואם יש שבת בח"ה אומ' בו דברי קהלת ואם לאו אומ' אות' בשמיני ספק שביעי שהוא שבת לפי שכ' בו תן חלק לשבעה [ו]גם לשמונה ודרשינן לשבעה אילו ז' ימי החג כו' וגם יש בתפילת מוסף בעניין גשם מעניין קוהלת. 

ספר מנהגים דבי מהר"ם סדר הקריאה 
=============================== 
סדר הקריאה 

סדר הקריא' ביו' שמיני ספק שביעי מוציאי' ב' ס"ת וקורי' ה' בסדר ראה מן כל הבכור עד סוף סדר. ואם חל בשבת קורי' ז' ומוס[י]ף (קורין בפנחס) מן עשר תעשר ומפטיר קורי' בפנחס מן וביו' השמיני עד סוף הסדר' ומפטיר (במלאכי') [במלכים] מן ויהי ככלות שלמה עד מעל כסא ישר' ולאחר ההפטר' מברכי' העם כדלעיל. 

והחזן היורד לפני התיבה במוסף מזכיר גשם והקהל אחריו אבל שאלה שהוא ותן טל ומטר אין מזכירי' עד יום ס' לתקופ' ויום [ס'] כלאחר ס', מהר"ם נ"ע היה אוכל בתוך הסוכ' לילה ויום השמיני ספק שביעי וכשחל בשבת הי' אוכל סעודה שלישית גם בתוך הסעודה ת"ש, וכן אנו נוהגין. 

ספר מנהגים דבי מהר"ם שמחת תורה 
============================== 
שמחת תורה 

בליל (שמח') שמח' תור' בין מנח' למעריב נעצרין כל הקהל בבית הכנסת ונהגו לקנות על כל השנה והשמש יכריז כך וכך יתנו בעד מצוה זו והמרבה זכה בה והגדול שבתוכם יברך הק[ו]נה בעבו' שיתן כך וכך בעד מצוה זו להקדש בשכר זה כו'. 

ונהגו לעשות שני חתני' אחד חתן תור' ואחד חתן בראשית וקונין ג"כ החתנות מן ההקדש כשאר מצות ואומ' אתה הוראת' הפסוקי' בקול נעים ומוציאין כל ס"ת שבארון. והילך סדר הקריאה: 

מתחיל וזאת הברכ' עד מעונה אלהי קדם קורין כל הקהל מגדולי' עד קטנים לכל אחד פרשה קטנ' ואם לא תכיל הפרש' חוזר לראש ואותם שאין יכולין לקרותן יחד כגון שני כהנים שני לוים אב ובנו או שני אחים קורין האחד ויברכוהו ויברכו גם השני בלא קריאה אחריו וכשמסיים לקרא לכל הקהל מתחילין רשות לחתן תורה וקורין לו אח"כ מן מעונה אלהי קדם עד סוף סדרא ושמונ' הפסוקי' שב(ה)סוף הספר מן וימת משה עד לעיני כל ישראל יח[י]ד קורא אותו באימה וביראה ומסלקי' הס"ת וגוללין אותו ומביאין אחרת ואומ' רשות לחתן בראשית וקורין לו מן בראשית עד לעשות ואומ' קדיש עד דאמירן ומסלקין הס"ת זו ומביאין לו אחרת ומפטיר קורא בו כדאתמול ומפטירין מתחילת יהושוע עד אין יוצא ואין בא ומברך לאחרי' כתקנו ואח"כ אומ' אשרי ואחר אשרי עומדים ואומ' אשר בגלל ומכניסי' הס"ת ומתפללין והולכין לב(ו)תיהן שמחים וטובי לב. 

ביש מקומות נהגו שני חתנים לפזר פירות בבית הכנסת כגון אג[ו]זים ותפוחים והעם שטו ולקטו לשמחת תורה וביש מקומות עושין כן לאחר שאכלו כשנאספי' העם לחצר בית הכנסת. 

ספר מנהגים דבי מהר"ם תענית שני וחמישי 
===================================== 
תענית שני וחמישי 

ולאחר החג נהגו להתענות שני וחמישי ושני ולומ' אז סליחות לקיים עבדו ה' בירא' וגילו ברעדה ועוד סמך מאיוב כדלעיל. 

ספר מנהגים דבי מהר"ם כסלו 
========================= 
כסלו 

כסלו כ"ה בו נגמר' מלאכת המשכן והי' מקופל ועומד עד ר"ח ניסן ומן הדין הי' ראוי (לעשות) להיות [ח]נוכת המשכן כ"ה בכסליו אלא (בכ) שעיכבו עד ר"ח ניסן שבו נ[ו]לדו האבות ואע"פ כן לא קיפ(ס)[ח] הב"ה ניסים. 

כ"ה בו לא נשאר במקדש שמן טהור להדליק בו אלא יום אחד ו[ה]דליקו בו ח' ימים וגזרו שלא למול ולא לטבול והנוש(ה)[א] בתולה תבעל להגמון תחלה ונתבטלו באותה שעה וטיהרו (והינכו) [והינקו] את הבית מטומאת' שטמאוהו מלכי יון על כן חייבי' אנחנו להודות ולשבח בו ליוצרנו. 

ספר מנהגים דבי מהר"ם סדר חנוכה 
============================== 
סדר חנוכה 

סדר חנוכה: בחנוכ' אומ' הלל שלם בכל יום ואומ' על הניסים בהודאה ובברכת המזון ובמוספי'. 

ובליל' ראשונ' מדליקי' נר א' ומברכי' לפניו ג' ברכ' להדליק, שעש' ושהחיינו. במכאן ואילך שתי ברכות ובליל שניי' מדליקי' שתי נירות וכן מוס[י]פין עד לילה האחרונ' שאז מדליקי' ח' דקיימ' לן הלכה כבית הלל דמעלין בקודש ואין מורידין. 

והנירות הללו מדליקי' זכר לניסים וגאולות לפיכך צריך להניח' למטה מעשרי' אמה כי ה[י]כי דישלוט ביה עינו ואם הניחו למעלה מעשרי' אמה פסולה כסוכה וכמבוי ומצות' בתוך עשרה. 

ואסור להשתמש לאורן וכן אסור להרצות מעות נגד נר חנוכה לכך צריך נר אחר להשתמש לאורן וקורין לו שמש ואם יש מדורה אינ' צריך ואם אדם חשוב הוא שרגיל בנר צריך (ב)נר אחרת ואם כבתה אין זקוק לה וכן (היכלת) [הלכת']. 

וצריך להניח (ה) בטפ[ח] הסמוך לפתח בשמאל [ל]כניסת הבית כדי שתהא המזוזה בימין ונר חנוכה בשמאל ומיהו לדידן דלא מדליקינן מבחוץ אין לו נפקות' בהנחתו. 

ובלילי שבת צריך להדליק נר (הנס) חנוכה קודם נר שבת ואם הדליק נר שבת תחילה אסור להדליק נר חנוכה אח"כ דכבר קיבל עליו שמירת שבת אם לא שהתנ'. 

ונהגו להדליק נרות של חנוכה בבית הכנסת משום פרסומי ניסא ומניחין אות[ן] מימין החזן. ונהגו לעשות[ן] משעוה ומיהו מצוה מן המובחר להדליק בשמן זית. 

וכל ישר' נהגו לשמוח בחנוכה לעשות משתה ושמחה ויש (ג') שקורין אותו סעודת הרשות וראיית' בגמ' מדאמ' לשנה אחרת עש(ה)[א]ן י"ט להלל ולהודא' וכו' משמ' אבל לא למשתה [ו]ליום טוב. ועוד ראייה מנוסח דעל הניסי' וקבעו שמונת ימי חנוכה [ל]הודו' ולהלל ולא למשתה ויו"ט. 

כשידליק הנירות יאמ' זה: הנירות הללו אנו מדליקי' על התשועות ועל הניסי' ועל הנפלאות שעשית לאבותינו על ידי כהניך הקדושים וכל שמונת ימי חנוכה הנירות האילו קודש ואין לנו רשות להשתמש בהן אלא לראות[ן] בלבד כדי להודות (וללה) [ולהלל] לשמך על נפלאותיך ועל ניסיך ועל ישועותיך. סדר הקריאה: ביו' הראשון קורין ג' בסדר נשא (שנ') שנים מן ויהי ביום (כ) כלות עד ויהי המקריב ושלישי קורין [עד סוף פיסקא]. ביו' השני [קורין כהן לוי ביום השני] (ו)שלישי קורין ביום השלישי וכן סדר זה עד יום ח' [ביום ח' קורין] ראשון כמשפטן ביום השמיני והשנים קורי' עד סוף הסדר' ומוסיף ב[ה]עלותך פרשת הנירות עד כן עשה [את] המנורה. 

וכדמקלע ביה ר"ח מוציאין ב' ס"ת וקורין ג' בפר' ר"ח ואין צריך לכפול שום פסוק ורביעי קורא פרש' היום עד סוף פ[ס]קא. 

וכשחל ר"ח טבת להיות בשבת (ו) חנוכה קורין ו' בסדר[א] [ד]יומא ושביעי קורא פרשת ר"ח ומתחילי' (מ) ביום השבת ואומ' קדיש ומפטיר קורא בפר' נשיאי' בעניין של יום ומפטירין (בישעיה) [בזכרי'] מן ר(ו)ני ושמחי עד חן חן לה. ואם אירע בו חתונ' מיפטיר רוני ושמחי ואח"כ שוש אשיש עד ישיש עליך (אל) אלהיך ואח"כ והי' מידי חודש. וכן כשחל ר"ח אדר בשבת פרשת שקלים וחתונ' יפטיר בן שבע ושוש אשיש עד ישיש עליך והיה מידי חודש אע"ג דאמרינן אין מדלגין מנביא לנביא הכי קיימ' לן משו' דגדול כבוד הבריות ושבת פשוט' נדח' מפני החתן מכל וכל. 

ואם יש שני שבתות בחנוכ' מפטירי' בראשון רוני ושמחי ובשני ויעש חירם. זה הכלל תמיד כשמ[ו]ציאין ב' ס"ת או ג' מפטירין בדסליק מיני[ה]. 

וכן בפרשיות הבאו' לפני פורים ולאחריו כשחל ר"ח אדר להיות בשבת פרש' שקלים קורין ו' בסדר יומא ולשביעי פרש' ר"ח ולמפטיר פר' שקלים מן כי תשא עד (לנפש) על נפשותיכם ומפטירי' במ[ד]סליק מיני[ה] מן בן שבע עד לכהנים יהי' [וכן בפ' החודש] הבא' בר"ח ניסן עושין כסדר הזה [ומפטיר] קורא מן החדש עד תאכלו מצות ומפטירי' ביחזקאל מן בראשון באחד לחדש עד עולת (התומיד) [תמיד] גם אם יהי' ר"ח ביו' א' אין מפטירי' מחר חדש אלא בדסליק מיני[ה]. ולפרשת זכ[ו]ר קורין למפטיר בכי תצא מן זכור עד סוף סדרא ומפטירי' בשמואל מן פקדתי עד וישסף שמואל. ולפרשת פרה מפטיר קורא מן זאת (הברכ') חוקת התור' עד וטמא [עד] הערב ומפטירין ביחזקאל מן בית ישראל (רק) (ה)יושבי' עד דברתי ועשיתי. 

ספר מנהגים דבי מהר"ם ארבע פרשיות 
================================ 
ארבע פרשיות 

ארבע (פ) פרשיות: נהגו לעש[ו]תן ב' (ו)לפני פורים וב' לאחריו שקל' וזכור קודם פורי' פרה והח[ו]דש אחר פורי' ותמיד נוהג[ו] הפסק[ה] אחת קודם ולפעמי' יהי' שתי הפסק' אחת לפני פורי' ואח' לאחריו וסימניהן זט"ו ב"ו ד"ד [ו]בי"ו והכי פיר' כשחל ר"ח אדר הסמוך לניסן ביו' ז' (אז) אז מפסיקי' ט"ו בחדש בפורי' שושן וכשחל ביו' ו' אז מפסיקי' שתי שבתות אחד ב' לחדש ואחד י"ו לחדש ולכך מפסיק כדי שיהי' פרשת שקלי' סמוך לר"ח אדר כדת[נ]ן באחד באדר משמיעי[ן] על [ה]שקלים וכדי שיהי' פרש' החדש סמוך לר"ח ניסן ומה שאין עושין פורי' באדר הראשון עם הפרשיות כדי לסמוך גאול' לגאולה. 

לעולם אדר הראשון מלא והשני חסר וניסן מלא בסדר החדשי' אחד מלא ואחד חסר וכסליו וטבת לפעמים משתני'. 

ואשר מעברי' אדר יות[ר] משאר חדשי השנה, שמעתי טעם לפי שאי איפשר לעבר שום ח[ו]דש רק אדר שנא' בו לחדש שנים עשר ואם באת' לעבר חדש אחר נמצא שאדר אינו חדש שנים עשר ועוד תניא שמור את החדש האביב חדש הסמוך לאביב. 

ספר מנהגים דבי מהר"ם סדר פורים 
============================== 
סדר פורים 

סדר פורי': משנכנס אדר מרבי' בשמח' לבד מבערב פורי' [ש]נהגו להתענות בו וקורין לו תענית אסתר ובשחריתו נהגו לומ' (סליחו') סליחות ובתוך התפילה מעניין הפורענות שהי' כגון את' האל עושה (בו) פלאות, את' האל עושה פלא, אדם בקום עלינו, פזמון במתי מספר וכשנופלי' על פניהם אומרי' אח"כ עינינו לך תלינו ושומר ישר' (וקורין) וקורין ויחל ובמינחת' [ובמנחה] כשהולכי' לבית הכנסת נותני' כל אחד [ג'] מחציות וסמך ד[ב]פרש' שקלי' כתיב ג' (פשי') [פעמים] מחצי' השקל פקודת ג' כפרות לכך נותני' אותו להקדים שקלינו לשקלי המן וקורי' ויחל ומתפללי' מי"ח ואומ' ענינו ואומ' על הניסי' בתפילת ערבית אפי' כי עדיין לא קראו המגיל' ואומ' אחר תפילת ערבית קדיש שלם [וימתין עד] צאת הככבי' וע[ו]מד הקורא ופותח את המגילה [מת]חילת' ועד סופו כדאומ' נקרא[ת] איגרת כו'. 

ומבורך ג' ברכות לפניה על מקרא מגילה ושעש' ושהחיינו וקורא בלשון צח ואין להפסיק (מ) ולהנ(אנ)שים בין פסוק לפסוק [כי] נקרא איגרת ואיגרת אין לה הפסק פסוקי'. וצ"ל חמש מאות איש ועשרת בני המן בנשימה אחת ונהגו כשמגיע החזן לאיש יהודי ומתחיל הפסוק איש ושותק והעם אומ' הפסוק בקול רם ואז מתחיל החזן במקו' שהניח' וכן ומרדכי יצא, וליהודי' הית'. כי מרדכי היהודי, משום פרסומי ניסא בעלמא ושמחת תינוקות אבל אותו פסוק של י"ג מדות שנהגו לומ' בתענית ציבור הוא מנהג כשר שהם דברי תחנוני' שאינ' חוז[ו]ת ריקם וכשמסיים המגילה כורכה כולה ואח"כ (מבור) מברך (במ"ג) [בה"ג] ומיימון (מבור) מברך האל הרב כו' וכת' רבי' אבי"ו בספרו וז"ל הכי דאומ' רב נתן [ג]און הכי נוהגין [במתיבתא] לומ' הרב את ריבנו ולא אמרינ' האל הרב וכו' דהא כ"א ה' אלהינו כו' עד כאן והעם מתחילי' אשר הניא וכו' ואח"כ אומ' החזן שושנת יעקב בק[ו]ל רם, להודיע שכל קויך. 

וסדר קדושה ואת' (קדש) קדוש וטעמ' משום דסמוך לקרא דאומ' אסתר אלהי אקרא יומם ולא תענה לילה ולא כו' ומינ' ילפינן קריאת מגיל' ואומ' קדיש ועלינו לשבח וכשחל במוצאי שבת אומ' ויהי נועם וסדר קדושה ויתן לך. 

מעשה שאירע נשואי' בשבת שהי' ערב פורי' וקראו המגילה בליילה בבית הנישואי' לחתן ולמחר יצא החתן לבית הכנס' ושמע קריאת מגילה ולכלה קראו בבית' אכן מהר"ם כת' שאין אבילות בפורי' כלל וכן היא (מסכנת) [מסקנת] האשירי וא"ח (דברי' שבצינע') בלבד דברי' שבצינעה. 

מעשה באחד שמת י"ד באדר ונקבר בו (מ) ביום ובמ"ש צוה ר' קלונימוס הבחור (לאכול) [לאבל] לשמוע המגיל' בבית הכנסת מאחר שהוא שהוא שם ולמחר קראו לו בביתו. 

פורים שח"ל (בשבת) ביו' א' יתענו הצבור ביו' ה' שלפני השבת דהכי(א) עמא דבר כי פע(מי)ם אחת באת' אשה לרכוב ולילך אח[רי] שלטונה ושאלה לר' אם תוכל שתתענ' למחר ותאכל היו' מפני טורח הדרך וא(ו)מ' ר' אע"פ שאין תענית זה קבוע לא מדברי תורה ולא מדברי סופרי' אלא שנהגו העם לזכר בעלמ' שהרי אותו תענית שהתענ' מרדכי ג' ימים בפסח הי' דהכי אמרינ' ויעבור [מרדכי] מלמד שהעב[י]ר על ד"ת שישב בתענית יום ראשון של פסח. 

ואי משום דברי הצומות וזעקתם לאו היינו קבלת צום לד[ו]רות דא"כ מאי זעקתם לדורות איכ' אלא ה"ק [על] דברי הצ[ו]מות וזעקת' שעברו עליה' בימי המן קבלו עליהם פורי' זכר לניסי' מ"מ לא התיר לאדם (שהוא) [שיהא] פורש מן (ה) הציבור דכתי' לא תתג[ו]דדו ודרשינ' לא (שנעשו) [תעשו] אגודות אגודות ויש פרושי' אע"פ שהתענו עם הציבור חוזרי' ומתענין (עם) בששי כדי לסמוך התענית לפורי' דהואיל ואי אפשר להתענות בשבת יתענו בע"ש ור' קורא עליה' הכסיל בחושך (ילך) [הולך] דהיא גופה אינ' אלא מנהג לזכר בעלמ' וזה בא להחמיר כאילו הוא קבוע מן התור' וכיון שהורגלו רבי' בחמישי דיי בכך. 

ו[ש]שאלתם אם יש לעשות פורי' בי"ד באדר הראשון ולה[ת]ענות בערביתו לא כי אין לעשות בו פורי' כלל וכ"ש שאין להתענות בערביתו. 

והא דתנן בפ"ק דמגילה אין בין י"ד שבאדר הראשון לי"ד שבאדר השני אלא מקרא מגילה (ומתנת) ומתנות לאביונים בלבד היינו אם קראו המגיל' באדר הראשון ונתנו מתנות לאביוני' ושוב נמלכו לעבר השנ' אז צריכי' לחזור ולעשות פורים באדר השני וכך הפירו' וכן מוכח (ד)[ב]הלכה (ד)הגא"ה. 

וכבר נהגו רבותי' לעשות פורי' באדר הראשון בי"ד שבו לעניין אכיל' ושתייה ולעשות בה סעוד' גדול'. וראיה מדתנן אי' בי' כו' ומסיק תלמוד דה"ק דאי' בי' וכולי' הא לעניין הספד ותענית זה וזה שוין שאסור לעשות הספד בי"ד שבאדר הראשון כמו [בי"ד] שבאדר השני וכך הי' נוהג רבינ' יחיאל מפריש (ודווק') ודקד(ו)ק[ו] רבותי' שבדורות אחרוני' דכיון דלענין הספד ותענית זה וזה שוין א"כ יש להרבות (סעודה) בסעודה ושמחה בי"ד שבאדר הראשון כמו בי"ד שבאדר השני ולהזמין בני אדם כדמשמע נמי לשון המשנה אי' בי' כו' אלא מקרא מגילה ומתנות לאביוני' ומיהו אין להתענות בי"ג שבאדר הראשון ומה שפיר' לעיל היינו לעניין אם קרא [וכו'] טעות סופר הוא כדמוכח בההיא דמגיל', ע"כ ת"ש. 

נחזור לעניין הראשון אמרינ' סעודת [פורים] שאכלו בלילה לא יצא דימי משתה ושמח' כתי' ומשכימ' עד היום ואומ' פסוקי' דזמרה ומתפל[ל]ין יוצר ואומ' קרובוץ ויאהב א[ו]מן כאשר נתקנו לומ' על כל ברכות וברכו' ואומ' קדיש עד דאמירן ומוציאין ס"ת וקורין ג' מן ויבא עמלק עד סוף סדרא ואומ' קדיש ואח"כ גוללין ומחזירי' ס"ת למקומה ויושבים ומצפי' לאנשי' נשי' וטף עד ב[א]ם (ועמ') ועומד הקורא ומבורך שתים לפניה על מקרא מגילה ושעשה ניסי' ולאחריו אחת האל הרב את ריבנו כו' ולהודיע, אשרי וסדר (גבו) קדושה עלינו לשבח והולכי' לבתיהם בלב טוב ואמרין חייב (אניש) איניש למיכל למישתה בפוריא ולבשומי נפשי' עד דלא ידעי לבין ארור המן לברוך מרדכי דחושבנא דדין כדין ושולחין שתי מנות לאדם אחד ומתנות לאביוני' לשני אביוני' כל חד וחד(א) מתנו' ועני[י] עירך קודמי' לשאר עניים ואוכלין ושותין שמחים כל היום ההוא וכל הלילה וכל יום המ(ו)חרת דכתי' את שני הימי' האלה. 

ספר מנהגים דבי מהר"ם שבת הגדול 
============================== 
שבת הגדול 

שבת הסמוך לפסח קרוי שבת הגדול: לפי שפסח מצרים (הי') מקחו בעשור ופסח הי' ביום ה"א כדאית' בסדר עולם ונמצא בעשור לחדש הי' בשבת ולקחו להם כל אחד שה לפסחו וקשר אותו בכרעי מטתו ושאלו המצרים למה זה לכם והשיבו להם לשחטו לשם פסח במצות הש' עלינו והי' (ע)[ש]יניה' (קוהו) קהות על ששחטו את אלהיהם ולא יכלו לומ' להם דבר ועל שם אותו הנס קורין אותו שבת הגדול. 

ספר מנהגים דבי מהר"ם סדר מילה 
============================= 
סדר מילה 

סדר מילה: מנהג שמוהל מתפלל שחרית המילה וסמך לדבר (רומות) רוממות אל בגרונם [ו]חרב פיפיות [בידם]. 

ביש מקומות אין אומ' למנצח משום דכתי' ביה יו' צרה ומילה (קבלה) קבלו בשמחה דכתי' שש אנכי על וגו' ומיהו ברוב מקומות נוהגי' לאומרו משום דהוי יום צרה לאב ולאם משום דאית ליה צערא לינוקא ועוד דיש בו ט' פסוקי' כנגד ט' חדשי הריון לכך יש לאומר'. מילה שח"ל בט' באב אין מולין את הולד מיד אחר הקינות אלא ממתינין לו עד אחר חצות דקודם חצות עדיין שייך אבילות ומילה קבלו בשמחה. 

פעם אחת אירע מילה במיידבורק בעשרת ימי תשובה וציוה ר' יעקב לומ' אבינו (מל) מלכינו (וכן השיב ר' יצחק בר' יהוד'). 

בר"ה מלין בין קריאת התור' לתקיעת שופר ס"א. 

ומילה שחל בי"כ מלין אות' אחר קריאת התור' ליוצר כשהכניסו הס"ת יוצאי' אחר הולד ומלין אותו ואח"כ מתפלל מוסף. 

נשאל מאת רבי' יהוד' בר' (יח) יצחק הלוי מילה שח"ל בתענית אסתר או בי"ז בתמוז או בצום גדליה או (מ) בעשרה בטבת מהו(א) להתפלל פסוקי דרחמי ולומ' סליחות [ו]ודוי והוא רחום אל ארך אפים וכשמברכי' על היין מי טועם וכמ' שיעור טעימ'. והשיב כך נוהגי' במקומינו שמתפללי' סליחות ואומ' וידוי (וה) כדרכן ואין אומרי' והוא רחום ואין נופלין על פניהם ומנהג אבותינו היא תורה כדנפק' לן מלא תסור שאל אביך וגו'. 

ומצו(ה)[ת] מילה קבל[ו] בשמח' דכת' שש אנכי וגו' לפיכך נהגו שלא לומ' והוא רחום ותחנון (וראוי) [ודיי] במה שמניחי' במקצת ואי' צריך להפסיק (לומ') [לגמרי] סליחות וידוי אל ארך אפים ושליח צבור מבורך על היין ואינו טועמו והמנהג (מן ה)תור' הוא שאין צריך לטעם ביומא דתענית' ולא ליתבי לינוק' דאתי למיסרך אלא ימתין עד לאורת' או לישתי' אימי[ה] דינוקא ולא בעי למית' בתענית' אע"ג דאומ' המברך צריך שיטעום לא[ו] דווק' איהו אלא אי טעים ליה אחרינ' שפיר דמי כדאומ' (כן) בעירובין דאומ' ליתביה לינוקא ומשני לית הלכתא כוותי' דרב אחא דחיישינן דילמ' אתי למיסרך ושיעור טעימ' דווק' לעניין קידוש בעינן מלא לוגמא אבל לענין ברכות כי ה(י)כא לא בעינן מלא לוגמא וא"ה ביומא דתענית' אסור למיטעם, ע"כ תשוב' רבי' (יצחק) יהוד' בר' יצחק ז"ל. 

ומי אנו נוהגי' (למיסב) [=למיתב[י]] לינוקא ולא חיישינן דילמ' אתי למיסרך [ד]דווק' גבי קידוש דיום כיפור דתדיר בכל שנה וחמיר טפי שייך לחוש דילמ' אתי למיסרך דעביד נמי הכי לאחר שיגדל שיקדש וישתה אבל כאן אין לחוש דמה לי שתייה [זו] או מה לי שאכל ושתה כל היום כולה. 

מילה שח"ל ביום שאומ' בו סליחות נהגו לומ' פיזמון זכור ברית וסליח' אל תפר בריתך אתנו. 

מילה שח"ל בשביעי [ד]ערבה נהגו לומ' ג"כ זכור ברית בקרובץ קודם סלח נא קהל עדת ישורו' כו' דיומא דדינא הוא. 

ואין מלין תינוק בח(ו)קה של אשה אפי' בעלה הוא המוהל או אביה או בנה דלאו אורח ארעא דאשה (תם) תיכנס (מקושת) מקושטת בין האנשי' ובפני [ה]שכינה דכה"ג פרכינן [ב]פי' האיש מקדש אשה (בעירה) [בעזרה] מניין פן יתגרו בה פרחי (בחונה) [כהונה] ועוד אף בעיקר מילה לא נצטוה למול אפי' בנה כדכתי' אשר צוה אותו ודרשינן אותו ולא (את) אותה א"כ למה לי כול'(ה) האי (להטיף) אנשי' מצותיה ומי שיש בידו למחות ימהת ותע"ב, מאיר בר' ברוך ז"ל. 

באשר כת' (מו) [מורינו] צעקתי ימים רבים ולית דאשגח ומכוער ומטעמ' זה אע"ג דעבי[ד]תייהו טרידי ולא מהרהרו מ"מ הרואי' חושדי' אות' ואפי' אדם (א)[ע]ם אשתו וכי בחינם היית' עזרת נשים לבד ונרא' כמו מצוה הבאה בעביר' כדכתי' הנה שמוע מזבח וגו' וכל (אש) איש ירא ה' יש לו ל(ו)צאת מבית הכנסת פן יהי' כמסייע לעוברי עביר' והזהר בזה למחות בידיך יקותיאל בר' טובי' זצ"ל. 

אשר כתב הרב נראה לי ומוספני על דבריו (אחרי) אחרי ארי ולא אחרי אשה אפי' נזדמ' לו אשתו יסלק(ו)[נ'] לצדדיו ה(י)כ(א)[י] אית' בפ' עושין פסין לכך אומ' מנוח ע"ה הי' דכתי' וילך מנוח (א) אחרי אשתו הרי אפי' אשתו בשוק אסור כ"ש בבית הכנסת ושלום מאיר ת"ש. 

כשמלין התינוק הי' עומד מהר"ם נ"ע בעמידה (וראה) [וראיה] מדכתי'. ויעמדו כל העם בברית [ו]ע[ו]ד מביא ראיה מן התלמו[ד] כדאית' (מ) [ב]פר' אליעזר דמילה המל מברך על המיל' והעומדי' שם אומ' (כאשר) [כשם] שנכנס כו', ת"ש. 

והמוהל צריך לעמוד דכתי' המול לכם וגו' וילפינ' (ת"ש) [ג"ש] לכם לכם מעומד. 

י"ד [בערב י"כ] בערב ר"ה ובהושענ' רב(א)[ה] וכשהוא בעל ברית שופך על ראשו ועל גופו ט' קבין מים שהן רי"ו בצים במקום טביל' כי אות(ו)[ה] (מ)טביל(ת)[ה] אי(נם)[נה] [באה] כי אם בשביל טהרה ולא בשביל חובה, ת"ש. 

אין אומרי' עלינו לשבח עד אחר המילה לפי שיש בו שלא עש(א)נו כגויי וכן גם לפי שיהושוע תקנה שמל את בני ישראל ועוד שלא ילכו (לעם) העם לדרכם קודם המילה. 

ספר מנהגים דבי מהר"ם נישואין 
============================ 
נישואין 

כלה בלא ברכה אסור' לבעלה כנ(ר)ד' עד שיברכו [ז'] ברכות [בבית] שהחתן עם שושבינו' סועדין שם ומברכי' ז' ברכות (ו)[ב]סעודה ראשונ' ודוי הסר מכאן וא[י]לך אשר ברא אם לא שבאו פנים חדש[ו]ת דהיינו שבת מברכי' כל ז' ברכות ודוי הסר (חוסר) בב' סעודות חוץ מסעוד' ג'. 

מברכי' (אשר ברא) שהשמח' במעונ' ואשר ברא וכן בכל שמחות מצוה כגון סיום דכתי' פיקודי ה' ישרי' משמחי לב. (אן) [או] בפידיון בכור אומ' שהשמח' במעונו חוץ מסעוד' ברית אע"ג דכתי' ביה שש אנכי משום צער' דלינוק'. 

וצריך לקדש תחיל' ואח"כ יברכ(ן)[ך] בו ברכת אירוסי' לפי שאין בידו לקדש אבל בארץ מערב ש[ה]חתן (ו)[מ]ברך מעצמו [י]ברך תחיל' לפי [ש]כל הברכות (מבור) מברך עליהן עובר לעשיי[ת]ן ומקדש ואומ' הרי את כו' בטבעת זו וכו' וצריך שלא יהא בו אבן (שתה שמותו יודע) [שאין שימותו ידוע] ושלא יהא שאול' ושיהא בו שוה פרוטה היכ' דקדיש אם לא (שיהא) [שהיא] אומרת איני (מקדש) [מקודשת] לך אלא אם כן דקדש[ת]ני בדבר השוה כך וכך. 

כשיש (ה) חתן ואבל בבית [הכנסת] החתן וששובינין יוצאין תחיל' ואח"כ האבל ומנחמי' מדאו' מעבירי' את המת מלפני חתן וכלה. 

נהגו לפרוש צעיף על ראש החתן [והכלה] [ו]נראה שגם זה קרוי כניסות חופה כי חופ' לשם כיסוי. ויש מפרשי' על שום ותקח הצעיף ות[ת]כס דרבקה, ת"ש. 

נהגו לברך ב"פ הגפן ובירכת אירוסי' ע(ו)ל כוס אחד ולשתות חתן וכלה ואז מקדשי' דקורי' את הכתוב' בנתי[י]ם להפסיק בין ברכת אירוסין לברכת נישואן לפי שאין עושין מצות חבילות [חבילות]. המברך יחזור פניו כלפי מזרח וחתן וכלה כנגדו, אבל אני ראיתי חתן וכלה מחזירי' פניה' כלפי מזרח והמברך כנגדם ולאחר הקידושי' נוטל המב(ו)רך כוס אחר ומברך שבע ברכות, מהר"ם נ"ע אומ' קול ששון וקול שמח' קול חתן וקול כלה וכן הוא בפסוק ירמיה, ת"ש. ואח"כ שותין חתן וכלה [ו]שובר' את הכוס כדאומ' [ב]פ' אין (מעמידי)' שקל זוגית' חיורת (בר) [בת] ארבע מאה זוזי תבר קמייהו ואע(נ)[צ]יבו משום וגילו ברעדה משום חורבן ב"ה ומהאי טעמ' נהגו ליקח כלי זכוכית לברכ' כדאמ' בגמ' ואז מכניסי' חתן וכלה לחופ' ומש[ו]ררי' להן. 

ונוהגי' שביום הברכה לא יאכלו חתן וכלה עד לאחר הברכה ואומ' הת' (חתן) אין[מקלסין] שתי כלות באחת אלא אם יהא (כ)[ק]ילוס(י)ן שוה ו[מ]שום הכי נהגו כן שלא לעשות שתי נישואי' כאחת שלא נוכל לעשות כבוד(ו)[ם] ו(כ)[ק]ילוסן שוה דהא אם נקרא חתן אחד לתור' קודם חבירו, א"כ יהא כבד' גדול מכבוד חבירו. לכך נהגו אם יש שתי נישואי' להוליך החתן [עם] שושבינון לבית אחר ולהתפלל שם. 

וכבר אירע מעשה במגנצא בפרש' [כי] תצא ונתעסקו הר' חכמי' גדולי' בדבר זה אומ' יתפלל אחד מן החתני' בבית [אחד] וזה אומ' יעמוד אחד עם שושביניו כהן ולוי ואח"כ יקראו [ה]אחר, אחד מאלו עד שיקראו כולם ורבי' נתן אומ' לקרא כהן אחר כהן [ו]אין כאן משום פגמו של ראשון שהרי הכל יודעי' בהן (ונעצמו) ונתעצמו הרבה בדבר וכך הי' אומ' ר(י)בי' אליעזר (תגודל) הגדול ועומ' ר' מאיר שליח ציבור ואומ' רשות לחתן, וקורא האחד שם (שושוינ) שושביניו עד חצי הסדר ומפסיק ואומ' קדיש עד דאמירן וח(ו)זר ואומ' רשות לחתן השני (מ) וקרא מן (מי) כי תדור נדר להשלי(מ')[ם] הפרש' עם שושביניו (ה) [של]שני ואומ' קדיש עד דאמירן (ה) ו[מ]פטירין שוש אשיש ו(כ)[קי]לסוהו כל החכמי' וה[ו]דו לו וכן נמצא בספר ברזלי וז"ל משום דאמרינ' כהן אחר כהן לא יקרא אם הי' שני חתני' בבית הכנסת יחד נאה הוא שיקרא אחד ואחריו לוי וישר' והכהן האחר יתחיל במקום שפסק הראשון ואחריו לוי וישר' עכ"ל ושוב מצאתי בירושלמי מפסיק פרש' תצא לשנים ומפסיק (ו)כי תדור נדר ומתחיל פרשה שנייה. 

נהגו לברך שבע לבתולה כל שבת בברכת המזון כשהחופ' ביו' ו' (במקו'). 

ביש מקומו' נהגו החתני' הבחורי' להתחיל עיטוף ראש(ו)[ן] בטלית בחתונתם וסמך לדבר מסמך גדילי' תעשה לך לכי יקח איש אשה. 

8נהגו לבתולה בבוקר ביו' ו' קודם תפילה להוליך חתן וכלה לחצר בית הכנסת ולזרוק חיטים עליהם ואומרי' פרו ורבו וסמך לדבר מדכתי' ברך בניך בקרבך השם גבולך שלם חלב חיטי' וגו'. 

נוהגי' חתני' לידור מפה לס"ת או כה"ג וראיה מהא דאומ' בפ' הדר המחזיק בנכסי הגר כיצד יעשה ונתקיי(מן)[ם] הדבר בידו יקח בהן ס"ת רב ששת אומ' אפי' בעל בנכסי אשתו, פי' נמי צריך, רב נחמן בר' יצחק אומ' אפילו בתפילין נמי (שגר). 

נוהגין כשהחתן יוצא מב"ה ושושביניו עמו (מ) (ו) החתן מפשיט טליתו ובגדיו ונותנ' לכלה והיא חוזרת ונ[ו]תנת לו י"א משום ופרשת כנפיך על אמתיך ויש אומרי' משום שה(ו)[י]א גרמה (לה) לו מצוה זו (ו)להתעט(י)ף כדלעיל וי"א דמראה לה שהוא רוצה לקיים מה שכת' לה אפי' מן גלימה דעל כתפאי. 

מנהג בכל הקהילות כשאדם קורא חבירו לדין (ולמושב) החזן על ככה שאינו יכול לה[ו]שיב החזן בברכו לבטל (תפילות יוצר) תפילת יוצר וערבית ולא יבטל תפלת מנח' עד שביטל כבר ג' פעמי' בבקר באשרי ובערבית בין מנח' למעריב ואם אז אינה עונה לו יוכל לבטל התפלה לגמרי עד שיעשו לו דין והמתפלל בעל כורחו עובר בחרם הקדמוני' גם אין יכול לבטל התפלה בשבתות (וביום) [ובימים] טובים בשביל שום דבר אם לא ביטל כבר ג' פעמים התפלה ולא ענוהו. ואם בשביל(ת) תקנת הקהל מותר. ואין שום אדם רשאי לסגור בית הכנסת שלא יכנסו שם להתפלל אם לא שביטל כבר ג' פעמי' ומיהו יתום ויתומה ואלמנה יכולי' לסגור אפי' בפעם ראשון עד שיעשו להם דין. 

מנהג בכל הקהילות אם אחד מן הקהל אבד אבידה יש כח בידו להכריח הקהל להושיב החזן עד שיכנסו (ו)כולם בחרם שכל מי שיודע שום [דבר] ממנה שיגיד ע"פ החרם ואין שום אדם מן הקהל יכול לדחות עצמו [ו]לומ' לא אכנ(י)ס בחרם וכן נמצא בספר הברזלי וכן ראייה מהגאוני'. 

ואדם שמשאיל בית הכנסת לקהל (ו)אם יש לו ריב או קטט[ה] (א)[ע]ם אחד מהם אין לו כח למחות בידו ליכנס בבית הכנסת להתפלל שם עם שאר הקהל ואפילו השאילו להם בחינם אינו יכול למחות אם לא שימחה לכולם. 


מנהגים מהרי"ל

ספר מהרי"ל (מנהגים) הלכות חודש ניסן 
=================================== 
הלכות חדש ניסן 

[א] ניסן הוא מלך מפני חג המצות שבו. וכל חדש שהוא מלך אין ר"ח שלו רק יום א', ור"ח ניסן אינו חל אלא באחד מימי אגה"ז. וארבעה עשר יום לחדש ניסן הוא ערב פסח, וחמשה עשר בו הוא ראשון של פסח, והוא אינו חל להיות אלא באחד הימים שחל בהן ר"ח, ואינו חל בימי בד"ו והסימן דכתיב (שמות יב, טו) הוא לבדו יעשה לכם, פי' לבד"ו ר"ל לא בד"ו. כל ימי ניסן אין אומרים בהן תחינה. במגנצא וכן בוורמיישא אומרים בניסן תחינה מיד אחר אסרו חג. והטעם כתוב במנהגי מהרא"ק, לפי שבא' בניסן הוקם המשכן והשנים עשר נשיאים הקריבו את קרבנותיהן ועשה כל אחד ביום הקרבתו יום טוב, הרי י"ב ימים, ויום י"ג היה להן אסרו חג ויום י"ד ערב פסח ונכנסו ימי החג, ומתוך שלא נפלו לתחינה ברובן לא נפלו בכולן. וא"א כל ימי ניסן צדקתך צדק דדינו כמו תחינה. ואין מתענין ואין מספידין בניסן, רק הבכורים מתענין בערב פסח. ואומרים כל ימי ניסן אל ארך אפים בשני ובחמישי. ולמנצח אומרים בכל יום מלבד ערב פסח ואסרו חג דאין אומרים גם למנצח. וכן בכל רגל א"א תחינה ולא למנצח בערב שלו ובאסרו חג שלו. אין אומרים על המת בניסן לא צדוק הדין ולא קדיש דרבנן. זה הכלל כל יום שאין בו קריאת הלל וא"א בו תחינה אפילו הכי אומרים אל ארך אפים וגם למנצח, עכ"ל מהרא"ק. 

[ב] לעולם בשנה פשוטה קורין פרשת צו קודם פסח, וסימנך פקי"ד ופס"ח. ובשנה מעוברת קורין פרשת מצורע קודם פסח, וסימנך סגי"ר ופס"ח. מלבד בשנת ה"ש או ה"ח מעוברת קורין פ' אחרי מות קודם הפסח. התקופה נופלת בניסן, אכן לפעמים היא מוקדמת לחדש ואדר. והוא שנת ג"ח י"א י"ט למחזור קטן. 

ספר מהרי"ל (מנהגים) הלכות חודש ניסן 
=================================== 
הלכות חדש ניסן 

[א] ניסן הוא מלך מפני חג המצות שבו. וכל חדש שהוא מלך אין ר"ח שלו רק יום א', ור"ח ניסן אינו חל אלא באחד מימי אגה"ז. וארבעה עשר יום לחדש ניסן הוא ערב פסח, וחמשה עשר בו הוא ראשון של פסח, והוא אינו חל להיות אלא באחד הימים שחל בהן ר"ח, ואינו חל בימי בד"ו והסימן דכתיב (שמות יב, טו) הוא לבדו יעשה לכם, פי' לבד"ו ר"ל לא בד"ו. כל ימי ניסן אין אומרים בהן תחינה. במגנצא וכן בוורמיישא אומרים בניסן תחינה מיד אחר אסרו חג. והטעם כתוב במנהגי מהרא"ק, לפי שבא' בניסן הוקם המשכן והשנים עשר נשיאים הקריבו את קרבנותיהן ועשה כל אחד ביום הקרבתו יום טוב, הרי י"ב ימים, ויום י"ג היה להן אסרו חג ויום י"ד ערב פסח ונכנסו ימי החג, ומתוך שלא נפלו לתחינה ברובן לא נפלו בכולן. וא"א כל ימי ניסן צדקתך צדק דדינו כמו תחינה. ואין מתענין ואין מספידין בניסן, רק הבכורים מתענין בערב פסח. ואומרים כל ימי ניסן אל ארך אפים בשני ובחמישי. ולמנצח אומרים בכל יום מלבד ערב פסח ואסרו חג דאין אומרים גם למנצח. וכן בכל רגל א"א תחינה ולא למנצח בערב שלו ובאסרו חג שלו. אין אומרים על המת בניסן לא צדוק הדין ולא קדיש דרבנן. זה הכלל כל יום שאין בו קריאת הלל וא"א בו תחינה אפילו הכי אומרים אל ארך אפים וגם למנצח, עכ"ל מהרא"ק. 

[ב] לעולם בשנה פשוטה קורין פרשת צו קודם פסח, וסימנך פקי"ד ופס"ח. ובשנה מעוברת קורין פרשת מצורע קודם פסח, וסימנך סגי"ר ופס"ח. מלבד בשנת ה"ש או ה"ח מעוברת קורין פ' אחרי מות קודם הפסח. התקופה נופלת בניסן, אכן לפעמים היא מוקדמת לחדש ואדר. והוא שנת ג"ח י"א י"ט למחזור קטן. 

ספר מהרי"ל (מנהגים) הלכות ראש חודש 
================================== 
הלכות ראש חדש 

[ג] אמר מהר"י סג"ל מנהג יפה הוא במגנצא מתי שיהיו שני ימים ראש חדש, דבערב הכנסת יום ראשון קודם תפלת י"ח דערבית קורא שמש העיר בקול רם בבה"כ "יעלה ויבא", להזכיר העם שיתפללו אותו. ובליל שני קורא "ראש חדש", משום דממנו מונין ימי החדש. ואמר מהר"י סג"ל דביש מקומות קורין בכל לילה "יעלה ויבא", אכן המנהג במגנצא כדפי' לעיל, ואמר שכן הוא בס' אבי העזרי. ושאלו את פיו לפי זה מתי שר"ח רק יום אחד יהיו קורין "ר"ח", דהוא התחלת מניינו, ואמאי נוהגים לקרא אז "יעלה ויבא". ולא נתפרש, ודוק ליישב. ואמר שמקובל בעיניו מנהג יש מקומות שהנערים קורין, כדי שלא יהא השמש צריך להפסיק בקריאה בין גאולה לתפלה. 

[ד] אמר, המתענה חלום בר"ח צריך להתענות יום אחר להתכפר על שעינה נפשו בר"ח, וכן הדין בחולו של מועד. 

[ה] במנחה דהכנסת ר"ח א"א תחנה. ואם ר"ח באחד בשבת א"א בשבת שלפניו צדקתך, כללא דמילתא דכל שעה שאם היתה חול שאין בה תחנה, אם היא שבת אין בה צדקתך, וכן במוצאי ר"ח א"א תחנה או צדקתך. 

[ו] בשחרית של ר"ח מוסיפין ובראשי חדשיכם אחר פרשת תמיד. יעלה ויבא בעבודה בתפלת יוצר כמו בערבית, דוגמא כל ערבית ושחרית דכל שנה שוין לבד דשל שבת. אחר תפלת י"ח אומרים הלל בדילוג. דין הלל בבית האבל עיין בהלכות חנוכה. ק"ש קודם הוצאת התורה להפסיק בין יוצר למוסף. וכללא הוא כל יום שיש בו מוסף אומרים ק"ש קודם הוצאת התורה. קורין בפ' פנחס פ' התמיד (במדבר כח, א - טו) לארבעה אנשים. כהן עד עולת תמיד, לוי חוזר ומתחיל ואמרת להם זה האשה עד רביעית ההין, ישראל עולת תמיד העשויה כו' עד שבת בשבתו וגו', לרביעי ובראשי חדשיכם כו' עד יעשה ונסכו. וכשחל שבת קורין ז' אנשים בפרשת היום, ולמפטיר קורא בס"ת שניה וביום השבת ובראשי חדשיכם ואז מפטירין השמים כסאי (ישעיה סו). וכן אם הוא בשבת ובא' בשבת. אכן אם ר"ח בא' בשבת ולא בשבת אז מפטירין בשבת ער"ח ויאמר לו יהונתן מחר חדש (שמואל א' כ, יח). 

[ז] ר"ח בשבת אומרים יוצר "אלהינו אלהים אמת". אופן "לך אלים". זולת "אמונתך אמתי רבה". בתפלת יוצר "ישמח משה" אחר אתה קדוש, יעלה ויבא בעבודה. בתפלת מוסף אומרים אתה יצרת אחר אתה קדוש, וכלול בו ראש חדש ושבת. בקדושה למוסף אומר החזן פיוט "אלהיכם יזריח שמשו". ואיתא במחזור ויטרי ר"ח שחל בשבת אין מזכיר של שבת ביעלה ויבא לפי שאינו בא אלא בשביל ר"ח, ושל שבת כבר הזכיר בישמח משה. ר"ח בחול אומר בתפלת יוצר יעלה ויבא בעבודה, ובמוסף [וב]ראשי חדשיכם אחר אתה קדוש. 

[ח] בשבת שמברכין בו ר"ח אין מזכירין בו נשמות רק אם נקבר באותו השבוע ח"ו. ואם יבא בשבת אומר המברך בשבת. ובשנה מעוברת אומר אדר הראשון וכן אדר השני. 

[ט] בכל חדש מקדשין הלבנה מעומד דנחשב לנו קבלת פני שכינה. ולכך כתב מהר"ח דאין לעמוד תחת שום גג, כדי שלא יאהל עמו שום טומאה. ומקדש והולך עד י"ו בחדש ואין יום י"ו בכלל, והי"ו מונין מיום המולד ולא מיום קביעת החדש, וכן בא"ח. בר"ח א"א לא צידוק הדין ולא קדיש דרבנן. 

ספר מהרי"ל (מנהגים) שלושים יום קודם לפסח 
======================================== 
שלשים יום קודם לפסח שואלים בהלכות הפסח 

[א] דרש מהר"י סג"ל פעם אחת בשבת הגדול שנת קפ"ז לפ"ק, והיא השנה שנתבקש בחדש אלול אח"כ לישיבה של מעלה, תנצב"ה זכותו יעמוד לנו. ופתח הדרשה בק"ק וורמיישא בהאי לישנא: וידבר משה את מועדי (ויקרא כג, מד) ר"ת "והלוי "יעקב "דורש "ברשות "רבותיו. "אנכי "תולעת "מאיש "ובזוי "עם "דעתי "יוודע. שלשים יום שואלים בהלכות פסח, וסעד ספר הרקח ממשה רבינו ע"ה שעמד מהחדש הזה משמע חדש שלם. וכתב מהרא"ק ראיה דהא עמד בפסח ראשון והזהיר על השני עכ"ל. ואמר מהר"י סג"ל דהיינו דוקא בזמן הקרבנות לבקר אחר מומין. ואף אשר עתה רבתה השכחה בגלותינו בעוה"ר, נהגו בשבת הגדול להוציא בדרשה חובת ציבור. וזהו אחד מן הטעמים שנקרא שבת הגדול, על דרך שנקרא יום כיפורים צומא רבה, לפי שמאריכין בו בתפלה ובתחנונים, כך מאריכין כאן בדרשות משום דנפישי וחמירי הלכות פסח. והפייט קאמר "להוציא חובת ציבור", אלמא דחובה היא לדרוש. ולעולם דורשים בשבת הגדול כשאין ערב פסח חל בו, דאז צריכין להקדים ולדרוש. ועמדו רבותינו הפייטנים ותיקנו את סדרם דרך כללות בקוצר, והיה בו די לראשונים. שוב נתמעטו הלבבות, ועמדו פרשנים כגון הר"ר שמואל מפלייזא פי' הפיוט ד"אלהי הרוחות", וגדול א' פי' הפיוט ד"אדיר דר מתוחים". וסמכינא אהא דכל בעל בית ילמוד הסדר, ובעו"ה מרוב טרדות ומיעוט הלבבות גם זה לא נעשה. 

[ב] פעם אחת סיים ואמר: ידענא בעם זה דכולם יודעים הלכות המועד מקטנים ועד גדולים, וכ"ש הלומדים שיודעים דברי רז"ל. אפילו הכי מוטל על הציבור לשמוע הדרשה, שמתוך כך משימים אל לבם בשעת מעשה. ועל כרחי העברתי על מדתי להיות ניאות לכך להוציא ידי חובתם. ומעתה אטול רשות מהשם יתברך יתעלה זכרו, ואח"כ מהקהל קדישא, ובראשם מורי הר"ר זלמן רונקיל. 

[ג] פעם אחת פתח בהאי לישנא: כתיב זכר עשה לנפלאותיו (תהלים קיא, ד), רוצה לומר מתי שהקב"ה פועל נפלאות ונסים עושה זכרון לדבר, כמו במעשה בראשית נעשו כמה נפלאות, עשה זכרון לנוח בשבת. סיפיה דקרא חנון ורחום ה', שחינן וריחם לברוא העוה"ז אע"פ שלא היה ראוי להבראות. טרף נתן ליראיו (שם, ה), לשון מזון, כמו הטריפני לחם חקי (משלי ל, ח), שנותן טעם בתבשיל של שבת דמוטעם יותר מבימות החול, כדאשכחן בפרק כל כתבי בעובדא דרבי יוסי. גם יש לדרוש הקרא כלו על דור המבול, שעשה זכרון אותו דף שנשאר מן התיבה שעשאו סנחריב לע"א בבבל. וכן נדרש בפרק חלק וז"ל אזל אשכח דפא מתיבותא דנח, אמר היינו דאמר אלהא אשר שיזבה לנח מן טופנא. שמעו שני בנוהי של סנחריב דאמר לזבוח אותן לשמו ועמדו וקטלו לאבוהון עכ"ל. חנון ורחום ה', שחינן על נח וכל אשר אתו בתיבה י"ב חדש, שמשפט דור המבול היה שנה תמימה. גם יש לדרוש על אנשי סדום שעשה זכרון אשת לוט ותהי נציב מלח (בראשית יט, כו) וחינן וריחם על לוט להמליטו. טרף נתן וגו'. יש לדרו' לשון טירוף שטורף את הצדיקי' בעוה"ז כדי להרבות שכרם לעוה"ב. גם יש לדרוש על גלות מצרים שעשה זכרון חג המצות לספר נפלאותיו בכל שנה ושנה. וחינן וריחם לגאול אותם ממצרים גם שלא היו ראוים לכך, כמו שנא' ואת ערום ועריה (יחזקאל טז, ח) ר"ל בלי מצות. טרף נתן ליראיו לשני הפירושים ניחא אשר פירנס אותם במצרים, או הטריף אותם בעבודת פרך. 

[ד] אמר מהר"י סג"ל דמשום האי טעמא דחייבי' לדרוש בהלכות פסח ל' יום מקודם, כתב בספר אגודה כל מי שממלא את החביות של יין מפורים עד פסח, דאז מתחילין השלשים יום, צריך ליזהר למלאות עם כלים השייכים לפסח שאין בהם חמץ, או בכלי ישן מורק ושוטף, שלא יהא נדבק בהן שום חמץ ויתערב ביין. יעשו ג"כ ברזות חדשות בחביות שרוצה לשתות יינן בפסח, דחיישינן אולי ידבק שום חמץ בישנות או ישפשף את הישנות לצורך פסח. 

[ה] כל הני ל' יום מנקרין ומכבדין את כל הבית וכלי הבית מן החמץ ומגררין כל מקום שידבוק החמץ. והיינו כל שאר כלי הבית, אכן העריבות ותיבות ואמבטי אשר לשין בהן עיסה כל השנה, אין מועיל בהן מריקה ושטיפה וגרירה, דאי אפשר שלא ישאר כזית חמץ בב' או ג' מקומות, וחייב לבערו לפי פירש"י. וכן המסקנא בספר מצות קצר. לפיכך הרוצה לצאת ידי חובתו צריך ליתן אותם לגוי במתנה גמורה שלא להחזירה, אע"ג דבכל מקום מתנה ע"מ להחזיר שמה מתנה בר מקידושי אשה, כדי שלא יאמרו אשה נקנית בחליפין. שמא גבי חמץ החמירו הערמה משום דמילתא דקביעא הוא, וגזרינן במילתא דקביעא דילמא אתי למיסרך. וכה"ג אסר ר' יוחנן בירוש' חמץ שביטלו ונמצא אחר פסח מפני הרמאין, אע"פ דבשאר דיני הפקר לא החמירו כגון לפוטרו מן המעשר. ודוגמת זה באיסור שביתת שבת, המפקיר בהמתו. אלא משום דגבי חמץ איכא למיחש רמאות טפי. ואם ירע עינו לתת אותם לגוי ושמא אין מאמינו אז יטחנו בטיט, ואז יבטל החמץ שבו. וכן המנהג לעשות לדפי מולייתות ועצי מגלגלין וכל כלי ששימשו בהן בעיסה מהאי טעמא דפרישי'. וכ"כ בא"ח דאם שום חמץ נדבק בסדק שאין יכול לחטט אחריו יטיח עליו מעט טיט. וכן הסל ששימשו ביה הלחם כל השנה בעין יטחנו בטיט ג"כ, דא"א לנקר בין השרביטים עכ"ל. וכל דבר שרגילין לתת לגוים כדי שלא יעבור עליו בפסח, כגון שכר שקורין ביר או חלת דבש שקורין לעקו"ך, צריך ליתן במתנה גמורה כדפי' לעיל. 

[ו] מהר"ש ע"ה דרש כתיב (תהלים לד, יג - יד) מי האיש החפץ חיים אוהב ימים לראות טוב נצור לשונך מרע. וכ"ש המלשין על בר ישראל ומוסר אותו בידי גויים שאין לו חלק לעוה"ב. וכתיב בתריה (שם, טו) סור מרע ועשה טוב, ר"ל שלא יאמר אדם אשב בטל לא אעשה רע וגם לא אעשה טוב, לכך אמר ועשה טוב. ואין לך טוב כגמילות חסדים שהיא עיקר המצוה שהעולם קיים בשבילה. וכה"ג אם הוא ת"ח יהא גומל חסד ללמד תורה לבני אדם בחנם, ויהי' נוח ומזומן לבריות בכל שעה לדין ולהוראה בלי שהות. ואם הוא איש עשיר ודבריו הם נשמעים למלכות, יטריח את עצמו להליץ צורכי בני אדם נגד השררה. ואם איש עני הוא שצריך לממונו, מכל מקום יטריח בגופו הטוב שיוכל. ואם נצרך הוא להתפרנס מבריות בטורחו, יטול דבר נכון ויפחות שכר טורחו מישראל יותר ממן הגוי ומרבים כיחידים. ואדרבה מצוה רבה ועיקר גמילות חסדים המטריח את עצמו בשביל הציבור. וכן אמרו רז"ל שצריכין גבאי הצדקה לקנות לעניים חטין לפסח, וכן יעשו פרנסי הקהל, והאי נמי גמילות חסדים הוא. 

[ז] ודורשים בהלכות פסח מקודם פסח ל' יום, כי חמץ יש בו כמה איסורים, והאוכל חמץ מט"ו ואילך ככזית חייב כרת. חצי כזית איסור דאורייתא וליכא כרת. ומשמתחילין הל' יום דרך בני אדם לכבד החדרים ולהדיח הכלים, ובראש כל דבר לקנות חטין לעניים. וכן העושה ביתו אוצר, כגון שמכניס תבן או עצים בביתו לאוצר, צריך לכבד המקום מתחילה לראות שאין שום חמץ שם. ודוקא כשמכניס בין פורים לפסח שהתחילו הל' יום. וכן דרש נמי מהר"י סג"ל. ודרש מהר"ש אם לא פינה ובדק מקודם, צריך לפנות ולהסיר כל התבן והעצים לבדוק. ואם דעתו לפנותם קודם הפסח, אז אפי' הכניסם לאוצר קודם הל' יום, צריך לבדוק ולראות מקודם שאין שם חמץ, דחיישינן שמא יפנה אותם בערב פסח. 

[ח] גוי שהפקיד חמצו אצל ישראל, אם אין הישראל מקבל עליו אחריות מותר, אבל באחריות אסור. ואם הגוי אלם, שהישראל צריך לשלם לו אם נאבד החמץ או נפסד, גם בלא אחריות אסור להניח בביתו, דמיחשב כאחריות. וכיצד יעשה, יראה חדר לגוי ויאמר לו שישימנו לשם, ואם אז נאבד או נפסד הוי של גוי, וכי ה"ג מותר. וכן אסור לישראל להפקיד חמץ שלו אצל גוי באחריות של גוי, וגם בלא אחריות יש לו לישראל להתנות בפירוש שיתנו לגוי במתנה גמורה, ואז אם מעכבו הגוי עד אחר הפסח מותר הישראל לחזור ולקנותו, ואם נתנו לגוי באחריות אסור אחר פסח, עכ"ל מהר"ש. 

ספר מהרי"ל (מנהגים) הלכות הגעלה 
=============================== 
הלכות הגעלה 

[א] דרש מהר"י סג"ל, זמן הגעלה מאחרין לכל היותר עד יום אחד קודם ערב פסח. ולא יגעיל בערב פסח עצמו, שמא ימשך וישהה עד אחר שש. ואז חל עליו איסור חמץ והוי הפליטה שמגעיל איסור, אם היה הכלי הנגעל בן יומו כדפירשו רבותינו. וגם מפני טרדת סעודת חמץ שהיא תוך ד' שעות ימשך זמן ההגעלה, ע"כ יקדים, והמקדימין עוד יותר הרי הן משובחין. ועכ"פ יש לכל אדם להגעיל קודם סוף ארבע שעות בערב פסח. ומהרא"ק כתב דיש להגעיל ג' ימים קודם פסח, וכן עמא דבר. ומגעילין כלים וקערות כפות וכלי מתכות וכלי עצים שיש להם בית קיבול וכלי אבנים שכותשין בהם פלפלין. אבל צריך להדיח ולקלוף כלי עצים מתחילה היטב. וכלי מתכות אשר הם פשוטים כגון שפודין ואסכלאות צריכין ליבון, עכ"ל מהרא"ק. מהר"י סג"ל הצריך ג"כ מדוכת אבן לקלוף עם ברזל טרם אשר מגעילין אותו. 

[ב] מהר"י סג"ל דרש, כיצד מגעילין, מכניסין יורה קטנה בתוך יורה גדולה. ובעי התם תלמודא יורה גדולה מאי, ומפרשים רוב רבותינו דקאי הך בעיא על אותו היורה שמגעילין בו, שצריך להגעילו בראשונה טרם שמגעילין שאר כלים בתוכה, וכן הוא בא"ח. וכן העידו רבותינו ז"ל שכן נהגו הקדמונים בקהלות שפירא וורמיישא ומגנצא. וכתב ראבי"ה אל תטוש תורת אמך, ואע"פ שראבי"ה ויתר רבותינו פירשו דלא צריך, ומפרשים להך בעיא הנזכר על יורה גדולה שרוצה להגעילו. אכן הרא"ש דחה ראיותיו, ועלינו לקיים תורת אמך ולהגעילו מקודם. ומפרש תלמודא דמגעילין את יורה הגדולה ע"י גדפנא, פי' לסבב שפתו בטיט כדי להעלות הרותחין עליו להגעילו גם על השפה. אבל ראבי"ה כתב בשם אביו למלאות אותו מים על כל גדותיו ולתלותו כן בשוה, ואז כשהוא מעלה בבישולו הרותחין יכניס אל תוכו אוד בגחלתו או אבן רותח מלובן באש ויהפך בו כדי שיעברו הרותחין ויזבו מעל שפתיו וכן נוהגין, וכן במהרא"ק. ואח"כ מערין אותן המים ושוטפין אותו בצונן. וחוזר וממלאו מים כמשפט הראשון להגעיל בו שאר כלים. ויזהר להרתיחו יפה שיעלו רתיחותיו ולא יפסיק מבישול רתיחותיו כל זמן שמגעילין בו, וכן במהרא"ק. 

[ג] מגעילין גם כלי שנתשתמשו בכלי שני, כגון קערות שנותנין בהם המאכל מן כלי הראשון אשר נתבשל בו את המאכל, דלפעמים מכסין הקערות על קדירה כשהיא מבשלת. וכן נמי שואבין בהם מים ממרחשת המבשל ונמצא תשמישן גם בכלי ראשון לכן צריכין הגעלה בכלי ראשון. וכוסות כסף נמי צריכים הגעלה דפעמים מרתיחין בהן יין. 

[ד] כשבא להגעיל כלים קטנים שצריך להחזיקם בצבת שלא יפלו מידו אל תוך מי הגעלה לשולי היורה, יזהר להיות לו ב' צבתות, וקמיט האי ורפי האי וחוזר ורפי האי וקמיט האי, למען שלא יהיו חוצצין בפני מי הגעלה. ואם יכול לתלות את הכלי בחוט או משיחה אל תוך מי הגעלה דיו. 

[ה] וכתב רוקח, שאין להגעיל כלי תוך כלי או סל מלא כלים, אע"ג דלענין טבילה יכול לעשות הכי מ"מ לענין הגעלה חיישינן דילמא לא סליק דיקולא דמיא במקום שמונח זה על זה, וכן במהרא"ק. 

[ו] ולהכניס הכלי תוך מי הגעלה פעמיים אין נכון דחוזר ובולע. הילכך אם יש לו כלים גדולים כגון האגנים וכה"ג שאין יכול להכניסם בפעם אחת תוך מי הגעלה, אז לא יגלגלם לסבבם תוך המים אך יתחוב כל שיכניס פעם אחת ויחזור ויתחוב צד השני. ויזהר מאד לצמצם לתחוב בשנית רק עד מקום שהכניס בראשונה שמא יחזור הצד הנגעל כבר ויבלע מי הגעלה האסורים. ואם אי אפשר לו לצמצם אז יותר טוב להכניסו שנית ממה שנשאר שם מקצת כלי בלא הגעלה דהך הכנסה שנייה דאוסרים חומרא בעלמא היא. ודוגמת זה יעשה לכלים שיש להם בית יד ארוך. ואם הוא כל כך ארוך דגם בפעם שנית לא הספיקו מי הגעלה להגיע באמצעיתו, כגון מחבת שרובן יש להן בית יד ארוך, אז אותו הנשאר בתווך בלי הגעלה ילבנו באור. וכן בא"ח הדין פסוק דמחבת מותרת בהגעלה ולא כרבותינו דמצריכין למחבת ליבון באש מאחר שמטגנין בה. 
ואם יש לו אגנים גדולים כל כך שאי אפשר להכניסם לשום יורה מתוך גודלן. ולפיכך ידוע ומוכח שאין תשמישן ע"י האור רק ע"י עירוי לתוכן לכל היותר. אז גם די להם בהגעלה ע"י עירוי לשפוך [ל]תוכן מים רותחין מכלי ראשון ועדיף טפי להגעילם ככה ע"י עירוי. וצריך למלאם מן מי הרותחין ויתחוב בהן אודין בגחלתן, או אבנים מלובנין באור להעביר מי הרותחין למעלה מן גדותן. וגם אם לא נשתמש בהן רק בצונן או בכלי שני, מ"מ החמירו חכמים להגעילן בעירוי מכלי ראשון. אבל האגנים הקטנים או יורה לבנים גם אם ברור שלא בשלו בהן, הואיל שיכולין להכניסם אל כלי ראשון בתשמישן. לא די להגעילם ע"י עירוי דחיישינן שהכניסן ליורה מחומצת, וצריך לשאל מחבירו יורה גדולה אם אין לו גדול כ"כ ויגעילם בתוכן, דכדרך תשמישו כן דרך הגעלתו כדפי' לעיל. 
[ואמר מהר"י סג"ל אע"פ שיורה גדולה מגעילו במילוי המים בפני עצמו, מ"מ אותן יורות ואגנות דנחושת וכן קדרות דנחושת שיכולים להכניסם ליורה גדולה, אע"פ שגם גדולים הם, מ"מ צריכים הגעלה בכלי ראשון להכניסם ג"כ ליורה גדולה, ולא ע"י עירוי להשליך רותחין עליהן, דכבולעו כך פולטו דמסתמא נשתמשו בכלי גדול מחומצת. וישאל יורה גדולה להגעיל תוכו או אצל חבירו שיש לו גדול]. 
וכן כלי כסף אע"פ שרוב תשמישן בצונן מ"מ צריכין הגעלה לפסח שמא הרתיח בהן יין ולאו אדעתיה כדפי' לעיל. אכן דפין ושולחנות שהן פשוטין די להם בהגעלה ע"י עירוי דחיישינן שמא בלעו ג"כ חמץ ע"י עירוי וכבולעו כך פולטו. 

[ז] והמגעיל ע"י עירוי ששופך הרותחים על הכלי להגעילו יזהר שישפוך מים הרותחין דוקא מן הכלי שבשלו בו והוא נקרא כלי ראשון. ואל ישאוב עם כלי אחר מכלי שבו הרותחין ולערות ממנו להגעיל משום דכלי ששואב עמו תוך הוא כל"ש ונתבטל בו בישול הרותחין טרם שמגעילין. אכן אם שוהה את הכלי ששואב עמו תוך הכלי שמבשלין בו הרותחין בעוד הוא שם מעלין המים רותחין שפיר מתקרי גם הוא כלי ראשון. והמערה הרותחין להגעיל הוא יזהר לשפוך אותם בזריזות, ולא יעמוד מרחוק וישפוך ע"י זריקה באויר, כגון שמתיירא שמא יטנף את בגדיו או שמא יכווה ממי הגעלה מניצוצות החמין כדרך המון העם לא שפיר עבדי. דכה"ג שאין קילוח הנצוק מחובר אל כלי ראשון לא מיחשב עירוי אפי' לחומרא שכתב בספר תשב"ץ ובאגודה גבי נר של חלב הנוטף על הכלי דלא חשיב עירוי, כ"ש לקולא דלא מיחשב עירוי להתיר את הכלי בהגעלתו. ע"כ צריך לעמוד בסמוך לו לשפוך המים בפעם אחת להגעיל בעירוי. אע"פ דהפייט נקט בלשונו "זורקין", לאו דוקא הוא אך ר"ל שופכין כי זריקת חמין נצטנן באויר ולא מיחשבו כלי ראשון אף לחומרא כמו שפי' לעיל. 

[ח] והמגעיל דפין ושולחנות יהיו מקודם מנוקרין מן החמץ ומשופשפין יפה יפה בכל חריצין, ויהיו מנוגבים מן המים שלא יהא עליהן שום צוננים שמא יצטנן הרותחין קודם אשר מגעילין החמץ או האיסור. וכן כל כלים צריך לנקרן מכל טינוף וחלודה טרם הגעלה. דפי מוליאות צריכין ג"כ הגעלה בכלי ראשון דלפעמים זב עליהם גבינה המוליי' או הבשר כשהן חמין, מצאתי. וכן בא"ח דילפי' מדכתיב אך את הזהב (במדבר לא, כב) לרבות חציצה. 

[ט] וכל הכלים ישהו אחר השפשוף שלא יהיו בן יומן טרם שמגעילין אותן, ר"ל שלא נשתמש בהן מעת לעת, דהיינו תוך כ"ד שעות שהוא יום שלם דאז נפגם הטעם שבלוע בו ושרי קודם איסורו, וכן בא"ח, אע"ג דיש ס' במים וגם עדיין שעת היתר הוא. והטעם מפורש בספר מצות קצר. 

[י] מנהג העולם כשמגעילין דפין ושולחנות פשוטין, אז מניחין אודין או אבנים מלובנין על גבי עצים קטנים או ע"ג אסכלא ומעמידין על הדפין ושולחנות, כדי לערות עליהן הרותחין שלא יצטנן מן העירוי ויגעילו יפה. ואז מקום הנחת האודין והאבנים חצצו ולא סליק שם דיקולא דמיא, לפיכך יזהר להסירן ולערות רותחין שם. או חבירו יתפוס האוד בידו או האבן בצבת והוא יערה וישפוך הרותחין על גביהן. 

[יא] ויזהר לשפוך צוננין אחר שהגעילו כל כלי ברותחין. והטעם פירשו רבותינו כדי שלא יחזרו מי הגעלה ויבלעו בכלי, וכ"כ ר"ש בתשובה וכן פי' רב האי גאון, ומר רב נהילאי, אבי"ה. 

[יב] אותן תיבות ומגדלין שאוצרין תוכן המאכלים כל ימות השנה, אין נכון להגעילם להסתפק ולהשתמש בהן בפסח, דסתמן כמה וכמה פעמים נשפכו בתוכם מאכלי חמץ כל השנה ואי אפשר לטהרן כל כך שלא נשאר מאומה בין הדבקים, ואם נשפך לו עתה שום מאכל בפסח יגבהנו ואולי יתערב בו שום חמץ שנשאר בסדקין, ואיסור חמץ בזמנו במשהו. ואם הגעילן יזהר במאד שאם נשפך לו שום דבר בפסח שאל יגביהנו כלל לאכול. וגם אל יניח בתוכו להדי' על הדפין שום דבר חם בפסח. וטוב יותר להניח חתיכת דפין או סמרטוטין על כל דף ודף, כדי שלא ישתמש להדי' בגופיה. 
[אכן בלא הגעלה כשהן משופשפין ומנוקרין כפי יכלתו, יכול להשתמש בהן ע"י סמרטוטי בגד או חתיכות עצים מונחים בתוכו להשתמש על גבה, ואז נזהר הוא מלהגביה את הנשפך]. 
[רק יטהר אותן ע"י מריקה ושטיפה יפה כמה שיכול, ויניח דפין חדשין על גבי דפין הראשונין והוי ליה היכר טובא דאם נשפך לו מאומה שלא יגבהנו בפסח מאחר שאינו משתמש להדיא בגוף המגדל על גבי דפין הראשונין]. 

[יג] כלים המטולאין אין מגעילין אותן כי מקום הטלאי חוצץ. אכן אם הסיר את הטלאי עד אחר שהגעיל את הכלי, יגעיל את הטלאי בפני עצמו או ילבנו באור ויחזור ויטלאנו עם אותו טלאי. ואם בחידושן הוטלאו אין לחוש להסירו דכבולעו כך פולטו. [וכן דרש נמי מהר"ש, וראייה מסכין דאידי ואידי ברותחין והקתא אינו חוצץ]. 

[יד] דרש מהר"י סג"ל יותר טוב לקנות סכינים חדשים לפסח ממה שמגעילין הישנים, ואם בא להגעיל סכינים המחושקים כסף אצל הקתא ובראשם מסתמא מעיקרא בחידושן נחשקו וכבולען כך פולטן. אז יזהר לגרר יפה במחט או בסכין היטב בכל חריצין ונעיצין. והלכתא אידי ואידי ברותחין ר"ל הקתא והלהב. אם אחר תשמישתן נחשקו צריך להסירם טרם שמגעיל. אכן אם הכסף שבהן משוקד שקורין גיבלעכמאלט גם אם היה בו מעיקרא אסור להגעילם, דהמשוקד מין חרס הוא ובליעתו אינו יוצא מידי דופיו לעולם. ואת הרושם מן הסכין שמגעיל יגרר וינקר יפה קודם, ואם לא חש עליו טוב שישחיזו עד שימחה הרושם. סכין שהוא טריפה צריך ליבון להכשירו וישחיזו אח"כ ויטבילו אז. והנדן שהוא התיק שלו אין לה תקנה להכשיר. סכינים וקרדומות ישחיזם וישפשף גם הקתא יפה ובכל חריצין ונעיצין ינקר יפה מחמץ בעין ותו יגעילם. יש סכינים שהקתא שלהן עשוי מקרן, יש מרבותינו אוסרין אותן בהגעלה משום דע"י הרותחין יתרכך הקרן ויתקלקל ויקפיד עליו מלהגעילו כדין. וכן כל כלים עשויים מקרן. וכן איתא בא"ח על כפות עשויים מקרן. 

[טו] כל כלי גוים צריכין טבילה אחר הגעלה. אך אין נכון להשתמש בשום כלי גוים הממושכנים בידו טרם נחלטו ביד הישראל, אם לא שיטול רשות מן הגוי, דסתמא מקפידין ואסור לגנוב אף דעת גוי. ואם הורשו לו מן הגוי מותרים אחר הגעלה בלא טבילה, דלא בעי טבילה רק כשהוחלטו לישראל דיוצאים מרשות הגוי ונחשבי' לישראל ככלים חדשים. 

[טז] כלים שיש להן תוך, כגון הני קנקנים, יזהר לשפשף אותם מבפנים יפה ועל השוליים מבפנים. ואם פיהן צר שא"א לשפשף מבפנים, או שיש להן קנים שקורין רורין, אסורים בהגעלה. וכן כלי זכוכית שפיהן צר אף למ"ד דמתיר זכוכית בהגעלה, אלו אסורים. 

[יז] כלים הצבועים העשויים מעץ אין להם תקנה להגעילם כדפי' רב האי גאון דדינם ככלי חרס. [וכן אסר מהר"י סג"ל להשתמש אפילו בכלים צבועים חדשים בפסח]. וכן כל כלי זכוכית. כלי חרס הישנים אין נוהגים להשתמש בהן בפסח דאין להן תקנה לא בהגעלה ולא בליבון, דהתורה העידה על כלי חרס שאינו יוצא מדי דופיו לעולם, אם לא ע"י חזרתו בכבשן למקצת רבותינו. ודוקא כבשן ממש שמצרפין בתוכו כלי חרס כדפי' הרא"ש, דאז לא חייש עליה דילמא יבקע וילבנו יפה. אבל תנורים שלנו לא מועיל אפי' הגדול של אופה. ע"כ יצניעם מן העין עם שאר כלי חמץ שלא יבא לטעות להשתמש בהן בפסח. וטוב להצניע גם המפתח מן החדר שהצניעם שם שלא ישגה דלא בדילי כהרא"ש וכן בא"ח. 
[ומה שנוהגים הנשים באשכנז ללבנן - הקדירות הישנות באור - אינן עושין כי אם לשרוף החמץ שבעין שנדבק בהן - משום דמבשלין בהן חיטין ושעורין וקמח, ואי אפשר לנקותן יפה כ"א ע"י ליבון - ואינו עובר עם השיפשוף. אבל להשתמש בהן בפסח - חלילה שיהיו מותרין - אין מועיל ליבון שלנו - ויהיו מותרין להשהותם כך עד אחר פסח בלי איסור]. 
וע"כ נכון לקנות אפי' נרות של חרס חדשים להדליק בהן שמן במקום שמנהג להשתמש לאורן אצל המאכל, דזימנין מדליק בהן שמן מותר טיגון והוא חמץ גמור, וזימנין מטיב את הפתילה בידו וזימנין דאטיף. 

[יח] דרש מהר"י סג"ל מאד הקילו רז"ל בחביות שנשתמש בהן שכר שעורים שקורין ביר. יש מתירין בהדחה, ויש בשפשוף יפה, ויש בעירוי ג' ימים להשתמש בהן יין לפסח. ומביאין ראיה מירושלמי דמתיר בעירוי הני גרבי דכותח. אכן רבינו שמשון מחמיר בו ודחה הראייה, ואמר אפילו לשהות בביתו צריך עירוי. וסבר ליה דההוא דירושלמי סבר ליה קדרות בפסח ישברו ולא התיר אפילו ע"י עירוי להשתמש בהן בפסח, דשכר שלנו חמץ גמור הוא, כדאי' באשר"י ושמא ישאר חמץ בעין. והרוצה להשתמש בהן לפסח אז הוא צריך לפותחו מצד אחד להוציא את שוליו ולנקרו ולשפשפו יפה יפה ואח"כ להגעילו. ולא דמי ליין נסך שהוא צלול וע"י עירוי או הגעלה מבטלין הפליטה. 

[יט] סל או נפה שקורין זיפ, או משמרת שקורין זייא, וכן הברזל מנוקב שמפרפרין עליו את הפת שקורין ריב אייזן, בכל אלו אין הגעלה מועיל בהן מאחר דא"א לנקרן בין הנקבים. ומה שיש בפיוט דאדיר דר מתוחים "קדרי נפה" יש גורסין "כפה". וכ"כ בא"ח על כל כלים המנוקבים שמולחין בהן בשר אי אפשר להכשירן בהגעלה. כלים שא"א להוציא החמץ שבבקעים וסדקים, יטיח טיט על אותו המקום ומועיל הביטול כדפי' לעיל. 

[כ] מרדות של חמץ שקורין אובן שושיל אין להם תקנה לפסח, משום דעל ידי האור בלעו ואין פולטין אלא על ידי האור, ובליבון אינן עולין, לכך צריך חדשים למצות או ישנים המיוחדים לפסח. 

[כא] מרחשת שהושחר מבחוץ שתשמישו על גבי האור והיה טרפה ורצו להכשירו לפסח, הצריכו מהר"י סג"ל לשפשפו מבפנים יפה ולנקרו בכל צדדין כפי יכלתו, ואח"כ להכניסו לתוך יורה אחרת ולהגעילה. ואינו די בעירוי רותחין לתוכן דמסתמא מתוך קטנותו תשמישו כך בהכנסו ליורה כך פולטו. היה של גוי ונחלט ביד ישראל והצריכו טבילה. 

[כב] כיסוי קדירה והיא מתכת אין תקנתו לפסח רק בליבון דדינו כמו אסכלא, דלפעמים צולה או מחמם על הכסוי במקום אסכלא. [וכל כלים יגעילם כבליעתן, כיצד שיפוד ואסכלא מלבנין וכן כיסוי קדירת ברזל. אע"ג דיש רבותינו דסברי הואיל והיתר בלע סגי - בהדחה - ובהגעלה, מ"מ כתב בהג"ה במיימוני דלא נהוג עלמא כן, וכן כתב הרא"ש]. אותן בני אדם המשהין שפודין ואסכלאות עד ערב פסח ללבנן אז בתנור שמחממין בלאו הכי למצות לא עושין כדין להשהות עד שעת איסור חמץ, אך ילבנן מקודם וילבנן על פני כולן גם הבית יד. בבית מהר"ש ליבנו נרות חרס שהדליקו בהן שמן וליבנו אותן בערב פסח. 

[כג] כוס כסף היה לו זר עולה למעלה מן השוליים ואותו הזר היה מסורג חורין וסדקין לנוי הכלי, ואמר הבעל לפני מהר"י סג"ל אתן הכלי לאומן צורף ליפותו ולטהרו כדי להגעילו אח"כ לצורך פסח. והורה אליו מהר"י סג"ל דלא די לו בייפוי הצורף דהם אינם עושין רק לנוי למראית העין ולא בכל צדדין כפי צורך הגעלה, אך הישראל הוא ישפשף את הכלי יפה בכל צדדין ועל השוליים בפנים, וגם ינקר ויטהר כל חורי הזר. והיה בודק את הכלי בכל צדדין אם נדבק בשום מקום שהיה נשבר אחר תשמישו ונתקן, דאז הוי חוצץ בהגעלה ולא מצא. וכיסוי הכלי והוא היה כלי בפני עצמו שלא היה פתיל עליו והיה עליו ג"כ זר עולה מגגו, וע"ג הזר היה מכוסה טס כסף משוקד עם ציורין, והיו רואין דרך חורי סירוגין הזר מעבר לעבר בין גוף הכיסוי ובין הטס שעל סירוג הזר. ולא רצה להתיר כלי הכיסוי בהגעלה כי אמר אולי שום חמץ נפל אל תוך החלל דרך חורי הסירוג ואי אפשר להוציאו. אכן אם רוצה להסיר טס הכסף מעליו למעלה לטהרו מחמץ בפנים הרשות בידו. ועל המשוקד מאחר שהוא אחורי הכלי מבחוץ במקום שאין שותין אין לחוש, דוקא המשוקד מבפנים אסר מהר"ש משום ששורי' בתוכו פת ביין והוי כבוש כמבושל. 

[כד] אגן נחשת קנו מגוי להגעילו ללוש בתוכו עיסת מצה. והיה נשבר בשפה ומחמת השבירה נתפשטו סדקים קטנים. והורה מהר"י סג"ל לשפשף יפה ולהרחיב את הסדקים לגרר ביניהם יפה ולהגעילו אח"כ, ואז יתנו לאומן גוי להתיך בדיל על השבירה ועל הסדקים ולהחליק יפה להשוותו לשפת האגן, ואל יסתום השבירה בחתיכת נחשת מחובר ביתידות כרגילין להטליא כלי נחשת, כי אז נכנס קמח ובצק ביני הדבקים ולא מצי בכל פעם ופעם לגרר אחריו כדי לטהרו כראוי. והעיד הרב הנז' על אביו מה"ר מולין ז"ל שהיה אליו אגן אחד שנפגם בשפתו, והניח לחתוך את הפגימה ולהרחיבה כמלא אצבעו, ולא רצה להסתים הפגימה מטעם דפריש' והחזיקו בו כמה שנים. פעם אחת שאלו למהר"י סג"ל על אגן נחשת להכשירו לפסח והורה אם נילש בו כבר אז אין מועיל לו הגעלה, ואם לא נילש בו מגעילין אותו אפילו ביורה של גוי ובלבד שלא יהא בו חלודה או גומא. 

[כה] אסיתא שהוא מדוכה של נחשת, אמר מהר"ש יש אוסרים להגעילו לפסח ויש מתירין בהגעלה, ונוהגין שלא להגעילו כי רובן יש בהן גומות. וגם המתיר בהגעלה מודה אם יש בו גומות לא מועיל בו הגעלה ובעי ליבון. ומהר"י סג"ל דרש דיותר טוב להיות לו חדש או מיוחד לפסח. ומאן דלא אפשר ויש לו אחד מחומץ יתן אותו לאומן גוי היודע ללבנו באור יפה שאינו מתקלקל. וכן סכינים שיש בהן גומות צריכין ליבון אם לא יוכל לנקותם יפה וכן בא"ח, כי במקום הטינוף לא סליק דיקולא דמי הגעלה וכתיב אך את הזהב (במדבר לא, כב) ודרשינן אך להעביר חלודה והוא הדין לטינוף. מהר"ש אמר כללא הוא כל שיש בו גומות או חלודה אפילו כל שהוא לא עולה בהגעלה ובעי ליבון. אכן חלודה מבחוץ או למעלה על שפתו אין מעכב. 

[כו] בית שאור יש מרבותינו אוסרים בהגעלה. ובית חרוסת והמלח כולן דומים לבית שאור דקשה חימוצן ואין הגעלה מועיל בהן. אכן רבינו ברוך מתיר כולן בהגעלה דוקא שלא להקל גם אי תשמישן היה בצונן. ולדידן אין נפקותא דאין אנן משהינן גם בבית כדפי' לעיל. רק לענין מדוכה, דר"ת ויתר רבותינו מחשבין ליה לענין פסח כבית שאור ולא שרו בהגעלה, ויש מתירין על ידי מילוי גומרי עד שיהא חוט נשרף מבחוץ. ומאן דאפשר טוב להיות לו מיוחד לפסח או חדש כדלעיל, עיין בהג"ה במיימון. 

[כז] אמר מהר"ש שמה"ר אייזיק ז"ל אמר שאין להגעיל לפסח כלים המשוקדים שקו' גישמילצט או גיבלעכמאלט. והטעם כי עושין אותו מן מיני זכוכית לכך דינו ככלי חרס ואינו יוצא מידי דופיו בהגעלה, וכן סבר מהר"י סג"ל לעיל ונכון להחמיר. [וכן דרש מהרי"ל דכלי בלעכמאלט אין להגעילו מפני הזכוכית שבו, ודינו ככלי זכוכית שאין יוצא כ"א ע"י חזרת כבשן, וליבון שעושין בהן אינו מועיל כי אם להשהותו בפסח]. אכן אמר שקבלה בידו אם משוקד מבחוץ במקום מוכח שאין משתמשים שם אין לחוש כדפי' לעיל. 

[כח] קנקן התיר מהר"ש להגעיל. ועל השושנה שהוא רושם לה מבפנים ועל הצמיד הפתיל לה מעיקרא היו וכבולען כך פולטן, אך ישפשף יפה גומות השושנה דמבפנים על שוליה וחריצי הצמיד. גביע כסף נחלט ביד ישראל מן הגוי והניח ליפותו והגעילו הצריך מהר"ש טבילה כדפי' לעיל. קנקן נגעל ולא נכנס כולה פעם אחת ברותחין והפכו והגעילו הנשאר. והצריך מהר"ש להגעילה שנית כי אמר דבעינן שיהא הכלי בפעם אחת במי הגעלה. אכן מהר"י סג"ל לא סבר כן בזמן שא"א כדפי' לעיל. 

[כט] היורה אשר נגעל בו צריך להגעילה פעם שני' אם רוצה להשתמש בו לפסח, כן השיב מר הילאי ורב האי. ור' אמר שישפוך מי הגעלה ממנו כשעדיין מרותחין בבישול טרם יצטנן בו וישטוף בצוננין כדרך כל כלים הנגעלין. 

[ל] אמר מהר"י סג"ל מי הגעלה הנשארים ישפוך במקום שלא יתאסף החמץ שבהן יחד. 

[לא] קדרות חדשות של חרס שקנו לצורך פסח ליבנן באור וכשהסירו אותן מן האש זרקו בתוכו מעט מלח והניח כך מעט, והיינו הא דאמרינן מוללין את הקדרות ואח"כ בשלו מים בהן. ושאלו ממהר"ש למה הצריכו כולי האי, והשיבו שהיו מחמירין על עצמן כדי לעשותן חזק ביותר. אכן מן הדין אין צריכין רק להחם בהן מים טרם שמבשלין בהן ותו לא מידי. ומהר"י סג"ל אמר מה שמבשלין מים בקדרות החדשים בפסח טרם אשר מבשלים בהן תבשילין יש לעשות כן בכל ערב שבת וערב יום טוב כשרוצה לבשל בקדירה חדשה כי גמר מלאכתם הוא להבליעם מים חמין. ואם לא עשה קודם שבת או יום טוב אז נעשה בשבת בשעה שהטמין בה החמין או בי"ט כשמבשל ומתחייב אז משום מכת פטיש דהוא אב מכל גמר מלאכות. 
[מהרי"ל נהג להגעיל סכינים גדולים שקורין הקמעשר אף לאחר השחזה]. 

ספר מהרי"ל (מנהגים) הלכות מים דלישת המצות 
========================================= 
הלכות מיא דלישת המצות 

[א] אמר מהר"י סג"ל כשחל י"ד בשבת אז שואבי' מי המצות אור לי"ג, אפילו לצורך מוצ"ש. והטעם ידוע שמא יקדים או יאחר. ביום י"ג בניסן סמוך אחר שקיעת החמה קודם צאת הכוכבים, דהיינו בין שמשא וכוכבא, שואבים מים ללוש בהן המצות. וטעמא דבעינן לינה לרש"י דניסן ימות הגשמים עדיין והשמש בשיפולי רקיע מהלכת ואנן בעינן שיצטנן המים בתלוש משום דבלילה מעינות אז רותחים וצריך שלא יהו המים מחוברים כלום מן הלילה. אך קשה אמאי אין ממלאים אותם ביום קודם שקיעת החמה, אלא נראה כמו שפי' ריצב"א צריך שיצטנן המים כ"ד שעות טרם שלשין בהן עיסת מצה והיינו שנצטנן י"ב שעות היום בהיותם מחוברין בבאר למטה והשמש יצא על הארץ למעלה ורחוקה מהן. ולעת שקיעת החמה בערב נתחממו הבארות אז צריך לשאוב המים להצטנן כל י"ב שעות הלילה למעלה כל זמן שהשמש למטה, והיינו כ"ד שעות נתרחקו המים מן השמש, וכל זה נמי במהרא"ק. הילכך יזהר כל אדם בכל יכלתו לצמצם ולכוון שישאב המים בין השמשות דהיינו בין שקיעת החמה לצאת הכוכבים טרם שתזרח הלבנה באדמה כי אז הוא לילה דאורייתא לכל מילין. וכשהרבה בני אדם צריכין לשאוב מן באר אחד לפעמים נתאחרו מקצתם לשאוב אחר זריחת הלבנה ואין נכון דודאי לילה הוא, אף להשלמת תענית יום כפורים ולהיתר מלאכה. אע"ג דכתב בסמ"ק דסוף לילה גורם הצינה, יותר טוב שיקדים קצת משיאחר עד זריחת הלבנה כי אין אותו איחור נזכר בתלמוד כמו הלינה. 

[ב] מנהג יפה הוא לנקות ולטהר המעין תחלה. ואם אי אפשר לנקות כולו מתוך רבוי מקור מימיו, מ"מ ישאבו מתוכו מים הרבה טרם שואבין מים למצות אולי ימצא שום חמץ שהיה בו. [ואם ברור לו שנשאבו מאותו הבאר באותו יום נגד מ' או נ' - או ס' דליים דיו]. וכל הבארות שבבתים סתמן נשאבו מהן מים רבים בו ביום אשר טיהרו בהן כלי הבית מחימוצן. 

[ג] אמר מהר"י סג"ל דכתב הרא"ש אם הזמן חם ישים המים במרתף שהוא קר. ואם עת קור הוא יניחם בבית דאז מרתפות חמין הם. ויסנן את המים כדי שלא יהא בהן שום גרעין של חמץ, ויכסם יפה יפה. 

[ד] מצוה הוא לומר בפה "הני מים למצות", ולא די במחשבה לבד. וקצת תימה הוא מה שימור שייך באמירה, אך בשעת לישה. ושמא טעמא הואיל דהמים אינן בטילין בעיסה וחשיביה נמי צורך הפת. 

[ה] נכון לשאוב מי המצות מן הנהרות כמ"ש רש"י, ויש ארצות שנוהגין כך. אכן ברוב מקומות נתבטל מתוך הרשע. והשואבין מן הנהרות ישאבו גם כן קודם הלילה משום לא פלוג. 

[ו] וטוב ונכון הוא שדוקא יהודים ישאבו את מי המצות ולא על ידי נכרים. וכ"כ הר"ר שמואל מפלייזא וחומרא יתירה היא. ואולי טעמא כיון דאי אפשר בלתי מים מין עיסה הם כמו שפירשו התוספות בסוף מסכת ביצה בההיא דמים ומלח לעיסה, וקרינן בהם ושמרתם את המצות (שמות יב, יז). ושמא על כן נהגו יש קדמונים להיות להם כלי מיוחד למי המצות שהישראל בעצמו שואבם כאשר המנהג עדיין בבני רינוס. אמנם מאן דאפשר ליה משתדל שיהיו כולם נשאבים על ידי יהודים, דהא אם נאבד האפיקומן סומכים על שאר המצות שאכלו. ואם טורח הוא לו שלא יוכל לשאוב כולן, על דרך זקן או חולי מ"מ יטריח את עצמו לשאוב מי המצות שצריך לסדר. וכן המרדכי הוא בעצמו שאבם, ובני רינוס נזהרים בכך. וגם מייחדים מי המצות לכל לילה בפני עצמה. 

[ז] תקופת ניסן לפעמים שחל בליל שאיבת מי המצות. הורה מהר"י סג"ל אע"ג דיש אומרים דאין נפקותא בזה ואין סכנה במים רק לשותה אותן בשעת התקופה. וכ"כ המרדכי ורוקח דאין נפקותא במי המצות להשמר מסכנת התקופה דשומר מצוה לא ידע דבר רע. אכן לא נהגינן הכי דאין סומכין על הנס. אך יקח יתד ברזל חדש ויתלה בחוט או משיחה אל תוך המים בשעת התקופה כמנהג העולם. ואל ישליכנו שם דכשיוציאנו צריך להכניס ידו תוך המים ויתחממו. ודוקא יתד חדש או מחט וכה"ג ולא ברזל אחר שמא ידבק בו מאומה ויבא תוך המים. וכן מסיק נמי במהרא"ק לתת ברזל אל המים כל זמן התקופה ואז אין רשות למזיק. הג"ה במהרא"ק דאין להקפיד על התקופה אלא בנהרות ולא בעיר אך דגזרו עיר אטו נהרות. וכן אם בר מינן מת באותה דירה אין לשפוך את מי המצות, דאין חובה הוא אך לפרסומי מילתא, עכ"ל. 

ספר מהרי"ל (מנהגים) הלכות בדיקת חמץ 
=================================== 
[הלכות] בדיקת חמץ 

[א] ארבעה עשר בניסן שחל בשבת שואבין מי המצות אור לי"ג שהוא יום חמישי אחר שקיעת החמה, ואפילו לצורך מוצאי שבת, לאותן שאופין המצות בליל שני לחיבוב מצוה בשעת', צריכין לשאוב המים ביום חמישי י"ב ניסן. והטעם פשוט שמא יקדים או יאחר, אם ימלא המים בהכנסת שבת או במוצאו, ואז בודקים חמץ ג"כ אור לי"ג אחר שמלא המים. אור לארבעה עשר מיד אחר ששאבו מי המצות מתחיל זמן בדיקת חמץ שהוא תחלת הלילה. ותנן אור לי"ד בודקין כו', וכתיב אך ביום הראשון וגו' (שמות יב, טו). ודרשו רבותינו ראשון הוא י"ד דניסן, מאך חלק, ומלא תשחט על חמץ. השבתה בלב הוא לרש"י מתשביתו, ולר"ת מכח הפקר. אכן החמירו רבותינו לבדוק אחר חמץ ולבערו משום בל יראה ובל ימצא. ולר"י משום דילמא אתי למיכל מיניה הואיל והוא חמיר כל כך דאיתי' בבל יראה ובל ימצא, מה שאין כן בשום איסור, דאפילו קדשים אחר אשר נתותרו שוב לא עובר כמו גבי חמץ דעובר כל שעה בבל יראה ובל ימצא. וגם כל השנה רגילים בו לא בדילי מיניה על כן הצריכו והחמירו לבדוק ולבערו. 

[ב] ואסור ללמוד כ"ש שלא לסעוד עד יגמור הבדיקה דילמא אתי לאימנועי מצות הבדיקה. ויטהר ידיו על ידי נטילה טרם שיברך על הבדיקה. דכל המברך צריך נקיות ידים מקודם. וכן יסד הפייט בסדר אדיר דר מתוחים. וז"ל "מברך כזאת באומץ על ביעור חמץ", ור"ל באומץ הוא נטילת ידים דכתיב טהור ידים יוסף אומץ. וכן מסיק במהרא"ק בשם רבינו אפרים. וכשהוא מברך על הביעור אז יהיו בני ביתו עומדים אצלו ועונין אמן על ברכתו. ואז יכולין לסמוך על אותה ברכה ולסייעו לבדוק משום דאפילו עשרה העושין מצוה (אחת), אחד מברך לכולם. 

[ג] [דרש מהר"י סג"ל צריכין לבדוק כל הבית משום דרגילין לאכול בכל המקומות - ולהכניס חמץ בכל מקום -]. והא דשנו חכמים כל מקום שאין מכניסין בו חמץ אין צריכין בדיקה, והיינו שיודע בודאי שאין שם חמץ מתוך שאין רגילין לבא שם, כגון חורים העליונים למעלה מקומת אדם ותחתונים למטה מג' טפחים. וכן זיזין וכה"ג דמסתמא לא נשתמש בהן חמץ. אכן פעמים יש מקום מיוחדים לחמץ וידוע שנשתמש שם צריכין בדיקה אפילו עליונים ותחתונים, וכן לדידן כל סתם חדרים ועליות צריכין בדיקה דמשתמשים בכולן. ולפעמים עומד מסעודה ופתו בידו והולך שם, וכן בא"ח. כדרך שמכניסים חמץ גם בחדרי המשכונות דלפעמים קם בתוך הסעודה להביא משכון ופתו בידו ושוכח שם, וכן חדרי כבושים ושל גבינות ומרתפות. וכל מקומות שמשתמשין שם ולא קביעי ואפילו בית העצים וגחלים אם אין שם תרנגולים או שאר עופות האוכלים החמץ. ומהאי טעמא דמסתפק מן המרתף נכון לעשות ברזות חדשות לחביות למשוך בהן יין לפסח, משום דהישנים מלוכלכים בחמץ מידים שבתוך הסעודה כדפי' לעיל. 

[ד] סוף פ' כיצד משתתפין פירש"י וכי גביהי כותל עשרה לא חזי לבני חצר לתשמיש. אמר מהר"י סג"ל מכאן מייתי ראיה בירוש' דפסק בהל' פסח דחורי הבית העליונים הפטורים מן בדיקת חמץ אותן שהן למעלה מעשרה טפחים כדהכא. ואמר שהרא"ש פסק חורי עליונים הפטורים מן הבדיקה, היינו אותן שהן למעלה מקומת אדם כדפי' לעיל, ואדרבא אותן שהן למעלה מי' טפחים הן עיקר תשמישו של אדם וצריכים בדיקה, וכן בא"ח. 

[ה] אל ידבר אדם בשעת הבדיקה דברים בטלים שלא יסיח דעתו מן הבדיקה. אך צורך הבדיקה כגון לפתוח החדר ליכנס לבדוק בו או להדליק אליו הנר אם כבה, וכל כה"ג מותר. אפילו למאן דאוסר דברים משום הפסק הברכה, מ"מ הוי כמו טול כרוך או גביל לתורא, דלא מיחשב הפסק גבי המוציא. 

[ו] זמן בדיקת חמץ קבעו חכמים בלילה משום דאז בני אדם מצויין בבתיהם וגם אור הנר יפה אז לבדיקה. ולאור הנר בעינן דבדיקה יפה היא ואסמכוה אקרא. ואם לא בדק בלילה יבדוק ביום גם לאור הנר, ודוקא נר משעוה כדפי' הרא"ש. ובפתילה אחת כדפי' בסמ"ק. דאי הוי נעשה כקליעה דינו כאבוקה, ואין לבדוק לאורו לא נר של חלב ולא של שמן. 

[ז] מיד כשגמר הבדיקה צריך שיבטל ויאמר: כל חמירא וחמיעא דאיכא ברשותי דלא חמיתי' ודלא בערתי' ליבטל וליהוי כעפרא. ויש מסיימין כעפרא דארעא, וכן הוא בס' אגודה. ומי שאינו יודע, יכול לומר בכל לשון אפילו בלשון אשכנז ודיו. וכן הבודק לאלמנה היא מבטלת בעצמה, אם אינה יודעת בלשון הקודש תאמר בלשון אשכנז כך: אל אורהפא און אלי זויאר טייק דש דא איז אין מיינר גיוואלט דש איך ניט האב גיזעהן און ניט האב אויז גירוימט עש זאל זיין פר שטערט און זאל זיין אז אשין דיר ערדן. ואם אינה יכולה כלל לבטל בעצמה, אז יבטל הבודק בשבילה והיא תעמוד אצלו בשעת הביטול דנראה כשלוחה וכן הגיד הר"ן בשם מהר"ן. וכן באורח חיים על אבי הבן בשעת המילה. והמבטל לאחר יאמר דאיכא ברשות פלוני או פלונית. 

[ח] חמץ שמצא בבדיקה ישמור עד למחר לבערו ולא יבער בלילה כאחד מן הגאונים במרדכי, משום שצריך לבטלו שנית למחר בשעת הביעור. ומהאי טעמא אמר מהר"י סג"ל דנראה לו טעמא דמניחין פירורי חמץ לפני הבודק ביש ארצות. וראיה קצת מדפריך בגמרא בפשיטות לבטליה בשית דזמן ביעור הוא אלמא קים ליה דיש ודאי ביעור. ומהאי טעמא נראה לשרוף הכלי לכל הפחות כדי לזכר ביעור, אם לא מצא שום חמץ בבדיקה. ואמר מהר"י סג"ל המניחין חמץ לפני הבודק יניח דוקא נוקשה שלא יפרר. ובמקום משומר בפני תינוקות ועכברים. שוב דרש דאין צריכין להניח חמץ לפני הבודק, דגם אם לא מצא בבדיקה מאומה לא הוי ברכה לבטלה דהברכה קאי נמי על הביטול שמבטלין מיד בתר הבדיקה. 

[ט] וישמור החמץ שמצא בבדיקה דלא ליהוי כהניח י' ומצא ט' ויצטרך אז לבדוק שנית למצוא הנחסר. וכן החמץ שמשייר לאכל ישמור היטב בתוך חבית או תיבה ויוציאנו בשעת אכילה, ויחזור לשמירתו ויצניענו. וכ"ש כשחל י"ד בשבת דאז כמה סעודות עדיין לו שצריך להשמר מלפרר חמץ, ושלא יוליכנו תינוקות למקום הבדוק ודרכם לפרר. נהי דלא חיישינן לגרירת חולדה כי אם בפניו, מ"מ אמרו חכמים יניח בצינעא, ועלינו לקיים דבריהם. ונכון להיות אליו מקום מיוחד לאכול שם להשמר מכל מכשול. [ולא יניח התינוקות לטלטלו למקום אחר - וכ"ש בשנה שחל ע"פ בשבת שאין הזמן מרובה - וצריך להזהיר ביותר בכל סעודה שאוכל להוציאו שלא יתפזר החמץ ולאחר הסעודה להצניעו כבראשונה]. 

[י] דרש מהר"י סג"ל תינוק יצא ונכנס אחריו ומצא פירורים צריך לבדוק, כך היא גירסת הרוקח דדרכו של תינוק לפרר ואינו אוכל במקום אחד. עכבר יוצא ונכנס אחריו ומצא פירורין צריך בדיקה דאין דרך עכבר לפרר, כך היא גירסא שלנו, וחיישינן לחומרא בשתי הלשונות. מיימוני בהלכות להשבית חמץ כתב וז"ל: או שהיו ט' צבורי' של מצה ואחד של חמץ ופירש ככר ואין יודע אי מצה אי חמץ ואתא עכבר ונטלו כו' עד בכל אלו צריך בדיקה. אמר מהר"ש שהפשט שם חמור מאד ליישב, חדא אמאי לא נימא כל דפריש מרובא קפריש, ועוד מאי שנא מהא דלעיל מיניה דלא הוי רק חד ספיקא פלגא ופלגא כגון ב' בתים בדוקים וצבור אחד של חמץ כו' אפ"ה א"צ בדיקה, ודוק ליישב. 

[יא] בניישטט הכריז השמש בבהכ"נ שלא יניחו תינוקות להביא עוד יותר חמץ לבהכ"נ. ובראשונה כבדוהו. ואמר מהר"ש שלעולם מכריזין כן כשבודקין החמץ בלילה דאח"כ, ואמר שכתב במרדכי שצריך השמש לבדוק בבה"כ. וכן בא"ח. דרש מהר"ש דצריכין לכבד כל חדרי הבית ואין לסמוך על בדיקת חמץ להפטר בזה מן הכיבוד כי זה בלא זה לא מועיל ולא יצא ידי חובתו רק בשניהם, וכן דרש מהר"י סג"ל. 

[יב] מהר"ש דרש הא דנשים מהימנו אבדיקת חמץ משום דמהימנא רבנן בדרבנן. והתוס' אמרו אי הוי דאורייתא לא מהימנו אף על גב דנאמנים בכיוצא בו דאורייתא, מ"מ על בדיקת חמץ אין נאמנות משום עצלות. ואמר דמכאן למדין דכל דבר דאית ביה טירחא יתירא כמו לברור דגים קטנים הטמאים מבין הטהורים אין מהימנא הנשים, וכן הוא בדרשות הר"ח א"ז. וכן דרש נמי מהר"י סג"ל, ואמר טעמא דאי הבדיקה דאורייתא דאין נאמנו /נאמנות/ בה הנשים משום דלא מיתחזק להן האיסור ודאי דאומרים השתא כיבדנו הבית יפה ואין שום חמץ לבדוק, אבל איסור ניקור חלב וגיד דאיסורא הוחזק ודאי שם מהימנא. לכן כל אדם יחזור אחר אנשים בני מצוה לסייעו בבדיקת חמץ, ואם אי אפשר לו כלל באנשים יסייעו לו נשים. אכן נאמנות נשים להעיד על בית שבדוק הוא שראו בודק, ואפילו עבד ושפחה נאמנים בכך. 

[יג] דרש מהר"ש אותם הפוסקים שצריך לחזור ולברך אם סח טרם גמר הבדיקה, נראה שאין לדמות למדבר תוך הסעודה וכה"ג שא"צ לחזור ולברך, דמאחר שמברך כאן על ביעור חמץ דהיינו הביטול הרי סח בין ברכה למעשה דבכל מקום צריך לחזור ולברך אם סח וכן המסקנא בא"ח. אכן לכתחלה יזהר מלעסוק בשיחה בטילה עד שיגמור כל הבדיקה כדפי' לעיל. 

[יד] והאי דמברכין על ביעור חמץ ולא על בדיקת חמץ, משום דהבדיקה צורך הביעור הוא, דהביעור עיקר ולא הוי הבדיקה מיחשב הפסק בין הברכה למעשה דביעור, דברכת ביעור היא הבדיקה ומיחשב כמדבר בתוך הסעודה. [דרש מהר"ש הא דלא מברכינן על בדיקת חמץ היינו משום שעיקר הבדיקה הוי משום - ביעור - ביטול, ועוד שבלילה לא הוי - הביעור - הביטול כ"א בשחר קודם צאת שעה - רביעית - ששית. - ואיך שייך לברך בלילה על בדיקה דהיא משום ביעור דביום]. ומברכין על ביעור ולא לבער ואף על גב דהביעור לא הוי בלילה כי אם למחר והוי שייך יותר לברך לבער מעל ביעור. וכן דרש מהר"י סג"ל דיש טעם שמברכין על. פעם אחת בירך מהר"ש על מצות ביעור חמץ ואמר שאין דרכו לברך כך ועכשיו שינה כן משום להוציא אותן המסייעין לו לבדוק. ואם המסייעין עומדין אצלו ועונין אמן על ברכתו דיים. וכן תניא עשרה העושים מצוה אחת א' מברך לכולן כדפי' לעיל. וכן הדין לכמה בתים די להן בברכה אחת. 

[טו] אמר מהר"ש הא דלא מברכין שהחיינו על הבדיקה, משום דלא הוי אך תיקון למועד הרגל שאסור באכילת חמץ. והוי כמו העושה לולב לעצמו או סוכה דהוי בתיקון המועד, וסומכים שם על קידוש היום דיש בו זמן הכא נמי לא שנא. ולא נהירא הטעם למהר"י סג"ל, דשאני התם דעושה הברכה נמי אסוכה ולולב בפני עצמן בשעה שיוצא בהן, אבל הכא מה ענין בדיקת חמץ לקידוש היום. אלא היינו טעמא דעיקר ביטול חמץ בלב ואין מברכין על מצוה התלויה בלב. 

[טז] אמר מהר"ש צריך לבטל החמץ בלילה דלמא למחר ימצא לבתר איסורא ולא מצי מבטל ליה. ושמא יהא טרוד בעסקים וישכח לבטלו מקודם בשעת היתר. אבל בלילה בני אדם מצויין בבתיהם ומיד סמוך אחר הבדיקה יזכור הביטול. וכן בא"ח שאין לסמוך על ביטול היום לבד דביטול לילה עיקר ובשעה ידוע שלא לישכח. 

[יז] מיד טרם שמתחיל לבדוק יברך, ולא נהגינן כמ"ד שאין לברך אלא על ככר ראשון שימצא. וצריך לבדוק כל חורים וסדקים. ובנר של שעוה כדפי' לעיל, ולא בנר שומן או שמן כדפי' לעיל, דטרוד שמא יטיף [על] הבגדים או הכלים ולא בודק יפה. 

[יח] חור שבינו לחבירו כל אחד בודק עד מקום הגעת ידו והמותר מבטלין. ואם בינו לגוי אין צורך בדיקה משום סכנה. רפת בקר אין צריך בדיקה וכן באמצע החצר. אכן אם יש שם חור וכה"ג ששימשו בהן חמץ צריך בדיקה, דאין לתלות שם בעופות להר"ח. 

[יט] צריך ליזהר בפתיתין שמצא בבדיקה דאם יחסר אחד מהן צריך לבדוק כל הבית שנית כדפי' לעיל, וכן בא"ח. וכתב עוד שם, אם הניחם בסתם שאינו יודע אם חסרו אין חוששין, וכן אם כפה כלי עליו. 

[כ] אמר מהר"י סג"ל חמץ שעבר עליו הפסח אסור בהנאה אע"פ שביטלו, דחיישינן להערמה שמא לא יבטלו מלבו. והיה רגיל לומר לבחורים הבאים אחר פסח לישיבתו, כל מי שימצא חמץ בחדרו ישרפנו, כי אני לא בדקתי בחדרי הבחורים. 

ספר מהרי"ל (מנהגים) הלכות ערב פסח 
================================= 
[הלכות ערב פסח] 

[א] מהרא"ק כל ערב י"ט ואסרו חג א"א תחינה ולא למנצח. כ"ש בערב פסח דאז אומרים הלל עם הקרבת הקרבן ויום ההלל מבטל תחינה וגם למנצח. 
דרש מהר"י סג"ל בערב פסח ישכים כל אדם לבה"כ, כדי שיגמור סעודתו קודם ד' שעות ביום דזמן היתר חמץ אז קצר הוא, דתנן אוכלין כל ארבע כו'. ומיד אחר אכילה יכבד הבית ויצניע כלי חמץ 

[ב] אמר מהר"ש הד' שעות בערב פסח לביעור החמץ הם שליש היום. ויזהר לשרוף החמץ בע"פ קודם תחילת שש, משום דבעינן לבטל שנית אז משום חמץ שקנו וגם חזרו וזכו בחמץ שביטלו כבר ומתחילת שש ליתא עוד ברשותיה לבטלו אז. והיינו דוקא כשחל ערב פסח בחול אבל כשחל ע"פ בשבת שרי חמץ עד בשבת תחילת שש. מ"מ כתב רש"י בספר הפרדס שג"כ אז נוהגים לשרוף בערב אותו שבת קודם שש שלא לטעות שאר השנים. וכתב בסמ"ק דא"צ ביטול בשעת אותו ביעור הואיל ועדיין שרי באכילה בשבת עד ארבע. ומיהו הוא אזיל לטעמיה שכתב לשרוף כל היום מתי שירצה, אבל לרש"י דחייש ללא פלוג נימא נמי דיבטל אז. מיהו אין נראה דיאמר דחמיתיה עד למחר שהוא עיקר הביטול והבעור וכה"ג לא גזרינן משום לא פלוג. אכן מסקנת המנהג לשרוף בשעת שאר השנים ושלא לבטל עד בשבת אחר אכילתו. 

[ג] ואין מבערין חמץ אך בשריפה כר' יהודה, וגם חיישינן לרש"י דפי' זמן הביעור היינו קודם שש טרם זמן איסור חמץ. ואף אם לרש"י גופיה קודם שש מותר לבער בכל מה שירצה, מ"מ חוששין גם לדברי הרא"ש לשרוף גם קודם שש. וגם חיישינן לדברי חכמינו דאמרו השבתה בכל דבר לענין זה דאמרינן כל הנקברין אפרן אסור. ואסור אף גחלת החמץ לאחר שנחרך לשרוף באש אשר מבשלין קדירות הסעודה אצלו. ואפילו על ידי ביטול אסורה הגחלת אע"ג דעצים שנשרו ביום טוב מן הדקל מרבה עליהן עצים ומבטלן, היינו, דוקא עצים דאינן בר אכילה וגם אם מקצתן אתו לתבשיל אין האיסור דרך הנאתו, מה שאין כן בחמץ דבמשהו הוי דרך הנאתו, לכן צריך אפר שלו גניזה. ואמרינן התם חרכו קודם זמנו מותר בהנאה לאחר זמנו, אכן באכילה אסור. לכן המבער חמץ אחר שש שעות בערב פסח או בתוך המועד, יזהר מליהנות מן הגחלים ומן האפר וצריך לגנוז ככל שאר איסורי הנאה. וגם קודם שש דעדיין שעת היתר איתא בתוס' לגנוז משום גזירה. לכן כל השורף חמצו יעשה לו מדורה בפני עצמו ולא במדורת בישולי הקדירות. מהר"ש אמר כששורפין החמץ קודם חצי היום הפחמין מותרין בהנאה ולאחר חצות אסורין בהנאה. 
[ומקצת רבותינו פסקו כר' יודא דאין ביעור חמץ אלא שריפה, ואע"ג דמסקי רבוותא דווקא לאחר איסורא דהיינו לאחר ו', מ"מ נהגינן להחמיר אפילו בשעת היתר כרש"י לשרפו, וגם משום לא פלוג. ואמר מהרי"ל יש - מרבותינו - בני אדם ששורפין החמץ עם עצי לולב - וההושענות - הואיל ואיתעביד ביה מצוה אחת כו', ויש אופין בו - הג' - המצות. - וקורא אני עליהם: ועמך כולם צדיקים (ישעיה ס, כא). אמר מהרי"ל - יש לשרוף החמץ במדורה מיוחדת בפני עצמה - ואל ישרוף החמץ בבירה שלו במדורה שמבשל - שמשתמש - אצלה מאכלין תבשילין. ואע"ג דעדיין שעת היתר הוא משום גזירה - שמא יעשה כן נמי בשעת איסורו -, וכן הוא בתוס'. ועוד טעם אחר - נראה למהר"י סג"ל - משום דאמרינן חרכו קודם זמנו מותר לאחר זמנו בהנאה אבל באכילה אסור, וזימנין דלא נחרך לגמרי ואיכא למיחש דילמא אתא ע"י תערובת במאכל בפסח ויסבור שהוא גחלת - ואתי למיכל מיניה -. ואע"ג דקיימא לן כר' יודא ה"מ לחומרא להצריך שריפה, אכן קיימא לן נמי כרבנן לחומרא, דהא מקצת רבוותא פסקו כוותיה דרבנן, והיינו לענין דחמץ הוי מן הנקברין ואפרן אסור אע"פ דנשרף, כיון דמדינא הוי בקבורה כדאיתא בתוס' ריש פרק כל שעה. ולהכי מי שמבער חמץ במועד או אחר שש יזהר שלא ליהנות בגחלים ובאפר ויגנזם כשאר איסורי הנאה]. 

[ד] הבכורים רגילין להתענות בערב פסח משום הנס שניצולו במצרים וכתב הראבי"ה וסמ"ק אפילו בכור לאם. וכתב באגודה אפילו בכורת אשה וראיה ממדרש דבת פרעה אהני לה זכות משה רבינו אלמא דגם הן היו באותו הנס ואולי שאר פוסקים חשבינהו להו כגדול הבית דלא צריך כדפי' ראבי"ה. וכשחל ע"פ בשבת יקדימו להתענות ביום ה' כרוקח. 

[ה] ואמר שאין רשאין לסעוד הלילה טרם בדיקת חמץ. וא"כ מתי שחל כן יש בכורים שצריך לבדוק הרבה חדרים ועליות בבירה גדולה ומצטערין מפני התענית דצריכין לבדוק החמץ ג"כ באותה הלילה. ואמר מהר"י [סג"ל] דקצת דעתו נוטה שיאכל בין השמשות הואיל דאשכחן ראב"ן גם בתענית דימים הנוראים היה לעולם אוכל אחר שיצאו מבה"כ דחשבינן ליה צערא בעלמא. ותענית זה קל מאד דהא ר' יחיאל הוא מתיר לו מיני תרגימא. ועדיף ליה לאכול בין השמשות דעדיין לא התחיל זמן בדיקת חמץ ממה שיאכל אחר חשיכה ועובר תקנתא דרבנן כך היה נראה. אמנם סיים דבריו ואמר לא סמיכי אנפשיה, אך אי מצטערא ליה ממציא אחד הבודק בשבילו, או יטעום טעימא בעלמא דלא שייך בה אימשוכי. 

[ו] מהר"ש אמר הא תענית דבכורים מההיא דאמרינן ר' היה מנהג שלו להתענות בערב פסח איכא דאמרי בכור היה ואיכא דאמרי איסטניס היה, ולהכי נמי נוהגין חסידים ראשונים להתענות בע"פ אם רגילין להעשות איסטניס בסעודת שחרית. ואמר מהר"ש מה אין מתענין גדולי הבית דדי לנו במה שמתענין גם בכור לאמן. ואמר דנוהגים האב או האם להתענות בשביל בן קטן הבכור. ואם האב גם הוא עצמו בכור מאחר דהוא מתענה לעצמו אינה צריכה להתענות האם בעד הקטן דתענית האב עולה גם לבנו הקטן. 

[ז] פעם אחת היה בר מינן בערב פסח, ואמר מהר"ש שאסורים כל העם לסעוד עד שהוציאו המת לבית הקברות. ואחר שהוציאוהו שם חזר מהר"ש וכל העם וסעדו ויותר מג' שעות אח"כ קברוהו. 

[ח] אמר מהר"ש שיש לשרוף החמץ בערב פסח טרם שאופין המצות, ואף על גב דאיתא במדרש וכן בהג' במיימוני שה"ר שמרי' אמר לשורפו בלילה אחר הבדיקה מיד ומייתי ראיה מדקאמר ומה שמשייר יניחם בצינעא ולא קאמר מה שבדק, אכן לא נהגינן הכי ואם עשה בדיעבד כהר"ר שמריה לא הפסיד. 

[ט] דרש מהר"י סג"ל דביטול חמץ בערב פסח צריך להיות קודם שש דעדיין ברשותיה הוא ומצי לבטלו, ויאמר כל חמירא וחמיעא דאיכא ברשותי דחמיתי' ודלא חמיתיה דבערתיה ודלא בערתיה ליבטל ולהוי כעפרא דארעא. 

[י] שבת הגדול הוא השבת הסמוך לפני פסח בכל שנה ושנה, לפי שבט"ו בניסן יצאו ישראל ממצרים וחמישי בשבת היה. ומקחו של הקרבן פסח היה מבעשור לחודש, והוא היה באותו שבת שלפני הפסח, ואמרו ישראל הן נזבח את תועבת מצרים לעיניהם ולא יסקלונו, אמר להם משה רבינו עליו השלום התיצבו וראו את ישועת השם. וכשראו המצריים שלקח איש פסחו לשחוט היו רוצים להנקם מהן, והיו מעיהן נחתכין וכאש נדעכין ולא הזיקו לישראל מאומה, ועל שם הנס נקרא שבת הגדול, עכ"ל מהרא"ק. בשבת הגדול אומר יוצר אתי מלבנון כלה, ואופן, וזולת, וקרובץ. ואין משנין קריאת התורה בכלום. במגנצא אומר כל הקרובץ ליוצר עד סוף אז רוב ניסים. אז מסיים ש"צ ויהי בחצי הלילה. ואומר הצבור אדיר דר מתוחים. ובסיומן אומר ש"צ ובכן ולך תעלה קדושה כו'. ואז הציבור אומר הסילוק ובכן אין לפניך לילה. ביש מדינות נוהגין לומר אדיר דר מתוחים במוסף כשסיים ש"צ זכר ליציאת מצרים. בריינוס נוהגים מתי שישנו שני הפסקות והוא בסימן ובי"ו, אז אומר בשבת הפסקה שנייה יוצר אורות מאופל. ומתי שחל פסח באחד בשבת ושבת הגדול הוא ערב פסח אומר אותו יוצר אורות מאופל הנזכר לעיל בשבת שלפני שבת הגדול, וגם אומר אדיר דר מתוחים באותו שבת, דאם ימתינו עד שבת הגדול דהו' ערב פסח מה צורך בו, וכל הנעשה נעשה. במגנצא וכן בוורמיישא בשבת פ' שקלים מתחילין להאריך בניגון הכל יודוך ביוצר דשבת. ובשאר קהילות מתחילין בשבת הגדול. אם נישואין בשבת הגדול אומר יוצר אתי מלבנון כלה. אופן של חתן, זולת דשבת הגדול ולבסוף מסיים כראות חתן באופן דחתונה. אמר מהר"י סג"ל דיש לחזור ההגדה של פסח עם הנערים בשבת הגדול. 

[יא] ואם ערב פסח בשבת משכימין וממהרין בכל מילין לאכול קודם כלות ד' שעות ביום. ואחר אכילה יתן חמץ הנשאר לכלב או לפרה ולא לחזיר, דאין נותנין לו מזון בשבת דאין מזונותיו עליך. או יתן במתנה לגוי בחצר שלו ויצא לחוץ ואין נזקקין לו. ואם יושב הגוי תוך העירוב רשאי ליתן לו כל כלי החמץ. ואם אינו קרוב לו בעירוב כגון בישובים לא יתנם אליו להוציאם, דלא דמי למזונות דאפשר שיאכלם שם. אך הכלים שאכל בהם יקנחם באצבעו יפה ויטמינם אצל כל שאר כלי חמץ שהצניע מקודם, וכן בא"ח דינער המפה שאכל עליה. ואם נשאר לו חמץ בעין יתן לבהמות כדלעיל, ואי לא מצי יכפה עליו כלי ויבער בחול המועד. ויש פרושים אנשי מעשה כשחל ערב פסח בשבת מבשלין כל תבשילין בכלי י"ט דפיסחא ליזהר ממכשול. 
מהר"ש כשחל ערב פסח בשבת נתן פת הנשאר לו לגוי ונתן לו מפתח לחדר מיוחד להשימו בתוכו. 

[יב] ערב פסח בשבת אחר הסעודה והצניעת הכלים כדפי' לעיל, אז יבטל החמץ ויאמר כל חמירא כו' בכפל כדלעיל. אבל לתת חמץ הנשאר לגוי ויהיה כמו נפקד אצלו מן הגוי אסור, דנהגינן שלא לשהות שום חמץ בבית דאתי למיטעי. ויכול ליתנו לגוי במתנה גמורה או ימכרנו לו ואע"ג דאמרינן כל מתנה ע"מ להחזיר שמה מתנה בר מקידושי אשה שלא יאמרו אשה נקנית בחליפין מ"מ לענין חמץ נמי הכי כדפי' לעיל. ובשעה ה' מותר לתת החמץ לבהמה. וה"מ דעומד על גבה עד שתאכל כולו, ואפילו לכלבים של הפקר אסור ליתן את החמץ אחר זמן איסורו. אחד שכח את ביטול בשבת אחר שש עד שעת מנחה. ושאל מהר"ר שלום והורה דלא מצי לבטל דכבר יצא מרשותיה. 

[יג] אמר מהר"י סג"ל אנו במקום שנוהגין לעשות מלאכה בע"פ. אכן אחר חצות לדידן נמי אסור, ואף במקום שנהגו שלא לעשות מלאכה התירו קודם שש, משום כבוד הרגל שלשה מלאכות והן לספר לכבס ולתפור. והעושין אחר חצות מלקין ומנדין אותו וכן במהרא"ק, אכן לרחוץ אחר חצות מותר. אמר מהר"י סג"ל איסור מלאכה דע"פ אצ"ל כשחל ע"פ בשבת דהא שבת הוא אכן מי שרוצה להחמיר על עצמו שלא לעשות מלאכה אחר חצות בערב אותו שבת יחמיר משום לא פלוג. והואיל דעיקר האיסור משום שחיטת פסח וחגיגה והם קריבים בשבת לא שייך לגזור. 

[יד] אמר מהר"י סג"ל אסור באכילה בערב פסח ממנחה גדולה ולמעלה. ופירש"י דהיינו משש שעות ומחצה דאז הוי התחלת זמן של תמיד דבין הערבים דאז התחיל לערב עכ"ל. אך פירות ובשר בלא מצה שרי כדי שיהא תואב בערב למצה. לפיכך ימהר בערב פסח ויאכל מיד בשאר מאכלים קלים כמו שרגילים במיני חלב וכה"ג. ומותר לשתות מים מן מנחה גדולה ואילך ודוקא מעט, ויין אסור אפילו מעט. אבל יין טובא מיגרר גריר. 

[טו] וגם לא יאכל בערב פסח מצה הראויה לצאת בה דהיינו ענייה אבל עשירה רשאי. אמר מהר"י סג"ל מותר לתת לקטנים מצה בערב פסח. אבל לגדולים הוי אסור כבועל ארוסתו בבית חמיו. ומשום הכי יש נוהגים כשחל ערב פסח בשבת לעשות שלש סעודות על ידי מצה עשירה. אמנם לא חזינא רבוותא קשישא דעבדי הכי דקשה לצאת ידי כל רבותינו. שאם ילוש ביין קרוב לודאי שנתערב מעט מים בעת הבציר, וכתבו רשב"ג וסמ"ג דעל ידי מים כל שהו מחמיץ ולא שייך ביטול דבטבע תליא מילתא. וע"י חלב ג"כ בקל יתערב מים בעת החליבה, בסמ"ק וכן שמן ודבש נהגינן לאסור אפילו מן הכוורת. ועוד דאין לברך עליו המוציא. ועל ידי סחיטת מי פירות נמי הלא ר"י לא רצה לעשות הלכה למעשה דלא כרש"י דפי' דבלא מים מקדמת ומחמצת ואין יכול לשומרו מחמץ נוקשה דהירושלמי משמע כדבריו. ואע"ג דליכא תלתא קראי בחמץ נוקשה, מ"מ מדרבנן אסור בהנאה מההוא דחיטי קורדנייתא לפי' ר"ת, כ"ש על ידי מי ביצים, ועוד שאין לברך עליו המוציא למקצת רבותינו. וע"י מצה אפויה ומפוררת ונילושה בעושר דלמא לא חשיב עשירה אחר אפיה וראיה ממילחא בירושלמי. וכן מן הרוקח שהתיר לחולה וזקן שרויה ביין. ועוד הלא כורכה ואוכל חרוסת עמה וכן פסח אוכל עמה. ויש כתבו לטבול מצה דכריכה בחרוסת אלמא דלאחר אפיה לא נעשית עשירה הכא נמי כיה דר מפרר ואופה לא נעשית עשירה. ואם היה אדם בעל נפש וראוי ליטול את השם היה לו לעשות מצה מפוררת מבושלת דהוי מעשה קדירה ונימוח וברכת' מיני מזונות ונפיק במיני תרגימא. אבל לא ראיתי נוהגין כן, חוץ מן אחד מן הגדולים שעשה ביין וחברו עליו תלמידיו מטעמא דלעיל. וטוב לעשות בפירות כסמ"ק ומהר"ם, וכדאי רשב"ם [לסמוך עליו] בשעת הדחק וחד לישנא פרק בתרא דיומא. [וכן נהג מהר"י סג"ל שעשה סעודה שלישית בפירות - כשחל ע"פ בשבת -]. 

[טז] אמר מהר"י סג"ל מה שרגילים לבשל מים בקדירות חדשות בערב פסח יש לעשות כן בכל ערב י"ט ושבת. כי גמר מלאכתן הוא להבליעם מים, ואי נעשה בשבת וי"ט מתחייב משום מכת פטיש דאב מלאכה היא. ואמר מהר"ש שהקדירות חדשות לבנו באור ואחר כך שמו בהן מעט מלח כשהסירו אותן מן האש והניחום כך מעט. והיינו דאמר מוללין את הקדרות ואח"כ בשלו בהן מים. ושאלו ממהר"ש למה לי כל אלה. ואמר שהם מחמירים על עצמם לעשות אותם חזקים ביותר ומן הדין אינם צריכים רק להחם בהן מים ולא יותר. 

[יז] אמר מהר"י סג"ל דמיישנין את התינוקות בערב פסח כדי שיקיצו לערב ולשאל בעת ההגדה. 

ספר מהרי"ל (מנהגים) הלכות אפיית המצות 
===================================== 
אבאר בשמחות ובדיצות הלכות עסק המצות [הלכות אפיית המצות] 

[א] דרש מהר"ש דיש לקנות חיטין לפסח. וילפינן מן ההיקש לא תאכל עליו חמץ שבעת ימים תאכל עליו מצות, שאין לעשות מצה לצאת בה אלא מחמשת מינין, שהן חטה ושעורה וכוסמין ושיבולת שועל ושיפון. וכוסמין פירוש טינקיל, שיבולת שועל פירוש האבר, שיפון קורן או רוגין. דמאחר דהוקש דאין יוצאין אלא בדברים הבאים לידי חימוץ והיינו אלו ה' מינין ותו לא. אבל לא בשל אורז שקורין הירזן, או דוחן שקורין רייז. מהרי"ל דרש עיקר מצוה ליטול חיטין דלא מישתמיט שום תנא בלשניה כי אם חיטין לפסח. 
ומצות חסידים ואנשי מעשה אשר מקדם שהיו קוצרים אותו ומשמרין אותו משעת קצירה לשם פסח. אבל אין אנו זריזין כל כך ונוהגין לשומרם לדידן לשם מצה משעת טחינה ואילך, וכן בא"ח בשם הרא"ש. לפי שאז מקרבין אותם אל המים שטוחנין ברחיים, וכ"כ בשאלתות. ולאחר שטחנו ומוליכין את הקמח לבית אין להשים הרבה שקים זה על גב זה כי מתחממות בזה ומתחמצות. וכן דרש מהר"י סג"ל נמי ואמר שכן במרדכי. 

[ב] דרש מהר"ש דנוהגין באושטרייך לברור החיטין קודם הפסח. דרש מהר"י סג"ל שכן בא"ז ודוקא תוך ל' יום קודם לפסח, אבל קודם ל' יום אין לחוש. וכן נהגו לברור המלח ולראות שלא יהא בו שום חטה, כי אם ישהנו עד המועד ליל ט"ו בניסן, ואז אם שוב נמצא בו חטה כולו היה אסור כי חמץ בזמנו בכרת. ומשום דהוי כרת הוי איסורו במשהו, אבל קודם זמנו ביטולו בס'. וכן דרש נמי מהר"י סג"ל, ואמר שיש לברור ג"כ התבלין לצורך הפסח כמו המלח. מהר"י סג"ל לא היה נוהג בשכונתו לברור החיטין לפסח אפילו תוך ל' יום. אך הזהיר את העם ליטול תבואה בידוע יבישה ולא נתלחלח משעת שנתמרח בכרי. 

[ג] דרש לאחר שביטלו וביערו החמץ בערב פסח יש לכל בר ישראל להתחיל ולטרוח שיאפו המצות שלו כמ"ש משארותם צרורות בשמלותם על שכמם (שמות יב, לד), שטרחו בעצמם ולא נתנו על בהמתם. 

[ד] דרש מהר"ש יש חולקים בשיעור לישה כי מהר"ם כתב בשם א"ז שאין ללוש יותר ממיר"א דהיינו שיעור חלה, אבל עיסה גדולה לא, כי שמא יצא חוץ לידיו קצת מתוך שהוא הרבה ויבא לידי חימוץ. ויש אומרים להיפוך עיסה גדולה אפילו ד' וה'. אמנם מהר"ם היה נוהג שלא ללוש כי אם כשיעור חלה, ושיעורא הוי מ"ג ביצים כמנין חלה שהיינו עומר. לכן נוהגים שלא ללוש יותר בבת אחת. אך אם הוא שעת הדחק כגון שבני ביתו רב וכיוצא בו מותר. 
ומהר"י סג"ל דרש דאמרו חכמים דאין לשין טפי מעומר, ויש מגדולי אשכנז שאומרין בתנור גדול ורבים בני בית עדיף למילש עיסות גדולות ומהר"ם החמיר. ועינינו רואות דזמנין בתנור גדול שוהין טפי מבקטנים ומאן דאפשר ליה טוב להחמיר. אכן בעיסת המצות אין להוסיף מטעם שנפרש בע"ה. 

[ה] ושיעור עומר כהפלת מ"ג ביצים וחומש ביצה. ויכול לשער בתרי מאני. 
וכ"כ בא"ח ימלא כלי מים ויערה המים ממנו לכלי אחר, ואח"כ יתן בו מ"ג ביצים ויחזור בו המים שעירה ממנו והמים שיותירו הם המידה. וזה יותר טוב שלא יוכל לכוין בנתינת הביצים לתוך המים. כי הוא מלא ושוטף חוץ. 
[כגון שימלא קדירה מים על כל גדותיה ויעמידה בתוך מזרק - ספל - ויפיל אל הקדירה מ"ג ביצים זה אחר זה, ואז המים היוצאים הוא שיעור מ"ג ביצים הנכנסים. וכלי אחר המחזיק אילו המים היוצאים הוא שיעור קמח לחייב בחלה]. 
וכתב מרדכי בשם ריב"א שיש למחות המדה, וראיה מחביתי כהן הגדול. אמנם כתב בא"ז ובאשר"י דמנהג באשכנז לגדוש המדה, וטעמא דבעינן הן וסובן ומורסנן, דבפירות משערינן ושקלינן הגודש במקום סובין ומורסן, כי עינינו רואות דאחר הטחינה מתמלא המדה מן הסולת. ויש מדות רחבות יותר מדאי והנהו אין לגדוש כל כך, ואף אם יש יותר אין לחוש כי כן כתב רש"י בפרדס, דעל ה' מצות או ו' אין לחוש משום חימוץ. וטוב להחמיר מלברך לבטלה אחלה. וללוש ב' עיסות פחות ולצרפם כסמ"ק אין נכון. דנוהגין מעשרון אחד כמו לחמי תודה, ועוד לחם עני איקרי, ועני מייתי עשירית האיפה. על כן טוב לצמצם שלא יהיו המצות יותר מעשרון, אכן אם ישנו ד' או ה' ביצים יותר אין להקפיד. ויש לסמנן אב"ג כקופת הלשכה. 

[ו] אמר מהר"י סג"ל תהי אשה לשה בזריזות. וצריך לומר בפה לשם מצת מצוה דברי הר"ח, הן בעשיית המצות של מצוה, הן בשאיבת מימן, הן בנותן מים תוך הקמח, כי המים והקמח נחשבים כאחד. וראיה דהתם מסופק באחד הנותן מים ואחד נותן הקמח ללוש מצת עירוב אם עולה העירוב לשניהם. 

[ז] ואין להתחיל ללוש את המצות עד אחר חצות, משום דבאות במקום פסח, ואינו נשחט אלא בשבע ומחצה. ואם בני ביתו רב שצריך לאפות הרבה ולהקדים, מ"מ יזהר לאפות הג' מצות אחר חצי היום. ואף על פי ששנינו יוצאים במצה ישנה היינו דיעבד אבל לכתחלה אין לעשות. 

[ח] וטרם שמתחילין ללוש יאמר כל חמץ שיבא מעיסה זו יהא הפקר ואני מבטלו מעכשיו. דאם ימתין לאחר שיחמץ אז יצא מרשותו ולא מועיל ביטול, כן דרש מהר"ש. ואמר מהר"י סג"ל דהיינו בשנה שחל ערב פסח בחול או בחש"מ, אבל כשחל ערב פסח בשבת ואופין בערב שבת א"צ לבטל שעדיין ברשותו עד למחר. וכן יבטל את פירורי העיסה ויאמר כל הפירורין הבאין מזאת העיסה ליהוי בטל וליהוי כעפרא, וישרוף אותן. אע"פ דבעלמא אמרינן פירורין הפקר פי' מאליהן בלי ביטול שאני הכא דחיישינן שמא לאחר האפיה מכבדין הבית ויכנסו וראויה להחשב. מהר"ז רונקיל ז"ל חילק הא דאמרינן בעלמא פירורין הפקר היינו פירורי פת אך פירורי בצק מאחר דעדיין ראוי לידבק יחד חשיבי ולא בטילי. לפיכך יזהרו לאחר שנאפו המצות לכבד בית האופה ומה שנמצא לשם ישרף, דחמץ בפסח אסור בהנאה אפילו לבהמת הפקר. ואין נכון שממהרין כ"כ שלא לכבד את הבית. ועוד ח"ו דלמא אתי לידי מאכל בשום צד כגון שיפול מידו דבר וידבק בו פירורי הבצק ולא אדעתיה וכה"ג. 

[ט] אמר מהר"י סג"ל האופה יזהר להחם את התנור בראשונה כ"כ כדי שיעלו בו ניצוצות בכל צדדים, כדי לשרוף חמץ שבו, וכן בא"ח. וכן כשחל ערב פסח בשבת דאז צריך מחמת החמין של שבת. ויזהר שיהא התנור חם כל צורכו ואל יסמוך לכתחילה על חום הלהב שקורין גריזל. וכתב א"ז דהיינו שמשמר חומו על ידי אש שבפי התנור שנותן כמה מצות זו אחר זו ע"י חום הראשון. 

[י] דרש מהר"י סג"ל מאד מאד יזהרו שתהא אפייה תיכף לעשיית המצות. ולכתחילה אין להניח המצות פנוים כלל, כך כתבו הגאונים. ובדיעבד שיעור השהייה להחמיץ כדי הילוך מיל שהוא אלפים אמה והוא מעט יותר משליש שעה. והיינו דוקא לאותן שלשין רחוק מן התנור במקום צונן. והלשין בבית האופה אצל התנור או הבית חם הוא מן העשן ומחמימות התנור אז ממהרין יותר להחמיץ. לכן מאד יזהר כל אדם למהר לכתחילה בכל יכולתו לרדותם לתנור תיכף לעשייתן. 

[יא] ומה שרגילין העולם לשפשף עם ידיהם על גבי המצות אחר שתיקנם קודם אפייתן, ואומרים לא יהו מונחים פנוים, אין בו ממש, דאין זה מתעסק אדרבא מחמת השפשוף יתחממו יותר ויתחמצו. ויש סוברים כששהו המצות כ"כ לחזור ולקטף פעם אחרת, וכן באגודה ורוקח. ונכון להתרחק ממנו דשמא לא יקטפו בשנית יפה ויתחמץ יותר והוי כמצה כפולה, או ב' שוכבות בתנור זו על גבי זו שאסורים, משום דאין האש שולט ביניהם והחמיצו. ועל כן טוב הדבר שיערכו ויקטפו ויגלגלו המצות שיהא גוש אחד דבוק והכל בזריזות ובמהירות. וצריך להרחיק המצות קודם אפייתן מן התנור עד שיתנם על המרדה. 

[יב] ואין ללוש במקום שהחמה זורחת, דאמרו חכמים אשה לא תלוש בחמה, ואפילו בבית במקום שהחמה יכולה לזרוח, ברוקח. והוא הדין במקום חום מחמת אש, ומטעם זה כתבו רבותינו ביומא דחמה זורחת או ביומא דעיבא, פירוש מעונן, אין לשאת מיא דלישה מבית לבית כשהן מגולין, משום דנתחממו וגם ביום שאין השמש זורחת משום דמעונן הוא ואז השמש מתפשטת בתוך העננים וחמתה הולך אף במקום שאינה זורחת בזריחתה, כדאמרינן דיומא דעיבא כולא שמשא. וזימנין נעשה מעונן בשעת הליכתו ולאו אדעתיה, הלכך לעולם יש לכסותם, וכן המצות כשנושאין לתנור. וכן עשוי בבית מהר"ש כשנשאו המצות אל התנור דרך החצר כסו על גבן סרבל. 

[יג] כשמסלקין העיסה מן האגן אל יניחו האגן לעמוד פנוי אף על ידי נתינת מים תוכו, דאין המים נוגעים בכל מקום שדבק עיסה. אפשר מה שנוהגים ליתן שם מים בין לישה ולישה, היינו על ידי מילוי מים על גדותיו שאז לא תחמץ כמו תטיל לצונן. ועל ידי טירדא שאין פנאי ללוש עוד תיכף או לטהרו, ולא מועיל מעט מים. אך נכון הוא שירחצו ויטהרו האגן מבית ומחוץ תיכף אחר הלישה וישפכו המים במקום מדרון שלא יקוו ויחמצו. אכן אם תיכף ללישה נותנין קמח אחר ולשין מיד שנית אין קפידא בזה דכל זמן שעוסקין תוכו אינו מחמיץ. ומה שנוהגין לתת מים תחלה בין לישה ללישה ולטהרו היינו כדי להצטנן שמא נתחמם מעיסקת העיסה. אך לבסוף יזהרו לרחוץ ולטהרו יפה והיטב. 
[- אמר מהר"י סג"ל - מה שיש נוהגים לתת לשפוך מים לתוך האגן הספל מיד כשסילקו את העיסה ומניחין כך עד שבא ללוש שנית, לא טוב הדבר מאחר דאין המים נוגעים בכל מקום שדבק העיסה, דדילמא נשאר שיורי עיסה מגבו או מתוכו ויתחמץ טרם לשין שנית, אך טוב שירחץ הספל מיד...] 

[יד] אמר מהר"י סג"ל את המצות לא ילוש אלא ישראל בר דעת ולא גוי ולא חש"ו. אכן אם גדול עומד על גבן שפיר דמי. וכ"כ מהר"ח דאם העומד על גבן נתכוין חשיב שימור כמו טבילה. מיהו אמר מהר"י סג"ל דנראה לו דגוי אפילו ישראל עומד על גביו אסור דגוי אדעתא דנפשיה קעביד, כדאמר לענין גיטין. וכן כל תיקונים דבעי שימור לשם מצת מצוה. ואע"פ שאמרו בציקם של גוים אדם ממלא כריסו מהן, לכתחילה אין לעשות. ועוד דקאמר התם ובלבד שיאכל כזית מצת מצוה באחרונה. וטוב ונכון הוא שישראלים יתעסקו אפילו בשאר כל המצות, דהא אם נאבד אפיקומן סומכים על מה שאכלו בסעודה. [ודרש מהר"ש מצת מצוה אם לשן גוי ואפאן ישראל אסור לצאת בה דבעינן אפייה ולישה ביד ישראל]. ומצוה לכל אדם שיעסוק עצמו במצות. וכן נהג האשר"י שעמד ועשאם בגופו, משום שנא' צרורות בשמלותם על שכמם (שמות כב, לד), והלא סוסים וחמורים הרבה היו להם, אלא שחביבה היתה המצוה עליהם. ועוד טעם דכל מצוה יעשה בעל הבית גופיה, כדאשכחן בפרק כל כתבי גבי אמוראים חד חריך רישא לשבתא וחד מלח שיבוטא. ועוד דמצה מתקרי לחם עני, ודרכו של עני הוא מסיק ואשתו לשה, ועוד נמי משום שיבטל בעצמו את הפירורים בכל פעם ופעם טרם יחמצו. וכלל לא יעשו המצוות אך בני מצוה ולא הקטנים. 

[טו] אמר מהר"י סג"ל מתי שלשין כמה עיסות, יש לעיין במגלגלין ובמדקרי' שלא יהא נדבק בהן בצק ויגררם בכל פעם ופעם, וכן הסכין אשר חותכין בו העיסה. 
לא ידחוק את הקמח באגן דאז לא יהא נילש יפה, אך ימדוד בפיזור כדרך מודדין למכור, וכ"כ רא"ם דאין להכביד ידו על הסולת. אין מציירים מצות בדפוס משום דבצק נכנס בדפוס ומתחמץ. 

[טז] יאמר אדם לחבירו האופה עמו, אם הוחלף מצות שלנו יחד יהא חילוף ומתנה גמורה, דחיישינן שמא ישכח אכילת אפיקומן או נאבד, ואז סומכין על מצות שאכל ובלא דיליה לא נפיק. וראב"ן כתב דצד גזל יש בו מההיא דנתחלפו לו כליו בבית המרחץ. וא"כ הוי מצה גזולה אם לא מחל לו חבירו ולא יצא דמצוה הבאה בעבירה היא וקי"ל כר"מ דדריש מצתכם. ואע"ג על ידי חליפין כה"ג מיתקרי גזל בירושלמי דא"ר יוחנן מי שנתחלפו כליו בבית המרחץ אסור ללבשן. 

[יז] נוהגים לעשות מצת השיתוף שמערבין בו מבוי וחצירות בכל ערב פסח, אף על פי שעדיין הישנה קיימת, שמא לא נשמרה כל השנה מחימוץ ואסור להשהותה בפסח וצריך לבער. 

[יח] אמר מהר"י סג"ל שאם באו שום מים על שק דאית ביה קמח דפסחא בשעה שמוליכים מרחיים ונגעו לקמח, יש פוסקים לרקד את הקמח על ידי נפה ויזרוק הנתלחלח. אך מנהג כשר והלכה למעשה שיתפוס בכפו מקום שנגעו שמה המים ויאסף קמח שנתלחלח בידו ויותר מעט, ויערה את השאר, ואין אסור רק מה שנשאר בכפו. ואמר שכן ראה עובדא באביו מהר"מ סג"ל ז"ל, וכן בא"ח. וכן הורה מהר"ש כשהשתין כלב על שק. ובשאר ימות השנה אם השתין על אוכל אין לאוסרו מטעם דהוו כמי רגלי חמור וסירחא בעלמא, ואין בו שום איסור. 

[יט] אמר מהר"י סג"ל דיש נוהגים לאפות המצות של מצוה דליל שני בליל שני משום דחביבה מצוה בשעתה, וכן ברוקח. וכן פסקו גאוני בבל וגאונים של אשכנז. ואמר מהר"י סג"ל שטוב יותר לאפותם מערב יו"ט כי כמה קלקולים שיארעו ביום טוב כמו כבוי שלא לצורך וכה"ג, אך כל אדם יעשה כמנהגו וקורא אני עליהם שניהם למצוה נתכוונו. ואותם שאופים בליל שני צריכין למדוד הקמח בערב פסח דמדידה אב מלאכה היא ואסורה ביום טוב. ויניחנו כך במדה או יקשרנו בסדין או במפה עד שבא ללוש בליל יו"ט השני, ולא יתננו אל אגן הלישה דשמא עדיין משקה טופח עליו מהדחתו ולא מצי לנגבו נגד האש או בחמה דנתחמם ונתחמץ הקמח. 

[כ] אמר מהר"י סג"ל כל ימי הייתי מצטער לדעת זאת, ושאלתי לכל רבותי ולא מצאתי היתר ברור ולא ידעתי היאך יטהרו הכלי שלשו בהן בי"ט בפסח. דהא אסור להדיח דטרחא שלא לצורך הוא. וכ"ת לאפות המגלגלין בתנור אז שבפנים בסדקים לא נאפה. ועוד שלא לצורך הוא. להטיל לצונן אי אפשר דשייטי למעלה ואין המים נוגעים בכל צד, ועוד דילמא העץ מפסיק בין המים, ואם לשורפם איכא פסידא. ואילולא דרבוותא גמגמו בדבר ה"א דשרי להדיח' כמו קערות לצורך דחשיב צורך קצת שלא יחמץ ויפסד הכלי. דאפילו למוקצה עושין תקנה משום פסידא כגון כופין עליה כלי כו' או פורסים מחצלת כו', וחשיב קצת לצורך היום משום חימוץ, אך לא מלאני לבי ע"כ טוב להדיחם על ידי גוי ואין בזה משום אמירה לגוי דשבות. או לעשות עיסות קשות שאין נדבק בהן. וכן האגן שלשו בו מדיחו על ידי גוי. ומאן דלית ליה גוי אף ישראל ידיחו דלא הוי שלא לצורך דמצי נותן לתוכו דבר לצורך יום טוב. וכן הסכין שחתכו בו העיסה ידיח לצורך יום טוב. 
שאלו למהר"ש על טהרת הכלים שלשו בי"ט, והורה להניח לגוי להדיח היטב ואין לשפוך מים לאגן להניח כך שמא ישפוך. אך אם יסגרנו בחדר שלא ישפך שפיר דמי. פעם אחד דרש מהר"ש שמותר לישראל לטהר ולא הוי כמתקן לחול, דהא חזיא לאנוחי בה מידי ושרי להדיא מידי דהוה אמדיח י' קערות אף ע"פ שא"צ רק חדא, מאחר שדעתו להשתמש באותה הטובה בעיניו, ה"נ לא שנא. ויניחו גוי לכבד התנור, והיכא שאין גוי יעשה איך שיוכל. 

[כא] ולדקור המצות בעצים קטנים ולשרפם לצורך טרם יחמצו. וכשמכבדין התנור לגרוף הגחלים אז מכבדין במכבד יבש ואם התנור קרקעיתו חם יותר מדאי דשמא ישרפו המצות מותר להשרות המטאטא במים לצננו אם אי אפשר בענין אחר, דאי אפשר להשהות המצות עד שיצנן, ואם נדלק המטאטא אין להשרות שנית במים לכבות דאז הוי כיבוי שלא לצורך י"ט. 

[כב] נוהגין להסיק התנור למצות בעצי ערבה של לולבין שהיו לו בסוכה. ויש מכבדין עמהם התנור, הואיל ואתעביד בהו מצוה זימנא חדא. ועמא דבר כמו מהר"י סג"ל שהיה מסיק עמהן התנור לג' המצות. וכ"כ ג"כ בדרשות של מה"ר חיים א"ז וכן על עצי הושענות ובעצי הושענות מתקן הקולמוס. 

[כג] מנהגי מהרא"ק: ע"פ שחל בשבת אופין בע"ש שהוא י"ג, מדתנן בתוס' י"ד שחל בשבת אז מבערין את הכל מלפני השבת ואופין לו מצה בע"ש ואפילו מצה של מצוה. ורבי שלמה הורה שלא לאפות מצה של מצוה בע"ש שאיתקשו מצה לפסח וכתיב לא תשחט על חמץ דם זבחי (שמות לד, כה). הג"ה: וה"ר פלטיאל כתב דאין נראה לו, דהא חלת תודה ורקיקי נזיר אדם יוצא בו ידי חובתו בפסח, ואותן נאפו על חמץ. ועוד אי לכל מילי איתקש לא תהא מצה נאכלת בשתי חבורות, עכ"ל. כשחל ערב פסח בשבת, אמר מהרי"ל אחר שהצניע כלי חמץ וביערו את החמץ ביום ו' מתחילים בתיקון המצות. [הורה מהר"ש שיניחו החמץ אז בחדר מיוחד באותו בית בזמן אפיית המצות]. אע"פ שיש מרבותינו אשר כתבו לאפות ביום טוב ולא בזמן היתר חמץ, מכל מקום טורח גדול לאפות כדי כל אכילתו ביום טוב. ועדיף טפי למיפה בערב שבת שאר מצות מכמה טעמים, וגם מצות מצוה יש לאפות בע"ש. ונתעצמו הגדולים. גדולי הארץ הזאת כתבו אף כשחל ערב פסח בחול יש לאפות מצות מצוה בליל שניה דחביבה מצוה בשעתה כדפי' לעיל. ויש גדולים שכתבו אפילו כשחל בשבת מתירין מע"ש לאפות המצות, וסבירא להו דעדיף משום איחור אפיקומן ושינת התינוקות והפרשת חלה דחשיב איסור שלא לצורך י"ט. ורש"י כתב דמנהג קדמונים משום חיבוב מצוה. אבל בעיני נראה חששא דאוריתא דמצה איתקש לפסח דהוא נשחט מזמן איסור חמץ ואילך עכ"ל. וכמה גדולים הסכימו עמו, ויש שדחו ראיותיו. וראיתי גדולים נוהגים ומורים כדברי זה וכדברי זה. ועל כולם אני קורא ועמך כולם צדיקים וגו'. ואמת הוא דרש"י מימיו אנו שותין ויש קצת דררא דאורייתא מצות מצה. וכל חששות דלעיל דחילול יום טוב כולם דרבנן. המקיים המצוה מן המובחר תבא עליו ברכה. ומהר"י סג"ל נהג במצות שלו לאפותם בערב פסח גם כשחל ע"פ בשבת אפאן מערב שבת. מהר"ש היה נוהג כרוקח בליל שני לאפות משום חביבה מצוה בשעתה. 

[כד] מהר"ש התיר מצה של מצוה שהיתה נכפלת באפייתה מצד אחד שכמעט נדבק כפולה להדדי. ולא עוד אלא התיר לצאת בה. ואמר שאין לחוש על מצה כפולה אלא היכא שנדבק הכפל לגמרי. אז אין חום האור שולט בינתים ונתחמץ מה שאין כן בסמוכי' בלי דיבוק שאז האור שולט שם. מצה נדבקת בכפל והיה בע"פ אחר שש והורה מהר"ש לחתוך הנכפל והשאר מותר, ואי בתוך הפסח המצה כולה אסורה. 

[כה] עיסה שנילושה בפסח ונתנו בה מים יותר מדאי, והורה מהר"ש להוסיף קמח כדי צורכה. ואמר אותם שמאחרין מלתת קמח עד ששואלין לא יפה הם עושים כי מה איכפת אם יש בה יותר מהשיעור בהא ליכא מאן דאסר. אכן מהר"י סג"ל דרש עיסה שבלילתה רכה אין רשאין להוסיף קמח כדי לעבות' דאז לא נילש יפה וישאר קמח נגוב ומתי שאוכלים המצה אח"כ בתבשיל נתחמץ הקמח. 

[כו] ואמר מהר"י סג"ל דכשנאפו המצות מאד מאד יזהרו שלא יבא עליהם שום קמח נגוב אפילו כמלא עוקץ המחט דנחמץ במאכל. אמר מהר"ש אותם שזורקים מצות שלהם כשנתחמצו למקוה או לנהר, איסור הם עושים אלא יש לשורפם והפחמין יקברו. 

[כז] אמר מהר"ש יש אופין מצות לצורך כל הפסח לפני הפסח, כי אם היו אופין בפסח אז היה חמץ אוסר במשהו, אבל קודם זמנו באופין קודם הפסח אז מתבטל האיסור, וכן בא"ח. ויש אופין בתוך הפסח שיהא להם מצות חדשות בכל יום, והכל לפי המנהג. והנוהגים לאפות כולם קודם הפסח חומרא יתירא עושים, דבהדיא משמע בפ"ק דפסחים דאופין בכל יום גבי פת שעיפשה, בכל יום שכיחא ריפתא חמימא כו'. 

[כח] מהר"ש הקפיד על מי שהוציא המצות קודם שנאפו והחזירם לגמור אפייתם אולי יתחמצו טרם החזירם. אמר הח"ר אנשיל ששאל למהר"ש אם ב' שהיות מצטרפות לענין שיעור שהיית עיסה להחמיץ, והשיב שמצטרפין כי מה שהתחיל קצת להחמץ כשהוא מעט אין חוזר לאחוריו, ולכך כששוהה אח"כ ממהר להחמץ. 

[כט] נאמר למהר"ש על מהר"ם מאודנבורק איך שאסר מצה שעלתה באפייה, ואמר מהר"ש שאסר שלא כדין, כי מה יש לחוש בזה אם היתה נפוחה מחמת אפייה. והראה למהרי"ל מצה אפוייה שעלה בה קרום למטה כמלא אגרוף והתיר, ואמר דוקא אם נפוחה היתה באמצעיתה מחמת האפייה אז אסורה, אבל האי קרום מיחשב כהני כל קרומים העולים על כל דקר ודקר של המצה. 

[ל] בבית מהר"ש רחצו הדפין והספלין והמגלגלין שעושין בהן מצות ויבשום כשפסקו מלעשות מצות עד אשר הוסק התנור שנית. ואותו סדין שהיה מונח על הדף שעושין עליו המצות כשדוקרין ונוקבין המצות, לא נטל אותה הסדין פעם אחרת לעשות עליו המצות. דף של מהר"ש שעשו עליו המצות להדיא על הדף בלא סדין, ואת הדף ניקבוהו תולעים וצוה מהר"ש לסתום הנקבים שלא יכנס בהן בצק ויחמץ, וחמץ איסורו במשהו. [אמר מהר"ש אם נשתהה המצות חצי שעה אחר עשייתן טרם אופין, הוי חמץ. ולעיל אמר מהר"י סג"ל שהשיעור שליש של שעה]. נשאל למהר"ש על ג' מדות שעשו בהן מצות ולא יוכלו ליכנס אצל שאר המצות עד שהוסק התנור פעם שנית, והורה מהר"ש לשרוף את המצות שודאי נשתהו יותר מן השיעור שנתנו חכמים להחמיץ בשהייתן. 

[לא] בבית מהר"ש נטלו העריבות שנשתמש בהן חמץ כל השנה ועדיין הטיט בהן שטחו קודם הפסח לבטל חימוצן, והיו פורשין עליה מכסאות שקורין קולטרא"ן ועליהן פירשו סדינין וניפו עליהן הקמח של פסח. 
נשאל למהר"ש על שכבסו בורר שקו' בייטל של חמץ וניפו בו קמח של מצות. ואמר שמעיקרא היה בדעתו להתיר הבייטיל מידי דהוה אשק שהיה בו קמח של חמץ שכובסין אותו ומשתמשין לצורך קמח דפסח. הדר חשב שלא דמי לשק דשאני הבייטיל שמרקדין הקמח בתוכו והולך דרכו מעבר לעבר ונשאר הקמח בינתיים בין חוטי השתי לחוטי הערב ולא יצא יפה אפילו על ידי כבוס, ולכך אוסרין הבייטיל. ודמי לזיפא דדבר פשוט הוא שכך נוהגין מתי שבא מים על הזיפא ששונין בו קמח אפילו על מקצתו שאין לו תקנה להשתמש בו לפסח. 

[לב] חטה הנמצא' במצה בערב פסח, עיין בסמ"ק אשר התיר המצה כולה בנטילת מקום החטה. אבל חטה הנמצאת במצה בחש"מ קודם האפייה והצריך מהר"י סג"ל שרפה אל אותה המצה. והצריך מדורה לעצמה ולא לשורפה בתנור שאופים בו המצות. שוב מעשה שמצאו חטה במצה קודם אפייה ונטלו מקום החטה ואפו אותה עם שאר המצות, ויודע הדבר למהר"י סג"ל והצריך לשרוף המצה שהיתה בה החטה והשאר מצות שנאפו עמה בתנור התיר את כולן. 

[לג] הועד לפני מהר"ש על מה"ר מאיר מאודנבורק שהורה על עיסה שנמצא בה חטה בפסח שיש לזרוק החטה לחוץ והעיסה מותרת. מהר"ש אמר שהורה שלא כדין כי כל העיסה אסורה כשנמצאת חטה בתוכה. ואמר אלי מה"ר זלמן שט"ן ז"ל שהוא היה נושא ונותן עם מהר"י סג"ל על ענין זה לדעת מקור חומרא זו לאסור עיסה שלימה, ולא נתברר הדין. אך אמר מהר"י סג"ל דגם כן מנהגו להורות ככה ולאסור כל העיסה דבתר רישא גופא אזלא, הואיל והדבר יצא משיש טהור מהר"ש ז"ל מסתמא לא דבר ריק הוא ומסורת בידו מרבותינו הגדולים. 

[לד] ואני הכותב מצאתי בחיבור ישן וז"ל: מעשה ונמצא חטה במצה אפויה ולא נודע אם נתחמצה בה בעודה עיסה או שמא במים שנילושה החמיצה, או שמא נפלה בעיסה ולא נתחמצה מעולם, וציוו להשליך אותה מצה לבדה, דדמי להא דאמרינן בגמ' נגע באחד בלילה ולא ידע אם מת אם חי ולמחר השכים ומצאו מת חכמים מטמאין שכל הטומאות כשעת מציאתן. אבל שאר המצות מותרות העמד המים והמצות על חזקתן ומותר עכ"ל. ודוק ועיין דהכא נמי כשנמצאת בעיסה שלמה איתרע חזקת עיסה. שוב הראיתי ראיה זו לגדולים ונענעו לי ראש. 

[לה] על מרדה של חמץ שקורין אויבן שויבל שהודחה עם מרדות של מצה בצוננים והתיר מהר"ש, יען שהיו המים שהודחו בהן צוננים. ונשאל על מרדה דפסח שלא הודחה לאחר שנשתמש בה, ואמר מהר"ש שאין לחוש שאינו מדיח למרדות שלו. 

ספר מהרי"ל (מנהגים) הלכות חלה 
============================= 
מאת קוני עזר אחלה, לבאר סדר דיני חלה 

[א] בבית מהר"ש היו שורפין את החלות בערב פסח, ובחש"מ בלי שום תיקון. אמר מהר"י סג"ל תפריש אשה חלת האור. וכתב רש"י דשיעורה כזית והוא כחצי ביצת תרנגולת ונקראת חלת האור הואיל דלדידן נשרפת ולא ניתן לכהן, ומנהג במצות שעושין אותה עוגה קטנה. וכתב רש"י דיעשה כן כל השנה דחלה קרייה רחמנא והוא לשון עוגה וצריך לשורפם במדורת כהן או כהנת, לפי' ר"ת דפ' כ"ש, כן כתב מהר"ם. וכדי הוא רש"י לסמוך עליו דפי' דהיו מבטלין ברוב לאכילת זרים כ"ש ליהנות. ואמר מהר"י סג"ל דעוד נראה לו לדמות לעצים שנשרו מן הדקל דמבטלינן ברוב כיון דכלי לאיסורא אע"ג דיש לו מתירין. וחלה דידן בחוצה לארץ נמי לית ליה שורש דאורייתא כדמשמע פ' כל הבשר. ונכון לעשות לו מדורה לעצמה במקום שאין מבשלין שם, או בתנור שאופין בו המצות טרם הורדו תוכו המצות, שאז ידוע לו שלא תבא לידי הנאת ישראל טרם כליא איסורא. וכן איתא פ"ק דביצה היכא דמכלי כלה איסורא דלא מיקרי הנאה בתר הכי. 
[אמר מהר"י סג"ל הא דנהגינן לשרוף החלה במדורת ישראל ולא יהבינן לכהן - קטן, - נראה דזה מותר - לכו"ע - אפילו לר"ת דפי' פרק כ"ש, של בית רבי היו מחמין להו חמין לגבל בחיטי דתרומה טמאה. ופר"ת דהיינו הכהנים של בית רבי היו אוכלין, אבל רש"י פי' אפילו זרים של בית רבי היו אוכלין - עושין - אלא שהיו מבטלין אותה ברובא דחולין כדאמרינן בבכורות שהיו מבטלין תרומת חו"ל - ברובא - דחולין ואוכלין אותה. א"כ ה"נ מותר לבטלה בעצים וגחלים שהן חולין. ואפילו לר"ת נמי מותר הכי לבטלה בשאר עצים ושורפין אפילו במדורת זרים, והוי כמו עצים שנשרו בי"ט מן הדקל לתנור, אע"ג דהן מוקצה מ"מ מרבה עליהן עצים - מוכנים - ומבטלן. ואע"ג דהוי דבר שיש לו מתירין דאמרינן עליה - דאפילו באלף - לא בטל, מ"מ הכי מבטלין הואיל דכי נהנה מהן כבר כלו ונאכלו ע"י האור. אכן אסור לאפות שום דבר כשעדיין - עצים המוקצים - בתנור בעין טרם נשרפו. ה"נ גבי חלה מותר לשרוף אותה בכה"ג במדורת ישראל הואיל ומבטלה, אע"ג דיש לה מתירין דמצי ליתנה לכהן - קטן -]. 

[ב] אמר הח"ר איקא לפני מהר"י סג"ל שראה מעשה שאפו החלה בפסח ונתנו לכהן קטן כמו שפסקו מקצת רבותינו. ואמר מהר"י סג"ל אמת שפסקו הכי, אכן דרכי לדרוש ברבים שלא למיעבד הכי שלא יאמרו חלת חוצה לארץ נאכלת. 

[ג] וכשאופים בי"ט של פסח אז יפרישו שיעור חלה מן העיסה בלא ברכה, ולא יקראו לה שם חלה אך עוגה שקו' קוכלין, ואופין אותה עם שאר המצות. וכשנאפו יצרף את המצות עם העוגה הקטנה תוך סל או תוך אגן. ואם אין לו כלי שמחזיק את כולם יניחם במפה ויכסה המפה גם כן עליהם ונקרא צירוף הגון, ואז יפריש אותה עוגה הקטנה מעליהם בברכת חלה ויצניעה עד חולו של מועד ואז ישרפנה. ואין לשורפה בי"ט דהבערה שלא לצורך היא, ואין להשהות בלי אפייה כבשאר י"ט דתחמץ. 

[ד] אע"ג דיש מרבותינו התירו לאפות החלה בי"ט גם אם קרא עליה שם ונותנין לכהן קטן או לגדול שטבל לקריו. ויש אומרים אף אם אין שם כהן מ"מ אופין אותה משום הואיל וראויה לכהן אם היה שם חשוב מלאכה לצורך, או כיון דמותרת ע"י ביטול ברוב. אכן לא נהגינן הכי כדאיתא באגודה, אלא כרש"י דפסק כר' אליעזר דלא תיקרי לה שם עד שתאפה ויעשה כדפי' לעיל. אמר מהרי"ך דנתפשט המנהג לברך על הפרשת תרומה משום דכשאופין בי"ט אין לקרא לה שם חלה. 

[ה] ואמר מהר"י סג"ל גם בי"ט הואיל דהחלה בידו שהפרישה בברכה מותר לטלטלה במקום שרוצה לשומרה שם עד מוצאי י"ט. 
[אמר מהר"ש אם היה שם כהן קטן יכול לקרות לה שם לכתחילה ולאפותה בי"ט לצורך כהן קטן דרשאי לאכול החלה הואיל ולא ראה קרי מימיו, או אפילו לגדול שטבל לקריו]. 

[ו] מעשה שנשתהה החלה בתנור בליל יום ט"ו עד שנחרכה, ושאלו למהר"י סג"ל אם עדיין ראויה לפטור את המצות ע"י צירוף, והתיר לצרפה ולקרא לה שם חלה בהפרשתה ולברך עליה. 

[ז] דין חלה דאתא לידן נימא מילתא 
אמר מהר"י סג"ל מתי שאופין בי"ט נכון לעשות עם החלה כדפי' לעיל על ידי צירוף להפרישה אחר אפייה, דמה שנוהגין להפרישה עיסה ולהחזיקה כך בלי אפייה עד אחר י"ט, לאו הגון הוא, משום דאז נדבק העיסה במקו' הנחתה ואתא לזלזולי בחלה. 
וכשאופין הרבה פשטידן או פלאדין ושכח ליטול חלה יצרפם בסל ויטול חלה מאחד מהן. ואם הוא בי"ט של שבועות שאז דרך העולם שעושין פלאדין גדול וקורין לו סיני, אז אם שכח יטול ממנו חלה על כולן ויצניע החתיכה עד מוצאי י"ט וישרפנה. 

[ח] פעם אחת נילושו ב' עיסות אחת בכלי בשר לעשותה פרימזילש, ואחת בכלי חלב לעשותה פאציוס, ושכחו ליטול חלה מעיסת הבשר. ובכל אחת היה בה שיעור חלה, והורה מהר"י סג"ל דלכתחילה צריך ליטול מכל אחד חלה וגם לעשות מכל עיסה עוגה אחת ולאפותה בתנור כדי שיעשה מאפה תנור ולאכול העוגות ולשרוף החלה. ואם אין לו תנור יאפה אותם בכירת האש להעשות לחם ויפריש החלות בברכת חלה. 

[ט] אמר מהר"ש אין ליטול חלה מעיסה של דגן על עיסה של חיטין. הורה מהר"ש ללוש בפסח עיסה כמו ב' מידות שיהא חייב ודאי בחלה. ולאותם שלא היה להם קמח כשיעור חלה הורה ללוש מה שהיה להם. כששאלו למהר"ש אחר פסח על עיסה שנתנו בה שאור של גוי איך להפריש ממנה חלה, היה מורה שיפרישו חלה נגד השאור ומעט יותר, כי אמר שאם לא היו לוקחין יותר אז יש לחוש שמא מה שמפריש היה הכל משל גוי ונמצא מפריש מפטור על החיוב. ואמר שאח"כ כשמחמיצין עיסה אחרת עם השאור שנוטלים מתוך זאת העיסה אז א"צ להפריש רק מעט לחלה כי אז הוא כמו ס"ס. וכשנוטלין לעולם מן העיסה שאור להחמיץ עיסה אחרת, אז יהיו נוטלין קודם שיפרישו החלה, כדי שלא יהא נפטר במה שהפרישו ונמצא בתר הכי כשפורשים חלה בעיסה האחרת היה מן הפטור על החיוב. ואמר שיש נוהגים שאין מפרישין מעט חלה גם בעיסה שניה שהחמיצה עם מה שנטלו בזאת העיסה אלא ג"כ בכאן נוטלים נגד הכל שהחמיצו בו ומעט יותר. ומהר"ש היה מורה אל אשתו הרבנית ללוש שתי עיסות אחת בשאור של גוי ואחת כשיעור חלה בלא שאור ולקרב הב' עיסות להדדי ויטול חלה מאותה שלא נתחמצה בשאור של גוי חלה על הכל. מעשה בחלה ששהתה בערב פסח אחר שש עד שנתחמצה ואמר מהר"ש לשורפה ואין בכך כלום. 

ספר מהרי"ל (מנהגים) סדר ההגדה 
============================= 
בשם אדיר במתוחים דר, אבאר הלכות האגדה ודין הסדר (הלכות ההגדה) 

[א] דרש מהר"י סג"ל כתיב אשרי אדם מפחד תמיד (משלי כח, יד), וכתיב משמועה רעה לא יירא (תהלים קיב, ז), קשיין קראי אהדדי, אלא ר"ל מפחד תמיד אל דבר מצוה לעשותה כתיקונה. כך יהא כל אדם חרד באימה לקיים מאמר חכמים שתקנו מצות הסדר וההגדה. ולא יהא הדבר קל בעיניו אף אם כמה דברים יש בסדר שנראה בעיני האדם שאין הקפדה בהן ישכיל בדעתו לקיים שאין שום דבר ריק בהן. 

[ב] אמר מהר"ש מצות עשה לאכול מצה בליל ט"ו דכתיב בערב תאכלו מצות (שמות יב, יח). והכל חייבין אנשים ונשים וטף, כגון תינוק שיוכל לאכול כזית דגן, אף ע"ג דשאר מצות עשה דזמן גרמא נשים פטורות הכא חייבות, דילפינן מהיקישא לא תאכל עליו חמץ שבעת ימים תאכל עליו מצות. והני נשים הואיל ואיתנהו בבל תאכל חמץ, דכל לאוין נשים חייבות, איתנהו בקום אכול מצה. ואם יש זקן או חולה צריך לשרות לו ביין ולברך בתחלה בורא פרי הגפן, רק שלא תהא נמחית לגמרי שיהא עליה תוריתא דנהמא. ונ"ל להחזיק ראיה להמון העם שתמוה הדין בעיניהם, דהא גבי נזיר כתיב וכל משרת ענבים לא ישתה (במדבר ו, ג), אלמא דגם אם הוא שרוי ביין, מ"מ חשביה הקרא שתיה. 

[ג] ואמר מהר"ש דאסור לאדם גדול לאכול מצה בע"פ עד שתחשך, דאם אוכל מקודם הוי כאילו בועל ארוסתו בבית חמיו דהוי כאילו בועל נדה. וטעמא כי המצה יש לפניה ז' ברכות וברכת נשואין ג"כ יש לה ז' ברכות. אכן לקטנים מותר. והנשים היו ג"כ באותו הנס ומטעם זה חייבות בארבע כוסות. יש ליישן התינוק ביום למען יקיצו וישאלו בלילה. וממהרין בכל היכולת לאכול בשביל שישאלו התינוקות דהתורה העידה על ככה כדדרשינן כנגד ארבעה בנים דברה תורה ושינויים טובא עבדינן היכר לתינוקות שישאלו. וע"כ יהא שלחן מוכן מבעוד יום. וגם משום אפיקומן לאוכלו קודם חצות. 

[ד] אמר מהר"י סג"ל כל ימות השנה טוב למנוע כלים נאים למען מיעוט שררה זכר לחורבן. לבד מלילות הסדר לפי שהתורה הזהירה להראות דרך חירות, וכן בא"ח. על דרך שמשתמשין בכלי כסף וזהב ובגדי צבעונים באותה הלילה. ואפי' כלים הממושכנים בידו מן הגוים מותר להשים אותם על שלחן מיוחד לשמוח בראותם. וכן העיד שעשה כן אביו מהר"ם סג"ל. 

ומאד חביבה מצות הסדר דלא אשכחן דהקפידה תורה על תינוקות יותר מבלילה זו דכתיב והגדת לבנך (שמות יג, ח), אע"ג דכתיב גם בהקהל את הנשים והטף (דברים לא, יב) הא פריך התם טף על מה הן באין ליתן שכר טוב למביאיהן. 
כשישבו לשולחן יהיו מוכנים לכל אחד כוסו וג' המצות סדורין אב"ג זו על גב זו, ושני תבשילין, והירקות. ארבע כוסות כנגד ארבע לשון גאולה והצלתי כו'. ג' מצות אמר מהר"ש יען כי הקב"ה הוציאנו ממצרים והיוצא מבית האסורים צריך להביא קרבן תודה. ויש בה ד' מינין: חלות, רקיקים, רבוכה, וג' מינין של מצה כנגדן הויין הג' מצות. 

[ה] אמר מהר"י סג"ל שנראה בעיניו וכן שמע ממהר"ש, שאם נשבר אחד מן המצות שאין חוזרין ואופין שנית, דבלאו הכי צריכין לשבור אחת מן המצות לאפיקומן, וישים השבורה לשם. ואיסור גדול הוא לטרוח בי"ט בחנם ולהכין מצה אחרת. אך אם נאבדה אחת מן המצות נכון לאפות ג' מצות אחרות, משום דאסמכתא ג' מעשרון אחד. ועוד דזימנין דליכא שימור גמור לשאר המצות ליטול אחת תחת הנאבדת ובעינן שימור לשם מצת מצוה. וזימנין נעשות ע"י גויות או קטנים. ואם הקילו רבנן לענין אפיקומן שהוא זכר בעלמא לא נקל לענין מצה דאוריית'. אבל לענין נשברה כדפרי' לעיל, ואפילו היא השלישית משום הקדמת סי' אב"ג לא יאפה אחרת. וכן דנתי קודם מהר"ש ונענע לי ראש. על שנשברו שני מצות הורה מהר"ש לקחת השלישי' לכל הסדר. אמר מהר"י סג"ל מצה עליונה למוציא, ושנייה לאפיקומן ולאכילת מצה, שלישית לכריכה, ואם הוחלף לא עיכב. 

[ו] שני תבשילין אפילו כשחל ע"פ בשבת. [ויש נוטלין דווקא בשר - תבשיל א' משום פסח ולא - משום דזביחת חגיגה לא דחה שבת. ואמר דהמקפיד ליטול חד תבשיל איסורא קא עביד דאז ודאי נראה כמקדיש קדשים בחוץ דמכוון לעשות כבזמנם] ומנהג ליטול בשר זרוע על שם בזרוע נטויה. וביצה דתרגומו ביעא דבעא רחמנא עלן ופרקינן מהר"ש דרש יש ליטול ב' מיני בשר אחת של עגל ואחת של בקר ואמר מהר"י סג"ל שמה"ר מוסל היה נוהג ואמר שקבלה הוא בידו מרבותיו מתי שע"פ בשבת לקח במוצאי שבת בשר וביצה לאפוקי נפשי' מפלוגתא. 
חרוסת זכר לטיט. ועליו יהיו מונחין קידה וקנמון ושאר בשמים מחותכין ארוכין זכר לתבן. ואמר מהר"י סג"ל יש פוסקים לתת רימונים לחרוסת כדי לקהוי. 
וכשחל פסח בשבת יהא נזהר כל אדם לקלש ולערב החרוסת קודם בשבת דאסור לערבו בשבת משום לש דאב מלאכה היא. אכן אם עירב קצת מבעוד יום מותר להוסיף משחשיכה, ומערבו בין ביד בין בכלי. 
הירקות איפך וחסא שקורין לטוגא. איפך לטבול ראשון וחסא לטבול שני. 

[ז] אמר מהר"י סג"ל פליאה נשגבה בעיני על מה שצריכים בע"פ להמתין עם הסדר עד הלילה. אי משום "בערב תאכלו" והא עדיין אף אם יתחיל שעה ויותר קודם הלילה, ע"י הקידוש וסיפור ההגדה יהיה לילה טרם שיאכלו מצה. וכ"ת משום שתיית הכוסות שצריכין נמי להיות בלילה דומיא דמצה, תקשה לך על שני כוסות האחרונים דלאחר אכילה יהיו ג"כ מחוייבים לשתות קודם חצות כדרך מצה. וכן איתא מ"ד שרוצה להקיש ד' כוסות ומצה ונסתר מטעם זה. ואמר שנראה בעיניו טעמא משום שאכילת ירקות אתא למען שישאלו תינוקות, א"כ צריך להיות בלילה דכתיב בעבור זה (שמות יג, ח), בשעה שמצה ומרור מונחים לפניך, וכתיב והגדת לבנך (שם, שם) וההגדה בלילה היא. וכ"ת עדיין יתחיל מבע"י וע"י קידוש ימשך, דיש לך אדם שאין מאריך בקדוש. וטבול ראשון מיד אחר קידוש קודם סיפור הגדה. 

[ח] ואמר מהר"י סג"ל שפליאה בעיניו נשגבה מאי שנא דבליל הסדר המקדש נוטל ידיו אחר הקידוש ובשאר י"ט קודם. ושוב אמר שמצא טעם בנימוקי רבינו שמחה דאי נוטל קודם הקידוש, אז נראה דסבר ליה הלכתא כבית שמאי דאומר פ' כיצד מברכין נוטל ידיו ואח"כ מקדש. ואין לטעון ולומר דבשביל הסעודה היא כמו בשאר שבת וי"ט דנוטל ג"כ קודם הקידוש, דשאני הכא דהא מפסיק עדיין באכילת ירקות ובסיפור ההגדה טרם שסועדין מה שא"כ התם. ואמר דנראה לו ג"כ טעמא דאם נוטל קודם קידוש נראה כאילו נוטל לפירות והוי מגסי הרוח. אכן אע"פ דלא בעי נטילה מ"מ ידים נקיות בעי משום טהור ידים יוסף אומץ כדפי' לעיל בהלכות בדיקת חמץ. אך אחר הקידוש נוטל משום דצריך טיבול במשקים והן עלולין לקבל טומאה, ושמא יזלפו המשקים על הידים ויטמאו. ואין לומר דמה שאין נוטלין קודם הקידוש משום דחשיב ליה קידוש הפסק דמאי שנא מכל השנה. ולטיבול הירקות בעי נטילה גמורה רק לא בעי ברכת ענ"י כדלקמן בסמוך. וההיא נטילה גמורה לא יטול מקודם רק נקיות בעלמא אם צריך כדפי' לעיל. 

[ט] כל כוס צריך שיחזיק כמעט מלא שני קליפות ביצה, דהיינו רביעית הלוג. והא דאמרי' רביעית הוי ביצה ומחצה, ר"ל מתי שמשערים בהפלת ביצה תוך מים לשער כנגד המים היוצאים. אכן כשממלאין ומשערין בקליפת ביצה אז הוא כמעט מלא שני קליפות הביצה. והכוסות צריכין שטיפה והדחה, דכוס של ברכה הן. ולכל אחד ואחד כוסו. ולתינוק שהגיע לחינוך כתב הרא"ש דצריך. מיהו סוגיא דתלמודא משמע לכאורה גם שלא הגיע לחינוך, ויהיה רביעית להגיע לחינוך. וכוסות לא יהיו פגומים. לא יקח כוסות הצבועים מן עץ דדינם ככלי חרס. ויזהר כל אחד לשתות כוסו כולו בפעם ראשון כדי לצאת ידי חובתו בשתיית רביעית. ואם לא יוכל לשתות כולו, ישתה לכל הפחות רובו, וימזגנו במים שיהא מתוק לו כפי הנהגתו חי או מזוג. ואם ישאר משתייתו בכוסו, יזהר להריק אותו הנשאר אל הקנקן דמוזג ממנו ואח"כ יחזור וימלא הכוס, למען שלא יהא הכוס פגום. ויעשה כן לכל הארבע כוסות בכל פעם כשימזגם, וכן באגודה. ויש סומכין על התוספת לבדה מה שמוסיפין למזוג בו בכל פעם. 

[י] אמר מהר"י סג"ל הג' מצות והתבשילין וירקות וחרוסת כולן יהיו מונחין בקערה, לאפוקי מאותן אשר מניחין מקצתם ע"ג השלחן חוץ לקערה. דאיך תחשב אז עקירת הקערה במקום עקירת שלחן אם נשארו דברים שם. והיאך ישאל התינוק. ומטעם זה נמי אין לשום שום מצה יותר על השלחן עד אחר הסדר כשסועדין. ויניח את המצות כסדר זו ע"ג זו אב"ג. ויכרוך את המצות במפה לכסות חרפת הפת שמקדימין היין לפניו לקידוש, וכשמתחיל עבדים היינו אז יגלה אותם מלמעלה מעט לקיים לחם עוני שעונין עליו דברים. 

[יא] אמר מהר"י סג"ל שנראה בעיניו נכון להניח ירק האיפך בקערה שיהא סמוך אליו יותר מן המצות, דאי המצות סמוכין לו טרם שהיה מעביר על המצוה היה צריך לבצוע אפיקומן בראשונה. ואמרתי לפניו שמא לא הוי חשוב מעבירים אך כשמעביר המצוה שבידו ותופס אחרת כמו שאמרינן גבי תפילין. והשיב לי דחשיב נמי מעבירין אף אם מונח במקומו, וראיה גבי נר מערבי פ"ק דשבת דחשביה מעביר אע"ג דמונח במקומו במנורה. 

[יב] מקדשין יקנה"ז כשחל פסח או ע"פ בשבת. ובשמים לא בעי מכמה טעמים. והעיקר משום דשמחת י"ט משיב נפש. 

[יג] דרש מהר"ש שאין לברך ענ"י כשנוטל ידיו קודם טיבול ראשון, דההיא נטילה אינה רק חומרא בעלמא משום סרך תרומה, ולדידן האידנא אין שייך. ומה שכתוב בסדרים ברכת ענ"י בנטילה זו, היינו לפי המנהג שבימים קדמונים שהיו אוכלין תרומה דבעי נטילה. [מהר"ש לא הצריך את המסובין ליטול ידיהם לאכילת ירקות, אכן מהר"י סג"ל כל פעם שנטל אמר אל הבחורים - המסובים שם - ליטול. וכן דרש מהר"י וויילא שיטלו המסובין]. 

[יד] טיבול ראשון. אמר מהר"י סג"ל עושין אותו מן ירק כרפס שקורין איפך. והטעם משום דכרפס למפרע ס' פרך, ר"ל ששים רבוא עבדו בפרך במצרים. והעיד על אביו מה"ר מוסל כשאין לו כרפס נוטל כרתי שקורי' לאטיך לטבול ראשון, דמצוה לחזור אשאר ירקות. ואמר מהר"י סג"ל שנראה לו שטעם אביו היה משום שהפייט טוב עלם מקדים ליה, שיסד וז"ל: שקל כרתי או כוסברתא כו', ודייק מיני' דמוקדם למצוה זו כמו שדייק המיימוני אמתניתי'. ובגמ' נמי דייק דחזרת מצוה מדמקדמי מתניתין וברייתא. ועוד דכרתי טוב חי ממבושל כדאמר תלמודא, תומי וכרתי חיין ב"פ האדמה מבושלין שהכל. ובפעטרזיל' היה מסופק. וקירבל פי' בהג"ה במיימון שהוא עולשין, א"כ מרור הוא. ואם נטלו בטבול ראשון לאחר שמילא כריסו ממנו היאך יטול אותו לטיבול שני הלכך אין ליטול אותו בטיבול ראשון, אע"ג דכתב קירבל בכמה סדרים בטיבול ראשון לא נהגינן. ואחר כרפס מצוה לחזור אם אפשר כדפי' לעיל, וכן פי' ברוקח. ואותו סמך שכתבתי לעיל לכרפס אמר מהר"י סג"ל שמצאו ג"כ לכרתי דבמס' סוכה כרפס נהרא פירש"י דהיינו קפלוט והיינו כרתי נמצא דרומז נמי לס' פרך. ועוד טעם אחר ליטול איפוך שהוא דומה לקוצים כשיזקין בימי אלול ודומה לתבן שקששו ללבנים. 

[טו] וטיבול ראשון בחומץ. וכן עשה נמי מהר"ש ולא כמהר"ם שטבל בחרוסת, וכן משמע קצת בערבי פסחים. וטעמא דמהר"ם מפורש בהג"ה במיימון, דמשמע דאישתמוטיה הדין. ואמר מהר"י סג"ל שבנימוקי רבינו שמחה כתב טעמא מאותן שכתבו בטיבול ראשון חרוסת, היינו משום דתנן טיבול הראשון בחזרת. ואז צריך חרוסת משום קפא, והיינו דוקא היכא שאין לו שאר ירקות. ובטיבול ראשון דשאר ירקות לא יאכל מהן כזית כדי שלא יתחייב בברכה אחרונה דבנ"ר, דמאחר שאינה חיובא רק כדי התינוקות שישאלו והממעט בברכות לא הפסיד דברכה אין מעכבת. מהר"ש לא הקפיד ואכל שאר ירקות כזית ונתן לכל אחד כזית מ"מ לא בירך בנ"ר. פעם אחת אמר דאין חיובא בכזית והאוכל כזית לא בעי ברכה אחרונה, וכן הוא בא"ח. מהר"י סג"ל היה מברך ב"פ האדמה בטיבול ראשון, וכן על אכילת מרור בטיבול שני טרם הטבילה דאז הוי ברכה עובר לעשייתן. 

[טז] הקשה מהר"י סג"ל הא דאמרינן טיבול ראשון למען ישאלו תינוקות, וכששואל מה נשתנה וכו', היאך משיבין לו עבדים היינו והא הטיבול אתא בשביל הנס. ואמר שנראה לו דהכי פי' דאנחנו מדמינן את עצמנו כבני חורין מפני הנס. ועוד טיבול ראשון אתא לגרר לבו לאכול מצה לתיאבון. ואמר מהר"י סג"ל שבנימוקי רבינו שמחה כתב דכך שואל התינוק, מאחר שהירקות עדיין מונחים על השלחן רואים אנו דצורך בהן לטבול עוד, מה נשתנה מכל הלילות, ועוד אמאי אין טובלין גם עתה טיבול שני ואמאי שוהין. ומשיבין לו דמפסיקין משום לשבח ולהלל ששיחררנו מאשר עבדים היינו לפרעה. וכדרך הזה היה עקירת שלחן בימיהם. ואמר מהר"י סג"ל שמהכא דקדק רבו המובהק מהר"ש, שהיה נוהג להניח את הירקות ואת החרוסת בקערות מיוחדות, ולא הניחם בקערה שבה המצות כדי שישארו לפניו בעוקר קערה שבה המצות, כדי לישאל התינוק על הירקות כדפי'. [אמר מהרי"ל שכתב הרוקח ששני טיבולין אנו עושין בשביל שישאלו התינוקות, וכששואלין משיבין להן דהוי זכר לתחילת שיעבוד מצרים, דכתיב לקושש קש לתבן (שמות ה, יב), ועבדינן זה לדוגמתן - לזכר -]. 

[יז] ברכה אחרונה דכוסות איתא בה פלוגתא דרבוותא. ואמר מהר"ש דנראה לו לנהוג כהרא"ש דפסק דאין לברך ברכה אחרונה על שום כוס עד אחר כוס רביעי, והממעט בברכות לא הפסיד, וטוב יותר מלברך ברכה לבטלה. וכן דרש מהר"י סג"ל ברבים לנהוג כדברי הרא"ש, וכן בא"ח הביא מנהג הרא"ש וכ"כ ה"ר יונה. ולא נהגינן כמסקנת מהר"ם וראבי"ה שיש לברך ברכה אחרונה אכולהו כסי בר מכוס שני דברכת המזון פטרתו. 

[יח] אמר מהר"י סג"ל הא דלא מייחדינן ברכה על ארבע הכוסות, כגון וצונו לשתות ארבע כוסות, נראה לי משום דהן מפוזרין ולא מכונסין בפעם אחת. והיינו טעמא נמי דלא מברך על הלל דליל פסח, מאחר דמחולק מקצתו קודם סעודה ומקצתו אחריה. ועוד אמר טעמא דהיאך יברך על הכוסות וצונו לשתות ארבע כוסות בלילה הזה, והלא שנים מהן דשל קידוש ודברכת המזון מחוייבין בשאר י"ט נמי. והא דלא מברכינן שעשה נסים איציאת מצרים, אמר מהר"י סג"ל משום דמצוה הכתובה בתורה היא, ואין מברכין שעשה נסים אלא אמצוה דרבנן, כגון חנוכה ופורים דתיקנו הברכה משום הנס, מצות ופסח דאורייתא גם אם לא הנס. וש אומרים דסומכין על מה שמזכירין בהגדה הנס. וקשה לרב אדהיכא סומכין, אם על שעשה נסים לאבותינו זה לא הוי ברכה, ואם על ברכת אשר גאלנו אין בו משום לשון נס. ע"כ טעמא כדפירשתי. 

[יט] הסיבה. אמר מהר"ש דצריכין ליסב כששותה הד' כוסות ובאכילת מצה ואפיקומן, וכן דרש נמי מהר"י סג"ל, ובאכילת מרור לא יסב. אמר מהר"ש דאם לא אכל או לא שתה בהסיבה צריך לאכול ולשתות שנית בהסיבה. והאוכל כל סעודתו בהסיבה הרי זה משובח. והכל חייבין להסב אחד אנשים ונשים עבדים ושפחות. ותלמיד בפני רבו מאימת רבו לא יסב, אך רבו יתן לו רשות. ורבינו שמחה פסק כרבה הלכך טוב ליתן לו רשות אפילו אינו רבו מובהק. ובן אצל אביו אפילו רבו מובהק צריך הסיבה. ואשה אין צריכה הסיבה, ואם אשה חשובה היא צריכה הסיבה. וכתב המרדכי נראה דהאידנא כל הנשים שלנו הוויין חשובות וצריכין הסיבה. וכל זה דרש מהר"י סג"ל נמי, ואמר דתוס' כתבו דנשים דידן חשובות נינהו הילכך אפי' בפני בעלן תיסבן. וכל שכן אלמנה או שאינה אצל בעלה דחייבות לפי' רשב"ם. 

[כ] ואמר מהר"ש הסיבת ימין אינה הסיבה שמא יקדים קנה לוושט. ופרקדן פי' שמונח על גביו מאחוריו לא שמי' הסיבה. כתב בהג"ה במיימון וז"ל זגין אבירכי דהדדי. ר"ל היו נשענין במסיבה כל אחד על ירך חבירו. אמר מהר"י סג"ל דדוקא כשאחד מיסב על ירך דחבריה, אבל להשען על ירך דידיה לא, דאז נראה כאילו הוא אבל ולא דרך חירות, פעם אחת כתב מהר"ש שמצא כתוב בגליון אלפסי שהניח לו אביו מה"ר זעקיל ז"ל, ששמע מפי רבו הר"ר יודא ז"ל דדוקא בימיהם שהיו רגילין בהסיבה בשאר ימות השנה, אז מחוייבין בה בפסח, אבל לדידן שבשאר ימות השנה לא נהגינן בהסיבה, אין לנו לעשותה בלילי פסח, דמה חירות שייך בזה אדרבה דומה לחולה, וכ"כ אבי העזרי. 

[כא] אפיקומן, אמר מהר"י סג"ל דיעשנו ממצה שנייה. ויניח האפיקומן לפניו ע"ג השלחן תחת המפה, זכר לצרורות בשמלותם, וכן בא"ח. ועוד טוב להיות מונח לפניו שלא ישכחנו לאכול בגמר הסעודה. אמר מהר"י סג"ל שנראה לו ליישב אותם שנוטלין מצה שנייה לאפיקומן, ולא חשוב בעינייהו מעבירין על המצוה מאחר דמניחין את הראשונה לברכת המוציא ועל אכילת מצה. ואמר שראה מחמיו מהר"ר משה כ"ץ שהניח מצה שנייה בעליונה להוציא נפשיה מפלוגתא. והקשה אליו מהר"י סג"ל ממה נפשך אי תחשבי' מעבירין, א"כ מאחר דמצוה תחשב בציעת האפיקומן תעשה מן העליונה כדין מצוה דאין מעבירין, ואי לא חשיב בציעת האפיקומן מצוה עדיין תניח את הראשונה למעלה וישאירנה למצוה ויבצע אפיקומן מן השנייה, דמה שמעביר מן הראשונה לא חשיב העברה דהא בציעת אפיקומן לא חשיב מצוה. ואת החלק הגדול שיעלה בבציעת המצה בידו יניח לאפיקומן. אמר מהר"י סג"ל דראה הטעם מפני מה פורסין אפיקומן סמוך להתחלת הא לחמא עניא, לפי אותו פי' דרכו של עני בפרוסה. 

[כב] הא לחמא, באומרו יהיו התבשילין מסולקין מן הקערה, וכן נהג מהר"י סג"ל בעצמו לסלקם. ודרש ברבים דאין צורך, ורוב רבותינו כתבו כן. ויגביה הקערה עם המצות ויחזיקה כן, דהא צ"ל כל דכפין ייתי ויכול. ואי עתה מסלקנה ממאי יאכלו ויאמר עד מה נשתנה. ואז יסלקנה עד סוף השלחן עד שהגיע לומר עבדים היינו. ואז יחזירנה לפניו לקיים פירוש לחם עוני שעונין עליו דברי ההגדה. ולכך יהיו אז מקצת המצות מגולות עד לפיכך כדפי' לעיל. מהר"ש כשאמר הא לחמא לא הגביה הקערה אלא דחפה כמו שפי' המיימון. ופעם אחת לא הגביה ולא סלק הקערה באמרו הא לחמא. אך הניח הקערה והגביה המצות בידו והניח הקערה עד שהגיע למה נשתנה, ואז החזיר מצות בה וסילק הקערה עם כל אשר בה מן השלחן עד שהגיע לומר ר"ג. ושאלו לו א"כ מאחר דדי בהגבהת המצות לבד מה הצריכו רבותינו לחלק בהסרת התבשילין. ואמר היינו לפי אותם שאין עושין כן אבל הטוב והישר לעשות כן להגביה המצות לחודייהו. 
[אמר מהר"י סג"ל יש - מרבותינו - שפסקו כשאומר הא לחמא שמסלקין הקערה מיד, והרוקח והרא"ש כתבו כשמגיעין לבני חורין - אז יסלקנה ועד שם יגביהנה -, וסעד לדבריהם נראה לן כיון דקאמר כל דכפין ייתי כו' צריך להיות לפניו. ואח"כ מסלקין - במקום עקירת השלחן דבימיהם - בשביל שישאלו התינוקות: והא עדיין לא אכלנו ואתם מסלקין השלחן. ורוב רבותינו כתבו - כשמגביה הקערה - אין צריך להסיר התבשילין. אמנם רבינו יוסף ט"ע יסד כן וכן רבינו שמחה, ומקצת רבותינו פוסקים נוהגים להוציא - וכן נהג מהרי"ל להוציאם -]. 

[כג] ואמר מהר"י סג"ל דגם יש לאחוז מצה בידו עם הגבהת הקערה. מה שעקרו בימיהם השלחן ולדידן הקערה, שישאלו תינוקות. ומה ענין יציאת מצרים מצינו להשיב להן על זה. ואמר מהר"י סג"ל דאומר להן אין לנו לאכול עד שנודה להקב"ה על שעשה לנו נסים. ואז שואל מה הם הנסים ואז אומר עבדים. וכ"כ לעיל מרבינו שמחה. 

[כד] כוס שני מוזגין בבא לומר מה נשתנה. ואמר מהר"י סג"ל כדי שישאלו התינוקות מה מוזגין עוד לשתות כולי האי ולא אוכלין מידי. ואם שואל אין צ"ל מה נשתנה ויתחיל עבדים היינו אם ירצה. מהר"ש שתה בין כוס ראשון לשני. אמר מהר"י סג"ל שבנימוקי רבינו שמחה כתב אם יש שם קטן השואל לו ולמה הגבהת הקערה אז אינו אומר כל ההגדה, וראיה בגמ' דאמר התם פטרתנו לומר מה נשתנה, וכולה חדא מלתא היא עד ר"ג היה אומר כו'. והעיד מהר"י סג"ל על חמיו מהר"ר משה כ"ץ פעם אחת שאלתו בתו אבא למה הגבהת הקערה, והתחיל עבדים היינו ולא אמר מה נשתנה. 

[כה] מה נשתנה, אמר מהר"י סג"ל דאומר אותו בניגון יפה לשבח לאדון הכל. ואם ע"פ בשבת ממהרין בכל מילי, לאכול אפיקומן קודם חצות, ושלא ישנו התינוקות, דהא צריכין אז לשהות תוך הלילה טרם מתחילין בקידוש. אמר מהר"י סג"ל בנימוקי הר"ר שמחה כתב שגם יכולין לומר אין אנו חייבין לטבל. דמה שהגיה בגמ' שאין לומר חייבין היינו משום הקושיא וכי חיובא לדרדקי, אבל לגדולים שייך חיובא. 

[כו] מה שכתב המיימון מתחלה מרורים ואח"כ מצה על שם שנגאלו, והא אנו אומרים להפך בהגדה מצה זו ואח"כ מרור זה. אמר מהר"י סג"ל דהמיימון מפרש איך היו עושין בזמן הבית, ולשם שייך מרור לפסח, אבל לדידן מרור מדרבנן, לכך אנו מקדימין מצה שהיא דאורייתא גם לדידן קודם מרור דרבנן. וכן אמר מהר"ש מצה בזמן הזה דאורייתא מרור דרבנן. וכשאמר מהר"ש פסח מצה ומרור לא עשה דבר, אבל אח"כ כשאמר מצה זו הגביה המצה, והיה נוהג להראות השלימה. וכן דרש מהר"י סג"ל נמי להגביה העליונה. וכן במרור זה היה מגביה ומראה את המרור. אמר מהר"י סג"ל אף על פי שאין מגביהין הבשר כשאומר פסח, משום דנראה כמקדיש קדשים בחוץ, מכל מקום צריך להיות מגולה דהוי זכר לפסח. 

[כז] כמה לקו באצבע עשר מכות כו', שאלו למהר"י סג"ל אם כן איך אמר ביד חזקה שתים. וכן קשה נמי גבי דבר דכתיב נמי יד ונדרוש נמי הכי. ואמר מהר"ש דהמכות שהיו במצרים חשובות כאלו הן בפעם אחת, דמסתמא דומות להדדי. ולכך אין לדקדק כך, אבל מה שהיה על הים היינו במקום אחר ומדשינה וכתב יד שם לדרוש כמו שדורש. אמר מהר"י סג"ל כשאומר בהגדה דם ואש ותמרות עשן, יטיף באצבעו מכוסו לחוץ באומרו כל תיבה פעם אחת. וכן כשאמר דצ"ך עד"ש באח"ב בין בפרט בין בכלל ס"ה י"ו פעמים נגד י"ו פנים, רוקח. ועוד טעמים יש שם. וכן מהר"ש כשאמר דם צפרדע כו' שוטף בכל תיבה ותיבה פעם אחת מן הכוס לחוץ. ואמר שכן נהג ראבי"ה, ונראה לו הטעם דר"ל מכל אלו יצילנו ויבאו על שונאינו, דהא הכוסות להצלחה לישראל. 

[כח] בלפיכך מרבינן לישנא דשבח. ואמר מהר"י סג"ל דסמכינן בהא ארוקח אף על פי שבשאר מקומות א"א רק ז' מיני שבחות. כשאמר מהר"ש לפיכך החזיק הכוס בידו עד שבירך בורא פרי הגפן, וכן עשו כל המסובין. וכן אמר נמי מהר"י סג"ל דבלפיכך מגביהין הכוס על שם שירה, והעיקר לתופסו עד בורא פרי הגפן. ואע"פ שהרא"ש כתב שלא לברך התוס' פשיטא להן דמברכין. והרא"ש כתב דאסור ליהנות בלא ברכה וספק איסור לחומרא. ופשיטא דכוס זה לא בעי ברכה מעין שלש דמחמת הסעודה הוא. ואמר מהר"י סג"ל מאחר דתופס בידו הכוס באמרו לפיכך, יכסו את המצות שהיו מקצתם מגולות עד כאן לעונין עליהם הדברים, ולא יראו בושתם שמקדימין היין לפת או כשמגיעין לברכת בורא פרי הגפן לכל היותר. 

[כט] ברכת הלל בליל פסח לא היה מברך מהר"ש. וכן נהג מהר"י סג"ל דלא בירך לא לפני סעודה ולא לאחר סעודה. ואומר דאית ביה פלוגתא דרבוותא אי מברך אי לא. באגודה כתב דמברכין בין לפניה בין לאחריה, ובא"ז פסק שאין לברך כלל. וכן איפליגו הרא"ש ומהר"ם, ואנו אין מברכין כלל, כי רבתא דהלילא, וכן רבותינו לא היו מברכין דהממעט בברכות לא הפסיד, וכן העיד בא"ח על הרא"ש. 
[אמר מהר"י סג"ל הא דמחלקין ההלל בלילי פסחים בכה"ג, משום דעד למעינו מים מיירי בנסים שנעשו כבר כגון יציאת מצרים וקריעת ים סוף, ומן לא לנו ואילך איירי בנסים שעתידים להיות בימות המשיח במהרה בימינו ומלחמת גוג ומגוג ותחיית המתים לעתיד לבוא]. 

[ל] מהר"ש אמר ונאכל שם מן הפסחים ומן הזבחים, כי כך הוא בכל הספרים בלתי המרדכי. וכשחל ע"פ במוצאי שבת הניח מהר"ש שני תבשילין לפניו, ואמר שאם לא כן היה נראה כמקריב קדשים בחוץ. ואמר טעם כי פסחים הם לעולם אבל זבחים אינם כשע"פ בשבת. מהר"י סג"ל היה אומר מן הזבחים ומן הפסחים, משום דחגיגה נאכלת קודם הפסח, דפסח נאכל על השובע דחיישינן לשבירת עצם. אף על גב דסתם ההגדה כבן תימא דמקיש חגיגה לפסח ואסורה נמי בשבירת עצם, דגרסינן במתני' מה נשתנה הלילה הזה כולו צלי, דמשמע חגיגה נמי בצלייה דהוקשו לפסח והיינו כבן תימא, מכל מקום עיקר שבירת עצם לא כתיב רק גבי פסח. 

[לא] נוטל ידיו נטילה גמורה בברכת על נ"י לברכת המוציא ונטילה זו צורך הסעודה היא, משום דבסיפור ההגדה והלל הסיחו דעתם מנטילה ראשונה. ויתפוס שלשה המצות בידו העליונה להמוציא והשלישית ללחם משנה והפרוסה על שם לחם עוני. ויברך ברכת המוציא ויניח השלישית להשמיט מידו, ויברך על הפרוסה עם תפישת העליונה על אכילת מצה. וכן נוהג נמי מהר"ש. ויברך שתי הברכות טרם ישברם. ואחר כך יכוף אותם ויבצע משניהם ויאכל כזית מכל אחד, דהיינו כביצה שלימה דכזית חצי ביצה וכן יתן לכולם. ואם אין פיו מחזיק לאכול שתי כזית בבת אחת אז יאכל מקודם בציעת המוציא ואח"כ דעל אכילת מצה. ואם חולה הוא שאין יכול לאכול גם כזית בפעם אחת, אז ישרה המצה במים או ביין כדי לרכך אותה ויאכל ובלבד שלא יהא נימוח דיהא עדיין עליה תוריתא דנהמא. אבל אסור לשרותה במרק שקורין ברייא דאז אם אכלה כך לא יצא. 

[לב] ודרש מהר"י סג"ל אסור לדבר שיחת חולין מברכת אכילת מצה עד שיעשה כריכה במצה השלישית, משום דמספקא לן אי הלכה כהלל דלא בעי ברכה, ואם לא דבר עד שם אפילו אי בעי ברכה היה יוצא בברכה ראשונה. אכן כל דבר שהוא צורך הסעודה לא הוי הפסק, מידי דהוה בין בציעת המוציא טרם שאוכלה יכול לדבר לצורך סעודה. 
אמר מהר"י סג"ל מצה דברכת המוציא שתי לילות דפסח אין טובלין במלח כמו בשאר השנה משום חיבת מצה, ולית דין צריך בשש עד שיביא מלח, כדאמרינן גבי מגילה עשרה קורין ועשרה מתרגמין ושמע אחד מהן יצא. וטעמא נמי משום חיבת נס נותן לב לשמוע, אף על גב דאמר בעלמא תרי קלי בהדי הדדי לא משתמעי. ומהר"ש טבל בציעת המוציא במלח ואמר מצה במילחא אינה נאסרת אלא משום חימוץ. ואמר אפילו מצות הכריכה מותר למולחה. 

[לג] טיבול שני בחסא שקורין לטוגא. ויברך על אכילת מרור טרם ישקעו בחרוסת. ואמר מהר"י סג"ל דישקענו תוך החרוסת בעומק ולא ישהה המרור תוכו. וינענע המרור אחר טיבולו שלא יהא דבוק בו חרוסת לבטל טעם מרור. ויאכל כזית מרור שיעור חצי ביצת תרנגולת. ויכרוך את העלין שיעמדו על כזית, ולא חשבינן ליה אוירא דמרור לכזית. ויאכלנו באכילה אחת או רצופים באכילת פרס. לאפוקי מאותן שנוטלין מרור ב' עלין או שלשה. מהר"ש לא חש ונתן למסובין הרבה חרוסת עם המרור ואוכלין בלא הסיבה. 

[לד] נשאל למהר"ש על יהודי שהלך בגנו של גוי וקצץ ירקות למרור מהו לצאת בו, מי בעינן מרור דומיא דמצה משלכם, או דילמא כיון דמרור עכשיו לדידן מדרבנן שרי. והשיב מהר"ש דהוי שינוי רשות, דהא אפי' גבי ערב' ישראל אחר שלא קצצה יוצא בו, והבעל הבית יוצא בו, אבל אותו שקצצו לא יוכל לצאת בו. ואם חוזר בעל הבית ונותן אליו במתנה נמי יוצא בו. 

מי שאין לו חסא, השיב מהר"י סג"ל בתשובה דכתב בתשב"ץ ליקח וורמוטא דהיינו מרור דמתני'. ואמר מהר"י סג"ל דנראה לו טעמא משום דמ"ד בגמ' דהוה מהדר אמרריתא דמריר טפי. ודחי התם בגמ' טעמא דחזרת עדיפא משמע אי ליכא חזרת מרירותא קודם. ואגודה דכתב מערטיך היינו תמכא דמתני', ושמא בשביל דלא איתברר דעולשין קירבל, כיון דכתיב בסדרים ליקח קירבל בטבול ראשון. וצריך ליזהר ליקח הקלח של המערטיך או הירוק שלו ולא השורש, כדדייק התם דאין יוצאים בשרשים. ומי שאין לו שאר ירקות בטבול ראשון אלא חסא מפורש בתלמוד דק"ל כר"ח דמברך בטבול ראשון בורא פרי האדמה וגם על אכילת מרור ובטבול שני אכיל ליה בלא ברכה. 

[לה] שאל הר"ר אנשיל למהר"ש למה אין מברכין על החרוסת, והשיב לו דהוי דבר הבא בתוך הסעודה, ואע"פ שאכלו עם החסא לבד בטלה דעתו. ובא"ח כתב דאין מברכין עליו אע"פ שהוא מצוה לפי שהוא טפל למרור. ובכזית מרור כתב מהר"ם שצריך ברכה אחרונה. ואמר מהר"ש שנראה לו שגם כאן לא יברך אחריו, דהוי תיקון סעודה ויוצא בברכת המזון. וגם אשאר ירקות דטבול ראשון גם אם אכל כזית לא בעי ברכה אחרונה כדפי' לעיל. 

[לו] כריכה דעושין על מצה השלישית דכורכין חסא עמה כל אחד כזית ואוכל בלא ברכה, דאינה רק לזכר כמו שהלל עשה בזמן המקדש. בבית מהר"ש לא טבלו חסא דכריכה בחרוסת. ואמר מהר"ש שלעצמו היה טובלה בחרוסת. 
ומהר"י סג"ל כתב בתשובה דכריכה פסק הרא"ש וגדולי איור"א להטביל בחרוסת כדהוה הלל עביד ולא חשיב רשות לבטל כריכה דרבנן דכולהו זכר למקדש הוי. וז"ל סמ"ג רבינו יחיאל היה טובל הכריכה גם בחרוסת דמאחר דהי' זכר להלל עבדינן כהלל דכרך פסח מצה ומרור בחרוסת, דאם לא כן היכן אכל חרוסת דידיה. וכן עובדא במהר"י סג"ל דהוא טבל בעצמו ולמסובין נתן לכל אחד כזית מצה וכזית מרור. יש טבלו בחרוסת ויש לא טבלו. יש הסיבו כמו למצה. ואמר דאפי' למרור אין איסור בהסיבה רק דלא צורך. ויש לא הסיבו כמו למרור, וסמכו אראבי"ה בכה"ג. 

[לז] בבית מהר"ש בסעודה בליל פסח היו אוכלים ביצים טרם כל דבר. ואמר טעמא דתרגום דביצה ביעא דבעא רחמנא עלן ופרקינן. כשהוא מוצאי שבת ממהרין עם הסעודה. 
דרש מהר"י סג"ל בכל י"ט נכון להרבות מאכלים. מלבד שתי לילות הסדר, משום שצריך לאכול עדיין אפיקומן. ואף על פי דנאכל על השובע, מכל מקום אין נאכל על אכילה גסה דאחריה קץ באוכלין. ועוד למען לא ישנו התינוקות וישאלו לחד פי' דפ' ע"פ חוטפין מן התינוקות. וכן מהר"ש דרש דכל שנויים שיוכל לעשות כדי שישאלו התינוקות יעשה ומשובח הוא, כגון לחטוף מה שבידו וכה"ג דהקב"ה מתאוה ליה כדפי' לעיל. ואמר מהר"י סג"ל דחולקין להם פירות כרצונם כדי שלא ישנו. ועוד טעם שלא ירבה בסעודה דצריך אחריה לגמור הלל והלל הגדול ולסיים הגאולה. וכי ירבה באכילה יהא נטרד. ויש שאין מברכין הטוב והמטיב בסעודה שלא להרבות כוסות. ויש שאין אוכלים שום טיבול על שם ב' פעמים דאומרים במה נשתנה. 

[לח] אפיקומן אוכלין אחר גמר הסעודה. ואמר מהר"י סג"ל דצריך לאכול כשיעור ב' זיתים, דהיינו כביצת תרנגולת, דחביבה היא משאר המצות דשיעורם בכזית שהיא חצי ביצה. ונאכל על השובע וגם כדי שביעה, ואם לא יוכל לאכול כולי האי מ"מ לא יפחות מלאכול כזית, ובעי הסיבה. 

[לט] נשאל למהר"ש הא דאמרינן גבי אכילת אפיקומן אם ישן לא יאכל אם פי' דוקא באמצע אכילת אפיקומן או אפי' קודם שהתחיל לאכלו. ואמר אפי' קודם שהוא מתחיל בו. ואע"ג דאמרינן הפסח אין נאכל אלא על השובע, היינו לבסוף, מ"מ עיקר אכילה של זאת הלילה כקרבן פסח, וחשוב הכל אכילה של הקרבן וסעודה אחת היא, ואם ישן בה הרי הוא כב' חבורות. ולכך אם ישן קודם אכילת אפיקומן אין לו אח"כ לאוכלו. ואף אם חביריו ניעורין דדין פסח הוי הכי ואם נתנמנמו כולן לא יאכלו. ומאחר דדומה לפסח צריך לאוכלו קודם חצות, ואע"פ דר' עקיבא אמר ר' אלעזר ב"ע וקיימא לן כוותיה דאוכל עד שיעלה עמוד השחר היינו בדיעבד אבל לא לכתחילה. 

[מ] ממנהגי מהרא"ק 
פעם אחת שכח רבי לאכול אפיקומן ונזכר לאחר ברכת המזון, ולא רצה לאכלו לפי שהיה צריך לברך אחריו ולשתות עוד כוס ברכת המזון, ואי אפשר דאמר בין שלישי לרביעי לא ישתה. ולא רצה לברך אחריו בלא יין לפי שתיקנו שלישי לברכת המזון וברכת המזון טעונה כוס. גם אחר כוס רביעי של הלל לא רצה לאוכלו דלא תיקנו אלא ד' כוסות והשתא כוס ברכת המזון לאחריו כוס חמישי היה. והחזיק הטעם שא"צ שיוכל לסמוך כרש"י על מצות שאכלו בסעודה דכולן לשם שימור נתקנו כדפי' לעיל. 
הג"ה במהרא"ק: ואם שכח אפיקומן עד שנטל מים אחרונים, או עד שאמר הב לן ונברך או אפי' בירך כבר ברכת המזון ונזכר טרם יברך ב"פ הגפן, כתב אבי"ה שיטול ידיו ויברך המוציא ויאכלו. ואי שכח עד שזימן ובירך פרי הגפן לא יאכל, דאי יאכל צריך לברך ברכת המזון שנית ונמצא מרבה בכוסות, עכ"ל א"ח. 
הג"ה: מהר"ם כתב אם נפסד אפיקומן יכולין לסמוך על מה שאכלו כבר וא"צ יותר. אפיקומן פי' אפיקו נימא ר"ל נצא לישן ולא נאכל יותר. פי' אחר אפיקו מני פי' הוציאו כלי אכילה. 

[מא] מים אחרונים נוטלין קודם ברכת המזון אחר אכילת אפיקומן. ואמר מהר"י סג"ל דלא בעו ברכת ענ"י דמשום נקיות וסכנה הן. מהר"ש שכח שלא נטל מים אחרונים עד אחר שבירך הזימון, ואז נזכר ואפ"ה לא נטל. ושאלו ליה אם סבר הטעם דלא נתקנו כ"א משום ברכת המזון. ואמר הן היינו טעמא. וכשנטל מים אחרונים לא נטלו אחד מן המסובין אפילו בנו, רק הוא לבדו שבירך ברכת המזון. 
ואמר מהר"ש מה שהבעלי בתים רגילין לזמן בעצמן בלילי פסח, משום דבזה מראה את עצמו שהוא גדול הבית במה שעשה הסדר. ויש רגילין לתת רשות לאחר שיזמן. 

[מב] כוס שלישי מוזגין לברכת המזון. אמר מהר"י סג"ל לפי מה שכתב הרא"ש הטעם דבין שלישי לרביעי לא ישתה משום שמא ישתכר ולא יספר ביציאת מצרים אח"כ. וממעשה דר' אליעזר שמעינן דבתר הכי נמי חייב לספר. וכן לשאר טעמים, א"כ הא דאמרינן דכוס רביעי יכול לשתותו כל שהו, לא ה"פ שתי פעמים או ג' פעמים אח"כ, אלא ה"פ תוך שיעור שדרך אדם לשתות רביעית. וכן הסכים לו מהרא"ק ז"ל מדכתב גבי בין ג' לד', ולשם ודאי אין לומר לשתות בפעם אחת. 

[מג] אמר מהר"י סג"ל כוס שלישי דברכת המזון שותין בהסיבה בלי ברכה אחרונה. ואמר מהר"י סג"ל דבהג"ה במיימוני איתא וז"ל, מפני הפסקת שפוך ולכך העושה סדר לנשים מפסיק בשפוך. אמו זקנתו של ר' שלמה היתה בבית אחד לבדה, והורה מהר"ש לר' שלמה לילך אצלה וליתן לה הירקות והד' כוסות הכל כסדר ולשתות שם, ושלא היה צריך לומר לפניה ההגדה, ואח"כ יחזור לביתו ולאכול עם האחרים ולעשות הסדר עמהם. 

[מד] כוס רביעי מוזגין מיד אחר ששתו כוס דברכת המזון ואומרים עליו סיום ההלל והלל המצרי ושותין אותו בהסיבה וצריך לברך אחריו ברכה אחרונה דמעין שלש. ואם לא היסב בשלישי וברביעי סומך אראבי"ה. וכן שאלו למהר"ש אם שכח ושתה שתי כוסות האחרונים בלתי הסיבה מה דינו. והשיב מאחר דהמרדכי והרא"ש פסקו מי ששכח אפיקומן ונזכר לאחר המזון טרם ברכת בורא פרי הגפן צריך לאכלו ולזמן שנית. ואנו נוהגים לסמוך על מצה שאכלו תוך הסעודה ולא חוששין לחזור ולאכול אפיקומן, והיאך יוצא באותם מצות הא לא חש לאוכלם בהסיבה, אלמא דלא מחמירין כולי האי בהסיבה. 

[מה] אמר מהר"י סג"ל שרבו מהר"ש לא היה מניח נערים שאינן בני מצוה לומר הודו בליל פסח, אבל אנא ה' הושיעה נא והצליחה נא הניח לומר שאז יכולין להוציא הואיל ועונין אחריהן כל מלה ומלה מה שאין כן בהודו. וכן משמע מלשון רבינו שמחה דכתב הגדול מקרי הודו. ואנא מניחין את הקטנים לומר כדי שלא ישנו וגם כדי לחנכם. ואמר מהר"י סג"ל שכן מצא כתוב תבא מארה למי שאשתו ובניו מקרי' לו הודו. [אמר מהר"י סג"ל מצוה שיהיו שלשה שיאמר אחד לשנים הודו. ואם אין - חבר - סומך על אשתו או על בניו שהגיעו לחינוך, וכן בא"ח בשם הרא"ש]. לשון המיימוני אם היה הקורא קטן או עבד או אשה עונין אחריהם מה שהן אומרים מלה מלה בכל ההלל. 
אמר מהר"י סג"ל שרבינו שמחה כתב שנשים חייבות לקרא הלל בליל פסח שאף הן היו באותו הנס. ולפי זה אפשר שנשים אומרות הודו ועונים אחריהן, ואמרתי לפניו והא חייבות במגילה משום דהיו באותו הנס מ"מ פסק המרדכי שאין מוציאות אנשים. והשיב לי שאני מגילה דצריכה לקרוא ברבים ולפרסומי ניסא ויותר יפה באנשים. 

[מו] כשאמר מהר"י סג"ל יהללוך דבסיום הלל לא היה חותם בברכה, ואמר עד מעולם ועד עולם אתה אל. וכשאמר ישתבח היה חותם, וכן בא"ח מנהג הר"ר חיים כ"ץ והרא"ש. 
אמר מהר"י סג"ל בסיום דאז רוב נסים לא אמר ויהי בחצי הלילה. וכן בסיום אומץ גבורותיך אין אומר ואמרתם זבח פסח. אכן טרם פתיחתן אומרים, ואז קאי עליהם אז רוב ואומץ גבורתך וכו'. 
אמר מהר"י סג"ל חייבים לעסוק ביציאת מצרים עד שתחטפהו שינה, וכן בא"ח. ופי' ה"ר יונה דמהאי טעמא אין לשתות יין אחר אפיקומן שמא ישתכר ולא מצי מספר. 

[מז] והד' כוסות צריך לשתותם קודם חצות. ויש דעות חלוקות בשתייה אחר ד' כוסות, יש אומרים שרשאי לשתות עוד יין וי"א שאין לשתות עוד כלל. ואמר מהר"ש דנהגינן לשתות אחריהם מים כמה שירצה. אמר מהר"י סג"ל הא דיש מוסיפין כוס חמישי למאן דצריך כתב הרא"ש משום דכתיב עוד והבאתי. אמר מהר"י סג"ל ברוקח כתב אם שתה הד' כוסות בהפסק לא יצא ולא פי' מאי הפסק ואמר שנ"ל שלא יפסיק ביניהם בדברים בטלים. [אמר מהר"ש בפרק ע"פ אמרינן אמימר בריך אכל כסא וכסא, מדנקט אכל כסא ולא נקט בירך בכל פעם, מכאן נראה לדקדק דכולהו - ד' - כוסות חשיבי כחדא דליכא לחלק ביניהם מטעם הסיח הדעת. וה"ה נמי כוס - אחרון - של ברכת המזון בפסח חשוב הכל חדא שתייה, ולא חשיב מוסיף על הכוסות אפילו שותה מאותו כוס כמה פעמים. ובזה תפשוט הספיקא בהג"ה במיימוני]. מה"ר שלום מאושטרייך היה מנהגו לומר לאחר כל ההגדה: חסלת סידור פסח. 

ספר מהרי"ל (מנהגים) סדר ליל שני של פסח 
====================================== 
סדר ליל שני של פסח 

[א] בליל שני עושין הסדר ככל דין ליל ראשון. ואמר מהר"י סג"ל לפי מנהג בני ריינוס שמחזיקין התבשילין דסדר מליל ראשון עד ליל שני, אסור לצלותם בליל ראשון מידי דהוה אאתרוג, דאמרי' כיון דהוקצה למצוה אסור להריח בו, הכא נמי כיון דבליל ראשון אין אוכלין אסור לתקנן. אמר מהר"י סג"ל אין חובה הוא להחם המצות לסדר אך מנהג הוא דמסתמא פת חמימה חביבה על רוב בני אדם. ול"נ דדינא הוא דאין י"ט מכין לחבירו. אמר מהר"י סג"ל בכל כ"ד ספרים היכן שנס נעשה בלילה, הוא היה ליל פסח. 

[ב] בליל פסח יקרא אדם בפני מטתו ברכת המפיל חבלי שינה וקריאת שמע. אך שאר פסוקים שאומרים להצלה מהמזיקין לא צריך כי ליל שימורים הוא משומר ובא מן המזיקין. ומטעם זה אין נועלים דלתות בתים בבריח חזק כמו שעושין בשאר הלילות דעיקר האמנה לבטוח בשמירת הקב"ה, וכן בא"ז. וגדול האמנה והכל לשם שמים. 

[ג] דרש מהר"י סג"ל כדאירע ליל פסח בשבת אל יאמר אדם לחודיה ההגדה, רק חבירו יקרא עמו, דחיישינן שמא יטה. ואם אין לו חבר אשתו היודעת לקרא תקרא עמו. ואין מועיל עם אשתו המעיינת עמו תוך הספר אם לא יודעת לקרא. וכן הוא בפרנס סי' קכ"ח. ואם אין לו כל אלה או יש לו חבר עם הארץ אז יאמר להם תסתכלו בי אם אבא להטות תמחו בידי ותאמרו: שבת היום שבת היום. ואם אדם בקי הוא ורגיל בפסוקים דכשרואה התחלתם יודע סיומם לא צריך כל אלה דא"צ הטיה. 

[ד] אמר מהר"י סג"ל כדאיקלע ראשון של פסח בשבת, אז יעשה סעודה שלישית אחר ט' שעות ביום דהוא ג' שעות אחר חצות, כדי שיוכל לאכול בערב מצה לתאבון, דאם הוא ממתין להמשיך סעודתו השלישית יותר אינו תואב בלילה לאכול. 

[ה] ובמוצאי שבת של אותו י"ט וכן כשחל ע"פ בשבת אז השמשים הולכים למלאכת הבית אחר שאומרים ברכו ומתקנים אש וכל צרכי הבית. ואיך רשאין הלא באותו לילה אין מבדילין בבה"כ. תינח שאר י"ט סומכין על שליח צבור דמקדש בבהכ"נ יקנה"ז מה שאין בליל פסח שאין לך עני בישראל שאין לו ד' כוסות. ואמר מהר"י סג"ל אם השמש יודע להתפלל יתפלל קודם ברכו ויאמר ותודיענו טרם ילך למלאכת הבית. ואם אין יודע בעצמו ילך אצל חבירו היודע ויתפלל עמו. ובזה יוצא אף לפי המחמיר שבכל רז"ל. ואם אין לו כל אלה אז לכל הפחות יברך ברכת הבדלה. ברוך אתה ה' אלהינו מלך העולם המבדיל בין קודש לקודש. וברכה זו צריכה שם ומלכות, כמו שהתירו רבותינו לשמש העיר כל שבתות השנה. ה"ה הכא דשעת הדחק הוא, דאין הבדלה בבית הכנסת ולא בבית עד הקידוש וכמה מלאכות צריך לעשות קודם. לפיכך אין לחוש על שבע הבדלות אשר תיקנו בי"ט כמו בשאר שבתות שתיקנו ג'. ועוד דעיקר ז' ההבדלות אגב בין קדושת שבת אתא והוא מעין חתימה ניתקנה. ואמר מהר"י סג"ל דלבו מגמגם קצת דברכה זו לבדה לא מצינו בין קודש לקודש כמו שמצינו בין קדש לחול דהיא כתובה באורייתא, ושאין רגילים אומר אחת, ומסתברא דהאומר א' גם בי"ט היה אומר אחת בין קדש לקדש. 

[ו] והאופין המצות באותו לילה ימהרו בכל עניינים, דהא ממתינין בתפלת ערבית עד חשיכה ואומר מעריב. וכן כשחל ע"פ בשבת ש"צ המתפלל מעריב הוא ימהר בכל יכולת, דהלילה קצרה והמלאכה מרובה לאפות ולעשות הסדר, ואם ימשך אכילת אפיקומן והארבע כוסות עד אחר חצות עבר זמנם. 

ספר מהרי"ל (מנהגים) הלכות מאכלות אסורות בפסח 
============================================ 
הלכות מאכלות אסורות בפסח 

[א] [אמר מהרי"ל האוכל מאכלי חלב בפסח יזהר לאפות המצות ולתקנם בכלי שלא עשה עמהם פשטידא דבשר, כגון המגלגלין שגילגל עמהם עיסת הפשטידא או מרדה שהוריד עמה הפשטידא לתנור, כי אם מרדה מיוחדת יהיה לאותן המצות שיאכלם עם מאכלי החלב]. 
חטה שנמצאת בתרנגולת, אמר מהר"ש אם קודם הפסח נמצאת מותרת התרנגולת לאוכלה בפסח, ואם תוך הפסח נמצאת אסורה התרנגולת באכילה ומותרת בהנאה לימכר לגוי. ודינה כמו טיפת יין נסך שנפל לבור שמותר למכור היין מתי שאינו נהנה מאותה הטיפה, ה"נ לא שנא. ואמר שכן במרדכי. ואמר הוא הדין במצה אם נמצאת בה חטה תוך הפסח, או מצה כפולה הנאסרת, מותר למכור המצה בלתי איסור חמץ גופיה שאסור ליהנות ממנו. ואם נמצאת חטה בתרנגולת בי"ט אחרון של פסח יניחנו עד אחר הפסח ואז מותר ישראל לאוכלה, וכמדומה שאמר שכן במיימוני. 

[ב] ואמר מהר"ש יש נשים נוהגות בפסח להסיר הקורקבן מתוך התרנגולת טרם שמהבהבין אותה דסבורי' הבהוב קרוב קצת לצליי'. ואם נשאר הקורקבן תוכה ואחר ההבהוב נמצא בו חטה היה קצת חששת חימוץ, ויש שאינם חוששין. ונוהגות הנשים לקשור את פי הקורקבן למעלה טרם מסירין אותה שלא תפול שום חטה או שעורה ממנו, ותשאר בתרנגולת עד אחר המליחה ותיאסר אכן כל זמן שלא נמלחה התרנגולת ונמצא בה חטה או תוך קורקבנה דין פשוט ומנהג פשוט שאין בזה שום חששת איסור חימוץ. 

[ג] אמר מהר"ש מעשה בא לפניו בפסח בתרנגולת שהיתה רגלה פעם אחת נשבר, וניתק במקום צומת הגידין ונרפאת, והתיר על פי הרא"ש שפסק שאם נרפאת יש להתיר בשעת הדחק כגון בערב שבת בין השמשות. 

[ד] דרש מהר"י סג"ל אסור לומר בשר זה לפסח דנראה כמקדיש קדשים בחוץ ואפילו בתרנגולת שאין קרבן בא מהן, רק יאמר בשר זה ליום טוב. 

[ה] בשר יבש ויש לחוש שמא היה במלח שום גרגיר חטה או שעורה ונדבק בבשר, אמר מהרי"ל דאסור הבשר בפסח, ואם אין בידו שאר בשר מותר לאוכלו בי"ט אחרון דפסח. [בשר יבש שנמלח זמן רב לפני הפסח והמלח - לא נברר וגם - היה בכלי חמץ, מהר"ש לא הקפיד כ"כ לאסור בי"ט של פסח - למי שאין לו בשר כל צרכו בפסח - ליטול ג"כ מבשר זה]. 

[ו] ושאלו למהר"ש היאך יכשירו בשר יבש לאוכלו בפסח והורה להדיח אותו בנהר ולאוכלו. וכן בשביעי של פסח היה מורה להדיחו ולאכלו. 
נמצא בעל נפש אשר תאוה נפשו לאכול בשר יבש בפסח, יזהר בעת הבציר כשמולחין הבשר על השנה יברור כל המלח שמולחין בו, אז בכל אות נפשו יאכל בשר מאיזה חתיכה שירצה בפסח, או ייחד לו מקצתו לצורך פסח מהר"י סג"ל צוה לברור המלח והתבלין לצורך פסח שמא שום גרגיר חטה ושעורה בהן ויתחמץ תוך המאכל. ויברור מלחו מכל גרעיני חמץ. ואמר מהר"י סג"ל אף למ"ד שמתיר בפסח בשר יבש שלא נמלח לשם י"ט, מ"מ מודה שאם נמלח תוך שלשים יום צריך לבדוק המלח שלא יהא בו שום גרעין דגן חטה או שעורה. 

[ז] אכן שומן של חמץ שלא נעשה לצורך פסח נוהגים שלא לאכלו בפסח, כי דרך שמשתמשין ממנו אצל מאכלי חמץ, כגון דייסא דקמח ותבשיל דחטה או שעורה פרימזילש קרעפליך, ולא נזהרין מלתחוב הכף החמץ לקחת עמו שומן לתבשיל. וגם לכתחילה כשמחתכין עורות האווזא באילפס לא נזהרו מחמץ. וכן דרש מהר"י סג"ל נמי וזימנין מחזירין מותר טיגון פנקוכן או קוכלין. 

[ח] ועכשיו בדורות הללו יש מקומות שמשתמשין מן שמן אגוזים במדינת ריינוס אז דינו כמו השומן לכל חששת חימוץ דפרישית, ואסור להשתמש ממנו בפסח. ועוד לאסור השמן אפילו נעשה עכשיו, משום שבאותו מכתשת שכותשין בו השמן שקורין שטנפא שורין בו שעורין ללתות ונשתהו ונתחמצו שם. וכ"ת והלא אשכחן לתיתא מותרת בפסח, שאני התם דזריזין היו ולא נשתהה להחמיץ מה שאין כן הכא. 

[ט] ומטעם זה אין נכון להשתמש בפסח באותן פמוטין ושרגא שנשתמש בהן כל השנה. ואפי' שמן זית לא נהירא להדליקו בפסח על השלחן דצריך ליתן במנורות מחומצין. ואע"פ שמטהרין אותם לפסח היינו מבחוץ עושין למראית העין. אבל מבפנים לא מועיל טהרתו דחשוב כלי ראשון, דע"י הלהב נעשה רותח ופולט חמץ שבלע. והרוצה להשתמש בהן בפסח יהא תולה אותם באותו ענין שברור לו שלא יטיף מאומה על השלחן. וכן בהדלקת השרגא להאיר בבית לצרכו יתלה בזוית להאיר ולא יגע בו יד, דגם הליבון אין מועיל בהם דכלי חרס אינו מוציא מידי דופיו לעולם אלא בחזרת כבשונם. וטוב לקנות שרגא חדשה לצורך פסח ולהצניע הישנה. והמנהג יפה שעושין נרות שזורין משעוה לקרות לאורן ההגדה ולהשמר מהדלקת שמן. 

[י] דבש, אמר מהר"ש שנוהגין שלא לאוכלו בפסח, וכן שלא לשתות מי דבש שקורין מיטא, משום דמזייפין אותו עם קמח. וגם אם ישראל בעצמו מורידו מן הכוורת ויודע שאין בו שום קמח גזרינן אטו שאר כל דבש. ואע"פ שיש מקומות ששותין מי דבש בפסח, היינו דחק ואונס הוא, ושאל אביך ויגדך זקנך ויאמרו לך איך לנהוג היתר. 

[יא] וכן שאלו למהר"ש על שלא שותה יין היאך יעשה בארבע כוסות, והשיב מוטב ישתה יין מבושל שקו' אולנט ואל יבטל מצות ארבע כוסות. אבל כלל לא מי דבש משום הטעם דפי' לעיל. 

[יב] ואמר מהר"י סג"ל דבש וכבשי' וכן איספלונית שעשויין מקמח א"צ לבערם אך להצניעם מן העין, וכל כה"ג. [הורה מהרי"ל על משיחה שנעשית בקמח ומעורב ביין בלא מים שמותר להשהותה בפסח, והוא דאין ראוייה לאכילה, וכן המסקנה בא"ח]. 

[יג] צוקר, אמר מהר"ש שנוהגין שלא לאוכלו בפסח כי משימין לתוכו קמח. ואע"פ כשמבשלין הקנים שיש בו הצוקר ד' או ה' פעמים שאין משימין בו קמח מ"מ לבסוף משימין קמח ביורה וגזרינן אטו כל צוקר. אכן מותר להשהותו בפסח. והעיד מהר"ש שאכלו הלומדים יחד בניישטט בי"ט אחרון דפסח ונתן להם הח"ר זנויל צוקר שהביא עמו מקנדיא שהיה ברור לו שאין בו שום חמץ ואכלו עמו. 

[יד] והעולם נוהגין איסור בתאנים בפסח כי יש בהן שמפזרין עליהן קמח, וראייה הלש אותם נעשים כמין עיסה גמורה. ויש מתירין הטובים דלא מפזרין קמח רק על הרעים אך הטובים לבנים הם מטובת טבעם. אכן נוהגים איסור בכולם גם שמגדלין בגנים גזירה משום הרואה אטו שאר תאנים. 
והענבים שקורין רוזיינן ג"כ אין אוכלין דמניחין אצל התאנים. ואחד אכל ב' רוזיינן בפסח, ושאל למהר"י סג"ל ואמר לו אין להקפיד לתשובה. 
[טו] כרכום שקורין זאפרין, אמר מהר"ש דאין אוכלין אותו בפסח משום דכשמעבירין אותו ממדינה למדינה ונשתנה מראיתו מניחין אותו על גבי שאור וחוזר למראיתו. וגם הגדל בגינת ביתו גזרו אטו כל כרכום. וכן בסמ"ק אסר דבש בכל ענין כדפי' לעיל. ואף אם במדינת ריינוס אין מקפידין ואומרים גם אם מניחין אותו על השאור אין בו ממש, מ"מ מדינת אושטרייך נוהגין איסור. ומהר"י סג"ל היה דורש ונוהג איסור במדינת ריינוס, ואמר דהרא"ש התיר כרכום בתשובה, והר"ח אסר משום מי שאור, ורא"ם משום שכר. ומנהגנו לאסור כדפי' לעיל. ואמר מהר"ש שאין להשתמש בפסח בכוסות או סכינים הצבועים בכרכום ומראיהן געל. 

[טז] קטנית כל מיניהן, אמר מהר"ש דגזרינן שלא לבשלן בפסח אע"פ שלא מחמיצין כי אם חמשת המינין, חטין, ושעורה, כוסמין, שיבולת שועל, ושיפון, מכל מקום גזרו כל מיני קטנית אטו המה. ואל יאמר אדם כיון שאין אסור מדאורייתא אין לחוש, דכל דגזרו רבנן העובר עליו חייב מיתה ועובר על לא תסור מן הדבר אשר יורוך. וגם אין לומר מנהג כאן להתיר דמנהג טעות הוא, דדוקא על דבר היתר גמור ויש מקומות שנוהגין בו איסור על זה יכול לומר בכאן מנהג היתר הוא. וגם זאת דוקא ע"י חכם הגון ותיק וחסיד שיוכל לידע תוכן הענין. אבל דבר שפשוט איסורו ובא להתירו מכח מנהג שם, יסכר פי דוברי שקר. וגם אם תולה בחכם, שוא ושקר דבר הנביא ההוא, ואילו היה החכם שם, היה משיב הבדאות והשוא ומדוח על פניו. 

[יז] אמר מהר"ש חסידים הראשונים שבעיר ניישטט לא היו מדליקין בפסח אותו שמן שקורין לינא אייל רק שמן זית, ואינהו סברי כסמ"ק דקטנית וכל מיני קטנית אסור בפסח והא נמי מין קטנית. 

[יח] אורז שקורין הירז נמצא בתרנגולת מבושלת בתוך הקערה ברוטב בפסח, ושאלו למהר"ש והתיר. 

[יט] נשאל למהר"י סג"ל על יין שהושם בו בבציר כשהיה תירוש חרדל והוא מונעו מתוסס ומעמידו במתיקתו, והתיר להשהותו בבית, ואין לשתותו בפסח. 

[כ] מי שחש בעינו מנהג לאכול זרע אקלייא שלא יזיק לו שום מאכל, התיר מהר"י סג"ל לאוכלו בפסח. ואותו קמח שעושין הרוכלים וקרוי קראפט מעל, חמץ גמור הוא. 

[כא] אמר מהר"י סג"ל העופות שאוכלין שומשמין שקורין גואוס, ייחד להם מקום בפסח בחדר מיוחד ויאכילם שם. והנותן לסוסו שיבולת שועל משש ולמעלה יתן לו מעט מעט, שאם ישאר יתחמץ מריר הסוס. והנותן שיבולת שועל או שאר תבואה לתרנגולים יתן במקום יבש שלא יחמצו, ומאן דאפשר יתן להן פירורי מצה להשמר מחמץ. 

[כב] אמר מהר"י סג"ל שאין נראה בעיניו היתר גמור לאכול הדג זאלמא בפסח, מפני שחותכין אותו בסכינים דחותכין בו פתן. ובשאר ימות השנה אין לחוש לסכין טרפה דודאי נזהרין מלחתוך בו בשר שהוא מפיג את טעם הדג. ואמר אם יחתוך את הדג בסכין חדש או דפיסחא אני אטול גם כן חלק בו. 

[כג] באר שנפל בו חמץ קודם הפסח, אמר מהר"ש מותר לשתות מימיו בפסח כי כבר נתבטל בהיתר. ואם בפסח נפל אסור, דשמא יעלה שום פירור בדלי וחמץ בזמנו במשהו. 
ואמר מהר"י סג"ל שאין לשתות בפסח בדלי ששואבין בו מים בבאר בית המרחץ כי פעמים שורין בו פת. 

[כד] חמץ נמצא אצל לפתות בי"ט של פסח, והורה מהר"י סג"ל לכסות כלי על החמץ ולשורפו בחול המועד, והלפתות ידיחו יפה יפה ולאוכלם בפסח. 

[כה] אמר מהר"י סג"ל אסור לצלות שום דבר בקאכלין של בית החורף בפסח, דכל השנה לא נזהרין מלהחם בהן פשטיד קרעפליך וחתיכת פת, וכלי חרס הם וחום שלהן אינו מוציא מידי דופיין דלא כבשונו הוא. ומי שירצה יתקן ברזל בתחתיתן וישתמש עליו בפסח. [אמר מהרי"ל אותן חלונות בית החורף המטולאות בחתיכות נייר בהדבקת קמח לא בעו ביעור בפסח, אך אם סמוך לשולחנו ובמקום תשמישו יגרר סביביו כדי שלא יפרר משהו בפסח ואתא במאכל וחמץ בזמנו במשהו. ובא"ח כתב אנו שמדביקין בחמץ הקלף אל טבלאות הספרים ואינו ניכר שרי להשהותם בפסח. וכן כתב הראב"ן על כרים וכסתות שטוחין אותן במי סובין ולא בעי ביעור שאין ראוי אף לאכילת כלב, עכ"ל א"ח]. 

[כו] חומץ המונח לאדם בחביתו בבית החורף, אמר מהר"י סג"ל דאין נכון להשתמש ממנו בפסח דלא נזהר כל השנה למלאות תוכו שיור יין הסעודה ומצוי בו פירורי פת. אך המונח לו בבית אוצרו או הנזהר בדבר שפיר מותר. 
נשאל למהר"ש על חומץ של מי דבש שהיה מערבו עם חומץ של יין וזה נעשה לפני שלשה שנים ומעתה אם מותר בפסח מאחר שלא שפך בו כי אם מעט. וגם שהי' מסתפק תדיר מתוכו ומלא יין בתוכו. ואוסרו בפסח, אך אם הריק כל החומץ מן החבית בראשונה ומילא אותו ביין אח"כ היה מותר בפסח. 

[כז] אמר הח"ר אנשיל ז"ל ששאל למהר"ש על מפה שאכלו עליה בערב פסח שחל בשבת ונתנוה לגויה, אם מותר לאכול על אותה המפה אחר הפסח בלי כיבוס. והורה מהר"ש שנוהגים לתת לגויה והיא כובסתם. ואי לא כבסה אין לחוש משום חמץ שעבר עליו הפסח, דהוא גזרה דרבנן שמא לא יפקירנו וישהנו אחר הפסח לאוכלו. וזה אין שייך הכא כי אפילו היה עליו חמץ כבר מופקר ועומד מאחר דלא הוי אלא פחות מכזית לא חשיב. 

[כח] אמרו לפני מהר"ש על מפה שהניחו על שק קמח שטחנו לפסח, ושאלו ממהר"ם מאודנבורק אם רשאין לאכול עליה בפסח, והיה מורה לנערה יפה ומותר. ואמר מהר"ש דהורה שלא כדין, דקמח היה מבצבץ דרך השק ונכנס למפה ולא יצא ע"י ניעור כי אם ע"י כיבוס. 

[כט] נשאל למהר"י סג"ל על בקבוק ברזל המצופה בדיל שקורין איבר צינט, אם מותר להשתמש בו בפסח, כי שופין אותו בסובין כשמחפין אותו בבדיל כדרך האומנין כשמסירין השמנונית ממנה, ואמר דליכא למיחש למידי מאחר שהסובין רק יבשין ואין לחין. וכן העיד מהר"ז שט"ן ז"ל דהתיר מהר"י סג"ל המשפכין ברזל המחופין בדיל בפסח ולא חש על מה שאומרים העולם שמתקנין אותם בסובין. [אך יזהר לנקרן לבודקן בכל חריצין שלא יהא נדבק בהן סובין - בעין -, משום דדרך הסוחרים כשמוליכין מעיר לעיר מניחין אותן לתוך סובין כדי להצילם שלא יעלו חלודה]. 

[ל] מאני דקוניא שקורין גלזויר, אמר מהר"ש שמה"ר וייבש ז"ל דרש עליהם בעיר ווינא שאין להשתמש בהן בפסח, והם כלים המחופין קוניא שקורין גלאזורט, כי בסובין מחזיקין אותם. ואמר מהר"ש אחר הדרשה אליו, ר' והלא מחזירין אותם לכבשונו אחר שזרק בהן סובין, וכלי חרס בכה"ג שהחזירו לכבשונו שרי. ואמר אליו מזה לא שמעתי בלתי היום. ואמר מהר"ש שהוא בעצמו אח"כ שאל ודרש ונודע לו שאינן מחזירין, רק לתנור שהסיקו בעלמא, ולא מתקרי כבשונו רק תנור שהסיקו ב' ימים רצופים. אז קרא מהר"ש על מהר"ו הנזכר, לא יאונה לצדיק כל און (משלי יב, כא), ואמר הואיל והדבר יצא מפי הקדוש נכון להחמיר. ואמר ששמע ג"כ בשם מה"ר זוסמאן ז"ל, וכן דרש מהר"י סג"ל ואמר שחקר ג"כ והוגד לו שאין מחזירין אותן לכבשונו. ואמר שראה בתשובה שגם אותם קדירות שאין מחופין עצמן בקוניא רק שקבלו מעט קוניא משאר קדירות המקונייאות, מ"מ אסורין משום סובין שבהן. אכן לטעם חוזרין לכבשונו הן מותרין דמיד נשרף סובין שבהן דלא חש עליהן האומן לשורפם ביותר, אבל על המחופים לגמרי חש עליהן דאם שורפן אחר כך ביותר יתקלקל הקוניא לכן אסורין. 
מהר"י סג"ל טרם נתבקש לישיבה של מעלה בק"ק וורמיישא דרש שאוסרין מאני דקוניא בפסח משום דעושין בהן מי שאור. וחזרת כבשונן לא מועיל כדפי' לעיל. ואמר דבשם גאון אחד מצא דמן הדין היה לאוסרן כל השנה דשמא חיפו בקוניא כלים ישנים שלהן. אך התירו דשמא אינן בני יומן נינהו, אבל בפסח שאיסורו במשהו ואסור אפילו לפגם החמירו טפי דלא מתחזי ישנין כשחוזרין לחפות בקוניא דנראו כחדשות גמורות. 

[לא] וכן כשקונין צלוחית בפסח לכוסות מאד יזהרו שלא לקנות כי אם הירוקים וצלולים במאד שברור שלא שימשו בו דבר. וכן העיד מהר"ז שט"ן שפעם אחת הלך עם מהר"י סג"ל לקנות צלוחית וראה שמאד הטריח מהר"י סג"ל על החנוני עד שמצא אחד שברור לו מרוב צלוליתו שלא נשתמש בו. 

[לב] במוצאי פסח בלילה לא היה שום חמץ בבית מהר"ש ולא חשו ואכלו מצה. 

ספר מהרי"ל (מנהגים) סדר התפילות של פסח 
====================================== 
סדר [הלכות] תפילה 

[א] אף אם מנהג המקומות משתנים זו מזו דכל נהרא ונהרא ופשטיה מכל מקום לא מנעתי להעתיק ממנהגי מהרא"ק כדי לדקדק לפעמים מנהג הנעלם ולהשיב לשואלי דבר. מעריבים של פסח אפילו בשבת. "ליל שמורים אותו אל וכו'". בליל ב' אומרים "ל"ש אור ישראל". ליל ראשון דיו"ט אחרון אומרים "אורי וישעי". בליל אחרון אומרים "אמונת אומן". 

[ב] ש"צ מתחיל הגבור לנצח, וחוזר אל ההודאות וכופל לעילא. יוצרות של פסח; יום א' אומרים "אור ישע". כשמגיע ש"צ לגאל ישראל דעזרת, אומר צבור "ברח דודי". יום ב' אומרים "אפיק רנן". קרובץ דיום שני "אסירים אשר בכושר". יום א דיו"ט אחרון אומרים "ויושע שושני". יו"ט אחרון אומרים "אתה הארת". קרובץ לימים אחרונים "אותותיך אימת". 
במגנצא אומר יוצא /יוצר/ "אפיק רנן" ביום ראשון, וקרובץ "שיר השירים". טל במוסף. ביום שני יוצר "אור ישע". יום ראשון מי"ט האחרונים ליוצר "אתה הארת", קרובץ "אימת נוראותיך". ליום האחרון "ויושע שושני", קרובץ "אותותיך אז ראינו". ואם בא בשבת אומרים יוצר דשבת דחול המועד וקרובץ דיו"ט. מעריבים; ליל ראשון "ליל שימורים", ליל שני "ליל שימורים", ליל שביעי "אורי וישעי", ליל אחרון "אור לשביעי", ויש מקומות "אמונת אומן". 

[ג] ביום ראשון של פסח קורין ה' כנגד יאר ה' וכו'. ה' תיבות. ואין אומרים קדיש עד שיסיים לקרא מפטיר בס"ת שנייה. ובשבת דחד ס"ת כיון שאמרו רבנן אין קורא המפטיר אלא משום כבוד תורה לא יאמר קדיש בתריה. ופרשה בפני עצמה אין לקרות שכבר סיים שביעי את הסדר, אבל היכא דמפטיר מיניה נמצא פרשתו חובת ציבור צריך קדיש אחריו, וקדיש אחד פוטר את שניהם והכי משמע הלכתא. 
הג"ה: במחזור ויטרי כתב שיש לומר קדיש אחר ס"ת ראשון וקדיש אחר שנייה אבל אנו אין נוהגין כן. מתי שמוציאין ג' ס"ת אומרים קדיש אחר ס"ת שנייה עכ"ה. 
מהר"ם אמר שבכל השנה י"ל קדיש לאחר חשבון בני אדם שיש לקרא בתורה אותו היום וכן נוהגין. 

[ד] מהרא"ק: ביום ראשון של פסח בתפלת מוסף אומר ש"צ קרובץ של טל עד שאתה אלהינו משיב הרוח ומוריד הטל לברכה ולא לקללה כו'. מכלכל חיים בחסד עד מחיה המתים. נעריצך. והצבור לא יפסיקו מלומר משיב הרוח אלא במנחה. כדאמר ביום האחרון של סוכות האחרון מזכיר, פי' חזן האחרון, נמצא [לא] תלי' ההזכרה אלא בחזן הוא הדין ההפסקה. 
אכן מהר"י סג"ל נהג כשסיים החזן חצי קדיש דלפני מוסף פתח בקול רם מכלכל חיים בחסד להבחין את העם שיפסיקו גם במוסף. וכן הפסיקו שוב מלהזכירו עד שמיני עצרת של סוכות. למוסף התחיל ג"כ בקול רם משיב הרוח ומוריד הגשם להבחין העם שיתחילו להלאה. וגם במוסף להלאה וחול המועד וכל הקיץ אח"כ אין אומרים שוב ותן טל ומטר בברכת השנים, אך בסתם שואלים ותן ברכה עד שיגיע זמן שאלה שהוא לעולם בחדש כסליו כמו שאפרש שם אי"ה. 

[ה] אומרים זמן חירותנו, חג המצות הזה, גם בימים האחרונים. מהרא"ק: יש אומרים בימים האחרונים של פסח זמן שמחתנו, משום שמחת טביעת מצרים בים, עכ"ל. אכן בימי מהר"י סג"ל לא שמעתי שום שינוי. וא"א זמן בימים טובים האחרונים דפסח דכלם רגל אחד הם. 

[ו] בשלש רגלים מנהג שמפסיקין בין מנחה למעריב לפי ששתי קדושות הן, ואין יום טוב מכין לחבירו, וחיישינן אם יתפללו ערבית מבעוד יום ישגו נשים ויכינו לצורך הלילה מבעוד יום. וכתב עוד ביו"ט ראשון של ראש השנה במנחה קודם ערבית א"צ להפסיק עד חשיכה אך מתפלל ערבית מיד משום דקדושה אחת הן, משא"כ בשלשה רגלים דהן שתי קדושות. ומהר"ט אמר דגם בר"ה צריך להפסיק דלחומרא אמרינן שתי קדושות ולא לקולא. הג"ה: צריך ג"כ להפסיק ר"ה דנהגינן בהן שתי קדושות מספק, דהא מברכינן זמן גם בשני משום ספיקא, עכ"ל. 
אמנם ראיתי מהר"י סג"ל נוהג במגנצא גם בג' רגלים שלא להפסיק בין יום טוב ראשון לשני. אך במוצאי יו"ט לח"ה או לחול מפסיקין, כמו בכל מ"ש. וגם בשמחת תורה קונין המצות אחר תפלת ערבית ושוהין בהן עד תוך הלילה. 

[ז] במוצאי יו"ט אתה חוננתנו. ומבדיל על הכוס. ואין מברכין בורא מאורי האש ולא בשמים. הג"ה: בין שבת ליו"ט אין מברכין אבשמים משום דתענוג יו"ט הנכנס היא משיבת נשמה היתירה שנטלה מאדם במקום ההדס שמשיב. ובמוצאי יו"ט נמי לא דכבר פרחה במוצאי שבת ותענוג יו"ט השיב הנפש. ובמרדכי איתא דיש אומרים דמברכין אבשמים מוצאי שבת ויו"ט. וא"ת מדוע לא יברך מאורי האש בכל שעה שנהנה ממנו דהא אסור ליהנות בעה"ז בלא ברכה, וי"ל דוקא אדבר שהגוף נהנה ממנו מברכין עליו אבל בשאר הנאה לא. ומאור השמש שמברכין עליו היינו לפי שמתחדש בכל יום, מרדכי פ' ואלו דברים בברכות. ומ"ש שאין מברכין מאורי האש במוצאי יו"ט, משום דאין מברכין בורא מאורי האש אלא על אור ששבת דהיינו בשבת וי"כ שאין בהן מלאכה, אבל בשאר יו"ט עושין אוכל נפש ואין האור שובת אין מברכין עליו ע"כ. 

[ח] בחו"ה של פסח א"א מזמור לתודה דעל קרבן תודה אומר ונקרבת עמה חמץ, כדאמר אין מביאין תודה בחג המצות מפני חמץ שבה. ונ"ל דגם בערב פסח לא היה לאומרו שהרי לא היו יכולין לאכול עד חצי היום. וזמן תודה יום ולילה ונמצא ממעט זמן אכילתו והוי קדשים לבית הפסול שצריך להתענות, חיים פלטיאל תולע'. הג"ה: ויש מקומות א"א בפסח מזמור לתודה דאין תודה נקרבת בפסח מפני חמץ שבה. ואנו נוהגים לאומרו והמדקדק בדבר ידלג אותם שתי תיבות ומתחיל הריעו לה'. כמו שנוהגין ביו"ט במזמור שיר ליום השבת שמתחיל טוב להודות מיהו אני רגיל לומר נמי ביו"ט מזמור שיר ליום השבת. וליכא למיחש דהא סדר של שבת ותודה הוא מונה. כדמשני התם גבי ותודיענו בר"ה סדר הבדלות הוא מונה, מנהגי ריינוס. 

[ט] גומרין ההלל בשני ימים הראשונים של פסח, ולהלן אומר בדילוג כמו בר"ח. ומברכין לקרא את ההלל לפי שבשביעי טבעו המצריים ואמר הקב"ה מעשה ידי טובעים בים ואתם אומרים (לפני) שירה. וא"ת עדיין ביום ז' וח' לא נימא אבל בחול המועד נימא, לא קשה דאז הוי ח"ה חשוב משביעי שהוא יו"ט. ורש"י יהיב טעמא שאין גומרין הלל בח"ה דפסח לפי שנאמר כאלה תעשה ליום שבעת ימים ואין חילוק בקרבנות משא"כ בח"ה דסוכות. 

[י] שבת דחולו של מועד דפסח יוצר "אהבוך". שיר השירים קודם קריאת התורה. ומברך כל אחד על מקרא מגילה. ואם יו"ט האחרון בשבת אומר יוצר "אהבוך" וקרובץ של יו"ט ושיר השירים. מרגלא בפומיה דמהר"י סג"ל איני נהנה משום שבת השנה כמו משבת דחש"מ דיש יו"ט לפניו ויו"ט לאחריו והוא בעצמו מועד. 
ביום ראשון של ח"ה דפסח מתחילין לומר פסוקי המזמורים באריכות עד יום ראשון דסליחות דימי' הנוראים קודם ר"ה. 
בשבת חש"מ המפטיר חותם מקדש השבת ואין מזכיר זמנים דאי לאו שבת אין מפטירין. ואומר לקדושה ולמנוחה. וכן בתפלה אומר והנחילנו ה' אלהינו באהבה וברצון בשמחה ובששון שבת ומועדי כו'. 

[יא] הג"ה: ביום שביעי של פסח אומר אופן "ידועי שם" וגאולה "ים ליבשה". וקדושה "אימת נוראותיך". ביום ח' "מחוללת", "אותותיך ראינו", בווינא. ונוהגים לומר ביום אחרון קרובץ של "אותותיך". אם חל שביעי של פסח בשבת אז אומר יוצר "אהבוך אוהביך". ואופן וזולת השייכים לשבת דחול המועד וקדושה "אימת נוראותיך". ובשני ימים טובים האחרונים של פסח א"א "אל נא לעולם תוערץ". וביום ח' אומרים "ויושע", "פרח וצרח" שייך ליום ז'. וא"א "אתה הארת" השייך ליום ח', "אופן מחוללת", וזולת "אי פתרוס", וקדושה "אז ראינו", כן נוהגים בווינא, עכ"ה. 

[יב] סדר הקריאה בפסח: משך; תורא; קדש; בכספא; פסל; במדברא; שלח; בוכרא. 
אמר אביי אף ע"ג דסימן הקריאה משך תורא כו'. אם חל פסח הראשון ביום ה', בשלישי שהוא השבת, קורין ראה אתה אומר לז' גוברין והיינו סימן פס"ל. למפטיר והקרבתם. להלאה קדש בכספא במדברא. וכבר קראו פסל, עכ"ה במהר"א. 
משך: יום ראשון בסדר בא (שמות יב, כא) משכו וקחו. כן עשו, א'. וברכתם גם אותי, ב'. וינצלו את מצרים, ג'. לדורותם, ד'. על צבאותם, ה'. ואם הוא בשבת מחלקים לז'. לבניך עד עולם, א'. כן עשו, ב'. עבדו את ה' כדברכם, ג'. והשאר כדלעיל. למפטיר בס"ת השנייה בסדר פנחס (במדבר כח, טז) ובחדש הראשון. ומפטיר בספר יהושע (ג, ה) ויאמר יהושע. 
תורא: ביום שני בסדר אמור (ויקרא כב, כו) שור או כשב. אני ה', א'. עבודה לא תעשו, ב'. אני ה' אלהיכם, ג'. תשבתו שבתכם, ד'. אל בני ישראל, ה'. למפטיר כדאתמול. ומפטיר במלכים (ב', כג) וישלח המלך. 
קדש: בשלישי שהוא חול המועד בסדר בא (שמות יג) קדש לי בכור. בחדש האביב, א'. מימים ימימה, ב'. ה' ממצרים, ג'. לרביעי בס"ת שנייה והקרבתם בפ' המפטיר דאתמול. 
בכספא: ביום רביעי בסדר משפטים (שמות כב, כד) אם כסף תלוה. כי חנון אני, א'. תעזוב עמו, ב'. בחלב אמו, ג'. לרביעי כדאתמול. 
פסל: ביום חמישי בסדר תשא (שמות לד) פסל לך. עושה עמך, א'. מסכה לא תעשה לך, ב'. בחלב אמו, ג'. לרביעי כדאתמול. 
במדברא: בסדר בהעלותך (במדבר ט) וידבר ה' אל משה במדבר סיני. בני ישראל, א'. מה יצוה ה' לכם, ב'. ולאזרח הארץ, ג'. לרביעי כדאתמול. 
שלח: הוא שביעי שהוא יום טוב מתחיל סדר בשלח (שמות יג, יז). לפני העם, א'. ביד רמה, ב'. ואתם תחרישון, ג'. נלחם לכם במצרים, ד'. ה' רופאך, ה'. ואי בשבת חולקים לז'. עצמותי מזה אתכם, א'. לפני העם, ב'. ויעשו כן, ג'. ביד רמה, ד'. והשאר כדלעיל. למפטיר כדאתמול. ומפטיר בשמואל (ב' כב) וידבר דוד דג"כ שירה הוא. 
בוכרא: יום טוב האחרון בסדר ראה (דברים טו, יט) כל הבכור. תשפכנו כמים, א'. כל ימי חייך, ב'. לא תעשה מלאכה, ג'. את החקים האלה, ד'. אשר נתן לך, ה'. ואם שבת מקדים ומתחיל (שם יד, כב) עשר תעשר. ובא הלוי, א'. לא יקשה בעיניך, ב'. תשפכנו כמים, ג'. והשאר כדלעיל. למפטיר כדאתמול. ומפטיר בישעיה (י, לב) עוד היום. בשבת חולו של מועד אומרים יוצר "אהבוך" ומתחילין הגבור. ומנגן כל הניגונים כמו שמנגנין ביו"ט עד תפלת י"ח וכופלין לעילא ולעילא. וכשחל יו"ט האחרון בשבת אומרים גם כן יוצר הזה. 

[יג] כללא הוא כל יו"ט האחרון שברגלים קורין כל הבכור. ומברכין הציבור ליתן מתנת יד. וכך היה רגיל מהר"י סג"ל שנטל חומש קטן בידו והיה מסבב מאיש לאיש כדי שכשיקום האיש נגדו יהי' לכבוד התורה שבידו, והיה מברך בעבור שיתנו מתנת יד לכבוד התורה ולכבוד הרגל וכן היה מברך ג"כ כל נער שהוא בר מצוה. וכשהגיע אל ש"צ וברכו, ואח"כ א"ל תברך גם אותי. וכשסיים לברך את כל הציבור נטל ס"ת מן ש"צ ובירך כל הקהל הם נשיהם ובניהם וכל אשר להם. והחזיר ס"ת לש"צ והוא ישב מן הצד וש"צ אומר אשרי. א"א אל נא בימים אחרונים של פסח, וא"א אופן באלו ב' ימים, וסימנך ויסר [את] אופן (שמות יד, כה). 

[יד] אסרו חג אין תחינה, ולא למנצח. ואם ב' או ה' אומרים אל ארך אפים. 

ספר מהרי"ל (מנהגים) הלכות ספירת העומר 
===================================== 
סדר הלכות העומר 

[טו] ספירת העומר מתחילין אחר תפלת ערבית יום שני דפסח. והיה מנהג במגנצא ששמש העיר היה מקבץ אליו בבית הכנסת כל הנערים אחר סיום התפלה, והיה מברך עמהם בקול רם. בא"י אמ"ה אקב"ו על ספירת העומר שהיום יום אחד. והולך ומונה כן כל מנחה עד סוף השבוע. אמר שהיום שבעה ימים שהם שבוע אחד. י"ד ימים שהן שני שבועות. כ"א שהן שלשה שבועות. כ"ח שהן ארבעה שבועות. ל"ה שהן חמשה שבועות. מ"ב שהן ששה שבועות. מ"ט שהן שבעה שבועות. ולמחרתו הוא ערב שבועות. וכל בעלי בתים חוזרין ומספרין אחר הסעודה בביתם. ובכל פעם אחר שספרו אומרים יהי רצון מלפניך ה' אלהינו ואלהי אבותינו שיבנה בית המקדש במהרה בימינו ותן חלקנו בתורתך. 

[טז] מהרא"ק: מאי דאין מברכין שהחיינו על ספירת העומר, דאינו אלא כמכשירי מצוה, דעיקר מנינא משום רגל דשבועות, ועדיין לא הגיע סוף שבעה שבועות. והשוכח פעם א' לא יספור עוד משום דכתיב (ויקרא כג, טו) תמימות תהיינה, עכ"ל. ונשאל את פי מהר"י סג"ל על דין שכח. והשיב שאם זכר לבקרו ביום יברך ויספור דעדיין יומי' הוא. ואם שוב שכח עוד בליל שני בזה פליגי ביה רבוותא. דספר א"ז כתב שאין לו לברך שוב בשום לילה, אך יעמוד אצל המברכים ויענה אמן אחריהם ויספור עמהן. ושאר רבותינו כתבו שלא הפסיד מידי, אך יברך ויספור כל פעם שזוכר אחר שכחו. והיה המורה אל השואל לקיים מאמר הא"ז, כי הוא היה מתייחס אחריו, והיה בחור נחמד נושא חן בעיני מהר"י סג"ל מתוך חריפתו והיה שמו יצחק א"ז. [והא דאין אומר שהחיינו משום דאין בו מעשה - רק דיבורא בעלמא - ודוגמת זה אין מברכין זמן על הלל]. 

ספר מהרי"ל (מנהגים) דיני הימים שבין פסח לשבועות 
=============================================== 
ממנהגי מהרא"ק בימים שבין פסח לשבועות 

[א] בשבת שלאחר פסח אומרים אב הרחמים לאחר ברכת החודש. ובמנחה מתחילין לומר פרקים. פרקים מתחילין לעולם במנחה שבת הראשון דלאחר פסח. ובכל שבת אומרים אחד. ובסיומם חוזרים לומר שנים יחד. וחוזרין ומשלשין עוד שנים יחד ומסיימין קודם י"ז בתמוז. ויש מקומות סימן אב"ג דבשלישית אומר ג' יחד. ויש ארצות כמו באושטרייך אומר פרקים רוב ימי הקיץ וסימן שלהן נפ"ש ר"ל פ' נשא סיום ראשון. פנחס סיום שני. שופטים סיום שלישי. ואומר פרקים בשבת ערב שבועות אכן שבועות בשבת הנהיג מהר"י סג"ל במגנצא שלא לומר פרקים, ולא חש אם מסיים אחר י"ז בתמוז. ואמר בפעם שלישית ג' יחד. ואומר יש מקומות שאומר ג"כ בשבת שחל בו שבועות. ובכל שבתות שבין פסח לשבועות אומרים אב הרחמים. וברכי נפשי מתחילין מיד בשבת שאחר סוכות ואפילו קודם ר"ח. 

[ב] שבת שמברכין בו ראש חודש אין מזכירין בו נשמות ואין מזכירין בו התענית של בה"ב, משום שנ' בו ביום טובה היה בטוב (קהלת ז, יד). ובשבת שאחר ראש חדש מזכירין תענית בה"ב לאחר אשרי קודם יהללו. ובשבת שמברכין ר"ח א"א אב הרחמים. 

[ג] זולת דר"ח נדחה מפני זולת שבין פסח לעצרת. ובין זו וזו זולת דברית מילה נדחה מפניהם. ואומר שתי גאולים יום ליבשה אומר קודם שירה חדשה וגאולה דשבת אומרים במקום הקבוע לו. ואם אירע מילה בשביעי או בשמיני דפסח שא"א רק "יום ליבשה" ואין משנין אפילו אופנים אע"פ שהחזן אומר אותם וכן בשבת דהפסקה. מיהו יש אומרים לשנות האופנים. זולתות שבין פסח לשבועות אין מתחילין רק אחר ר"ח אייר א', "אזכרך דודי". ב', "אלהים אל דמי". ג', "אתה אלהים". ד', "אחרי נמכר". ה', "אלהים באזננו שמענו". ובכלם אומרים אמת ויציב דחול. 
מילה וחתונה יחד. יש אומרים שהמילה עיקר ואומר יוצר וזולת של מילה, ואופן דחתונה. ויש אומרים דחתונה עיקר. וכשהיה מילה וחתונה בשבת אחד אז החזן מתחיל נשמת ויוצר של חתונה ואופן של מילה וזולת של חתונה וגאולה של מילה, ע"כ הג"ה. הג"ה: ראש חדש וחתונה נוהגים לומר יוצר ואופן דראש חדש וזולת דחתונה. 
מילה שחל באלו ד' שבתות שבין פסח לעצרת אומר יוצר ואופן וגאולה של מילה, והשאר השייך לאותו שבת. ראש חודש ומילה נוהגין לומר יוצר ואופן דר"ח. פעם אחת מעשה בווינא בר"ח אייר חל בשבת וגם מילה היתה באותה שבת ואמר ש"צ יוצר ואופן דר"ח והשאר ששייך לאותו שבת. ואמר שתי גאולות גאולה דמילה וגאולה דשבת וכך נוהגים בווינא, עכ"ל. 
ראש חדש שחל באלו שבתות שבין פסח לעצרת אומר יוצר ואופן של ר"ח והשאר השייך לאותו שבת. 
נהגו בכל המקומות שלא לישא אשה בין פסח לעצרת. והטעם שלא להרבות בשמחה שבאותו זמן מתו תלמידי דר' עקיבא. וכתב הר"י בן גיאת דוקא נישואין שהוא עיקר שמחה, אבל ליארס ולקדש שפיר דמי, א"ח במהרא"ק. 

[ד] אייר לעולם ר"ח שלו שני ימים. והשני דמונין מיניה לא חל רק באחד דימי בגה"ז. 

[ה] סדר שני וחמישי ושני 
באייר מתענין את התעניות בה"ב השייכין אחר חג הפסח. וכן מתענין אחר חג הסוכות. וסמכו משום שנאמר עבדו את ה' בשמחה וגילו ברעדה, ר"ל במקום שמחה שם תהא רעדה תענית, מדרש. ועוד סמכו על איוב ויהי כי הקיפו ימי המשתה וישלח איוב ויקדשם והשכים בבוקר והעלה עולות מספר כולם כי אמר איוב אולי חטאו בני (איוב א, ה). ויש להתענות אותם קודם ל"ג בעומר. ע"כ אם חל ר"ח אייר בשבת אין מקבלין את התענית עד שבת שאחריו שהוא א' אייר, ומסיימין אז בערב ל"ג בעומר שהוא י"ז אייר. ובשבת שמברכין ר"ח אין להזכיר התענית שנאמר ביום טובה היה בטוב (קהלת ז, יד). מכ"ש בשבת והוא ר"ח. 

[ו] בתענית בה"ב אומר בתפלת י"ח סליחות כמנהג. כשמגיע ש"ץ בברכת סלח לנו עד וסולח אתה אומר סלח לנו אבינו כי ברוב אולתנו וכו' אל ארך אפים אתה כו'. ג' סליחות פזמון חטאנו וידוי פעם אחת ומסיים משיח וכו' ואל יעכב כו' וחותם בא"י המרבה לסלוח. עננו בין גואל לרופא. ושומר ישראל וסידורו בסיום ה' אלהי ישראל דלאחר תחינה. וכן הסדר לש"צ ובכל ת"צ. ונהג מהר"י סג"ל לומר אל ארך אפים בכל תענית צבור. גם אם לא ב' או ה', וכן איתא במנהגים דר' מאיר ש"צ. וקורין גם בתענית בה"ב בקר וערב ויחל ומפטיר במנחה דרשו. סדר הסליחות ביום ראשון: תבא לפניך, ישראל עמך, אזון תחן, ה' ה' אל רחום, יושב בגובה. בשני: אין מי יקרא, אין כמדת, אם עונינו, ישראל נושע, אדון בינה. בשלישי: אלהים בישראל גדול, איה כל נפלאותיך, מלאכי רחמים, אל נא רפא. 

[ז] ל"ג בעומר לעולם הוא י"ח באייר. ובשחרית א"א תחינה. במגנצא ובוורמיישא אומרים תחינה בל"ג בעומר. אמר מהר"י סג"ל אע"ג דאיתא בגמרא דתלמידי ר"ע מתו מן פסח עד עצרת, מכל מקום עושין ביום ל"ג בעומר יום שמחה, משום דמתו רק הימים שאומרים בהן תחינה בשבעה שבועות העומר, וכל יום שא"א תחנה לא מתו, והשתא דל מן המ"ט יום של הספירה, ז' ימי החג, וג' ימים דחל בהן ר"ח, שנים לאייר ואחד לסיון, וז' שבתות, פשו להו ל"ב, נמצא דלא מתו רק ל"ב ימים, לכן כשכלו אותן ל"ב ימים שמתו עושין למחרתן שמחה לזכר. 

[ח] מהר"י סג"ל הנהיג לבחוריו איסור גילוח מפסח עד ל"ג. ויש נוהגין בהחבא היתר קודם ר"ח אייר. וכן ראיתי נוהג מהר"ז שט"ן שישב באופנהיים ג' פרסאות מק"ק דמגנצא והיה מגלח זקנו קודם ר"ח אייר טרם הלך למתיבתא דמהר"י סג"ל למגנצא, ואמר לא ירגיש בי אמ"ץ הרב מתי גלחתי. אמנם מהר"י סג"ל הוא נהג בעצמו שלא גלח זקנו עד ערב רגל השבועות. וגם אם חל ל"ג בעומר ביום א' לא התיר לגלח בערב שבת דלפניו, דוגמת אבל שאם חל שלשים שלו בשבת מגלח בערב שבת ואם כלו הל' באחד בשבת אסור (לרחוץ) [לגלח] בערב שבת. הכי נמי לא שנא, ושניהם שוים דשניהם רק מנהגא. 

ספר מהרי"ל (מנהגים) הלכות שבועות 
================================ 
הלכות שבועות 

[א] סיון מלך הוא מפני חג שבועות שבו. ואין ראש חדש שלו רק יום אחד מימי אגד"ו. לפעמים מוקדמת תקופת תמוז להיות בחדש סיון. והוא בשנת ח' י"א י"ט למחזור קטן. 
לעולם קורין פרשת במדבר סיני קודם עצרת. וסי' מנ"ו ועצרו, ר"ל דפקודי' נמנו באותו סדר. א"א תחינה מר"ח סיון עד אחר אסרו חג של שבועות. במגנצא אומרים תחינה עד ג' סיון כי ג' בסיון מתענין שם בכל שנה על גזירה שהיתה שם באותו יום, לכן אומרים תחינה עד יעבור התענית. והסימן היו נכונים ליום השלישי (שמות יט, יא). הג"ה במהרא"ק: א"א צו"ץ דמר"ח מצות הגבלה. בשבת דלפני חג השבועות נוהגין באשכנז להזכיר כל מדינות וקהלות ויישובים שהיה בהן גזירת תתנ"ו. ואומר אותך לאהבה. זולת אלהי' באזננו. אב הרחמים במקומו. בכל מדינת ריינוס א"א אב הרחמים אלא בשבת דלפני שבועות דמזכירין את הקדושים גזירת תתנ"ו. ובשבת חזון ישעיהו מזכירין ג"כ אותן הקדושים ואומר אב הרחמים. וכן הנהיג מהר"ז ייענט בטערוויז. ובערב שבועות וכן באסרו חג א"א ג"כ למנצח. ואם חל ביום שני או חמישי אז אומרים אל ארך אפים. 

[ב] שבועות לעולם יום ראשון ו' בסיון. ואינו חל באחד דימי גה"ז וסימנך חרב על הגז"ה. 
מעריב ליל ראשון "וירד אביר יעקב". ליל שני "אל אלהי השם דבר". ויש מקומות מעריב בליל שני "אלהים ביתה". זמן מתן תורתנו, שהחיינו שתי הלילות. נוהגין להשטיח רצפת ב"ה בבשמים של עשבים ובשושנים לשמחת הרגל. ומתי שחל שבועות ביום א' הנהיג מהר"י סג"ל להשטיח העשבים בהכנסת שבת. ופורסין פרוכת של יו"ט לפני ארון הקודש במוצאי שבת. 

[ג] ש"צ מתחיל בשחרית האל בתעצומות וחוזר אל ההודאות. וכן חוזר לעלם עלמי עלמיא וכופל לעילא בקדיש. יוצר ביום ראשון "אדון אמנני". ביום שני "אילת אהבים" בניגון "אתי מלבנון כלה" שהוא יוצר דשבת הגדול. במגנצא ביום ראשון יוצר "אילת אהבים" בשני "אדון אמנני" וקרובץ ביום ראשון "ארץ מטה" עד "ה' קנני ראשית דרכו" ואז מוסיפין שם קרובץ "או טרם". ואח"כ "אלה העדות". במגנצא א"א שום דיברא רק יום ראשון אקדמות מילין בסיום פסוק בחדש השלישי. למוסף "אתה הנחלת" ביום שני "אזהרת ראשית". מגילת רות אומרים ביום שני וכל אחד מברך לפניה על מקרא מגילה. 

[ד] מהרא"ק: בשבועות אומרים הדיברא אקדמות מילין אחר סיום פסוק ראשון דקריאת התורה שהוא בחדש השלישי. וכן ארכין אחר שקראו פסוק וידבר אלהים. וכן ביום שני אתא ודוגמא, או יציב פתגם אחר פסוק ראשון של הפטרה, אבל בין ברכה לקריאה א"א דהוי הפסק. י"א שנוהגין בווינא שא"א אל נא לעולם תוערץ ביום ראשון דשבועות אלא בשני אחר כאשר נגלתה. וא"א פרקים בשבת שחל בו שבועות, עכ"ל מהרא"ק. 

[ה] קורין ביום ראשון דשבועות בסדר יתרו (שמות יט) בחדש השלישי עד תדבר אל בני ישראל, א'. יעננו בקול, ב'. ויאמר אלהים, ג'. אשר לרעך, ד'. סוף הסדר, ה'. למפטיר קורין בפנחס (במדבר כח, כו) וביום הבכורים. ומפטיר ביחזקאל (א) ויהי בשלשים שנה עד ברוך כבוד ה' ממקומו. בים שני קורין בסדר ראה (דברים טו, יט) כל הבכור. ודינו מבואר לעיל הן בחול הן בשבת בהלכות פסח. למפטיר כדאתמול, ומפטיר בתרי עשר תפלה לחבקוק (ג) עד למנצח בנגינותי. 

[ו] מהר"י סג"ל היה מורה היתר לאכול החלב שנתחלבה ביום ראשון של שבועות, או בשבת שלפניו ה' סיון על ידי גוי לאוכלה ביום שני של שבועות. ואמר דהכי איתא בהג"ה באשר"י מספר אז"ג דאין לדמותו לביצה. והטעם משום דיש היתר גבי חלב אמירת גוי משום צער בעל חיים דבהמה לא אסח דעתיה מיניה מה שאין כן גבי ביצה. 

[ז] מהר"י סג"ל לא היה מקדש הלבנה בשום יום טוב שחל במוצאי שבת כגון חג השבועות כי חל א"ב. ויהיב טעמא כשם שיש תחומין למטה כך יש תחומין למעלה, ואין להקביל פני השכינה ביו"ט חוץ לתחום. ועוד דנראה ברכת הלבנה כעין תחינה ואין לומר ביו"ט. אמנם העיד על רבו המובהק מהר"ש דלא היה מקפיד והיה מקדש גם ביום טוב מוצאי שבת. 

ספר מהרי"ל (מנהגים) הלכות יום טוב 
================================= 
הלכות יום טוב 

[א] מאחר דרגל השבועות זוטרי בדינא משא"כ רגל פסח וסוכות ויו"ט דר"ה דנפישין דינייהו מאד. ע"כ אסדר הלכות יו"ט וכל דיני יו"ט סמוך להלכות שבועות דפנויין אז לעסוק בדינין הללו. גם אם הם שייכים לכל יו"ט ורגל. 
כל ערב יום טוב א"א לא תחנה ולא למנצח. 
אמר מהר"ש ארז"ל כל העושה מלאכה בע"ש ובעיו"ט, אינו רואה סימן ברכה לעולם. אך ערב פסח יש לו דין אחר שאסור לספר וגם לא ליטול צפורנים מחצי יום ואילך ודינו ככל דין חול המועד. 

[ב] נשאל ממהר"י סג"ל על סעודה שלישית בשבת שהוא ערב יו"ט דשכחה עד אחר מנחה קטנה. אם מותר או מצוה לעשותה בפת, או אם צריך לעשות במיני תרגימא בלי פת. והיה הדעת נוטה לעשות בפת, אע"ג דאמר הלכה כר' יוסי בע"ש, היינו דוקא היכא דהתחיל שאז לא יפסיק אבל לאתחולי אסור. שמא הני מילי ערב שבת או ערב יו"ט שחל בחול, אבל עיו"ט שחל בשבת יבא עשה דחובת ג' סעודות למאן דמחייב פת וידחה סברת דלתיאבון שהיא דרבנן, דאי הוי דאורייתא הוי ליה להפסיק אפילו התחיל בערב פסח. 
והשיב בתשובה, מה שנסתפקת אי יש לעשות שלש סעודות בפת בערב יו"ט אחר מנחה קטנה, וכתב דג' סעודות לידחי תיאבון דרבנן. דע דג' סעודות נמי דרבנן וקרא דג' היום אסמכתא, וראיה מדפסק ר"ת דנשים חייבות בשלש סעודות דאף הן היו באותו הנס. והך סברא לא מהניא אלא למצוה דרבנן כגון מגילה וחנוכה וארבע כוסות, דאם לא כן מצה וסוכה נמי נילף מהאי טעמא כדפי' התו'. וכתבת דהלכה כר' יוסי בערב שבת, היינו דוקא שלא יפסיק אבל אתחולי אסור. הא נמי ליתא אלא לדברי ה"ג, אבל רובא דרבוותא פסקי דמותר להתחיל בע"ש ועיו"ט כדפסק רשב"ם, אלא המרדכי מיישב ה"ג ומסיק דלהכי ראוי להחמיר שלא להתחיל. והיכא דאישתלי ולא עבד ג' סעודות קודם מנחה קטנה, כדאי הם יתר רבוותא לסמוך עלייהו בשעת הדחק ולעשות השתא בפת ולאכול מעט כזית מלמיעבד במיני תרגימא. דמיני תרגימא היינו מעשה קדירה כדמוכיח התו' מתוספתא, ודלא כרשב"ם דפירוש פירות ובשר בלא לחם או לסמוך על השורטוב"ל דקודם חצות. וכל זה התירו על ידי הדחק בערב פסח שחל בשבת. אבל שאר עיו"ט נראה דפת עדיף. ועוד רגילין להמתין הרבה במוצאי שבת ליום טוב אחר חשיכה קודם שיאכלו ויקדשו כי אינו מוכן לכל דבר. מה שאין כן בליל פסח שצריך למהר בשביל התינוקות ואפיקומן. 

[ג] הא לך קידוש הכוס מכל ימים הטובים 
אומר בשבת ויכלו עד לעשות 
ברוך אתה ה' אלהינו מלך העולם אשר בחר בנו מכל עם ורוממנו מכל לשון וקדשנו במצותיו, ותתן לנו ה' אלהינו באהבה (שבתות למנוחה ו) מועדים לשמחה חגים וזמנים לששון (את יום השבת הזה ו) את יום חג המצות הזה, (השבועות הזה), (הסוכות הזה), (שמיני חג העצרת הזה), זמן חירותנו, (זמן מתן תורתינו), (זמן שמחתנו), מקרא קדש זכר ליציאת מצרים, כי בנו בחרת ואותנו קדשת מכל העמים, (ושבת) ומועדי קדשך (באהבה וברצון) בשמחה ובששון הנחלתנו. ברוך אתה ה' מקדש (השבת ו) ישראל והזמנים. 
ברוך אתה ה' אלהינו מלך העולם שהחיינו וקיימנו והגיענו לזמן הזה. כלל לשהחיינו, בכל ליל יו"ט גם בליל שני, אפילו בראש השנה ובד' לילות של סוכות אומרים אותו, דגם לילות האחרונים רגל בפני עצמם הם, מלבד שתי לילות האחרונים של פסח א"א שהחיינו דכולהו חג הפסח הם. 
קידוש של ראש השנה 
ברוך אתה ה' אלהינו מלך העולם אשר בחר בנו מכל עם ורוממנו מכל לשון וקדשנו במצותיו, ותתן לנו ה' אלהינו באהבה (את יום השבת הזה ו) את יום הזכרון הזה, יום (זכרון) תרועה מקרא קדש זכר ליציאת מצרים, כי בנו בחרת ואותנו קדשת מכל העמים ודברך מלכנו אמת וקיים לעד, בא"י מלך על כל הארץ מקדש (השבת ו) ישראל ויום הזכרון. 
שהחיינו גם בליל שנייה. 
אם חל יום טוב במוצאי שבת סימן יקנה"ז פי' יין וקידוש כדפי' לעיל ואח"כ נה"ז פי'. 
ברוך אתה ה' אלהינו מלך העולם בורא מאורי האש. בא"י אלהינו מלך העולם המבדיל בין קדש לחול בין אור לחשך בין ישראל לעמים בין יום השביעי לששת ימי המעשה בין קדושת שבת לקדושת יום טוב הבדלת, ואת יום השביעי מששת ימי המעשה קדשת, הבדלת וקדשת את עמך ישראל בקדושתך. בא"י המבדיל בין קדש לקדש. 
שהחיינו, והיינו נ"ר הבדל"ה זמ"ן. 

[ד] דרש מהר"ש מאושטרייך מצות עשה הוא שלא לעשות מלאכה כדכתיב כל מלאכת עבודה לא תעשו. ואלו הן הימים שאסורים מן התורה, יום ראשון של פסח ושביעי שלו, ויום ראשון של שבועות, ויום א' של סוכות ושמיני שלו, וראשון של ר"ה. אכן מדרבנן אסורים כל השניים ממחרת מן הנזכרים. וצורך אוכל נפש מותר אף בראשונים שנא' אך אשר יאכל לכל נפש הוא לבדו יעשה לכם (שמות יב, טז). וכל שאר מלאכות אסורות חוץ מהבערה והוצאה. 
ונר של אבטלא, פי' שאינו לצורך אסור להדליק אע"פ שר' יוחנן מתיר מ"מ נוהגין שלא להדליק. אכן נרות של בית הכנסת מאחר דלמצות הש"י מדליקין חשיבי צורך היום ומותרין להדליק, וכן נר ללמוד לאורו או גם לילך לאורו, כל אלו צורך הן ומדליקין. הוצאה נמי צריך להיות בה צורך היום כגון ספר תורה לקרות בה או לולב לצאת בו ושלא לצורך אסור. אכן להוציא תינוק לטייל משום שמחת יום טוב מותר דאם לא כן הוי כחבוש בביתו וליתא שמחה. 

[ה] אמר מהר"י סג"ל שכתב בא"ז שאסור ביום טוב לדבק נר שעוה באמצעיתו לכותל כדי שיכבה כשיגיע לשם דחייב משום מכבה. אכן אם מעמיד את הנר במקום ששולט הרוח אין בזה גרם כיבוי. אך לא יעמידנו שם בשעה שמנשב הרוח כדי שיכבה דאז הוי כמכבה בידים. ואמר דאסור ביו"ט ליטול פתילה מנר זה בעוד שהיא דולקת וליתן לחברתה, דמתי דפוחת טיפת שמן ממנה חייב משום מכבה. לכן שמש בית הכנסת אי אפשר לו לתקן פמוטי' של ב"ה בעוד הן דולקין דבנגיעתו יפחות מהן השמן, ודוקא כשכבו יחזור ויתקנם וידליקם. אכן מותר לילך ונר שרגא של שמן דולק בידו גם אם מנענע ושמא ימשך השמן מן הפתילה, דלא הוי פסיק רישיה. אכן לנטות השרגא לצד א' לימשך השמן מן הפתילה הוי פסיק רישיה ואסור כמכבה בידים. ואסור ביום טוב ליטול קיסם מן המדורה לילך לאורו דהוי גרם כיבוי, אכן עץ שקורין קניא שגדל בו הזפת ודולק כמו נר מותר לילך לאורו ביו"ט. 

[ו] אמר מהר"ש כל מה שאסור בשבת אסור נמי ביו"ט. אך לצורך אוכל נפש שרי. וכל דבר אוכל נפש נמי שאינו מפיג טעמו אסור לעשות ביו"ט דאפשר לעשותו מערב יו"ט גזרוהו רבנן, כדי שלא ילך אדם לשדהו ולכרמו בערב יו"ט ויניח כל תבשילו עד ליו"ט, נמצא שנטרד ביו"ט במלאכתו וליכא שמחה. אבל דבר המפיג טעמו מותר לכתחלה ביו"ט. ושאינו מפיג טעמו קיימא לן אם לא עשאו בעיו"ט אסור לעשותו ביו"ט. 

[ז] ואמר מהר"י סג"ל שכ"כ בספר סמ"ק שיש ללוש עיסת ורימזילש מעיו"ט לצורך יו"ט, דאפשר ואדרבה הישנים טובים יותר מהחדשים. ואמר לנו מהר"י סג"ל ששאל מרבו מהר"ש אם לדוך שקדים ביו"ט כדי להוציא המרק מהן שדומה לחלב. ולא רצה להתיר, דאמר אפשר לעשות מעיו"ט גם אם קצת מפיג טעמו בלינה. 
אמר מהר"ש לדוך פלפלין ביו"ט יש מתירין משום דמפיג טעמו בלינה. ויש אוסרין שמא ידוך יותר מכדי צרכו כסמ"ק, לכך נהגו לדוך ביו"ט בהטיית המדוכה דהוי על ידי שינוי ומותר. אכן לדוך מלח ביו"ט ליכא מאן דפליג דבעי שנוי לכותשו ביו"ט. 

[ח] ולדוך מצה ביו"ט של פסח מותר דקי"ל דאין טחינה אחר טחינה, אך יזהר שלא יברור פירורין הגדולים מתוך הקטנים, כי איסור בורר יש נמי באוכלין. ומהאי טעמא אפי' למאן דשרי לקנות פת האפויה בשבת מן הגוי, ביו"ט אסור לקנותו משום איסור הרקדה דשמא היום נרקד להפריד הסובין מתוך הקמח שקורין בייטלין. מה שאין לגזור אפי' משום רואה בשבת דיודע בודאי אסור, וסבור אולי ביו"ט שרי הרקדה. 

[ט] ואמר מהר"ש אע"ג דאסור לקנות פת מן הגוי ביו"ט משום חשש ההרקדה דהיא עיקר תיקונו להבדיל בין סובין וקמח דלא אפשר לאוכלן במעורבין. אבל היכא דרוצה לאכלן אם מעורב בו פתיתין אינו אסור לרקד אותן פתיתין שנתערבו בו אחר הרקדה הראשונה. אך דגזרו עליה רבנן משום עובדא דחול, לכך מותר לומר לגוי לעשותם ביו"ט. מידי דהוה אשונין קמח ביו"ט מאחר דכבר נרקד מותר גם לישראל ע"י שינוי או ע"י גוי. אך שסמ"ק ס"ל שנוי וע"י גוי נמי לא, ולא נהגינן הכי דחומרא יתירא היא. וכן התיר מהר"ש לשנות קמח של מצות שקורין וואנין ע"י גוי ביו"ט. 

[י] וכן אסור לקנות קמח מן הגוי ביו"ט משום איסור הרקדה. ומהר"ם היה נוהג לחתום קמח של גוי מעיו"ט שרצו לקחת פת ממנו ביו"ט. ולמחר ביו"ט ילך ישראל ויראה שלא נתקלקל החותם טרם ילוש הגוי אז ידוע שאינו אופה רק מקמח שנחתם ומדאתמול נטחן. והישראל ג"כ מכשיר את התנור בהשלכת קיסם. וכן העצים שאופה עמהם יהיו מוכנים ומיוחדים מערב יו"ט שלא יחטבם ביו"ט. וכן הנהיג מהר"י סג"ל בכל רגלים בשכונתו. ופעם אחת מצאו שנתקלקל ולא רצה מהרי"ל להתיר לקנות מפת הנאפה בו ביום. 

[יא] אמר מהר"ש טחינת קמח ודאי אסור ביו"ט מדכתיב ושמרתם את המצות (שמות יב, יז), והשמירה משעת טחינה ואילך. והקשה מהר"ש מאי שנא דטחינה אסורה אפי' ברחיים של יד ופלפלין מותרין לדוך במדוכה בלי שינוי נמי, רק בסמ"ק בעי שינוי וצ"ע. 

[יב] אמר מהר"ש מליחת בשר ביו"ט נוהגין בו היתר לפי כשנמלח היום מוטעם יותר מאשר נמלח אתמול וחשוב מפיג טעמו. ואמר דאפ"ה כתב במרדכי היכא דאפשר למולחו מעיו"ט אסור להשהותו למולחו ביו"ט. אכן ניקור הבשר ודאי אסור ביו"ט הואיל דאפשר מעיו"ט. וכן הוא בספר אגודה בשם הגאונים במסכת ביצה בסימן י"א. ומהר"י סג"ל אמר נמי דבשר הנשחט מעיו"ט ימלחו ג"כ קודם יו"ט כדברי המרדכי והגאונים. 
ושאלו את פיו אם מותר לנקר ביו"ט האחוריים של הבהמה כי לא היה לו די בחלק הלפנים, ואמר אילו היה הלפנים שהן הצלעות מחוסרין ניקור היה מותר לנקרם ביו"ט ע"י שינוי כגון בקופיץ או בקרדום וכה"ג בשעת הדחק, אכן האחוריים שצריכים ניקור גדול לחטט אחר החלב והגידין ולקלוף בכמה מקומות אין נראה להתיר ע"י שינוי דלא מצי לנקר יפה כתקנה. 

[יג] אמר מהר"ש אותן מפתחות שסוגר בהן אוכל נפש להשמר הן לבדן מותרין להוציאן ביו"ט מחוץ לעירוב. וכן הוא בעצמו הוציא עמו מפתח מן הכיפה שלו ביו"ט לפני שער העיר, כי אמר שהדגים שלו שהכינם ליום טוב עומדים תוך הכיפה שלו להשמר. [וכן השיב מהר"י סג"ל בתשובה דיש פוסקים לאסור להוציא ביו"ט רק מפתח של אוכלין, אע"ג דאין עירוב והוצאה ליו"ט רק משום חומרא אמרינן דיש עירוב והוצאה, ואפ"ה מוציאין ונושאין בתוך העירוב בלי עירוב חצירות ובלי שיתוף]. 

[יד] אמר מהר"ש דרשינן לכם ולא לכלבים לכם ולא לעכו"ם, ולכך אסור להזמין עכו"ם לסעוד עמו ביו"ט על שולחנו שמא ירבה בשבילו. ואם באקראי נזדמן אליו הגוי מותר להאכילו עמו. וכן בשבת רשאי להזמינו דאסור אז גם לישראל בהכנת אוכל נפש. אמנם עבדים ושפחות המצויים ורגילים בבית ישראל ויכול לסלקם כרצונו מותר להאכילם ביו"ט ממה שהכין וליכא למיחש דירבה בשבילם. 

[טו] אמר מהר"י סג"ל גדולה המצוה להזמין לסעוד עמו ביו"ט את העניים ויתומים ואלמנות שנאמר ושמחת בחגך אתה ובנך וכו' והגר והיתום (דברים טז, יד), כלומר אם אתה משמח העניים שלי גם אני משמח את שלך. 
אמר מהר"ש מצוה לשמוח ברגלים הנשים בבגדי צבעונים בא"י, ובבגדי פשתן מגוהצין בבבל, והאנשים ישמחו בבשר ויין, והתינוקות בקליות בפירות ובביצים. עיקר שמחת הרגל לשמח את העניים וליתן להם צדקה. ואם אין יד האדם משגת לשמוח בבגדים כל כך יקנה לפחות זוג מנעלים חדשים לכבוד הרגל, ואת בניו ישמח בקליות ואגוזים. 

[טז] אמר מהר"ש אסור לעשות ביו"ט שום מקח קצוב בדמים. והלוקח בהמה מקצב לא יקצוב ביו"ט עמו סך המעות, אך יקח אחת משתים ששוין במקחן ואחר יו"ט ילך ויעריך הנשארת וידע ערך הנשחט. 

[יז] ואמר מהר"י סג"ל השוחט ביום טוב יזהר לבדוק סכינו קודם יו"ט ויניחנו כך במקום מוצנע שלא יפגם, דביו"ט אין מתירין בדיקת סכין קודם השחיטה דחיישינן פן יבא להשחיזו. אכן בדיקת סכין דלאחר שחיטה צריכין להכשיר הבשר והוי צורך אוכל נפש ואם נפגם לא בעי השחזה. 
ואמר דטוב לשחוט ככל הצריך קודם יו"ט. ואם צריך לשחוט ביו"ט יזהר שלא יתלוש הצמר מבהמה או הנוצות מעוף. 
וצריך לייחד עפר מקודם יו"ט דרוצה לכסות בה ביו"ט. ואם אין לו מוכנת יטול מאפר הנשרפה ביו"ט רק שהוא עדיין חמה. 

[יח] אמר מהר"י סג"ל מותר לכסות האש להשמר מכיבוי בלילה לצורך מחר ובשחר לצורך צהרים, אך לא יכסה ביום לצורך הלילה דבתריה. והמכסה יזהר ליקח רמץ חם דראויה ליצלות בה ביצה ואם אין לו אז יטול קיטמא נשרפת קודם יו"ט אבל הנשרפת היום ונצטננה אסורה לטלטל משום נולד. ואמר שבספר אגודה כתב בסתם שמותר לכסות האש, ביו"ט ובאשר"י כתב בסתם שאסור לכסות האש ביו"ט. ואמר שהוא חילק מימים קדמונים כאן ברמץ חם הנולדת היום מותר וכאן כשנצטננה אסור. אי נמי ברמץ מותר דלא מכבה ובפסכתר אסור דמכבה. אכן עכשיו נראה אליו לתרץ דמשום אוכל נפש אין לחוש למוקצה כי כן ראה בהג"ה באשר"י דמשום אוכל נפש התירו את המוקצה, וז"ל: מכאן נהגו לסלק אפר הכירה ביו"ט דמשום אוכל נפש התירו את המוקצה א"כ מ"ש באשר"י אסור לכסות אין ליישב כי אם ע"י פסכתר דאז מכבה כדפי' לעיל, אבל בכל אפר מותר לכסות לצורך. 
[אמר מהרי"ל כשחל יו"ט ה"ו ואז טומנין לשבת, אין לטוח התנור כי אם בטיט המוכן לו מעיו"ט, וטוב לומר לגוי ויעשה. מהרי"ל דרש דמותר לישראל לשרות המכבד במים תחילה ולגרוף התנור, אכן אם המכבד נדלק בתנור אחר שכיבה אסור להחזירו למים ולכבותו דהוי כיבוי שלא לצורך י"ט]. 

[יט] אמר מהר"י סג"ל אין לכתוב לסמן את הבשר ביו"ט. ואמר מהר"ש שכן לא ינקב בית יד עם הסכין תוך הבשר לשאת בו, אך באצבעו יכול לנקבו, וכן דרש מהר"י סג"ל נמי, וכן איתא בהדי' בגמ' ביצה שילהי פרק אין צדין. 

[כ] דורון שהובא מחוץ לתחום לישראל ביו"ט, אמר מהר"ש אם הוא דבר תלוש שאין לחוש שהיה מחובר היום כגון כל מיני פירות ברגל דפסח, ואין בו איסור רק הובא מחוץ לתחום אז אסור לזה שהובא בשבילו, וכן לכל בני ביתו, אכן לישראל אחר מותר, וגם לזה ולבני ביתו מותר ביום טוב שני. אכן אם לא הובא לעיר בשביל שום ישראל, רק בשביל הגוים, מותר לכל ישראל לאכול ממנו ביום ההבאה מיד ובהאי ליכא מאן דפליג. אבל אם הוא דבר שבמינו מחובר ויש לחוש שמא היום נתלש, כגון מיני פירות וענבים ביו"ט דסוכות, או שאר פירות ברגל דשבועות, או דגים שניצדין בכל זמן, והובאו בשביל ישראל אסור לזה שהובא בשבילו עד מוצאי יו"ט שני ובכדי שיעשו. ולישראל אחר שלא הובא בשבילו מותר ביו"ט שני מיד. ואם הביא גוי לעיר דבר הנתלש או ניצד ולא הביאם בשביל שום יהודי, מותר לכל ישראל ליטול ממנו כדי לאוכלו ביו"ט שני. 

[כא] ואמר מהר"י סג"ל כשחל אחד מן הרגלים ביום ה"ו והובא דורון לישראל ביום ראשון ויש גם במינו במחובר או חששת צידה, מותר במוצאי יו"ט שני בכדי שיעשו דהיינו בליל שבת. אכן אם הוא יו"ט של ר"ה אז המובא בראשון אסור עד מוצאי שבת דכיומא אריכא הן, וכן הדין בביצה שנולדה בראשון. ואמר מהר"י סג"ל מאחר דכולי רבוותא סוברים הדורון המובא לישראל ביו"ט אסור לו ולכל בני ביתו ג"כ, דמסתמא אדעתא דכולא ביתה אייתינהו. והכי איתא בפרק בכל מערבין המובא לבי ריש גלותא אדעתיה דכולי רבנן אתא. ומתוך כך אמר דנראה לו ספיקא בדינא אם הזמין אותו בעל הבית את חבירו אולי הנזמן נמי אסור משום דאייתי ליה ולכל דמתהני מיניה, או דוקא לבני הבית בלבד. 

[כב] פעם אחת דרש מהר"ש דדבר הניצד או נתלש אסור גם לישראל אחר שלא הובא בשבילו בסמ"ק, ועד מוצאי יו"ט שני בכדי שיעשו. דוקא דבר שאין נתלש או אין ניצד לשם ישראל, אך ממילא אתא בשביל גוי מותר לישראל אחר ביום שני. ולא נהגינן כמו הרא"ש דכתב דגם הניצד ונתלש בשביל ישראל זה מותר לאחר ביו"ט שני. 
אמר מהר"ש דורון שהובא מחוץ לתחום לישראל בעיר שאין לה חומה, אם הגוי הניח הדורון על הקרקע בר"ה אסור לישראל לטלטלו רק ד' אמות, או יניח גוי להכניסו לביתו. ואם לכתחלה הכניסו המביא אל תוך הבית, רשאי הישראל לטלטלו בכולא ביתא. וכן אם העיר מוקפת חומה, כשהכניס הגוי הדורון לפנים מן החומה קונה שביתה בכל העיר, ורשאי ישראל לטלטלו בכל מקום שירצה. 

[כג] אמר מהר"ש פירות הנושרים מותרין לאוכלן ביו"ט ולא בעינן בכדי שיעשו וכר"י נהגינן. ביצה שנולדה ביו"ט ראשון מותרת בשני לבד מיו"ט שחל אחר השבת דהנולדה בשבת אסורה ביו"ט דבתרי', או שני י"ט של ר"ה דנולדה בזה אסורה בזה דיומא אריכתא הוא. ואם נתערבה הביצה באלף כולן לבו ביום אסורים. ואמר שבמרדכי הקשה מ"ש לגבי עצים שנשרו מדקל דמרבה עליהן עצים מוכנים ומסיקן, ואמאי נימא גם שם דיהא כדבר שיש לו מתירין ולא יבטל אף באלף כדאמרינן גבי ביצה. ותירץ שאני עצים דכ(ו)לה איסורא ונשרף לגמרי משא"כ בביצה דנהנה מגופה. 
אמר מהר"ש מותר לקנות ביצים מן הגוי ביו"ט אם אמר שמאתמול נולדו. ושאלו אם נמי מותר לקנות ביו"ט שני. ואמר שבליל יו"ט שני מותר אך ביו"ט שאחר השבת אסור לקנותם גם בליל יו"ט שני. 

[כד] בשמחת תורה לקחו ביצים מן הגוי ומילאום בתרנגולת וגם עשו בהן שאר מאכלים, ואסר מהר"ש את התרנגולת וכל הנעשה עם הביצים עד מוצאי יו"ט בכדי שיעשו, דדינא הוי הכי דספק נולד ביומא אסור. 
אמר מהר"י סג"ל דכתב במרדכי בשם אבי"ה אם ליבנו מאכל בביצה שנולדה וכו' עד דהוי דבר שיש לו מתירין ולא בטיל. ומקשין העולם, וכן הקשה בטור, והא לר"ת מין בשאינו מינו בטיל אפי' ביש מתירין. ותי' מהר"י סג"ל דאבי"ה תפס הא דר' א"מ עיקר לפי שהוא רבו, ואיהו כתב בהדי' דאפי' בשאינו מינו לא בטיל ביש לו מתירין. 

[כה] מהר"ש הקשה הא דקיי"ל עגל הנולד ביו"ט מותר לשוחטו ואמאי ביצה אסורה, ואי משום דעגל שרי אגב אמו ביצה נמי תשתרי אגב אמה. וי"ל היינו טעמא דעגל הנולד לא נשתנה בשום ענין דלתקרי הכנה רק כמו שהוא עכשיו כך היה ראוי במעי אמו, דאפילו בן פקוח היה ראוי לגדל וולדות ולכל מילתא, משא"כ בביצה כשנולדה אז ראויה לגדל אפרוח והנמצאת בתרנגולת שחוטה גם אם נגמרה בקליפתה אין ראויה לגדל אפרוח, ואסורה ביו"ט לאו משום נולד אלא משום הכנה שהיא מוכנת ומשובחת כשנולדה יותר מבראשונה, וגזירה משום יום טוב שחל אחר השבת דאז אית בה איסור דאורייתא אם נולדה אתמול בשבת משום דאין שבת מכין ליו"ט, ואמר שכן הוא באשר"י. 
ונראה עוד טעם אחר מאחר דאין שבת מכין ליו"ט, ואם גם נולדה ביו"ט מ"מ מאתמול בשבת נגמרה והוכנה משבת ליו"ט, וגזרינן משום האי כל שאר יו"ט, משא"כ בעגל שצריך להיות כלו לו חדשיו דאל"כ היה אסור לאכול תוך שמנה נמצא שכלו לו חדשיו היום באותו יו"ט שנולד וליכא למיחש למידי. ואמר מהר"ש עדיין נימא ג"כ כלו לו חדשיו אתמול בשבת ואיתרמי דאישתהי מהולד עד היום. וכן אשכחן בגמרא זימנין איתרמי גם לידת אשה דאשתהי. וכן העיד שמה"ר שלומיל מעיר ענש הלך פעם אחת ללמוד למרחקים, ויהי לתקופת י"א חדשים ליציאתו ילדה אשתו והכל מעידין מרוב חסידותה ברור שלא זינתה תחתיו. ובכן בדקו ומצאו בפוסקים ובספר המצות דמיתרמי ומשתהי. א"כ הדר קשיא לדוכתא מ"ש עגל מביצה אלא מחוורתא כדשני מעיקרא. 

[כו] מהר"ש היה מורה על גדי שהובא לישראל בשביעי של פסח שיתן אל השוחט את הכבד ממנו ואז רשאי לשוחטו, והבשר מותר לעיו"ט שני האחרון. אכן הפשטת העור נראה לעשות באותו יום לאלתר אחר שחיטתו, דהוי אפשר לעשות קודם יו"ט שני. ובמה שנותנין ממנו מעט בשר אל השוחט והוא בעי הפשטה מותר להפשיטו לגמרי, ואין אסור לזה שהובא בשבילו לטלטלו דלא חשיב מוקצה לו הואיל וראוי לחבירו. 
מהר"י סג"ל דרש אע"פ שיש מתירין לשחוט ביו"ט אחר סעודת שחרית ע"י אכילת הכבד או שאר מעט בשר כה"ג מן הכבש או גדיים או תרנגולים ששוחט, אמנם יש אוסרים משום הערמה דמנכרא שכבר מילא כריסו שוב אין שמחת יו"ט במיעוט שאוכל ופשיטא דאסור. ואמר מהר"ש שנכון הוא וכן נוהגין שאין שוחטין שום דבר אחר סעודת יום טוב ראשון לצורך יום טוב שני ע"י היתר אכילת דבר מועט. 

[כז] אמר מהר"ש הני נשי דצולין ביו"ט הרבה חתיכות יותר מצורך יו"ט לא שפיר עבדי דדוקא קדירה ממלאה אשה אמרינן מפני שיפה לה. 
אמר מהר"י סג"ל כשם שאין לבשל מיו"ט לצורך מחר וכן לא משחר לליל שני, כן לא ידיח הקערות מזה לזה, וכן אמר מהר"ש. 
בשמיני שהוא יו"ט האחרון של פסח בשעת המנחה אכלו עם מהר"ש, והכינה הרבנית ביצים מטוגנים במחבת. ואמר מהר"ש שהיתר פשוט הוא לתקן אז האש ולתקן כל אוכל נפש שירצה, ולא כיש טועים להחמיר שלא להבעיר אש במנחה יו"ט שני עד הלילה. 

[כח] אמר מהר"ש נשים הטובלות בליל שני של יו"ט הן מותרין להחם מים באותו הלילה לרחוץ בהן ידיה ורגלי' ובית הקמטי' והסתרי' אבל לא כל גופן גם אם החזיקו חמין שהוחמו מעיו"ט. ואמר דאי' במיימון בהל' יו"ט דחמין שהוחמו מעיו"ט רוחץ בהן ביו"ט כל גופו שלא גזרו בכה"ג רק בשבת בלבד. אכן שאר פוסקים לא פסקו כן רק הסמ"ג, ומאחר דרוב רבוותא לא סבירא להו וגם התוס' לא נהגינן היתר כל הגוף כדפי' לעיל. 

[כט] אמר מהר"ש פתילה שלא הבהבה מע"ש ודולקת בשבת אין להדליק מותר הפתילה ביו"ט דלאחריו דמאחר שלא הבהבה בראשונה הדלקתה עושה אותה כלי, ואין שבת מכין ליו"ט. 
מהר"ש התיר להסיר הפחם בוערת מראש הנר להצהיר האור ביו"ט, ואמר דוקא ביד מותר להסירה אך בכלי אסור. וכן בהדיא בסמ"ג. וראיה להסיר הפחם ממוחטין דזה מותר לכ"ע. ופלוגתא היינו בהסרתה משנכבית דאז הוי כמתקן מאני. ואמר מהר"ש גם אם כבתה מותר להסיר להדליק הנר מיד. 

[ל] אמר מהר"ש הני בני אדם ההולכים ביו"ט לטייל אצל נהרות ויאורים לראות את הדגים ששטין שם ונושאים עמהם אוכל להשליך אל הדגים לראותם כשנתאספו לבלוע המאכל תרתי ריעותא הן עושין. חדא דמוציאין חוץ לעירוב, ועוד דגם אם נזדמן להם גוי אצל המים, אסור לישראל ליקח ממנו אוכל ולהשליך אל הדגים, דמאחר דמחוסרין צידה הוי מוקצה ולא מתקרי לכם. וכללא הוא כל שנאסר במגע משום מוקצה אסור ליתן לו מזון. והני דגים שמחזיקים בבית ליטול מהן מתי שירצה אם יכול לתופשן בידיו אין בהן איסור צידה ומותר ליקח מהן ביו"ט ולתת להן מזון. ואם אינו יכול לצודם ביד רק ע"י כלי אסור ליטול מהן ביו"ט וגם אסור להאכילם מזון. לכן אם נתונים בבאר מחוסרים צידה ואסור להשליך להם מזון. 

[לא] אמר מהר"ש שכתב אבי העזרי שלא יצוד ביו"ט הרבה תרנגולים לברור השמנים מתוכן, דאותן שאינו חפץ בהן הוי איסור טירחא משום צידה וכל כה"ג. וגם תרנגולת אשר עומדת לגדל ביצים מותר לשוחטה ולאוכלה ביו"ט ולא חשיבה מוקצה. 

[לב] ואמר מהר"י סג"ל שפסק באלפס בשם מהר"ם גם פרה ועז שאין עומדין לאכילה מותר לחלוב אותן ביו"ט תוך הקדירה. 

[לג] אמר מהר"ש כופין כלי על גבי ביצה ביו"ט כדי שלא תשבר ודלא כר' יצחק דאמר אין כלי ניטל אלא לדבר הניטל, וכן פסק דין זה במיימוני לעשות נמי בשבת. 

[לד] נשים הקונות פירות מן הגוי בשמחת תורה כדי לזרוק לשמחת הנערים כמנהג, מן הדין היה אסור בעיני מהר"ש דדבר שיש להן מתירין ואינן בטלין, אך קורא אני עליהן מוטב יהו שוגגין ואל יהו מזידין דאין מקשיבין מאוסרים האי. 

[לה] מהר"ש מלח צנון ביו"ט והניח חתיכה אצל חבירתה ואכל שאר אוכלים בתר מליחתם ואח"כ אכל הצנון. ואמר לנו מהר"י סג"ל שכן הוא בא"ז אך הוא היה נוהג שלא לשהות הצנון במלח ביו"ט ולא בשבת אך טבל ואכל מיד. 

[לו] גוי היה תפוס ליהודי בשביל חוב ברשות השופט, וביו"ט באו גוים אחרים להיות ערב בעד התפוס לפוטרו ולא רצה השופט לעשות בלתי רשות היהודי. והתיר מהר"ש אל יהודי לומר לשופט לקבל הערבות ולפטור התפוס. 

[לז] גוי הביא כתב חתום לישראל ביו"ט ואמר מהר"ש שמותר הישראל להתיר החותם ביו"ט ולשברו. אמר מהר"י סג"ל דאסור לישראל לקבל הכתב מיד גוי המביאו ביו"ט, אך הגוי יניחנו מקודם על גבי שום דבר כדרך שעושין בשבת. גם אין ליתן ביו"ט כתב לגוי להוליכו חוץ לתחום, אך אם אונס גדול שצריך להודיע לחבירו יאמר לגוי שיכתוב ביו"ט וישלחנו, וכן בשבת כדפי' לקמן. 

[לח] אמר מהר"ש מי שנתן כליו לאומן על דרך בגדים לחייט והביאם לו ביום טוב וספק אם היום נתקנו או מאתמול אסור ללובשן ביו"ט זה. 

[לט] דרש מהר"י סג"ל כל איסור קלקול שרואה אדם בביתו חייב למחות בידן הן לבניו הן לעבדיו ולשפחות. דאם מעצים עיניו מלמחות, ליומא אוחרא יצאו מביתו לשרת אצל אחרים ועושים גם שם כאשר הורגלו כבר, ואין מקשיבין שוב למוחין, ויאמרו הלא בבית פלוני עשינו ולא מיחה בנו. נמצא שהוא נתפש בעונם שגרם שנתחלל יו"ט כה"ג על ידו. וכן כל ת"ח ימחה בעירו והפרנס במדינה. 

[מ] אמר מהר"י סג"ל אסור להניח את הגוי שיפיל גורלות בין היהודים ביו"ט גזירה משום שחוק קוביא, וכ"כ מהר"ם. 

[מא] בשמחת תורה באה שמועה קודם מהר"ש איך שאשת הר"ר איסרלן היתה גוססת. ואמר מהר"ש ח"ו שתעדר יכולים להתעסק לקוברה בו ביום דישראלים יטהרוה ויוציאוה לבית הקברות ויאמרו לגוים לחפור הקבר ולתפור התכריכין. והיה מורה לאישה גם אם נפטרה בשמיני עצרת בערב שהיה יכול לעשות קידוש בליל שמחת תורה דאין אנינות ביו"ט. 

[מב] אמר מהר"ש שכן נוהגין במת ביום טוב ראשון יתעסקו בו גוים לחפור הקבר לתפור את התכריכין, אבל ישראלים יטהרוהו ויוציאוהו לקברות, אפי' מת בו ביום. אכן ביו"ט שני היכא דאישתהי כגון שמת ביו"ט ראשון, או שעתיד לשהות כגון שחל יו"ט שני בערב שבת, אם יש שם גוים מניחין להם לחפור הקבר ולתפור התכריכין ולעשות הכל. 

אמר מהר"י סג"ל שלא שמע מן רבו המובהק מהר"ש רק שישראל יטהרו המת ביו"ט. אבל לו נראה להניח לגוי גם לטהר המת ביו"ט דנמי מלאכה דאורייתא היא בסחיטת הסדינין שמטהרין עמהן. וכן הוא במרדכי פרק תולין וכל מלאכה שהיא דאורייתא עושין ע"י גוי ביו"ט. 

[מג] איתא בפ"ק דביצה מת ביום טוב שני יתעסקו בו ישראל. אמר מהר"י סג"ל הא דאיתא בהג"ה במיימוני בהלכות י"כ העושים ב' ימים צום מונין להו מיום שני דראש השנה. וא"כ לדידהו היאך קוברים המת ביו"ט שני של ר"ה, והלא הוא העיקר יו"ט לדידהו ושמא הכא מיירי ביו"ט דגליות. 

[מד] איתא פ"ק דביצה והלא בדק יפה אימא יצתה רובא וחזרה. אמר מהר"י סג"ל מכאן יש להקשות קצת על הסמ"ק דפסק במצות יו"ט דאי בדק מעיו"ט כו' חיישינן שלא בדק יפה והא מסיק בגמ' והלא בדק יפה, ומשני עיקר הטעם מכח רובא כו' ודוק. 

[מה] מילה ביו"ט, אמר מהר"י סג"ל מיד כשנימול הנער יסירו כל צרכי המילה מידם דשוב נחשבים מוקצה מאחר דאין עוד צורך בהן. וגם המוהל לא יטול האיזמל מתוך החול שהשליך שם עם הערלה שנחוץ לפרוע. 
וראיתי מהר"י סג"ל נעשה סנדק לתינוק ביו"ט להכניסו בברית ולא היה שותה מכוס הברכה כאשר היה רגיל לשתות בחול כשנעשה סנדק ואמר משום דאין קידוש אלא במקום סעודה ודי שנותנים לתינוקות לשתות מכוס הברכה. והיו מוהלין אחר כל התפלה קודם עלינו לשבח כמו בחול. 

[מו] אמר ה"ר יעקב כ"ץ מנורטהויז"ן שראה כתוב בספר הגדולה שאין להתענות ביו"ט תענית חלום, דהא דמתענין בשבת גם כי כתיב גביה וקראת לשבת עונג (ישעיה נח, יג), נותנים בו טעם דהיינו עונג דידיה דמתבטל החלום בתעניתא. אכן ברגלים כת' שמחה ושמחת בחגך (דברים טז, יד), ואין שמחה אלא בבשר ויין, לכן אסור להתענות בהן. והא דמתענים בר"ה אינו ניתן לשמחה באשר ספרי החיים נפתחים לדון על כל חי. ודוק כי נ"ל לדחוק לפי אותו פי' דכולא שתא יתב בתעניתא כו', דר"ל תענית חלום אמאי לא חשיב נמי בר מרגלי'. 

ספר מהרי"ל (מנהגים) הלכות תפילת יום טוב 
======================================= 
הלכות תפלת יום טוב 

[א] פעם אחת חל יו"ט ו"ז והגיע ש"צ לברכו, ושאל אליו מהר"י סג"ל אם יודע לומר הפיוט יום שבת זכור. וסידרו רבינו יוסף קמחי לומר אותו במגן אבות מתי שחל יו"ט ו"ז. ואמר נכון לאומרו שם בק"ק מגנצא כי מנוחת כבוד המחבר שם בקברות. ואמר מהר"י סג"ל שראה בינקותו המנהג שגדול העיר היה רגיל להתפלל כי איקלע כן. ומנהג לומר שתי חרוזות הראשונות. ומנהג במגנצא לומר דוקא כשחל יו"ט ו"ז אז צריך להשמיע העם דנכנס שבת ואסורים תו אף בתיקון אוכל נפש. וכשיו"ט ה"ו או ז"א ליכא אז למיטעי ואין אומרים, אכן בשאר קהלות אומרים גם כשיו"ט ז"א. 

[ב] מהרא"ק: א"א במה מדליקין כשחל יו"ט בשבת, ואין אנו נוהגין כן, אך אם יו"ט בערב שבת אז א"א דלא מצי לומר עשרתם ערבתם. אבל כשחל בשבת והוא עישר ועירב כרצונו ואמר כדיני'. ואין אומרים ויתן לך ביו"ט והוא מוצאי שבת. 
אחד מוצאי שבת לחול, או לחול המועד או במוצאי יו"ט לחול בכולן מתפללין אתה חוננתנו. מה שאין מברכין אבשמים במוצאי יו"ט כבר פי' לעיל. אך מוצאי שבת ליו"ט מתפללין ותודיענו. במוצאי שבת וי"כ מברך בהבדלה מאור ובשמים ושאר כל הבדלות לא מאור ולא בשמים. 
כל יו"ט שחל בשבת אומרים במנחה ואני תפלתי, וקורין בתורה, עכ"ל מהרא"ק. 

[ג] אמר מהר"י סג"ל שכתב הר"ר זנויל ע"ה למהר"ם סג"ל על בני אדם שאינן מזכירין שבת ביעלה ויבא כשחל יו"ט בשבת, ובמרדכי לא כתב כן רק בשבת דחולו של מועד. ואז מסתבר לנהוג כן משום דבשל שבת אנו מתפללין, אך ביו"ט דכולה תפלה של יו"ט רק שמזכירין בתוכה השבת א"כ אמאי לא יזכיר שבת בכל מקום. והשיב לו שמקדם ראה כן הדין בתו' שאין לומר ביעלה ויבא שבת ביו"ט שחל בשבת. ומהר"י סג"ל [אמר] דנראה לו דרבותא נקט המרדכי, דגם אם בשל שבת מתפללין, מכל מקום לא יזכיר שבת בתוך יעלה ויבא בעבודה, אבל יו"ט ושבת שבשל יו"ט מתפללין וכולה חדא מילתא היא מתחילת אתה בחרתנו עד מקדש השבת וישראל והזמנים פשיטא שלא יזכיר שנית ביעלה ויבא, כיון שכבר הזכירו באתה בחרתנו ותתן לנו ה' אלהינו את יום השבת ואת יום כו'. מהר"י סג"ל אמר שמתוך רש"י במסכת ביצה וגם בשאר דוכתין משמע דאין להזכיר שבת ביעלה ויבא ביו"ט שחל בשבת, שלא פירש לשם אלא בהאי לישנא: אומרים ותתן לנו את יום המנוח ולבסוף מקדש השבת וישראל והזמנים, היינו אתה בחרתנו לחודייהו. ואמר מדקרא רש"י יום המנוח, סעד לבני אושטרייך שאומרים בתפלתם את יום המנוח. ופליאה היא שמניחין לשון הקרא זכור את יום השבת (שמות כ, ח). וכי תימא יו"ט נמי מתקרי שבת, מ"מ יום השבת לא מתקרי. 

[ד] אמר מהר"י סג"ל מצוה לקרא ביו"ט לעמוד לתורה בעלי הבתים שהן מעמידין הקהלה לפיכך קודמין לכל אם אין ת"ח מופלג שם. 

[ה] נוהגין לומר ביו"ט ותערב דוקא למוסף ולא ליוצר, וכן בתשב"ץ. 
בכל רגלים בפני מהר"י סג"ל הולכים הכהנים לדוכן ליוצר כמו במוסף, ולא ידעתי מאין המנהג ששוב ראיתי באלו ארצות כלל אינן עולין רק במוסף. 

[ו] שאלו את פי מהר"י סג"ל אם לחפש בשבת הסדר לקרותו למחר ביו"ט, ואמר אין שבת מכין ליו"ט, ויחפשו במוצאי שבת אחר סיום התפלה. 

ספר מהרי"ל (מנהגים) הלכות עירובי תבשילין 
======================================== 
הלכות עירובי תבשילין 

[א] יו"ט שחל בערב שבת חייב כל בעל הבית לעשות עירוב תבשילין, ובו ניתר להכין אוכל נפש מיו"ט לשבת. וכה יעשה: יטול בעיו"ט בשר מבושל ככזית לפחות, ולחם לפחות בכביצה ויברך עליהן: בא"י אלהינו מלך העולם אשר קדשנו במצותיו וצונו על מצות עירוב. בדין יהא שרי לנא לאפויי ולבשולי ולצלויי ולאטמוני ולאדלוקי שרגא ולמעבד כל צורכנא מיומא טבא לשבתא לנא ולכל ישראל הדרים בעיר הזאת. 
אמר מהר"י סג"ל בספר אגודה כתב ליטול לעירוב פת כזית ותבשיל כזית ומייתי ראיה מירושלמי. ואנן קי"ל פת לפחות כביצה והם שני זיתים. 

[ב] מהרא"ק כתב כיצד עושה ע"ת, נוטל פת מעיו"ט ומניח בשר על גביו או ביצה או דג שהוא מבושל, ומזכה להו לכל בני עירו ע"י אשתו או ע"י בנו ובתו הגדולים. ואומר אליהם: זה התבשיל אני מזכה לך שיהא לך חלקנו וזכה בו שיהא בו חלק לכל ישראל הדרים בעיר הזאת, שעל ידו נוכל לאפות ולבשל ביו"ט לצורך שבת ולעשות כל הדברים שצריכין לנו. והוא מגביהו ומברך ברוך אתה ה' וכו' בדין יהא וכו', עכ"ל מהרא"ק. 

[ג] וכ"ז נהג מהר"י סג"ל נמי. וקרא אלי פעם א' לסייע לו ולעשות עירובי תבשילין. והיה מוכן בידו גלוסקא יפה שקונין במגנצא בעד הלי"ש כשנים שלהן בעד מארגיט בווינציאה. וחתיכת בשר מבושל היה מונח על גבי טעליר, והיה עומד על הגלוסקא דלא ימאס הבשר את הגלוסקא. ונתן את הכל בידי ואמר לי קח זה וזכה בו לקהל לעשות בשבילם ע"ת, ותגביה קצת למעלה לראיה שתזכה בו בשבילם. וכשעשיתי חזר הרב ונטל את הכל מידי ובירך ברכת עירוב ועניתי אמן. ואמר בדין יהא כו'. 

[ד] ועוד באותו הפעם נטל לחם שלם שקונין במגנצא בעד ד' הלי"ש, ושיעור' כקונין בווינציאה בעד ג' מארגיט. ועשה עמו עירובי חצירות ונתן אלי כבתחילה לזכות לבני הקהלה, ולקח מידי ובירך ברכת עירוב. ואמר בדין יהא שרי לנא לטלטולי ולאפוקי ולעיולי מביתא לביתא ומחצירא לביתא ומביתא לחצירא ומרשות לרשות בשבת זו ובשבתות אחרים לנא ולכל ישראל דדיירין בעיר הזאת ובדרא הדין. 

[ה] וכן היה מהר"י סג"ל נזהר לעשות עירובי חצירות בכל ע"ש, ולא סמך על השיתוף שעשו בע"פ על כל השנה, דשמא נתקלקל ונתעפש. וכשעקר דירתו מק"ק מגנצא לנטות אהלו בק"ק דוורמיישא צוה אל פרנסי העיר לייחד מאן דנזהר לערב בשבילם בכל ע"ש, או לבדוק בכל ע"ש שיהא השיתוף שעשו בע"פ עדיין קיים לסמוך עליו. ויהי פעם אחת עובדא בפני מהר"י סג"ל שנתקלקל והוא לא עירב כרגיל, ולא נתוודע עד בשבת כאשר אבאר אי"ה בהלכות שבת. דין קידוש לבנה במוצאי שבת והוא יו"ט כבר פי'. 

[ו] כתב במהרא"ק, פ"א הניחו ע"ת, וביו"ט מצאו הפת לבד והבשר נאכל, והיו מגידים לרבי בשעת הסעודה ואמר אילו לא אתא אלינו עד למחר לא היה תקנה בדבר ועכשיו נוכל לתקן, דא"ר יצחק מניח אדם עירובי תבשילין מיו"ט לחברו ומתנה ואומר אם היום חול ומחר קדש עירובי עירוב ואם היום קדש ומחר חול א"צ בכך ואין בדברי כלום, בדין יהא שרי כו'. 

[ז] הג"ה: מי ששכח לעשות עירוב תבשילין, אם יש שום אדם שעירב אופה עליו ומבשל לו לשובע נפשו ומאכל אחד ולא להרבות תפנוקים כמנהג ביו"ט, ומותר לשגר אליו מיני תפנוקים ואפי' מזיד מלערב דינו כך, רק שאסור לשלוח לו, אבל צולה לו ג"כ דג קטן ומדליק לו הנר, א"ז קטן. 

[ח] פעם אחת שכח ר' שמואל מנורבערק ע"ת עד יו"ט שני שהיה ע"ש והיה מורה שיבשלו ביו"ט בהשכמה ויותירו לשבת. ועוד הורה לעשות ע"ת עכשיו ביו"ט מיד, והיה פוסק הלכתא כדברי רבינו אפרים והולך אחר דברי המיקל, והלכה כרבא דאמר כדי שיברור מנה יפה לשבת. ופריך תלמודא ביו"ט נמי ומשני שמא יפשע, משמע הא לא יפשע יכול להניח עירוב תבשילין ביו"ט והאידנא דשכח בלי פשע יניח ביו"ט עצמו, מרדכי עכ"ל, מהרא"ק. מסתמא צריך לומר אם היום חול ואתמול קדש כו' כדלעיל. 
[בפ"ק דביצה אמרינן דרבה אית ליה הכנה, אמר מהר"י סג"ל דשאל לכל רבותיו ולא שמע מהם פתר אמאי לא יועיל עירוב תבשילין לגבי הכנת ביצה - להיות מותרת הנולדת ביו"ט לשבת -, וכ"ת אין ה"נ והכא איירי בלא עירוב, זה אינו מדאמר בתר הכי מהו לאטווינהו כו', פי' וע"כ בעירוב איירי דאי בלא עירוב אמאי שואל בביצים הללו כל הביצים נמי, ועוד אמאי שאל והלא בהדיא הוא במשנה דבתר הכי דצריכין עירוב. ותירץ מהר"י סג"ל דלא מהני עירוב בדבר שאסור ביומיה, כגון הך ביצה דלכו"ע ביומיה אסורה, וכ"ת הא דקאמר לאדלוקי שרגא נמי לא צריכנא ליומיה דשרגא בטיהרא מאי אהני, זה לא קשיא דמ"מ שייך לאדלוקי ביום במקום חושך ואפילה]. 

[ט] אמר מהר"י סג"ל כל היודע יניח ע"ת לעצמו, ואל יסמוך על שחבירו מערב בשבילו. ואם אינו יודע בלשון הקודש יכול לומר בלשון אשכנז. וטוב להותיר מיו"ט לשבת. 

[י] ורשאי לאכול העירוב בליל שבת לבצוע על הככר. אך הנהיג מהר"י סג"ל להניח ככר העירוב ללחם משנה בליל שבת ובשחריתו, ובסעודה שלישית היה בוצע עליו. 

ספר מהרי"ל (מנהגים) הלכות חול המועד 
=================================== 
הלכות חול המועד 

[א] אמר מהר"ש אסרו חכמים מלאכה בחולו של מועד כדי שיהא הכל פנוים לבא לשמוע דרשות שדורשין ברגל בהלכות השנה. והיינו לדידהו שהיו רגילין בדרשות, אכן לדידן נמי אם אין רגילין לדרוש מ"מ יש לסדר צרכי צבור וקיומ' בח"ה, הן האנשים להעמיד גבאים ולמנות פרנסים וכה"ג. גם לברור המתעסקים בגמילות חסדים וביקור חולים וכה"ג. וכן הנשים יתעסקו במה שיש להן צורך. וכן אמר מהר"י סג"ל נמי דאסרו מלאכה כדי שיהיו פנוים לעסוק בתורה, ולכך התירו נמי דבר האבוד כדי שלא יצטער על אבודו ויבטל את למודו. 

[ב] אמר מהר"ש שאין רשאין למכור תוך המועד רק דבר האבוד ושיש לו צורך בו. והלואה, איכא מ"ד שצריך ליטול הרבית מן שבוע או שתים מקודם ולהוציאו להרבות שמחת יו"ט והמועד. ואם ההלואה מרובה וירע עינו להוציא כ"כ מ"מ יעשה הטוב שיוכל. אסור במועד לקבוע זמן על המשכון, כגון שאם לא יפדנו לזמן הנקבע אז יהיה המשכון חלוט דחשוב פרקמטיא ואסורה במועד. 

[ג] שכירות, אמר מהר"ש מי ששוכר גוי לעבוד בגנו או שדהו וכרמו והגיע המועד, יש פוסקים אם הוא מחוץ לתחום בשבת ויו"ט מותר, מאחר דאין הישראל יכול לבא שם ולא הוי כעושה מלאכת ישראל. אבל במועד ובימי אבלו אסור כיון שיכול לילך שם הוי כעושה מלאכתו, ונהגו להתיר אם שכרו מקודם. אכן אם בא לשכור מתחילתו במועד או בתוך אבלו לכו"ע אסור. ואמר שהמיימון וסמ"ק פסקו שאסור גם אם שכרו קודם. ופעם אחת שאלו מאתו על ששכרו מקודם והיו עמו שם מה"ר אהרן בלומלין הי"ד ושאר לומדים ויצאו ובדקו בדבר עד שמצאו להם היתר בסמ"ג שהשוה שבת ואבל יחד. והשתא הואיל ובשבת חוץ לתחום שרי לכו"ע, הכי נמי גבי אבל, נמצא מועד נמי דמועד ואבל דין אחד להן. 

[ד] אמר מהר"ש מי שלא היה נראה לו שצריך חביותיו במועד להכניס יינו בימי הסוכות בעת הבציר, ופתאום שעת הבציר הגיע שנתייעצו הכפריים לבצור, מותר להניח חביותיו לתקנם במועד כיון דלא כיון מלאכתו במועד. וכן אמר מהר"י סג"ל נמי, אך לא יכוין מלאכתו במועד ויחשקם מקודם, דרוב פעמים הבציר מגיע בסוכות, דהא מה דארז"ל המבזה המועדים אין לנו חלק לעוה"ב, ר"ל חש"מ. 
שאלו ממהר"ש אם למכור חביות בחול המועד דסוכות דשעת הבציר ונמכרין ביוקר, ואם יאחרם הוי דבר האבוד. והשיב אין למוכרם עכשיו אם לא יוציא המותר דשוים עתה מלהלאה לשמחת יו"ט. 

[ה] כתיבה במועד, אמר מהר"ש לכתוב אגרות שלום כמו עיגול, וכ"כ בעצמו. ואמר יש משנין באחיזת הקולמוס עם אצבע אחד ואגודל. המחמיר נוהג האותיות חתוכות. וכשהיו כותבין אגרת שלום בשמו צוה לכתוב שורה אחת לצפון ולהפוך את האחרת כנגד(ה) כתיבתה לצד דרום. וכשהיו כותבין הזמנות כפייות לדין וכן תשובות על מחלוקת ודינין, צוה שלא לשנות מאומה, גם החרם מבחוץ לא היו משנין. 
ומהר"י סג"ל אמר שאסור במועד לכתוב שום כתיבה אפילו בעיגול דהא מ"מ כל אות ואות נכתב כתיקנה, וכן הוא בספר אגודה. ורבותינו לא התירו לכתוב במועד רק אותיות חתוכות ושבורות. ואות היו"ד מתוך קטנותה אינה סובלת שום חתך ושבר, ועליה אמרו לעשותה כמין עיגול ר"ל כעין סמ"ך שלנו. ובזה טועין המון העם וסבורים שהתירו לכתוב השורות בעיגול ולא היא. ועיקר ההיתר במועד לכתוב על ידי שינוי כלאחר יד, ר"ל שיתפוש הקולמוס ויחזיקנו בין קמיצה ואגודל, ואז רשאי לכתוב שורות ואותיות כתקנן, וכן הוא באגודה ודוקא מעשי"ט. ואמר מהר"י סג"ל שבעצמו נוהג כן. 
וכשהוא כותב לבעלי בתים אגרות שלום אז דרכו להתחיל להם חרוזה בתחלה להודיעם שכתב בשינוי ולא יטעו אחריו, כמו: מפני ימי הדיצה, מכתבי רצוצה, בכותבי באגודל וקמיצה, אי נמי: מכתב ידי מדולדל, בקורבי קמיצי לאגודל, אך שלומך יגדל, וכל כה"ג. אכן הכותב לת"ח א"צ להודיעם, כי יודעים הלכות דת ודין. 

[ו] אמר מהר"ש חשבונות וכן חובות ומשכונות שמתיירא שישכחם מותר לכותבם במועד, מחר דאין מקפיד בתיקון הכתיבה. וכן אמר נמי מהר"י סג"ל. ושאלו למהר"ש אם רשאין לכתוב במועד דינים המחודשים לו וכה"ג דברי תורה כדי שלא ישכחם עד אחר המועד, והשיב מאחר דצריכים כיון ותיקון ביותר אסור לכותבם במועד 

[ז] מהר"ש התיר לנקוב נקב חבית לברזא במועד אל המוכרים יין. 

[ח] והתיר לעשות פתילות במועד. ואמר דלא נהגינן כתו' האוסרים במועד. אכן מהר"י סג"ל דרש שפתילות אסורים לעשות במועד, ויזהר לעשותם מקודם לצורך המועד. 

[ט] אמר מהר"ש שאין לכבס בגדים במועד, אך מטפחות ילדים אחת אחת. והיה מורה למינקת היהודית של בנו שלא תכבס המטפחות במועד אל הנהר רק אצל הבאר שבחצר. ומהר"י סג"ל אמר אם תתן האשה המטפחות של הילדים לגויה לכבס, אל תמנה אותם לדעת מניינם. ואם היא בעצמה תכבסם לא תכבס רק אחת אחת דהוי שינוי כדלעיל. 

[י] אמר מהר"ש אין ליטול צפרנים במועד. ואשה שתטבול תניח כותית לנטלם, או היא עצמה בשיניה, או תסיר הצואה שתחתיהם יפה יפה ודיה. 

[יא] מהר"ש היה מורה שלא לעשות יין במועד בשכר, אך לצורך פרנסתו וביתו. ולכך אם היה עושה חבית גדול מלא יין במועד ואינו מפזר כ"כ רק כדי שכר חצי החבית, לא יטול רק שכר חצי החבית. 

[יב] אמר מהר"ש שנראה לו שלא לקנות במועד שום דבר סחורה גם אם משתכר הרבה, דבכה"ג לא נידון כדבר האבוד. 
התיר מהר"י סג"ל לקנות צלוחית בח"ה, מאחר שהיה רוצה לשתות ממנו במועד. 

[יג] אמר מהר"י סג"ל המתענה תענית חלום במועד צריך לישב תענית לתעניתו על שעינה את נפשו במועד, כמו שצריך לעשות לשבת. וכן אם מתענה בר"ח, עיין בהלכות ר"ח. 

[יד] מהר"י סג"ל היה נוהג בעצמו ללבוש במועד קטא ומטרון של שבת, והניח תפילין במועד בלא ברכה. 

[טו] פעם אחת אירע בר מינן במועד, היה מהר"ש ושאר הקהל יושבים לפני הקברות ולפני בה"כ כבשאר ימים. הג"ה במהרא"ק: א"א צדוק הדין בח"ה, ולא בר"ח וגם לא קדיש דרבנן דאינו בא אלא על הפסוקים דצדוק הדין ומדהא ליתא כנ"ל. 

[טז] אמר מהר"ש קורעים על אב ואם במועד ולא על שאר מתים. ופעם אחת לא קרע אחד על אביו ביום מר במועד ואיקלע באותו מועד לעיר מהר"ש והצריכו לקרוע אז. ועל שאר מתים שאין קורעין עליהם במועד הצריך לקרוע עליהן אחר המועד. 
הג"ה במיי' בהלכות ח"ה וז"ל: תניא בתו' עד לא יספר כו'. הקשה מהר"ש ממ"ש אח"כ באותה הג"ה במועד לא בעי צנעה מפני כבוד המועד, ודוק. 

[יז] כתב במיי' בהלכות ח"ה: ואסור לאדם שיספוד על מתו קודם הרגל ל' יום. אמר מהר"ש שביאר באשר"י שבימיהם לאחר קבורת המת תקופה אחת או חצי שנה אח"כ היו רגילים לעשות הספד לעורר האבלות לכבוד המת, ועל זה אמר שאין לעשותו תוך ל' יום קודם הרגל. אכן מי שמת אליו מת תוך ל' יום קודם הרגל מתי שהוא פשיטא דרשאי להספידו כדינו כל השנה. 

[יח] כתוב במיי': מי שלא יכול לספר או לכבס בערב יו"ט הרי זה מכבס ומגלח, כיצד אבל שחל שביעי שלו ביו"ט. אמר מהר"ש דזה טעות כי הרגל אינו יכול לבטל הימנו תורת ז' ול' ופשיטא שאסור לגלח שהרי לא כלו הז' עדיין ואיך יתבטלו השלשים, ודוק. ותירץ מהר"י סג"ל דלא קשה מידי, דהא דנקט שביעי שלו ביו"ט נקט משום כיבוס שהוא מותר לאחר ז' לפי' ריב"א שפירש על הא דאמר אם חל שלישי שלו בערב הרגל אז ממתין עד הערב. והקשה בתוס' למה צריך להמתין להוי כדברים שהן דין ל' יום דאשתרו מחמת הרגל, ומשני דין ז' חמירי. ולכך נקט הכא דז' שלו ביו"ט, דלא מבעיא דג' שלו דהוי אנוס, אבל האי אימא דיכבס קודם לכן קמ"ל דאפ"ה שרי לכבס. ודלא כפי' הראב"ד שפי' טעם אחר משום דאפשר כו' וכוותיה לא סבר המיימ'. אמנם לדידן אין נפקותא בדין זה כי כיבוס נאסר תוך ל' כמו תוך ז' אי ליכא אונס, ואי איכא אונס אף תוך ז' שרי לכבס. ועיין ודוק בלישנא דמיימוני ותמצא דברי מהר"י סג"ל נכונים שלא קאי אגילוח, ומהר"ש לפום חורפיה לא דק. 

[יט] שבת דחש"מ המפטיר חותם מקדש השבת, ואין חותם בזמנים דהפטרה בשביל השבת היא. 
במוסף בוהשיאנו חותם והנחילנו ה' אלהינו באהבה וברצון בשמחה ובששון שבת ומועדי כו', ברוך אתה ה' מקדש השבת ישראל והזמנים. 
במגנצא ובוורמיישא לא נוהגים לומר בתפלת מוסף לרגלים פסוקי קרבנות על פי הרוקח, אכן בשבת חש"מ דבלאו הכי אומר פסוק דקרבן של שבת אומרים גם כן פסוקי קרבן מוסף הרגל דאיקרי. וא"א צו"ץ ולא ויהי נועם וסדרו אך אומרים ויתן לך. 
באסרו חג לא תחינה לא למנצח. [אך אם ב"ה אומרים א - ל ארך אפים כיון שאין אומרים הלל, מהרא"ק. לבד אסרו חג דר"ה דהוא צום גדליה אומרים תחינה ולמנצח משום תענית. ואם שבת אין אומרים צו"ץ]. 

ספר מהרי"ל (מנהגים) הלכות שבת 
============================= 
הלכות שבת 

[א] אמר מהר"י סג"ל גם אם תנן פ"ק דשבת לא ישב אדם לפני הספר סמוך למנחה ולא יכנס למרחץ סמוך למנחה בערב שבת, אכן אנו רוחצין ומגלחין סמוך למנחה, משום דסמכינן על מה שיש לנו שעה קבוע לתפלת מנחה בכל יום. 
[נשאל - בת אחות דמהר"י סג"ל - על אשה דמישתלה - ששכחה ששגגה - ולא הדליקה נר בשבת, והורה לה - ושאלה מדודה והשיב לה - שתהא זהירה כל ימיה להוסיף על כל נר של מצוה יותר ממה שהיתה רגילה - בשיעורם - עד עתה. ומתי שאירע תעניתה ותתודה אז תתודה ג"כ על עבירה זו, ואם רצונה להרבות תענית על ככה - ולסגף עצמה - להתכפר לה, תבא עליה ברכה]. 

[ב] קידוש 
[ויכולו השמים והארץ וכל צבאם, ויכל אלקים ביום השביעי מלאכתו אשר עשה, וישבת ביום השביעי מכל מלאכתו אשר עשה, ויברך אלקים את יום השביעי ויקדש אותו כי בו שבת מכל מלאכתו אשר ברא אלקים לעשות. [בא"י אמ"ה בפה"ג]. ברוך אתה ה' אלקינו מלך העולם אשר קדשנו במצותיו ורצה בנו שבת קדשו באהבה וברצון הנחילנו זכר למעשה בראשית, כי הוא יום תחילה למקראי קדש זכר ליציאת מצרים, כי בנו בחרת ואותנו קדשת מכל העמים שבת קדשך באהבה וברצון הנחלתנו, ברוך אתה ה' מקדש השבת]. 
אמר מהר"ש שראה מאביו מה"ר יצחק ז"ל כאשר היה מקדש בליל שבת היה תולה עיניו ומסתכל בנרות הדולקות על גבי השלחן. ואמר טעמא למנהגו, דהדין כך שכל המברך ברכת המזון גם הוא צריך שיתן עיניו בכוסו כדי שיוכל לכוון. ואמר מהר"ש שבשכל טוב כתוב הטעם משום דפסיעה גסה נוטלת אחת מה' מאות ממאור עיניו של אדם, וב"פ נר עולה ת"ק והמסתכל בב' הנרות של שבת יהיה לו לרפואה. עוד כתב שם טעם דבאיש יש בו רמ"ח איברים ובאשה ד' יותר, והיינו ת"ק בגימט' ב"פ נר כנגד היסוד איש ואשה. 

[ג] אמר מהר"ש רשאין לקדש לכתחילה על יין חדש מגתו, כדתנן סוחט אדם אשכול של ענבים ואומר עליו קידוש היום. וכן הוא בעצמו היה מקדש על הנבצר תוך שבועיים, גם אם מוכרים יין ישן בעיר. 
[בת מהרי"ל - כשהיתה נשואה - פעם אחת איחרה מליטול ידיה בליל שבת עד שהתחיל אביה הרב לקדש על הכוס, וסבורה היתה לצאת - ידי חובתה - בקידוש של אביה, - וגער בה אביה - והצריכה לשמוע קידוש פעם שנית מן אחד הבחורים מאחר דעדיין לא נטלה ידיה בשעת קידושו. גם ברכת המוציא אשר שמעה מאביה לא יצתה בו הואיל ושמעה קודם קידוש שלה גם אם שמעה אחר נטילה. 
אמר מהרי"ל לבחורים שבביתו שהיו להם ב' קופות - או ג' - וחלוקי' חבורה מחבורה - שכל אחת מקדשת בפני עצמה - ולא יעשו קידוש בפעם אחת, דתרי קלי בהדי הדדי לא משתמעי, אך ימתינו זו עד שתגמור חברתה]. 

[ד] המקדש אם טעם מלא לוגמא יצא. וכן לשון הגמרא בפרק חלון במס' עירובין. אמר מהר"י סג"ל דכל פוסקים כתבו דהיינו רביעית פי' רובע של רביעית, כמו כל שתייה בעולם. וראבי"ה פסק דהוי אפילו פחות, מדנקט לשם טעם ולא נקט שתה, כמו שמצינו במקום אחר, כמו בפרק כל מערבין ששתה מלא לוגמא ביום הכפורים. 

[ה] מהר"י סג"ל לעולם כשהזכיר תיבת השם בברכת המוציא הגביה את הפת בשתי ידיו למעלה עד שסיים הזכרת השם והורידו כבראשונה. בחול הרים הפת ובשבת השתים. ואמר עיקר בציעת המוציא בכזית ויאכל חצייה. ובשבת אין לחוש, כי המרבה אז יותר המצוה ומשובח. וכן איתא בפרק כל כתבי ר' זירא בצע אכולי שירותא, א"ל רבינא לרב אשי מיחזי כרעבתנותא, א"ל כיון דבכל יומא לא עביד והאידנא עביד לא מיחזי כרעבתן. 

[ו] אמר מהר"י סג"ל טעמא דאוכלין מולייא בליל שבת זכר למן שהיה מונח טל למעלה וטל למטה, ה"נ הבשר מונח בין שני דפי עיסה. 

[ז] אמר מהר"י סג"ל הא דאי' בגמ' פ' כל כתבי שני מלאכים באין בערב שבת לראות מה שהתקינו לכבוד שבת האחד טוב ואידך היפוכו כו'. איתא במדרש דהם ב' המזלות עקרב ומאדים והם משמשין בע"ש סמוך לחשיכה אחד לברך ואידך להפך. אם הכין האדם כראוי המברך מברך והולך לו וחבירו יענה אמן בעל כרחו, ואם להפך יהפך. 

[ח] אמר מהר"י סג"ל המאחר בע"ש לבא לבה"כ עד שכבר אמרו ברכו, ועדיין לא עברה שעת מנחה, יתפלל י"ח ברכות של מנחה דעדיין הוא לא קבל שבת. 
אמר מהרי"ל מה שנוהגין בקהלות להכריז כשיוצאין מבה"כ ומודיע לעם שם האיש המוכר יין שידעו ביתו מי שרוצה לקנות, לא יעשו כן בליל שבת דנראה כמקח וממכר. אך יגיד שם האיש מבית לבית קודם שבת כשקורא לבא לבה"כ. 
[אמר מהר"י סג"ל אין השמש יכריז את מוכרי היין בשבת כמנהג חול לעשות כיוצאין מן בית הכנסת, דנראה כמקח וממכר]. 

[ט] מהר"י סג"ל לא הסיר המפות מעל השלחן כל השבת. גם בליל שבת חזר וערכם עליו אחר הסעודה. וגם בקיץ במנחה בבאו לפניו לחזור ההלכה לא הסירם, אך פורס עליהם סרבל דלא יתלכלכו עם ספרי הבחורים. 

[י] אמר מהר"י סג"ל אין אובסין התרנגולין בשבת, דהיינו כשרוצים לפטמם אז מאכילין אותן בעל כרחם ותוחבים המאכל בגרונם אסור לעשות בשבת, ונ"ל דהיינו דאמר אין אובסין את הגמל. 
מהר"י סג"ל כשאכל צנון בשבת עיין מעשיו לעיל. 

[יא] מנהג במגנצא ובוורמיישא כל הקיץ אוכלין סעודה שלישית בשבת קודם תפלת המנחה. ומהר"י סג"ל היה אוסר לבחוריו לאכול בין תפלת מנחה למעריב. וכששהה בחזר' ההלכה אם עדיין לא סיימו הצבור תפלת מנחה גם אם התפללו הרוב, מ"מ התיר אל הבחורים לאתחולי לסעוד. אך אם כבר יצאו מבה"כ למנחה אמר להם להשהות סעודתן עד הלילה אחר ערבית. 

[יב] פליאה בעיני מהר"י סג"ל איך רשאין לאכול קטניות או פולין מתוך השרביטין שלהן שקורין שאוטן, דיהא אסור משום מפרק. וכן איתא פ"ק דביצה מלילות של חטין כו' וא"ר אלעזר וכן לשבת, מפרש בתוס' שאיירי שכבר נדשו אך עדיין מעורבין בסובין. ואמר מהר"י סג"ל דשמא האי הותרה הואיל וכל אחת דבוקה אל השרביט. אכן לוזים שקורין הזילנוס ודאי אסור ליטלם בשבת מתוך השומר חיצונה שלהן שקורין לייפון דודאי מפרק הוא. ואמר דבספר הפרנס כתב דמותר לקלוף בשבת. 

[יג] מהר"י סג"ל לא היה נוטל לחם משנה בסעודה שלישית בשבת. רק היה בוצע על ככר אחד שלם אותו שעירב בו עירובי חצרות בע"ש כאשר היה רגיל לעשותו בכל ע"ש, כדפי' לעיל בע"ת, ולקמן בהלכות עירובין. 

[יד] אמר מהר"י סג"ל חרדל שלשו מערב שבת ונתן כל המשקה לתוכו מע"ש, מותר אז לערבו בשבת אם לא ערבו מקודם. ומהר"ש התיר להוסיף בשבת חומץ לתוך המורייס שכמעט לגמרי נתייבשה. 
שאלו ממהר"י סג"ל אם בשבת מותר לתת קידה לתוך חומץ להעשות טיבול במקום מורייס. ואמר דאין נראה בעיניו שום היתר לעשותו. וכן מה שנוהגין במדינות ריינוס בימות החמה בסעודה שלישית בשבת לאכול ביצים מבושלים קשים עם פיטר[זי]לין בחומץ, דומה בעיניו להילמי שאסורה לעשות בשבת. 

[טו] סעודה שלישית בשבת שהוא ערב יו"ט, עיין לעיל בהלכות יו"ט. 
אמר מהר"י סג"ל שאין יוצאין בשלש סעודות במיני תרגימא כ"א בלחם. וכן עיין לעיל דדוקא בשעת הדחק התירו כגון בע"פ בשבת כדפירש לעיל. 

[טז] אמר מהר"י סג"ל יש נוהגין בימות החמה בשבת שחרית כשהוציאו הטמונין מן התנור ובא עסק לידו שמתאחרין לסעוד, אז כורכין הקדרות בסודרין וסמרטוטין כדי שלא יצטנן, איסורא קא עבידו דמיחשב הטמנה חדשה ואסורה בשבת. וכן פסק מהר"ם. ובחורף נמי אסור להניח הקדרות בשבת קרוב אצל תנור בית החורף דחוזרי' ונתחממו ביותר. ובדוחק התיר בספר אגודה בשם מהר"ם להניח חתיכת עץ תחתיהם להעמידם כן ע"ג התנור בבית החורף, ולא להעמידם בעצמם להדיא ע"ג התנור. או יכול להניחם מן הצד נגד התנור לשמור חומם. 
ואני ראיתי שמהר"י סג"ל בעצמו הניח קערה של בדיל ע"ג טעליר והיו בה חיתוכי עור של אווזא שקורין גריבן ונקרשו בקור והניחם עם הקערה שעל הטעליר בשבת ע"ג התנור בבית החורף ולא חש גם שנפשרו ונמחו מקרישתן. ושוב ראיתי בתו' האלפסי וז"ל: אסור לתת פשטידא כנגד האש בימי החורף לפי ששמנונית' נקרש ונקפה ועתה נעשה צלול. וסיים בו אמנם הרוקח התיר. נמצא שמהר"י סג"ל שתה מבאר הרוקח. 

[יז] אמר מהר"י סג"ל דלא נראה בעיני היתר גמור מה שנוהגין לנישואין לבשל בע"ש בקדרות ומרחשות ושוהין כן ע"ג האש והגוי מחממן כן כל הלילה לצורך סעודת שחרית. דלית בו צד היתר רק במה שמחזיק התבשיל בחום הראשון בלי הפסק. אבל רוב פעמים ישן הגוי ונתקרר התבשיל לגמרי וכשינער חוזר ומדליק האור ונתבשל מחדש. ומה שהתיר ספר תרומה לעשות כן היה דוקא בשעת הדחק בימים קדמונים בהתאספו רוב עם לבא לנישואין ולא היה אפשר להטמין בתנור לצורך סעודה גדולה וכה"ג. אבל האידנא בעו"ה נתמעטו קהלות ויושביהן והיה נראה היתר יותר להטמין בתנורים ככל השנה להשמר ממכשול. ואמר שיש חסידים אנשי מעשה שרגילין להשמר מלאכול מן התבשילין שנתחממו בכה"ג ע"י גוי. 
ואמר מהר"י סג"ל אלינו אם יזכהו השם להשיא את בניו רוצה להטריח ולהטמין בתנורים לצורך סעודת שבת שחרית. ושוב ראיתי בהשיא את בתו בונכין לינשא לה"ר קאפמן פסא"ן יצ"ו נתאספו כ"כ עם רב לכבוד הר' ז"ל, שהיה צריך לשמור התבשילין ג"כ ע"י גוי להעמידם בחום הראשון. ואמר שגם להטמין בתנורים שלנו אין יודע היתר גמור חדא דהא מצטמק ויפה לו, ועוד דתנור הוא ואינו גרוף וקטום. אך מהר"ם כתב דנהגינן היתר בהם משום דטוחין בטיט סביבות אבן דסותם פי התנור. ויש אין טוחין. ויש משהין על הכירה שמבשלין שם בתוך הגחלים ורמץ ממש. 

[יח] אמר מהר"י סג"ל הכונס אלמנה ואירע ליל טבילתה ראשונה לבעל זה בליל שבת אסורה לטבול, דלאו טבילת מצוה היא לדחות שבת, לפי שהחתן אסור לקרוב אליה באותו הלילה, מתוך שאין קנין חופה אצל אלמנה ולא קונה אותה רק בביאה ואסור לקנות בשבת. אך אם טבלה מקודם מייחדין חתן וכלה מבעוד יום בע"ש ואז מותרין בליל שבת אח"כ. 
ואמר מהר"י סג"ל ששאל מרבו המובהק מהר"ש הייחוד שעושין להן מבעוד יום אם צריך לבא אצלה לעשות בה לפחות העראה כדי לקנותה, או ייחוד בלבד מועיל דכיון דנתייחד עמה חשוב' אשתו לכל טענות בפני ב"ד גם אם לא עשה בה מעשה. וגבי סוטה אמרינן הן הן עידי סתירה הן הן עידי ביאה אלמא ייחוד חשוב כמו ביאה, והשיב לו מהר"ש דצריך לעשות בה דוקא בעילה גמורה. 
ואמר לנו מהר"י סג"ל אם חל אותה טבילה בליל שבת דלא תטבול גם במוצאי אותו שבת ותמתין עד ליל ב'. וסיפר לנו מעשה שהוא נשאל פעם אחת על ככה, והיה מורה איסור טבילה באותן הלילות כדפרישית. והיתה שם אשת מה"ר זלמן רונקי"ל, והיא העידה אל הזוג היתר שראתה שנהג בעלה היתר בכה"ג לטבול בשבת. והקשיב הזוג אליה וטבלה האלמנה בליל שבת ושכב הבעל אצלה. והעיד בפנינו אמ"ץ מהר"י סג"ל שמאותו לילה ואילך נחלש החתן ולא בא עליה עוד ומת בחצי שנה אח"כ. ושוב אמר מהר"י סג"ל למהר"ז הנ"ל הוראת אשתו בשמו והראה לו הדין בתשב"ץ. וכמדומה לי שאמר שכן כתב באגודה פרק ד' אחין. 

[יט] מהר"י סג"ל התיר להעמיד תוך המים בשבת ענפי האילנות אשר קוצצין בימות החמה לשמוח בהן בבית, רק שלא יהיו בהן פרחים ושושנים דהן מתגדלין ונפתחין מיניקת לחלוחית המים, והוי מגדל בשבת. ועיין כן הדין גבי לולב. 

[כ] אמר מהר"י סג"ל מותר לומר לגוי בשבת שילך למקום פלוני אך אין לתת לו כתב בשבת או ביו"ט להוליכה חוץ לתחום. ואם ח"ו יפול שום אונס וסכנה שצריך להודיע לחבירו ויש בו צורך גדול מותר לומר בשבת לגוי שיכתוב כתב ולשלחו ג"כ בשבת. ואמר שאין ליטול כתב מיד הגוי המביאו בשבת אך יניחנו מידו על שום מקום ומשם יטלנו יהודי, וכן הדין ביו"ט. 

[כא] אמר מהר"י סג"ל מה שנוהגין בשבת נישואין שהחתן נושא את טליתו מחוץ לעירוב מבה"כ אין בו איסור הוצאה, וכ"כ במרדכי פרק במה אשה מאבי"ה. ואחיו של מהר"י סג"ל היה רוצה להניח את בנו לצאת בו כמו שהיה מעוטף, וא"ל הרב שנהגינן להסירו ולשאת תחת הסרבל שלו ולהוציא ממנו מעט למעלה דרך בית הצואר. ויש רוצים להחמיר ולחגור אותו אל גופו, למען יהיה כמלבוש ולא ידמה כמשוי, וחומרא יתירא היא, וכן באגודה בשם ראבי"ה היתר גמור. 

[כב] אמר מהר"י סג"ל מנורה שנפלה על השלחן בשבת, כתב בהג' באשר"י אע"ג דהוי לצורך גופה ומקומה אסור לטלטלה משם. והא דאיתא פרק כל הכלים נר שע"ג טבלא בשבת מנער את הטבלא והיא נופלת ואם כבתה כבתה. כתבו רז"ל דהיינו דוקא נר של שעוה דאפשר שלא יכבה ולא הוי פסיק רישיה, אבל שרגא של שמן הדולק אי אפשר לנער בלי איסור, דאם ינטה לחוץ הפתילה הוי מבעיר, ואם ימשך בפנים הוי מכבה. 
וכן ראיתי נר של שעוה נפל על דף כתבי הקדש שהיה מונח על מעמד עץ בליל שבת. ואמר מהר"י סג"ל מי יתן והיה גוי כאן לנער וליפול, ועתה לילה ושעת הדחק לקרות הגוי ולהמתין עד שיבא. ואמר לקטן יהודי לנער את הדף בנחת עד שיפול הנר לארץ. 
ואמר לנו מהר"י סג"ל ח"ו שאם יארע שיראים שיתגבר האש וישרף הבית, וגם אם הוא ספק ספיקא ולא אפשר לכבות ע"י גוים, רשאי ישראל לכבות בידים משום דסכנת נפשות היא לנו, כאשר הם רודפים בעלילות על צוארינו והוי פקוח נפש. גם ביום הכפורים שחל בשבת דחמיר טפי. וכן דרש מהר"י סג"ל ברבים כאשר ביארתי בהלכות י"כ. וכן דרש מה"ר אברהם כ"ץ מעיר האלא ברבים. 

[כג] אמר מהר"י סג"ל הני נשים שבגדיהם ארוכים וכשהולכין במקום טיט וצואה מפשילין ומקפלין בגדיהן תחת זרועותיהן להגביהם שלא יטנפו שוליהן, אסורים לעשות כן בשבת, דאי' במס' שבת בפרק חבית אסור לעשות מרזב בבגדיו בשבת. והאי כשקופלין תחת זרועותיהן נעשי' באמצע כמרזב, אך יכולין להגביהן בידיו בלי שום קיפול. 

[כד] פעם אחת הטמינו בתנור לצורך שבת ונכבה האש, וקראו לגוי בליל שבת והוציא הקדרות והדליק האש והטמין שנית. והורצה לאזני מהר"י סג"ל והתיר החמין לאותו שבת, והזהיר מלעשות עוד דאיסורא קעביד. 

[כה] אמר מהר"ש עצמות וקליפי אגוזים אסור להגביהם בשבת בפני המסובים. רק כשמסיר המפה יכול לטלטלם ע"י פירורי הפת. אבל קליפי פירות דתפוחים ואגסים ופרורי הפת מותר לסלקם מפני המסובין דאינן מוקצי' כי ראוי להאכיל לבהמות ולעופות. 
אמר מהר"י סג"ל דלא ידע דעת מהר"ש דבשבת אחר שהוציאו הקערות מבית החורף אחר הסעודה אסר לטלטלם שוב למקומם, מאחר דמתחילה רשאי להוציאם משום מיאוס יהיה מותר גם להוליכם לאיזה מקום שירצה, הואיל דיש בהן שיורי מאכל הראוי לכלב ולחתול, וצ"ע. 

[כו] כשרקק מהר"י סג"ל בשבת על הקרקע ורצה למוחקו משום מיאוס, לא היה משפשף ברגל ממקום למקום לימחק כמו שעשה בחול, רק הציג רגלו על הרוק והגביהו בלי שום שפשוף. והיה מקנח את מנעליו מטינופת באותו ברזל העשוי לפני בהכ"נ לקנח בו טרם נכנסים, כמו שהיה רגיל בחול. 
אמר מהר"י סג"ל שכתוב בספר א"ז והרוקק בשבת בתוך הרוח והרוח מפזר את הרוק חייב משום זורה. 

[כז] מהר"ש היה אוסר בשבת לשטוף כלי זכוכית עם שיבולת שועל להצהירו. ואמר מהרי"ל פעם ראה רבו מהר"ש אחר סעודה שלישית בשבת בימות החמה חזר שטף צנצנת שלו, וא"ל מהר"י סג"ל והלא איתא פ' כל כתבי קערות שאכל בהן בערבית מדיחין לשחר בשחר מדיחין למנחה ותו לא, אבל צלוחיות וכוסות מדיחין והולך כל היום דאין קבע לשתייה. ועכשיו נלך לבה"כ וברור לך שלא תשתה בו היום עוד, והיכי מותר בהדחה. ונענע לו ראש והיה מודה לדבריו, ואמר לא נתכוונתי לשתייה עוד רק להצהירו משיור היין שלא יושחר ונכון להחמיר. 

[כח] מהר"י סג"ל התיר לשאת אצלו בשבת מטבע זהובים מנוקבין בכל שהו בשעת הסכנה, אך לא יוציאם חוץ לעירוב. ויש אומרים שהתירן בכה"ג גם בשאין מנוקבין. 
אמר מהר"ש בשעת הזעם שמתייראין שעבדי המושל יבאו ויחטפו את אשר לו, מותר לישראל לטלטל מעותיו ואפילו מחוץ לעירוב, דכל מבואות שלנו אינן רשות הרבים גמורה. ודוקא בכה"ג בדבר שהוא כבר שלו אמרינן אדם בהול על ממונו ושרינן איסור קטן טרם יעשה הגדול, אבל המוצא ארנקי מלא מעות ברחוב העיר שלא היה שלו מעיקרא איתא בתו' שאסור לטלטלו ולישאנו בשבת. 
אשרי הגבר אשר יבטח בה' והיה ה' מבטחו לכוף יצרו לעזוב בשביל לא תסור מן התורה אשר יורוך. 
שאלו מקודם מהר"י סג"ל אם מותר ללמוד בשבת על השולחן שמעות מונחין עליו מצד אחד. והשיב אע"ג דדרך לנענעו עם לימודו אין לאסור דלא הוי פסיק רישיה. וכן מהר"ם התיר להשתמש בשבת בתיבה שמעות מונחין בה מצד אחר. 

[כט] אמר מהר"י סג"ל מה שרגילין הנשים לשאת בשבת חתיכת בגד פשתן על הצעיף כשיורדין גשמים להציל הצעיף מטינוף המטר. גם לעשירות מותר להוציא לרשות הרבים, כיון דלעניות חזי חשוב גם לעשירות מלבוש ולא משאוי. 
ונשים הלובשות בגד להציל שלא יפול הזיבה על בשרם וישרט', אמר מהר"י סג"ל דשרי לצאת בו בשבת דכל משום תענוג מלבוש הוא לאדם. 
מהר"ש אמר שמותר לצאת בשבת בסמרטוט קשור על חבורתו. 

[ל] מהר"י סג"ל אמר אסור לכבד הבית בשבת גם בסמרטוט בגד, דמ"מ עם הכיבוד משוה גומות דחשוב בנין בבית כמו חורש בשדה. 
אמר מהר"י סג"ל מה ששוחקין נערים ובתולות בשבת לגלגל אגוזים מן הדף והנוגע את שלו בגלגולה את של חבירו הרויח כולם, נכון לאסור בשבת, דיש לגזור שיבא למשוה גומא המעכבת גלגול האגוז. אך מי ימחה, קורא אני עליהן מוטב יהו שוגגין ואל יהו מזידין. וכן בא"ח שלהי הלכות שבת. 

[לא] אמר מהר"ש כל פירות שיודע שאינן במחובר באותו זמן, כמו כל מיני פירות בחורף מותר ליקח בשבת מן הגוי עבור הל"ש א' או ב' וכה"ג. ואמר כשהיה בשווידניץ ראה שקנו בשבת מלחם האפוי בשבת. וכן התיר מהר"י סג"ל כדפי' לעיל בהלכות יו"ט. 

[לב] אמר מהר"י סג"ל שכתוב באגודה אותם יהודים המתקנים גבינות עדרי הגוים ששכרו כל העדר, אז מותר להניח את הגוי לתקן הגבינות בשבת דמלאכה דידיה קא מתעסק. 
מעשה ורצו לתפוש יהודי א' בליל שבת ולא ידע שום עול בידו, מ"מ כאשר נגלה לו עמד וברח מחוץ לתחום, ואח"כ שאל תשובה ממהר"י סג"ל על שחילל שבת, וא"ל פיקוח נפש היה לך ומותר. 
אמר מהר"י סג"ל אסור לישראלים להניח את הגוי להטיל גורל ביניהן לא בשבת ולא ביו"ט, גזירה משום שחוק קוביא וכ"כ מהר"ם. 
מהר"ש התיר לשלוח בשבת יין ע"י גוי ליהודים שבאו תפושים ביום השבת, כי אמר הלא מתירין חימום בית החורף משום צער הילדים, מכ"ש הכא דאיכא ילדים ברעב ובצמא. 

[לג] בן מהר"ש שאל מאתו על חלון בחדרו שהיה סגור מפני הרוח שלא יכבה הנר ועדיין הדף שם, ומתיירא מרוח סערה יכנס דרך הסדק ויכבה הנר, אם רשאי לפרוס בגד בשבת בפניו, ואסר לו. 
אמר הח"ר מורקיל שהק' באבי העזרי לפי מאי דאמרי' שנים מותרין לקרוא בשבת לאור הנר, א"כ שנים יהיו ג"כ מותרין לרכוב על סוס דג"כ ידכרו אהדדי ולא אתו לקצץ זמורה, וצ"ע. 

[לד] פ' המוצא תפילין סיאנא פירש"י כובע של לבד שקורין פילץ הוט כי מיהדק, פי' שקשור לאדם תחת צוארו, שרי לצאת בו בשבת לרשות הרבים. אמר מהר"י סג"ל דהלכתא כך, ולית בו משום איסור אהל גם אם יש לו שפה רחב טפח, ואין איסורא רק דלמא מפיל הרוח מראשו ואתא לאתויי ד' אמות ברשות הרבים, וכי מיהדק ליה כדפרישית שוב אין לחוש. 

[לה] בפ' כל גגות איתא שמואל לצניעותא עביד, וקאי התם על מחיצה בין ב' חצרות שנפל' בשבת והתיר לפרוס סדינין בשבת. אמר מהר"י סג"ל מכאן פסק באבי"ה שנהגו להתיר בשבת בשעת הדרשה לפרוש טליתות לחצוץ בין אנשים ונשים לצניעותא. 

[לו] אמר מהר"י סג"ל סכין דשחיטה אסור לטלטלו בשבת גם אם הוא מתוקן לו בתיק שאר הסכינים, אין מתירין מוקצה מתוך הואיל. 

[לז] אמר מהר"י סג"ל פעם אחת בשבת נחמו סיימו הצבור תפלתם בבה"כ טרם סיים מהר"ש עם הבחורים בביתו. ויהי בבוא הצבור לקבל פני הרב אמרו הפרנסים אליו, מר מ"ש היום שכ"כ הארכת בתפלה, אמר להם מה אעשה אשר מנהג שלכם להפך, דכל שבת משכימין אתם לבה"כ יותר מבחול וביום השבת אני מאריך בשינת שחרית. ואמר שכך קבלה בידו מרבו מה"ר יצחק נורטהויזן אשר הוא הראה לו סמך לזה מעבודת הכהנים, דביום השבת לא היו משכימין להקריב תמיד השחר כבשאר הימים, כדי שלא לבטל שינת שחרית דהוא עונג שבת, וראיה דבסדר פנחס (במדבר כח, י) לא כתיב גבי שבת עולת הבקר, כמו שכתוב סמוך לו גבי פסח (שם, כג), וקאי אז על כל תמידים של שאר רגלים הנזכרים משם והלאה, והיינו משום דבשבת לא השכימו כ"כ. 

[לח] במגנצא מנהג דבפייט בפי ישרים אומר תתהלל, תתברך, תתקדש, ומסיים תתרומם. קדושה ליוצר מתחילין שם גם כן נעריצך ונקדישך, ובמנחה א"א שם מי שבירך לנער שקורא בתורה, וא"א שם שים שלום בשבת במנחה. 
פעם אחת איחר מהר"י סג"ל במנחה בשבת לבא לבה"כ עד שסיימו קריאת התורה וקידם עצמו והיה מתפלל עם הצבור ואחר כך קרא הפרשה. 
כלל לצדקתך במנחה, כל שעה שאם היתה אותה מנחה חול ואז לא היו אומרים תחינה, גם עכשיו באותו מנחה א"א צדקתך. 

[לט] מהר"ש היה אוסר לבחורים להביא בשבת יין לצורך מוצאי שבת, אם לא רוצה לשתות מעט ממנה בשבת ולהותיר למ"ש. 

[מ] הג"ה במהרא"ק: אני הקטן שמעתי שר' אליעזר בר משולם הגדול הוא היה שליח צבור ובמ"ש היה מושך ברכו בכל כחו. וכן מצינו בתפלת רבינו במשך גדול מפני שהנשמות חוזרות לגיהנם בסיום ברכו מיד. ועוד מפני לוויית שבת המלכה לכבוד מושכין ועוד לאחר משבת לחול. 
כל שבוע שאין אחריה ו' ימי חול כגון שחל יו"ט באחד הימים, א"א ויהי נועם במ"ש, וגם לא סדר קדושה, רק אומר ויתן לך. כל מ"ש שאינו יו"ט אומרים ויתן לך גם במוצאי י"כ בשבת. 
מהר"י סג"ל היה לו טלית מיוחד לשבת והיה כופלו בכל מ"ש, כי אמר יש להתעסק במצוה בהתחלת ימי החול. 
מהר"ש אמר מה שנוהגין לומר פסוקי דאליהו וזמירות המיוסדים על שמו במ"ש, היינו משום דא' בתוס' דבמ"ש יושב אליהו ז"ל תחת עץ החיים וכותב זכיות של שומרי שבת. 

[מא] בשם אשר לו הגדולה, אבאר לך סדר הבדלה 
מהרא"ק: כל מצוה יאחוז בימין, וכן כוס הבדלה בימין ומברך ב"פ הגפן, ויתפוס הכוס בשמאל והדס בימין ויברך על בשמים, ואח"כ יחזיר הכוס לימינו ומברך בורא מאורי האש והבדלה, מרדכי. 
נוהגים לומר בניגון כשעומדין להבדיל. הנה אל ישועתי אבטח ולא אפחד כי עזי וזמרת יה ה' ויהי לי לישועה, ושאבתם מים בששון ממעיני הישועה. ואותו המבדיל מתחיל ואומר: ליהודים היתה אורה ושמחה וששון ויקר. בא"י אלהינו מלך העולם בורא פרי הגפן. בא"י אלהינו מלך העולם בורא מיני בשמים. בא"י אלהינו מלך העולם בורא מאורי האש. בא"י אלהינו מלך העולם המבדיל בין קודש לחול בין אור לחושך בין ישראל לעמים בין יום השביעי לששת ימי המעשה, בא"י המבדיל בין קודש לחול. 
כל מוצאי שבת מברך על המאור ועל הבשמים, לבד מוצאי שבת והוא יום טוב אין מברכין אבשמים. וכן מוצאי י"כ שאינו מוצאי שבת מ"מ מברך אמאור, אע"ג דלא מברך אבשמים. וכל מוצאי יו"ט מבדיל בלא בשמים ולא מברך על המאור. 

ספר מהרי"ל (מנהגים) הלכות עירובי חצירות 
======================================= 
בשם יוצר המאורות, אתחיל לבאר עירובי חצירות [הלכות עירובי חצירות] 

[א] תניא במסכת עירובין בפרק חלון בית שבין שתי חצירות ומלאו תבן מערבין שנים ואין מערבין א'. פירש"י מערבין שנים שני עירובין אלו לעצמן ואלו לעצמן ואסורי' זה עם זה, ואין מערבין א' שיתנו עירובן באחרת ויערבו עמהן ויהיו אחד. ואם נתמעט התבן פחות מי' טפחים שניהם אסורים. כיצד הוא עושה נועל את ביתו ומבטל את רשותו. הוא אסור וחבירו מותר, ופרי' למה לי תרתי נעילה וביטול. אמר לנו מהר"י סג"ל דהכי פי' הגמ' ודאי אנועל פשיטא ליה לתלמודא דסגי לחוד גם אם לא ביטל, רק פרי' על ביטול דמשמע דצריך נמי לנעול ולא סגי לחוד בביטול ולמה לי תרתי, ומשני בגמ' בתר הכי ואיבעית אימא לעולם תרתי ר"ל אם ביטל צריך ג"כ נעילה. אבל לעולם נעילה לא בעי ביטול. 
ואמר מהר"י סג"ל דכן הביא הרא"ש מכאן ראיה דגם אם ביטל רשותו מ"מ לא מועיל עד שיהא ג"כ נועל. ועוד ראי' ממה שאמר התם לעיל מיניה וז"ל: פנו מאני מבי גברי לבי נשי דמשמע דלא סגי בביטול לחוד מדמצריך ג"כ פינוי כלים, או לנעול הפתח ובכל פעם שיוצא ונכנס צריך לנעול הדלת אחריו שלא תשאר רגע פתוח. ואמר מהרי"ל מאחר דביטול רשות אינו מועיל כ"כ אינו נוהג להתיר שום רשות רק ע"י נעילה. 

[ב] וספר לנו מעשה שאירע אליו במגנצא שהוא נחלש בחולי פעם אחד בע"ש, ומתוך כך שכח שלא הניח עירובי חצירות באותו פעם, כאשר היה רגיל להניח בכל ע"ש וע"ש, דלא היה סומך לכתחילה על השתוף שנעשה אל הצבור בע"פ אולי נתקלקל ואתא לידי תקלה. ויהי בערב כשאמר במה מדליקין והגיע לומר עשרתם ערבתם זכר אחריתו שלא עירב בו ביום. ומיד שלח לשמש העיר לראות אם מצת השיתוף שעשו בע"פ על השנה עדיין קיימת לסמוך עליה, ונמצאת מעופשת וכלה דלא היתה ראויה לסמוך עליה. ואמר הרב מזה יגורתי ויראתי כל השנה בע"ש והיום נאנסתי ולא זכרתי. 
ושלח אחד הלומדים תופסי הישיבה לישא וליתן עמהם שלא יכשלו הציבור בטלטולא ובהוצאת מרשות לרשות בלי עירוב, והיאך יעשו בתוך בה"כ דכל העם שותפין בה. בתחילה סבר הרב לומר כשיבאו לקרא בתורה בשבת שחרית אל יטלטלו אותה עד המגדל, אך יקראו בה על העמוד שהוא מעמד החזן פני התיבה דהוי תוך ד"א. ואח"כ היה מסכים הלכה למעשה שמותר לטלטל בכולה בה"כ משום דהוו כלים ששבתו בתוכה שמותרין לטלטל בכלם. אך מן בה"כ לחוץ אל חצרה אסור לטלטל, אע"פ שהחצר שייך אליה, מ"מ הדיורין שסביב החצר אשר פתחיהן נכנסין לחצר בה"כ הן אוסרין עליו מלהתיר מטעם שבתו בתוכו. ובאותו הפעם לא רצה להתיר ע"י שיבטלו הדיורין את רשותם אל הציבור מלאסור עליהם, משום דבעינן נמי נעילת פתח או פינוי כלים כדפי' לעיל. ואמר מהר"י סג"ל דגם ע"י נעילה או פינוי כלים לא היה רוצה להתיר באותו הפעם כי הדור פרוץ וילגלגו על דברי חכמים וכמצחק הוא בעיניהם. 
הכוס כסף שהיו מקדשין בו בכל שבת בבה"כ היה מופקד בבית השמש. אמר מהר"י סג"ל להביאו ע"י גוי. ואמר שהגידו לו איך שאביו מה"ר מולן סג"ל ז"ל היה מתיר פעם אחת ע"י ביטול רשות בלבד, ולא הצריך נעילה או פינוי כלים. ואמר מהר"י סג"ל אולי באותו פעם עדיין לא היה מצוי ספר האשיר"י האוסר במדינת ריינוס, ואין לדיין אלא מה שעיניו רואות, והוא סמך אשאר פוסקים המתירים ע"י ביטול רשות בלבד. 

[ג] פעם אחת עשה בחור אחד נישואין בבית מהר"י סג"ל, וכל צרכי סעודה הכינו בבית אחר, והוצרכו להביאם בשבת לסעוד בבית הרב, ושכחו שלא עירבו יחד מע"ש מהר"י סג"ל ואותו בעל הבית שהכינו שם המאכלים. ואמר מהר"י סג"ל בשבת יבא אלי הבעל הבית ההוא ואני אבטל לו רשותי ויטלטלו לביתי בהיתר, וכן איתא הדין במיימון בהלכות עירובין בפ"ב בהג"ה. ואמרו לפניו אם גם בעל הבית יבטל אל הרב רשותו. ואמר מהר"י סג"ל אליהם א"כ מה הועיל דאז נמצא שלו שלי ושלי שלו והיו שתי רשויות כבראשונה. 

[ד] אמר מהר"י סג"ל כשמניחין עירובי חצירות או שיתוף מבואות אל יערבו עם פרוסות כגון שכל אחד נותן חתיכת פת, אולי יקפיד דאחד יראה לו פתו גדולה מפיתת חבירו. ואיתא בפרק מי שהוציאוהו א"ר יהודה אמר שמואל המקפיד על עירובו אין עירובו עירוב. ואמר אפילו יחיד המערב לעצמו דליכא שם הקפדה, מ"מ לא יערב בפרוסה רק בלחם שלם משום לא פלוג. 
ואמר אלינו דהוא רגיל ליטול לחם שלם אשר מקחו במגנצא בעד ד' הלי"ש, והוא כשיעור שקונין בוינציאה בעד ג' מארגיט, דקים ליה דאית ביה לפחות ב' סעודות שהן ו' ביצים, דאליבא מאן דמיקל בעירוב בעי ו' ביצים לשתי סעודות גם אם יש המצריך ח' ביצים קי"ל כדברי המיקל. ואמר שאביו היה רגיל בגלוסקא א' דקונין במגנצא בעד הלי"ש כשנים בוינציאה במארגיט, אך נראה לו שאין בה שיעור ו' ביצים לכך היה הוא רגיל בלחם גדול כדלעיל. אבל לעירוב תבשילין לא בעינן פת רק כביצה כדפי' לעיל, וגם שם כתבתי בדין יהא שרי לנא כו' השייך לעירוב חצירות. 
ואמר שפעם אחת שגג ושכח ועירב על הפרוסה, וכשגמר בדין יהא שרי לנא כו' זכר הדין וחזר ונטל שלימה ואמר עליה שנית בדין יהא שרי כו', אך סמך על ברכה ראשונה שלא תהא לבטלה. 
[ואמר מהר"י סג"ל גם כל פוסקים [רבותינו] - ספרים - פסקו [כתבו] האחד העושה עירוב ומזכה לאחרים [לרבים] - לבני עירו - יכול ליטול - לערב - פרוסה דליכא שם הקפדה - איבה - וכן כתב מהר"ם, מ"מ כתב בתשב"ץ בשם מהר"ם דלא סמך לערב בפרוסה וחזר ונטל - לערב - שלימה כדי שלא יאמרו - לטעות אחרים אחריו - מערבין על הפרוסה, ע"כ גם הוא מתי שמזכה לבני עירו - בכל ערב שבת - נוטל שלימה - משום לא פלוג ומשום הרואין]. 

[ה] שאלו לפני מהר"י סג"ל מתי שאוכל ריפתא דעירוב והשיב מנהגי להניח עירובי חצירות ושתוף מבואות בכל ע"ש וע"ש. ובליל שבת ובשחריתו אני מניחו ללחם משנה תחת הפת שאני בוצע עליו. ואמר דגם בליל שבת יכולין לאוכלו דהא קנה בין השמשות רק חביב עליו להרבות בו מצוה. ושאל לפניו שארי הח"ר משה יפה ז"ל והא אמר גבי עירובי תחומין נתנו באילן מהו. משמע דבעינן ראוי לשבת כולו, ואי רשאי לאוכלו בליל שבת אמאי לא יהא עירוב מדקנה בין השמשות. וא"ל ודאי פת הראוי לכל השבת בעינן גם אם קנה בין השמשות וראיה דאמר נמי ונוטלו ובא לו ואוכלו. א"ל וכל זה בעירובי תחומין נאמר, א"ל מכל ספרים פסקו ה"ה בעירוב חצירות. 

[ו] שאלו קודם מהר"י סג"ל המערב על לחם שלם כדין, והכלב אכל ממנו בע"ש טרם שקנה בין השמשות מאי דינו. והשיב מאחר דבשעת עשיית העירוב הי' שלם אין לחוש אם נעשה פרוסה אח"כ. 

[ז] בפ' כיצד משתתפין תנן אין מניחין עירוב תחומין רק לסמוך עליו לילך לדבר מצוה כגון לבית האבל או לבית המשתה. אמר מהר"י סג"ל דלא ראה בשום פוסק שמותר לערב תחומין לילך לבה"כ כדי להתפלל בעשרה רק בסמ"ק ובספר אגודה. א"ל הר"ר איקא ולא יהא פחות מבית המשתה, א"ל הרב להתפלל בעשרה אינה כ"כ מצוה דיכול לכוון תפלתו בביתו, דלא אשכחן אשר הצריכו חכמים להתפלל בי'. אבל בית המשתה מצוה הוא, ודוקא סעודת נישואין ולא סעודת הרשות. והראיה דבנישואין התירו חכמים שבותם באמירה לגוי בשבת לנגן בכלי שיר כדאי' במרדכי, וכן בא"ח בסוף הלכות שבת. ולבה"כ לא התירו שבות כדאי' בתו' פרק הדר, דלא התירו להביא בשבת ספר תורה לקרוא בה או חומש להפטרה דרך כרמלית, אע"ג דאינה רק שבות מדבריהם דמן התורה מותר לטלטל דרך כרמלית. 
וספר לנו מעשה שאירע לפניו אשר מתה מושלת המדינה ולכבודה צוה המושל שלא לנגן בכל המדינה אותה השנה בשום כלי שיר. ואירע להיות נישואין בישוב א' תחת ממשלתו תוך אותה השנה, ושאלו ממהר"י סג"ל אם לעשות נישואין בלי כלי זמר. והי' הרב מורה להם שלא יעשו הנישואין בלי כלי זמר דהוא עיקר השמחה של חתן וכלה, וכן עיין בתוס' בסוף מסכת ביצה באלפס. ואם אי אפשר במקומם ילכו למקום שאפשר. וכן עשו שהלכו ג' פרסאות מעיר עייפינשטיין לק"ק דמגנצא ועשו שם הנשואין בכלי זמר. 

[ח] ואמר אלינו אמ"ץ מהר"י סג"ל איך שפעם א' התיר להק' ה"ר יוזביל הי"ד מאומת ברובענדר בהלכו על בני חושים הרגוהו במצאו אותו ברודשהיים על נהר ריינוס, והיה מיושב בכפר הערלשהיים. והתיר לו מהר"י סג"ל להניח עירובי תחומין לילך עליו לק"ק דוורמיישא בשבת שהיא היתה קרובה אליו פחות מב' תחומין, ואילו היה יכולין לילך דרך ישר לא היה רק תחום אחד, אך שנתרבה הדרך שצריכין לסבב מפני הרים וגבעות. וזה נתברר להם במה שמדדו בפסיעות כדאי' בעירובין דפסיעת אדם בינוני היא מדת אמה אחת. והיה כפר אשר שמו נוייהוזן יושב בתוך אלפיים דהערלשהיים. וצוה להניח את עירובו (בתוך) [באותו] כפר. והיה לוקח שם פת מן אופה גוי שהיה יושב שם, כדי שלא יחשדוהו בכשפים. ועשה העירוב על אותו הפת והניחו שם בתיבה המיוחדת לו בבית האופה. ועשה העירוב פעם אחת על כמה שבתות שיוכל הפת להתקיים. וצוה אליו הרב שבכל שבת כשיגיע שם ילך לבית האופה ויראה שעדיין עירובו קיים, אולי נאבד או נתקלקל ואז היה אסור לילך להלאה. וגם כשיגיע לוורמיישא בשבת בסמיכת העירוב אל ירבה לילך אחורי בה"כ לצד האחר לטייל בעיר, דשמא כלה תחומו בבה"כ. וכי ילך אחוריה ימשך חוץ לעירובי תחומו, וגם אחורי ישובו אל ילך אפי' פסיעה אחת, דכיון דקנה לו ערובו לצד הקהלה הנז' הפסיד את האלפיים שכנגדו מכל וכל. 

[ט] איתא פרק חלון אשתו של אדם מערבת עליו שלא מדעתו. אמר מהר"י סג"ל שבאלפס פסק מכאן שה"ה נמי האי דצריכין לשכור מן הגוי את רשותן שלא יאסרו על פני המבוי, מצי לשכור ג"כ מאשתו של גוי גם אם לא מדעת הגוי. 

[י] אמר מהר"י סג"ל אסור לישראל לצאת בשבת מחוץ לספינה הבאה לספר משחשיכה בליל שבת, אבל אם גוים יהדפוהו לחוצה מותר. וכן היא משנה שלימה פרק מי שהוציאוהו, אך אל יאמר אליהם שיהדפוהו. ואמר אם שני קצי העיר נמשכין אל תוך המים כגון עיר מגנצא שמגדל העליון מן המכס עומד בנהר ריינוס, וכן מגדל התחתון אשר נקרא שמו בל"א דער גרין טארן, גם הוא עומד בתוך נהר ריינוס, והעיר בנויה לאורכ' ביניהן כעין קשת, אז מותר לילך מתוך הספינה בעצמה כשבאתה אל הספר תוך הקשת, דהוא חשוב כמו תוך העיר. וכן איתא בהדיא בגמ' פרק מי שהוציאוהו. 

[יא] אמר מהר"י סג"ל קי"ל כר"ש דאמר גגות וחצרות רשות א' להן. פירש"י ולית ליה לר' שמעון עירובי חצרות רק להתיר הוצאת כלי הבית, אבל כלים ששבתו בא' מן אלו מטלטלין אותן ומוציאין מזה לזה. ואפי' לרבנן סבירי להו דמותר להשתמש מחצר לאותו שבאותו חצר. 

[יב] אמר הר"ר איקא לפני מהר"י סג"ל שבינקותו מיחו בידו שלא לשפוך מאומה בשבת דרך חלון אע"פ שהיה בעירוב, ואמר הרב איני יודע שום איסור בדבר, א"ל שמא משום שהנשפך יזל מחוץ לעירוב. א"ל גם אם יש נוהגין חומרא כך כגון ביב שנוזלין מימיו חוץ לעירוב מ"מ מהר"ם התיר, וכן עמא דבר. 
ואמר לפניו חתנו קאפמן פסאן שראה בוינציאה אשר האנטלין בבית החורף קבועין בכותל ונוזלים מים שלהם תוך הים, והתיר מה"ר ענשכין ליטול הידים מהן גם בשבת, ואמר מהר"י סג"ל שאין דרכו להתיר אך השופכין בקרקעות העיר דהוי לה דין חצר שלא עירבו, אבל אל הים שהוא כרמלית אינו יודע שום היתר. אך שמא מה שהתיר הרב הנזכר בכה"ג אז היו האנטלין למעלה מעשרה והיו שופכין מימיהן מרשות היחיד אל כרמלית דרך מקום פטור, דזה מותר כדאי' פ"ק דעירובין דגרסי' שופכין מים. 

[יג] אמר מהר"י סג"ל בתי כסאות העשוין ע"ג המים צריכין שיהיו עשויין לשם מחיצה אם רוצה לעשות עליהן צרכיו בשבת. 
[אמר מהר"י סג"ל לחי - תחת הקורה של - מבוי אין לצייר אותו בנתר או בשום שאר צבע משום דבעינן שיהא עוביו לפחות כחוט הסרבל, לכן עושין בטרכסיד להיות בולטין מן הכותל. אכן בסיד התיר לצבוע היכא דאי אפשר בטרכסיד. וכשנמחק הסיד למטה סמוך לקרקע בגובה מפני עוברי דרכים וחיכוך עגלות צוה לשמש לסיידו פעם שנית שיגיע לעולם - הלחי - עד הקרקע]. 
[ישראל אחד היה דר בכפר קשטיל היושב מעבר נהר ריינוס נגד ק"ק מגנצא - ורוצה לשכור רשות מהמושל כדרך שנוהגין לעשות - והיה אוסר לו מהר"י סג"ל לטלטל באותו כפר בשבת - גם אם אין שם עוד יהודי האוסר עליו - כיון - שאין לו חומה וגם אין נהר הריינוס נחשב לו חומת מים מאחר - שהיה מרוחק מנהר ריינוס כמלא זריקת אבן ביד אדם ויותר]. 

[יד] שאל מה"ר מיישטרלין יצ"ו ממהר"י סג"ל ע"ה מבואות שלנו בעיר מוקף חומה שנפלו קורה ולחיים בשבת אם אמרינן שבת הואיל והותרה הותרה. כי הח"ר זעליקמן יצ"ו העיד משמיה דמר הלכה למעשה לאסור, ואמרתי לו שמא היו פרצות בחומה, והשיב איני יודע. ונ"ל אשר שמעתי שהתירו פעם אחת בארץ אושטרייך, גם נ"ל קצת ראיה להתיר מתוס' פ"ק דעירובין דמתיר בחצירות. וא"כ אותן עיירות שלנו המוקפות חומה ומחיצה החיצונה קיימא נחשבים כחצירות של רבים. וראיה מיהודי הדר לבד בכרך שהגאונים קראום חצירות ואם נתיר בחצירות נתיר כמו כן כאן. 
והשיב בתשובה: תיקוני מבואות שנשברו בשבת בעיר מוקפת חומה כבר איפלגו בה קמא דקמן, מהר"א קדוש הי"ד היה נראה לו להתיר מטעם דחשיב דהיהודים הבאים בשבת ומחיצות חיצונות קיימים כמו שכתב. ואמר לנו מורי הש"ר שכך רצה ג"כ מה"ר הלל בהיותו באותה מדינה יוצק מים ע"י מהר"ם סג"ל, אבל מורי הש"ר לא הודה לדבריהם וראיה ברורה לא הגיד לי. ואני הבאתי ראיה מסמ"ק דמספקא ליה בהג"ה. ועוד הבאתי להם ממה שקרא כרמלית חצר שישראל וגוים דרים בה באחד מחיבורים או בתו'. ועוד הבאתי ראיה מספר פרנס שכתב שם כשהיו הגוים משברין התיקונים ברוטנבורג והתיר מהר"ם שהגויות היו מביאות כו'. וידוע שרוטנבורג עיר מוקפת חומה דלתים ובריח מימות מהר"ם. וטעמא נ"ל כדלעיל דיהבו ליה רבנן דין כרמלית כשיש ב' יהודים אוסרים זה על זה דאפי' לטלטל בתוכו כלים ששבתו בתוכו טפי מד' אמות אסרו, כי היכי דליפוק ישראל ולא ילמוד ממעשיו. ועוד נ"ל כיון שיש לגוים דריסת הרגל במבוי, לא דמי לכותל שבין שתי חצירות דאין להם דריסת הרגל זה על זה, ולהכי צריך שני פסים או צורת הפתח לסלק דריסת הרגל. תדע דמנהגנו בסוף מבואותינו צורת הפתח ולא סגי בלחי כמו כלה לרשות היחיד אחר. 
ושוב מוכיח מהר"י סג"ל עוד דכל העיר ככרמלית דהא יש רבוותא אוסרים להוציא ביו"ט רק מפתח של אוכלין אף על גב דאין עירוב והוצאה ליו"ט רק משום חומרא, ואפ"ה מוציאים ונושאים ונותנים בתוך העירוב בלא עירובי חצירות ובלא שיתוף, אלא אמרינן דמה שמחוץ למחיצה קורה ולחי שלנו הוי דינו ככרמלית, ומעתה בשבת אם ניטלו קורותיו בטלו מחיצות והוי כפרוץ לכרמלית ואסור, ושלום. 

ספר מהרי"ל (מנהגים) הלכות שבעה עשר בתמוז ותשעה באב 
================================================== 
הלכות שבעה עשר בתמוז ותשעה באב 

[א] תמוז לעולם ראש חודש שלו ב' ימים, והשני שהוא ראש מניינו אינו חל רק באחד דימי אגה"ז. ובו תפול התקופה, ולפעמים מוקדמת לסיון והיא בשנת ח', י"א, י"ט, למחזור הקטן של י"ט שנה. ותענית שבעה עשר בתמוז. סליחות לי"ז בתמוז בתפלת י"ח אלו הן: אתאנו לך יוצר, אפפונו מצוקו', אדאג מחטאתי, פזמון שעה נאסר, חטאנו אז קשתי. וידוי פעם אחת. במנצא אומר ש"ץ אחר ואתה צדיק איך מכל אומות. תחנון. ברוב מקומות גרוני ניחר. שומר ישראל, אל ארך אפים. גם אם לא ב' וה' קורין בקר וערב ויחל. במנחה מפטיר דרשו. הוא הנקרא בלשון חכמים בלשון הקרא צום הרביעי (זכריה ח, יט), לפי שהוא רביעי לניסן אשר הוא ראשון לחדשי השנה. ואין יום התענית חל רק ביום שני של ר"ח באחד דימי אגה"ז ואל בימי בד"ו. ובאותו יום גם כן חל ט' באב. ופורענות אין מקדימין, ע"כ כי יפול י"ז בתמוז או ט' באב או י' בטבת להיות בשבת מאחרין ומתענין באחד בשבת. מה שאין כן תענית אסתר דשעת גאולה היתה, כי יחול פורים ביום א' ואין להתענות ביום ו' משום כבוד שבת מקדימין ליום ה'. 

[ב] ובי"ז בתמוז נשתברו לוחות הברית ממעשה העגל, ובטל התמיד, והובקעה העיר, ושרף אפוסטמוס הרשע את התורה והעמיד צלם בהיכל. ומי"ז בתמוז והלאה מתחילין הימים שנקראו בין המצרים ודין הימים ההם כלולים לקמן בהלכות תשעה באב. [ויש שאין אוכלין בשר ולא שותין יין מאותו יום עד ט' באב, ובריינוס פוסקין מלומר פרקים. ומונעין שלא להכות תלמידים אפילו ברצועה כל ימי בין המצרים]. 

[ג] לפרשת פנחס מתחילין סימני הפטרות דש"ח נו"ע אר"ק שד"ש. מלבד שנת ה"ש או ה"ח מעוברת דאז מחלקים מטות ומסעי, וחל תענית י"ז בתמוז אחר פנחס, מה שאין כן שאר השנים. ומתחילין אז סימני סליחות ההפטרות הנ"ל לפר' מטות, ומפטירין לפנחס במלכים (א' יח, מו) ויד ה' עד אחרי אליהו וישרתו. ומפני איזה הפטרה נדחו הסימנים עיין לקמן. יש מקומות שאומר שבת הראשון לאחר י"ז בתמוז אל אל חי ארנן, ושבת שני אריות הדיחו. במגנצא א"א כלום עד שבת חזון ישעיהו. אז אומרים שם כמו בשאר מקומות אותך כל היום לאהבה, וזולת אריות הדיחו. ובשאר מקומות זולת אלהים באזנינו שמענו, ומזכירין קדושים תתנ"ו. 

[ד] אב מלך הוא ואין ראש חדש שלו אך באחד מימי בדו"ז, והוא מלך משום שבו היו קוצצין, וירחמנו האב, ממה שמתענין ט' באב. ואינו חל רק באחד מימי אגה"ז. והוא נקרא בלשון חכמים כלשון הקרא צום החמישי (זכריה ח, יט), שהוא החמישי לניסן שהוא ראשון. ובט' באב נגזרה גזרה על דור המדבר שלא יכנסו לארץ, ונחרב בית ראשון ושני. בעיגול דרב נחשון איתא דבשנת קע"ב לחורבן בית שני שם נשלמו ד' אלפים לבריאת עולם. 

[ה] מהרא"ק: משנכנס אב ממעטין בשמחה. לפיכך יש שאין אוכלין בשר ואין שותין יין מן א' אב עד י' באב, כדאמר בירושלמי, א"ר זעירא דנהגינן דלא לשתות יין מן א' אב על מנהג התורה שנפסקה אבן שתייה, מ"ט כי השתות יהרסון (תהלים יא, ג). א"ר חנינא כל אלו הדברים מנהג רבותינו, וכיון שנהגו כן אל תטוש תורת אמך שהם רבותינו נוחי נפש. אבל בשר משמע במסכת תענית דאין אסור אלא בסעודה המפסקת. 
הג"ה: יש אנשי מעשה שמונעין מלאכול בשר ומלשתות יין מי"ז בתמוז עד ט' באב, וכן בליל מוצאי ט' באב, לפי שאז היה עיקר החורבן, כדא"ר יוחנן אי הוינא תמן קבעינא תשיעי ועשירי. הג"ה: ואנו נוהגין איסור בשר ויין מן ר"ח עד מוצאי ט' באב. ור"ח גופי' אסור. ותיקון בגדים חדשים נמי בכלל מיעוט שמחה וכן עמא דבר, מרדכי. וכל זה נהג מהר"י סג"ל אל כל בני ריינוס ועוד היום נוהגים. וטעם מניעת בשר ויין דאין שמחה אלא בבשר, דכתיב וזבחת שלמים ואכלת שם ושמחת וגו' (דברים כז, ז). וביין כתיב המשמח אלהים ואנשים (שופטים ט, יג). מכל מקום אינה חובה כי אם ערב תשעה באב ממש משש ולמעלה. 

[ו] ולפי זה שאין חובה, אם אירע מילה או פדיון הבן או סיום מסכתא דהן סעודת מצוה משנכנס אב, אז מותר לקרואין שם לאכול בשר וגם לשתות יין. ודוקא קרובים משום קורבא, אי נמי ריעות, אבל ההולכים שם רק לשתות, ובלאו הכי לא היו הולכים הוי להו מצוה הבאה בעבירה. ומיהו שבת שחל ט' באב בתוכה נכון למעט שמחות שלא יאכלו שם אלא בני מצוה ומנין רק בצמצום וכן נכון, ויש מקילין. 
ומהר"י סג"ל על מילה בשבוע שחל בה ט' באב אמר כל השייכים לברית מותרין ביין שנא' שש אנכי על אמרתך (תהלים קיט, קסב). ומילה בערב ט' באב לא התיר להזמין יותר מעשרה. ולא ישתו יין רק בעל הברית והמוהל והאב ישתו כל הסעודה, והאחרים ישתו רק לברכת המזון. וכמדומה שהחמיר להם דאנשים קלים היו ויבאו לקלות ראש, דהא מהר"ם כתב להדיא במרדכי גדול לכל הקרואים בשר ויין, והכא במהרא"ק הנ"ל לא החמיר כ"א למעט קרואים. 
פעם אחת חל ר"ח אב ביום ו' ומילה אח"כ ביום ג', והלבישו בעל הברית והמוהל בגדי שבת. בשבת היה ט' באב ומילה, ואומר יוצר ואופן וזולת של ברית. 

[ז] שבת, פי' שבוע שחל ט' באב בתוכה, מיום א' עד ו' אסור לספר ולכבס בין מלפניו בין מלאחריו של ט' באב, ובחמישי לאחריו מותר משום כבוד השבת. 
הג"ה: יראה שאסור לספר מר"ח אב עד אחר התענית לעולם, וגם לא לכבס ולא לרחוץ. וכן מנהג שלא ללמוד תורה בערב ט' באב, וכן שלא לומר פרקים אם חל ט' באב בשבת, עכ"ל. וכן אסר מהרי"ל ליתן בגדים לכובס גם בר"ח אב וכן איתא בא"ח ובער"ח התיר. וכן תמצא לענין רחיצה בספר רוקח שר"ח באיסור רחיצה כלאחריו וערב ר"ח מותר. 
ואשר שאלת היכא דנדחה ט' באב משבת לאחריו אותו שבוע שלפניו מותר לספר ולכבס או לא. כן נראה כיון שנדחה לאחד בשבת אין עליה דין ט' באב אלא כאילו איקלע קביעותא בא' בשבת דמי, וכל הימים שלפניו מותר לספר ולכבס בהן. 
הג"ה: וכן אנו נוהגין בשבת שלפני חזון ישעיהו אין נוהגין לכבס בגדים. ובסוף מסכת תענית פוסק דמותר לספר ולכבס אחר ט' באב. קטן או אשה בימי ליבונה מותרים לכבס שבוע שחל ט' באב בתוכה. 
ונדה יכולה לטבול ולרחוץ במים חמין לפי שגדולה המצוה, כדאמר גדול פריה ורביה בפני הקב"ה יותר מבנין ב"ה שנא' חדש יהיה בלבנון ושני חדשים בביתו (מלכים א' ב, כח), לבד בתשעה באב עצמו אסור. 
בגדי שבת נהגו רבותינו לשנות קצת בשבת של חזון ישעיהו. ואין מחליפין כל הבגדים כשאר שבתות להראות קצת סימני אבילות עכ"ל, מהרא"ק. בספר אגודה כתב בשבת חזון ישעיהו לא ילבשו לבנים אך כתונת. 

[ח] מהר"י סג"ל הנהיג בביתו שלא לבשל דגים עם יין בשבוע של ט' באב, אבל עם חומץ התיר שאין בו הנאת יין, וכן הוא באגודה מסכת תענית. 
אמר מהר"י סג"ל טוב למנוע מלברך זמן על שום פרי חדש כל בין המצרים כדי למעט שמחה, וכן ראיתי הג"ה באגודה מספר כל בו. ואגב גררא הגיד לנו אמ"ץ מהר"י סג"ל שחייבין לברך זמן על כל מין ומין של פרי, אע"פ דשם אחד לכלם דכמה מיני אגסים הן, וכן תפוחים וגודגדניות וכן לוזים ואגוזים כל אחד מין לעצמו לברכת זמן. 
שבוע שחל ט' באב בתוכה היה מהר"י סג"ל מזמן ברכת המזון בלי כוס, גם שלא להשקותו לקטנים. ואם שתה שכר שעורים שקורין ביר אחר ברכת המזון, היה מברך עליו שהכל נהיה בדברו. 
אמר מהר"י סג"ל שלא לבנות ושלא לנטוע בשבוע של ט' באב. והסרסורים לא ישאו כלי כסף וזהב לסבב ולסרסר בעיר, כמו שרגילין, דשמחה הוא להם ברואים הכלים והתכשיטין. ומעשה בא' שקצב עם גוי לצייר ביתו, וטרם שגמר חל ר"ח אב, ושאל פי מהר"י סג"ל, וא"ל לא נכון לצייר כל בין המצרים, והואיל דקייץ עמו והתחיל יגמור, ואם יכול לפייסו בדבר מועט להמתין עד אחר ט' באב תע"ב. 
אמר מהר"י סג"ל שלא לתקן שום בגדים חדשים בשבוע של ט' באב ואף לא מנעלים חדשים, וכן ברוקח, וכן באגודה דיש נוהגין. 

[ט] אמר מהר"י סג"ל מותר לחפוף הראש בערב שבת דחזון ישעיהו, ודוקא במימי חפיפת הראש צוננין ולא חמין, ובקושי מותר גם כה"ג. וכן הנהיג לבחורים וגם הוא בעצמו עשה כן, דאמר מאחר דהוא רגיל לחוף ראשו בכל ערב שבת מתקרי חולי אצלו. 
מהר"י סג"ל לא שינה שום בגדים בשבת דחזון ישעיהו. גם טלית המיוחד לו לשבת לא עיטף אלא בשל חול. ולא היו מאריכין ביוצר הכל יודוך, אך במהירות עונים זה את זה. 
ושאלו לפניו איך נוהגים אבילות בשבת שלא לשנות בגדים, והשיב דלא מנכרי בזה אבילות דהרואה אומר בגדי שבת אין לו. אבל דברים שבצנעה מותר בו דאם לא כן מתחזי כאבל גמור, לבד כשחל ט' באב בשבת ונדחה, אותו שבת נוהג איסור בדברים שבצנעה דהוא תשמיש המטה, וכן הוא במרדכי בשם מהר"ם. ומתי שאירע כן הנהיג מהר"י סג"ל את שמש העיר להגיד מבית לבית לנהוג איסור בדברים שבצנעה כל אותו השבת בשעה שקרא ללכת לבה"כ. 
מהר"י סג"ל עשה שפינהולץ לבנו הר"ר שמעון בעודנו נער בשבת ו' אב, והיה האב לבוש קטא של שבת לבד לכבוד בנו, והחתן היה לבוש כל בגדי שבת. וכל הקהל הלכו אצלו ושמחו עמו אחר הסעודה ביין ובפירות, כמנהג בכל ליל שבת דקודם שבת הנשואין. 
אמר מהר"י סג"ל מנהג אושטרייך בשבת חזון ישעיהו היו פורסין פרוכת של שבת לפני התיבה. ואם חל ט' באב בשבת ונדחה היו פורסין אותו המיוחד לחול וכן הנהיג גם הוא במגנצא. במגנצא בשבת חזון ישעיהו אומר אותך כל היום לאהבה, וזולת אריות הדיחו, ומזכירין קדושים תתנ"ו, אב הרחמים. 
במוצאי שבת חזון ישעיהו לא היה מהר"י סג"ל מקדש הלבנה ואיחר למוצאי שבת נחמו. ויהיב טעמא מאחר דנחשב לדידן קבלת פני שכינה ואין מקבלין אותה אלא מתוך שמחה, והאידנא אסורים בשמחה. ודוגמא זה בחדש תשרי לא היה מקדש אותה עד מוצאי י"כ, דמקודם לכן מאויימים מיום הדין וליכא שמחה. 

[י] אשה קבלה עליה להתענות השנה כל יום שני וחמישי, וחל תשעה באב בשלישי, ושאלה ממהר"י סג"ל איך תנהוג ביום ב' בסעודה המפסקת שצריכין להפסיק מבעוד יום, ואמר שתתענה עד שעת סעודה מפסקת ותאכל אז ותפסיק עם בני הבית. וכן היה מורה על תענית חלום בערב יום כפור למאן דרוצה להחמיר ולהתענות אז. 
והי לך לשון מהרא"ק: ט' באב ביום ג', ויחיד קבל עליו תענית שני וחמישי כל השנה, לסעוד פעמיים א"א מתוך נדרו, סועד פעם א' דקי"ל כמ"ד מתענין לשעות, והמתענה לשעות מתפלל תפלת תענית, וצריך להתפלל מנחה ואחר כך סועד, ואף על גב דכל תענית שלא שקעה עליו חמה לא שמיה תענית, הני מילי בשאר תעניות אבל בערב ט' באב ובערב יום כפור שאי אפשר להשלים, מתענה לשעות ואחר כך סועד. 

[יא] על שהיה חסר דעת ונתרפא מיום אל יום, שאלו ממהר"י סג"ל איך ינהוג בשבוע של ט' באב ובט' באב. והיה מורה לאכול בשר ולשתות יין כל השבוע, וגם לא להתענות בט' באב. ואמר האוכל בט' באב מחמת אונס או שגג ואכל, יאמר נחם בברכת המזון. וכן האוכל ביום הכפורים מחמת אונס, כתב בא"ח בהלכות יום הכפור דיאמר יעלה ויבא בברכת המזון. 

ואמר היולדת ביום א' קודם ט' באב מותרת לאכול בט' באב אם צריכה. [יב] ממנהגי מהרא"ק: כל המצות הנוהגות באבל נוהגים בט' באב, אסור באכילה ושתייה רחיצה וסיכה ונעילת הסנדל ותשמיש המטה. הג"ה: כל מקום בטלים ת"ח מלימודם בט' באב. ולא ילך אדם לטייל בשוק, הרי התורה בטלה מתוך שכתוב בה פקודי ה' ישרים משמחי לב (תהלים יט, ט), ומי יקל ראשו אז לשמוח עצמו בטיולים. 
כשאירע אבל בט' באב ראיתי שלא היה נכנס בליל ט' באב לבהכ"נ עד למחר, הלך וישב בבית הכנסת עד שהשלימו קינות, ולאחר התפלה הלך לביתו וישב. מהר"י סג"ל הנהיג האבל לילך לב"ה בליל ט' באב עד סיום כל תפלה. ובשחר עד סיום קינות, וכן במרדכי ורוקח. ואין מונין את האבל למנין עשרה ביום ראשון בלבד ולא יותר, שעיקר אבילות רק ביום ראשון שנאמר עליו ואחריתה כיום מר (עמוס ח, י). אבל מכאן ואילך מונין אותו במנין עשרה להתפלל עמו, וכן הורה הר"ר יקותיאל. וא"צ אדם לשנות מקומו בבית הכנסת משום איבול אך יתפלל במקום המיוחד לו. 

[יג] סועדים אחר מנחה סעודה מפסקת על הארץ ביצים או עדשים ופירות כי פירות לא אתקרי תבשיל. כתב באגודה שלא לשתות שכר בסעודה המפסקת. בהג"ה במיי' דאין מזמנין יחד אך כ"א יאמר ברכת המזון בפני עצמו. מהר"י סג"ל אכל בערב ט' באב עדשים לאיבול. הג"ה: ר"י היה אומר תבשיל של תפוחים וכן כל דבר מבושל הנאכל אע"פ שאין בו משום בשולי גוים, כיון דמערבין בו עירובי תבשילין מקרי תבשיל, סמ"ק. נמצא כשעדיין חיין אינן נחשבין לשני תבשילין לאסור לאוכלן אחר תבשיל אחד. 
אמרו (עליו) על רבי יודא בר אילעי שהיה יושב בין תנור לכירים והיו מביאים לו ביצה אחת וקיתון של מים. ושורין מפה במים ומנגבה ולמחר מעבירה על ידיו ופטור, דאסור להושיט ידיו במים משום תענוג. וכן נהג מהרי"ל בשריית המפה בערב ט' באב, וכן ברוקח. הג"ה: אבל ביום הכפורים אסור לשרות המפה במים פן יבא לסחיטה. מותר להושיט את אצבעותיו במים משום נקיות ולא הוי בזה איסור תענוג, סדר רש"י. 

[יד] מה אשר יש משימין אבן מראשותיהן בליל ט' באב, היינו טעמא דכתיב אין זה כי אם בית אלהים (בראשית כח, יז), ודרשינן שראה יעקב חורבן הבית ויקח מאבני המקום וישם מראשותיו (שם, יא), משום אבל. 
מנהג יפה הוא לילך על קברי מתים בט' באב, כדאיתא באיכה רבתי הצדיקים גם בקבר מתאבלים על ירושלים, עכ"ל מנהגי מהרא"ק. 
אמר מהר"י סג"ל שכתב במרדכי מעשה ברבי יעב"ץ בט' באב שהיה חל בשבת ונדחה, ואותו היום נעשה בעל ברית, והתענה חצי היום ואחר כך סעד, כי אמר שיום טוב שלו הוא. 
מהר"י סג"ל היה אוסר לשחוט בט' באב עד אחר חצות, וכשהגיע חצות התיר לשחוט גם אם עדיין לא סיימו איוב וירמיה, וכן במהרא"ק. וכן כתב במרדכי דאין לשחוט או להכין סעודת מוצאי ט' באב עד אחר חצות מכשינטו צללי ערב. 
מהר"י סג"ל היה מוחה שלא לקנות עץ בט' באב כדרך שאסור גם כן במועד, דדינם שוה ליאסר במלאכה. 

[טו] איתא במרדכי בהלכות שמחות נהגינן שלא להדליק נר בבה"כ בט' באב כי אם נר אחד לחזן וכו', וראיה דכתיב שמש וירח קדרו (יואל ד, טו). ומהר"י סג"ל היה נוהג כשאירע מילה בערב ט' באב הניחו דולק את הנר שהדליקו שם בשביל הנער הנימול כדי להדליק ממנו אם יכבה נר של חזן. וכ"כ באגודה: בליל ט' באב מכבין כל הנרות בבה"כ מלבד נר החזן ועוד נר אחד להדליק בו נר של החזן אם יכבה. ואחריו נהג מהר"י סג"ל כן בכל שנה. 

[טז] ט' באב שחל ביום א' או נדחה לשם, אמר מהר"י סג"ל דאז במוצאי שבת כל אחד בבא לביתו מיד כשרואים את הנר מברך בפני עצמו בורא מאורי האש, כן ברוקח. ובמוצאי ט' באב כשהחשיך בטרם הסעודה מבדיל בעל הבית על הכוס בפה"ג וברכת הבדלה, ובשמים אין מברכין דתענוג הוא בריחן. וכן יש במרדכי פ' ע"פ, וכן ברוקח. לשון המרדכי הגדול: ואין מברכין על האש במוצאי התענית משום שאין מברכין על האש אלא במ"ש, עכ"ל במסכת ברכות פרק אלו דברים. 
וז"ל מהרא"ק: ט' באב ביום א' מבדילין במוצאי ט' באב, ואין מברכין לא אש ולא בשמים. וא"ת הבערה ובישול איך מותרים בו, התירו הבדלה דבתפלה במ"ש. ורש"י היה מברך בורא מאורי האש במ"ש בצאתו מבה"כ, ובמוצאי ט' באב היה מברך המבדיל, וכן ברך הר' יהודה משאנ"ץ. 
הג"ה: אבל על כוס לא מברך במ"ש דלמחר ט' באב משום שאי אפשר לטעום. וגם לינוקא אין למיהב דילמא אתי למסרך לשנה אחרת כדאיתא בעירובין. ובמוצאי ט' באב אז יבדיל על הכוס, כדאמר בע"פ מי שלא הבדיל במ"ש מבדיל והולך כל השבת עד יום רביעי. ויש מי שאומר לברך גם אבשמים במוצאי ט' באב, ולא נהירא ולא נהגו רז"ל כן, עכ"ל מהרא"ק. 

[יז] מנהג הוא באשכנז שכל ימות השנה כל ימות החמה מתפללין תפלת מנחה וגם של ערבית קודם סעודת הלילה, אבל בערב תשעה באב אוכלין סעודת הלילה קודם תפלת המנחה אחר מנחה גדולה. ואח"כ מתפללין רק תפלת המנחה לבד וחוזרין לבתיהם ואוכלין סעודה המפסקת על הארץ. ומנהג בריינוס שבימות החמה בכל שבת סועדין סעודה שלישית דשל הלילה טרם תפלת מנחה. וכשחל ט' באב ביום א' או נדחה משבת, היה נוהג מהרי"ל להתפלל מנחה מקודם ואח"כ סועדין סעודה שלישית, כדי לצאת סעודה המפסקת עם אותה סעודה. ויהי בישב מהר"י כ"ץ ז"ל שם בראש לא ידע המנהג של הרב ז"ל הנזכר, וצוה לשמש העיר לקרא אל העם לסעוד מעיקרא כשאר שבתות, ואמרתי לו המנהג שהנהיג אמ"ץ מהר"י סג"ל כדלעיל, והיה קשה בעיניו להקשיב אל דברי, וחרה אפי לשנות מנהג האר"י נוח נפש, ובדקתי להחזיק אמריו טהורות ומצאתי בספר הרוקח כי ההוא עובדא וז"ל: ט' באב שחל במוצאי שבת או בשבת היה רבינו יצחק בר יהודה נ"ע בין מנחה למעריב בסעודה המפסקת בוצע על ב' ככרות ומיסב על השלחן כשאר שבתות וכו' עכ"ל. ושמחתי שזכיתי למצא את הבאר ששתה ממנו פי הטהור מהרי"ל, וכן הוא נמי במהרא"ק. 

[יח] מנחה בערב ט' באב א"א תחינה. ואם ט' באב ביום א' א"א צו"ץ בשבת במנחה, וכן הוא במרדכי מאבי"ה משום דמיתקרי מועד וכן ברוקח. הג"ה במהרא"ק: כשחל ט' באב ביום א' אומרים צו"ץ בשבת להצדיק על הרע והטוב. אבל כשחל בשבת עצמו א"א צו"ץ דאיקרי מועד, וכן ברוקח עכ"ל. אכן מהר"י סג"ל לא שינה כדפי' לעיל, דגם כי חל ביום א' לא אמר צו"צ במנחה דשבת. 

[יט] חולצין המנעלים אחר סעודה המפסקת טרם הולכים לבה"כ. ואם חל ביום א' אין חולצין עד לאחר ברכו, לבד ש"צ חולץ ביורד לפני התיבה מפני טירוף התפלה, וכן במיימ' וברוקח. וכן ראיתי מהר"י סג"ל נוהג כאשר רגיל להיות ש"צ בכל שנה. 

[כ] משהחשיך אין מדליקין הנרות כדפי' לעיל. ויורד ש"ץ לפני התיבה ואומר והוא רחום עד חמתו בנחת דרך אבל וכן כל התפלה. אם הוא מוצאי שבת אומר אתה חוננתנו בתפלה, וא"א ויהי נועם. אך סדר ואתה קדוש כדאפרש אי"ה לקמן. 
אחר סיום תפלת י"ח אומר חצי קדיש עד דאמירן, וכן הוא בספר הפרנס, וכן העיד האגודה על סדר הרוקח חצי קדיש. מהרא"ק: יש אומרים גם תתקבל, וי"א שלם בלא תתקבל, וכן בא"ח. ואם מוצאי שבת מרים ש"צ אצבעותיו נגד נר הדולק לפניו ומברך בנחת בורא מאורי האש, ושאר העם בבואו איש לביתו כדפי' לעיל. 

[כא] ויושב לארץ. מהר"י סג"ל ישב להדיא על הרצפה ולא על גבי המעלה דלפני תיבה. ומברך על מקרא מגילה טרם מתחיל איכה, וכן במרדכי מאבי"ה. וכשקרא קינות איכה שתק מעט בסיום כל פסוק דלא מתקרי אגרת כמגילת אסתר דצריך שם לחבר הפסוקים יחד, והפסיק מעט יותר ממה שעושין בקריאת התורה. ובין כל איכה לחבירו הפסיק מעט יותר מבין הפסוקים, וכל פסוק האחרון אומר בקול רם להודיע סיומו. וכן כל פסוקים של רחמנות אומרים בקול רם. ואיכה הראשון אומר בקול נמוך ובשני מרים קולו מעט יותר. ואני הגבר יותר קול רם משניהם. ואיכה יועם כראשונים וכן זכור ה'. וכשחוזר וכופל זכור ה' לחלקו באוי כדלקמן, אומר בקול רם ונעים באריכות. כשהגיע ש"צ בפעם ראשון לסיום פסוק לאורך ימים מתחילין הצבור בקול רם השיבנו ה' אליך וגו'. וש"צ כופלו גם כן בקול רם והוא מסיים בקול נמוך פסוק כי אם מאס כו'. והציבור כופלין אחריו השיבנו. וש"צ כופל אחריהם. וחוזר הש"ץ ומתחיל בקול נעים ובמתון זכור ה' מה היה לנו אוי הביטה וראה את חרפתינו אוי מה היה לנו. וכן הולך וחולק כל פסוק אמצעיתו באוי וסופו באוי מה היה לנו עד הפסוק אתה ה' וכו' אומר ש"צ וציבור כבראשונה. ואז אומר ש"צ קינות בקול רם ונעים ומתחיל על אלה כו'. תסתר לאלם כו' ש"צ אומר בקול רם ונעים עד אנה בכיה כו' וצבור כופלין וש"צ אומר בליל זה יבכיון כו'. ואם במוצאי שבת מוסיף חרוז אחד בליל זה סר נגהי כו' וש"צ אומר אז בחטאינו כו' ובסיומו פותחין צבור מאליהן תרחם ציון כו' וש"צ כופלו. 
ועומד ש"צ לפני התיבה בין בחול בין במוצאי שבת ואומר ואתה קדוש ואין מתחיל ובא לציון וכן במרדכי משם אבי"ה, משא"כ ברוקח ובמיימון. וא"א ויהי נועם אם הוא מוצאי שבת. וכן מרדכי מאבי"ה, לפי שמקום שנהגו שלא לעשות מלאכה בט' באב אין עושין ותו דאיקרי מועד. וכן ברוקח. קדיש בלא תתקבל. וכן ברוקח ומהרא"ק. אם מוצאי שבת א"א ויתן לך, וכן ברוקח. קדיש יתום במקום שנהגו אחר עלינו והולכים כאבלים ואין מברכין בניהם בלילה. 

[כב] שחרית אין השמש קורא לבא בה"כ, אך מעצמן משכימין כעלות השחר ובאין לבה"כ. ואומרים פסוקי דזמרה כשאר ימות השנה, אך בנחת דרך אבל כל אחד בפני עצמו, ואין מדליקין שום נר. מהר"י סג"ל היה לובש בשחר טלית קטן, וכן הוא בהג"ה במיי' בהלכות תשעה באב, והוא במרדכי וא"ח. 
מהרא"ק: אין מתעטפין בציצית דאמר באיכה רבתי בצע אמרתו בזע פופירי' דידיה, ונ"ל חפ"ת דטעות הוא דמנלן דהא אטלית דציצית נאמר, ועוד א"כ לא נתפלל משום שנא' סתם תפלתי (איכה ג, ח), ועוד לא יהא אלא כאבל ביום ראשון דחייב בכל המצות. מהר"ם אמר דאין להניח תפילין כדמסקי' פ"ק דברכות אבל חייב בכל המצות האמורות בתורה חוץ מתפילין שנא' בהן פאר גבי יחזקאל פארך חבוש עליך (יחזקאל כד, יז), עכ"ל מהרא"ק. ואנו נוהגין דאין מתעטפין בציצית ואין מניחין תפילין בט' באב עד המנחה. מהר"י סג"ל היה לובש בט' באב סרבל רע וגרוע ולא הטוב המיוחד לו לבה"כ שלא להפסידו בישיבת הקרקע, ובמנחה החליף מן הגרוע אל הטוב. 

[כג] מתפללין י"ח, ואין הצבור מוסיפין כלום בתוכו. ש"צ כשחוזר התפלה אומרים הציבור קרובץ אאביך, וש"צ חוזר לאיכה דבסוף כל חרוז. וש"צ אומר ענינו בין גואל לרופא, כמו בכל תענית צבור. מהרא"ק: ליוצר אומר ענינו לפי שהוא צום חמישי. ור"י הנהיג שלא לומר דסתם תפלתי כתיב (איכה ג, ח), גם נקרא מועד דמהאי טעמא אין בו תחינה. ולא אומר נחם בשחר, וכן ברוקח. 
אחר תפלת י"ח קדיש עד דאמירן וא"א תחינה אם הוא יום ה', אך אומר אל ארך אפים גם אם לא יום ה' ככל תענית ציבור. מוציאין ס"ת ש"צ אומר גדלו וצבור רוממו. קורין בסדר ואתחנן כי תוליד בנים (דברים ד', כה - מ) עד נשבע להם א'. וא"א מי שבירך להנקרא. אין עוד מלבדו, ב'. לשלישי קורא יעמוד מפטיר וקורא עד כל הימים. חצי קדיש. מהרא"ק: משונה קדיש זה מכל שאר קדישי הקריאה שכולם לפני המפטיר וזה אחריו, משום דהוא עולה למנין הקרואים בתורה דלא פוחתין משלשה. וגם מיד אחר הכנסת התורה יושב לקינות, וסומכין על קדיש זה. מפטיר בספר ירמיה אסוף אסיפם בניגון המקרא ולא בניגון אחר הפטרות. ואומר ברכות הפטרה עד מגן דוד. ש"צ יהללו צבור הודו, ומכניסין התורה וא"א קדיש כדפי' לעיל. 

[כד] ויושב לארץ לומר קינות. והי לך הסדר שנהג מהר"י סג"ל לש"צ: שבת סורו. איכה אצת. אאדה עד חוג. איכה תפארתי. איכה אשפתו איכה יושבת חבצלת. איכה תאכלנה נשים. איכה אלי קוננו. אהלי אשר תאבת. אחור וקדם. איכה אמר כדת. זכור את אלה. אתה אמרת היטב. לך ה' הצדקה. הטה [אלקי] אזנך. אז במלאות ספק. אז בהלוך ירמיהו. הרי לך י"ז קינות שתקנם הקליר. ולבסוף אומר הלילו הה. אז בחטאינו. ואתמול בלילה אמר ש"צ שלשה הרי הן כ"א נגד ימים דבין המצרים. יש מקומות דאומרים הציבור אז בהלוך, ואז במלואות. כשמסיים ש"צ אז התחיל המופלא שבצבור, וכן נהג מהר"י סג"ל, הקינה אמרתי שעו. ומרבין כל העם בקינות. ובסיומם הקינות מתחיל המופלא, וכן עשה מהר"י סג"ל, ואומר ציון הלא תשאלי לשלום אסיריך וגו', וכל העם מרבים ציונים. וגם ש"צ אם ירצה מרבה קנות וציונים. פעם אחת סיימו העם קינות וסבר אחד שפסקו לומר עוד קינות מאחר שאיחרו וקפץ בראש, ואמר ציון אחד ובסיומו לא הקפיד מהר"י סג"ל והוסיף לומר קינות, וכל העם הרבו עוד קינות אחריו. אחר שמסיימין ציונים מתחיל ש"צ קינות הלילו הה ליום כו', ואח"כ עד אנה בכיה, ואז בחטאינו כסדר שאמרו בלילה. 
ועומד ש"צ לפני התיבה ואומר אשרי יושבי. ואין אומרים למנצח. וכן במרדכי מאבי"ה, וכן ברוקח. ומתחיל ובא לציון גואל ואתה קדוש. ומדלג ואני זאת בריתי וכו', וכן במרדכי משום שאסור בת"ת, וכן במהרא"ק. הג"ה מהרא"ק: אם אירע מילה בט' באב אומרים ואני זאת בריתי כשאר ימות השנה. קדיש בלא תתקבל. וכל מי שנדבה לבו מן הצבור אומר איוב שלם, ומקצת ירמיהו שהן דברים הרעים מתחילה עד ה' צדקנו. ואח"כ אומר קרבו גוים והוא באמצע ספר ישעיה עד ונסו יגון ואנחה. עלינו לשבח. קדיש יתום במקום שנהגו. 

[כה] מילה שחל בט' באב, היה נוהג מהר"י סג"ל כשסיימו הקינות טרם שהיו מתחילין לומר איוב וירמיה הולכים אבי הבן ובעל ברית והמוהל לביתם ומחליפין בגדיהם לבגדי שבת אך לא לבשו לבנים. וחזרו לבה"כ והיו מדליקין הנרות, וכן הוא בספר פרנס, ומביאין הנער ומוהלין ואחר המילה פושטין הנ"ל בגדיהן אשר החליפו, וכן בספר פרנס. ואומר' איוב וירמיה. וכל זה הורה מהר"י סג"ל למעשה, ואמר שכתוב באבי העזרי דיש למול אחר חצות דמקודם לכן חל עליהם אבילות וגבי מילה כתיב שש אנכי (תהלים קיט, קסב). וכן העידו זקני מגנצא. אך רא"ם חלק שלא לבטל מצות זריזין כ"כ. ובמהרא"ק כתב מוהלין אחר איוב וירמיה מטעם שש אנכי. ובתשובת הגאונים שאין למול אך במנחה שאז יש נחמות, אכן שותים הכל את מי באר מהר"י סג"ל כדלעיל. 

[כו] במנחה לא הקפיד מהר"י סג"ל והחליף סרבל הגרוע שלבש בבקר ולבש הטוב. אך הולכין יחפין לבה"כ, ויושבים על האצטבאות, ומתעטפין טלית, ומניחין תפילין, ואומר אשרי. וקורין ויחל, ואומר מי שברך לנקרא, ומפטירין דרשו. גם מדליקין הנרות. במנחה מתפללים עננו ציבור וש"צ כל אחד כרגיל במקומו. ונחם לשניהם בבונה ירושלים, וכן ברוקח, ודוקא בתפלת מנחה. מהר"י סג"ל היה חולץ תפילין שלו מיד אחר קדושה למנחה. וא"א תחינה, וכן ברוקח. בערבית אין משנין מאומה והולכין יחפין עד חשיכה. ואם הוא יום א' מבדיל בכוס ברכת הבדלה כדפי' לעיל. 

[כז] שבת נחמו הוא השבת הסמוך אחר ט' באב וישמחו כל העם ויבטחו לנחמת ביאת הגואל. ואומר יוצר ארוממך אל חי, אופן שאו מנחה, אמת ויציב של יו"ט, זולת אמת משל. חתן בשבת נחמו יוצר ואופן של נחמו וכן הזולת, ובסוף כל אחד אומר חרוזה אחרונה מפיוטי דחתן, ובזולת נוהגין לעולם להתחיל כראות חתן. ויש מקומות שאומר אלהיכם בקדושה למוסף. הפטרת נחמו גם בחתונה. 

[כח] חמשה עשר באב ברוב מקומות א"א תחנה בבקר. במגנצא ובוורמיישא אומר תחינה בט"ו באב ובשבט. ויש לזה טעמא וגם בו הותרו השבטים לבא זה לזה, פי' להסב נחלה לשבט אחר, דרשאין הבנות היורשות לינשא לאיזה שבט שחפצה גם אם לא היה שבט אביה, דבאותו יום פסקו כל אותו דור של באי הארץ. דגבי אותה מצוה לא נתפקדו מחמת בנות צלפחד אלא אלו, דכתיב זה הדבר (במדבר לו, ו), משמע דבר זה לא צוה אלא לאותו הדור. רבי ורב יוסף דאמרי תרווייהו שבו פוסקים מלכרות עוד עצי המערכה דכורתי' אותם כל השנה טרם תש כח החמה המייבשת עצים הקצוצים והיו מייבשים לצורך המערכה. 

ספר מהרי"ל (מנהגים) הלכות ימים הנוראים 
====================================== 
הלכות ימים הנוראים 

[א] אלול לעולם ר"ח שני ימים והוא ראש מניינו מן השני. לא חל רק באחד דימי אבד"ו. ודרש מהר"י סג"ל כתיב נירו לכם ניר ואל תזרעו אל קוצים (ירמיה ד, ג), על כן צריך כל אדם להסיר השרשים הרעים ורוע מעלליו מן לבו קודם יום הדין של ראש השנה. וירגיל את עצמו כל ימי אלול להיות רגיל בהן בעשרת ימי התשובה. ואמר שכתב בא"ח דכל ימי אלול ישב כל אדם קודם סעודותיו וקודם שינתו, וישתומם על עצמו ויפשפש במעשיו להתוודות עליהן בימי תשובה העולין לקראתו. 

[ב] בכל שנה ושנה בסוף חדש אלול ימי סליחות של ימים הנוראים מתחילין ביום ראשון כדפי' לקמן. וביום ראשון של סליחות פוסקין מלומר פסוקי דזמרה במתון. וכן יוצר הכל יודוך פוסקין מלומר במתון בשבת הראשון של סליחות. אך במגנצא אומר היוצר במתון עד שבת חולו של מועד דסוכות. 

[ג] אמר מהר"ש משנכנס אלול כשכותב אדם אגרת שלום לחבירו צריך לרמוז בהתחלתו שמבקש עליו להשיבו לטוב השנה הע"ל, על דרך בשנה טובה תכתב ותחתם, או תולה ארץ על בלימה, יטיב לך כתיבה וחתימה, וכה"ג. וכן נהג מהר"י סג"ל. ואגב גררא מורה מהר"ש דלא לכתוב תיבת שלום שלם באגרת, אך נקודה על הוי"ו. וכן הוא בתשב"ץ דהוא אחד מן השמות הקדש. 

[ד] מהרא"ק: כשמשכימין לסליחות בתחילה מתעטף ש"צ בציצית, אע"פ שאין זמן ציצית, כדאי' התם הקב"ה נתעטף בציצית כש"צ והרגיל למרע"ה י"ג מדות. אלמא כשאומר י"ג מדות יתעטף בציצית. ואמר מהר"א שיש לברך עליו. וכ"פ ר"ח פ' התכלת. ואמר בספרי א"ל לרבי ישמעאל אי אתה מודה בכסות המיוחד ליום שחייב אף בלילה ומה דציצית זמן גרמא היינו המיוחד ללילה, לכן גם בי"כ צריך לברך בלילה, חיים פלטיאל תולעת. אכן מהר"ם פסק להתעטף אז בלא ברכה וכשיגיע זמן ציצית ביום ימשמש בו ויברך. וכן בליל י"כ יברך מבעוד יום וכן נהג מהר"י סג"ל. 

[ה] מנהג הוא בכל תפוצת ישראל לאתחולי בתקיעת שופר משנכנס אלול. מהרא"ק: מנהג כשר לתקוע מר"ח אלול כדי לערבב השטן, ואין יודע מתי הדין ויקטרג. לכן אין תוקעין בערב ראש השנה כי אז יהיה סבור השטן שיום הדין עבר. מנהג הוא שפוסקים מלתקוע שלשה ימים קודם ר"ה. וכן מה שמתחילין התורה בבראשית בשמחת התורה מטעם זה שלא יכוין מתי תחילת השנה ולא ידע לקטרג. ומה שמשכימין לסליחות קודם עמוד השחר, משום דאמרי' פ"ק דע"ז אשר הקב"ה שט בי"ח עולמות בלילה ובשלש שעות אחרונות בבוקר שט בעולם הזה, שנא' אליך ה' שועתי ובבקר תפלתי תקדמך (תהילים פח, יד), עכ"ל. 
ודרש מהר"י סג"ל דאז אין מתחילין לתקוע בהכנסת ראש חדש בערב, אך בשחרית יום ראשון של ר"ח משום דמאותו יום עד יום הכפורים מ' יום, כנגד מ' יום ששהה מרע"ה בהר לקבל לוחות האחרונות. ומרע"ה בהשכמת הבקר עלה, כמו שנאמר בסדר כי תשא ועלית בבקר (שמות לד, ב), והוא היה ר"ח אלול, וכן פרש"י שם ג"כ וירד ביום הכפורים להודיע לישראל שנתכפר עון העגל. וע"ד זה בא"ח. ודרש מהר"י סג"ל טעם התקיעה משנכנס אלול, כדאמרינן משנכנס אלול מרבין בתשובה. וסמך לדבר ומל ה' א'ת ל'בבך ו'את ל'בב זרעך (דברים ל, ו) ר"ת אלול. ולכך תוקעין להזהיר ולהזריז העם לתשובה. משל למלך כשבא לצור על עיר, וכן הצופה על המגדל כשרואה חיילות באים על עיר דרכם להריע לתקוע להזהיר העם שיהו עומדים על משמרתם, וכן בא"ח. 

[ו] שאלו מקמי מהר"ש על חבורה הדרים בעיר ישוב אם יכולין לכוף זה את זה להשאר במקומו כדי להשלים מנין עשרה להתפלל בציבור או להעמיד אחר תחתיו, ומ"ש מהר"ם ע"ה דכופין בראש השנה אם בשאר השנה נמי כופין. והשיב מהר"ש דדוקא בימים הנוראים בלבד כופין דאז אורח כל ארעא להתפלל במנין עשרה. אבל בשאר ימות השנה רגילים להתפלל יחידים אין כופין לא להשאר ולא להעמיד אחר תחתיו. 

[ז] מאחר דאמרי' הכל כמנהג המדינה ונהרא ונהרא ופשטיה. איזה מקום יספיק לקבץ שם כל הנהרות דים הגדול [אין] מספיקן ולבאר כל מנהגי מדינה ומדינה. לכן עזבתי' ופוק חזי מאי עמא דבר, ובפרט הימים האלו משתנין במקצת, וקל למצא בכל מקום הסדר. (סדר הסליחות מנעתי מלכתוב דהכל כסדר המדינה משנין). 
[כל הימים דלפני ר"ה אומרים בכל יום בהשכמה ג' סליחות ופזמון וחטאנו, וביום הראשון נוהגין להתענות כל הקהל, בשאר ימים יתענה מי שירצה. ואין קורין כל ימי הסליחות ויחל רק בצום גדליה דההוא נקרא תענית ציבור. ובערב ר"ה נוהגין ג"כ כל הקהל להתענות]. 
[בסוף ימי אלול משכימין שחרית קודם השחר לסליחות נגד ימים נוראים. ואסדר ההלכות בסיעתא האל ההודאות אשר אליו נאים]. 
[אשר בכח מריק החנית, ישמחני מהלכות תענית]. 

[ח] מהר"י סג"ל דרש טעם הימים דמתענין קודם ראש השנה, משום דלעולם אנו מחוייבין להתענות לכל הפחות עשרת ימי תשובה קודם יום כפור. ומן ראש השנה ואילך לא תמצא דמתענין כי אם ששה, דהסר מינייהו ב' ימי ר"ה, ועי"כ ושבת, להכי תיקנו להתענות קודם ר"ה להשלים. ולעולם אין פוחתין מן ארבע ימים תחת ארבע הנז'. לכן כדאיקלע ר"ה ביום ב"ג או ג"ד, אז מקדימין להתענות ביום א' בשבוע שקודם השבוע שחל ר"ה בתוכה, וכן בא"ח. 

[ט] דרש מהר"י סג"ל כשמתענין יזהרו שלא יאכלו ולא ישתו הלילה דקודם התענית כ"א בהשכמה כל כך שברור לו שעדיין עמוד השחר לא עלה. וכן בערב ר"ה שדרך הנערים והבתולות לאכול קודם עלות השחר יזהרו במאד שיהא עדיין לילה. אכן שבוע ראשונה דסליחות דימים הנוראים אין נכון שיאכלו כדרך אשר זקנים וזקנות שהתענית קשה עליהם עושים. כי רוב פעמים כשמשכימים באותה שבוע לסליחות כבר עמוד השחר עלה, דהא רגע קטנה הוא ומי יוכל לעמוד עליו. והרוצה לאכול בהשכמה טוב הוא שיתנה מקודם, כי איתא דיעות בדין זה אם מותר אם לאו, ובתנאי זה מוציא נפשיה מפלוגתא. 

[י] אמר מהר"י סג"ל דאין להתענות בשבת דתוך עשרת ימי תשובה ובשני ימים דראש השנה, ואית ביה פלוגתא דרבוותא, מכל מקום המסקנא דאין צורך הואיל ואיתקש לט"ו דשבט בארבע ראשי השנים. ואמרינן ט"ו דשבט שחל ביום ב"ה שקבעו בהן ציבור תענית נדחה התענית מפניו. ואע"פ שהמסקנא דאין מתענין בר"ה, מכל מקום כ' בספר אגודה שאין למלאות גרונו ביותר שלא יבא לידי קלות ראש. וכשחל ר"ה בשבת כ"ע לא פליגי דאין מתענין אז שלא לבטל עונג שבת. מהר"י סג"ל היה מתענה ביום שני דר"ה בכל שנה ושנה, כי פעם אחת התענה בו תענית חלום. ואמר שכן קבלה בידו מרבותיו, שכל מי שמתענה חלום פעם אחת בר"ה צריך להתענות אותו היום כל ימיו. 
אמר מהר"י סג"ל דאין חייבים להשלים התענית בערב ראש השנה. וכ"כ תשובת רב האי גאון דגם תענית דעשרת ימי תשובה אין חייבים להשלים ה"נ לא שנא, עיין ג"כ לעיל. אמר מהר"י סג"ל שכן רגיל הוא להורות על תענית חלום בע"ש משלימין מק"ו, דהא שבת עצמו מתענין בו תענית חלום. וכן כל תעניות הכתובים הקרוים קריאת תעניות נמי צריך להשלים, ודלא כמהר"ם אשר פסק דיש להשלים עד אחר יציאת ב"ה. 
שאלו למהר"י סג"ל אם צורך לקבל התענית בימים הנוראים מבעוד יום בשאר תעניות, והשיב שמהר"ם כתב שאין צורך. 
שאלו (לפני) [קודם] מהר"י סג"ל אותם בני אדם שמתענין מ' יום קודם יום הכפורים היאך מותרין להתענות בשבתות ובר"ה. והשיב שלא כדין עושין שמתחילין בר"ח אלול כדרך שעלה מרע"ה בפעם שלישית לקבל לוחות האחרונות. אך יקדימו להתחיל מט"ו באב ואילך ואל יתענו לא בשבתות ולא יו"ט של ר"ה. ואין להקפיד אם אין כל הימים תוך מ' יום של מרע"ה. 

שאלו קמי מהר"י סג"ל איך עושין בתענית חלום בערב י"כ. ואמר דיכול לאכול ויניח להיטיב לו חלומו. וכן איתא בגמרא בר בריה דרבינא כולי שתא יתיב בתעניתא בר מעצרתא ופוריא ומעלי יומא דכיפורי, ופי' ראבי"ה דבתענית חלום מיירי. ואמר מהר"י סג"ל הרוצה להחמיר ולהתענות יאכל סעודה המפסקת עם בני הבית. ודוגמא תענית חלום בערב ט' באב דצריך נמי לאכול סעודה המפסקת כדפי' שם. ואמר מהר"י סג"ל דמגמרא דלעיל נמי משמע דאין להתענות תענית חלום לא בפורים ולא בשבועות. 

ספר מהרי"ל (מנהגים) הלכות תענית 
=============================== 
[הלכות תענית] 

[יא] תענית הואיל ואתא לידן נימא ביה מילתא. 
שאלו לפני מהר"י סג"ל אם מותר לשפשף פיו בקם ממטתו ביום התענית. והשיב דהוא אינו מונע מלעשות אף כופף צוארו שלא יזובו המים לגרון, וח"ו לעשות כן ביום הכפורים. 
אמר מהר"י סג"ל גם אותם שלא שמעו שקבלו הצבור עליהן תענית בד"ב יכולין להכניס עצמן להתענות עמהן. 
אמר מהר"ש יחיד המתענה מתפלל עננו, אפילו בכור בערב פסח, ולא סבירא לן כמ"ד אין היחיד מתפלל עננו כ"א בתענית צבור. אמר מהר"ש על אחד שאכל אגוז לוז שקורין העזיל - ניס בתעניתו שא"צ להתענות יום אחר, כשאומר יום זה. על אחד שטעה ואכל בעשרה בטבת, הורה אליו מהר"י סג"ל להתענות בה"ב. 
אמר מהר"י סג"ל בתענית ציבור אומר אלהינו ואלהי אבותינו ברכנו, וכן מי שלא התענה יאמר ג"כ. ואמר מי שבירך לקהל. 
פעם אחת גזר מהר"י סג"ל שלא לאכול בשר בכל יום ב' עד ימים נוראים, וחל ט"ו דאב ביום ב' ולא רצה מהר"י סג"ל לאכול בשר אע"ג דמתקרי יו"ט, דהא הוא במנין ארבעה ראשי שנים. 
[במגנצא מתענין גזירת ק"ט לפרט בכל שנה בח' אלול, ופעם אחת חל בע"ש והיו מתענין ואומרים סליחות בבוקר, ובערב במנחה מזכירין נשמות הקדושים - ההרוגים - אחר שקראו ויחל והפטירו דרשו - מי שברך לקהל - אב הרחמים. והורה מהר"י סג"ל שלא היו צריכין להשלים התענית ויאכלו אחר סיום תפילת ערבית מבעוד יום - בצאתם מבית הכנסת -]. 

[יב] גמ' פ' בכל מערבין, שבת אין מתענין בו שעות, פירש"י שאסור להתענות בו קצת לשם תענית. ואמר שארי הח"ר משה ז"ל לפני מהר"י סג"ל מכאן משמע מה ששוהין בריות סעודתן במקצת היום בשבת שחל בהן תענית מיתת אב ואם, שלא כדין הם עושים. והודה אליו הרב, וכן הורה אלי מהר"י סג"ל נמי שלא לשהות סעודת שבת על תענית אמי שחל פעמים בשבת. וכן הורה מהר"ש. 

[יג] ממנהגי מהרא"ק: תענית שקיבל עליו היחיד צריך שיקבל עליו מבעוד יום ולומר בתפלת מנחה אהא בתענית יחיד למחר. אדכרי' רב יהודה לרב נחמן בריה יחיד שקיבל עליו תענית קובע ברכה לעצמו. מתקיף לה רב יצחק נפחא וכי יחיד קובע ברכה לעצמו, אלא א"ר יצחק בשומע תפלה. אי שכח ולא אידכר אומר קמי יהיו לרצון דאלהי נצור. ומי שיושב בתענית בשבת או ביו"ט שאין בו שומע תפלה, אומר עננו בסוף התפלה באלהי נצור כשמגיע ליהיו לרצון, מסתמא הואיל והתירו להתענות התירו נמי לומר עננו, דומיא דיום הכיפורים שהוא יום הדין, בשם החסיד ז"ל. 

[יד] ובערב יום כיפורים מותר לישב תענית חלום, ובלבד שיאכל סעודה המפסקת מבעוד יום. אדם שהתענה בשבת לא יתענה באחד בשבת בחנוכה אלא ימתין עד לאחר חנוכה ויתענה. אבל המתענה ביו"ט משום חלום יתענה ביו"ט שני. 
הג"ה: ראבי"ה כתב דאין להתענות תענית חלום בזמן הזה בשבת, משום דאין אנו בקיאין בפתרון חלומות בזמן הזה. מרדכי פ"ק דשבת ובו ביום אפילו בשבת. פי' מוטב שיתענה אז לא יהא לבו דואג ויש לו יותר עונג מבאכילתו. והר"ם פי' שלא להתענות על חלום אא"כ רואהו תלתא זימנין. ובברכות מסיק ליתב תענית לתעניתו, עכ"ה. אמר מהר"י סג"ל המתענה חלום בחולו של מועד או בר"ח חייב להתענות יום אחר לכפר על שעינה נפשו בימים האלו כדרך המתענה חלום בשבת צריך נמי להתענות באחד בשבת להתכפר שביטל עונג שבת. 

[טו] הג"ה: ש"צ אומר עננו בין גואל לרופא, ויחיד אומר שמע קולנו עד ריקם אל תשיבנו, ואומר עננו עד בכל עת צרה וצוקה, ואז אומר כי אתה שומע תפלת עמך ברחמים ברוך אתה י"י שומע תפלה. ואז לא תבטל מעין פתיחה סמוך לחתימה. וכן אמר מהר"י סג"ל נמי. 

[טז] מהר"ם: מחנכין התינוקות להתענות ביום כיפור בן ח' בריא בן ט' שאין בריא. כיצד היה רגיל לאכול בב' שעות אוכל בג', בג' שעות אוכל בד'. בן עשר כשאינו בריא משלים מדרבנן. בן י"ב משלים מדאורייתא, עכ"ל סדר עולם. וכן דרש מהר"ש דנוהגין לחנך הקטנים כגון אם היה רגיל לאכול בג' שעות מאכילו בד'. ודוקא בן ט' בבריא או בן י' בחלש, אבל פחות מבן ט' לא, לפי שהוא מחלישו ביותר. ואמר שכן איתא במיימון. 

[יז] מצאתי במנהגים בער"ה אע"ג דנתפשט בתפוצת אשכנז להתענות בו אין קורין ויחל לא בבקר ולא בערב. אך בשאר תענית דשני וחמישי ושני שמתענים אחר החג קורין בקר וערב ויחל. אבל הסכימו קהל להתענות בה"ב או יותר או פחות, לא קורין בבקר כי אם פרשה דשבוע ולערב קורין ויחל. אבל קהל שהסכימו להתענות בימי אגד"ו קורין ויחל ג"כ בשחר. וצום הרביעי וצום השביעי וצום העשירי פשיטא דקורין ויחל בקר וערב וכן בתענית אסתר. אכן צום החמישי הוא ט' באב מיוחד לו קריאה כי תוליד בנים בפרשת ואתחנן. 

[יח] אמר מהר"י סג"ל מה שרגילין ללכת לבית הקברות בתעניות, יש כמה טעמים בגמ', לומר שאם אין אתה מרחם עלינו לראות בעינוי תעניתנו הרינו מתים ח"ו. ואמר דנראה לו טעם אחר משום דבבית הקברות מקום מנוחת הצדיקים, ומתוך כך הוא מקום קדוש וטהור והתפלה נתקבלה ביותר על אדמת קדש. והמשתטח על קברי הצדיקים ומתפלל אל ישים מגמתו נגד המתים השוכבים שם, אך יבקש מאת השם יתברך שיתן אליו רחמים בזכות הצדיקים שוכני עפר תנצב"ה. 

[יט] דרך להתענות יום שמת בו אביו ולא היום שנקבר בו, כי יש בני אדם המתענין יום קבורה ולא יום המיתה, והבל הוא כיום שנהרג בו גדליה בן אחיקם, אגודה פ"ג דשבועות, וכן הורה מהר"י סג"ל, אם מת לו אב או אם באדר ונתעברה השנה, השיב מהר"י סג"ל בתשובה דמנהג שלו להתענות באדר הראשון. וראיה מפטירת מרע"ה דאותו יום נהוג בעלמא באדר הראשון, ופטירתו סמוך לניסן כדמוכח ספ"ק דקידושין. 

[כ] מילה בתענית ציבור, הנהיג מהר"י סג"ל ואל תפ"ר מיוסד על המילה היתה אחד מן השלשה בניגון עקידה. ופזמון אלהינו אל שדי בנידון כי הנה כחומר. זכור ברית בפסוק זכור לנו, וא"א תחנה, רק אומרים אל ארך אפים ולמנצח, ומטעימים כוס הברכה לקטנים. 

ספר מהרי"ל (מנהגים) הלכות ראש השנה 
================================== 
הלכות ראש השנה, מדרשות מהר"י סגל בהלכות ראש השנה 

[א] בערב ראש השנה בהשכמה לסליחות נופלים לתחנון, ובתפלת יוצר אין נופלים. במגנצא היו אומרים למנצח בערב ר"ה דשייך יום צרה משום התענית. ואם יום ב' אומר אל ארך אפים. הג"ה: וא"ת לא יפלו אפילו בסליחות בערב ר"ה דמאי שנא מעי"כ ושאר ערב יו"ט, ושמא אותם שנוהגים ליפול משום שרגילים לסיים סליחות קודם עלות השחר. 

[ב] דרש מהר"י סג"ל כל אדם ירגיל את עצמו תוך קרובץ דראש השנה ויתפלל בפני עצמו בכוונה ואל יסמוך על הש"צ, כי הוא אינו מוציא רק עמי הארצות ובני הכפרים וישובים שאינם יודעים להתפלל, או חולים שאינם יכולים להתפלל מרוב חוליים. וגם אם יאמר אדם לכוון ולשמוע לשליח ציבור אי אפשר בימים ההם דמאריכין בפיוטים, ופעמים יפסיק שלא יאזין וישמע לשליח ציבור, ואין יוצאים עם ש"צ אא"כ המכוון לכל מלה ומלה, וכן בא"ח. 
וכל אדם יחזור וילמוד התפלה והקרובץ מקודם להיות שגורים בפיו בר"ה בשעת התפלה. וכן ילמוד בניו ובני ביתו סדר התפלה, ויריצם סדר הברכות ומלכיות זכרונות ושופרות, כדי שלא יצטרך בר"ה להפסיק בין גאולה לתפלה להראות להם אז הסדר, כי צריכנא לסמוך גם ביו"ט גאולה לתפלה. [וכשחל ר"ה בשבת כל שכן - דצריך אדם לסדר להרגיל התפילה להראות לבני ביתו בתחילה - דאז משנין בכמה מקומות התפילה - והקרובץ -]. 
ושאל הר"ר זעלמלין מערפורט ז"ל את פי מהר"י סג"ל לפי מדרש דבתו' דברכות דיליף מצורי וגואלי (תהלים יט, טו) וסמי' ליה יענך ה' ביום צרה (שם כ, ב), ביום טוב נמי ליכא צרה. והשיב לו דבאשר"י משמע דבעי לסמוך גם ביום טוב, גבי משיב הרוח דאין לש"צ לקודמו בין גאולה לתפלה. והטעם דאין סומכין ידוע לבעלי קבלה ושייך דוקא בשבת ולא ביו"ט, או שמא דוקא שבת ליכא צרה דלא ירד בו מן משא"כ ביו"ט למ"ד. מיהו הך דאשר"י אין כ"כ ראיה דשמא אית ליה דנמי בשבת יש לסמוך לפי מה שבמדרש משל לעבד שהפליג בשער המלך כו'. [וכל אדם - יהא נזהר ל - יכוון בתפילתו בר"ה, משל לאדם שיש לו לדון לפני מלך בשר ודם - אז היה חוזר - ומסדר טענותיו ודבריו מעיקרא, וירוצם פעמיים ושלוש שלא יכשל בהן כשעומד לפני המלך, כ"ש ובן בנו דכ"ש כשבא לפני מלך מלכי המלכים הקב"ה שופט כל הארץ, אשר הוא קוצב לכל אדם - צורכו ומאריך לו - ימיו ושנותיו ובידו נפש כל חי ורוח כל בשר איש - שיסדר דבריו -]. 

[ג] דרש מהר"י סג"ל מנהגא הוא בישראל לרחוץ ולגלח וליטול הצפרנים בערב ראש השנה להטהר נגד יום הדין. שכן איתא במדרש שאנו מראים את עצמנו שאנו מובטחים באל רחום שמכפר וסולח לעונותינו. לכן מראים את עצמנו שמחים בנקיות ובטהרה ולא עצבים ומנוולים כאבלים. 
ודרש שכל אדם ילך לבית הקברות להשתטח על קברי צדיקים בערב ר"ה, ובמקום סכנה אין צורך. 
ודרש כל מה שיתן צדקה לעניים בער"ה יתן בעין יפה. וכן כל צדקה. והנותנין מעשר שלהן לעשות נרות להדליקם בשעת התפלה שלא כדין עושין, כי המעשר שייך לעניים. ויתן להם הצדקה בשחר כדי שיוכל לקנות צורכו ליו"ט. ואם העני מורגל להרבות סעודה, אל יאמר אדם מה לי לסייע לפזרן הזה, דכ"ש שמצווה אתה להרבות אליו לסייעו, דכתיב די מחסורו (דברים טו, ח), ועובדא דרבא גבי פטומי ויין ישן. והי לך גופא דעובדא במסכת כתובות פ' מציאת האשה, גבי רבא דעני א' היה רגיל בתרנגולת מפוטמת כל יומא, א"ל רבא לא חיישת לדוחקא דציבורא א"ל אטו מדידהו קאכילנא מדרחמנא קאכילנא דתנינא עיני כל אליך ישברו ואתה נותן להם את אכלם בעתו, בעתם לא נאמר אלא בעתו מלמד שכל אחד וא' נותן לו הקב"ה פרנסתו בעתו, אדהכי אתאי אחתיה דרבא דלא חזי' ליה תליסר שני, ואתי' לי' תרנגולת פטומא ויין ישן אמר מאי דקמא, א"ל נעניתי לך קום אכול, עכ"ל הגמ'. 

[ד] זמן שמברכין בליל שני דר"ה, דרש מהר"י סג"ל דאית בו פלוגתא דרבוותא, יש פוסקים שיעשה כל הקידוש אכוס יין ישן ולא אתירוש, דהא התירוש אינו מוציא את הישן מברכתו, כדאי' בירושלמי בא לו יין ישן בתוך הסעודה יברך שנית אע"פ שכבר בירך על החדש. וכיון דיין הישן קובע ברכה לעצמו חשוב הוא ומוקדם לקידוש. וכשמגיע לומר זמן אז יתפוס כוס יין חדש בידו, ולא נהירא מנהג זה. אך יניח כוס יין החדש לפניו על השלחן ויתן עיניו בו באומרו זמן, וכן פירות חדשים שרוצה לברך עליהם זמן יהיו מונחין לפניו ויצא עליהן בשהחיינו אחד, וכן בסימני אשר"י במסכת ר"ה. וראיה דלא צריך להחזיק דבר החדש בידו כשאומר זמן, דהא כולי רבוותא פסקי דבעי לומר זמן בליל ב' דר"ה גם אם אין לו שום דבר חדש. וגם הוי בזוי מצוה להסיר כוס הראשון מידו ליטול השני, ואם יתפוס כוס יין החדש בידו השנית אין להקפיד. 
וכן איתא בהג"ה במנהגי מהרא"ק וז"ל: כשלוקחין תירוש בליל שני של ראש השנה בשביל שהחיינו אז שייך הקידוש וב"פ הגפן לברך על היין ישן, וכשיגיע לומר זמן אז לוקח יין חדש בידו השני ומברך כך על שניהם, ונראה ראיה לדבריו דביוה"כ אנו מברכין זמן בלא כוס, והיינו משום דזמן אומר על כל דבר אפי' בשוק עכ"ל. וכן דרש נמי מהר"ש. אכן מהר"י סג"ל הסכים בדרשתו ליתן עיניו בו ודיו כדפי' לעיל. ואמר דאין כל אדם חייב לשתות משתים, אך יין החדש יתן לבני ביתו שלא תבטל ברכתו. 

[ה] מעשה שאמר מהר"י סג"ל בליל שני דר"ה להביא יין חדש לבה"כ והיו מקדשין על יין חדש. ושמש העיר היה עומד אצלו וכוס יין ישן בידו ונתן המקדש עיניו בו. ושאלו את פי מהר"י סג"ל מאי שנא דבבית יעשו להפך כדפי' לעיל. והשיב מהר"י סג"ל דשאני הכא דיין החדש עיקר משום התינוקות דלבם נגרר אחריו, אבל בסעודה יין ישן דעתם נוחה הימנו לכן מיומן הוא שם לברכה. אמר מהר"י סג"ל אין זמן של קידוש מצי פוטר מזמן דשופר, משום דקידוש דרבנן ושופר דאורייתא ואין דרבנן פוטר דאורייתא. 

[ו] מנהגא הוא לאכול אחר הקידוש בליל ר"ה תפוחים מתוקים בדבש. ומהר"י סג"ל היה מברך בורא פרי העץ על התפוח ולא יותר ואמר איכא דעות אם הדבש עיקר או התפוח, והסכים בדעתו שהתפוח הוא עיקר, משום שבכל מקום שהזכירו רבותינו טיבול זה תפשו בלשונם "נוטלים התפוח וטובלים בדבש", ולא מישתמיט שום אחד מהן לומר "אוכלים דבש עם תפוח", משמע שהתפוח הוא עיקר. דוגמא טיבול דמרור בחרוסת דפסח, דגם כן המרור עיקר, ע"כ לא צריך כי אם בורא פרי העץ על התפוח, ולא שהכל נהיה בדברו דדבש. 
[ז] וטעם דאוכלין דברים מתוקים לומר שיגזור הקב"ה עלינו שנה טובה ומתוקה. וכן בלשון א"ח באשכנז רגילין בתחילת הסעודה לאכול תפוח מתוק בדבש לומר תתחדש עלינו שנה טובה ומתוקה. ומהר"י סג"ל דרש דטעמא כתוב בתורה ושנוי בנביאים ומשולש בכתובים, כתוב בתורה שם שם לו חק ומשפט (שמות טו, כה), ור"ה הוא יום המשפט וסמיך ליה וימתקו המים. ר"ל ביום המשפט יאכלו מתוקים. בנביאים שנוי גבי אביגיל כתיב ויהי בעשרת הימים וימת נבל (שמואל א' כה, לח), וכתיב בתריה ונבל יין ומתוקים, ועשרת הימים היו עשרת ימי תשובה. אי נמי מהכא דכתיב על יום טוב באנו (שם, ח), וארז"ל דהוי ראש השנה, וסמיך ליה דהביאה לדוד דבילה וצימוקים שהם מיני מתיקה. משולש בכתובים בספר תהלים כתיב משפטי ה' אמת צדקו יחדיו (יט, י - יא), וסמיך ליה ומתוקים מדבש ונופת צופים, משפט ר"ל יום דין דר"ה. אי נמי מהכא דכתיב תקעו בחדש שופר וגו' (תהלים פא, ד), וסמיך ליה ויאכילהו מחלב חטה ומצור דבש אשביעך (שם יז), וכתיב גבי' אלהים נצב בעדת אל בקרב אלהים ישפוט (שם פב, א). כל זה מורה על ר"ה יום המשפט. וכן בספר עזרא כתיב בחדש השביעי אכלו משמנים ושתו ממתקים ושלחו מנות לאין נכון לו כי קדוש היום לאדונינו. ואמר מהר"י סג"ל שאין טעם אחד המבואר לעיל מספיק לבדו דעדיין מ"ט למיכל תפוח הא איכא כמה מיני מתוקים טפי. ויש ליתן טעם דרומז לשדה של תפוחים הידוע למקובלים ויאמר ראה ריח בני כריח שדה (בראשית כז, כז). 

[ח] דרש מהר"י סג"ל דמצוה לאכול בליל ר"ה ראש של איל זכר לעקידה, ולמען שנהיה לראש ולא לזנב. והוא נהג לאכול בשר הראש עם דבש. ונוהגין לאכול כרתי שקורין לאו"ך. ומהר"י סג"ל נהג לאכול קישואין כי הוא מקרר ומונע מהרגל דבר, והיה מברך עליו שהחיינו ולא ב"פ האדמה דדבר הבא תוך הסעודה הוא. 

[ט] אמר מהר"י סג"ל מה שנוהגין לילך בר"ה אחר סעודה אצל ימים ונהרות להשליך במצולות ים כל חטאותינו, משום דאיתא במדרש זכר לעקדה שעבר אברהם אבינו בנהר עד צוארו, ואמר הושיעה ה' כי באו מים עד נפש. והוא השטן שנעשה כמו נהר לעכב אותו מן העקדה. ומהר"י סג"ל נהג ג"כ להלוך אצל הנהרות. ואמר כשהולכין אל הנהרות ביום טוב אל יוליכו עמהם שום מזון כדי לזרוק אל הדגים שבנהרות להראות להם לשמוח בהן דאית ביה חילול יו"ט. גם אם יזדמן לו גוי אצל הנהר אל יקח ממנו לחם להשליך אל הדגים משום דמוקצים הם לישראל משום דמחוסרין צידה, ואין מאכילין ביו"ט אלא לדבר הראוי לו. א"כ הנושא מזון עמו תרתי ריעותא עביד דנושא חוץ לעירוב ומאכיל את המוקצה. וכ"ש כשחל ר"ה בשבת דאין להעשות וכבר כתוב ג"כ לעיל. 

[י] ר"ה שחל ה"ו והובא דורון לישראל ביום ה' והוי חשש מחובר או צידה וכן ביצה הנולדת בראשון, אמר מהר"י סג"ל אותו דורון אסור עד מוצאי שבת, דר"ה כיומא אריכתא דמי. ודוקא לחומרא עבדינן יומא אריכתא ולא לקולא, שלא יאמר הואיל והן קדושה אחת אעסוק היום לצורך מחר דאז הוי מיקל, אך יהא דבר יום ביומו כשאר ימים טובים דגליות לחומרא. 

[יא] תשרי ראש חדש שלו הוא ראש השנה. ואין ראשון שלו רק באחד דימי בגה"ז דלא אד"ו ר"ה, וסימן שלו זה או"ד מצל. ואין מברכין חדש שלו בבה"כ דכתיב גבי' בכסה ליום חגנו (תהלים פא, ד), והוא מלך שבו המועדים. ושני הימים כחד יומא אריכתא נחשבים דוקא לחומרא כדאפרש לקמן בעז"ה. ולעולם קורין פרשת נצבים קודם ר"ה וסי' קומ"ו ותקע"ו. ותקופה נופלת בתשרי. 

[יב] בשחרית דר"ה היה רגיל מהר"י סג"ל לאכול כרתי שקורין לאו"ך, ולא בירך עליו דמחמת הסעודה בא, וכן נהג לאכול קישואין, ואם חדשים הן לו היה מברך שהחיינו ותו לא מידי, ושמא משום דקישואין מקררין ביותר ורגילים לאכול בר"ה דמונעין מהרגל דבר. 

[יג] אמר מהר"י סג"ל דיש רבותינו אומרים שיורי עצי אש מיום ראשון אסורים להבעיר בשני כמו ביצה שנולדה בזה אסורה בזה. 
והקשה מהר"י סג"ל מאחר דביו"ט של גליות הנשאר מהבערה שחרית מותר בצהרים באותו יום, א"כ הכי נמי ממה נפשך יהא מותר בשני אם הן קדושה אחת, ואם שתי קדושות מכל שכן יהא מותר. 
[והקשה מהרי"ל בשלמא ביצה משום הכנה אלא לפידין מ"ט, אי סבירא ליה יומא אריכתא היא יהא מותרת בשני כמו שכתבו רבותינו אודין שהובערו ביו"ט מותר להדליקם - באותו - ביו"ט, ואי ס"ל שני ימים הן יהא מותר כמו שני יו"ט של גליות דספוקי מספקי להו, ודו"ק]. 

ספר מהרי"ל (מנהגים) סדר תפילות של ראש השנה 
========================================== 
תפלת ראש השנה מפי מהר"י סגל בכל מלה, דקדוק הלכות תפלה 

[א] במגנצא ב' ימי ראש השנה ויום הכפורים אומר קדיש ראשון בניגון כל קדיש ראשון דיו"ט. מהר"י סג"ל היה רגיל להיות בכל שנה ש"צ ראשון של ר"ה וי"כ כל היום, והיה מעמיד חשובים אחד מימינו ואחד משמאלו בר"ה ויום כפורים, כדאיתא באורח חיים בהלכות י"כ דוקא. וכן רגיל להיות ש"צ בליל ט' באב וכן בהושענא רבה. ופעם אחת נטל הס"ת מיד הש"צ בשמיני עצרת לתת מי שבירך לקהל על מתנת יד, ואיחרו הס"ת בידו והצבור בקשו ממנו שהוא יכניסנו ויתפלל תפלת הגשם, וכן עשה. בר"ה מתחיל המלך היושב. ואמר מהר"י סג"ל יתחיל בחשאי וילך וירים קולו במתון כדי שישמע במורא ובאימה וש"צ יחזור ברוך אתה דישתבח, וכן לעלם ולעלמי עלמיא דיהא שלמא, וכופל לעילא בקדיש. 

[ב] מלך תר תי"ו בקמ"ץ ולא בפת"ח. בכל מה יפעל ב' בפת"ח ולא בשו"א. המליכוהו ה' בחיר"ק ולא בפתח. אראלי ל' בדג"ש וא' בפת"ח ולא בציר"י. מדין גמור הג' בקמ"ץ ולא בשו"א, המ"ם בשור"ק ולא בפת"ח. אלהים חיים ומלך מ"ם סגו"ל. נפקדה ק' בשו"א ולא קמ"ץ וכן נזכרה. בשבת אומר בזכרון שופר אפתנו. וכשחל ראשון בשבת אז מדלגין תעיר ותריע, ואדרת ממלכה, מלך ממלט מרעה, ואאפיד נזר. ומתחילין ביום שני שמו מפארים וכל אותן חרוזות, ואדר והוד. וכשמגיע לחרוזה עמוסך מדלג עד קרית משוש. ישפוט תבל והוא באחד, אתן לפועלי צדק עד אדון אם מעשים. דכל אלו הפיוטים דוגמת אידך דמדלגין. וממחרת ביום ב' אומר במקומ' מה שדילג היום עד אדירי איומה. אאפיד א' פת"ח ולא בסגו"ל, הפ"א בחיר"ק ולא בחול"ם. אדירי איומה יו"ד בשור"ק ולא מלאפו"ם. ותפלתם באהבה ולא אמר מהרה. שבכל יום ערב ובקר ולא אמר עת. באהבה רבה היה אומר הגדול הנורא ולא אמר הגבור. והאר עינינו במצותיך ודבק לבנו בתורתך. [מהר"י סג"ל לא אמר והחיות ישוררו רק והאופנים, וגם לא ובראשי חדשיכם בפסוקי דזמרה, משום דבתפילת מוסף אומר ובראשי חדשיכם ותקעתם בחצוצרות ונזכרתם לפני ה' וזכרון אחד עולה לשניהם. אכן במוסף אומר מלבד עולת החדש וכו' ואומר אז את מוספי משום ר"ח, ואם שבת אומר ג"כ מוספי]. ואם שבת א"א אבינו מלכנו. וכן אם ר"ה ה"ו א"א אבינו מלכנו בע"ש מנחה, ולא במה מדליקין ובמגן אבות אומר המלך הקדוש שאין כמוהו. 

[ג] אמר מהר"י סג"ל שיש לומר ותודיענו בליל ר"ה שחל במוצאי שבת, אע"ג דכתיב בו מועד וחגיגת הרגל, מ"מ מנהגנו לאומרו הכל בלי שום דילוג. וכ"כ בא"ח כי היכי דאמר במוצאי יו"ט בהבדלה בין יום השביעי לששת ימי המעשה דאמרי' כי סדר הבדלות הוא מונה, הכי נמי סדר התיקון הוא אומר. אין אומרים בר"ה ובראשי חדשיכם ולא והשיאנו. 

[ד] בק"ק וורמיישא נוהגין לומר מעריבים בלילות דר"ה משא"כ בכמה קהילות. ואמר מהר"י סג"ל דתלי באשלי רברבי דוורמיישא נוהגין אחר הרוקח אשר שם מנוחת כבודו ז"ל. ואזיל לטעמיה דבערב ר"ה מתענין ומשלימין, וע"כ מאריכין במעריבים עד חשיכה. ובשאר מקומות נוהגין ע"פ שאר רבותינו דאין משלימין. ואגב שמאריכין בליל ראשון ג"כ עושין בליל שני דיש מתענין נמי בר"ה אם אירע לו תענית חלום. ועוד שלא יבשלו הנשים מבעוד יום ראשון על השני דלא אמרי' דקדושה אחת הן כי אם לחומרא. לכן צריכים גם בר"ה להמתין עד הלילה. וכן אמר מהר"ט ולא כמהרא"ק דאמר דאין צריך להמתין עד הלילה דוקא ביו"ט דגליות. 

[ה] מנהג הוא לפתוח התיבה כשמתחיל שליח ציבור תפלת י"ח וכשמגיע לקדושה נועלין, וטרם שאומר לדור ודור פותחין. והכהנים כשעולין לדוכן נועלין, וכשיורדין מדוכנן פותחין לומר אבינו מלכנו ובסיומם נועלין עד שיוציא ס"ת לקרוא, וכן בתפלת מוסף. 

[ו] מהר"י סג"ל היה עומד בתפלתו בכפיפת הראש, אף כשהתפלל ביחיד בינו לעצמו, מה שלא עשה כן בכל השנה, והיה שוחה בכל פעם שמזכיר ירושלים. כי מקדישך בקדושתך ולא כקדושתך. תגיד ליעקב דבר חק הד' בקמ"ץ ולא בשו"א. כל תיבה שמסיימת לך מך לך תך היה אומרו בסגו"ל. אגודה אחת א' פת"ח ולא סגו"ל. כעשן תכלה בכ"ף ולא בעשן בבי"ת. היה מאריך בזכרנו בו לטובה, ופקדנו בו לברכה ביעלה ויבא. וכן היה מאריך מאד כשאומר אתה, ולפי הנראה היה מכוין למדת אתה הידוע למקובלים. במגנצא אומרים מסוד חכמים ומסיים פני מלך מלכי המלכים ואדוני האדונים. בוורמיישא מסיים מלך מלכי המלכים מלא רחמים. 

[ז] מנהגי מהרא"ק: מה שלא יסד הפייט לומר חי וקים בקרובץ דר"ה, משום שבסדר ואתחנן כתוב אחד אומר השמע עם קול אלהים מדבר מתוך האש כאשר שמעת (דברים ד, לג), ובסוף הסדר כתוב כי מי כל בשר אשר שמע קול אלהים חיים מדבר מתוך האש כמונו ויחי (שם ה, כג). ובפסוק ראשון לא נאמר אלהים חיים, אלא כך הטעם לפי שבאותו פסוק שנאמר בו אלהים חיים מסיים נמי כמונו ויחי. כלומר מתי שקראת אותנו חיים ג"כ אנו קוראים אותך אלהים חיים, ובר"ה אנו תלוים ועומדים עד י"כ. וזה לחד טעמא שא"א הלל בר"ה לפי שנא' בו כי הצלת נפשי ממות (תהלים נו, יד), ואין יכול לומר כן בר"ה. אך קשה עדיין יאמרו אותו בדילוג כמו בר"ח, ואז יהיה אותו פסוק מדולג. אלא טעמא אחרת איתא בגמרא שמשיב הקב"ה למלאכי השרת אפשר אשר המלך יושב על כסא דין וספרי חיים ומתים לפניו פתוחים וישראל יאמרו שירה. 
מה שאנו אומרים בר"ה עושה השלום ובשאר ימות השנה [ה]מברך את עמו ישראל בשלום, לפי שעושה בגימט' ספרא"ל והוא מלאך הממונה על הכתיבה, ואנו מזכירין אותו עתה שיכתוב אותנו לחיים טובים ולשלום. 
מפני מה אין אומרים זולת בר"ה, לפי שכל העולם עומדים בדין ואנו מזכירין מדת הרחמים. ובאמת ויציב תיקנו אמת שנרמז בבראשית ביום ראשון ברא' אלהים' לעשות'. בשני ויברא' אלהים' את'. וכן בכל הששה ימים, לכן אין להפסיק ביניהם ביום זה כי אנו מזכירין כל יום ר"ה מעשה בראשית. טעם אחר קרובץ חסר, ל' 'קול 'רנה 'וישועה 'באהלי 'צדיקים ואין שמחה בר"ה, עכ"ל מהרא"ק. 

[ח] אמר מהר"ש מאושטרייך בקידוש ליל שני בר"ה אע"פ שהוא בחול אומר זכרון תרועה מקרא קדש, וגם באתה בחרתנו אומר כן. ואמר מהר"ש כי לא תמצא בענין אחר בקרא דאמור דסמיך גבי מקרא קדש אלא זכרון תרועה. ומה שיסד הפייט "אם בחול יבואכם יום תרועה יהיה לכם", הוא קרא דפנחס, והכי פי' אם יבא בחול אז יש לתקוע. אבל אין הפי' שיאמר יום תרועה. וראיה לדבר כי בכל המחזורים תמצא כתוב באתה בחרתנו זכרון תרועה. ושמעתי שכן הוא בספר אמרכל. כן ראיתי בספר אגודה במס' סופרים דבחול אומר יום, ובשבת זכרון. וכן היה נוהג מהר"י סג"ל. 

[ט] מילה בר"ה, דרש מהר"י סג"ל אין למול אחר כל התפלה כמו בשאר השנה, רק אחר קריאת התורה קודם תקיעת שופר. וכן העיד במנהגי מהרא"ק שכן בא"ז, וזכר לדבר זכור ברית אברהם ועקידת יצחק. וכן בעצמי ראיתי בימי מהר"י סג"ל מעשה במגנצא, ואח"כ בתפלת מוסף בפסוקי הזכרונות כשאמר כי אתה זוכר כל הנשכחות כו' עד החתימה, היה אומר הפזמון זכור ברית, ואח"כ סיים בא"י זוכר הברית. וכן במרדכי גדול וספר א"ז. 

[י] קורין בר"ה בסדר וירא וה' פקד (בראשית כא, כב). כאשר צוה אותו אלהים, א'. הגמל את יצחק, ב'. באשר הוא שם, ג'. אשה מארץ מצרים, ד'. ימים רבים, ה'. ואם הוא שבת מחלקין עוד, יקרא לך זרע, ד'. ויכרתו שניהם ברית, ו'. והשאר כדלעיל. למפטיר בפנחס ובחדש השביעי (במדבר כט, א - ו). מפטיר בתחלת שמואל ויהי איש אחד (שמואל א' א). 

ספר מהרי"ל (מנהגים) הלכות שופר 
============================== 
דרשות אמרי שפר ממהר"י סג"ל בהלכות שופר 

[א] דרש מהר"י סג"ל הכל חייבין בשופר בין קטנים בין גדולים. אכן נשים פטורות דמצות עשה דזמן גרמא הוא. אך שמכניסין את עצמן לחיוב. והואיל שמחייבין את עצמן צריכין להזדרז לתקן צרכיהן הן בתכשיטין הן בתבשילין להיות פנויות לבא בית הכנסת ולהיות שם לשמוע קול שופר, ואל יטריחו את הציבור להמתין אחריהם. ואמר שבמדינת אושטרייך היו נוהגות הנשים לבשל בערב ר"ה על ראש השנה ויהיו בר"ה פנויות בבהכ"נ, וביוצאם מבהכ"נ החמו המאכל. ויכוונו כולם שיהיו בבית הכנסת הנשים והבתולות לשמוע התפלה והתקיעות מראש ועד סוף, וכן נהגינן עתה. 
והואיל והנשים הכניסו את עצמם בחיוב התקיעה נכון הדבר אם יכולין בשום צד שיניחו התינוקות בבית כדי שלא יפסיקום משמוע קול שופר דאין יוצאין אא"כ במכוונו לשמוע קול שופר מראשו ועד סוף וכן בא"ח. ולפיכך גם אם התוקע מאריך בתקיעות יותר מן השיעור, אל יאמר אדם כבר שמעתי את השיעור מה לי באריכות קול, אך חייב לשמוע את הכל. אכן האנשים אשר מחוייבין בדאורייתא בתקיעת שופר לא יחזיקו כלל התינוקות אצלם בעודן התקיעות שמא יבטלום משמיעת קול בראותם תחבולות התינוקות. ואמר מהר"י סג"ל שנשגבה פליאה בעיניו מאין בא שנהגו המנהג הרע הזה להוליך התינוקות לבית הכנסת לשמוע הם קול שופר, בשלמא בקריאת המגילה עבדינן משום שמחה והכא מאי, תינוקות קטנים שהגיעו לחינוך מצוה לחנכם. ואם אי אפשר לאשה להניח את בנה בביתה אז יותר טוב להחזיקו אצלה בבהכ"נ הנשים, דאינהו אינן חייבים כ"כ כאנשים. אכן המנחת בנה בביתה הרי זו משובחת דהכניסה את עצמה לחיוב וגם אנו מברכינן למעניהם על תקיעת שופר. 

[ב] דרש מהר"י סג"ל יזהרו כל העם שלא להקיא בשעת התקיעה, וכן בנהירנא שקו' ראוישפרין, למען ישמעו את הקול שלם ולא יפסיק כמלא נימא. ואיכא בזה דיעות אם תחילת הקול עיקר או סופה. ע"כ כל דבר המביא לידי כיחה וניעה אסור לאכול בר"ה, ומטעם זה יש נזהרין מלאכול אגוזים בר"ה קודם התקיעה, משום דמרבים ליחות. וכן יזהרו שלא ישיחו שיחת חולין מתחילת התקיעות דמיושב עד סוף תקיעות דמעומד, כדי לצרפם להדדי, וכן בא"ח. אכן דבר השייך לתקיעות ולתפלה רשאין לישא וליתן איש עם רעהו, דלא מתקרי הפסק. 

[ג] דרש מהר"י סג"ל התוקע יזהר בעצמו שאל ישען את עצמו בשעת התקיעה דהא צריכה להיות מעומד דכתיב גבי תקיעת שופר לכם (במדבר כט, א) כמו בספירת העומר. ואם יסמוך על זרועו להחזיק כח הקול, מ"מ יזהר שלא יסמוך כל כך כי אם שאילו ינטל משענתו שלא יפול מעמידתו. וכן הדין לתפלה ולחליצה, ובכל מקום שצריך להיות מעומד. וצריך להפוך פי השופר למעלה משום שנא' עלה אלהים בתרועה (תהלים מז, ו). אמר מהר"י סג"ל יכוון התוקע להוציא את כל השומעים קול השופר, גם אם יש אליו אויב או שונא בצבור יכוון את לבו להוציא את ידי חובתו, דבעינן את כוונת שומע ומשמיע, וכן בא"ח. 

[ד] דרש מהר"י סג"ל מצוה הוא לתקוע בשופר של איל לעורר את זכות העקידה ולרחם בשבילה עלינו, וכן בא"ח. 
ואמר מהר"י סג"ל ע"ה הא דאמרי' ציפהו זהב אסור לתקוע בו, היינו טעמא דאין קטיגור של זהב שעשו ממנו העגל נעשה סניגור, והשופר נכנס לפני ולפנים כדרך כ"ג ביום הכפורים. 

[ה] מהרא"ק: צריך להפוך פי השופר לצד ימין ששם השטן, דכתיב והשטן על ימינו (זכריה ג, א), והתפילין דבצד שמאל מגינין שם. והשופר מערבב את השטן שנאמר אין 'שטן 'ואין 'פגע 'רע (מלכים א' ה, יח), ר"ת שופר כלומר מתי שתוקעין בשופר אין שטן ואין פגע רע. תקיעת שופר אין צריך מנין כי זה הכלל כל דבר דאורייתא א"צ מנין. בקו"ל שופר בגימ' בקר"ן של אי"ל והקריאה במקום א' שחסר, מכאן ראיה ששופר של מין אחר פסול. מברכינן על תקיעת שופר. ול"נ דצריך לברך לשמוע בקול שופר, וי"א קול שופר. וכן המנהג דאי על תקיעת שופר א"כ היה משמע מצוה, כדאמרי' פרק במה מדליקין דמברכין להדליק נר ש"מ הדלקה מצוה, והכא ליכא מצוה בתקיעה רק בשמיעה, כדאמר התוקע לתוך הבור או תוך הדות אם קול שופר שמע יצא ואם לאו לא יצא, חפ"ת. 

[ו] מהר"י סג"ל היה מברך: ברוך אתה ה' אלהינו מלך העולם אשר קדשנו במצותיו וצונו לשמוע בקול שופר. זמן. 
וכדאיקלע יום ראשון בשבת מברכינן זמן בשני, הואיל ואין תוקעין בראשון. אכן כששניהם בחול מברכין זמן בראשון ולא בשני, גם לא יברך בשני זמן אפי' בלחש בשעה שעונין הציבור אמן דדוקא במגילה עבדינן הכי, וכן באגודה פ' אחרון דר"ה ופ"ק דמגילה. 
זה הסדר מן השלשים קולות 
תקיעה שברים תרועה תקיעה 
תקיעה שברים תרועה תקיעה 
תקיעה שברים תרועה תקיעה 
שב 
תקיעה שברים תקיעה 
תקיעה שברים תקיעה 
תקיעה שברים תקיעה 
שב 
תקיעה תרועה תקיעה 
תקיעה תרועה תקיעה 
תקיעה תרועה תקיעה גדולה 
אשרי העם יודעי תרועה ה' באור פניך יהלכון (תהלים ט, טז). בשבת דאין תוקעין א"א אשרי העם. אשרי יושבי וכו'. 

[ז] כתב ברוקח מאי שנא שופר דעבדינן מכח ספיקא אי גנוחי גנח אי ילולי יליל, מה שאין כן בשאר המצות. הקשה מהר"י סג"ל והלא כמה מצות עבדינן הכי, כמו תרי ימים טובים מכח ספיקא וכה"ג הרבה. ואמר דנראה לו ליישב כמו שאמר רב האי בתשובה באשר"י דהכי פי', מאי שנא דעבדינן תרועה ושברים מכח ספיקא, והלא אם האחד אמת אין האידך כלום, ואפ"ה עקרינן שבות יו"ט ועושין את תרווייהו. 

[ח] אמר מהר"י סג"ל שפסק בא"ז שופר הבא מחוץ לתחום בר"ה מותר לתקוע בו באותו היום, ודוק נמי כן בא"ח. ואמר מהר"י סג"ל שדין זה לא נמצא בשום פוסק יותר, אך שאר פוסקים דברו מלולב ואתרוג דאתי מחוץ לתחום. וכן ראיתי מעשה במהר"י סג"ל שהוא בעצמו תקע במגנצא בשופר של איל שהובא בו ביום מאירפורט מחוץ לתחום. 

[ט] אמר מהר"י סג"ל הא דאמר' כל שנה שאין תוקעים בתחלתה מריעים לה בסופה, היינו דוקא שאם מזידין שלא לתקוע, אבל אם נתבטל התקיעה מחמת אונס לא יאונה להם כל און. אמר מהר"י סג"ל מה שתוקעין ומאריכין בתרועה יותר מאשר פסקו רז"ל, אין בזה נפקותא דלא נתנו חכמים שיעור רק שלא לפחות מיניה, וכן בא"ח. והיה מהר"י סג"ל מתמי' אמאי לא רגילין לעשות נמי שברים יותר מג' שברים כאשר עושין בתרועה, ודוק. 

[י] ספר לנו מהר"י סג"ל מעשה שהוא בא ליישוב אחד והיה בי' ימי תשובה ולא היו שם עשרה למנין שרובם ברחו מהתרגשות הדבר ב"מ. ושאל הרב את פי הנותרים היאך שנהגו בתקיעות בר"ה, והשיבו היינו מתפללין תפלת מוסף ומתי שהגענו במקום שתוקעים בצבור מעומד אמרנו לתוקע שיתקע. ואמר מהר"י סג"ל דשלא כדין עשו, דאיכא בהדיא במסכת ר"ה שאין ליחיד לתקוע אלא שלשים קולות דאנו תוקעים מיושב כסדר בלי הפסק. וכ"פ באלפס דאסור ליחיד לשמוע הקולות דמעומד בהפסק על סדר התפלה דאין תוקעים אותם כי אם בצבור. 

[יא] אמר מהר"י סג"ל דכתב באשר"י בשם הרמב"ן חידוש אשר אין נמצא בשום חיבור יותר וז"ל: שופר שנסדק לארכו פסול, כי מאחר שנסדק לארכו מעט כשתוקעין בו נתקרע לגמרי מחמת חוזק הקול. וכן ראיתי במהר"י סג"ל שפסל שופר נסדק לארכו מעט. 
אמר מהר"י סג"ל מה שהפוקרין הם הפוקרין על הפסוק ביום ההוא יתקע בשופר גדול (ישעיה כז, יג), מאי שופר גדול. ונראה לו ליישב דר"ל בקרן של ימין של איל יתקע בו הקב"ה לעתיד, והוא גדול יותר מדבשמאל. 

[יב] אם לא היה שם תוקע אלא מהר"י סג"ל אז היה תוקע בעצמו, אע"ג שהיה באותה שעה ש"צ, וגם על סדר דברכות דמעומד, ואמר מה שאמרו חכמים שאין לש"צ לתקוע שמא יטרף בתפלתו, אכן הוא מובטח בעצמו לחזור לתפלתו ולא יטרף. והיה נשאר עומד במקומו קודם העמוד והיה תוקע קולות דמעומד, ולא הלך על המגדל כשאר תוקעים כשתוקעין על סדר ברכות דמעומד. 

[יג] אמר מהר"י סג"ל דלהכי מאריכין בתקיעה אחרונה ונקראת תקיעה גדולה, למען ישמעו העם וידעו שסיימו הקולות ויאמרו אשרי העם יודעי תרועה. והראיה בפסוק במשוך היובל המה יעלו בהר (שמות יט, יג). נמצא שמשיכת הקול סי' סילוק שכינה ורשאין לעלות ההר, ה"נ לא שנא. 

[יד] אמר מהר"ש שמהר"ם פסק וכ"כ בהג"ה במיימון שכ"כ רא"ם וכ"כ בתשובת גאונים שברוקח, שלא לתקוע לנשים יולדות אחר שיצא כבר מבה"כ כי דומה קצת למלאכה עכ"ל. אכן אנו נוהגים כספר המצות וכאשר"י שמתירין. וכן הורה מהר"ש לעשות מעשה ולתקוע אחר שיצא מבית הכנסת כמו שפסק האשר"י ודלא כהג"ה במיי'. וכן דרש מהר"י סג"ל, ואמר דאין לתמוה מפני מה עבדינן ומברכין עוד, דהא עיקר תקיעת יחיד לא נתקבלת לרצון רק אחר חצות היום, אבל בתלת שעות קמייתא אז הקב"ה יושב ודן את העולם ואם בא היחיד לתקוע אז פן ח"ו מיפק דינא עליה ונטרד דלא דמי יחיד לצבור. וכן איתא בפ"ק דע"ז יחיד המתפלל מוסף בג' שעות ראשונות תפלתו נדחית ה"נ בתקיעה, אכן הציבור נתקבלה בכל קראנו אליו, וכן בא"ח. ואם קשה על היולדות להמתין עד שיצאו מבית הכנסת אז מותר לתקוע לה מיד אחר שתקעו בבית הכנסת. אמר מהר"י סג"ל אם יודעת האשה לברך תברך היא בעצמה ואי לא יברך התוקע בשבילה. 

[טו] מהר"י סג"ל היה אומר באבינו מלכנו סלח ומחל לכל עונותינו, ולא אמר מחל וסלח. משל כותי מתחילה מעט והולך ומוסיף, כך סליחה קטן ממחילה. אכן אומר כתבנו בספר מחילה וסליחה, ואמר דהספר נקרא בשמים מחילה. 

ספר מהרי"ל (מנהגים) סדר מוסף של ראש השנה 
======================================== 
[סדר מוסף של ר"ה] 

[א] מוסף. כשאמר שבח מגדל עוז שם הגדול, הי' מרים קולו ביותר ואמר "שם הגדול" בכל כחו. שוע אערוך ולא שבח. מלכות ועוז ולא כבוד ועוז. דרך ענותו בקמץ הוי"ו ולא בשו"א. במגנצא היו אומרים כל שנאני קודם מלך עליון, וקודם מלך עליון לא אמר ובכן ה' ימלוך לעולם ועד. לשליש ש' בקמ"ץ ולא בשו"א. תשיב לנדן ל' בשו"א ונ' בציר"י ולא בחירי"ק ושו"א. גלה בזכרון הגימ"ל בשו"א ולא בפת"ח. אסומה טלולה גשומה. לפתותו בשופר זה ר"ה. כמה יעברון. מי יושקט מי יושלו. י"א מי ינוע, מי יורם מי ישפל. ותשובה ותפלה וצדקה ודלא כסדר קראי. ואמר ותשובה ותפלה ר"ל ע"י תשובה הקדומה לתפלה וצדקה על דרך נירו לכם ניר (ירמיה ד, ג). חמש מאות חמש עשרה. אמר מהר"ש כף רגל חמש מאות הכף היינו עובי הרגל. מטת שכם אחד. 

[ב] סדר הפסוקים דקודם האוחז בתפלת מוסף היה מסדר מהר"י סג"ל בהאי סדר, בראשונה כי מקדישך עד פאר מקדושים, ואז מתחיל ובכן יתקדש כו', ואחר כך עוד יזכור לנו כו'. יוציא היום לצדק דיננו כי קדוש היום לאדונינו. ואח"כ באין מליץ יושר עד המלך המשפט. ואז אמר תיבות האוחז בנשימת המשפט נשימה אחת לשתי התיבות. הדן יחידי באי עולם. הודאי שמו. הקצר בזעם. לרעים ולטובים. הלן בסתר בצל שדי. וכוללם. הנוהג חסדו בכל דור. ועינו אל יראיו, פסוק הוא עין ה' אל יראיו (תהילים לג, יח). לדופקי בתשובה. הצופה לרשע. הרחום. ומתמם. 

[ג] לאחר סיום האוחז היה מהר"י סג"ל שוחה ביותר והזכיר מה שהזכיר. ושמעתי מעיד על מהר"ז שט"ן ז"ל שבקש ממהר"י סג"ל למסור לו ההזכרה ההוא דאחר האוחז, כדי שיוכל ג"כ הוא להזכיר בהיותו ש"ץ ולא רצה לגלות לו. אגדה אחת. שהשלטן. 

[ד] דרש מהר"י סג"ל שיש לומר בתפלת מוסף בר"ה ומנחתם ונסכיהם כו' עד ושעיר לכפר, ואז יאמר מלבד עולת החדש ומנחתו ושעיר לחטאת ונסכיהם כמשפטם ושני תמידין כהלכתן. וכן הוא אות באות בתשובת מהר"ם סימן מ"ח. אך לא כתוב שם ונסכיהם כמשפטם. וכן ביום הכפורים בתפלת מוסף יאמר ג"כ ומנחתם כו' עד ושעיר לכפר, ואז יאמר מלבד חטאת הכפורים ושני תמידין כהלכתן, אע"ג דאומרים ביום הכפורים ובעשור לחדש וכו'. וכן בראש השנה ובחדש השביעי דהיינו הקרבנות דבסדר פנחס, מ"מ צריך להזכיר ג"כ חטאת הכפורים דבסדר אחרי. וגם באותן מקומות שנוהגין על פי הרוקח שלא לומר פסוקים דקרבנות בתפלת המוספין, כגון בק"ק מגנצא ובוורמיישא, מ"מ בר"ה וביום הכפורים מצוה לומר משום דכתיב ונשלמה פרים שפתינו (הושע יד, ג). 

[ה] הוא אלהינו ואין אחר. בשעה שהצבור אומר הוא אלהינו, היה מהר"י סג"ל אומר אלה הפסוקים בלחש. אתה הראת לדעת כי ה' הוא האלהים אין עוד מלבדו (דברים ד, לה). אמר מהר"ש שראה כתוב שאין לומר בעלינו לשבח ואין עוד אלא אין עוד בלא ו' וכן אפס זולתו, ולא ואפס זולתו. כי אם היה אומר ואין ואפס היה משמע כאלו עושה שתי רשויות שהיה אחר שהיה שמו אין או אפס והיה מחרף ומגדף. וכן אמר מהר"ש שיש להפסיק בין אמת ובין מלכנו, כי אם היה מחברו פעמים היה מבליע הא' מאמת והיה מחרף ומגדף. וכן דוגמא זה יש להפסיק בסיום ק"ש בין ה' אלהיכם ובין אמת. ואמר מהר"ש ג"כ כשמברכין ברכת המזון יש שאין אומרים ממרום ילמדו בשביל שכתוב בו ונשא ברכה מאת ה', ואם ח"ו היה מבליע האל"ף מן מאת היה מחרף, ואמר שראה מרבותיו שהיו ממדינת ריינוס שלא היו אומרים בגלל זה. וי"א מעם השם. וידעת היום והשבות אל לבבך וגו' עד ועל הארץ מתחת אין עוד (שם, לט). שמע ישראל ה' אלהינו ה' אחד (שם ו, ד). הן לה' אלהיך השמים ושמי השמים הארץ וכל אשר בה (שם י, יד). כי ה' אלהיך הוא אלהי האלהים ואדוני האדונים האל הגדול הגבור והנורא אשר לא ישא פנים ולא יקח שוחד (שם, יז). כי שם ה' אקרא הבו גודל לאלהינו (שם לב, ג). יהי שם ה' מבורך מעתה ועד עולם (תהילים קיג, ב). וקבלה כן היא מר"א מגרמייזא. ככתוב בתורתו, ואנו כורעים. והיה כורע על ברכיו והיה משתחוה ונופל על פניו. [אמר לאל לא יושיע, והפסיק מעט כשאמר להבל וריק, והיה מקיא - פעם אחת -, ומושב יקרו]. כשאמר מהר"י סג"ל כי לך תכרע כל ברך וכן כשאמר יכרעו ויפולו, לא היה כורע. הורם מה יאמרו הבינם מה ידברו. עיני עמך בך תלויות. גשים מול ארון באימה. כשמגיעים עד תמלוך בכבוד, אז מתחילין אנסיכה מלכי. [כשחל בשבת אומר כי אתה שומע בקול שופר ובזכרונו, וגם אין תוקעין מ"מ אומרים היום הרת עולם וארשת שפתינו - ואומר' זכרון תרועתינו וכן זכרון תקיעתינו בארשת]. איום קדוש. 

[ו] לקשר"ק היה אומר לקול תרועתינו דודאי אית שם תרועה הן שהיא שברים הן שהיא תרועה, אבל לקש"ק וקר"ק אומר לקול תקיעתינו דשמא האידך היא תרועה. כל יצורי עולמים. אתה זוכר עד ואתה דורש מעשה כולם, ואז אומרים זכר תחילת כל. אבל ביום שני אומר עד כחול הים, כי אותם מסיימין עד בא קיצם צאת לזכרון, ושייך לומר אחריהם ויזכור אלהים את נח וגו'. 
[בראשון סדר מלכויותינו, בשני סדר זכרונותינו, בשלישי סדר שופרותינו. ומקשיב לקול תרועתינו במלכויות, ובזכרונות ובשופרות אומר לקול תקיעתינו, וכן בתשב"ץ, ושם פירש הטעם משום דבמלכויות תוקעין קשר"ק ובודאי יש שם תרועה או שברים או תרועה, משא"כ בזכרונות ושופרות דתוקעין קש"ק קר"ק, לכך אומרים בשניהם לקול תקיעתינו - דאינו יודע איזהו תרועה -]. 

[ז] אמר מהר"י סג"ל וכתוב לחיים כל בני בריתך, ודלא כתשב"ץ וא"ז לפי משל דכותי ואמר שמקובל מרבותיו לומר כן. אבל ביום הכפורים בתפלת נעילה אמר וחתום לחיים טובים בני בריתך. ואז לא אמר "כל" כי לעולם חמשה תיבות נגד קרא מחני נא מספרך אשר כתבת (שמות לב, לב). מהר"ט היה אומר וכתוב לחיים וכן בספר, ולא אמר טובים בשניהם. אם ראשון של ר"ה בשבת, אז היו מהפכין השלש תקיעות של מחר היום ודהיום למחר, משום דשל יום שני אין נזכר בהן שופר רק קול ואין תוקעין בשבת, וכן במהרא"ק. 

[ח] יום שני של ראש השנה אומר ש"צ אתיתי לחננך כולו בניגון יפה ונעים. ציבור אומר סילוק עד והיום, וש"צ חוזר ואומר ותזכיר למו עד והיום, והצבור עד ועזרתך סלה. וש"צ חוזר תשבע למו עד סלה, וצבור גומרין. וקורין בסדר וירא (בראשית כב) והאלהים נסה עד אמר לו האלהים, א'. שניהם יחדיו, ב'. בהר ה', ג'. בבאר שבע, ד' סוף סדר ה'. למפטיר קורין כדאתמול. ומפטיר בירמיה (פרק לא) כה אמר ה' מצא חן. 

[ט] מוסף דיום שני א"א מסוד. אך ש"צ אומר בא"י בניגון זכרנו וגו' כולו עד מחיה המתים. ואז אומר הצבור ונתנה תוקף וכל אותו הסדר דיום ראשון עד תמלוך בכבוד, ואז אומרים התקיעות. וביום שני היה אומר אתה זוכר עד כחול הים. ואומר אז תקיעות כי הם מסיימין עד בא קצם לזכרון, ושייך לומר עליו ככתוב ויזכור אלהים את נח וגו' (בראשית ח, א). גביר לאחיו א' בקמ"ץ וח' בחירי"ק ולא בסגו"ל וקמ"ץ. הוד המלוכה ולא הדר. מדבר מ"ם בשו"א ד' פת"ח ולא בחיר"ק ושו"א. 

[י] שאל הר"ר זעלמלין מאירפורט את פי מהר"י סג"ל מפני מה יסד הפייט בקרובץ דיום שני פסוקי מלכויות ושופרות וזכרונות אחרים ממה שאומר הציבור בלחש. והשיב שהוא שאל ג"כ למהר"ש והשיב לו דאתא לאשמועינן דאם אומר אדם פסוקי מלכויות זכרונות אחרים נמי יצא. ואתי נמי שפיר דאתא לאשמועינן דנמי יצא אם אמר פסוק אחד של מלכויות ואחד זכרונות ואחד שופרות וכן ג"פ. ואני שוב מצאתי כן בפירוש א' ישן וז"ל: אל תתמה שתפס לו מקראות שאין אנו קורין בר"ה, שחכמים הכשירו כל המקראות שיש בהן מלכויות לצאת בהן ידי חובתן שעשרה פסוקי מלכות כולם כשרים להזכירם ובכולם יוצא אדם ידי חובתו ובלבד שלא יהיו של פורענות, עכ"ל. 

[יא] דרש מהר"י סג"ל שמצוה להאריך בתפלה בראש השנה עד חצות היום לכל הפחות. וכן היה מנהג קדמונים חצי לה' וחצי לכם. ע"כ לא יהא לבו של אדם נוקפו אם מאריך ש"צ בתפלה, רק כל מגמתו יהא לשם שמים. אם היה מהר"י סג"ל מסופק בא' מקולות השופר אם נתקע בשיעור תיקונו, היה אומר לתקוע ביוצא מבית הכנסת טרם שיצא, לתקוע לו אותו סדר פעם אחרת. וכל אדם לא יאכל קודם הקידוש אף ביום כל שכן בלילה. 

[יב] מהרא"ק: ביו"ט ראשון של ר"ה במנחה קודם ערבית א"צ להמתין עד חשיכה, אלא מתפללין מיד ערבית משום דקדושה אחת הן. אבל בב' ימים טובים של גליות צריך להשהות שאין יום טוב מכין לחבירו. ומהר"ט אמר שצריך נמי בר"ה להשהות עד חשיכה דמה שאומר קדושה אחת הן לחומרא אמרינן ולא לקולא. הג"ה: צריך נמי בר"ה להמתין עד לילה דשתי קדושות נהגינן בהן מספק דהא גם בשני מברכין זמן משום ספק, ע"כ הג"ה. וכן אמר מהר"י סג"ל לעיל. 

[יג] אני המחבר שמעתי מפי הטהור מהר"י סג"ל בעסקי לפניו במסכת יומא, והיא היתה שנת קפ"ו לפרט השנה טרם שנתבקש הרב ע"ה לישיבה של מעלה. ואמר אם יחייהו הש"י עוד להתפלל ימי' הנוראים, אז היה רוצה לשנות הרבה מלות בתפלת ראש השנה ויום כפור ממה שרגיל עד עתה. לכן חזרתי עליהם לדעת אותם וכתבתים בין בר"ה בין בי"כ כאשר שמעם הר"ר זעלמלין מאירפורט ומסרם ג"כ אלי להעתיקם לזכר. ואל יכחישנו שום אדם אשר העתיק הספר הזה קודם זמן הנזכר. 

ספר מהרי"ל (מנהגים) הלכות עשרת ימי תשובה 
======================================== 
[הלכות עשרת ימי תשובה] בנחת ושובה, עשרת ימי תשובה 

[א] צום גדליה הוא לעולם ג' תשרי שהוא אסרו חג דר"ה. ואם חל בשבת נדחה ליום א'. והוא קרוי תענית צבור אשר נקרא צום השביעי. [מפני שהוא בחדש השביעי. ובו נהרג גדליה בן אחיקם - והיהודים אשר עמו במצפה - וגדולה מיתת צדיקים לפני הקב"ה כיום חורבן הבית, - לכן החמירו להתענות בו, ונכבית בו גחלת ישראל הנשארת וסיבב בו להם גלות וצרה גדולה. - ומאז והלאה עשי"ת]. ומתענין בו גדולים וקטנים שהתחילו להתענות ואומרים סליחות כמנהג המקום. במגנצא פתיחה איך נפתח. סליחות אמנת מאז אבלה נפשי. את צום השביעי. שלישית אורך ואמתך. שלמנית אור' צדקה. עקדה אל הר מור. פזמון הורית דרך. חטאנו כסא כונן. ותמצא באדון מש' בקרבך תחנון תורה הקדושה. ליוצר אחר תחינת גרוני ניחר. וכל הימים שבין כסה לעשור אומר בסדר זה פתיחה וג' סליחות שלישית שלמנית. עקדה. פזמון. חטאנו. תחנון. וכן בוורמיישא מנהג זה. ובמקום אחר פוק חזי מאי עמא דבר. יום אחד לפני ערב יום כפורים אומר תא שמע לפני מחי ומסי ה' שומרי לפני מכניסי רחמים. 
בימי סליחות דקודם ר"ה, וכן ימים שבין ר"ה ליה"כ אין מתפללין עננו ואין קורין ויחל רק בצום גדליה. מהרא"ק: קורין ויחל בשחרית צום גדליה ובמנחה. אך במנחה אומר דרשו. והחזן אומר עננו וברכנו בברכה, וכן בכל תענית ציבור, עכ"ל. 
בכל הימים דקודם ר"ה אין אומרים בפסוקים הלבן חטאינו, רק בערב ר"ה מתחילין לומר ואומרים אותו כל עשרת ימי תשובה. אמר מהר"י סג"ל מה שאומר עקדות בימי התשובה כי כך איתא במדרש שנא' בי נשבעתי וגו' (בראשית כב, טז), אמר הקב"ה לאברהם מבטיח אני לבניך כשמזכירין עקידת יצחק, מעלה אני עליהם כאלו נעקדים לפני ואזכור להם זכות הנעקד. 

[ב] דרש מהר"י סג"ל מה שתקנו רבותינו לומר בתפלה זכרנו, מי כמוך, וכתוב לחיים, בספר, כתב ר"י וכן מהר"ם אם שכחו מלומר שאז יחזרו לראש, אבל שאר גאונים פסקו שאין צריך לחזור. רק יכוין עצמו אל ש"צ לשמוע בכוונה כל התפלה מראש ועד סוף, ולא יאמר לכוין ולשמוע הדילוג לחוד, ועל זה נאמר תכין לבם תקשיב אזנך (תהילים י, יז). ואמר שנראה לו לנהוג כשאר גאונים שא"צ לחזור, אכן הבא להחמיר ולחזור כאשר פסקו ר"י ומהר"ם אין גוערים בו דהא מימיהם אנו שותין. אכן מה שתיקנו לומר המלך הקדוש והמלך המשפט כ"ע לא פליגי שצריך לחזור אם שכח. [כל הימים ההם - דתשובה - אומרים אחר תפילת י"ח שחרית ומנחה אבינו מלכנו. - ש"צ מקרא כל אחד ואחד וציבור כופלין אחריו כל אחד ואחד. - מלבד מנחה ע"ש א"א א"מ]. 

[ג] הפטרת שובה היא בתרי עשר סוף הושע (יד, ב), ומסיים אותו נביא ומדלגין אז לנבואת יואל ומתחילין תקעו שופר בציון קדשו צום עד ולא יבשו עמי לעולם (ב, טו - כז). ונראה משום דשובה דסוף הושע הן רק תשעה פסוקים ואין פוחתין בנביא מכ"א פסוקים לכן צריך למלאות בה מנבואת יואל כדפירשתי. ונוהגים שאין נער אומר אותה הפטרה. ואין מזכירין נשמות, ואין אומרים אב הרחמים. וכללא הוא כל יום שאומר בו יוצר אין מזכירין בו נשמות. במגנצא אומרים יוצר אור עולם קראו, אופן כי ה' אדיר, אמת ויציב דחול, זולת אל לבבנו. ובוורמיישא אלהי ישענו, אופן אור ישראל וקדושו, זולת אדני. ואם אין ששת ימי המעשה עד יום כפור א"א ויהי נועם וסדרו רק אומר ויתן לך. 

[ד] שבת תשובה בכניסתו במנחה א"א אבינו מלכנו, ולא כל אותו השבת, זולתי יום כפור שחל בשבת, וכ"כ בא"ז והביאו במהרא"ק. ואומר המלך הקדוש שאין כמוהו במגן אבות. א"א צו"צ בשבת תשובה. והטעם משום שכתוב בו משפטיך תהום רבה (תהילים לו, ז). והאידנא אין שייך משפט דהא מבקשינן אל תבא במשפט עמנו, אך לפנים משורת הדין יעשה לנו. 

[ה] פעם אחת בעשרת ימי תשובה, שאלו בב"ה אח' אבידה בחרם, ויחר אף מהר"י סג"ל באיש ההוא ואמר אין שייך לחקור בחרם בימים האלו אשר חיינו תלואים. וגם אם אדם חייב בב"ד שבועה לחבירו ממתין עד אחר ימים נוראים להשביעו אז. 

[ו] הלבנה לא היה מהר"י סג"ל מקדשה עד מוצאי יו"כ, ויהיב טעמא למילתיה דברכת הלבנה היא לדידן קבלת פני שכינה, ואין מקבלין פני שכינה אלא מתוך שמחה, ובימים אלו אין שמחין דמתפחדין מאימת הדין. וכן הדין בחדש אב דאין בו שמחה אין מקדשין אותו עד מ"ש נחמו. 

[ז] מהר"י סג"ל דרש בימי הסליחות יהיה כל אדם מפשפש במעשיו וכל מה שחטא בזה השנה יכלול בוידויו ויתודה ויתחרט על כל חטאיו. בכל יום יעשה אדם תשובה דכתיב שוב יום אחד לפני מיתתך כל יום ישוב בו וידאג שמא ימות למחר. ועוד ראיה שחייב אדם לשוב בכל יום משום דלימות המשיח אין מקבלין בתשובה. ודוגמת זה אין מקבלין גרים אז, דהמתגייר אז אין עושה מאהבת הש"י רק לשמוח בשמחת ישראל, ומאחר דאנו מצפין לישועה בכל יום מי שאינו שב ויבא משיח במהרה בימינו שוב לא מצי שב וישאר ח"ו בחטאיו. ומתי שיבקש אדם לשוב מקרב הגאולה שנא' ובא לציון גואל ולשבי פשע (ישעיה נט, כ). 
ועוד משל למלך שזימן את עמו לסעוד אצלו. אז החכמים שבעם הם מזרזין ומקשטין את עצמם לבא אל המלך מתי שיקראו בלבוש וכסות נקייה לכבוד מלכות. והטפשים שבהם לא נתנו דבר המלך אל לבם ונשארו בבגדיהם מזולזלים ולא שתו עדיים עליהם, ובפתאום מהירים עבדי המלך לקרא העם לבא שער המלך. ואומר המלך לסמוך אצלו המקושטים לכבודו ולהרחיק המזולזלים. כך כשהצדיק נפטר מן העולם נכנס שמח לראות בנועם ה' לרוב טוב הצפון. והרשעים אשר ימקו בעונם פתאום בלא תשובה לא יראו בשובע שמחות ההוא, נמצא כל ימי האדם בתשובה כי לא ידע יום מותו. 

[ח] פתח מהר"י סג"ל ודרש פעם אחת בשבת תשובה ע"פ טוב וישר ה' על כן יורה חטאים בדרך (תהילים כה, ח), זה הפסוק נדרש על רוצחים ר"ל משום דטוב וישר ה' צוה להבדיל ערי מקלט לנוס שם. והיו כותבין ערי מקלט על פרשת הדרכים למען הראות לרוצחים הדרך ילכו בם לנוס. דבר אחר נדרש על התשובה. טוב וישר ה' על כן יורה חטאים בדרך לשוב, וכתיב דרשו ה' בהמצאו קראוהו בהיותו קרוב (ישעיה נה, ו). ר"ל היינו בעשרת ימי תשובה שאז מקרב השם עצמו לקבל התשובה, ועל זה נאמר שובה ישראל עד ה' אלהיך (הושע יד, ב). ר"ל שובו בעוד שהשכינה במדת ה' שהיא מדת רחמים, ועזבו מעשיכם הרעים טרם שיבא ויאחוז במשפט ידו ויעלה למדת אלהים שהיא מדת הדין. וכן נדרש בפסיקתא דלהכי נקט קרא תרי שמות הללו. 

[ט] והתשובה היא אחת משבעה דברים אשר נבראו קודם שנברא העולם, שנאמר בטרם הרים ילדו ותחולל ארץ ותבל (תהילים צ, ב), וכתיב בתריה תשב אנוש עד דכא ותאמר שובו בני אדם (שם שם, ג), כדאיתא פ' מקום שנהגו. משל למלך כשרוצה לבנות פלטין אז בונה את היסוד קודם שיתן עליו הבנין. כך הקדוש ב"ה הקדים רפואה למכה לולי נבראת התשובה מקודם לא נתקיים העולם. וכן מרע"ה צוה להבדיל מעבר הירדן מזרחה ערי מקלט אע"פ דעדיין לא קלטו עד בואו לארץ, רק משום להקדים הרפואה מקודם. 

[י] גדולה התשובה שמגעת עד כסא הכבוד. כאשר מצינו במסכת סנהדרין פרק חלק גבי מנשה בן חזקיה שהיה רשע גמור ותפשו מלך אשור וענו אותו בכמה מיני ייסורין והעמידוהו בכלי ברזל מנוקב והציתו את האור מסביבו. ויהי במוצאו צער הגדול ההוא היה קורא לכל ע"א שבעולם להושיע לו ולא נענה, דקרא לאילמים עורים וחרשים אשר פה להם ולא ידברו עינים להם ולא יראו אזנים להם ולא ישמעו. לבסוף זכר אחריתם ואמר זכרני בהיותי נער למדני אבי בחומש פסוק אחד בצר לך ומצאוך וגו', (וקראת אל אלהיך וגו') (דברים ד, ל), ותפתח האתון את פיה ויאמר אלהי ישראל היום הזה הראני נא את ידך ואת גדלך החזקה אשר מי אל בשמים ובארץ אשר יעשה כמעשיך והצילני ואדע שאתה הוא אלהי השמים ואלהי הארץ ואפס זולתך. ואם לא תצילני כביכול הרי אתה חשוב כשאר אלהות. ועלתה מדת הדין וקטרגה שלא להציל הרשע ההוא, השיבה מדת רחמים אדרבה יצילו אותו שלא לנעול דלת בפני שבים שיאמרו איך נשוב ולא תתקבל תשובותינו. מיד התקין הקב"ה מקום תחת כסא הכבוד להכניס תשובתו. וכן איתא פ' חלק א"ר יוחנן מאי דכתיב וישמע אליו ויעתר לו ויחתר לו מלמד שעשה הקב"ה כמין מחתרת ברקיע לקבלו בתשובה מפני מדת הדין, עכ"ל. 

[יא] ואל יהא פונה האדם אל יצרו הרע אם מסיתו לומר אדם נאה ויפה תואר אני ומעשי מהוגנים ואהיה גס רוח להתגאות על המכוערים, לא יאמר כן. אך יאמר אל לבו אהיה שפל רוח, שנאמר תשב אנוש עד דכא (תהילים צ, ג). ואומר מרום וקדוש אשכון ואת דכא ושפל רוח (ישעיה נז, טו), ר"ל שמקרב הקב"ה את השפלים והנדכאים לשכון אצלו. וכן אל יגיס לבו בתלמוד תורה, לומר אני משכים ומעריב נשף ושחר לבית המדרש אמאי לא אגיס דעתי יותר מאחרים. לא יאמר כל אלה רק יאמר מאד מאד אהיה שפל ונדכא בפני כל, דהא מרע"ה לא הגדילה התורה אותו מבשאר אדם אלא במדת הענוה דכתיב והאיש משה ענו מאד (במדבר יב, ג), ומתוך ענותנותו זכה לגדולה יתירה שכתוב עליו, בכל ביתי נאמן הוא (שם, ז). 
ומעשה באדם אחד שהיה שער ראשו כחוטי זהב מפז ומפנינים, הלך והזיר את עצמו (על) [מן] היין כדי לגלח שער ראשו. הלך לפני שמעון הצדיק והודיע את נזרו. א"ל בני מה מלאך לבך להיות נזיר להפיל שער היפה שלך. א"ל היא הנותנת דפעם אחת עברתי אצל באר מים והסתכלתי את צורתי במים וכשראיתי שער ראשי שיפה כל כך נזרתי בנדר למען הפילו טרם שאכניס גאוה בלבי עלוהי. א"ל מפני מה לא גלחת ראשך בלי נזירות. א"ל נוח לי לגלחו למצות הש"י. עמד שמעון הצדיק ונשקו על ראשו ואמר עליך אמר קרא כי יפליא לנדור נדר להזיר לה' (במדבר ו, ב), ואתה הוא אשר הנזרת עצמך לשם שמים. 

[יב] וכן העשיר לא יתגאה על העני במה שמרבה צדקות ומעשרות יותר מן העני. שמא פרוטת העני שנותן לצדקה מקובלת מכפל כפלים שנותן העשיר. ושמא עדיין לא פטר העשיר את נפשו בכל מה שנתן. וראיה מנקדימון בן גוריון שהיה עשיר מופלג כדאי' במס' כתובות פרק מציאת האשה, היה פוסק לנדוניית בתו אלף אלפי דינרי זהב חוץ משל חמיה. והיה פורס בגדי צבעונים ושראים לדרוס עליהן תלמידים ההולכין לבית המדרש ואח"כ נתנם לעניים וכה"ג היה מרבה צדקה, לבסוף חזרו בניו על הפתחים. ולימים הלך ר' יוחנן בן זכאי ומצא אותה הבת שהיתה מלקטת שעורין מבין רגלי בהמתן דערביים מחמת רוב עוני. אלא ודאי משום שעדיין לא מלא ממונו בצדקה כראוי כדמסיק שם לפום גמלא שחנא. 

[יג] פתח מהר"י סג"ל פעם אחת בשבת דקודם ראש השנה לפרשת נצבים ודרש, כתיב בסדר נצבים והיה כי יבאו עליך כל הדברים האלה וגו' (דברים ל, א). וכתיב בתריה ושב ה' אלהיך את שבותך ורחמך ושב וקבצך וגו' (שם שם, ג). והבטחה דאלו פסוקים לא היו ולא נעשו עדיין מעולם, לכן אל יהא אדם מסופק הלא הבטחה היא מפי הקב"ה להביא ולמהר את הגאולה כשעושים תשובה ועוזבים מעשים הרעים. לכן כל אדם יתחרט על חטאיו הן קטן הן גדול ויעשה תשובה ואל יתרשל ויאמר עדיין יש לי פנאי פן ח"ו יטרף לו השעה. וכן אל יאמר עונותי הן מרובין או גדול התשובה לא יכולתי נשוא את כל התלאה. לכן כתיב בההוא פרשה הנזכרת כי המצוה הזאת אשר אנכי מצוך היום לא נפלאת היא ממך ולא רחוקה היא וגו' (שם, יא - יד). כל הפסוקים עד כי קרוב אליך הדבר מאד בפיך ובלבבך לעשותו, ר"ל היא התשובה. ולכן כתב בה המצוה הזאת משא"כ בשאר מקומות כתיב הזה אלא ר"ל מצוה מבוארת דהיינו תשובה. קרוב בפיך ר"ל בוידוי פה על העבירות, ובלבבך ר"ל להרהר תשובה בלב, והיא עיקר תשובה. וכן איתא התם דהרהור תשובה מועיל דאם רשע גמור קידש אשה כו' חוששין לקידושין, שמא הרהר תשובה בלבו, אלמא דהרהור תשובה מועיל. 

[יד] וע"כ במאד מאד יזהר האדם בלשון הרע שלא לספר, הלא עבירה גדולה היא כאחד ראשי עבירות דע"א וגילוי עריות וש"ד. ויש בה לאו ועשה דכתיב השמר בנגע צרעת (דברים כד, ח), ר"ל השמר מלשון הרע המביא לידי צרעת. בסמ"ק מוכיח במצוה לא תלך רכיל דלשון הרע גדול משלשתן דבכולן כתיב גדול, ובלשון הרע כתוב לשון מדברת גדולות. וכ"ת מנלן דהזהיר כאן על לשון הרע. הלא על שבע עבירות נגעים באים, י"ל משום דסמיך ליה זכור את אשר עשה ה' אלהיך למרים וגו' (שם, ט), והיא לקתה בצרעת על שספרה לשון הרע באחיה מרע"ה, ובעי התם יכול בלב כשהוא אומר השמר בנגע צרעת הלא בלב אמור. ר"ל דהשמר לאו הוא וכל אדם יכול לומר בלבו שלא לעשות דבר ובזה קיים הלאו, הא מה אני מקיים זכור הוי אומר בפה שלא לספר לשון הרע. והדברים ק"ו, ומה מרים אחות משה שעשתה לו כמה טובות שעמדה עליו להעלותו כשהיו משליכין אותו היאור. [שנ' ותתצב אחותו מרחוק לדעה מה יעשה לו (שמות ב, ד), ושאר הרבה טובות עשתה לו]. ורבות כאלה כדרך אחות לאח, מ"מ על שספרה לה"ר עליו פרחה בת צרעת, המספר לה"ר על חבירו עאכ"ו. 

[טו] וכן יזהר כל אדם שלא לגזול אפילו אבק גזל שנראה בעיניו שאין בו שום גזילה. על דרך בעלי בתים שגובין מסים ועולים ביניהם שאומר אחד חבירי יתן יותר ממני ולא נראה בעיניו דגזל הוא, והלא אבק גזל מיתקרי וטוב להרחיק ממנה, הלא עבירה גדולה היא. לכן ייחד הפייט זאת העבירה בתפלת נעילה ביום הכפורים באתה הבדלת, וז"ל: מציל מעושק ידינו והוא לשון עשוק וגזול. 

[טז] וכן יזהר כל אדם בחנופה שלא להחניף לחבירו לומר אדם יפה אתה במעשים ובלימוד ובתואר וכה"ג, הלא עבירה גדולה היא. 

[יז] וכן ישמר שלא להתלוצץ לומר אעשה ליצנות בפני הבריות למען יאמרו עלי שאדם נחמד אני וארבה בתחבולות בפניהם ויחכו שקורין לאכין הלא עבירה גדולה היא. דכל המתלוצץ תחילתו יסורים וסופו כלייה ויורש גיהנם. אך לשמח חתן וכלה מצוה להתלוצץ בפניהם לשמחם. וכן להחניף לכלה ולשבחה מצוה לומר עליה כלה נאה וחסודה וכל כה"ג. לכן כל אדם אם עשה א' מן העבירות האלו או אחת משאר כל העבירות יפשפש במעשיו להרחיקם ושלא לעשותם עוד, ולא יהא כטובל ושרץ בידו. 

[יח] ואם ח"ו באים לאדם יסורין יקבלם באהבה, ואל יבעט בהם לומר מפני מה אדם עני ואביון אני ובאין יסורין בי יותר מן כמה בריות, אל יאמר כך, אך יאמר צדיק הוא ה' כי פיהו מריתי ואת הרע בעיניו עשיתי ע"כ לא נהניתי. [וגם אם נהפך [משנה] אדם כותנתו - הפנימי לחוץ - בלבשו בקומו ממטתו בשחר וכה"ג, מיחשב ייסורין, דילמא עשה עבירה קטנה ומתכפר בזה]. 

[יט] כל אדם יתודה על חטאיו, וכשאומר ואתה צדיק אחר הוידוי יאמר בכוונת לבו. ואז אומר הקב"ה למלאכים באו ראו כמה חביבין ישראל אשר מצדיקין עליהם את הדין. ויעמוד כל אדם בפרץ נגד יצרו הרע מלהאזין אחר מסיתים. משל למלך דאית ליה אויבים ומתיירא המלך מפניהם והולך ובודק את מבצריו ומחזק בדקו כל היכא שיוכל האויב לבא שם אליו, ואומר המלך שמא בכאן יעלה בהחבא ונבנה כאן ברניות ומגדל להנצל. כן יצה"ר הוא האויב והאורב וצר על אדם יום ולילה ומסיתו לדבר עבירה להלכד במצודתו כי לכך הוא נוצר ומוכרח הוא לעשותו ואומן הוא בכך. לכן יזדרז האדם להזהר לעמוד בפרץ נגדו ויהא חופש וחוקר בדעתו לדעת היאך שהיצר מסית העבירה לידו והיאך שאומר לו לעשותה. ויאמר האדם אתקן דרכי בפרץ למען שלא אאזין אליו ואבנה בדעתי בניינים נגדו שלא ילכדני במצודתו. ואז מתוך שמרגיל האדם את עצמו לעמוד נגדו שוב מואס הוא בעבירות יותר מהתאוה להם בראשונה וגם היצה"ר עוזב ממנו כשרואה שפונה עורף משמוע אליו. 

[כ] וכשישוב האדם ישוב במעשה לעשות טוב ולהשיב גזילות, ואל יאמר כדיי לי במה שלא אעשה עוד. וראיה מאנשי נינוה דכתיב וירא האלהים את מעשיהם (יונה ג, י), ולא כתיב וירא את לבישת שקם ותעניתם, אלא ר"ל ראה במעשיהם ששיברו את ביתם וחפרו אחר העצים והאבנים אשר גזלו והשיבום לבעליהם וזה עיקר תשובה. 

[כא] בסוף הדרשה חזר הרב הנזכר ז"ל לכוונת הפרשה ודרש, ובא לציון גואל וגו', שנתפלל אל ה' למהר הגאולה. וע"ז אמר קרא הנסתרות לה' אלהינו (דברים כט, כח), ר"ל הקיצים הם נסתרות עם הש"י שאין אדם יודע מתי קץ הגאולה והנגלות לנו פי' מ"מ הקיצים גלויים לנו. ר"ל שנהיה מתפללים בעדם ונעסוק בתורה ובמע"ט למען ימהרם ברחמיו כמו שמסיים הקרא לעשות את כל דברי התורה הזאת (שם). 

ספר מהרי"ל (מנהגים) הלכות ערב יום כיפור 
======================================= 
הלכות ערב יום כפור. ממהר"י סג"ל הופל הפור, בהלכות יום כפור 

[א] ערב יום כפורים אינו חל אלא באחד דימי אגד"ו. 
בבקר בהשכמה לסליחות יש מקומות מרבין סליחות בעי"כ דוגמת ערב ר"ה. ויש מקומות שאומרים רק ג' סליחות בעי"כ, פוק חזי מאי עמא דבר. א"א וידוי כי אם פעם אחת, וא"א תחנון וגם לא אל רחום שמך וסדרו, וביוצר ג"כ לא תחינה ולא למנצח. ואומר אבינו מלכנו, וכן באגודה. מהרא"ק: א"א תחנון בעי"כ, אבל אומר אבינו מלכנו, ואומר למנצח לבד מעיו"ט של פסח. ומשם גדול שמעתי שאין לומר למנצח בערב יה"כ. 

[ב] מהרא"ק: בערב יו"כ כשאוחז התרנגול בידו להתכפר בו נכון לומר זה 'חליפתי, העולם נוהגין כמו סדר מהרא"ק על עצמו זה חליפתי כו', ועל אחר זה חליפתך וכו', ועל אשה זה חליפתך וכו'. ואומרי' פסוקים כאשר בא"ח. זה 'תחתי, זה 'תמורתי, זה 'כפרתי. לפי שר"ת שלו חת"ך, והוא שמו של מלאך הממונה על זה ויוצא מפסוק באשרי פותח' את' ידך' (תהילים קמה, טז), ס"ת חת"ך, והוא השם הנז' בהאוחז החות"ך חיים לכל חי. וז"ל א"ח: כך רגילין שליח אוחז תרנגול ומחזירו על ראשו ונוטלו ומניחו על ראש המתכפר ואומר: זה תחת זה, זה חילוף זה, זה מחול על זה, ומחזירו עליו פעם אחת ואומר: בני אדם יושבי חשך וצלמות אסירי עני וברזל, יוציאם מחשך וצלמות ומוסרותיהם ינתק, אוילים מדרך פשעם ומעונותיהם יתענו, ויזעקו אל ה' בצר להם ממצוקותיהם יושיעם, ישלח דבריו וירפאם וימלט משחיתותם, יודו לה' חסדו ונפלאותיו לבני אדם, נפש תחת נפש. 
כל אלו מלקוטי פסוקי דבספר תהלים מזמור סימן ק"ז, ורובא דעלמא מוסיפין לומר גם פסוק זה מספר איוב (לג, כג - ד) וז"ל, אם יש עליו מלאך מליץ אחד מני אלף להגיד לאדם ישרו ויחננו ויאמר פדעהו מרדת שחת מצאתי כופר. 
ועושה כסדר הזה ג"פ. ואח"כ מניח ידו על ראש התרנגול תבנית סמיכה וסומך עליו ושוחטו לאלתר תיכף לסמיכה שחיטה. אמר מהר"י סג"ל אשה מעוברת תקח שתי כפרות והאחד בשביל העובר. 
מהר"י סג"ל נהג ליטול תרנגול לבן לכפרה דחטאים אדומים הם, ויתקיים ביה אם יאדימו כתולע כצמר יהיו (ישעיה א, יח). דרש מהר"י סג"ל יש מקומות שנותנים הכפרות גופן לעניים, והוכשר מנהג ריינוס שנותנים מעות שוים לעניים דאז לא מתבייש העני מלקבלם. אבל כשנותנים את התרנגול גופי' אומר העני זה השליך עונותיו על תרנגול זה ונבזה אני לו ששלחו אלי. 

[ג] טבילת ערב יום כפור אמר מהר"י סג"ל יש פוסקים לטבול אחר סעודת המפסקת בערב, כי עיקר הטבילה משום תשובה היא ויותר שיקרבנה לעצומו של יום יפה הדבר. אמר מהר"י סג"ל דנראה לו להביא ראיה דמשום תשובה היא דהא נוהגין אז לטבול אנשים ונשים נערים ובתולות בר מצוה ובת מצוה, בשלמא אנשים טובלים משום טומאת קרי או שמא נגעו בשום טומאה, אך נשים אמאי טובלות הא (אינן) פולטות. וכן הזקנות וכן נערים ובתולות שברור להן שנקי גופם מטומאה, אלא ודאי משום תשובה היא. וכן בירושלמי איתא מעשה בריבה אחת שנשבית בין העכו"ם וכשפדאוה הטבילוה על מה שהאכילוה איסורין. וכן טבילת גר כשנתגייר טובלין אותו משום תשובה. וכיון דטבילה זו משום תשובה היא גם אם טבל בערב ראש השנה ולא ראה שום קרי אח"כ ולא נטמא, מ"מ יחזור ויטבול האידנא לטהר לתשובה. ויש דעות נוטים שיש לטבול קודם מנחה, וכן נוהגים כדי שתפלת מנחה וגם וידוי תעשה בטהרה ובנקיות. ואותו הוידוי שקודם סעודה המפסקת היינו משום דחיישינן פן ח"ו יהיה שכור מסעודתו או יחנק בסעודתו וימות בלא וידוי פשע, וכן בא"ח. 

[ד] ויש מפרשים דטבילת ערב יום כפורים משום טהרה היא, כדאיתא במדרש ישראל נקיים הם כמלאכים. ואמר מהר"י סג"ל דלפי זה נראה אשה ששמשה תוך ג' ימים קודם יום כפור צריכה לכבד ביתה בחמין שלא תפלוט שכבת זרע ואח"כ תטבול, כמו במתן תורה שפרשו ג"כ ג' ימים דכתיב היו נכונים לשלשת ימים אל תגשו אל אשה (שמות יט, טו), ודוקא שלא בשעת סמוך לטבילתה או שלא בשעת סמוך לווסתה דבאותן שעות אל תכבד שמא תשחית זרע ההריון, דאין אשה מתעברת כי אם סמוך לטבילתה או סמוך לווסתה. ויש נוהגים לטבול לאחר מנחה סמוך לחשיכה דחיישינן דילמא יטמאו בקרי אחר טבילה אם יקדימו. ואמר מהר"י סג"ל שראה מרבותיו שהיו טובלין קודם מנחה כדפי' לעיל. וכן היה נוהג הוא בעצמו. והיה טובל ג"פ בין בער"ה בין בערב יה"כ, וכן איתא ברוקח משום שנאמר מקוה ישראל שלש פעמים בקרא. וגם אותם שטובלים משום תשובה מודים שיהו טובלים קודם מנחה כדי להתפלל בנקיות ובטהרה. והא דאשכחן דמהר"ם היה נוהג לשפוך תשעה קבין על ראשו, שהוא סבר הטעם דמשום טהרה היא כי כמה בעלי קריין די להן בהכי, אע"פ דקי"ל כר' יהודה בן בתירא דבעלי קריים בזמן הזה אין צריכין טבילה מכל מקום משום טהרת ראש השנה ויום הכפורים בעי. 

[ה] במנחה בערב יו"כ מתפללין עד עושה השלום, ואומר וידוי ועל חטא. וש"צ חוזר ומתפלל י"ח ואין מתודה ולא אומר על חטא באותה תפלה. מנהגא באשכנז שכל הקהל לוקין מלקות ארבעים בבה"כ אחר תפלת מנחה, שמתוך כך יתן אל לבו לשוב מעבירות שבידו, ל' א"ח. מהרא"ק: ערב יו"כ נהגו העם ללקות, והלוקה לא יושב אלא מוטה, ואומר בשעת ההלקאה וידוי אשמנו. והמכה הוא אומר והוא רחום. וברצועה של עגל מכהו שנא' ארבעים יכנו לא יוסיף (דברים כה, ג) וסמיך ליה לא תחסום שור בדישו. אמר מהר"ט שיכולים להלקו' ולטבול בעי"כ מתי שירצה רק שיהא קודם לילה. מהר"י סג"ל היה רגיל בעצמו הולך על המגדל ומטה פניו כלפי צפון, וקורא לר' זלמן המכונה שלפרמול להלקות אותו. 

[ו] סעודה מפסקת אשר סועדין לאחר תפלת מנחה, אמר מהר"י סג"ל דכל אדם ימהר בה שיגמור טרם שקיעת החמה, ולא משום שמא יאכל בין השמשות שהוא ספק לילה, אלא משום דצריך להוסיף מחול על הקודש, וכן בא"ח משום שנא' מערב עד ערב תשבתו שבתכם (ויקרא כג, לב). ולהכי נמי במוצאי יו"כ יוסיף להמשיך תעניתו תוך הלילה. לכן שגגה ביד ההמון שטורח עליהם כשש"צ מושך בתפלת מוצאי יום כפורים תוך הלילה דהא צריך להוסיף ג"כ ביציאתו. מדפריך פ"ק דר"ה אין לי הוספה אלא בכניסתו ביציאתו מנין ת"ל מערב עד ערב עד ועד בכלל, ובכניסה ילפינן מדכתיב ועניתם את נפשותיכם בתשעה לחדש (שם כז) משמע דיש להוסיף עינוי קצת מן התשיעי על העשירי. 

[ז] ומצוה להרבות בסעודת ערב יום כפור שיוכל לסבול את התענית של מחר. וכתיב ועניתם את נפשותיכם בתשעה לחדש (שם, שם), וכי בט' מתענין והלא בעשירי מתענין, אלא מעלה על מי שאוכל בתשיעי כאלו התענה ט' וי'. משל למלך שצוה על בנו שיתענה פעם א' בשנה אז מצוה להאכילו ולהעניגו כדי שיוכל לסבול התענית, וכן בא"ח. ואמר מהר"י סג"ל שבהדיא פרש"י פ"ק דר"ה על זה שמשום הכי אסור להתענות בעי"כ, וכן הוא בתוס' בר"ה שאסור להתענות בעי"כ. ואיסור גדול ביד המתענה פן ח"ו אתא לידי כרת למיכל ביום הכפורים דקשה עליו להתענות ב' ימים רצופים. לכן ירבה סעודה להקל עליו. וכן במוצאי י"כ ירבה סעודה שנאמר מערב עד ערב. 

[ח] כל אדם יזהר שלא יאכל בסעודה המפסקת דברים המחממין כגון מיני בשמים, וכן מוריקא שקורין זאפרן, ויין טוב וביצים, פן ח"ו אם יראה קרי אין מתירין לו לטבול, כי יום הוא שאסור להושיט אפילו אצבע קטנה במים. ואמר מהר"י סג"ל שכן ראה ברבותיו ששתו מים ואכלו פרי שקורין ערד עפיל כדי להתקרר להשמר בנקיות. ואומר שכן ראה מרבו המובהק מהר"ש שהיה נוטל הפרי הנזכר ושורהו במים להצטנן במאד ואכל ונתן לכל בני ביתו. וכן ראה שעשו אפילו זקנים גם אם פסק תאותם שתופר האביונה, שמא עשו ללמוד לאחרים להזהר. ולא יאכל יותר מדאי פן ח"ו יבא לידי קלות ראש. אמר מהר"י סג"ל שכן אסור לאכול מיני מאכלי חלב בערב יו"כ דהוא מרבה קרי כדאיתא התם בפ"ק דיומא, ת"ר זב תולה בכל מיני מאכל והולך ומונה ג"כ חלב. ואמר מהר"י סג"ל דגם אם מקרר הוא מ"מ מרבה את הזרע. ואמר שמנהג פשוט היה באושטרייך שבעי"כ בשחרית אכלו כל העם מאכלי חלב, וכן במדינת אשכנז. ושאל הרב הנז' את פי מהר"ש וסתר המנהג מהגמ' הנזכר. והיה מודה מהר"ש לדבריו וטעם המנהג לא נתפרש. 

[ט] שאלו למהר"י סג"ל על שנדרה שלא לאכול בשר ולא לשתות יין רק בשבתות וימים טובים מה דינה בעי"כ. והשיב שמותרת לאכול בכל רצונה ולשמח לבה ביום זה דנמי מתקרי יום טוב. דין תענית חלום בעי"כ עיין לעיל. 

[י] דרש מהר"י סג"ל מתי שפוסק אדם סעודתו שוב אסור לו לאכול ולשתות עוד גם אם עוד היום גדול. אכן נשים וקטנים שאין יודעים איסורא זו אם חוזרים ואוכלין או שותין אין מוחין בידם, כיון שהם רגילין בכך שמא אינם מקשיבים מוטב יהיו שוגגין ואל יהו מזידים. אכן היודע האיסור אסור לו הואיל שפסק. 

[יא] בערב טרם הולכין לבה"כ יערוך כל אדם שלחנו כבשאר יום טוב וידליק הנר. ואמר מהר"י סג"ל שלא יברך על אותו הנר, אלא אם כן כדאירע י"כ בשבת, וכן הוא במרדכי תחילת הלכות י"כ. ולא נהגינן כא"ח אשר העיד בשם הרא"ש לברך אף דלאו שבת הוא. שאלו מקדם מהר"י סג"ל אם מותר להטמין כשחל י"כ בשבת כדי לאכול במוצאי שבת, והשיב שאין להטמין דוקא לשבת ושם מותר משום דאוכלים בשבת. 

[יב] ואת הנר אשר מדליק אדם לשלום ביתו נהגינן האידנא כלישנא דפרק מקום שנהגו דקאמר מקום שנהגו להדליק מדליקין, ומדליקין בחדר משכבו. ואז הוא מונע את עצמו מלקרב לאשתו. דישראל קדושים הם ואינם משמשין מטותיהן לאור הנר. והשתא אי מדליק את הנר בביתו ולא בחדר משכבו עושה תרי קולי, חדא שמסתכל בה בבית שהיא מקושטת ומתאוה לה, וכשנכנס לחדר אין לו שום היכר ויבא עליה באיסור לכן ידליקנו בחדר משכבו. ויתרחק מן אשתו כל אותו הלילה ולמחר ביום כבימי נידותה שלא יגע בה אפילו באצבע קטנה, ולא ירבה דברים עמה כדי להרחיק את עצמו מהרגל דבר עבירה, וק"ו מנדה, ומה נדה שבעלה מותר עמה בחדר בלא נר אפ"ה צריך להרחיק מעליה, ביום כפורים שצריך נר בחדרו כמו שפי' אינו דין שצריך להרחיק את עצמו ממנה, וכן הוא בספר אגודה במסכת פסחים סי' נ"ב. 

[יג] אמר מהר"י סג"ל שידליקו הנרות מבעוד יום גדול כדי להוסיף מחול על הקודש. וכן בזמן שהימים קצרים ימהרו הנשים להיות נכונות מבעוד יום גדול דגם הם חייבות כדילפינן מן האזרח. וגם המדליק הנרות בבה"כ ידליקם מבעוד יום כי רבים הם וצריך להדליקם מבעו"י. 
אמר מהר"י סג"ל טעם הנרות שמדליקין ביה"כ, משום שכתב המרדכי מי שרוצה לידע אם יעלה לו שנתו יקח נר וידליק מן ר"ה עד יו"כ. והא דמדליקין ביום כפורים משום דיום דין הוא להגמר. וכתיב נר ה' נשמת אדם חופש כל חדרי בטן (משלי כ, כז). ואמר משם חמיו מה"ר אברהם ז"ל דלהכי לוקחים אנשים ונערים נרות ולא הנשים, משום דנר שקול נגד איבריו של אדם לכפר עליהם. והם רמ"ח איברים ורוח ונשמה הרי ר"ן כמנין נר, ר"ל שירחם המקום על כולן. אבל הנשים יש להן איברים יתרות כגון דלת ומפתח, לפיכך נשים אין נוהגות בנרות הללו. מה"ר זלמן קיצינגן דרש דנראה אליו דלהכי נשים פטורות מן נרות האלו, משום דאנשים חייבין רמ"ח מצות עשה שבתורה ועוד שני לאוין שחשובין כמו עשה והן לאו הניתק לעשה ולאו הבא מכלל עשה היינו ר"ן, ומכל אלו הנשים פטורות דאינן חייבות כ"א בלאוין. ואמר דבאשר"י כתב טעמא אשר מדליקין הנרות ביה"כ משום דכתיב על כן באורים כבדו ה' (ישעיה כד, טו), ר"ל בנרות. וכן בא"ח באורים כבדו ה' מתרגמינן בפנסין. 

ספר מהרי"ל (מנהגים) הלכות ליל יום כיפור 
======================================= 
הלכות ליל יום כפור 

[א] אמר מהר"י סג"ל כללא הוא כל מלאכה דאסורה בשבת אסורה ביו"כ וכן בא"ח. וי"כ הוא יום שאסור בחמשה דברים נגד חמשה ענויים הנזכרים בו באמור ובפנחס. ואלו הן חמשה דברים האסורים: רחיצה, סיכה, נעילת הסנדל, תשמיש המטה, אכילה ושתייה. 
ואמר מהר"י סג"ל כשרוצה אדם לילך לבה"כ ליל כל נדרי ישלוף מנעליו ויניחם בביתו, ולא יוליכם לבה"כ משום טינוף. ויום זה הוא יום שחייבים לכבדו בכסות נקייה ובכל דבר טהרה. ואמר דבימי אביו מהר"ם סג"ל בהיות עם רב במגנצא היה נוהג ששמש העיר היה מכריז בערב להניח מנעליהם בביתם. 
ואמר שיש מקומות שפורסים בגדי צבעונים בבה"כ לכבוד היום. ויש מקומות שמשטיחין עשבים על הרצפה משום דכתיב ואבן משכית לא תתנו בארצכם להשתחות עליה (ויקרא כו, א), ובי"כ אנו מרבים בהשתחוואות יותר מבשאר כל השנה. ומסיק פ' הקורא תניינא דהשתחוואה הוא פישוט ידים ורגלים ואנו עבדינן הכי ביום הכפורים דוקא. ומהאי טעמא נותנים מחצלת לפני העמוד אל פני ש"צ כל השנה. וכן הוא באלפס בתוס' דמגילה פרק הקורא תניינא. 
ואם הוא אדם מפונק וקשה עליו לילך יחף עד לבה"כ רשאי לילך במנעליו עד פתח בה"כ, ויתנם לבני ביתו להחזירם הבית או יצניעם במקום מוצנע שלא יראו. והתינוקות גם הם בכלל איסור נעילת סנדל, וכן בא"ח ובמיימון. ואם יש להם כאב ברגליהם שקשה להם קרירות הרצפה, מכל מקום לא ינעלו מנעלים רק רשאים באנפליאות שקו' זאקין. וכן איסטניס אשר צער לו לעמוד יחף על הרצפה מותר לו באנפליאות דוקא בשל בגד ולא בשל עור. והכי משמע בא"ח דגם לבריא מותר. ומותר לעמוד על כרים וכסתות להנצל מן קור הרצפה. וגם אם הכרים עשוין מעור הואיל והרגל מגולה מלמעלה, מידי דהוה אמנעל מרופט פי' קרוע מלמעלה שגם הוא מותר לנעול. 

[ב] ואמר מהר"י סג"ל אם ירדו גשמים בי"כ וכי הולך לצורכו יטנפו רגליו מותר לשפשף מקום הטינוף, ולית ביה משום רחיצה של תענוג. אך ישמור עצמו בהליכתו שלא יציג רגליו במי הגשמים דאסור להושיט אפי' אצבע קטנה במים משום תענוג. ואם מפונק הוא מותר לילך עם נעליו נעולים לביתו. ובני אדם העומדין כל היום הם רשאין לעמוד על ספסל או על כל דבר שירצו רק כשמתפללין י"ח ברכות יעמדו על הקרקע לקיים ממעמקים קראתיך. ואם חלש דעת העומד רשאי לישען ולסמוך מתי שירצה. ואמר ענין סיכה לא מנהג בינינו לכך אין להאריך עליו בדרשה. 

[ג] אמר מהר"י סג"ל מי שרואה קרי ביוה"כ אין להאריך עליו בדרשה, אך מי שיארע לו ח"ו מקרה יבא וישאל ואגיד לו. פעם אחת שאלו אליו עלוהי והיה מורה לקנח יפה ולרחוץ יפה את פי האמה והמקום שנדבק שם הקרי. פעם אחת שאלו למהר"ש על הרואה קרי ביום כיפור ונצטער על זה במאד עד כי לא יוכל ללמוד ולעשות שום דבר, לכן הי' מבקש לידע פי' הגמ' דהרואה קרי בי"כ ומה דינו. והשיב מהר"ש שיהא מפשפש במעשיו, ואי תעלה לו השנה אז מובטח כו', ואל יצער עצמו ואל יבטל את למודו מחמת זה כי ראה כמה גדולים אנשי מעשה שראו קרי בי"כ וחיו אחרי כן כמה שנים, ויעסוק בתלמוד תורה דהיא מכפרת. 

[ד] דרש מהר"י סג"ל דכל אדם יבקש מחילה מאת חבירו אם עשה לו מאומה, הן בדיבור או במעשה. ואם אין מוחל בינו לבינו, יביא ג' בני אדם ויבקשהו בפניהם, ואם אין רוצה בפעם ראשון, ישנה או ישלש. ואם עדיין העיז פניו מלכפר לו יביא עשרה בני אדם ויעמידם שורה אחת לפניו ויאמר בפניהם חטאתי אל פלוני ואין רוצה למחול לי, וילך לו. אז הקב"ה רואה שהוא השפיל עצמו לפניו ומרחם ומוחל וסולח לו. 
ובשלש מיני רצויין ירצנו כדאשכחן גבי יוסף דאמרו אנא שא נא (בראשית נ, יז). והיבוקש למחול לא יהא אכזרי מלמחול, כי איך יעיז את פניו מלמחול, הלא הוא עמד ומבקש כל היום מאת אדון כל למחול לו עונותיו. כ"ש וכ"ש ובן בנו דכ"ש דהוא ימחול לחבירו באשר הוא אנוש רימה ותולעה. וידע אדם אם הוא אכזר מלמחול גם הקב"ה אינו מוחל לו, דכתיב נושא עון ועובר פשע (מיכה ז, יח). למי הוא נושא עון, למי שעובר על פשע. 

[ה] אמר מהר"י סג"ל כשבאים בב"ה בליל כל נדרי טוב הוא לאתחולי כל נדרי מבעוד יום משום דהתרת נדר הוא. ואין מתירין נדרים לא בשבת ולא בי"ט כי אם לצורך שבת ויו"ט, לפיכך יתחיל ש"צ כל נדרי טרם שיקדש היום. אכן יאריך בו בניגונים להמשך עד הלילה. ולהכי נמי יקדים כל אדם את עצמו לבוא לב"ה כדי שיבקשו זה את זה מחילה טרם ירד ש"צ פני התיבה. נהג מהר"י סג"ל טרם ירד ש"צ בליל כל נדרי לפני התיבה היה עומד הוא לפני התיבה ואמר בישיבה של מעלה ובישיבה של מטה, על דעת המקום ועל דעת הקהל, אנו מתירין להתפלל עם העבריינין. וכן עמא דבר לומר הגדול שבכל עיר ועיר. [מהרי"ל לא היה ש"צ ליל כל נדרי רק ביום הכפורים מתפלל כל היום]. 

[ו] ואמר מהר"י סג"ל דקי"ל כר"ת דאמר מיום כפורים זה עד יום כפורים הבא עלינו לטובה, וכן בא"ח. משום דאנו מתירין הנדרים שעדיין לפניו על השנה הבאה לקראתנו. ויזהר כל אדם לומר כל נדרי עם ש"צ, דניחא למ"ד דמתירין הנדרים דלשעבר ודאי אז צריכין לומר עמו דאין אדם יכול בעצמו להתיר את נדרו שעבר, אלא אף למ"ד דמתירין את הנדרים דלהבא כדקי"ל, מ"מ יאמר כל אדם עם ש"צ כדי שיהיו לכל הפחות שלשה מתירין. בראשונה אומר כל נדרי בלחש, ובשנייה מרים קולו יותר. ועוד יותר בשלישית משום דאז נשמע באימה וברעד. ואומר ג"פ משום דלשון חכמים כך הוא אתרום אתרום אתרום מגל זו מגל זו מגל זו. טעם אחר משום דהתרת נדרים הוא נגד ג"פ שאמר החכם מותר לך מותר לך מותר לך בשעת התרת הנדר. 

[ז] וכל אדם יתוודה גם בליל כל נדרי בתפלת ערבית אם עדיין מיושב בדעה הוא שלא נשתכר בסעודה, כי עיקר הוידוי בעיצומו של יום. ומה שמתודין בתפלת מנחה אינה אלא גזירה שמא יארע לו אונס ולא מצי שוב להתודות, וכן בא"ח. 
וכל אדם יזהר לעמוד עם ש"צ מתי שאומר הש"ץ את הוידוי, וכן בא"ח. ועשרה וידוין הן ביום הכפורים, ב' בליל כיפור, א' לצבור ואחד לש"צ, וביום ד' לצבור וד' שליח צבור, וכן בא"ח. נגד עשרה קידושין שקידש כ"ג עצמו במקדש בי"כ וכנגד אלו יכוין כל אדם להשלים העשרה וידויין בין בינו בין עם ש"צ. וכל אדם יזהר לעמוד כשיתודה שליח צבור ויתודה ג"כ עמו ואע"פ שיושב בשאר התפלה. וכן אי' בגמ' דאמר בר המדורא אנא קאימנא קמי' דשמואל והוא הוה יתיב כי מטא ש"צ לומר אבל אנחנו חטאנו היה שמואל קם. וכן מנהג מהר"י סג"ל כשהיה מתוודה היה עומד בכפיפת הראש כדרך שהיה שוחה באמרו מודים, ולא כאשר עושין רוב העולם שמשתטחין על הקרקע דאז לא הוי מעומד. 

[ח] מהר"י סג"ל הקשה אמרי' בגמ' מאן דלא בעי שיהא קיים נדרו יאמר בראש השנה כו', א"כ קשה והא אמרינן כל נדרי ביה"כ לא בר"ה. בשלמא למ"ד שאומר מי"כ שעבר מצי למימר דקאי אר"ה אלא למ"ד להבא קשה. ותירץ מהר"י סג"ל די"כ מתקרי נמי ר"ה כדכתיב ביחזקאל בעשרים וחמש שנה לגלותינו בר"ה בעשור לחדש (מ, א), ואיזה ר"ה שהוא בעשור לחדש הוי אומר הוא יה"כ. וכ"ת עדיין מ"ש ר"ה מן י"כ, אלא לפי שביום כפורים איכא רוב עם הואיל והן בטלין ממלאכתם אף מלתקן אוכל נפש. וכן אני ראיתי בפרישה אחת מפיוט כל נדרי. 

[ט] כשמסיים ש"צ בפעם שלישית כל נדרי פותח בקול רם ונסלח לכל עדת כו', וא"א ככתוב בתורתך כו'. מנהג מגנצא: בליל כל נדרי וביומו עונין הצבור קול רם ואתה צדיק, אחר שהתוודו עם ש"צ, וש"צ כופל אחריהם. ומברך בקול רם ונעים שהחיינו, דקי"ל דברכת זמן אומרים אפי' בשוק. ואי אפשר האידנא לומר אותו על הכוס דאין כאן מי שיטעום, דאף לתינוק לא יהבינן דילמא אתי למסרך וסבור שמותר לשתות, דדבר קבוע הוא בכל שנה וגזרינן. 

[י] ומתפללין תפלת ערבית. וברוך שם כבוד מלכותו לעולם ועד בק"ש אומר כל הצבור בקול רם. אם שבת אומר ש"צ ויכלו המלך הקדוש במגן אבות. 
ואח"כ פותח ש"צ בנעימות יעלה תחנונינו כו', ונוהגין לומר ד' תחנונינו, קולינו, עתירתנו, אנקתנו. ואח"כ פותח פסוקים דשומע תפלה עדיך כל בשר יבאו. בריינוס אומר בקול רם כל פסוק ש"צ וצבור יחד ויש מקומות עונים פסוק אחד וש"צ אחד. ואח"כ אמר פתיחה ה' אלהי הצבאות יושב הכרובים גם בסדרו, וכן כי על רחמיך כו', ובסדר הזה סליחה סלח נא אשמות כו', וכן סליחה דתומת כו', ש"צ אומר בקול רם דרכך אלהינו כו' וצבור כופלין וכן למענך אלהינו כו'. צבור אומר אמנם אשמנו כו' חרוזה ראשונה. ומתחילין חרוזה האחרונה תעלה ארוכה כו' קול רם. ושליח צבור כופל תעלה כו'. וצבור אומר אל מלך יושב כו' וש"צ אומר פסוקים ואומר בקול רם חטאנו צורנו כו'. וצבור כופלין ואומר הצבור אותך אדרוש שתי חרוזות הראשונות וש"צ חוזר הן אתה כו'. וכן כל שתי חרוזות לצבור ש"צ חוזר הן וכו' עד כי עמך מקור חיים, ואומר אז צבור אל מלך יושב כו', ש"צ פסוקים. ואומר חיים חון כו' כסדר הראשון עד כי יודע דרך עמדי. ואז מפסיקין ג"כ באל מלך וגו' ופסוקים. וגומרין את כולו כסדר הראשון, כן סדר מגנצא. ויש מקומות שאומר חטאנו דאדברה תחנונים בכל סדר זה שפירשתי. ש"צ גומר הכל עד מנגד עיניך ואז אומר צבור אתה מבין חרוזה ראשונה ופותחין בקול רם חרוזה האחרונה שמך מעולם כו' וש"צ כופלו. וגומר ש"צ התפלה והפסוקים. אם הוא ליל שבת אומרים אל רחום שמך. ואם אין שבת אומר אבינו מלכנו. ואם שבת א"א במה מדליקין דאין לומר וטומנין כדפי' לעיל. קדיש, עלינו, קדיש יתום, שיר היחוד. 

[יא] אמר מהר"י סג"ל מנהגא הוא ששוכרין גוי לשמור הנרות בליל כל נדרי בב"ה, אז יזהר כל אדם שלא יאמר לגוי שום אמירה כגון אם כבה הנר אל יאמר להדליקו שנית או נפל אל יאמר להקימו או אפי' לסלק השעוה שנטף כבר אל יאמר לגוי וכה"ג. דאמירה לגוי שבות והרבה קלקולין אתו מזה. וכי מאי איכפת לישראל מעתה הואיל ויצא ידי חובתו שהדליקו לכבוד היום בראשונה מה לו שוב לחוש בקלקול הנר. וכן ראיתי שכבתה נר של מהר"י סג"ל פעם אחת ביום כפור ולא אמר להדליקו שנית. ועוד אמר דאמירה לגוי אסור בו מאחר דצריך להבדיל לאורו כמו שאפרש לקמן אי"ה. ואם אמר לגוי לעשות הוי מצוה הבאה בעבירה. ואמר מהר"י סג"ל שאם ח"ו נופל הנר ביום כפור במקום סכנה כיון דאנו בעו"ה כפויים ביניהם ועומדים עלינו מותר גם ליהודי לכבות בידים אף ביום כפורים שחל בשבת דחמיר טפי. וגם אם הוא ספק או אפי' ס"ס אם ישרף הכירה מ"מ יצילנה ואית ביה פיקוח נפש הואיל ורודפים על צווארינו בעו"ה והוא הדין בכל שבתות השנה. וכן דרש נמי מה"ר אברהם כ"ץ ז"ל. 

[יב] דרש מהר"י סג"ל מנהג הוא שילינו העם בליל כל נדרי בבה"כ כדי להרבות בשבחות וברננים. וכתב א"ח שנוהגים כן ממה דאי' שילהי פ"ק דיומא מיקירי ירושלים ר"ל חשובים שבירושלים לא היו ישנים כל הלילה כדי שישמע כהן גדול קול הברה ולא תהא שינה חוטפתו שלא יבא לידי קרי. אמר מהר"י סג"ל שקבלה הוא וכן הרגיש בעצמו, כשאדם ניעור כל הלילה בלי שום שינה, אז מזה נעכר ונתעמם קולו יותר מכל דבר שבעולם. ע"כ מי שיהיה ש"צ יזהר מלהקיץ כל הלילה. 
ואותם נערים הקטנים שמרבים אכילה גסה ומרבים באכילת פירות והם מרבים רוחות בגופם נכון שלא ילינו בבית הכנסת, פן ח"ו יהיו מזלזלין בנפיחות. וראיה תפילין צריכין גוף נקי, ה"נ בית קודש. וקורא אני עליהם מי בקש זאת מידכם רמוס חצרי (ישעיה א, יב). והבא לישן ירחיק את עצמו ממקום תפלה לצד מערב, או בבה"כ הנשים מתי שאין נשים שם, וכן במיי'. צריך לקרא ק"ש טרם ילין כבשאר לילות גם אם לן במקום הקודש, וכן עשה מהר"י סג"ל. 

[יג] לאחר שגמרו לומר עם מהר"י סג"ל שיר היחוד היו אומרים קדיש יתום. ואח"כ התחיל ואמר אנעים זמירות בקול נעים. ואח"כ אדון עולם. אם אין שבת אומר אבינו מלכנו בליל כל נדרי. וכן אמר מהר"י סג"ל שאין לומר במה מדליקין משום דלא מצי לומר בו וטומנין את החמין דהא אין טומנין אז כדפי' לעיל. 
מהרא"ק כתב שאם הוא שבת אומ' אפ"ה אבינו מלכנו וא"א במה מדליקין. 

ספר מהרי"ל (מנהגים) הלכות יום כיפור 
=================================== 
הלכות יום כפור 

[א] יום כפור אינו חל אלא באחד דימי בדה"ז בעשירי לחדש תשרי. 
בשחרית יום הכפורים כשאדם עומד ממטתו מותר כל אדם ליטול ידיו עד הפרק דהיינו חבור היד אל הזרוע כן דרש מהר"י סג"ל, וכן בא"ח. אבל יזהר שלא ירחוץ פניו ועיניו כלל. וגם אם הוא איסטניס שאין מיושב דעתו כל היום אם לא רוחץ בבקר, מ"מ אסור לו לעשות כן ביום הכפורים, ולא נהגינן כמ"ד שכתב ביה היתר בא"ח. ואמר שכן שמע הדין מרבו מובהק מהר"ש מאושטרייך, וכן אסור לשפשף פיו בי"כ עיין כן לעיל. והנצרך לנקביו בין גדולים בין קטנים יטול ידיו עד קשרי אצבעותיו ודיו, וכן בא"ח. 
והכהנים כשהן עולים לדוכן אז יטלו ידם נטילה גמורה עד הפרק, וכן היה קידוש כהנים במקדש. וכל פעם כשעולין לדוכן יחזרו ויטלו את ידיהם מקודם. ואמר מהר"י סג"ל דדבר תימה הוא מאחר דכל היום הולכין יחפין ובשום טומאה אין נוגעין בין נטילה לנטילה אמאי נוטלין בכל פעם ופעם. אכן לא ישנו המנהג ויחזרו ויטלו. מהרא"ק: ואין שורין מפה במים דחיישינן דלמא אתי לידי סחיטה. אבל למחר נוטל ידיו כדרכו לשם נקיות אבל לא פניו, וכן הי' נוהג מהר"ם. הג"ה: טוב ליזהר שלא לרחוץ עיניו ביום כפורים דלא הוי רפואה שלימה. הולכים יחפים לב"ה ומוחלין זה לזה בלב שלם, עכ"ל. ודרש מהר"י סג"ל שאם יש לאדם שכבת זרע דבק בבשרו חשוב כצואה ואסור להתפלל עד שיטהרנו גם בשאר ימות השנה וגם ביה"כ. אם עדיין לח הוא יקנחנו היטב ואם יבש יגררנו, וכן בא"ח. ואם אין יכול לגרר מותר לשפשף אותו במים ואין זה רחיצת תענוג ליאסר ביום כפורים. 

[ב] דרש מהר"י סג"ל יולדת תוך ג' מאכילין אותה בי"כ. אחר שלשה ותוך ז' מעמידין לפניה המאכל ואומר לה יום הכפורים היום, ואם השיבה מ"מ צריכה אני מאכילין אותה. וכן חולה אפילו אם הרופא אומר אינו צריך והוא אומר צריך אני. וגם אם לא אמר חייש אני שמא אמות אם איני אוכל, שומעין לחולה ומאכילין אותו. וכן אם אמרו מקצת הרופאים אינו צריך ומקצת אומרים צריך הולכים להקל, משום פיקוח נפש דכתיב וחי בהם (ויקרא יח, ה), דניחא להקב"ה להחיות כל נשמה. הג"ה מהרא"ק: יולדת תוך ג' ימים לא תתענה כלל, מג' ימים עד ז' ימים אם אמרה צריכה אני נותנים לה כמו לחולה, מכאן והלאה הוי כשאר אדם, א"ח. 

[ג] אמר מהר"ש יולדת תוך ג' ללידתה בין אמרה צריכה אני בין אמרה לא צריכה אני נותנין לה לאכול. אבל אחר ג' אם אמרה צריכה אע"פ שהרופא אומר לא צריכה נותנים לפניה, ואומר לה יום כפורים הוא, ואם אכלה אכלה כי היא מבחנת בעצמה יותר משום רופא. והוא הדין נמי אי חולה אומר הוא צריך יהבינן ליה אע"פ שלא אומר שימות אם לא נותנים לו, דזה הוי פשיטא דהוי פיקוח נפש. רק שאומר שחוליו מתגבר עליו אם אין נותנים לו, נותנים לו. ואיכא מ"ד דצריך לומר שימות אם אין נותנים לו. ולא נהגינן הכי, וכי החולה נביא הוא ומנין ידע אם יחיה או ימות. ועוד אמר מהר"ש אם חולה אומר א"צ ורופא אומר צריך, נותנים. וי"א שאין נותנים לו רבע בפעם אחת אבל לא נהגינן הכי ואמרינן ספק נפשות להקל ונותנים לפניו ואומר י"כ הוא, ואם יאכל אז הרשות בידו. 
ואמר מהר"ש דוקא שרופא מומחה אומר צריך, אבל שאין מומחה או נשים לא מהימנא להו. אכן גבי יולדת מהימנא להו משום דאינהו בקיאות בהן. ומשונה איסור אכילת יום כפור מכל אכילות שבתורה דהם בכזית וזאת ככותבת, והיינו משום דהכא לא כתיב אכילה. ואכילה ושתיה אין מצטרפין מאחר דשיעורייהו אינם שוים, דאכילה הוא ככותבת ושתייה היא ברביעית. אבל אכילה לאכילה מצטרפין אע"ג דתרי מינין הם דהא אית להו חד שיעורא, עכ"ל מהר"ש. 

[ד] אמר מהר"י סג"ל אם מאכילין חולה מחמת אונס אז מאכילין אותו חשובים גדולי העיר, וכן הוא בא"ח. משום דאינם בקיאין הכל דילמא יפשעו בנפש וסבורים שאינו צריך וימות. ואל יאכילוהו כ"א מעט מעט לכל פעם כדי שלא יאכל שיעור איסור אכילה דהיינו ככותבת בפעם אחת בכדי אכילת פרס, דהיינו מזון חצי סעודה והם ב' ביצים אז לא יצטרף להיות שיעור האיסור. אמר מהר"י סג"ל מתי שמאכילין החולה אז צריך להזכיר יעלה ויבא בברכת המזון שלו כיון דיו"ט הוא גבי דידי' וקורין בו מקרא קודש וכן בא"ח. ואמר מהר"י סג"ל שאכילה כל דהו אסור מן התורה, אך אינו חייב כרת רק על אכילת כותבת. כזית היא חצי ביצת תרנגולת, כותבת פחות מכביצה. ואי' התם דכביצה משביע וכותבת מיהא מישבת דעתא. 
[בכריתות פרק אמרו לו איתא דכותבת אית בה שני זיתים, ובהג"ה במיימון וכן בא"ח איתא דכותבת הגסה פחות מכביצה]. 

[ה] ואמר מהר"י סג"ל עוברה ומניקה שהריחו מאומה והתאוו לזה ואומרים להו יום כפורים היום ומשיבין מ"מ צריכין אנו, נותנין להן דאין דבר עומד בפני פיקוח נפש. וכתב במהרא"ק, והוא הדין כל אדם שהריח את המאכל ונשתנה פניו ומסוכן הוא אם לא יתנו נותנים לו, עכ"ל. אמר מהר"י סג"ל יותר מצוה שנותנין ליולדת לאכול ביום ראשון ממה שתתענה, ומצוה לומר לה אכלי כי אין דבר עומד בפני פ"נ, וכן לחולה. והעיד שראה ממהר"ש שהיה מצוה לחולה לאכול ולא רצה וממחרת הבריא החולה וחי. 

[ו] דרש מהר"י סג"ל דכל אדם ירחיק את עצמו שלא יגע בשום מאכל ביום כפור מאחר דלא בדילי כל השנה פן ח"ו אתא למיכל מיניה, דכה"ג חיישינן גבי חמץ. וגם האשה אל תאכיל בניה בידיה רק תעמוד בפניהם והם יקחו מאליהם. אכן אם התינוק קטן כל כך שאינו יודע ליטול מעצמו מותר ליתן. ונכון יותר לומר לנער או לנערה אשר עדיין לא התחילו להתענות ויאכילו את התינוק. והראיי' מלחם הפנים שהיו חולקים בכל שבת ושבת, ואם חל י"כ בשבת לא היו חולקים עד מוצאי י"כ, אע"פ שהיה קשה להם להשהות כ"כ עד שיחלקו, דהא היו טרודים בתעניתם והיו עיפים, מ"מ לא עשו בי"כ עצמו משום דילמא אתו למיכל מיניה. הג"ה במהרא"ק: איתתא דאית לה ינוקא שרי למימשא חדא ידא ומיתן ריפתא לינוקא משום שיבתא פי' משום רוח רעה דתנא דבי מנשה אשה מדיחה ידה אחת ונותנת לבנה הקטן. סא"ז, עכ"ל. 

[ז] אמר מהר"י סג"ל מה שנוהגין הנערים לשחוק באגוזים בי"כ היינו לעגמת נפש ולעינוי שמיצר להם בשחוק עמהם ואינו רשאי לאכול ויתקיים תענו את נפשותיכם. ודוגמא זה אמרי' ס"פ אלו קשרים במסכת שבת דמנהג קדמונים בקניבת הירק בי"כ מן המנחה ולמעלה, ר"ל שהיו מלקטין העלין מן הקלחים התלושים להיות מוכנים בערב לחותכן דק דק ולבשלם, ואע"ג דכתיב בי' שבת שבתון (ויקרא כג, לד), מ"מ לענות נפש התירו שיהו עוסקים באוכלים וכן במיימון. ודוקא מן המנחה ולמעלה דאז יושב ומצפה שיגיע זמן אכילה ואיכא עינוי טפי. ואמר מהר"י סג"ל לפי זה נראה שאל ישחקו עם האגוזים בי"כ כי אם מן המנחה ולמעלה, ומסיק התם כיון דחזי רבה באנשי ביתיה דקא מחרפי, פי' שהיו מקדימין לפני המנחה דלא הוה כ"כ עינוי, אמר להו אתא איגרתא ממערבא משם ר' יוחנן ליאסר כל היום כמנהגא דר' יוחנן עכ"ל הגמ'. ומזה הטעם עוד הנהיגו כדלעיל. אבל בט' באב בלאו הכי מותר לבשל ולתקן תבשיל מן המנחה ולמעלה, ואיכא בלאו הכי עגמת נפש טפי. 

[ח] שליח ציבור מתחיל המלך היושב, וחוזר ברוך אתה דישתבח, וכופל לעילא בקדיש, וחוזר לעלם ולעלמי עלמיא דיהא שמיה. ש"צ אומר ברכה הפותח בקול נעים, ואומר סלח לגוי קדוש כו'. וציבור כופלים וכן חטאנו צורנו כו' ש"צ וציבור. ציבור אומר יוצר אז ביום כפור כו' עד בבית הוועדות, וש"צ חוזר בסולחך כו'. ציבור אומרים גברו חטאים כו' עד אור וסלח וש"צ חוזר דובבו בתחנון כו' (וכ"ה) [וכן הכל]. מסוד חכמים ומסיים פני (מ"מ) [מלך מוחל] וסולח לעוני'. ש"צ אומר אימך נשאתי כו' בניגון אתיתי לחננך עד גמירא. ש"צ אומר אדרת יקר כולו בניגון אאפיד נזר איום. האדרת והאמונה אומר ש"צ בנעימות ביראה ובכוונה גדולה בכפיפת ראש ובהשתחואה כי הרבה שמות וסודות כלולים בו. ואמר מהר"י סג"ל דאין ציבור רשאים לאומרו בשאר השנה רק בי"כ, אבל יחיד יכול לאומרו מתי שירצה במקום תחינה. ליושב תהלות לרוכב ערבות. הפסוקים מי לא יראך לא אמר רק פעם אחת קודם הרהיטי'. 

[ט] יוצר. אמר מהר"י סג"ל כל שליח ציבור יזהר למהר בתפלתו כל כך שיתפלל ג"כ תפלת מוסף טרם שתגיע זמן מנחה גדולה, דהיינו חצי שעה אחר חצות. ומהר"ם מתי שהאריך ביוצר יותר מדאי הי' ממהר והיה מתפלל תפלת מוסף ביחידי כדי למהר לתפלת מנחה ולפעמים כשהיה צורך היה מדלג אבינו מלכנו עד לתפלת מוסף. וכן א"מ דמנחה לפעמים היה מדלג עד נעילה כדי לאתחולי נעילה ביום. והממהר ומתכוין להתפלל הד' תפלות כתיקונם הרי זה משובח. וכן ראיתי במהר"י סג"ל כמה וכמה שנים שהוא כיון להיות כל תפלה בעונתה. 

[י] ואם ימשך נעילה תוך הלילה מ"מ עולים הכהנים לדוכן. ונשגבה פליאה בעיני מהר"י סג"ל, מאחר דכתיב ביום צותו (ויקרא ז, לח), והדוכן היא עבודה, ג"כ תהיה ביום. ואמר ששוב מצא טעם לדבר, הואיל ועיקר הקרבנות נקרבות ביום יכולין האימורין להקרב בלילה. וכן איתא פרק תפלת השחר איברים של עולות ופדרים של שאר קרבנות שנזרק דמן קודם שקיעת החמה קרבין כל הלילה, וכנגדה תיקנו תפלת ערבית, ה"נ גבי דוכן לא שנא. 

[יא] מנהגי מהר"י סג"ל להעמיד שני אנשים חשובים מן צידיו כשהיה ש"צ בי"כ, וכן עשה בתפלת ר"ה. וכן איתא בא"ח בסדר י"כ דוקא. 
אמר מהר"י סג"ל אין לשנות מנהג המקום בשום ענין אפילו בניגונים שאין מורגלים שם. וסיפר לנו מעשה בעצמו שהיה שליח ציבור פעם אחת בקהלת רעגנשפורג בימים הנוראים, והיה מנגן כל התפלה כמנהג מדינת אושטרייך כי כן המנהג שם. והוקשה בעיניו שהיו אומרים הפטרה בניגון בני ריינוס. ואמר שבאותו פעם היה הוא אומר סליחה אני אני המדבר אשר יסד רבינו אפרים לומר לתפלת מוסף, וסבר שמצוה לומר שם לכבוד רבינו אפרים המחבר אשר מנוחת כבודו שם. ואמרו המנהיגים אליו שאין מנהגם לומר אותה הסליחה ולא שמע אליהם מסברתו דלעיל. לימים מתה בת הרב ביום כפור והצדיק הרב הנזכר עליו הדין שלקתה בתו על מה ששינה מנהג המקום. 
אמר מהר"י סג"ל שבאותו פעם היו מכבדין אותו והיו מביאין לו מחזורים נאים להתפלל בהן, ולא רצה להתפלל בצבור כי אם מתוך מחזור וסדרים המיוחדים לצבור, וגם אם זקנים הם ושחורים ומוטעים. ואמר דכך כתב רוקח שאין להתפלל אך בסדרים של הצבור משום דסתמא לשם מצוה נכתבים שמא שאר סדרים לא נתכוין הסופר לשם מצוה כי אם להתפאר, וח"ו שמא לא נתקבל התפלה מתוכם. ואמר מהר"י סג"ל שגגה הוא ביד המגיהים את הספרים של הצבור שמא המסדר היה גדול יותר מהמגיה. וגם אם מלא את לבו להגיה שום סדר או רוצה להגיה כל הספר מראש ועד סוף. ודוקא דברים פשוטים וידועים לכל טעיותם, אבל דברים דאית בהן פלוגתא חלילה ליה להגיה אליביה שום אחד מהם, אך היה מרגיל על לשונו לומר מבחוץ לפי הנראה לו ולא לכותבו בספר. 

[יב] דרש מהר"י סג"ל כל מה שאדם חטא כל השנה יהא כולל תוך וידוייו ויתודה עליו. כגון אם ח"ו אכל דבר איסור יאמר על חטא שחטאתי לפניך באכילת איסור וכל כה"ג. ואם חטא אדם בינו ובין קונו שאין שום אדם יודע את חטאיו אסור לו לגלות לרבים ולהודיע במה שחטא, רק אם יאמר לרבים חטאתי בסתם הרשות בידו רק שלא יודע במה חטא. משל לאדם שמרד במלך וזלזל את כבודו אז יותר שאותו המורד מתפאר במרידתו נתרבה קלון המלך שכ"כ זלזל זה בכבודו, ה"נ המבדיל בין קודש לחול כשחטא נגד הקב"ה. ואע"פ שאומרים בכלל כל העבירות במה שאומר חטאתי עויתי פשעתי מ"מ קי"ל כראב"י דאמר צריכים לפרט החטא בהדיא כמו שרגילים לומר על חטא ונפרטים בו כל חטא וחטא בפני עצמה, וסמך לדבר מחטאת העגל כתיב ביה חטא העם הזה חטאה גדולה ויעשו להם אלהי זהב (שמות לב, לא). 
וכל היום של יום כפור יעסוק בתשובה. ואל יאמר כבר פסקו הרחמים כי מקבלין בתשובה עד חשיכה. וגם אם מתודה אדם על חטאיו בי"כ זה יחזור ויתודה עליהם ביום כפורים אחר. וכן יעשה כל ימיו אף אם לא חזר לאותה עבירה עוד, כמ"ש דוד המלך ע"ה כי פשעי אני אדע וחטאתי נגדי תמיד (תהילים נא, ה). 

[יג] אמר מהר"י סג"ל דלהכי אומר סליחות ביום כפורים שיש בהן שמות ויש בהן משפט, דכתב מהר"ם שיש במסורת ב"פ ספר כתיב כאן ספר שמי בכל הארץ (שמות ט, טז), וכתיב התם נשפטה יחד ספר אתה למען תצדק (ישעיה מג, כו), מה להלן משפט אף כאן משפט, ומה כאן שמי אף כאן שמי, ר"ל ביום שנגמר המשפט יאמרו סליחות דאית בהן משפט ושמות. 
דרש מהר"י סג"ל דאומר אין לנו מלך מוחל וסולח אלא אתה ופוסק ואינו חותם, ואומר אלהי עד שלא נוצרתי ואל יחתום ברוך אתה ה' האל הסולחן, דהממעט בברכות לא הפסיד. וכשיסיים אלהי עד שלא נוצרתי עד ע"י וחלאים רעים יאמר ג"כ אלהי נצור לשוני. וכ"כ מהר"ם הואיל דאומר כל השנה לא יפסיד את מקומו. 
מהר"י סג"ל היה אומר כי כל מעשיהם תוהו ולא אמר רוב. ומותר האדם מן הבהמה אין בקמ"ץ, והאריך בו ויש רוצים לומר שכיון לאותה ספירה. סוף דבר כל התפלה אמר ע"פ כוונת שערי צדק. זה מסר לי הר"ר זעלמלין מאירפורט כדפי' לעיל בהג"ה. 

[יד] מהרא"ק: כל ד' הקדושות די"כ אומרים קדושה רבה והוא כבודו מלא עולם, וכן נוהגין. וכהנים נושאין כפיהן ביוצר. ואי עדיין שהות ביום לאתחולי גם מוסף קודם מנחה גדולה אומר אבינו מלכנו. ואם הוא שבת א"א אותו כל היום, רק אחר נעילה לומר בו חתמנו בספר כו'. מהרא"ק דאומר אבינו מלכנו גם אם שבת. 
קורין ליוצר בסדר אחרי מות מתחילתו עד בעדו ובעד ביתו, א'. החטאת אשר לו, ב'. כל קהל ישראל, ג'. ובעד העם, ד'. יכפר עליכם, ה'. צוה ה' את משה, ו'. ובשבת מחלקין הראשונים לשנים בזאת יבא אהרן, א'. בעדו ובעד ביתו, ב'. למפטיר בפנחס ובעשור לחדש. ומפטיר בישעי' סלו סלו פנו דרך. בשעת ההפטרה מזכירין נשמות. מהרא"ק: המפטיר בי"כ אין לחתום מלך מוחל וסולח אתה, אלא אומר ודברך מלכנו כו' כי מה טיבה של מחילה אצל ס"ת, אך חותם בא"י מקדש השבת וישראל ויום הכפורים. וא"א לששון ולשמחה. ומזכירים נוחי נפש לחיי עד. ואם שבת אומר יקום פורקן. במיימ' כתב כל יו"ט שחל בשבת אומרים יקום פורקן מלבד י"כ. ואב הרחמים. א"א אבינו מלכנו אלא ליוצר ולמנחה. אמר מהר"י סג"ל שמנהג הוא שכל אחד ואחד מזכיר נשמות אבותיו ביום כפור בשעה שאומר ההפטרה ומניח צדקה בשבילם, והוא נהג גם להזכיר כל רבותיו שלמד בפניהן. עיין בהג"ה דלעיל. 

[טו] מילה בי"כ פעם אחת, והיו מוהלין בשעה שפוסקין צדקה אחר קריאת התורה ליוצר, ואמרנו זכור ברית בשחרית, והטעימו מן הכוס לתינוק הנימול, וכן בכל פעם שחל מילה בסליחות או בשאר תעניות נוהגין לומר זכור ברית וסליחה אל תפר ופזמון יה איום, עכ"ה מהרא"ק. ואני מצאתי שמלין אחר שכנסו הספר תורה ליוצר, ואחר המילה אומר חצי קדיש ומתפללין מוסף, ומסתבר האי ושמא היא היא ודוק. בסיום ההפטרה אומר ש"צ אשרי יהללו חצי קדיש ומתפללין מוסף. 

[טז] פסוקי קרבנות דמוסף של י"כ עיין לעיל. במוסף אומרים מסוד ומסיים ג"כ פני מלך מוחל וסולח לעונות. שושן עמק אומרים כשאר כל קרובץ. ש"צ אומר אין ערוך אליך הכל בניגון של אאפיד נזר. ליושב תהלות לרוכב ערבות. מסטין בכבל אסור בפ"ה. קדושה דמוסף א"א בה שום קרובץ עד לבסוף להיות לכם לאלהים אומר אליך תלויות עינינו דבקדושה של יוצר. במוסף אומר וגם תערב כמו לנעילה. 

[יז] מהר"י סג"ל היה אומר אנא השם חטאתי כו', אנא בשם כפר נא כו', דכשהיה כהן גדול מתודה ביום הכפורים אז היה מזכיר את השם בכנויו וכשהיה מתפלל אנא כפר נא מזכירו ככתבו. ולכך נהגו החזנים לומר אנא בשם כפר נא בבי"ת ר"ל בשם המפורש, ואנא השם חטאתי בכינוייו, וכ"כ מהר"ם. 
מהר"י סג"ל אומר די"ל אנא בשם כפר נא לעונות כו', ואין לומר סלח נא מחל נא, דמשנה שלימה היא פרק אמר להם הממונה אנא בשם כפר נא ולא יותר. רש"י פ"ק דיומא אנא השם חטאתי וכו'. אמר מהר"י סג"ל דיש אומר עויתי כו' וסי' חע"ף כחכמים דר' מאיר, וכן קודם על חטא אומר חטאתינו עונותינו פשעינו ודוגמת זה בא"ח. סדר וידוי דכ"ג היה חטאתי עויתי פשעתי כחכמים ופסק רב כוותיה פרק הממונה, וטעם דפשעים אלו המרדים ובתחלה יש להתוודות על השגגות ואח"כ על המזידות. וכן בדוד אמר בסדר הזה חטאנו עם אבותינו העוינו הרשענו, וכן בשלמה המלך ע"ה חטאנו והעוינו רשענו. ומשה רבינו ע"ה דנקט בסדרו נושא עון ופשע וחטאה בקש שיעשה להם לישראל מזידות כשגגות, ודוק. ליושב תהלות לרוכב ערבות, ולא אמר הפסוקים דקודם הרהיטים רק פעם אחת מי לא יראך מלך הגוים וגו'. [הרהיטים שבמוסף היה מהר"י סג"ל אומר - נהגינן לומר - רק - ב' - חרוזה ראשונה - וב' - אחרונה של כל אחת, רק באחרונה שהיא אופל מאלמנה תאיר אומר כולה כתיקנה מתחילה ועד סוף. ובסיום אומר הציבור א - ל מלך וש"צ אומר ויעבור וסליחות]. בסליחה דאיך אשא ראש, היה אומר מהרי"ל טרייתא חיצון וכפור. לשון המשנה שעיר הנעשה בחוץ וי"כ מכפר. 

[יח] אמר מהר"י סג"ל שכל ימיו פליאה בעיניו מפני מה אנו מאריכין בפיוטים על שעיר הפנימי יותר מעל שעיר המשתלח, והלא הפנימי לא היה מכפר רק על טומאת מקדש וקדשיו, שנאמר וכפר על הקדש מטמאת בני ישראל (ויקרא טז, טז), ואותו עון לא נמצא האידנא דמקדש בעו"ה אינו, ושעיר המשתלח הוא המכפר על כל עבירות שנא' והתודה עליו את כל עונות בני ישראל (שם, כא). ואמר מהר"י סג"ל דנראה לו לתרץ דכפרת המשתלח תלויה בשעיר הפנימי דאי לא נעשה עבודת פנימי כתיקנה היתה מעכבת כפרת המשתלח, וכן איתא בהדיא בגמ' במס' יומא. נמצא כל מה שמבקשים על הפנימי הרי הוא כדי להכשיר בו את המשתלח. ועוד תירץ מהר"י סג"ל דקדושת המקדש לא נתבטלה עדיין דכתיב והנשאו פתחי עולם (תהילים כד, ז), ר"ל שקדושתן לעולם, ולפיכך נקרא בית עולמים, נמצא הנכנס עדיין בטומאה במזיד חייב כרת. ובני ח"ל מבקשים להתכפר על בני ארץ ישראל אם טמאו המקדש דכל ישראל ערבים זה לזה. וראיה דאומר כל אדם על חטא כסדרו אף אם ברור לו שלא עשה כמה עבירות הכלולים בו אלא מתפללין זה על זה. אומר בהסליחה מלאכות התבנית. 

[יט] אמר מהר"י סג"ל אשר העיד מה"ר משה נואימר"ק על מהר"מ סג"ל כשהיה אומר ביה"כ אנא השם היה משמיע את קולו ברם, וטעמא שילהי פ"ק דיומא כשהיה כהן גדול אומר אנא השם היה קולו נשמע ביריחו. ואמר רבה בר בר חנה א"ר יוחנן מירושלים ליריחו עשרה פרסאות. [מהר"י סג"ל היה מסיים מכל חטאתיכם לפני ה' ואומר להם תטהרו. כשהיה אומר כורעים ומשתחוים ומודים ונופלים על פניהם, היה עושה לכל דיבור מעשיהו, שכרע על ברכיו והיה משתחוה ונופל על פניו, והציבור כולם היו אומרים ג"כ עמו ועושים כמוהו]. אמר ג' פעמים בחרוז הזה וכך היה מונה אחת, אחת ואחת, אחת ושתים, אחת ושלש, אחת וארבע, אחת וחמש, אחת ושש, אחת ושבע. רום מעלה אחת ומטה שבע. וכך היה מונה כו'. ריצה הזיות כמעשה דם פר. וכך היה מונה ריגש ושינה והיזה מדם שעיר, וכך היה מונה, כך היה רגיל רוב ימיו. והשנה טרם נתבקש לישיבה של מעלה אמר וכך היה מונה ד' פעמים ומקום הרביעי לא נתפרש לי, רק לסוף מצאתי בפירוש אחד מקום הרביעי אחר שסיים וצג חוץ לבודלת, ולא אמר החרוזות שביניהם ושתים בנחת וכו'. אמר את השם הנכבד והנורא מפורש ואמר להם תטהרו. 

[כ] ואתה בטובך מעורר לעדת ישרון מזריק מקטיר ומטיב להתרגל בעבודה. ואין לומר מקטיר מטיב וזורק משום שזריקה קודמת הוא לכ"ע. ומה שהוקדם במחזורים היינו משום האלפ"א בית"א. והקטרה קודם הטבת הנרות כרבנן ולא כאבא שאול דאמר מטיב ואח"כ מקטיר, אבל דברי הכל זורק ברישא. ואח"כ סמוך לו יסד הפייט עוד יפיסו לדישון פנימי ומנורה, עקב קטורה. והיינו כאבא שאול דמטיב ומקטיר אח"כ. ותו יסד בסמוך לו פירש הקטיר והטיב והקריב היינו כרבנן דאבא שאול, וכן מוקי בגמ' רישא וסיפא רבנן ואמצעית' אבא שאול, ולא חש לפי שמדקדק לומר שכל העבודות יהיו בו. [בעבודה דסדר "אמיץ כח" אמר מהר"י סג"ל מזין עליו - מי - מחטאות לשון רבים ולא אמר חטאת לשון יחיד וטעמא דאין מזין מן החטאת לבד]. (מזין עליו מחטאות) שהרי מכל חטאות שהיו שם היו מזין עליו, וכן אי' בגמ' ז' ימים קודם י"כ היו מזין עליו מכל חטאת הבא. כשאמר מהרי"ל ויעבור וכן כשאומר חטאנו או כשהזכיר ירושלים היה כופף ראשו ומשתחוה, וכן כשאמר האדרת. אמר מהר"י סג"ל צבור אינו רשאי לומר האדרת כל ימות השנה רק ביוה"כ, אכן היחיד רשאי לומר מתי שירצה. בתפלת מוסף שאומר האוחז היה מהר"י סג"ל מסדר הפסוקים כי מקדישך כו', שהיה שייך לומר המשפט והאוחז שתי תיבות בנשימה אחת כדפי'. 

[כא] ולהחזיק מנהגיו העתקתי לך הג"ה ממנהגי מהרא"ק דלפניך ודוק ותמצא המנהג כהוגן. הג"ה במהרא"ק: בסדר אמיץ כח. וכך היה מונה י"א ג"פ וגם כתיב כן ביש מחזורים. א', לאחד מעלה אחת ומטה שבע. ב', אחר כמעשה דם פר. ג', לאחר והזה מדם שעיר. אבל מהר"ט היה מקובל ממה"ר מושי"ל שאין לומר אותו וכך היה מונה שהוא בין הזה מדם שעיר ובין ושב ובללם. אך יש לצרף ושב ובללם עם דלעיל מיניה, ואין לומר וכך היה מונה רק ב' פעמים השאר דלעיל וכך קבלה בידו מן הרב הנזכר. ואמר מהר"ט שנ"ל הטעם דהא במשניות מונה ד' פעמים וכך היה מונה כו' דהא אצל כפרת פנים שייך שתים וב' פעמים כפורת, דב' פעמים ז' הזיות היו מבפנים דהני והניח ודם הפר נטול וכו', ומכאן דין פרוכת מבחוץ דגם שם היו ב' פעמים ז' הזיות נמצא בין הכל ד' פעמים. וכך היה מונה שהיה לו לומר מן הדין ולא אשכחן בשום מחזור רק שלשה. לכך אמר מהר"ט דאין לומר וכך היה מונה רק שתי פעמים האחד לאחר ומטה שבע והשני אחר כמעשה דם פר, דזה היו על כרחך הזיות דכפורת דבפנים, ומחרוז רהט והניח כו' מתחיל הזיות פרוכת מבחוץ, ובזה תיקן הפייט לשונו דיסד דקמי פרוכת יז כמשפט כפורת. וכיון דאמר יז כמשפט כפורת משמע שר"ל שאצ"ל וכך היה מונה דגבי פרוכת, או היה לו לומר ד' פעמים כדמפרש במשניות. והפייט אומר זה כמשפט זה כוונתו שאין לומר גבי פרוכת, עכ"ל הג"ה. ומצא מהר"י סג"ל בסוף ימיו ד' פעמים דאמר אליבא סדר המשניות קעביד ומקום הרביעי דגבי פרוכת כאשר מצאתי לעיל בפירוש אחד מקומו, ודוק. 

[כב] אמרי' פ"ק דיומא חד לחובת היום וחד למוסף, ופירש"י ההוא דסדר אחרי מות אינו קרוי מוסף דלא כתיב גביה מלבד חטאת הכפורים כדכתיב בכל המוספים מלבד עולת הבקר דמשמע זה מוסיף על עולת דבר יום ביומו. אמר מהר"י סג"ל שמכאן נראה בעיניו מה שנוהגין במגנצא שאומרים סליחות בתפלת יוצר שנתייסדו על עבודת יו"כ כגון איך אשא ראש, אפס מזיח, וכיוצא בהן. דלא מיתקרי מוסף אלא חובת היום גופי' ולא כאשר כתב המרדכי שאין לומר ביום כפורים סליחות שנתיסדו על העבודה עד למוסף כי אז היתה עיקר עבודת היום. 
בסליחה אכפרה פני מלך רב, וז"ל בהנדויין עט להתייפ'. אמר מהר"י סג"ל בזה טועים העם דלא יודעים פתרונו. ורש"י פי' במס' יומא במשנה אמר להן הממונה הנדויין מפשתן של ארץ הינ"ד והיא ארץ כוש כדמתרגם יונתן היהפוך כושי עורו הינדווא"ה ואמר שהיא ארץ אינדיון. ועוד יסד באותה סליחה הנזכר בכל י"כ בעוד עמנו אל בקרות הגבר נתמלאת העזרה מישראל. אמר מהר"י סג"ל שהקשה לכמה גדולים והא איתא בשלהי פ"ק דיומא אשר בשלשה רגלים נתמלאה העזרה בקרות הגבר. ואמר מהר"י סג"ל דנראה לו ליישב דבשלשה רגלים היו משכימין כל כך לבא שעדיין לא היתה שעת קרות הגבר מגיע עד שנתמלאת העזרה משמע קודם קרות הגבר, אבל הכא יסד בקרות הגבר משמע בשעת קרות הגבר ולא קודם. 

[כג] אמר מהר"י סג"ל שראה טעם במדרש ילמדנו מפני מה שאין מנהג במגנצא לומר ביה"כ סליחה אבל אנחנו, לפי שנתיסד בה שהכתונת של כהן גדול היה מכפר על עון כלאים דאשכחן בגמרא דהאבנט דהוא היה של כלאים הוא היה מכפר על עון כלאים. בסליחה דאיך אשא ראש יסד הפייט בטלו הפייסות בצום המובחר. ר"ל שאין גורל בין הכהנים רק כ"ג עשה כל העבודות של היום, משא"כ בשאר ימות השנה שהיו מגרילין ביניהם מי שוחט מי זורק כדאמר פ' אמר להן הממונה. ואמר מהר"י סג"ל שקשה לו על הפיוט דאמיץ כח דיסד עלצו תרום דשן בפיוס ראשון, א"כ משמע שתרומת הדשן כשרה בכהן הדיוט מי שנפל עליו הגורל, ואמר דנראה לו דפייט דאיך אשא סבר ליה בגמרא דיומא שאין עבודת היום כשרה כי אם בכ"ג, ופייט דאמיץ כח ס"ל כפי' ריב"א דפי' ריש פ"ק דיומא דתרומת הדשן הוי עבודה בכהן הדיוט. ואין להקשות אמאי נקט הפייט את ג' הפייסות האחרות הלא לא היו כשרות אך בכ"ג אף לריב"א, זה לא קשה דנקט סדר התנא דהתם. ונ"ל דצ"ע שם איך מיישב ריב"א לשון הגמ' דלעיל. 
אמרי' פ"ק דיומא שטן ביום הכפורים לית ליה רשותא לאיסטוני ממאי אמר רמי בר חמא השטן בגימט' שס"ד הוי. והני יומי אית ליה רשותא לאסטוני, ביום הכפורים לית ליה רשותא. אמר מהר"י סג"ל שכתב ברוקח דהיינו דוקא אותן עבירות שנעשו ביה"כ אבל עבירות שנעשו כל השנה מקטרג עליהן נמי ביה"כ. 

[כד] נשאל למהר"י סג"ל מפני מה א"א אין כאלהינו ביום הכפורים כמו בשאר יו"ט. והשיב דעיקר טעמא של אין כאלהינו משום מאה ברכות דחייבים לומר בכל יום. ובשבתות וביו"ט א"א רק ז' של י"ח דתפלה ונתייסדו באין כאלהינו י"ב אמן. 'אין 'מי 'נודה כל אחד ד' פעמים, ואח"כ ברוך אתה והוי כאילו אמר ברוך אתה 'אל 'מלך 'נאמן י"ב פעמים ואינך ז' הרי י"ח ברכות עם ברכת המינין י"ט, וכן הוא במחזור ויטרי. אכן ביו"כ אומר בלא"ה אהללך בקול רם, ובו איתקנו י"ח ברכות. ועוד דאין כאלהינו נגד קרבנות איתקן וביה"כ מביאין הרבה קרבנות. כשחל י"כ בשבת א"א אבינו מלכנו רק אחר נעילה, ואם בחול אומר ג"כ ליוצר ולמנחה. 

[כה] לאחר שסיימו קדיש שלם אחר תפלת מוסף מוציאין ס"ת וקורין הפרשה של מנחה. והיה ראוי לומר מקודם אשרי ובא לציון כשאר כל רגלים, אך מאחרין עד סיום תפלת מנחה להפסיק עמו בין מנחה לנעילה. 
מהר"י סג"ל היה מנגן הקריאה דשחרית ודמנחה כלמידת הנערים שקורין שטובן טרופא. קורין עריות שבאחרי כמעשה ארץ מצרים כו' עד וחי בהם, א'. הגר בתוככם, ב'. השלישי קורין יעמוד מפטיר עד אני ה' אלהיכם. היה קורא מהר"י סג"ל בפ' תבל הוא מלאפו"ם. וא"א על הכל ולא על התורה, כראב"ן בהג"ה במיימון ולא כרוב גאונים הנזכרים שם. ואמר מהרי"ל מי שבירך לקהל במנחה כמו שעושין במגנצא בכל תענית צבור. א"א קדיש במנחה אחר הקורא דהא אומר מיד קדיש קודם תפלת י"ח. ומפטיר נבואת יונה ויהי דבר ה'. חצי קדיש אחר חזרת התורה תפלת צבור למנחה כמו ליוצר. ש"צ מסוד חכמים ומסיים כמו ביוצר, ומוסיף קרובץ איתן הכיר. כשמסיים ש"צ במנחה יעלה ויבא עונין הצבור אחריו אל מלך יושב וש"צ אומר ויעבור. ואומר סליחות כסדר המקום. במנחה אמר מהר"י סג"ל על חטאים שאח"ע כרת וערירי, ולא בשום תפלה יותר. קרובץ בקדושה אליך עינינו כבמוסף. אין נשיאות כפים במנחה. מימי לא שמעתי מהרי"ל אומר אבינו מלכנו במנחה. 

[כו] אמר מהר"י סג"ל שהקשה ברוקח על מה שיסד הפייט דאמיץ כח במוסף, טוהר נשם מזבולך, והלא ערבות הוא מקום הנשמות אשר עתיד לבראות. ותירץ דאיתא במקום שהוא כתוב דכל נשמה צריכה לבא בזבול טרם נפיחותה באדם. 
אמר מהר"י סג"ל שיש לומר ועקדת יצחק לזרע יעקב, כדאמר קרא כי ביצחק יקרא לך זרע (בראשית כא, יב). 

[כז] מהרא"ק: במנחה בשבת די"כ א"א ואני תפלתי ואל יאמר שלום רב. וה"מ דאין סמוך לערב וכ"כ בהלכות רב אחאי גאון ודוקא כשהמנחה סמוך לנעילה. אכן אם עוד היום גדול אין לישא רק לומר שים שלום. בכל ד' קדושות אומר קדושה רבה, ואדיר אדירנו, עכ"ל. נוהגין לומר סליחה דרבת צררוני ג' פעמים בי"כ וכן באגודה. 

[כח] אחר סיום תפלת מנחה קדיש שלם. ואח"כ אשרי ובא לציון, חצי קדיש, ומתפללין צבור כמו ליוצר עד הנסתרות והנגלות אתה יודע, ואז במקום אתה יודע רזי עולם אומר אתה נותן יד לפושעים כו', כי א"א על חטא. וחתמנו בספר החיים. וכן בכל מקום כתיבה אומר חתימה, ואומר הצבור עמו לשון חתימה בקול רם. מסוד כמו בשאר תפלות. קרובץ אב ידעך. קדושה קרובץ אליך נשואות כבמוסף וכמנחה. ותערב בנעילה כמו במוסף ולא בשום תפלה יותר. כהנים נושאין כפיהן גם אם מושך יותר בלילה כדפי' לעיל. וחתום לחיים טובים בני בריתך דוקא בנעילה כדפי'. 
דרש מהר"י סג"ל כשחל יום כפור בשבת מזכירין שבת בכל התפלות מלבד בתפלת נעילה. יחיד אינו מזכיר שבת באתה הבדלת הואיל דסיים תפלתו כבר, אבל ש"צ שקובעו תוך תפלתו יזכיר נמי שבת, וכן נהג מהר"י סג"ל. אבינו מלכנו, חתמנו. 

[כט] בנעילה אומרים כל הפזמונים חרוזה ראשונה ואם שבת אומר המבדיל בין קדש לחול חרוזה הראשונה, וכן באגודה. אחר הפזמונים בנעילה אומר במגנצא שמע ישראל ה' אלהינו ה' אחד, ש"צ פעם אחת והצבור עונים ואחריו פעם אחת. ואמר מהר"י סג"ל דמנהג יפה זה לפי הגמרא פ"ג דמגילה הא דאמר מילתא ותני קאי על הא דאמר לעיל מיניה משתקין אותו, היינו כשאומר תיבה אחת וחוזר וכופלה פעם אחרת. ולא נהירא מנהג המקומות שאומרים שמע ישראל ג"פ. והאומרים ג"פ מפרשים לשון הגמרא, דקאי אהא דאמר לעיל מיניה מגונה הוא היינו (באומר) [בכופל] תיבה פעם אחת וכופלה. ואמר מהר"י סג"ל דמ"מ נראה דאין לכפול דנהי דאיסור ליכא מ"מ מגונה איכא. והא די"א ה' הוא האלהים ז"פ אין לחוש דהוא לשון הקרא, ועוד דאין לחוש כדפסק הסמ"ק שהוא סימן לסילוק שכינה שמסתלקת ועולה למעלה מז' רקיעים, שנאמר עלה אלהים בתרועה ה' בקול שופר (תהילים מז, ו), אלמא אחר השופר עלייה וסילוק. אחר שאמר שמע ישראל אומר ש"צ בקול רם ברוך שם כבוד מלכותו לעולם ועד, וצבור אחריו ומשלשין כן. וכן במהרא"ק, דבצרפת אומר ה' הוא האלהים ז' פעמים ושמע ישראל פעם אחת דהאומר שמע שמע משתקין אותו. ש"צ ה' הוא האלהים וצבור אחריו והולך ומרים בכל פעם קולו יותר מבראשונה עד ז"פ לש"צ וז"פ לצבור וגו' קדיש. 

[ל] ואח"כ תוקעין תקיעה א' פשוטה, אע"פ שעדיין לא הבדיל בתפלה משום דחכמה היא ואינה מלאכה וכן בא"ח, גם תקיעה פשוטה היא בלא טורח דעדיין גם הוא מורגל בה מתקיעת ראש השנה ובקל יתקע, וכן במהרא"ק. 
ואמר מהר"י סג"ל שבתקיעה זו מראה שהוא יו"ט, ולהרבות בסעודה בזה הלילה ונכנסים ימי שמחה שהיו מחנכין המזבח, ועוד בת קול מכרזת ואומר' במוצאי י"כ לך אכול בשמחה לחמך. 

[לא] במוצאי י"כ אחר התקיעה פותח ש"צ או היורד במקומו ואומר בקול נעים: והוא רחום, וגם מסיים ש"צ בוהוא רחום ה' הושיעה כו'. ונשאל למהר"י סג"ל מ"ש משאר השנה. והשיב משום דכל היום בקשנו שיושיענו ברחמיו וכן מסיים הושיעה כו'. מתפללים ערבית במוצאי י"כ כשאר מוצאי יו"ט לומר אתה חוננתנו. אם הוא מוצאי י"כ בשבת, אומרים ויתן לך וא"א ויהי נועם. 

[לב] אמר מהר"י סג"ל במוצאי י"כ אחר שסיימו ערבית מוליכין את נרותיהן דלוקים לביתם כדי שיבדילו לאור ששבת. ר"ל דלא נעשה בו מלאכה באותו יום דהיינו נר שדלק לו בבה"כ אותו היום, או אצל חולה או יולדת. ויותר טוב שיהא מבדיל על נר שדלק בבה"כ. וכי תימא אותו הנר לא נדלק להאיר רק לשם מצוה ולכבוד היום. לכן יטול נר של אבדלתא המזומן בביתו וידליק מנר בית הכנסת ויבדיל לאור שניהם וה"ל אור ששבת וגם שנדלק להאיר. ועיין ג"כ בסמ"ק במצות הבדלה ותמצא כה"ג. 
נר ששבת פירש"י שהיה שובת בשבת שדלק היום ומ"מ ממלאכת עבירה שבת, כגון של חולה ושל חיה או נר הדולק מעי"כ. מברכין אנר אף במוצאי י"כ דההיא ברכה משום דחידוש הוא לו שלא נהנה מהאור היום, עכ"ל מהרא"ק. י"כ שחל אפי' בחול מברכין על האור לפי שאסור להשתמש בי"כ באור כמו בשבת. ולית הלכתא כר' יוחנן דאמר אין מברכין על האור אלא במוצאי שבת. ולא מברכין אבשמים דביום כפורים ליכא אבוד נשמה יתירה וגם בי"כ לא מצינו שחוזר ושורף אש של גיהנם ששובת שהוא שובת בשבת וחוזר ושורף במוצאי שבת עכ"ל. 

[לג] במגנצא ובוורמיישא אומרים למנצח שני הימים דבין אסרו חג די"כ ובין ערב סוכות. כשחל שבת בין י"כ לסוכות אין מזכירין נשמות. ומפטירין וידבר דוד שירה נגד שירת האזינו דקורין באותו שבת. ואין אומרין צו"צ. וא"א ויהי נועם וסדר קדושה. אך אומרים ויתן לך. מהרא"ק: בין כפור לסוכות אין נופלין, שאותן ד' ימים נתן הקב"ה מתנה לישראל שמוחל עונותיהם כל אותן ד' הימים, ואינו מתחיל למנות עונותיהם אלא מיום ראשון של סוכות, שנא' ולקחתם לכם ביום הראשון (ויקרא כג, מ), ר"ל ראשון הוא לעבירות, מדרש. 

ספר מהרי"ל (מנהגים) הלכות סוכות 
=============================== 
הלכות סוכות. חדת וההלכה, מהלכות סוכות 

[א] דרש מהר"י סג"ל מיד לאחר יום כפור יעסוק כל אדם לעשות סוכתו, משום שנשלמו ימי תשובה, ויום ראשון שנכנס לחטא ח"ו יקדים את עצמו לאתחולי במצוה כדי לקיים ילכו מחיל אל חיל. וכן העיד שפעם אחת חל יו"כ ביום ה' ולמחרתו בע"ש איקלע מהר"י סג"ל לעיר של מהר"מ סג"ל ומצאו שהיה עוסק בסוכתו והיה מתקנה מכל וכל. ולא רצה להאזין אל מהר"י סג"ל ואל שאר עם שבאו לדון לפניו, ואמר הואיל ואתא מצוה לידך לא תחמץ, וכן לשון א"ח: במוצאי י"כ מתעסקים במצות לולב וסוכה ואין עושין עונות. 

[ב] דרש מהר"י סג"ל לכך צוה הקב"ה לעשות סוכות בתשרי ולא בניסן, אע"ג דכתיב כי בסכות הושבתי את בני ישראל בהוציאי אותם מארץ מצרים (ויקרא כג, מג), משום דאם עושים בניסן לא הוי היכר המצוה כ"כ דמאן דרואה יושב אז בסוכה יאמר עריבת סוכה עליו דימות החמה נכנסים. אבל בתשרי נכנסים ימות הגשמים וכולן נכנסין לבתיהן וישראל הם קובעים דירתם בסוכה ודאי לעשות רצון אביהם שבשמים. ע"ט צוה מצות סוכה סמוך לי"כ שצריך להיות נע ונד מביתו לסוכה ודומה לגלות שהוא מכפר נמי עונות. ט"ע משל לשנים שעמדו בדין ויוצאים הנוצח שמח ביותר והנצוח יוצא בפחי נפש, כך ישראל ואומות עמדו לדין ואין ידוע מי נצח, צוה הקב"ה לישראל לשמוח במצות סוכה ולולב להראות לכל שהם נצחו. והארבעה מיני לולב נוטלין בחג משום דאותם מינין צריכין מים ביותר מכל שאר מינין וסוכות חג הוא שדנין על המים. 

[ג] אמר מהר"י סג"ל דיותר טוב שיעשה אדם ג' מחיצות שלימות לסוכה, ממה שיעשה ד' מחיצות רעועות, כשאין לו דפין כל צורכו. 

[ד] ויעשה הסוכה במקום שיוכל להיות תדיר שם הן לאכול שם הן ללון שם, כגון שלא במקום טינופת וסירחון או במקום סכנת ליסטים וגנבים. דאז אפילו ידי חובת אכילת סוכה לא יצא מאחר דאין יכול ללון שם. וכ"פ רא"ם בהג"ה במיימ' בהלכות סוכה. 
אמר מהר"י סג"ל עיקר המצוה לישן אשתו עמו בסוכה, וכן אמר שהוא נהג כן בימי בחורותיו. 
אמר מהר"י סג"ל כל אדם יעשה סוכתו קבע ודירתו עראי, שאם ח"ו שנגזר עליו גלות נתכפר בזה כדפי' לעיל. וחייב לנאותה. ויפה מנהג אשכנז שפורסי' יריעות לנוי ומעלין את כליהם שם. וכן מטעם זה נמי עושים עטרה מעוטר בפירות ותולין אל תוך הסוכה ונקרא בלשון חכמים נוי סוכה. 

[ה] ויעשה את הגג בענין זה שלא יפלו העלין ושלא יהיו ענפי הערבה יגיעו למטה, וע"כ רגילין להניח בדים מתחת הערבה ומסכך על גביהן כדי שלא ירדו הענפים ולא ינשרו עלין. 
[ו] ונוהגים לעשות ד' מחיצות כתיקונה ואף אם די בשתים וטפח. ומטעם זה עושין עיגול בתוך הפתח כשאר פתחי' דאם לא היתה עגולה מבפנים הוי ליה צורת הפתח דמן הצד דרוב בני אדם מחברין אותו הנסר שיהיה המשקוף מן הצד, ואיכא מ"ד לא שמיה פתח. ועושין מחיצות שלימות מדפין ואין לסמוך על היריעות המצויירין שתולין אצל המחיצות לנוי דאז הוי מצוה הבאה בעבירה דהיריעות מתנתקות וברוח מצויה אין עומדין ולא שמה מחיצה. ועוד דרוב פעמים מסככין הסכך ואח"כ תולין היריעות והוי מן העשוי. ומותר לתלות בה יריעות שעטנז רק שיהו תולין למעלה מתשמיש אדם, ואם מצילין למעלה מן החמה והרוח אין לחוש. וראיה מאבידה דהיא מותרת להשתמש בה בכה"ג. ומותר לעשות מחיצות שיהא בין כל דף ודף פחות מג' טפחים דאמרי' לבוד, ויתלה שם יריעות להציל מן הרוח. והיריעות אין יכולין להתיר הרחקת הדפין ביותר מג' טפחים. אמר מהר"י סג"ל שראה שרבו מהר"ש היה מסמן הדפין למחיצת הסוכה אב"ג, כדי לראות סדר עמידתם שלא לשנותם משנה לשנה. 

[ז] אמר מהר"י סג"ל כל דבר המקבל טומאה אסור לסכך בו, לכן יזהר כל אדם שלא להניח סולם או שברי כלים של ספסלים וקתדראות על הסכך להחזיק את הערבה דחיישינן שמא נטמאו במדרס. ופעם אחת ראה מהר"י סג"ל על הסוכה עץ והיה בראשו מחושק בברזל, וצוה הרב להסירו דשברי כלי הוא ושמא נטמא. 

[ח] אמר מהר"י סג"ל שגוים הם יקצצו את הערבה לסוכה דאם יקצצה ישראל הוי מצוה הבאה בעבירה דהוי גזולה. וז"ל סמ"ג אמר רבא להנהו דזבני אסא מגוי לא תגיזון אתון אלא לגזזו אינהו כי היכי דלהוי יאוש בעלים ביד' דידהו ושינוי רשות ביד' דידכון ושרי, ואף אם אין קרקע נגזלת יש יאוש לקרקע עכ"ל. והיהודים המביאין בעצמם יתנו לגוי פרוטה טרם שנוטלין הערבה ואז הוי מותרת לו בשינוי רשות. 

[ט] שאלו למהר"י סג"ל אמאי אין מסככין באגודות שלימות, והשיב דלא הוי היכר למצוה דהרואה אומר ליבש עצים על השנה הוא מעלה, ואמר שאם שכח והעלה אגד שלם או יתיר האגד ולא די בזה, רק יגביהנו וינענע ויסכך אותו שנית. במתני' במסכת סוכה חבילי קש וחבילי עצים אין מסככין בהן ואם היו מותרין כשרות. והקשה מהר"י סג"ל פשיטא כשהן מותרין דכשרות, ותי' דקמ"ל דגם אם הביאם קשורות לגג הסוכה והתירן אח"כ דכשרות, דה"א אסור להעלותם קשורות משום מראית העין, קמ"ל. 

[י] אמר הח"ר איקא בפני מהר"י סג"ל שמעתי שדרש מהר"א בלומלין הי"ד על אותן סוכות שנעשה גגיהן כל השנה כמין צריף, ובחג מסלקין הגג לצדדין ומסככין שם הסוכה, דאז אסור לסכך הסוכה כי אם דסילקו את גג הצריף מתחילה, דאם סיכך הסוכה בראשונה ואח"כ סילק את הגג הוי מן העשוי. ונשגבה פליאה בעיני מהר"י סג"ל ואמר הלא בספר א"ז כתב סיכך בבית ואח"כ פיחת גג הבית שעליו כשרה, ועוד והלא אותן צריפין עשויין כך כדי להורידן בחג להנצל מגשמים אם צריך, ולדבריך כשחוזר למחר ומסירן והעלם מן הסכך הוי מן העשוי. והשיב האומר דילמא החמיר הרב ההוא הי"ד, וגער בו מהר"י סג"ל ואמר היאך שייך להחמיר על הרבים בשלמא כל יחיד יכול להחמיר לעצמו. ואמר מהר"י סג"ל שתמוה לו היאך מותרים אותם גגים העשוים כמין צריף להוריד ולהעלות ביו"ט, והא יש אוסרים להניח את הטבלא על רגליה ולפרק מעליהן אחר שאכלו בשבת דדומה לבנין וסתירה. 

[יא] אמר מהר"י סג"ל כשמסככין הסוכה על הלטי"ש של בית אין לחוש אי רחב בנתים פחות מג' טפחים דלא אמרינן כה"ג לבוד להאסר משום דסכך כשר מתרבה עליו ומבטלו. אמר אחד לפני מהר"י סג"ל איך שהיה לו מדלית דגפנים בחצרו והסיר את הגפנים לצדדין מן המדלית, ונשארו בדי המדלית קשורים במחיצות ועשה סוכתו תחת בדי המדלות וזקף ערבה מן סכך הסוכה עד בתי המדלית לערבבם יחד להיות נחשב כא', כ"כ בסמ"ק בשם ה"ר יחיאל מפריז על מי שסיכך תחת גגו. ואמר מהר"י סג"ל דלא היה צריך כ"כ דדוקא גבי לטי"ש העשוין לשם בית הצריך לערבב, אבל האי לא נקשרו הבדים כ"א להעמיד את הגפנים. 

[יב] אמר מהר"י סג"ל הפירות שתולין בעטרה לנויי סוכה לא מהני בהן שום תנאי ליהנות מהן בחג משום דאין אנו בקיאים להתנות כראוי. ואם נפל מהן בחג אם יכול להחזירם למקומם בחול המועד אז יחזיר, ואם לאו ישמרם עד אחר החג ואז מותרין לאכול. ואותו תנאי שאמרו חכמים דצ"ל איני בודל מהן כל בין השמשות, אמר מהר"י סג"ל דה"פ דיעמוד אדם בשעה בין השמשות בהכנסת קדושת יו"ט ויאמר כל בין השמשות הללו איני בודל מהן, ואז נמצא בהכנסת יו"ט לא חל קדושת יו"ט עליהם ליאסר בהנאה, וכיון דבשעת הכנסת יו"ט לא חל שוב לא חל כל הימים. 

[יג] איתמר נויי סוכה המופלגים ממנו פרש"י ר"ל מרוחק מן הגג ארבעה טפחים, רב נחמן אמר כשרה רב חסדא אמר פסולה. אמר מהר"י סג"ל דהוא נזהר בדין זה לתלות הנוי סמוך לגג הסכך למען שלא יהא נדון משום סכך תחת סכך ויפסל. ורוב העולם מרחיקין את הנוי מן הסכך. יש דעות שמכשירין משום שאותה עטרה שעושים לנוי חמתה מרובה מצלתה ולא מצי פוסל דלא מיתקרי סכך אלא אם כן צלתה מרובה. ויש בני אדם שוגים ומרבים לתלות כמה מיני פירות בעטרה לנוי עד שיהא צלתה מרובה להכי מוטב יותר לקרבו סמוך לסכך דאז לא קרוי סכך בפני עצמו גם אם צלתה מרובה. 

[יד] ומעצי סוכה על כרחיך יבדל מהם משום סתירת אהל ואסורים ליהנות מהן. ויזהר שלא יהנה מהן מאומה בחג אפילו ליטול קיסם כדי לחצות בו שיניו, או להפוך בו בביצה, וכ"כ מהר"ם וכן הוא בדרשות מה"ר חיים מווינא, ואפילו מדפנות משום דאיתקצאי למצות השם כל שבעה. 
[אמר מהר"י סג"ל - מאחר דחייבין לנאות הסוכה - דמעלין לתוכה דווקא כלים נאים, כגון מנורת נחושת וכה"ג שאינה נמאסת בהדלקתה משמן, אך לא של כלי חרס כגון שרגא משום דמוקצים ומאוסים הם. אכן כלי חרס דקוניא המחופין - שקורין גלאזויר - יכול להכניסם דאינו נמאס בהדלקת שמן, דהא מהר"ם התירו משום כך לנר חנוכה. ואם - עני הוא [ו]אין לו מנורה דנחושת או דקוניא - א"נ במקום שאין מצויין מאני דקוניא - מ"מ לא יכניס שרגא דחרס אל תוך הסוכה רק יעמידנו מבחוץ להאיר אל תוכה. ודוגמת זה מאני מיכלא בר ממטללתא משום מיאוס]. 
[באגודה פרק הישן מחלק בין סוכה גדולה לקטנה, דהדלקת נר - חרס - בקטנה איכא היכרא לפוסלה]. 
נשאל אצל מהר"י סג"ל על תפוח שנפל מנוי סוכה. והשיב בשבת וביו"ט אסור לטלטלו ובח"ה יחזירנו לעטרה כבראשונה. ואם נפל באיסרו חג שחל בשבת אסור לטלטל כמו בשבת של סוכות. 

[טו] אמר מהר"י סג"ל מה שאומר העולם שצריך לסכך הסוכה עד שיהו כוכבים נראין דרך הסכך, ודאי יש פוסקים כן. אכן שמע מרבו מהר"ש ז"ל שהיה מסכך הסכך עב ביותר [משום] דאי איפשר לסכך כ"כ שלא יהא נראה מתוכו דרך הגג בשום מקום. גם אם אין רואים בלילה מכל מקום ביום רואים כמה חורין וסדקין בכמה מקומות. 

[טז] אמר מהר"י סג"ל יהודים שעושין יין בחג בין הגוים ואין להם סוכה, שמע מרבו מהר"ש שאז ילכו לאכול תחת הסוכות שעשו הכפריים מפני החמה בחצריהם והם עשויים לצל, ויש להם לכל הפחות שתי מחיצות וטפח. אכן אם יוכל לעכב אכילתו עד שיבא לסוכה כשרה הרי זה משובח. 

[יז] אמרינן במסכת סוכה שאל אפוטרופוס של אגריפס המלך את ר' אלעזר כגון אני שיש לי שתי נשים אחת בטבריא ואחת בציפורי מהו שאצא מסוכה לסוכה, א"ל לא שאני אומר היוצא מסוכה לסוכה ביטל מצוה הראשונה. ואמרתי לפני מהר"י סג"ל והיאך אדם רשאי לאכול בסוכת חבירו ומניח את שלו שמא הא דאמרינן ביטל מצוה הראשונה דוקא במי שיש לו ב' סוכות. ואמר מהר"י סג"ל האוכל עם חבירו בחג יכול לקיים ג"כ מצות סוכתו לאכול בה כזית. 
שלוחי מצוה פטורים מן הסוכה, אמר מהר"י סג"ל זהו דוקא אי לא איפשר למיעבד תרווייהו, ואי יכול לקיים ג"כ מצות סוכה יעשה. דכה"ג בעי התם אטו אם מעוטף בטליתו ותפילין בראשו וקורא ק"ש ורבו עובר לפניו לא יחלוק לו כבוד ומסיק ודאי יעמוד לכבודו משום דמצי לקיים תרווייהו. 

[יח] בליל ראשון של סוכות צריך שיהא לילה טרם יאכל בסוכה, דילפינן ט"ו מט"ו דחג המצות, והתם כתיב בערב תאכלו מצות (שמות יב, יח). ומטעם זה צריך לאכול כזית בסוכה אפילו בירדו גשמים בליל ראשון, דומיא דמצה דלא מצי להפטר נמי ממנה בשום ענין. וצריך נמי בליל ראשון דסוכות לאכול קודם חצות דומיא דמצה. וכן לא יאכל אדם בערב סוכות משש ולמעלה דומיא דערב פסח. 

[יט] ואם ירדו גשמים בשאר ימי חג כללא הוא שידמה עליו סוכה כביתו. דאם גשמים כי האי ירדו עליו בביתו במקום אכילתו או במטתו ואז יקום ויפנה למקום אחר, אף כאן יקום מאכילתו או ממטתו, וכ"פ רא"ם במיימ' פ"ו דהלכות סוכה. ומאחר דיהא סוכתו עליו כדירתו אם רוצה לספר שמועות עם חבירו יעלו לסוכה. ומה שנתנו חכמים שיעור לגשמים משתסרח המקפה אין אנו בקיאין באותו השיעור. ע"כ נכון לנהוג כדפי' לעיל. ואמר מהר"י סג"ל מקפה פי' כל דבר שהוא לא עב ולא דק אך בינוני כדרך הציר שעושין בדגים שקורין גלרייא. 

[כ] ופעם אחד אמר מהר"י סג"ל אם ירדו גשמים בלילה ימתין עם סעודתו עד שיכלו גשמים ואף אם ימשך עד חצות מכל מקום ימתין אולי יעצרו. ואז גם הוא יוצא חובת היום שעבר, מידי דהוה אשלמים שנאכלים עד חצות. ושוב ראיתי בתשובת מהר"י סג"ל שנשאל מאתו אם לנהוג כן כי כן נמצא במרדכי שחיבר ה"ר שמואל שליצשטט. והשיב שתשובות מהר"ם היא אבל לא ראיתי נוהגים כן אלא בעת האוכל אולי בתר ההיא שעתא כדמשמע לשון שאר רבותינו דישער אדם בעצמו אם היה יוצא מביתו מפני צער כזה, כדאיתא בהג"ה במיימ', עכ"ל מהר"י סג"ל בתשובתו. 

[כא] ואמר מהר"י סג"ל היוצא מסוכה משום גשמים א"צ לחזור בתוכה כשפסקו אך יגמור סעודתו ושינתו בביתו. וכשיצא יזהר שאל יבעט במצוה לומר מה לי לישב כאן, רק יצא בהכנעה ובכובד ראש ובאימה ופחד כאילו הוא עבד ורבו מבזה בעבודתו. ומתוך כך יש לו להקב"ה לדון את (העכו"ם) [האומות] לעתיד שישאלם מפני מה לא קיימתם את תורתי, ומשיבין לו והלא לא ניתנה אלינו ואם ניתנה לנו קיימנוה. אף על פי שיש להקב"ה להשיב אינו משיב, אך אומר להם מצוה קלה יש לי וסוכה שמה צאו וקיימוה. מיד יוצאין כולם ועושין סוכות בראש גגותיהן והקב"ה מוציא חמה מנרתיקה ויתחמם היום, מיד יוצאין ועוזבין הסוכות ומבעטין במצוה. על כן (אנו) [בר ישראל] לא נעשה ככה, ונשא ברכה מאת שוכן דכא. 

ספר מהרי"ל (מנהגים) הלכות חג הסוכות 
=================================== 
[הלכות החג] (סדר הקידוש עיין לעיל בהלכות יו"ט) 

[א] בליל ראשון של סוכות יברך לישב אחר קידוש ואח"כ זמן. למען שיהא קאי זמן אתרווייהו על היו"ט ועל הסוכה, וכן יעשה נמי בליל שני זמן לבסוף. וכ"כ ראבי"ה דיקנה"ז מוכיח שאין אומרים זמן אהבדלה ואף על פי כן מברכין זמן אחריה וכ"פ המיימון, וכן נראה עיקר שלא מצינו חילוק בין שני ימים הראשונים. וכן בשבת שיש לו כוס יברך סוכה על הכוס אחר ב"פ הגפן דבשחר, דקידושא רבה הוא וכיבוד היום. וכן בליל שבת אחר הקידוש על הכוס ובחה"מ אחר ברכת המוציא. 
מנהגי מהרא"ק: נ"ל דבליל שני דסוכות צריך לברך זמן ואח"כ לישב בסוכה, מידי הוא טעמא דסוכה ואח"כ זמן לקידוש והלא תדיר קודם אלא משום דצריך שהחיינו לקידוש ושהחיינו לסוכה, כדאמרינן העושה סוכה לעצמו מברך זמן. להכי מברך סוכה ואח"כ זמן כדי שיפטור שניהם בשהחיינו אחד. ובליל שני בקידוש צריך זמן שמא אתמול היה חול, אבל סוכה אפילו היה חול יצא דעיקר זמן בשעת עשייתה, ואם יאמר סוכות בינתים נמצא מפסיק בברכה. מיהו נ"ל דאין קפידא אפילו למ"ד מצות אין צריכות כוונה. מיהו מתכוין שלא לצאת בסוכה בזה אם לא על ידי קידוש. ואם אתמול היה חול ואז בקידוש לא היה גם הזמן לא היה, לפיכך נהגו לברך בליל שני כמו בליל ראשון מתחילה לישב, ואח"כ זמן. ועוד אין קפידא בהפסקת ברכות וראיה לדבר יקנה"ז. אך נ"ל דבליל ימים הראשונים צריך לברך זמן על סוכה קודם נטילה כדי שלא יהא הפסק בין נטילה לאכילה והיא אין צריכה קידוש, דהא אפילו עיכוב שינה צריך לברך דהוא עיקר דאין ישנים עראי חוץ לסוכה, אלא דסמכוה לאכילה דקרוי' ישיבה וישבו לאכל לחם (ברשית לז, כה), חיים פלטיאל. 

[ב] ויש נוהגין לקום עד שיברכו לישב להחשב עובר לעשייתה. אמר מהרי"ל דזה מיתחזי כיוהרא ואין לעשות. ושיבוש הוא דלישב אינו לשון ישיבה רק לשון עכבה, כמו ותשבו בקדש ימים רבים (דברים א, מו), וכן בא"ח. 
נשאל ממהר"י סג"ל מפני מה בליל שמיני אסור לישן בסוכה וביום שמיני מצה לא מברכינן רק בליל ראשון. והשיב משום דכשאוכל מצה אינו עושה מצוה ולא מקיים עשה, כי אם שלא אוכל חמץ. דאין חייבים במצה אך בלילה הראשון, דכתיב בערב תאכלו מצות (שמות יב, יח). אבל גבי סוכה כל שעה שהוא יושב מקיים בסוכות תשבו שבעת ימים (ויקרא כג, מב). 

[ג] אמר מהר"י סג"ל שאסור לישן ליל שמיני עצרת בסוכה דנראה כמוסיף. אכן אם יבא לאכול ביום שמיני עצרת בין השמשות חייב אז לאכול בסוכה. וכן אם שמיני עצרת בא' בשבת חייב לעשות ג' סעודות בסוכה, ובשחרית כשגמר סעודתו יזמן ויקום וילך וימתין מעט כדי להחשב שתי סעודות באשר מסיח דעתו מסעודה ראשונה. ויחזור ויטול את ידיו ויברך המוציא ולישב בסוכה, ויסעוד סעודה שלישית, ויזמן פעם שנית. לאפוקי מאותם אשר מזמנין על סעודה ראשונה ונשארים שם במקומם וחוזרין וסועדין שנית לסעודה שלישית, ולא הסיחו את דעתם מסעודה ראשונה ונחשב כסעודה אחת. 
בליל שמיני עצרת אע"פ שאין מברכין לישב בסוכה מברכין זמן דרגל בפני עצמו הוא, וכן בלילי שמחת תורה מברכין זמן. 
נשאל ממהר"י סג"ל מפני מה בליל שמיני אסור לישן בסוכה וביום שמיני אוכלין שם, ואמר דמה שאוכל שם משום ספיקא הוא ויתובי יתבינן ברוכי לא מברכינן ואית ליה היכר, אבל בליל שמיני אין בו היכר דעל השינה לעולם אין מברכין ונראה כמוסיף. 
[אך לא יברך לישב בסוכה לא בלילה ולא ביום, דיתובי כו'. ואכילה לית ביה היכר תוספת דהרואה אוכל בסוכה אומר עריבת סוכה עליו לאכול בה, וגם לא שמעינן מיניה עוד ברכה לישב בסוכה. אבל לינת סוכה דלית ביה הנאה וגם לא בירך על השינה עד כאן נראה כמוסיף]. 

[ד] [מהר"י סג"ל נהג בעצמו ג"כ לשאת - לטלטל - כליו ושולחניו מן הסוכה ביום שמיני עצרת שחרית אחר הסעודה לבית, ואמר] מהר"י סג"ל (דרש) מה שנוהגין העולם ביום שמיני אחר סעודה ממהרין לצאת מן הסוכה, דחיישי שמא יוסיפו שאם יאחרו ויספרו שמועות איש לרעהו נראה כמוסיף, דהא גם טיול וסיפור שמועות בעי סוכה כדפי' לעיל. ואם נושא מן הסוכה טבלא המעריכים על רגליה ומסירין מתי שירצו, אסור להעריכה בבית מיד על רגליה דהוי מכין מיו"ט לחבירו דאסור רק יניחנה בפרקונה עד הלילה ואז יעריכנה. 

[ה] נשאל למהר"י סג"ל מפני מה אומר בשמיני עצרת ביום שמיני חג העצרת הזה יאמר חג שמיני ודיו. והשיב דבכל המצות מברכינן על המצוה כגון חג המצות חג השבועות חג הסוכות, ואי אמר הכי שמיני לחוד לא נדע מאיזה שמיני היא, לכן אומר נמי העצרת. ואי אומר העצרת לחוד ה"א שבועות הוא דנמי מתקרי עצרת דשבועותיכם מתרגמינן בעצרותיכון לכך אומר שמיני. ושוב מצאתי וז"ל אם בא לומר חג יאמר את יום שמיני חג העצרת הזה דאז משמע שהוא טפל לחג ולא חג בפני עצמו, כדאמרינן בריש יומא מי איכא מידי דעיקר רגל לא בעי פרישה טפל דידיה בעי פרישה ואפילו למ"ד שמיני רגל בפני עצמו הוא ה"מ לענין פז"ר קש"ב אבל לענין תשלומין תשלומי ראשון הוא. הילכך האומר את יום שמיני עצרת הזה טעות הוא בידו שמשמע שהוא חג בפני עצמו כשאר חגים, עכ"ל. 
נשאל למהר"י סג"ל מ"ש סוכה דאומר שמחתנו יותר משאר רגלים. ואמר דהיתה בה שמחה יתירה שמדליקין ד' מנורות שהיו מאירין בכל ירושלים. 

[ו] נשאל למהר"י סג"ל אם לאכול פירות חוץ לסוכה ואמר שלא כדין לאוכלם חוץ לסוכה. ויש להחמיר בכל דבר אכילה ושתייה להיות בסוכה חוץ משתיית מים. שאלתי את פי מהר"י סג"ל מאי שנא דאתרוג מותר בשמחת תורה ונוי סוכה אסור עד מוצאו. והשיב לי הואיל דבליל שמיני אוכלים בסוכה ואז איתקצאי לכולי יומא. ואם חל אסרו חג בשבת אסור עד מוצאו דאין יום טוב מכין לשבת. אכן אתרוג לא איתקצאי למצוה בשמיני דהא לא מברכינן עליו לפיכך מותר בשמחת תורה. 

[ז] אמר מהר"י סג"ל אימא טעמא אמאי מסכת סוכה ה' פרקים נגד ד' מיני לולב ומצות סוכה. אמר מהר"י סג"ל דהוא שאל מגדול אחד אמאי האריך רש"י ושאר פוסקים במסכת סוכה ועירובין יותר מבשום מסכתא. והשיב לו לפי שדיניהם רחוקים מדעת הבריות, כגון גודא אסיק גודא אחית ודין לבוד ודופן עקומה ולחי וקורה שמתירין את המבוי, והרבה כה"ג אשר קשה לדעת סברתם, להכי חזרו הפרשנים להבינם ולהשכילם לכל. 

[ח] אמר מהר"י סג"ל מה שנוטלים הנערים רבה ומבעירין אש בשמחת תורה מנהג יפה הוא לשמחת יום טוב, ולית ביה משום סתירת אהל אם סותרין בנין הסוכה דלא מתקרי סתירה לחייב אך הסותר על מנת לבנות, וגם ההבערה אינה אסורה אע"פ דלא לצורך היא דאין בה איסור דאורייתא משום דאנו בקיאים בקביעות ירחא ויו"ט ראשון בלבד דאורייתא, ומנהג אבותינו בידינו לעשות יו"ט שני. ועוד דאין עושין זאת כי אם הקטנים ואין אנו מצווין להפרישן כמו קטן האוכל נבילות אין ב"ד מצווין להפרישן. וכן התיר מהר"ם לקטנים לשתות יין של קידוש בבה"כ אע"ג דאין קידוש אלא במקום סעודה. אבל בני מצוה שלא כדין שעושין זאת לסתור ולהבעיר האש וכן אמר שאביו מהר"ם סג"ל היה מוחה בימי בחורותיו בידו שלא יסתור שום סוכה ולא יבעיר האש בשמחת תורה. [ואני - המלקט באומרים - ראיתי אמ"ץ מהר"י סג"ל מאד היה שמח והיה נהנה כשרואה הנערים רצין בשמחת תורה מבית לבית לסתור - לגזול - עצי הסוכה ולהביא עצים ולעשות מדורה, והוא בעצמו הניחם לקחת מסוכתו והסיתם לגזול מהעצרנים שלא רצו לתת להם ברצון]. 

[ט] אמר מהר"י סג"ל שכתב רא"ם שאין לצלות תפוחים בהושענא רבה עם ערבת ההושענות שנטלו בשעה שאמרו הושענות בתפלה דאיתקצאי למצוה. אכן מחזיקי' אותם וגם ערבות הלולבין להסיק בהן התנור שאופין המצות בע"פ, דהואיל ואיתעביד בהן חד מצוה נעביד בה עוד אחרת. ואינם איתקצאי למצוה מליהנות בהן רק באותו יום לחוד. ואמר אע"ג דנזרקי' ערבות של ההושענות אסור לזלזל בהן כגון לדרוס עליהם, אך שומרים אותם לעשות בהן עוד מצוה כדפי' לעיל. 

[י] נשאל למהר"י סג"ל אמאי קונין מצות בשמחת תורה והלא יו"ט הוא, והשיב מצוה מותר לקנות ביו"ט. וכ"ת מ"ש מס"ת ותפילין דאין קונין ביו"ט, שאני התם דעדיין הם לפניו כל שעה לקנותם והמצות האידנא הן שעתן, ועוד צורכי רבים הם שקונין המצות ומתירין ביו"ט. [מנהג - היה - במגנצא שכל נכרי שאינו מיושבי - מבני - העיר לא היה רשאי לקנות שום מצוה של בית הכנסת, - אפילו להיות חתן תורה ובראשית]. 

[יא] דרש מהר"י סג"ל הא דאמרי' המבזה המועדות אין לו חלק לעה"ב, מיירי בעושה מלאכה אפי' בח"ה אע"פ שיש מלאכה מותרת היינו דוקא דבר האבוד. ומטעם זה מותר לקנות יין בח"ה דסוכות או ליקח מן הגוים בחובות משום דהוי כמציל מידם. ומטעם זה יזהר כל אדם לתקן את חביותיהם קודם יו"ט דבמדינת ריינוס רוב פעמים עת הבציר בימי הסוכות. וגם חכמים לא התירו לקנות יין במועד כ"א צורך בני ביתו לשתיית השנה. אבל ליקח יין להרויח בו למכור ולמזוג לא התירו דהוי כפרקמטיא שהיא אסורה במועד. אכן הקונה כל יינן קודם המועד הרי זה משובח. 
ואם השנה היא שהכל סבורים שיתאחר הבציר עד אחר מועד ומתוך כך לא תיקן את חביותיו קודם המועד, ופתאום נתרבו הגשמים ונתבשלו, הענבים ובוצרים במועד רשאי לתקן חביותיו. אבל אם כיון מלאכתו במועד אין מתירין לו בשום פנים. מהר"י סג"ל היה אוסר ליתן חבית ע"י גוי ביו"ט להוליכו לכפר. 

ספר מהרי"ל (מנהגים) סדר תפילות חג הסוכות 
======================================== 
הלכות תפלה. לשם ולתהלה, סדר הלכות תפלה 

[א] לעולם יום ראשון של סוכות הוא ט"ו תשרי ולא חל באחד דימי אד"ו כמו ראש השנה. ויום שהוא ראשון של ראש השנה הוא ראשון של סוכות. בערב סוכות כשם שאין אומרים תחינה כך אין בו למנצח. ואם הוא ביום שני אומרים אל ארך אפים. 
מעריבים של סוכות בליל א' אומרים "אוחזי בידם". בליל ב' "חג האסיף". ואם חל יום ראשון בשבת מחליפים. בליל שמיני עצרת אומרים "שמיני אותותיו". בשמחת תורה אומרים "ארחמך השם" ויש מקומות "את יום השמיני". 

[ב] בסוכות ובשמיני עצרת מתחיל הש"צ הגדול, וכן בשמחת תורה, אכן בק"ק דמגנצא מתחיל בשמחת תורה האל בתעצומות כמו בשבועות שנתנה התורה וחוזר אל ההודאות וכן לעלם ולעלמי עלמיא וכופל לעילא. קרובץ ביום ראשון "ארחץ" ובשני "אוימתי". בשבת דחולו של מועד יוצר "את השם הנכבד" ולא אומר אופן ולא זולת. וא"א צו"ץ ולא ויהי נועם ואומר ויתן לך. קהלת אומר בשבת דח"ה ומברכין עליו על מקרא מגילה. ואם אין שבת בח"ה אומר אותו בשמיני עצרת שחל בשבת. סדר ההושענות סימן אותיות שניות שלהן על"ו ב"ד. יום ראשון "אערוך שועי". ב' "אל למושעות". ג' "אום אני חומה". ד' "אבן שתיה". ה' "אדמה מארר". במגנצא א"א פסוקי קרבנות בתפלת המוספין, וכן בוורמיישא. אכן בשבת דח"ה דבלאו הכי אומרים וביום השבת שני כבשים כו' גומרין ואומר נמי פסוקי דיומי דרגל. 

[ג] בשבת ח"ה דסוכות מוציאין ב' ס"ת וקורין בסדר תשא ראה אתה אומר לז' גוברין עד על פני האדמה א'. אשר ארחם ב'. ופני לא יראו ג'. ההר ההוא ד'. עושה עמך ה'. לא תעשה לך ו'. בחלב אמו ז'. למפטיר בס"ת שנייה בפנחס ענין היום דהוא ספיקא אתמול והיום, ומפטיר ביחזקאל ביום בא גוג. 
אמר מהר"י סג"ל שמה"ר גרשון ז"ל אמר שכתב במנהגים של הר"ר חיים פלטיאל שבשבת ח"ה דסוכות אז המפטיר מזכיר של יו"ט בעל התורה מה שלא צריך בפסח בשבת דחש"מ. ואמר לו הטעם בשם מה"ר וייבש ז"ל, לפי שבשבת ח"ה דסוכות מוציאין ב' ס"ת מה שאין עושין כן כל שאר יומי ח"ה דסוכות דאין מוציאין רק אחת. ובפסח אינן מוציאין בשבת דח"ה יותר מבשאר הימים דמוציאין כל יום ב' ספרי תורות. ומהר"י סג"ל השיב הטעם לפי שסוכות חלוק בקרבן משא"כ בפסח. והיינו נמי טעמא שבסוכות גומרין את ההלל כל תשעה, ובפסח אין גומרין כי אם ב' ימים הראשונים, אלא לפי שחג הסוכות חלוק עם קרבנותיו דמוסף שקרב היום אינו נקרב למחר, אבל חג המצות אין חלוק ככה. אין נוטלין הלולב בשבת, ואין (מכסכסין) [מסבבין] להושענות ואומר הושענא אום נצורה. 

[ד] ביו"ט ב' דסוכות קורין ובחמשה עשר יום. נשאל למהר"י סג"ל מפני מה לא קורין וביום השני, והשיב משום ספיקא עבדינן שמא היום יו"ט, ואי קורין וביום השני סבורין העולם דחול המועד הוא, ואתי למיעבד מלאכה. פעם אחת שכח ש"צ לעשות הפרשה לרביעי כתיקנה והיינו תשבתו שבתכם, ואמר מהר"י סג"ל לסיים לרביעי כל הפרשה עד שלשה פסוקים ואותם שלשה פסוקים יקרא לחמישי. 

[ה] הושענא רבה שהוא לעולם כ"א תשרי ואינו חל אך באחד דימי אבד"ו, והוא ערב יו"ט דשמיני עצרת. ומשכימין לבה"כ כעלות השחר, ומדליקין שיורי נרות של יום כפור. ומתקנין כל אחד ואחד ערבה אל הושענות כל זמן שאומר פסוקי דזמרה. ואותו שחר היה מהר"י סג"ל ש"צ כדרך שעשה בר"ה וביה"כ והיה לובש את שרגניז כדרך בר"ה ויה"כ, והשאר בגדים לא שינה חוץ מקטא ומטרון של שבת שלבש כל ימי ח"ה דאפילו טלית של חול לבש ולא המיוחד לו לשבת. והיה מתקן אליו לולב חדש והיה מתיר אגד של הפולמא עד חציה. ובשאר הימים היתה פתוחה למעלה רק טפח. וההדס הניח קשור כמו מעיקרא אל הפולמא בעלין של הפולמא. ונטל שלשה בדי ערבה להושענות. ובשעה שאומר הושענות החזיקם אצל הלולב ולא תוחבם תוך הלולב. וכשהוא היה ש"צ היה מנענע את הלולב רק ביאמר נא, ולא בשני יאמרו נא. אכן כשאמר ש"צ היה אז הוא מנענע גם בהודו שעונה אחר שני יאמרו. וכשאמר הודו דבסוף הלל היה מנענע ל"ו כחות פעמיים משום דכופלין אותו. והיה מפסיק קצת בין ל"ו כוחות הראשונות לשניות. ביש מקומות בהושענא רבה אומרים גדלו בניגון של יו"ט. על הכל, קדושה רבה במוסף, אדיר אדירנו אין כאלהינו בקול רם כמו ביו"ט, קדיש האחרון בניגון יו"ט. במגנצא אין משנין רק קדיש האחרון ביו"ט. 

[ו] בכל יום מסבבין להושענות ס"ת ובהושענא רבה מסבב ז' ספר תורות באשר סובבין ז' פעמים. ולכל סיבוב מכניסין ספר תורה אחת, עד הכניסו כולם. וסדר הושענות שמסבבין בהן. "למען אמיתך. אדון המושיע. אום אני חומה. אבן שתייה. אדם ובהמה. למען איתן. תתננו. כהושעת אלים כו'". ופותח ש"צ בקול "אנא הושיעה נא". וצבור עונין ואומר ג"כ "אנא אזון" חרוזה אחת ומסיימין "בערבי נחל" כו'. וש"צ חוזר ואומר "בערבי" כו', ובסדר הזה "אל נא תעינו", וכן "למען תמים", "אך תענה אמונים", וכן "אז כעיני", וכן "אומץ ישעך". אלו שלשה אומר הצבור כולן. וש"צ אומר כל חרוזה אחרונה שלהן. לסוף עונין צבור "קול מבשר". וש"צ כופל וצבור משלשין. הושיעה את עמך קדיש. 
במרדכי הגדול כתב אם מילה חל בהושענא רבה יש נוהגין כשמגיע ש"צ בהושענות בסוף חרוזה "אנא הבט לברית" אז אומר פזמון "זכור ברית" כסדרו שנוהגים בכל זמן ואח"כ מסיים חרוזה דאנא הבט. 

[ז] מהר"י סג"ל היה נוהג ליטול האתרוג להפך פטמתו למטה ועיקרו למעלה עד שבירך כדי להחשב הברכה עובר לעשייתה. וכן אשכחן דעבד הכי מהר"ם. ולאחר שסיים הברכות הפך האתרוג כדינו פטמתו למעלה ועיקרו למטה כדרך גדילתו והתחיל לנענע. 
וכך היה סדר הנענועין דמהר"י סג"ל: הוליך והביא ג"פ לפניו כלפי מזרח ואח"כ ג"פ לימינו לצד דרום ואז נשאר עומד במקומו ופניו למזרח, והרים את הלולב על כתיפו מאחוריו נגד מערב ג"פ, ואח"כ לשמאלו לצד צפון ג"פ, ואז היה דוחפו לפניו ג"פ, ואח"כ היה משפיל ידיו עם הלולב למטה ג"פ. ולא דחף ראש הלולב נגד הקרקע אך השפיל ידיו עם הלולב, סך הכל ל"ו כחות בהולכה ובהובאה. ובכל נענועים פניו כלפי מזרח. אך הפך ידיו עם הלולב נגד הרוחות. ולא פירד יד ימינו שבה הלולב מיד שמאל שבה האתרוג, וכן באמרו הושענות לא פירד את הלולב מן האתרוג ואז היה מנענע נענוע אחד לה' רוחות ולא למטה. 

[ח] מעשה במגנצא בהושענא רבא השכימו הצבור ובראשם מהר"י סג"ל והיו סבורין שעמוד השחר עלה ושגגו שעדיין היתה הלבנה זורחת בתקפה. והיו מעטפין טלית והניחו תפילין וסיימו את פסוקי דזמרה, ואח"כ החשיך והמתינו כמעט שעה עד שעלה עמוד השחר. וערב ר"ח מרחשון אח"כ צוה וגזר מהר"י סג"ל לכל הקהל שיתענו על שאמרו פסוקי דזמרה והניחו טלית ותפילין בלילה, ואמרו ג' סליחות וקרו ויחל כדין כל תענית צבור. 

[ט] אמר מהר"י סג"ל מה שש"צ פונה לשמאלו מארון הקודש לסבב המגדל וכן עושין אחריו כל העם והלא אמרי' כל פינות שאתה פונה לא יהו אלא דרך ימין, הכא שאני דחשבינן אחר ספר תורה שמחזיקין על המגדל בשעה שמסבבין ונמצא דצד ימין הוא, דאם בא לעלות למגדל והיה פונה אז מלעלות היה פונה ימין כדרך שמסבבין, ודוק. 

[י] מנהגי מהרא"ק: יו"ט בשבת א"א במה מדליקין גזירה משום יו"ט שחל בע"ש דאין מעשרין ואין מערבין ביו"ט. ונ"ל משום זה אין להניח מלומר שלא תחלוק בין זאת לשאר שבתות, והרי תקון תפלה כך היא דפריך בירו' והרי אמרי' אסור לשאל צרכיו בשבת ומשני טופס ברכה כך היא. ועוד ברכה מעין שבע תוכיח שלא נתקנה אלא משום עם שבשדות, ועוד הרי בשאר ימות השנה כשאומר במה מדליקין כבר חל שבת ואסור לעשר ולערב אפ"ה אמרינן. ועי"ל משום דאין מדליקין בשמן שריפה ביו"ט. ועוד שייך עירוב כגון עירובי חצירות כדאמר תלמודא שאין אתה אוסרו בדבר המותר, וגם תורם ונותן עיניו בצד זה. ומטבילין כלי אגב מימיו לטהרו, חיים פלטיאל. והכי נהגינן דוקא כי חל יו"ט בע"ש לא אמרינן וכי חל יו"ט בשבת אמרינן. 

[יא] הכי אמר רב פלטיאל שצריך לברך על נטילתו של לולב שכל מצוה מברך עובר לעשייתה חוץ מן הטבילה, ועיקר מצות לולב הוא הנענוע. קודם שיתפוס הלולב יברך, כדאמרי' בירושלמי האי דמברך מקמי דמטי לידי' צריך לברך תניינות, ונ"ל אדרבא צריך לברך טרם שיתפוס הלולב דזהו עובר לעשייתה. וההיא דירושלמי מיירי דלא אתי אותו דבר לידו כל עיקר דעלי' מייתי האי מאן דנסיב עגולא גנפא ונפל מידו דהא פריך עלה מאמת המים, חיים פלטיאל. 
ויקיף המגדל פעם אחת כדאי' בירושלמי בכל יום מקיפין את המזבח פעם אחת. ועכשיו החזן עומד כמלאך השם צבאות וספר תורה בידו והעם מקיפין אותו דוגמת המזבח והוא סמך על מנהג שלנו. אם ראשון של יו"ט בשבת א"א ויתן לך. א"א בשני זמן על הלולב. אם חל יום ראשון של סוכות בשבת, אומרים זמן בשני. 

[יב] ראשון של סוכות וכן בשני קורין בחד ענין בסדר אמור שור או כשב כו'. לאלהים אני ה' א'. עבודה לא תעשו ב'. אני ה' אלהיכם ג'. תשבתו שבתכם ד'. ואל בני ישראל ה'. ואם הראשון בשבת חולקין לז'. המוציא אתכם א'. עבודה לא תעשו ב'. מושבותיכם ג'. אני ה' אלהיכם ד'. שבתכם ה'. תתנו לה' ו'. אל בני ישראל ז'. למפטיר קורין ובחמשה עשר שני הימים. בראשון מפטיר בתרי עשר הנה יום בא לה', ביום שני מפטיר במלכים ויקהלו על המלך שלמה. 
בח"ה ראשון של סוכות אין מוציאין רק ס"ת אחת וקורין בפנחס כהן וביום ב'. לוי וביום ג'. ישראל וביום ד'. לרביעי חוזר למעלה וביום השני וביום השלישי. וזה הכלל לעולם ספיקא דיומא והיינו דאתמול ודהיום קורין עם האחרון. בהושענא רבא ראשון יום ה'. שני יום ו'. שלישי יום ז'. לרביעי חוזר וקורא ביום ו' וז'. 
הג"ה: מצאתי כתוב שבהושענא רבא אחרון קורא ביום ו' וז' שכן ספיקות היום בח"ה ואי אפשר שמתחיל לקרות וביום הששי כהילוך ימים הראשונים שא"כ נמצא לוי קורא ביום שמיני שהוא קודש, היאך ראוי לקרוא קודש ביום שהוא חול, אלא מוטב לנו לדלג הסדר שיתחיל כהן פרשה אחת למעלה ויכוין שלישי לקרא וביום השביעי ולא לעשות על ידי קריאתו את הקודש חול וכל המשנה ידו על התחתונה. 

[יג] שמיני עצרת הוא לעולם כ"ב תשרי ואינו חל אלא באחד דימי בגה"ז. יוצר אום כאישון, ואין בו לא אופן ולא זולת וקורין בסדר ראה כל הבכור והפרשיות עיין לעיל בתפלה של פסח. למפטיר קורין ביום השמיני עצרת, ומפטיר במלכים ויהי ככלות שלמה. כללא הוא כל יו"ט שקורין בו איש כמתנת ידו מזכירין נשמות ואומר אב הרחמים. 
בפסקי' בשם ר' חננאל בשמיני עצרת לאחר קריאת התורה וקדיש מיד אומר ש"צ בקול רם משיב הרוח ומוריד הגשם ושוב פותחים כולם ומתפללין גשם והכי נהגינן. 
[יד] שמחת תורה לעולם כ"ג תשרי, ואינו חל אלא בא' דימי אגד"ו. יוצר "אשרי העם שלו ככה" בניגון "אור ישע", אופן וזולת ולא שום קרובץ. קודם הוצאת ס"ת אומר ש"צ אתה הראת, וצבור עונים אחריו כל פסוק פסוק. כשמגיע כי מציון תצא כו' מוציאין כל הס"ת, ואת שיקראו בראשונה וזאת הברכה מחזיק ש"צ בידיו ואומר גדלו. וציבור רוממו. אנא ה' הושיעה כו'. וגומר הפסוקים בראשונה ופותח ש"צ קול רם על הכל. ברוב מקומות קורין כל הציבור בסדר וזאת הברכה וכופל ומשלש עד מעונה אלהי קדם להספיק לכולן. ולבסוף קורין כל הנערים. אכן מהר"י סג"ל היה נוהג לקרא רק לששה גוברין וזאת הברכה עד ועזר מצריו תהיה א'. כתפיו שכן ב'. אלפי מנשה ג'. עם ישראל ד'. ובגאותו שחקים ה'. ואז אומר רשות לחתן תורה ומסיים אליו מעונה אלהי קדם. ואח"כ רשות לחתן בראשית, וקורין לו בס"ת שנייה מבראשית עד ברא אלהים לעשות. ואומר חצי קדיש. כללא הוא דא"א קדיש לס"ת עד דקראו וסיימו מנין חובת היום. למפטיר קורא בס"ת שלישית בפנחס כדאתמול, ומפטיר בריש יהושע ויהי אחרי מות משה עד רק חזק ואמץ. 

[טו] וז"ל מהרא"ק: בליל שמחת תורה פונין מן הסוכה. אבל ביום אין לאדם לצאת מן הסוכה. באשכנז פונין מסוכה בשמיני עצרת אחר הסעודה דשחרית כדפי' לעיל. לקריאת חתן תורה אומר מרשות וקורין מעונה אלהי קדם. גם החתן בעצמו קורא ולכל היד החזקה עד סוף סידרא. ואז מביאין ס"ת שנייה לחתן בראשית ואומר מרשות אחר והחתן מתחיל בראשית וגו' וקורא עם הקהל ויכלו. ושם מתחיל ש"צ בקול רם עד אלהים לעשות. קדיש. ומביאין ס"ת שלישית וקורין למפטיר כדאתמול. ויפטיר אחרי מות משה. 
הג"ה: ואי ליכא אלא שני ספרי תורות קורין בראשונה וזאת הברכה ובשנייה בראשית למפטיר חוזרין וקורין בראשונה. וכן יעשה לעולם כל אימת דבעי ג' ספרי תורות וליכא אלא שנים. במחזור ויטרי כתב שיש לומר קדיש אחר ס"ת ראשונה וקדיש אחר ס"ת שנייה. ואנו נוהגין שמוציאין ג' ספרי תורות ואומר קדיש אחר השנייה. כשקורין שני ס"ת כשנותנין לו השנייה לקרות אינם פותחין אותה ואין נוטל המפה עד שגללו הראשונה במפה. והנוטל ספר תורה נוטה על זרועו דימין שנאמר מימינו אש דת למו (דברים לג, ב), עכ"ל. 

[טז] הג"ה: שאלו לרש"י מי שאין לו לולב להקיף בו צריך להקיף או לא. והשיב א"צ להקיף דהא שבת אין מקיפין דאין נוטלין הלולב, ה"נ לא שנא. שוב מצאתי וז"ל יחיד צריך ליטול ערבה ויאמר הושענות כו' ויוצא ידי חובתו וא"צ להקיף לפי שאין מוציאין ס"ת בפחות מעשרה כי לדוגמת המזבח אנו מקיפין לס"ת, עכ"ל מהרא"ק. 

[יז] נשאל למהר"י סג"ל אם יכולין כהן או לוי להיות חתן תורה או חתן בראשית. והשיב דכל פוסקים התירו לבד הג"ה מרבי' פרץ בתשב"ץ, ומי יכניס ראשו לפלוגתא. אכן העיד על אביו מהרמ"ו סג"ל שהיה בכל שנה אחד מן החתנים. באסרו חג אין אומרים למנצח ואין נופלין לתחינה. מתנת יד כמנהג בכל רגל האחרון. עיין לעיל בסדר תפלת של פסח. 

ספר מהרי"ל (מנהגים) הלכות לולב 
============================== 
תאיר הלב בהלכות לולב 

[א] מנהג מהר"י סג"ל בנענועות לולב מפורש לעיל. 
אמר מהר"י סג"ל בעוסקנו לפניו במסכת סוכה, נקיטו האי כללא בידכם כל היכא דקאמר בגמ' לולב ר"ל כפות תמרים שקורין פולמא, לבד היכא דקאמר הושענות ר"ל כל הארבע מינין דלולב. והספר קראם הושענות משום שמנענעין אותם בשעה שאומר הושענות. 

[ב] נשאל למהר"י סג"ל אמאי נוטלין ס"ח גבעולי דערבי נחל ללולב, והשיב כמנין לולב ס"ח. ורומז כל המקיים מצות לולב כאילו קיים כל התורה, שנרמז תחילתה וסופה לולב, ב' דבראשית ל' דלעיני כל ישראל ו' תחילת ויקרא ל' דלבסוף ספר דברי הימים שהוא סיום כ"ד ספרים הרי לולב, וכן איתא נמי במהרא"ק. וג' אגודות שבלולב נגד ג' אבות. ע"א, ס"ח גבעולים של לולב וג' אגודות הרי הן ע"א כנגד ע"א סנהדרין. 
עוד במהרא"ק, לולב ס"ח קנה כמנין לולב. ונ"ל דוקא שתים ואם עשה יותר איכא בל תוסיף. וכן יסד הפייט שתים. אם יש דבר כרוך על ההדס יסירנו ויזרקנו. 

[ג] אמר מהר"י סג"ל אם ניתר אגד הלולב ביו"ט אין לאגדו שנית, אך יכרוך האגד סביב סביב בלי קשר ויתחוב בנתים כאשר אוגדין את הירק. צריך להחזיק הד' מינין דרך גדילתן, לכך יזהר בההדס להתיר אגודתו לראות אם מונח כתיקנה, כי הגוים לפעמים נותנין עוקצו של זה לצד עיקרו של זה. ולפעמים גם כופפין ראשם לתווך כדי שלא ינשרו העלין ואז לא מונח כדרך גדילתו, אך יזקוף ויפשוט ראשי הגבעול ויניח' כולן כדרך גדילתן. בימי מהר"י סג"ל במדינת ריינוס דלא שכיח שם שום הדס אך אותן שמביאים הסוחרים באגודות אגודות עם האתרוגים שמביאין לשם ממדינת צרפת. מימי לא שמעתי שהקפיד הרב הנז' להתיר אגודת ההדס לסלק מתוכו הדס שוטה שאסרו חכמים שלא יהיו רק ג' עלין בקן אחד והן משולשין. אך נטלו האגודה כמו שהיא רק אמר להתירו ולראות שיהיו מונחין כולן כדרך גדילתן וגם לא כפופים כדפי' בפנים, גם אי אפשר לבדוק כל האגודה אחר הכשר העלין מאחר דיבש כ"כ ינשרו כל העלין. 

[ד] נושאים אתרוג ביד שמאל והלולב בימין, ואמר מהר"י סג"ל איטר יד ימינו יטול הלולב ביד שמאלו דהיא נחשבת ימינו, וכ"כ באגודה, וכן יש בא"ח. ואמר מהר"י סג"ל האי סימנא נקוט בידך שיהא דומה לך כאילו תפילין ולולב בורחין זה בפני זה ולא לחברם יחד, והאיטר מניח את התפילין בימין של כל אדם דהיא שמאלו והלולב בשמאלו דהיא ימינו. 

[ה] צריך לברך מעומד משום דילפינן דכוותיה תלתא לכם אינון. לולב ציצית עומר. סימן ועצת ה' היא תקום. בלולב כתיב ולקחתם לכם (ויקרא כג, מ), בציצית כתיב והיה לכם (במדבר טו, לט), בעומר וספרתם לכם (ויקרא כג, טו), מה עומר מעומד אף כולם מעומד. ועומר גופיה דכתיב מהחל חרמש בקמה (דברים טז, ט'), אל תקרי בקמה אלא בקומה. וקושרין ד' מינין מדבר שהוא מינן. ואין לקטום ראש הערבה ויקשרם כדרך גדילתן. 
לולב שנקטם ראשו כל שהו מהר"ש ז"ל רוצה לפוסלו. אבל הר"י אמר שכתב הרא"ש שהוא כשר דאי פסול א"כ מה צ"ל נטל התיומת פסול, תפשוט ליה משום נקטם ראשו, הר"ם. ויש רבותינו ריש פרק לולב הגזול מתרצים דס"ד דניטל התיומת הוי הדר טפי, אי נמי כשנטלה פסול אפילו לא נטלה אלא אחד מהתיומת, וכשנקטם בעינן תרווייהו. נראה כשיש שם ג' תיומת אחת באמצע אז היא יותר טוב משנים וארבע דכשיש ארבע אז השנים האמצעיים היינו נחלקה התיומת הר"ם, עכ"ה. כל דבר שבמצוה ולברכה ראוי לאחוז בימין. וכן כוס הבדלה בימין ומברך ב"פ הגפן. ונוטל ההדס בימין והכוס בשמאל, ואח"כ כוס לימינו מרדכי, עכ"ל מהרא"ק. 
אמר רבא לולב בימין ואתרוג בשמאל מ"ט האי תלתא מינין והאי חדא, א"ל רבי לר' זריקא מ"ט לא מברכינן אלא על נטילת לולב, א"ל הואיל וגבוה מכולן. ולגבהיה לאתרוג ויברך, א"ל הכי קאמינא הואיל ובמיניה גבוה מכולן ר"ל בגידולו, עכ"ל הגמ'. 

[ו] אמר לנו מהר"י סג"ל דאיקלע הוא פעם אחת לסוכת מה"ר מאיר מאיגר"א, ובליל שמיני ספק שביעי הלך מה"ר מאיר הנז' וסעד בבית החורף, כאשר עוד היום נוהגין משפחת לומברדיא"ה שפונין מן הסוכה ליל ח' ספק ז' ובשחרית דיום ח' חוזרין וסועדין בסוכה. ובליל ח' אחר שגמר מהר"י סג"ל סעודתו בסוכה הלך אצל מהר"ם לבית החורף לשמח עמו, ומהר"ם היה מסביר לו פנים שוחקות לפתותו ללמוד בישיבתו. ופתח ואמר אל מהר"י סג"ל הקשיתי קשיא אמאי מברכין ע"נ לולב והא כל המוקדם בקרא מוקדם לברכה כדאי' בז' מינין שנשתבח בהן א"י, א"כ ה"נ לברך על האתרוג דהוא מוקדם בקרא דכתיב פרי עץ הדר וכפות תמרים וגו' (ויקרא כג, מ). הוא מותיב לה והוא מפרק לה, משום דבלולב אית ביה ג' מינין לפי' מזומן הוא לברכה. וכ"ת א"כ מאי פריך ר' וליגבהיה לאתרוג ויברך והלא עדיין לולב חשוב עם תלתא מינין, י"ל דהכי פריך וליגבהיה לאתרוג ואז אית ליה תרי טעמים להקדים חדא דמוקדם בקרא ואידך דבהגבהתו השתא. וראיה דהכי דעת הפרכן דאמאי לא קאמר וליגבהיה להדס או לערבה, אלא לא פריך אאתרוג אלא לאחשוביה משום הקדמת קרא, ומשני ר' זריקא הואיל ובמיניה גבוה מכולן ר"ל שגידולו גבוה ואין בהגבהת יד שום עילוי, ודוק. 

[ז] אמר מהר"י סג"ל יקריב האתרוג אל הג' מינין לחברם יחד בשעה שיוצא. ויזהר גם ביום ראשון שמברכין שתים להיות השתי ברכות עובר לעשייתן שלא ינענע עד סיום הברכות. 
נשאל למהר"י סג"ל על לשון המיי' שכתב בהלכות ברכות דמברכין על נטילת לולב משום דבעידנא דאגביה נפק ביה, אבל אי מברך קודם נטילה אז מברך ליטול לולב. ובהלכות לולב כתב שקודם נטילה יברך על נטילת לולב. ואמר מהר"י סג"ל הא דקאמר שיברך ליטול היינו אם מברך קודם שיטלנו בידו, והא דקאמר שיברך על נטילת (ידים) [לולב] קודם, היינו קודם שיטלם כדין. ר"ל לולב בימין ואתרוג בשמאל אך נטל להפך והוי קצת עובר לעשייתן שהרי צריך ליטול לולב בימין ואתרוג בשמאל מ"מ בעידנא דאגביה נפק ביה, דהמיימון הולך לשטתו שפי' אח"כ אפילו אם נטל לולב בשמאל ואתרוג בימין יצא. ואמר ראיה לדבר שכן דעת המיימון שהרי לא כתב כל הברכה כמו בסוכה ושאר ברכות, אלא משום שדעתו שיברך על נטילה כמו שפירשה במקום אחר בהלכות ברכות, וע"ז קאמר כו'. אבל רשב"א כתב שאין לברך כלל קודם שיטלנו אפי' כשנוטלו להפך, ודוק. 

[ח] מהר"י סג"ל סילק רצועות התפילין מקשרי אצבעותיו וקשרם אחורי הפרק שלא יהו חוצצין בתפיסת האתרוג, ובסיים הלל חזר וכרך הרצועות בין קשרי אצבעותיו, וכשהגיע לומר הושענות חזר וסילקם כבראשונה. 

[ט] שאלו למהר"י סג"ל איך נוהגין עם המים שמעמידין בו ערבה של הלולב שלא תהא כמוש ויבש אם להחליפם כשמסריחין. ואמר בשבת ויו"ט אסור להחליפם, בח"ה מותר. וגם להרבות על המים הראשונים אסור בשבת, וביו"ט שרי כ"ש בח"ה. ואם לא נתן הערבה במים קודם יו"ט מותר ליתנן שם ביו"ט. ז"ל אגודה במסכת סוכה סימן ל"ה: ר' יהודה אומר בשבת מחזירין הלולב במים בזמן שהיו נוטלין בשבת, ביו"ט מוסיפין, בח"ה מחליפין. 

[י] הדס שהיו ענביו מרובין מן עליו פסול. אמר מהר"י סג"ל ענביו ר"ל הגרעינין שתולין בו וכמעט דומין לגרעיני פלפלין, ולשון ענביו כמו ענבי גפן. לכן טעות הוא בכל ספרים שכתוב בהן ענפיו בפ"א, ואמר שראה כמה ספרים בטעות זה. אך לשון ענפיו אשכחן במקום אחר ענפיו חופין את בדיו. 
לולב בגימ' חיים רמז למי שקונה אתרוג עם לולב יפים זוכה לחיי עולם הזה והבא. 

[יא] נשאל למהר"י סג"ל תינוקות שלא ידעו לברך מה דינם. ואמר שינענעו את הלולב ודים. 

[יב] על לולב שהיו עליו למעלה דבוקין ואח"כ נתפרדו והאמצעי שלם, ושאל הח"ר מורקי"ל למהר"ש אם מיתקרי בכה"ג נחלקה התיומת, ואמר לא להקפיד על זה כי דרכן של לולבין כשהן רכים נדבקים יחד וכשמתייבשין הם מתפרדין. מהר"ש התיר הושענות שהיו בהם ענפים, ופסל הערבה שקורין וועלוויר אף להושענות. 

[יג] מהרא"ק: אדם אחד היה לו לולב והדס א' מיוחד לעצמו בכל שנה ושנה. פעם אחת שלחו לו אנשי עיר אחרת שלא היה להן לא אתרוג ולא לולב ובקשו ממנו לשלוח להן את שלו. אמר מוטב שאני יוצא עם אותן של הקהל והרבים ג"כ יצאו ידי חובתן בשלי, עכ"ל. 

ספר מהרי"ל (מנהגים) הלכות אתרוג 
=============================== 
אשנן כאיל תערוג, בדרשות הלכות אתרוג 

[יד] אמר מהר"י סג"ל כל אדם חייב להתחזק להיות לו אתרוג אל עצמו, ואל יסמוך על של קהל, שמא אין הכל בקיאין להקנות בקנין גמור עד שיצא, ואנן בעינן לכם משלכם. וגם אם יוצא בשעת הנטילה, אכן כשאומר הלל אז עיקר נענוע דל"ו כחות, אין לו לולב. וגם אם חל ראשון של סוכות בשבת דאז אין נוטלין, אל יאמר מאחר דנתבטל ולקחתם לכם ביום הראשון אין לי לחוש שוב מעתה. אכן מאחר דאנן נוהגין לעשות שני ימים דין השני כדין הראשון לכל חומרות. ברוך המקום המשלם וממלא שכר לכל מהדרי מצוה. 
ולא יתנו לולב ואתרוג ביד הקטן להחזיקו בלבדן משום דהוא קונה ואינו מקנה, אך יחזיק הגדול עם אחיזת הקטן. 

[טו] דרש מהר"י סג"ל דאסור ביו"ט להניח האתרוג ע"ג שום בגד משום דמוליד בו ריח, כדאמר התם פ"ב דביצה כסא אשיראי, ואמר שכן הוא בספר פרדס. וא"ל ה"ר יוסף אושטרייכר א"כ יהא אסור ג"כ להשימו על הנעורת פשתן המוכנים להן, א"ל שאני התם דכבר קלטו הריח. 

[טז] מהר"י סג"ל היה פוסל לקנות האתרוגים הירוקים כלם ככרתי שקורין גרינא, דשמא ישאר באותה צבע ואתרוג הירוק ככרתי פסול. רק אם במקצת התחיל להיות מוריקא ככרכום שקורין געלפליכט התירה. נקב מפולש האוסר את האתרוג, אמר מהר"י סג"ל דר"ל שמנוקב שרואים דרך הנקב מעבר לעבר. אתרוג הבוסר אמר מהר"י סג"ל דהוא כפול הלבן, ור"ל קטנית שקורין ערביז. עלתה חזזית על פני רובו פסול. 
[אבל פעמים רבות נמצאים באתרוג כתמים [חברבורות] לבנים והן שוין לגוף האתרוג - או שקועים ממנו - [לא גבוהין ולא עמוקין מגופו] אינן פוסלין כי הם באו במה ששכב האתרוג על עלי האילן או על ענפיו. וכן לשון סימני אשר"י, חזזית שפוסל הוא כעין אבעבועות דיש בהן ממש שמקומן ניכר במישמוש היד שהוא גבוה מן האתרוג, אפילו במקום אחד פסול כל ז' ימים שאינו הידור, עכ"ל]. 
אמר מהר"י סג"ל היינו הכתמים לבנים דנראו באתרוג. ויש מהן שבאין מן העלין או מענפי האילן ואינן פוסלין. אך סימן חזזית דפסול היינו שהן גבוהין והאתרוג שקוע ביניהן. מהר"י סג"ל היה אוסר בהושענא רבה אתרוג שנשכו עכברים, ובדוחק היו ניכרים בו שיני העכברים. 

ספר מהרי"ל (מנהגים) הלכות שבת בראשית 
==================================== 
[הלכות שבת בראשית] 

[א] שבת בראשית הוא סמוך בכל שנה אחר הסוכות, ונקרא כן על שמתחילין לקרא בו בראשית. ומנהג בריינוס כשמגיעין בנשמת עד מי ידמה לך עומד ש"צ לפני התיבה ואומר פיוט "מי אדר והוד" ב' חרוזות ראשונות וב' האחרונות, ומסיים "מי ידמה לך ומי יערוך" כו', וקודם "שבח נותנים" אומר, פיוט "אשיתת שלוחתו", ב' חרוזות ראשונות וב' האחרונות בניגון "איך מכל אומות". ליוצר, "אל נשא ארנן". אופן, "לבעל התפארת". אמת ויציב דיו"ט. זולת, "אחשבה לדעת". יש מקומות אומר אלהיכם בקדושה למוסף. [ב] מרחשון ר"ח לעולם ב' ימים, והשני דמונין מיניה ימי החדש אינו חל רק באחד דימי בדה"ז. ומתענין בו תענית בה"ב דימי החג. ומאחרין להתענות אותם בסוף החדש רק לסיימם קודם ר"ח כסליו להקל על הצבור בימים הקצרים. ומטעם זה מקדימין את תעניתם דלאחר פסח בחדש אייר קודם ל"ג בעומר דעדיין הימים קצרים. טעם אותן הימים וסדרן פרשתי לעיל בימים שבין פסח לשבועות. 

[ג] כסליו לפעמים ר"ח ב' ימים והוא ששנת ב"ש ז"ש ה"ש הן פשוטה הן עיבור. ויום השני שמונין ימי החדש ממנו אינו חל רק באחד ימי אבגד"ו. ולפעמים הוא יום אחד והוא שנת ב"ח ג"כ ז"ח הן פשוטה או מעוברת. וכן בשנת ה"כ פשוטה או ה"ח מעוברת. וכן רק בימי אבגד"ו. 

[ד] שאלה הוא זמן שמתחילין לשאל ותן טל ומטר בברכת י"ח. ולעולם הוא חל בחדש כסליו. ואנו נוהגים להתחיל הזכרתו בתפלת ערבית השייך ליום ששים מתקופת תשרי עד כאן. וכללא לזמן שאלה הוא דכמה ימים תפול התקופה אותה השנה בתשרי, כך סך ימים חל שאלה בכסליו אח"כ. והיינו כשחדשי מרחשון וכסליו כסדרן או חסרין וסימן כ"ח ר"ל אז כחן שוה. אך כשהן שלמים אז תקדים שאלה יום אחד ממנין התקופה. סימן אחר וא"ד יעלה מן הארץ פי' לעולם יום שאלה ד' ימים אחר יום התקופה כגון אם יום התקופה ביום א' יהא שאלה ביום ד', ואם תקופה ב' יהיה שאלה ה'. סימן אחר לעולם שאלה כ"ב נוימרי חדש הגוים, והסי' ב"ך יברך ישראל. 

ספר מהרי"ל (מנהגים) הלכות חנוכה 
=============================== 
[הלכות חנוכה] 

[א] חנוכה הוא לעולם כ"ה כסליו ר"ל חנו כה. ויום ראשון חל בכל אחד דימי שבוע מלבד ביום ג'. 
מנהג מהר"י סג"ל שהדליק נרותיו מיד כשיצא מבה"כ כי אמר מצות נר חנוכה משתשקע החמה. ועוד הואיל דבני ביתי דרים בבית אחד אם אני מאחר שוב לא יהיו אצלי ועכשיו הם באים אצלי לשמוע הברכה ולראות הדלקתי. כי הרב הנז' היה דר בבית לבד עם הבחורים אצל בית אשתו הרבנית ובניה עמה בביתה. ולא היה נהנה מנכסי אשתו בחייה פרוטה ולא היה סועד עמה. רק פרנסי המדינה היו מספיקין לו נכסים להספיק בהן לומדי ישיבתו. ומחיית הרב לגופו הרוב היה שכר שדכנות שהיה כותב ושולח מכתב ידו בכל המדינה לזווג בתולות ונערים, כי כל הארץ היו מקשיבים לו ונתקיים בו התפארותו של איוב (איוב כט, כא - ב) לי שמעו ויחלו וידמו למו עצתי, אחרי דברי לא שינו ועלימו תטוף מלתי. 

[ב] והתחיל בהדלקתו בצד שמאל, והיה פונה ומסיים בצד ימין, לקיים כל פנות שאתה פונה לא יהו אלא דרך ימין. ואמר שהקשה אליו דודו מה"ר יעקב גלהויזין מנין דין זה. דהא דאמר בגמרא כל פנות כו' נאמר על שעשה המצוה דרך הילוכו. כגון גבי זריקת הדם שהיה כ"ג עולה בכבש בדרום ופונה לו לסובב ובא לו לקרן דרומית מזרחית מזרחית צפונית כו', דאחוריו היה לצד הפתח ופניו כלפי שכינה במערב. אבל העומד במקומו ועושה מצוה מנלן דיפנה לימין. ואמר דתירץ לו ג"כ מעבודת כ"ג במסכת יומא ס"פ הוציאו לו דאשכחן דעמד במקומו וזרק דרך ימינו. 

[ג] היה תוחב השמש למעלה מכל הנרות, וסימן לשום שפלים למעלה. עוד סימן שרפים עומדים ממעל לו, ר"ל ל"ו נרות חנוכה מלבד השמשים שמדליקין בהן הם השרפים יעמדו ממעל הל"ו. הדליק על שמן זית. והניחם למטה מעשרה מצד השמאל לכניסת חדרו דהיה לו מזוזה בימין דכולן מצוה מן המובחר. ולא התחיל בהדלקה עד שסיים כל הברכות. 
[ומדליקין לילה ראשונה בהכנסת יום כ"ה שני נרות ומוסיפין בכל לילה נר אחד עד בליל אחרון מדליקין ט' נרות. ומברכין בא"ה אמ"ה אקב"ו להדליק נר של חנוכה. בא"י אמ"ה שעשה נסים לאבותינו בימים ההם בזמן הזה. שהחיינו. ואחר ההדלקה אומר: הנרות הללו אנו מדליקין על התשועות ועל הנסים ועל הנפלאות - אשר - שעשית לאבותינו על ידי כהניך הקדושים, הנרות הללו קדש - הם - ואין לנו רשות להשתמש - לאורן - בהן זולתי לראותם - בלבד - כדי להודות - ולהלל - לשמך על נפלאותיך - ועל נסיך - ועל ישועתיך. ויש בו ל"ו תיבות כמניין כל הנרות של חנוכה לבד השמשים ועם השמשים הם מ"ד, וסימנך נ"ח מ"ד למראה, ר"ל נ"ח נר חנוכה הם מ"ד וכולם יהיו למראה נס דווקא]. 
[ד] ש"צ מדליק נר חנוכה בבה"כ (בעוד) ביום טרם שאמר והוא רחום דערבית. ובערב שבת שמש העיר הדליק' טרם באו העם לבה"כ, אולי ש"צ קיבל השבת בביתו. ובמ"ש מדליק ש"צ בסיום כל התפלה טרם הבדיל בבה"כ על הכוס. אמר שיעור הנר לדלוק חצי שעה. נשאל למהר"י סג"ל מי ששכח ולא הדליק נר חנוכה מאי דיניה, והשיב יכול להדליק כל הלילה עד עלות השחר. ותו אין לו תקנה דביום אין להדליק דשרגא בטיהרא מאי אהני ולא הוי פירסום נס. 

[ה] מתפללין על הנסים בהכנסת חנוכה בתפלת ערבית וכן במהרא"ק. נשאל למהר"י סג"ל מי ששכח על הנסים מאי דינו, והשיב אע"פ שראבי"ה כתב דחייב לחזור שאר רבותינו פסקו שלא לחזור אא"כ שזוכר קודם סיום הברכה, כגון בתפלה שנזכר קודם ולך נאה להודות, בברכת המזון טרם שיסיים על הארץ ועל המזון. בא"ח מסיק גם אם אמר ברוך אתה ועדיין לא אמר ה' ונזכר צריך לחזור. ואמר מהר"י סג"ל דנראה לו אף אם נזכר אחר סיום הברכה רק שעדיין לא התחיל ברכה שלאחריה צריך לחזור. 

[ו] ראיתי נרות חנוכה דב"ה לא היו תחובים כסדר אך אחד היה נכנס ואחד יוצא. ואמר מהר"י סג"ל לשמש העיר לזוקפם ולתוחבם בשוה שלא יהו נראים כמדורה. וכשהרבו הנרות שצריך ש"צ להעכב בהן טרם הדליקם אז לקח שמש העיר את השורף מיד ש"צ והדליק היתרות וש"צ חוזר למקומו ומתפלל. 

[ז] בערב חנוכה שחרית נופלין. ערבית אין נופלין. ממנהגי מהרא"ק: גומרין הלל כל שמונת ימים ימי חנוכה וא"א בהן לא תחינה ולא למנצח ולא אל ארך אפים. בשבת מדליקין נר חנוכה ואח"כ דשבת דאלו מדליק של שבת ברישא לא מצי לאדלוקי דחנוכה אח"כ מאחר שיקבל שבת. במ"ש מדליקין נר חנוכה וא"א צו"צ, ואומר ויהי נועם ויתן לך. ומדליקין נר חנוכה ואח"כ מבדיל ואפילו בבית, דאפוקי שבת' כמה דמאחר טפי עדיף, כך פסק הר"ר דוד. הרואה מברך שתים. בשם רבינו יקר שזו הברכה לא נתקנה אלא למי שלא הדליק בביתו. 

[ח] הג"ה: בחורים מלמדים ושמשים צריכין להדליק, ואם נשיהם מדליקין בשבילם אינם צריכים, עכ"ה. מהר"י סג"ל השיב בתשובה וז"ל: נר חנוכה נוהגים בכל דוכתין שכל אורחים ובחורים מדליקין אע"ג דמדליקין בודאי עליהם כל אחד בביתו. דעתה היכירא לבני הבית מי מפיס להכיר אם הוא נשוי או לא. ולמאי דנהיג האידנא להדליק כל א' וא'. ודלא כמו שפסק ר"י דיותר חידוש בנר איש וביתו, אם כן אתו למיחשדיה. ומשום ברכה לבטלה ליתא, דאינו רוצה לצאת בשל אשתו ממילא חל חיובא עליה. 

[ט] בחנוכה א"א לא תחנה ולא למנצח ולא אל ארך אפים. ביום שמיני קורין כהן ולוי בגמליאל, וישראל באבידן ובאחיעזר ופ' בהעלותך עד עשה את המנורה. 
הג"ה: הכי עיקר לקרות שני בחובת היום ולא כיש נוהגים כהן בגמליאל, לוי באבידן, ישראל באחיעזר, עכ"ל. 
סדר קריאת התורה בחנוכה קורין כל הימים בחד ס"ת בסדר נשא, ביום ראשון ויהי ביום כלות משה עד לפני המשכן א'. לחנוכת המזבח ב'. בן עמינדב ג'. ביום השני מלאה קטרת א' בן צוער ב', לג' אליאב בן חלון כו'. יום ג' ב' בקרבן אליאב, וחד בקרבן אליצור. וכן להלאה עד יום הששי בו חל לעולם ר"ח טבת. אז מוציאין ב' ס"ת וקורין פר' החדש דהיא תדירה לג' גוברין. רביעית ההין א'. שבת בשבתו ב'. ובראשי חדשיכם לשלישי. לד' ביום הששי לבד. קדיש. ואם הוא בשבת מוציאין ג' ס"ת וקורין ו' מעניינא של יום. לז' בס"ת שנייה. וביום השבת ובראשי חדשיכם, קדיש. למפטיר בס"ת שלישי' קרבן דיומא שהוא ביום הששי כו'. ומפטיר רני ושמחי דבהעלותך. ביום ז' ב' בקרבן אלישמע וחד בקרבן גמליאל. ביום ח' שהוא חנוכת המזבח אם בחול קורין כהן ביום ח' וט'. לוי י' וי"א. ישראל י"ב עד סוף הסדר, כן נהג מהרי"ל. ויש מקומות הולכין וקורין גם מסדר בהעלותך עד עשה את המנורה. בחנוכת מזבח: כהן ולוי קוראים ביום א' וישראל עד גמירא. וכן הוא בסמ"ג. ואם חנוכת המזבח בשבת קורין למפטיר ביום הח' עד וידבר אליו. ומפטיר ויעש חירום הפטרה דויקהל, וקורא למפטיר בשבת הראשון ויהי ביום עד עמינדב ומפטיר רני ושמחי. 

[י] שבת בחנוכה ציבור אומר יוצר "אודך כי אנפת", קודם חתימה יוצר המאורות אומר ש"צ "שני זתים", אמת ויציב של יו"ט. זולת "אין צור חלף" ואם שני שבתות בחנוכה אומר בשני "אודך כי עניתני" ליוצר, וש"צ אומר אותו אמת ויציב דשל יו"ט. ביש מקומות אומר זולת "אין מושיע וגואל". בימי מהר"י סג"ל לא שמעתי לומר בשבת שני בחנוכה שום דבר. במגנצא ביום ראשון דחנוכה אומרים קרובץ "אעדיף". 

[יא] הולכים אצל האבל ביום שקורין הלל להתפלל כגון חנוכה ור"ח, ואין אומרים אותו אצל האבל. ובשבת במנחה כשהולכין להתפלל אצל חתן א"א צו"צ. והסימן במקום נוץ א"א צו"ץ, נישואין קריי' נוץ בלע"ז. אבל באלמנה ואלמן אומרים אותו. מצאתי במנהגי ריינוס, עכ"ה. 
הג"ה: קבלה היא בידינו שאין לאדם לעשות מלאכה בשעה שנרות דולקים בחנוכה. וי"א גם ביום ראשון ובאחרון מנהג רבותינו נוחי נפש לאסור מלאכה, עכ"ה ממנהגי ריינוס. 

[יב] הג"ה: כשחל ר"ח טבת בשבת אומר יוצר ומאורות וזולת של חנוכה, ואופן ר"ח. כך מנהג ווינא, עכ"ה. 
כשחל ר"ח טבת בשבת מוציאין ג' ס"ת וקורין ו' בענייני דיום, ובשנייה דר"ח ומתחיל וביום השבת וגם ובראשי חדשיכם, וקדיש. למפטיר קורא בדחנוכה. 
מעשה בא לפני רבינו ששכח החזן וקרא ארבע בדר"ח טבת שחל בחול דחנוכה כדרך שרגילין בשאר ר"ח ושכח של חנוכה. ואמר ר' אם לא היתה ס"ת של חנוכה מוצאת מן הארון לא היה צריך לקרות, דהא אין משגיחין בדחנוכה ודפורים כל עיקר, כלומר אם לא קורין פרשיות שלהם אין לחוש. אמנם עכשיו שהספר תורה שנייה כבר מוצאת, משום פגמה של ס"ת השנייה יקרא חמישי בשל חנוכה שלא יאמרו ס"ת שנייה פגומה היא לכן החזירוה בלי קריאה. ואין לומר שהרביעי יקרא בשל חנוכה נמי קודם שיחתום בס"ת ראשון, דהוי ליה מדלג ואין מדלגין בתורה בשני עניינים. אך מאחר שהרביעי היה רגיל לקרות בר"ח יחתום וירד, והחמישי יקרא בשל חנוכה. מוטב שיבטל הא דאמר בחנוכה ופורים אין פוחתין ואין מוסיפין ואל יכנס ס"ת. ואחר שיקרא בס"ת אסור לקרות בו פעם שנייה באותה מעמד משום ברכה לבטלה, לכך מברך מאחר שקרא. ובירך עוד עומד ומברך במקום לוי דאמר מר אין שם לוי קורא אדם במקומו, וקדיש. 
ואם יום שמיני חל בשבת קורין בגמליאל עד עשה את המנורה. ומפטיר רני ושמחי, וכן מנהג הר"ר יצחק במידבורק לעולם נגד מה שקורין המפטיר מפטירין. וה"ר אליעזר אומר דמפטיר השמים כסאי ואין משגיחין בדחנוכה. אע"פ כשחל ר"ח אדר מפטירין כבן שבע שנים, היינו משום דמיניה קא סליק משקלי' לכך משקלי' מפטירין דדמי ליה. לפרשת שבת ולפרשת ר"ח דכתיב מידי חדש בחדשו ומידי שבת בשבתו. הכי אמרי' במסכת סופרים, שאל ר' יצחק לר' יצחק נפחא ר"ח טבת שחל בשבת במאי קורין. א"ל ויהי ככלות משה ומפטיר בר"ח והיינו מידי חדש בחדשו. ואם שני שבתות בחנוכה בראשון מפטירין רני ושמחי, בשני ויעש חירום. ומזכירין של חנוכה במוסף בין בשבת בין בר"ח. אם חלו ב' שבתות אומרים בשנייה אודך כי עניתני, הפטרה ויעש חירום מסדר ויקהל, א"ח. 

[יג] הג"ה: פעם אחת חל חתונה באותו שבת שהיה שבת של זאת חנכת המזבח, ואמרו פה בווינא יוצר ומאורות של חנוכה ואופן של חתונה. וגם ברית מילה היתה באותו שבת, ואמרו זולת של ברית מילה. ולא אמרו הפטרה של חתן אלא ויעש חירום את הכיורות לבדו, וכן צוה מהר"ט. ונ"ל סברא לומר הפטרה של חתן, וכ"כ בספר של אז"ק. ונראה טעמא של מהר"ט משום דקריאה מחנוכה, עכ"ל מהרא"ק. 

[יד] הג"ה במהרא"ק: אבילות נוהג בר"ח בחנוכה ובפורים, ובדבר זה שוין רבינו גרשון ומיימון ס"ה. שלא מנו חכמים ימים שאין בהן אבילות נוהג אלא שבת ורגלים ור"ה ויום כפור, אבל ר"ח וחנוכה ופורים לא מנו. ימי חנוכה אסור להתענות בהן עכ"ה. דין הלל בבית האבל עיין לעיל. 

ספר מהרי"ל (מנהגים) הלכות טבת, שבט, אדר 
======================================= 
[טבת, שבט, אדר] 

[א] טבת, לפעמים ר"ח שני ימים, והוא בשנת ב"ש ג"ב ה"ש ז"ש הן פשוטות הן מעוברות, וכן בשנת ה"ב פשוטה. ולפעמים הוא יום אחד, והוא בשנת ב"ח ז"ח הן פשוטות הן עיבור, וכן בשנת ה"ח מעוברת. ור"ח שלו, שמונין ממנו אינו חל רק באחד דימי אבגד"ו. והתקופה נופלת בו, ולפעמים מאחרת עד חדש שבט, והוא בשנת ששי י"ז למחזור קטן. 
בעשרה ימים לטבת מתענין תענית ציבור. והוא צום עשירי דקרא (זכריה ח, יט) שהוא בחדש העשירי לניסן. כי בו סמך מלך בבל אל ירושלים להחריבה. ואומר ש"צ סליחות בשמונה עשרה, אלו הן: אבן הראשה, אדברה וירוח לי, אום קרואה חבצלת, פזמון: אבותי כי בטחו, חטאנו. אודה על פשעי. במגנצא: חטאנו, אבותינו כי רבו, ואחר ואתה צדיק אומר איך מכל אומות, תחנון, כנסת ישראל. וקורין בקר וערב ויחל (שמות לב, ג), ומפטיר דרשו (ישעיה נח, ו) במנחה. בשחר, שומר ישראל, א - ל ארך אפים גם אם לא יום שני וחמישי. 

[ב] שבט הוא מלך, משום דבחמשה עשר בו הוא ראש השנה לאילנות. והוא חל בכל יום מאחד ימי השבוע, מלבד א' ו'. ובחמשה עשר בו אין אומרים תחינה. במגנצא ובורמיישא אומר תחינה. ולפעמים בו התקופה כדפי' לעיל. 

[ג] אדר, לעולם הוא שני ימים, ואין השני אשר הוא ראש מניינו אינו חל אלא באחד ימי בדהו"ז, הן בשנת פשוטה הן בעיבור. ובכל שנת פשוטה עושין פורים באדר. ושתי פרשיות שהן שקלים וזכור לעולם קודם פורים. ושתי פרשיות שהן פרה והחדש לאחר פורים. ואומר בכל פרשה יוצר וזולת וקרובץ. במגנצא גם אופן בכל פרשה. 
לפעמים מפסיקין בין פרשה לפרשה פעם אחת, פירוש שבאותו שבת מדלגין הפרשה עד שבת הבא, ולפעמים מפסיקין פעמיים. 
דע לך שאין ר"ח אדר הסמוך לניסן לא חל שני שלו אלא באחד מימי זבד"ו, לפיכך סימן ההפסקות: ז' ט"ו, ב' ו', ד' ד', ו' בי"ו. פירוש אם חל יום שני דר"ח הנז' ביום ז', אז ט"ו בו הוי הפסקה, ואם ביום ב' ו' בו הוי הפסקה, ואם ביום ד' ד' בו הוי הפסקה, ואם ביום ו' אז הוי שני הפסקות אחת ב' בו ואחת י"ו בו. וכן אמר רב אחא בר חנינא, אין מפסיקין בין פ' פרה לפ' החדש, רק בין ראשונה לשנייה ובין השנייה לשלישית. וסימן בין כוסות הללו ישתה, בין שלישי לרביעי לא ישתה, עכ"ה. ואם השנה מעוברת עושין סדר הפרשיות בחדש אדר השני, וכן פורים. ובאדר הראשון עושין פורים קטן המבואר דינו לקמן. ודיני הד' פרשיות כבר כתוב (לעיל) [לקמן]. 

[ד] מנהגים שרשיות, מארבע פרשיות 
כל הארבע פרשיות אומר במגנצא קדיש שלפני ברכו בניגון קדיש של יו"ט. 
פרשת שקלים במגנצא ובוורמיישא מתחילין לומר הכל יודוך באורך במשך ניגון, והולכין לומר כן כל ימי הקיץ עד שבת חול המועד דסוכות. ובשאר מקומות מתחילין למשוך בשבת הגדול, ופוסקין שבת הראשון דסליחות ימי הנוראים. 
פרשת שקלים חל כ"ט אדר הראשון, וממחרת היה ר"ח, והיו מפטירין בן שבע שנים (מלכים ב' יב, א - יז) ולא מחר חדש (שמואל א' כ, יח - מב). והא לך סדר קריאת התורה לד' פרשיות: פרשת שקלים קורין למפטיר בס"ת שנייה מריש סדר כי תשא (שמות ל, יא) עד על נפשותיכם (שם, טז). ואם הוא ר"ח מוציאין ג' ס"ת וקורין בחד ו' מענייני דיום, לשביעי בס"ת שנייה: וביום השבת ובראשי חדשיכם (במדבר כח, ט - טו), קדיש. למפטיר בשלישית מסדר כי תשא כדלעיל. ומפטיר דשקלים דסליק קריאתה לבסוף והוא: בן שבע שנים. 
ואומרים יוצר וזולת דפרשה ואופן דר"ח. ואם חתונה באחת הפרשיות אומר פיוט יחדיו קודם ברכו, יוצר דפרשה אופן דחתונה דהיינו שביבי שלהבת, זולת הפרשה ובסיומא כראות חתן כו' בזולת דחתונה. חילוקי הפטרות בחתונה באחת הפרשיות, עיין (לעיל) [לקמן]. הג"ה מהרא"ק: מילה שחל באלו הפרשיות, פר' שקלים או פר' זכור או פר' החדש, אז אומר אופן וזולת וגאולה של מילה והשאר אשר שייך לאותו שבא מענייני הפרשיות. עיין במגילה פר' בני העיר במרדכי ובא"ז ובמיי' בהלכות תפלה פי"ג. אם בא פ' שקלים או פ' החדש בשבת דר"ח, אומר יוצר של פ' ואופן לך אלים דשבת ור"ח. לעולם שבת של הפסקה אומר יוצר אור זרוע, ובהפסקה שנייה אומר יוצר אורות מאופל. וכשאין שני הפסקות אומר בשבת דלפני שבת הגדול, עכ"ה. כל ארבע פרשיות אין מזכירין נשמות ואומרים צו"צ. כל ימי ניסן א"א תחינה, אך אומרים אא"א. ובשבת אין מזכירין נשמות ואין אומרים צו"צ. 

[ה] כתב רש"י למה קורין פ' שקלים סמוך לר"ח אדר, היינו כמו ששנינו באחד באדר משמיעין על השקלים. ולמה קורין פרשת זכור קודם פורים, כדי להקדים זכירה לעשייה ותהא זכור סמוך למפלתו של המן. ומנין שצריכין לקרות, שכן ארז"ל זכור יכול בלב, ת"ל לא תשכח הרי בלב אמור, מה אני מקיים זכור, ר"ל בפה. למה קורין בג' פרה אדומה, שכך אמרו חכמים שואלין בהלכות פסח קודם הפסח ל' יום. ולדידהו שום אדם לא היה עושה הפסח עד שיזה ויטהר, לפיכך קורין פרה אדומה בשבת שלישי שהוא הל' טהרות והזיות מטומאה לטהרה, ומתוכה למדו ישראל לטהר עצמם לפני הפסח כדי שיעשו פסח בטהרה. ברביעי פ' החדש ור"ח ניסן עניינו של יום הוא. א"ר לוי בשם ר' ירמיה ב"ח בדין היה שיקדים פר' החדש לפר' פרה אדומה, שבאחד בניסן הוקם המשכן ובשנייה בו נשרפה הפרה, אלא קודמין טהרתן של ישראל, דתניא בנבלתם לא תגעו, ר"ל ברגל שכל ישראל חייבין לטהר עצמן ברגל. 
אמר מהר"ש שאומר' ויעש חירום לפ' אלה פקודי לשבת (שפרשת) [ש]בין פ' שקלים לפ' זכור ושני פסוקים מן ותשלם, משום דהוי גמר מלאכות. ולא אמרינן כל ותשלם ולא ויעש חירום, דא"כ לא משכחת לה שאומרים ויעש חירום, אבל ותשלם אפילו אם אין אומרים אותה בכאן תמצא שאומרים אותה בסוכות בסוף. 

[ו] פרשת זכור, קורין למפטיר בשנייה בשלהי סדר תצא (דברים כה, יז - ט) זכור את אשר עשה לך עמלק. ומפטיר בשמואל (א טו, ב - לד) כה אמר ה' צבאות פקדתי. פרשת פרה, קורין למפטיר בס"ת שנייה סדר חקת (במדבר יט, א - כב) מתחילה עד תטמא עד הערב. ומפטיר ביחזקאל (לו, טז - לח) בן אדם. פרשת החדש, קורין למפטיר בס"ת שנייה בסדר בא (שמות יב, א - כ) החדש הזה לכם עד תאכלו מצות. ומפטיר ביחזקאל (מה, טז - מו, יח) ולעם הארץ. ואם הוא ר"ח בראשון באחד לחדש (יחזקאל מה, יח). הסדר כמו שפירשתי לעיל בפ' שקלים כשהיא בר"ח, הכא נמי לא שנא. 
כשחל שבת בין פרשת חדש לשבת הגדול, אומר אורות מאופל ליוצר. והיינו מתי שאין שני הפסקות דוקא. פרשת החדש ור"ח ביחד, אומר יוצר דפרשת החדש וזולת דשבת ור"ח. ומוציאין ג' ס"ת, בראשונה קורין ו' לעניינא דיומא, לשביעי בשנייה וביום השבת ובראשי חדשיכם (במדבר כח, ט - טו), אומר קדיש למפטיר, בשלישית החדש הזה לכם, ומפטיר בראשון באחד לחדש. 

[ז] מהרא"ק: אין מזיזין ארבע הפרשיות בהפטרתן ממקומן כי הם מפורשין בגמרא דידן. ומהאי טעמא אם חל חתן באלו ד', אין להפטיר של חתן כי אם אלו. ואלו הן: בן שבע, פקדתי, בית ישראל, בראשון בא' לחדש. וכן אם חל חתן ור"ח אז מפטיר בדר"ח דהוא כתוב בפסיקתא, וכן מחר חדש ושל חתן אינו מפורש בשום מקום. הג"ה: זה הכלל שוש אשיש דחתן דוחה כל הפטרות, חוץ מדר"ח ומחר חדש וחנוכה וד' פרשיות נו"ע אר"ק שד"ש, שאין שום הפטרה דוחה אותם. ואם ר"ח אלול אירע בשבת פ' ראה אז מפטירין השמים כסאי וכן מחר חדש, וא"צ (להצטרף) [לצרף] עניה סוערה עם רני עקרה לפרשת תצא. הג"ה: אבל השמים כסאי ומחר חדש אינה כתובה בגמרא (מהא) [והא] דאמר סוף פרק בתרא דמגילה ר"ח אב שחל בשבת מפטיר חדשיכם ומועדיכם, כתב המרדכי והרא"ש וס"ה דאנן לא נהגינן הכי, אלא נוהגין להפטיר [שמעו] דבר ה' שהיא מסימן דש"ח, דתלתא דפורענותא ע"פ הפסיקתא. וכן משמע קצת בא"ז דפריש תרין ותלתא טעמא כשחל ר"ח אלול בשבת שמפטיר השמים כסאי, וכאן ליתא הני טעמי. וכ"כ בהג"ה מיי' פ"ג דהלכות תפלה משום ס"ה דמפטיר שמעו דבר ה'. מיהו בסוף הג"ה כתב וז"ל: אמנם אנו נוהגין להפטיר השמים כסאי כמו שאר ר"ח. אכן באגודה פסק להפטיר שמעו כמו רוב רבותינו. וכן הנהיג מהר"י סג"ל נמי. 
מעשה פעם אחת חל חתן בפ' שקלים ור"ח באותו שבת, והורה ר' יעקב להפטיר בן שבע שנים כנגד שקלים ממה שקרא המפטיר. בשבת הגדול מפטיר וערבה לה' מנחת (מלאכי ג, ד - כד). ויש רוצים שאין להפטיר וערבה אלא בשבת שחל שבת הגדול בערב פסח. 
[- ואני המלקט בתר ליקוטי - בימי מהר"י סג"ל לא ראיתי שום חילוק, כי לעולם היו מפטירין בשבת הגדול רק מסדר הפרשה שחל בה]. 
אם חל חתונה בשבת שירה מפטירין ודבורה אשה נביאה (שופטים ד') ולא שוש אשיש, וכן נוהגין בווינא, ועיין הטעם במרדכי הגדול פ' בני העיר. לעולם אם הפטרה של חתן ושל פרשה בחד נביא, מפטיר של פ' ומקצת שוש אשיש. מתי ששני פרשיות מחוברות מפטירין בשל שנייה, (לבד) [חוץ מ]אחרי וקדושים דאז מפטירין בשל אחרי הלא כבני כושיים, [ולא] דהפטרה קדושים ויהי דבר ה' [כי] היא מדברת מתועבת ירושלים, מרדכי ואגודה. 
הג"ה במהרא"ק: אמר רב הונא ר"ח שחל באחד בשבת אז מפטיר מחר חדש. וא"ת מ"ש דר"ח אדר ור"ח ניסן דחל בא' בשבת דאין מפטירין מחר חדש. וי"ל מפטירין בשקלים דיהוידע דמוכחת דבאותו שבוע יהיה ר"ח אדר, וכן הפטרה בראשון באחד לחדש מוכחת דבאותו שבוע יהיה ר"ח ניסן, עכ"ל מרדכי פ"ג דמגילה. הג"ה: וכ"כ התוס' ס"פ כל שעה בד"ה אבל עושה אותו תכריכין למת וז"ל: ואנו מפטירין השמים כסאי וכן בפסיקתא, עכ"ל. דהפסיקתא לא איירי בר"ח שחל בשבת, אלא בהא פליגי על תלמוד דידן דלא מפטיר חזון ישעיהו אלא בשבת שלפני ט' באב, ודו"ק. 
ר"ח אב שחל בשבת, מנהג הוא באשכנז אז [ש]מפטירין סימן דש"ח ושל השמים כסאי בטילה. ר"ח אלול באחד בשבת אין מפטירין מחר חדש, ועיין בא"ז פרק בני העיר ותבין טעמא דכולהו, הטעם דוקא שבת ור"ח אז מדלגין ענייה סוערה ומפטיר השמים כסאי, לפי שהוא בנחמות ישעיה, אבל מחר חדש בספר שמואל דאין בה שום נחמות אין לנו לשנות הסדר, וכ"כ במרדכי הגדול שראה כן הלכה למעשה, כן ראיתי בתוס'. וכתב בא"ז פ' בני העיר דאין דוחין אחד מאלו הפטרות דש"ח נו"ע אר"ק מפני חתן, ע"כ [לשונו מהר"א קלויזנר]. וז"ל מרדכי: נהגו רבותינו שבוורמיישא ושבמגנצא דשבת שיש בו נישואין דחל בשבת של אחת הפרשיות [או שבת ר"ח או שבת ערב ר"ח, אגודה] דוחין הפטרה דחתן ומפטיר בפרשיות, וכן בשבת דנחמתא והם נו"ע אר"ק שד"ש, וכן באגודה מפטיר דנחמות משום דכולהו שמחה הן מנחמו ואילך, ועוד דסדרן כתוב בפסיקתא כדפי' לעיל. וכן נהג מהר"י סג"ל. 
אמר מהר"י סג"ל כשידוע שנקבע נישואין להיות על שבת פ' כי תצא, אז יהיו נזהרין מקודם לכן לשבת [פ'] ראה לחבר עניה סוערה עם רני עקרה, כדי שיהיה שבת דסדר תצא פנוי להפטיר שוש אשיש לנישואין, ודוק בו במרדכי פ' בני העיר. חתונה בשבת דחנוכה, עיין לעיל במאי מפטירין. 

ספר מהרי"ל (מנהגים) הלכות פורים 
=============================== 
קול בשיר נרים, לסדר הלכות פורים 

[א] פורים קטן שחל במעוברת בט"ו באדר הראשון חל פעם אחת בששי בשבת, ובמנחה יום ה' שאל ש"צ את מהר"י סג"ל אם לומר תחינה, ואמר שמן הדין אין לומר תחנה. אך זכור הוא לו שנוהגין לומר תחנה במגנצא וכן עשו. ואמר מ"מ ישובים שאגפיה אין לומר תחנה באותה לילה. ובששי שחרית לא היו אומרים תחנה ולא למנצח. ובשבת שהוא שושן פורים קטן אין מזכירין נשמות וא"א צו"צ. פעם אחת חל פורים קטן ביום א' ובשבת היו אומרים צו"צ. וביום שני בשבת דשושן פורים קטן לא היו אומרים תחנה, כי אם אל ארך אפים. 
הג"ה ממהרא"ק: פורים קטן באדר ראשון מעוברת י"ל למנצח ואין נופלין בתחינה. ואף בפורים שושן קטן אין נופלין, ואין אומרים צו"צ. וראיתי כתוב שפעם אחת חזן היה בווינא בפורים קטן ולא אמר למנצח בב' ימים, והזכיר גדול שהיה באותו פעם בבה"כ. וגם באותו קובץ ישן ראיתי כתוב שפעם א' היה בקרימז"א וכמו כן לא אמרו למנצח בשני ימים הללו. ויש טעם כמ"ש לקמן על ט"ו דאדר השני, עכ"ה. 

[ב] תענית אסתר הוא ערב פורים י"ג ימים לאותו אדר שחל בו פורים. ואם פורים ביום א' מקדימין התענית דלא פורענותא הוא. ובע"ש אין קובעין לכתחלה תענית כדי שלא להרבות תחנונים מפני כבוד שבת. לכן מקדימין עוד ליום חמישי שהוא י"א אדר ההוא. ואומר סליחות בתפלת י"ח ואלו הן: "אתה האל עושה פלא", "אתה האל עושה פלאות", "אדם בקום עלינו", פזמון "במתי מספר". חטאנו "האר פניך" והוא תמצא באמצע "אוילים מדרך". במגנצא אומר תחנון "עינינו לך תלינו" אחר שנפלו לתחנה, שומר ישראל. אל ארך אפים גם אם לא ביום שני וחמישי. וקורין בוקר וערב ויחל הפטרה דרשו במנחה. 

[ג] אמר מהר"י סג"ל אין להגיד ההלכה אל הבחורים בתענית אסתר וסמך לדבר אין אסתר מגדת. וכשתענית אסתר מוקדם לה' לא חש והגיד. וכן כשאירע ביום ד' הגיד בו ביום משום דביום ו' אין להגיד דהוא שושן פורים וע"ש ואין פנאי. ואמר דהוא סבר טעמא דאין מגידים מתוך שטרודים לעשות בצורכי פורים, כדרך שאין הולכים בישיבה בערב שבת משום טורח לכבוד שבת. והיכא דישנן בחורים פנויים דאית להון מטריחים אחרים לצורכן אין להקפיד שמגידין ההלכה בתענית אסתר. 

[ד] במנחה כשהולכים לבה"כ נותנין מחצית השקל ומעות פורים. ואמר מהר"י סג"ל דכל בן עשרים שנה ומעלה חייב במחצית השקל, והוא ל"ד הלי"ש וסימן והדל לא ימעיט ממחצית השקל (שמות ל, טו). במגנצא הוא עולה לשוה ג' פהמוש. והנותן שקלו צריך ג"כ ליתן מעות פורים שהם ג' מחציות המדינה. וראיתי שם שבעלי כיסים ויש מן הבינונים נתנו מחצית השקל. ואת מחצית השקל החזיקו לסייע בו אל העולים לארץ הצבי לשם שמים, ומעות פורים היו חולקים מיד באותו פורים לעניים כשאר צדקה. ובמקום שאין מנין יכול להחזיק מעות פורים לתת לאיזה מקום שירצה. 

[ה] ומתפללין מנחה וערבית מבעוד יום כמו בשאר לילות, ואין אומרים תחנה. ואומר בערבית על הנסים אף טרם שקראו מגילה. וממתינים עד הלילה, ועומד הקורא ומברך לפניה ג' ברכות מש"ז, ולאחריה האל הרב כו'. לאחר קריאת המגילה אומר הציבור אשר הניא עד בכל דור ודור. וחוזר הקורא ומתחיל בקול רם שושנת יעקב עד גמירא ומסיים הקורא להודיע שכל קויך כו' עד חרבונה זכור לטוב, ואתה קדוש. ואם מוצאי שבת אומר קדיש שלם לפני המגילה ע"פ הרוקח ואחריה ויהי נועם. וכן השיב מהר"י סג"ל בתשוב' וז"ל: נהגינן כסדר רוקח דגומר קדיש שלם קודם קריאת מגילה במוצאי שבת כשאר השנים, ואחר הקריאה מתחיל ויהי נועם וסדר קדושה ויתן לך, ודלא כראב"ן שכתב שלא לומר ויהי נועם אע"ג דבס' אגודה כתב כוותי', עכ"ל. 

[ו] הג"ה מהרא"ק: כשחל פורים באחד בשבת מקדימין ומתענין ביום ה' שלפניו משום דמתענין ומרבין סליחות, ואם עושין בששי לא היו יכולים להרבות תחנונים מפני טורח כבוד שבת, והואיל ונדחה עד יום ששי ידחה עד חמישי. אנו ממתינים עד הלילה לקרא המגילה. 
מעות פורים כל מקום שיש שם מטבע קבוע נוטלין ג' מחצית מאותה מטבע ונותנים אותה למעות פורים ולא מחצית של מטבע אחרת. ובמקום שאין שם מנין יכול לעכב מעות פורים דשלו לעצמו וליתן במקום שירצה, עכ"ה. 

[ז] בלילה אחר אשר הניא יאמר ש"צ ואתה קדוש, א"א ובא לציון שאין גאולה בלילה. ואם חל פורים באחד בשבת לאחר י"ח קדיש שלם וקורא מגילה ואומר ויהי נועם, עכ"ה. יש בהג"ה, שמעתי בשם ה"ר אליעזר אין זיי"ן בויהי נועם לפי שז' שבתות בשנה אין אומרים אותו, לכך כשחל פורים במוצ"ש אומר ויהי נועם ויתן לך כבימי חנוכה דמאי שנא האי מהאי. י"א שגם ביום מברך על המגילה אחריה. ביום א"א אשר הניא וא"א למנצח. זה הכלל כל יום חול שקורין בו הלל א"א למנצח חוץ מפורים שחרית, אע"פ שא"א הלל א"א למנצח משום שבמקום הלל קורין המגילה. 
הג"ה: אם חל פורים ביום א' א"א צדקתך בשבת בערבו כ"ש אם חל י"ד של אדר הראשון בשבת שא"א צו"ץ וכן אם ר"ח ביום א' א"א צו"ץ, עכ"ה. ביום שני אומר על הנסים. אנו לא נוהגין לומר על הנסים רק ג"פ ערבית שחרית מנחה, ואין נופלין, ואפי' רש"י כתב דא"א למנצח ואל ארך אפים לפי שנא' את שני הימים האלה (אסתר ט, כז), וכתיב ימי משתה ושמחה (שם, שם כב). 

[ח] הג"ה: מי שקורא לחולה וליולדת צריך לברך לפניה ולאחריה אע"פ שיצא כבר ידי חובתו בב"ה, דאמר בר"ה כל הברכות אע"פ שיצא מוציא חוץ מברכת יין והלחם שהן ברכת הנהנין. ואפי' במקום שאין שם מנין יכול אחד לפטור כולן אפילו את היודעים אותם, מכ"ש אם אחד יודע והשאר אין יודעין שאז קורא להם והם יוצאין, כדאמרינן סופר מברך ובור יוצא. ואם ירצו כולם קוראין לעצמם אם יודעים, עכ"ל במהרא"ק. 

[ט] פורים הוא י"ד אדר ואינו חל רק באחד דימי אגה"ו, ואומרים קרובץ ויאהב. אחר י"ח חצי קדיש ומוציאין ס"ת וקורין בסוף בשלח ויבא עמלק לשלשה לכל אחד ג' פסוקים. וגם אם אין פוחתים בתורה לקרא מעשרה פסוקים הכא כיון דסליק עניינא אין לחוש, וכ"כ באגודה. ואחר תפלת י"ח אומר חצי קדיש וקורין בס"ת פרשת עמלק ומחזירין. ועומד הקורא למגילה ומברך שתים לפניה. 
אמר מהר"י סג"ל דמהר"ם כתב דהקורא יברך ג"כ בשחר זמן בחשאי בשעה שהציבור עונין אמן. וא"א אשר הניא ביום רק ברכת האל הרב ולהודיע, ואח"כ פותחים אשרי יושבי ובא לציון. מהר"י סג"ל היה לובש בפורים את קטא ומטרונו שרגיל בהן ללבוש בשבת. 

[י] אמר רבא חייב אינש לבסומי בפוריא עד דלא ידע בין ארור המן לברוך מרדכי. ופירש"י לבסומי כלומר להשתכר. ושאלתי את פי מהר"י סג"ל אם כן צריך להשתכר ביותר, והשיב אלי דהכי פי' דברוך מרדכי וארור המן הם עולין בגימ' בשוה. ובקל ישתכר אדם דטועה לכוון מניינם, ואמר שכן הוא בספר אגודה. ואמר מהר"ש שכתב באבי העזרי דוקא מצוה לבסומי ולא חיובא. 

[יא] מילה אירע בפורים ואמר מהר"י סג"ל למול אחר קריאת התורה קודם המגילה, ואמר שכן הוא במנהגות מהרא"ק למול בפורים לאחר קריאת התורה ולא זכר לו סמך. ואמר חתנו הח"ר קאפמן סמך דבמגילה נאמר ליהודים היתה אורה וגו' (אסתר ח, ט), להכי מלין מעיקרא להיות גם התינוק בכלל יהודי. ואמר מהר"י סג"ל סמך משום דכתיב אורה ושמחה וששון, ואורה זו תורה שנא' כי נר מצוה ותורה אור (משלי ו, כג). שמחה וששון זו מילה שנאמר בה שש אנכי על אמרתך (תהלים קיט, קסב). נמצא דנסמך המילה לתורה. והיו קורין שם הנער מרדכי. ומהרי"ל היה סנדק לתינוק, וכשהיה נימול לא היה שם מפה ללפף בה רגלי התינוק כמו שרגיל אחר המילה שלא יתקלקל. וצוה מהר"י סג"ל ליטול מפה שגוללין בה ס"ת, ואמר שגם יריעה דס"ת גופה מותר ללפף בה מפני פיקוח נפש אם לא היה שם דבר אחר, ואמר דיטהרו המפה אח"כ ולהחזירה לב"ה דלא פקע בזה קדושתה ויתנו דבר להקדש שלא ליהנות מיניה בחנם. 

[יב] מנהג הוא לפתוח איגרת המגילה ולכפול יריעה על יריעה לקיים בה האיגרת הזאת. וכן השיב מהר"י סג"ל בתשובה. וכשהיתה מגילה לפניו לעיין בה אחר החזן לא הקפיד והניחה כרוכה. וכן הבנתי בו שלא היה מקפיד להכות המן כמנהג. פעם אחת פתח הקורא ברכת האל הרב אחר הקריאה טרם שכרכו איגרת המגילה, וגער בו מהר"י סג"ל והשתיקו עד שכרכו איגרת המגילה לכרך אחד והניחו לפניו ואז חזר והתחיל ובירך. וכן הלשון בסמ"ג חוזר וכורכה ומברך. 
אמר מהר"י סג"ל נוהגים נוסח ברכת האל על פי הרוקח: בא"י אמ"ה הרב את ריבנו וכו' עד החתימה בא"י הנפרע לעמו ישראל מכל צריהם האל המושיע. ומה שכתוב בסידורים עוד פעמים האל לא נהגינן רק פעם אחת בסיום הברכה כדפרישי'. ובסימני א"ז ובסימני אשר"י כתב האל בכל פעם ופעם. 

[יג] אמר מהר"י סג"ל דברוקח אמר טעמא דחמש מאות איש צריכין להיות בנשימה אחת עם שמות הרשעים משום דעשרת בני המן היו שרי חמשים על אותן חמש מאות איש. אמר מהר"י סג"ל מעשה במגנצא פעם אחת שהפסיק הקורא שלא הספיק לומר שמות הרשעים בנשימה אחת. והצריכוהו חכמי העיר לחזור לראש המגילה, וזה היה טורח ציבור בחנם דהיה די לו לחזור לחמש מאות איש. 
אמר מהר"י סג"ל שמקובל היה בעיניו מנהג של הר"ר שלום כ"ץ ש"צ כשהיה מגיע לומר בלילה הוא נדדה, אז היה מרים קול קריאתו ביותר ממה שעשה עד עתה, ומסתבר מנהגו משום דשם התחלת גאולת אסתר. 

[יד] בפ"ק דמגילה צריך למימתחי' וי"ו דויזתא. אמר מהר"י סג"ל יש מפרשים להאריכה בכתיבתה. והאשר"י פסק להאריך בנגינתה, וכן מהר"י סג"ל היה נוהג להאריך בנשימה וי"ו דויזתא כשהיה קורא. גמ' פרק הקורא למפרע אסור לכתוב אות אחת שלא מן הכתב, ואמר מהר"י סג"ל דהלכתא הכי והכותב איגרת המגילה צריך להוציא מפיו כל אותיות שהוא כותב. 
שאלו למהר"י סג"ל אמאי אין שום שם במגילת אסתר, והשיב משום דנתנה ליכתב למלכי מדי ופרס והם יכתבו לשם אלהותם. אמר מהר"י סג"ל חרבונא הוא היה אליהו, לפיכך אנו אומרים חרבונא זכור לטוב משום דזכור לטוב הוא אליהו. 

[טו] אמר מהר"י סג"ל שמנהג אושטרייך שבפורים מתפללים מנחה גדולה ואוכלין סעודת פורים אחר חצות היום והולכין ואוכלין כל הלילה, דאם סועדין מקודם היה להן שעת מנחה שעת שכרות ותפלת שכור תועבה. וכן ראיתי באיגרא ממהר"ר נתן ובנו הר"ר ליזר ושאר לומדים שהיו מתפללין מנחה מעיקרא וערבית אחר סעודה בחצות הלילה. 
[ופסק מהר"י סג"ל דהמושך סעודתו לתוך הלילה מ"מ יאמר על הנסים בברכת המזון שלו, אע"ג דכתב הרא"ש דאין צריך אז להזכיר על הנסים. וכן מי שמושך סעודה שלישית בשבת תוך הלילה יאמר רצה והחליצנו בברכת המזון שלו, כל זמן שלא התפלל ערבית שהבדיל בה]. 
אמר מהר"י סג"ל שטוב לשלוח מנות פורים דוקא מיני מאכל או משתה, ודוקא בשר או דגים מבושלין, שכן משמע פ"ק דביצה דלבית שמאי לא מתקרי מנות בענין אחר. 

[טז] אמר מהר"י סג"ל שכתב במיי' שעושין למגילה עמוד אחד לכורכה עליו כדרך שעושין שנים לס"ת, משום דס"ת גוללין לאמצעיתא צריכה שנים ומגילה נגללת מראשה לסופה די לה באחד. והעיד על חמיו מה"ר משה נאוימרק שהיה לו עמוד אחד למגילה שלו. ואמר מהר"י סג"ל יש לישב המנהג שאין נוהגין כן, משום דאית למ"ד מגילת אסתר לא נתנה לכתוב ע"י הנבואה ולא מיתקרי ספר, וראיה דאין אנו נזהרים מליגע בה ערום כמו בס"ת, דכל הנוגע בה ערום נקבר ערום בלא מצוה, ר"ל בלא אותה מצוה. 

[יז] אבל בפורים היה מה"ר שלומיל ז"ל והלך מהר"ש אצלו, והגיד אליו מה"ר שלומיל איך שמה"ר יונה הורה לו לילך ולשמוע קריאת המגילה ולחזור אח"כ לאבילתו. ושלוח מנות הי' מקיים מה"ר שלומיל באבילתו, עיין במיימון ותמצא דעות. וכן הורה מהר"י סג"ל אך אמר אם יוכל האבל לקבץ אליו עשרה להתפלל לו ולקרא לו המגילה הרי זה משובח. אמר מהר"י סג"ל על המת בפורים או בשושן פורים א"א צדוק הדין ולא קדיש דרבנן. 
הג"ה במהרא"ק: אבילות נוהג בר"ח בחנוכה ובפורים ובדבר זה שוין רבי' גרשום ומיימון וס"ה. שלא מנו חכמים ימים שאין אבילות נוהג בהן אלא שבת ורגלים ור"ה וי"כ אבל ר"ח וחנוכה ופורים לא מנו. ומהר"ם הנהיג ברוטנבורק לאבל שינעול מנעליו וילך לב"ה לשמוע מגילה ערבית ושחרית, ובצאתו יחזור לאבילתו. אבל הוא חייב לשלוח מנות לב' או לג' בני אדם כי הוא חייב בכל המצות. וכן העיד עליו בספר פרנס, ולא כא"ח שהעיד על מהר"ם שאמר שלא לנהוג אבילות בפורים. מי שמת לו אביו בפורים לשנה הבאה לא יניח מלשלוח מנות, ובאותו פורים שולח לעניים בשר או מעות רק לא תפנוקין שהם עשויין לשמחה. וכל דבר שמחה לא ישלח וגם לא ישלחו לו אחרים, ע"כ הג"ה במהרא"ק. 

[יח] אמר מהר"ש למ"ד שלא לעשות מלאכה בפורים אסור ג"כ לכתוב בשני ימי פורים דהוי נמי מלאכה. ומהר"י סג"ל היה כותב תשובות על שנשאל אליו וכותבם על הסעודה של פורים כשישב בשלחן. 
אמר מהר"ש שכתב בשכל טוב הא דלא עבדי' פורים באדר הראשון דהיינו חדש שנים עשר כאשר כתב במגילה, היינו כדי לקרב גאולת אסתר לגאולת מצרים. ואתא כמ"ד פ"ק דמגילה קורין אותה באדר השני ואמרי' מסמיך גאולה לגאולה טפי עדיף. כתב בשכל טוב אסתר היה בת ע"ה שנה במעשה דפורים, כי הדסה בגי' ע"ד ושנה אחת יליף ג"כ התם מקרא. ואומר שמעולם לא היה אדם שהיה בו חן וחסד רק אסתר. ולכך אומרים בפיוט האדרת החן והחסד לחי עולמים, ואף על פי שהיה באסתר זה היה לפי שעה. 
בפורים נתן מהר"ש חלת דבש שקורין לעקו"ך קודם סעודה, ואמר לברך עליו שהכל דדובשא עיקר כמחזור ויטרי. 
תמיה נשגבה בעיני מהר"ש מאין ההיתר לקרא ליולדת ולחולה המגילה בי"ג באדר, דדוקא לבני הכפרים מקדימין ולא בעיירות. נ"ל שאמר לקמן דלדידן ליכא שום הקדמה אפי' לבני הכפרים. ותירץ מהר"ש שהיה כיוצא לדרך שקורא אפי' מתחילת החדש. ואמר מהר"ש היכא שאפשר לקרות בלילה שאין לקרות כלל ביום. וממה נפשך אי חולה שיש בו סכנה רשאי לאכול בתענית אסתר מה איכפת ליה להמתין בקריאת המגילה בזמנה בלילה, ואי לית ליה סכנה אך בכה"ג שיוכל לסבול התענית נמי אין נפקותא כ"כ בהקדמה לכך יאחרנה, עכ"ל. 

[יט] ואדר (ב') הוא החדש י"ג והוא הסמוך לניסן בשנת עיבור והוא ז' פעמים במחזור קטן דלבנה, והן שנת גו"ח י"א י"ד י"ז י"ט. ואינו רק שני ימים ר"ח לעולם, ויום שני שלו רק באחד דימי בדו"ז. ומתי שיהא השנה שיחול עושים פורים קטן בי"ד ימים לאדר הראשון ודינו לעיל דאין שינוי בו רק משתה ושמחה. וסדר ארבע פרשיות מתחילין באדר שני. וכן פורים ומגילה וכל דיני פורים. וכשמברכין אלו שני חדשים אותה השנה בבית הכנסת קורין לראשון אדר הראשון ולשני אדר השני, וכן כותבין בגיטין כתובות ושטרות. ולפעמים תקופת ניסן מוקדמת להיות באדר הב' הסמוך לניסן, והוא בשנת ג"ח י"א י"ט למ"ק. 
עד כאן מסודר ספר זה לפי חדשי השנה. דבכל חדש מבואר מנהגיו איש על דגלו באותות. הי לך המנה מכאן ואילך שאר הלכות. 

ספר מהרי"ל (מנהגים) הלכות תפילה 
=============================== 
הא לך המנה, הלכות תפלה, מכל ימות השנה 

[א] הנהגת מהר"י סג"ל בבה"כ בסוף ימיו. היה משכים לבה"כ ואמר פסוקי דזמרה. כשאמר בשחר שמע ישראל דגבי לפיכך אנחנו היה מסים אחריו ברוך שם כבוד מלכותו לעולם ועד, משום שבאותו זמן היה מכוון לקבלת עול מלכות שמים, דרוב פעמים נמשך זמן קריאת שמע שלא בעונתה. לא היה עומד כשאמר הפסוקים לך ה' הגדולה וכו' דויברך דוד. וכשאמר מודים אנחנו לך דבסוף אותן פסוקים היה משתחוה מיושב בפנים נגד מזרח. 
כשאמר מהר"י סג"ל שמע ישראל דקריאת שמע הניח ידו על עיניו וכיסם עד סיום כוונת אחד. 
בשחר עמד לתפלת י"ח מתי שהתחיל ש"צ תהלה לאל עליון, במנחה כשירד ש"צ לפני התיבה ובערבית כשהתחיל ש"צ קדיש. 
חתיכת עץ היה מונח מתחת רגליו בבה"כ להשמר מקור הרצפה. וכשעמד לתפילת י"ח סילקו לצדדין והתפלל י"ח להדיא על עמידת הקרקע גופיה. 

[ב] כל סדר התפלה היה מתפלל על פה מלבד תפלת י"ח. החזיק סידור בידו הימין שהי' מתפלל מתוכו ושמאלו היתה תחת הסרבל נתון אל לבו. והיה מנענע גופו מאחוריו לפניו, והיה מכוון ביותר באבות ובמודים. כשהיה אומר ולירושלים וכן בונה ירושלים היה משתחוה למזרח. לא היה מונע לעמוד לתפילת י"ח כששהה לבא לב"ה גם אם היה ברור לו שלא יגיע עם ש"צ למודים. ואם הוא היה מחזיק באלהי נצור וש"צ אמר קדושה או אמן יש"ר, היה עונה עם הצבור ואח"כ סיים אלהי נצור, וכן הוא במרדכי פרק לולב הגזול ובא"ח. אם היה מסיים שמונה עשרה שלו תיכף שיושב ש"צ לתחינה, וכן במוצאי שבת אם פתח ש"צ ויהי נועם ותכף לו סיים מהר"י סג"ל פסיעותיו דאחר י"ח, אז היה נשאר עומד במקומו שפסע שם וכיסה פניו ואמר תחינה. או במוצאי שבת ויהי נועם טרם חזר לישב במקומו כדי שלא יהא נדמה לכלב שב אל קיאו. היה רוקד ג"פ באומרו קק"ק בקדושה, וכשאמר ברוך כבוד היה כורע וזוקף בשם, וכן באמר ימלוך היה כורע וזוקף בשם. לא היה מדבר עם שום אדם כל שעת הקדושה עד שענה אמן בסיום חתימת לדור ודור נגיד. לא היה אומר יהי רצון שעונין על ברכת כהנים ולא אמן על וישם לך שלום. 
ביום שני וחמישי גם אם הוא סיים והוא רחום וישב על מקומו, מ"מ המתין עד שנפל ש"צ בתחינה ואז נפל עמו. 

[ג] אמר שכתוב ברוקח שאל יגע אדם בשעת תפלה בצואת חוטמו או בצואת אזנו הואיל ומיתקרו אותן הליחות צואה בפרק המקבל. והוא היה נזהר בכך והיה לו סמרטוט בגד פשתן מוכן בסדק החומה בבית הכנסת במקומו ליטול בו ליחות חוטמו ולא נגע בה יד להשליכו ארצה כמנהג. ולפעמים נטלו בכנף סרבלו וניערו ארצה ושפשפה ברגליו. 
היה נזהר מאד לומר קרובץ, והיה כועס על הבחורים שהיו לומדין בבה"כ תוס' או שאר דברים בשעה שאמרו הצבור קרובץ, והם לא שמו לבם לומר אותם. היה רגיל לשאת עמו ספר ארבעה טורים לבה"כ, והיה לומד בו כל זמן שמאריך ש"צ בניגונין, או בשעת קדושה וקדיש. אמנם כשאמרו ציבור קרובץ היה נזהר לומר ג"כ עמהם. וכן בשעת קריאת התורה בשבת היה לו חומש שעיין מתוכו אחר הקורא, ולא היה לומד אפילו בין גברא לגברא. 
כשהגביהו התורה לגלול היה משתחוה נגד הכתב ואמר וזאת התורה וגו'. וכשהכניסה לתיבה הלך ממקומו שהיה יושב בצד דרום של מנורה והלך אחריה ללותה עד אצל המנורה. [כשהיה אומר בעלינו לשבח להבל וריק היה מקיא - פעם אחת כמו שנוהגין העולם -]. 
כשיצא מבה"כ היה הולך ועומד אצל המנורה. ומשתחוה למזרח ואמר מה שאמר והלך עד פתח בה"כ בפנים והיה משתחוה ויצא כמי שנוטל רשות מרבו ויצא. לא היה עומד לא לקדיש לא לברכו, אך כל קדיש שתפשו מעומד נשאר עומד עד שסיים אמן יש"ר. 

[ד] היה רגיל להיות לו נר שעוה דולק בכל יום בבה"כ בשעת תפלה. וגם היה לו נר שעוה מיוחד לשבת. ואם נשאר לו חתיכה מנר שבת במוצאו היה מחזיקו והיה מדבקו על גבי נר החול כשצריך לכך. [ולא היה מספיק את עצמו - בסליחות דימים נוראים - מן הנרות הקטנים של בית הכנסת, רק היו מיוחדים משלו כשהיה צריך להם]. 
מנהג ריינוס שמקדשין ומבדילין על היין בבה"כ והוא היה רגיל לקנות אותה המצוה לתת אותו היין לבית הכנסת. 

[ה] כשהיה מתפלל עם בחורים בחדרו אחר חזרת ההלכה היה מדליק שם נר אחד קטן של שעוה. ואם שהה עם החזרה סמוך לצאת הכוכבים מ"מ היה מתפלל תפלת המנחה. ומייתי ראיה מפרק כל כתבי א"ר יוסי יהי חלקי עם מכניסי שבת בטבריא, ר"ל מתוך שישבו בין ההרים ומחשכי להו מבעוד יום. וממוצאי שבת עם יושבי צפורי, ר"ל שישבו בראש ההרים. אלמא בני טבריא אם גם החשיך להם בין ההרים מ"מ אחורי ההרים עוד היום גדול ועדיין לא עבר שעת מנחה. ואמר שקבלה היה בידו מרבו המובהק מהר"ש. וש"צ שהיה להם אז התפלל י"ח דמנחה בקול רם, וכלם התפללו עמו. רק צוה לאחד מהן שהוא לא יתפלל עדיין כדי שיענה אמן אחר ש"צ, או יקרא אחד מבני העיר שהתפלל כבר והוא יענה. פעם אחת בערב ר"ח האריך עם החזרה סמוך לשקיעת החמה, ואמר אל הבחורים אל תאריכו במשא ובמתן ולמהר להתפלל ולומר יעלה ויבא ולקבל ר"ח כי כבר קיבלו הציבור בבה"כ, ואם נאחר ביותר נראה כעשינו עצמנו אגודות. פעם אחת איחר לבא לבה"כ במנחה בשבת עד שכבר קראו בתורה, וקידם את עצמו והתפלל י"ח עם הצבור ואח"כ קרא הפרשה. 

[ו] אמר דמנהג דיליה כשהשכים ללמוד קודם עלות השחר וכן בימי סליחות דימים הנוראים, אז היה אומר ברכת נטילת ידים, ואשר יצר, ואלהי נשמה, דכולהו כברכה אחת ולכך אין פותח אלהי נשמה בברכה משום דסמוכה לחברתה. וברכת לעסוק בדברי תורה והערב נא, ואשר בחר בנו, ואח"כ יברכך ה' כו', ואלו דברים שאין להם שיעור כו' כי יש בכל אלו מדרש, מקרא, משנה, ותלמוד. ואח"כ רשאי ללמוד כל חשקת נפשו. אבל בני אדם העומדים ממטתם כשיאיר היום ונכנסין מיד לבה"כ לא יאמרו בבית כלום. ע"כ מנהגי מהר"י סג"ל בבה"כ. 

[ז] מהר"י סג"ל היה מצוה לש"צ גם אם לפעמים אשר סיימו פסוקי דזמרה ולא היה שם תיכף מנין עשרה, אז יהא הוא יושב במקומו ולא ישיח שיחה בטלה, וגם אם ישתהה חצי שעה ויותר מ"מ יאמר ישתבח. וטעות הוא ביד המתחילין קדיש ומבטלין ישתבח בשהייה מועטת. 
[... ונשתהה אח"כ ביותר טרם יצטרף [יתוסף] מנין עשרה, ואח"כ כשיצטרפו ירד לפני התיבה, מ"מ יתחיל ויאמר ישתבח. וטעות הוא ביד ההמון שמדלגין ישתבח - בשהיה מועטת - ומתחילין קדיש אם אין שם מנין בתיכף - אחר סיום פסוקי דזמרה, - אך יזהר ש"צ בעצמו שאל ישיח דעתו בשיחת חולין - אחר סיום ויושע עד בהורידו פני התיבה - וישאר יושב במקומו ולא יזיק ההפסק גם חצי שעה או יותר]. 
אמר מהר"ש דכל התפלה לדידן קרויה אחת מן ישתבח עד סיום ובא לציון, לפיכך כשהתחילו אפי' ישתבח במנין והלך אחד מהן ופיחת המנין יכולין לגמור ולומר קדיש וברכו והכל. ועל היוצא ופיחת המנין נאמר ועוזבי ה' יכלו (ישעיה א, כח). ואמר מעשה בעיר עני"ש שהתחילו במנין ונפחת ולא רצו לסיים בלא מנין וטעות הוא בידם. וכן הוא בסמ"ג ובמיי' על כל דבר שצריך עשרה. 

[ח] אמר מהר"י סג"ל ששאלוהו על נער הנעשה בן י"ג שנה בשבת אם רשאי להיות ש"צ בליל אותו שבת. והשיב גם אם מהר"ם עשה סניף את שלא הגיע למצוה עדיין לזמן ברכת המזון עמהם לא קיימא לן הכי. ואף אם מוסיפין בע"ש מחול על הקדש, הני מילי על קדושת היום מוסיפין אבל לא שייך להוסיף על ימי הנער, ומאחר דאנו מתפללין בע"ש מבעוד יום לא יהא הוא ש"צ. ואמרו לפניו שנוהגין במדינת זקסן שהנערים נעשין ש"צ חדש אחד קודם שנעשו בני י"ג שנה, ואמר דלא נהגינן הכי. 

[ט] אמר מהר"י סג"ל דלכך כופלין כל הנשמה כו' משום דאיתמר יהי חלקי עם גומרי הלל בכל יום, ר"ל שמסיימין ספר תהלים שנתייסד בהללויה. והשתא אם לא יכפול פסוק האחרון לא נראה כמסיים, וכן במחזור ויטרי. ומטעם זה נמי כופלין ה' ימלוך לעולם ועד אחר סיום ויושע. עוד טעם אחר דכופלין ה' ימלוך משום דבסדר בשלח מן פ' קריעת ים סוף מפסוק ויהי באשמורת הבקר עד ה' ימלוך יש שם י"ח אזכרות של שם ארבע אותיות והם עולין במנין בין הכל ע"ב אותיות נגד ה' שבעים ושתים. ובפסוקי דזמרה מתחילין מויושע ונחסר ארבע שמות מן הפסוקים דקודם ויושע. ולכך כופלין ה' ימלוך ומוסיפין עוד פסוק כי לה' המלוכה כו' שיש בה שמות להשלים המנין, והחמישי אינו מן המנין רק מפרש ביום ההוא יהיה ה' אחד ושמו אחד, וכן במחזור ויטרי. 

[י] אמר מהר"י סג"ל גם העומד מלימודו לתפלה צריך לטהר ידיו טרם יתפלל. [פרק קמא דשבת איתא רמי פוזמקא ומצלי, אמר מהר"י סג"ל האידנא אין אנו חוששין לכך ויורדין פני התיבה - בשוקיים - יחיפים בלתי בתי שוקיים, דסמכינן על שאנו מלובשין סרבלין - ומלבושין - ארוכין לכסות הרגליים, אבל בימיהם היו הולכין ערטלאין - בלא סרבלין - ובגדים קצרים וחששו - והיו צריכים לכסויי רגליהם -]. [נשאל מהר"י סג"ל אמאי אין חוזר ש"צ תפילת י"ח דערבית בציבור כמו שאר כל י"ח - למנחה, - והשיב משום דתפילת ערבית רשות כדאיתא בברכות - ולא חוזרין מפני טורח הציבור]. 
מה שאנו מזכירין בתפלה שעירי ר"ח ודרגלים והא אינן באים רק לכפר על טומאת מקדש וקדשיו ואינו נמצא בגלותינו. עיין לעיל בהלכות יום כיפורים ותמצא. 
שכח יעלה ויבא הן בתפלה הן בברכת המזון, אמר מהר"י סג"ל דצריך לחזור בכל פעם מלבד בערבית לפי שאין מקדשין החדש בלילה. 
[אמר מהר"י סג"ל תיקנו לומר אתה חוננתנו - הבדלה - בתפילה באתה חונן סמוך לתיבת "בינה" ולא סמוך לחתימה שהוא לאחר תיבת "והשכל", וסמכו דבריהם משום דבינה ר"ת בשמים יין נר הבדלה]. 
אמר הא דאמר לא ישב בטל תוך ד' אמות של תפלה היינו דוקא יושב אבל עומד רשאי. 

[יא] אמר מהר"י סג"ל מי שאיחר לבא לבה"כ שכבר התחיל שליח צבור תפלת י"ח והוא עומד לתפלת י"ח שלו והגיע ש"צ למודים והוא עדיין לא הגיע, אז אם הוא מחזיק באמצע אחד מן הברכות ישחה עצמו עם הצבור כדי שלא יהא נראה ככופר אך לא יאמר מאומה דדי לו בשחייה לחוד. אך אם הוא מחזיק בסוף אחד מן הברכות אז לא ישחה, דלא תיקנו לשחות בסוף הברכות רק באבות והודאה, רק שם יפסוק וישתוק כל זמן שצבור עונין מודים כו'. 
מי שאיחר בערב שבת במנחה לבא בה"כ עד שאומר ש"צ ברכו, מ"מ הוא יתפלל י"ח דחול למנחה דאם הצבור קבלו שבת הוא לא קבל. 
אמר מהר"י סג"ל דרש"י גורס השיר שהלוים היו אומרים בבית המקדש, ורקח גורס במקדש. ואמר שכן הוא עצמו הגיה בסידור שלו כרקח. 

[יב] אמר מהר"י סג"ל כשש"צ יושב ליפול בתחנה יהא אחוריו לצד דרום ופניו לצפון, ויהא סומך ונופל על צד ימין. וכן במיי', דאז נמצא כפיפת ראשו לצד התיבה. ואם יושב להפך ומיסב על הימין צריך להיות נוטה מן התיבה ולא מיסתבר, ואמר במיימון סימן וימינו תחבקני. 
ואמר המתפלל בחצר בה"כ כל זמן שפתח בה"כ פתוחה נופל ומכסה פניו כשאומר תחנה. ואם הפתח נעולה יאמר תחנה בלתי כסוי עינים דאז לא מצי לקיים ויפול על פניו ארצה לפני ארון ה'. 

[יג] אמר מהר"ש דכך נוהגין דעד אחר ד' שעות ביום אנו קורין ק"ש בברכותיה ואפי' אם הזיד ולא קרא מקודם. אבל אחר מכאן אם הזיד ועבר ולא קרא אז יאמר פסוקי דזמרה וישתבח ותפלת י"ח אבל ק"ש בברכותיה לא יאמר. (אף) [אבל] אם נאנס שלא קרא יכול לקרוא בברכותיה אף לאחר ד' שעות כל היום כולו. לפיכך הקוברים מתים נוהגים לקרוא ק"ש בברכותיה לאחר ד' שעות כל היום משום דמחמת אונס העבירו. 

[יד] שאלו למהר"י סג"ל על קדיש יתום שהיו שם שלשה אחין ואחר. ושאל האחר אם יפיל גורל נגד כולן או כנגד אחד מהן ויפטר מכולן, והשיב דצריך להגריל נגד כל אחד ואחד דזכות אביהן עומד לו שזכה לבנים הרבה. 
ואם אבלים ח"ו בעיר ואירע למי שהוא לומר קדיש יתום יום שמת אביו, יכול לומר פעם אחת ואין האבל יכול למחות ואפי' הן הרבה. ואם אין שם אבלים אומר כל ג' קדישים של אותו שבת על אב או אם. והנכרי יש לו דין בקדיש יתום כמו בן העיר והעני כעשיר, קטן כגדול, ע"ה כתלמיד חכם. ואם היתום קטן מקרין לו מלה במלה. והעומד תוך ל' יאמר כל הל' שלו, ושעברו לו ל' שלו אינו יכול למחות ולומר אפי' פעם אחת. ואם יש שהגיע יום פטירת אביו יאמר פעם אחת גם בתוך שלשים של זה. 

ספר מהרי"ל (מנהגים) הלכות נשיאות כפים 
===================================== 
השם אל ארך אפים, יחננו בברכת נשיאות כפים 

[טו] אמר מהר"י סג"ל שראה בחמיו מה"ר משה נויאמרק כ"ץ שהי' עושה כאשר כתב הג"ה במיי' דכהן הנושא כפיו יגביה הימנית ע"ג השמאלית וע"פ הקבלה כן הוא. ואמר שנראה לו שגם חמיו לא עשה הדבר כתקנה דהיה מגביה יד ימינו כ"כ עד שנתפרדה לגמרי מיד שמאלו וכן לא יעשה. רק יניח אצבעות הימין על אצבעות השמאל כדי שלא ישבר החלון דבעינן ה' כוים, דכתיב מציץ מן החרכים (שיר השירים ב, ט) ר"ל ה' חרכים. 
ואמר דיזהרו הכהנים שלא לדבר מאומה עד ירדו מדוכנן, גם אם הורידו כפיהם. ויזהרו ליטול ידיהם אחר שנעלו מנעליהם טרם יאמרו הלל מפני הטינוף, עיין לעיל בהל' יום כפורים. אמר כהן אבל לא ישא כפיו. 

[טז] [שאלו ממהר"י סג"ל מי שאיחר תפילת ערבית סמוך למטתו, ואם עומד מק"ש ומתפלל אם צריך לחזור ולקרא ק"ש שנית לפני מטתו. והשיב לפרש"י פשיטא דלא צריך, ואף לפר"ת לא צריך דק"ש דקודם תפילה עולה לכאן ולכאן. ואמר דחייב אדם לקרא ק"ש קודם מטתו גם כשישן בצהריים ביום. וכן מסיק פ"ב דשבועות ר' יושע סדר וגני ופרש"י בהלך לישן ביום. אך לא יברך ברכת המפיל חבלי וכו' ולא ויהי נועם, רק ק"ש ושאר דברים הסדורים שם בשבועות]. 

[יז] [אמר מהר"י סג"ל אין פורסין פעמיים בשחר על שמע בפתח ב"ה, והבא לפרוס שנית גוערין בו. והפורס יאמר חצי קדיש - וברכו - וברכת יוצר עד חתימת יוצר המאורות, וכן במיימון. אבל במנחה יכולין לומר חצי קדיש בפתח ב"ה כמה פעמים שירצו רק שיהא בכל פעם אחד שלא שמע קדיש עדיין - מעיקרא. - ואמר דכתב באורח חיים דנוהגים שעומד הפורס - על שמע - מבחוץ אצל פתח ב"ה כדי שלא להטעות ש"צ. ואמר דתמוה לו השתא כשאין מנין עשרה בחוץ אצל הפורס היאך יצטרפו העומדים בפנים אליהן, וגם אפילו - אם - עומד הפורס תוך הפתח תחת המשקוף מ"מ איכא גיפופים ממנו מבפנים ומבחוץ, והיאך יצטרפו אליו, ודו"ק]. 

ספר מהרי"ל (מנהגים) הלכות קריאת התורה 
===================================== 
בשם יוצר המאורות, דין קריאה וספר תורות 

[א] אמר מהר"י סג"ל נראה מה שנוהגין ליכנס כל העם לראות הוצאת ס"ת והכנסה גם אם הם בשאר כל התפלה הולכין בחצר ביה"כ משום דברוב עם הדרת מלך, ונכנסין לכבוד התורה להאדירה בתפארה. ואמר דבא"ח הביא תשובה אחת דמטעם ברוב עם הדרת מלך נוהגין ביש מקומות לקנות הוצאת התורה והכנסה. והק' דבמסכת יומא פרק בראשונה אליבא דר' אליעזר בן יעקב מר סבר במקום שכינה לאו ארח ארעא, פירש"י דמתחזי כמאן דטריחא ליה מילתא. ולית ליה האי סברא ברוב עם הדרת מלך וקי"ל בכל מקום דברי ר"א בן יעקב קב ונקי ר"ל דבריו הן מועטין אבל נקיים הם דהלכתא כוותיה, נמצא דנוהגין נגד ההילכתא. ותירץ דלא קשה כ"כ, דהאי דקאמר ראב"י לאו אורח ארעה ברייתא היא, ולשם לית הילכתא כוותיה נגד מתני' דתנא הוא דאמר ברוב עם הדרת מלך. 

[ב] אמר מהר"י סג"ל צריך ליטול ס"ת בזרוע הימין שנא' מימינו אש דת למו (דברים לג, ב). מעשה במגנצא שהוציא ש"צ ס"ת אחר שלא היו רגילין לקרות בה וכבר אמר עליה ותגלה ותראה כו' עד הכל הבו, והרגיש מהר"י סג"ל בס"ת והשתיק את ש"צ, ואמר יודע אני בס"ת זו שאין מוגה וכמה טעות אית בה והצריך להחזירה ולהוציא אחרת, ושתק שליח צבור ונשאר עומד שם עד הובא לו האחרת וגמר הכל הבו כו'. 

[ג] נשאל למהר"י סג"ל במקום שאין כהן ויש לוי אם קורין לוי במקום כהן. והשיב אם הלוי מופלג מישראל שבעיר קורין לוי במקום כהן ואם לאו נתפרדה החבילה. ומה שארז"ל היכא דאין כהן דלא קורין לוי, ר"ל דלא יקרא בתורה הלוי לשני כדינו אבל בראשון במקום כהן רשאי לקרות. 
[אמר מהר"ש על הא דאיתא פר' האשה שנתארמלה או בחזקת שהוא גדול, דהוא לא ראה שקרא גדול לפני כהן, אך שמע שמה"ר עוזר ז"ל במדינת פאולן היו רגילין בעירו שקראוהו לס"ת בפני כהן אחר שהיה באותו פעם בבית הכנסת. 
הוגד למהר"ש איך שפעם אחת קראו אותו לס"ת במקום כהן אע"פ שהיה לוי בב"ה, א"ל שעשו שלא כדין. 
אמר מהר"ש שבתו' בברכות כתב שמתי שקורין בתורה אז שאר כל הציבור בלתי אותו שקורא לספר תורה אין לקרא בנחת עם החזן אלא ישתקו וישמעו הקריאה מן החזן. מה שנוהגין העולם לכסות הס"ת בשעת הברכה הראשונה והאחרונה, וכן מהר"י סג"ל נוהג נמי, וכן הניחה מכוסה כשירד ממנה. וברדתו כיסה את פניו בטליתו מעט, וסמך לדבר כתב בפענח רזא ויתן על פניו מסוה, ברדתו מן ההר. 
איתמר א"ר יהודה פותח רואה ומברך וקורא, אמר מהר"ש לאחר שקרא יש לו לגלול ואח"כ יברך, והר"ר אנשיל אמר שכתב בתו' שר"י היה נוהג לאחר הקריאה היה מניח טליתו על מקום כתיבת הש' והיה מנשק עליו]. 
אמר מהר"י סג"ל אבל קורין לתורה בחול אבל לא בשבת דאז נראה כאילו היה לו מעמד קבוע וצריך לנהוג בו דברים שבצינעא. אמר מהר"י סג"ל קורין לתורה אפי' עם הארץ. וכן הסומא, ולא נהגינן כהרא"ש דפסק דהסומא לא יקרא. 
פעם אחת טעה הקורא ובירך אשר נתן לנו תורת אמת כו' בתחלה, וגערו בו וחזר והתחיל אשר בחר בנו. וגער בו מהר"י סג"ל שנית והצריכו לחזור ולהתחיל ברוך אתה תחלת הברכה. 

[ד] בהפטרה של פרשת החודש כתוב הבא דרך שער צפון להשתחות יצא דרך שער נגב. אמר מהר"ש מכאן נהגו קדמונינו כשקראום לס"ת כשעולים על המגדל דרך פתח אחת יורדים דרך האחרת, ויש יורדים דרך אחוריהם. 
אמר מהר"י סג"ל אין להוריד מפה שקורין עליה על המגדל לתת אותה על העמוד שמתפללין עליו פני התיבה. אבל איפכא רשאי דמעלין בקדש ואין מורידין. 
[אמר מהר"י סג"ל המפות הקרועין ובלואין שקו' ווימפילש שגוללין בהן ס"ת, אין נכון לגלול בהן עוד, אך יגנזון או יעשו מהן תכריכין למת או יתקנו בהן תכריכין - מפות - אחרים הקרועין. ואמר מהר"י סג"ל שמיחה ביד הנשים שלא - יעשו תפירות פתוחות לנוי באותן המפות, דבמקום התפירה יתגלה הספר - יתפרו הווימפילש פתוחות תפירה מסורגת שקורין אופן נייט, כי מתי שגוללין הס"ת בהן נשאר חלק מקום התפירה. ואמר מהרי"ל - כל ימי תמהתי - שנשגבה פליאה בעיני אמאי אין - מתקנין - מנדבין העם מפות משי לגלול בהן הספר הלא מדובקין לגוף הס"ת יותר משאר המפות העליונות, - שתלויות על הס"ת - ואם משום דחייש שמא יתלכלכו בידי הגולל מאי קפידא הא יכולין לטהרם ולכבסם]. 

[ה] מהר"י סג"ל הקפיד על העומד למפטיר בשבת ואחיו כבר קרא בתורה משום עינא בישא. ומהר"י סג"ל הוא עמד למפטיר גם אם הוא בעצמו קרא כבר ללוי. וכן היה מורה על שעמד וקרא שביעי שרשאי ג"כ לעמוד למפטיר גם אם לא הפסיק שום קורא אחר בינו. 
מהר"י סג"ל בזמן שבנו נעשה בר מצוה וקרא בתורה היה מברך עליו בא"י אמ"ה אשר פטרני מענשו של זה. וכן איתא במרדכי הגדול ברכה זו בשם ומלכות. 

[ו] אמר מהר"י סג"ל מי שהיה לו חולי שקורין גיכט או חולי קדחת ונתרפא וקורא בתורה חייב להודות ברכת הגומל חסדים וגו'. ופעם אחת נחלה מהר"י סג"ל ונתרפא וקרא בתורה ושכח לברך הגומל וכבר סיים עליו החזן מי שבירך. וזכר הרב אחריתו וחזר על המגדל אצל הס"ת והיה מברך הגומל בקול רם. 
[מהר"י סג"ל מימיו לא נטל עטרה אפילו הרי"ש, רק היו קורין לו עמוד יעקב בן מורינו הרב ר' משה הלוי. אך לבנו הניח העטרה לברכו בן מורינו הרב ר' יעקב הלוי. וכן נהגו החשובים שבעיר אצלו דלא להקראות החבר והניחו לבניהם לומר עליהם בן החבר]. 
בתוכחות דבסדר בחוקותי קרא ש"צ יעמוד מי שירצה. וגער בו מהר"י סג"ל לקרא אחד מיוחד ככל שאר הפרשיות, דדוקא לתוכחות דבמשנה תורה קורין מי שירצה משום דאינהו נאמרו בלשון יחיד. וראיתי פעם אחת דעלה עני ואביון אחד לקרא באותן תוכחות דבמשנה תורה, וא"ל מהר"י סג"ל מה לך ולצערך הלא כבר בעו"ה נגעו בך התוכחות וכעס עליו שעלה. והיה מנהג במגנצא שהיו מתנים עם שמש ב"ה כששוכרין אותו שאם לא ימצא שום עומד לקרא אל התוכחות שאז הוא יקרא בהן, דמאחר שהוא מושכר לכך אין להקפיד כ"כ. 

[ז] מהרא"ק: סוף פרק תמיד נשחט מסיק מקבל את המלא ומחזיר את הריקן. מכאן אמרינן שליח צבור צריך ליטול ס"ת השנייה אשר לא קרא בה עדיין טרם נוטלין מפניו הראשונה לגוללה כדי שלא יהיו ידיו פנויות מן המצוה. ומכאן נמי פסקו במרדכי הגדול שלא ירד הקורא כבר עד יעמוד שם אצל התורה הנקרא לעלות אחריו. כל אימת שצריכין ג' ס"ת כגון ר"ח בשבת בחנוכה וכה"ג וליכא שם רק שנים קורין קריאה השלישית בראשונה שנגללת כבר, ולא קורא באותה שלפניו. 
וכתב מחזור ויטרי שיש לומר קדיש אחר ראשונה וקדיש אחר שנייה. ואנו נוהגין כשצריך ג' ס"ת דאין לומר קדיש רק אחר השנייה דהיא משלמת מנין הקוראים. וכ"כ מהר"ם דבכל שחר שקורין בתורה י"ל קדיש לאחר חשבון הקוראין, אבל במנחה בשבת ובמנחה תעניות א"א קדיש רק אחר הכנסת התורה. 
כמה הם הקוראין, כתב סמ"ג: בשבת קורין שבעה. ביום כפור ו'. ברגלים ה'. אין פוחתין מהן אבל מוסיפין עליהן. בראשי חדשים ובחש"מ ד'. במנחה של שבת ושל יום כפור, ובשני וחמישי, ובחנוכה ובפורים בשחרית, ובימי התעניות בשחרית ומנחה, קורין ג', ואין פוחתין ואין מוסיפין עליהן, עכ"ל מהרא"ק. 

ספר מהרי"ל (מנהגים) הלכות נטילת ידים, סעודה וברכות 
================================================== 
בשם אלהים ברא ארץ ושמים, צונו רבותינו ז"ל הלכות נטילת ידים, מקצת התעודה מהלכות סעודה, מקצת נערכות משאר ברכות 

[א] אמר מהר"י סג"ל מי שהשתין יטול ידיו ויברך אשר יצר לחוד. ואם עשה צרכיו דגדולים צריך לברך ענט"י ואשר יצר. אם עשה צרכיו קודם אכילה יטול ידיו פעמיים. על הראשונה יברך אשר יצר, ואשניה ענט"י. כתב בא"ז קטן גבי נט"י וז"ל: אין לברך עד לאחר ניגוב. אמר מהר"י סג"ל דהקשה למהר"ש ז"ל דאיתא בתו' פ"ק דפסחים דמברכין קודם ניגוב. ומשום הכי הוי עובר לעשייתן, ותירץ לו דאיתא באז"ג דקאי על מים אחרונים. ואין לברך ר"ל אין לברך ברכת המזון, ודוק. 
מליקוטי מהר"י ווייל"א. אין ליטול הידים ממי שלא נטל כדאיתא בערבי פסחים משום דקשה לרוח רעה. מהר"ם כתב דאסור ליטול מים מעכו"ם, דתנן כל המטמא במשא אין נוטלין ממנו לידים. מותר ליטול הידים לאכילה אפילו במים חמין, רק שלא תהא היד סולדת בהן. ולא בעינן רביעית רק לאכילה. הנוטל מן הנהר מברך על שטיפת ידים. [וכן הנהיג מהר"ר יודא לנדא]. 

[ב] אמר מהר"י סג"ל שצריך לחתוך חתיכת הבציעה תוך הלחם קודם ברכת המוציא, דאי מברך בראשונה ואח"כ חותך הוי החיתוך הפסק, וצריך להיות דבוק עדיין כ"כ שאם יתפוס בחתיכת הביצוע להגביה שיעלה אז כל הלחם עמו, דאז לא מיחשב כפרוסה, וכן בא"ח. והיה נוהג בכל ע"ש ויו"ט לעשות עוגה סלת לבצוע עליה, ומאחר דהיתה דקה לא היה צריך חיתוך מקודם, אך הניח ח' אצבעותיו למעלה על גבה והשני אגודלי' למטה ובירך המוציא, ובסיום הברכה כפפה מלמטה נגד מעלה עד תשבר, ואכל חצי זית ונתן כן לכלם. וכשהיה חותך הככר בחול לבצוע הי' מסבב החתך כמין טבעת ובאמצע הניחו מחובר, והיה בוצע החתיכה מלמטה נגד מעלה. עיין לעיל בהלכות שבת ותמצא שיעור חתיכת הבציעה ויותר דינים. 

[ג] כשהיו הבחורים אוכלים אצלו לסיום שעשה בכל שנה בחהמ"ס לשני מסכתות שלמדו בקיץ. וכן בח"ה דפסח לשני מסכתות שלמדו בחורף, או בל"ג בעומר, והיה הרב בוצע והגיע לאחד המסובין על השלחן השני לחלק ג"כ לחבריו והוא חלק לחבריו שאצלו. ואם לא הספיק לכולן שאל מן החתיכה האחרת אם נשאר. כי היא עיקר הבציעה ולא נטל מן הלחם שנשאר שם בידו שבצע ממנו בציעת המוציא. 

[ד] אמר מהר"י סג"ל שאביו למדהו בינקותו על הגלוסקאות הנושכות זו את זו ונתחברו הרבה יחד בעת אפייתן, הבוצע מאחד מהן אל יבצע במקום שנשכה בחברתה כי חשוב כאלו כבר נחתך שם, רק יבצע מצד החיצון שלשם הוא שלם. ומסתברא מפ' חלק גבי רב אשי אוקי ג' מלכים כו', ועשה שאלת חלום על איזה צד מלחם ראוי לבצוע והראה לו בחלום מהיכא דקדים בישולא בריפתא. ופירש"י דהיינו שנקרמו פניו היינו בכל צדדין מלבד בין לחם לחבירו. 

[ה] אמר לנו מהר"י סג"ל שהלך פעם אחת עם מהר"ר אהרן בלומלין הי"ד בדרך ויהי במלון בבית (הכותי שברכו) [הגוי כשרצו] לזמן ברכת המזון, היה לאחד מן הבחורים כלי אחד שנפגם ונשבר קצת בשפתו. וירע בעיני מהר"י סג"ל לזמן עליו דיש מפקין איסורו מהא דאמרי' כוס של ברכה צריך להיות חי ומפרשים דר"ל חי בלי שבירה דשבירת כלים היא מיתתן. נמצא האי דנפגם איתקצי לברכה. והביאו להן כלי בית שהיה שבור בסיס שלמטה, ואמר מאי אולמי' האי מהאי. א"ל מהר"א וכי צריכים אנו לכלי כסף במקום הדחק. ס"ד הסכימו לברך על אותו שגופו שלם ואין לחוש אם שבור בתחתיתו במקום הדחק. 

[ו] נשאל למהר"י סג"ל על שני בני אדם הא' חרש ושוטה ואידך הוא חרש אם הם מצטרפין לזימון. ואמר מאחר שמבינים ומכוונין לזה אין לחוש אם אינם שומעין הברכה. 
נשאל למהר"י סג"ל אם לזמן עם נער בן י"ב שנה וי"ג שבועות ולא התיר, שלא נהגינן לעשות קטנים סניף כדפי' לעיל בהלכות תפלה. 

[ז] אמר מהר"ש פת שנפל ביין תוך הסעודה יש לברך עליו ב"פ הגפן. כן ראיתי שכתב אחד משמו. ואני המלקט באומרים הבאתי סמך לזה דגבי נזיר כתיב וכל משרת ענבים לא ישתה (במדבר ו, ג). ש"מ דגם השרוי ביין האוכלו הוי בכלל שתייה. ואמרו לי שלא הבנתי הפשט דהי' ר"ל שיש לברך על היין פרי הגפן ולא נפסל במה שנפל בו הפת. והשבתי א"כ ה"ל לכתוב יין שנפל לתוכו פת מ"מ מברך עליו פרי הגפן. וכן עיין הדין עמי לעיל בהלכות סדר הפסח דפסק מהר"ש ג"כ על שריית מצה ביין לזקן. 
מהר"ש כשאכל הוא ואחד עמו, היה נותן לבנו או אחר שלא אכלו לשתות רביעית יין לצרף עמהם לברכת זימון. 

[ח] אמר מהר"י סג"ל שכתוב בנחמוני רבים טעו בדין זה שאמרו מעשר זתים וענבים מן התורה ואינו כן. ומייתי ראיה לדבריו דאין חיוב לעשר מדאורייתא אך תירוש ויצהר. אמר מהר"י סג"ל דאיפשר דנפקא מינה לענין ברכת שהחיינו דאף אם בירך זמן על פרי של זתים וענבים מ"מ צריך לברך זמן שנית על התירוש ויצהר. ואמר שדין זה רפיא בידיה. 
אמר מהר"י סג"ל שיש לברך שהחיינו על כל מין פרי גם אם שם אחד להן מ"מ מחולקים לכמה מינין לברכת זמן. וכן עיין לעיל בהלכות ט' באב. 

[ט] אמר מהר"י סג"ל היו לפניו כמה מיני פירות מיני העץ ובירך על אחד פוטר את כולן. ואם הובאו עוד אח"כ צריך לחזור לברך עליהן. 
נשאל למהר"י סג"ל מה מברכין על היין מבושל, והשיב י"א כה וי"א כה. והוא ודודו מה"ר יעקב לוי גיילנהויזן איקלעו לבית אחותו והביאה להן יין מבושל. דודו היה מברך פרי הגפן והוא אמר שיש לברך שהכל נ"ב. 

[י] שאל הר"ר גומפרעכט מאחיו מהר"י סג"ל מי שיושב ואוכל רק פירות או כה"ג, מהו שיצא בברכת המזון ששומע מפי אחרים ולא צריך ברכה אחרונה על הפירות שאכל. והשיב מי שאכל פירות אפילו הן מן ז' המינין דטעונים ברכה מעין ג' כתב מה"ר מנחם ז"ל בתשובה בהג"ה באגודה דלא נפיק בברכת המזון ששמע מפי אחרים, והביא ראיה לדבריו ולא פירש הראיה. ולע"ד נראה ראיה מדברים הבאים לאחר הסעודה שלא מחמת הסעודה דטעונים ברכה לפניהם ולאחריהם ואין ברכת המזון פוטרתן. ואפי' הבאין בתוך הסעודה שלא מחמת הסעודה דטעונים ברכה אי לאו דגרירה בתר פת לא היו נפטרים בברכת המזון לפי' התוס'. 
נשאל למהר"י סג"ל אם בירך אדם על יין וכשטועם נמצא מים אם צריך לחזור ולברך על היין וגם היה דעתו להוציא אחרים בברכתו. והשיב שא"צ לחזור ולברך פה"ג שנית. מאחר שמתחלה היה דעתו לשתות יין. וגם לאחרים שהיה דעתו להוציאם יש להם יין לפניהם או הם טועמים יין אח"כ. 

ספר מהרי"ל (מנהגים) הלכות נישואין 
================================= 
בכאן נתנה, הלכות חתונה 

[א] כשהיה נשואין במגנצא בימות החמה היו נוהגין ביום חמישי להתפלל מנחה ג' שעות אחר הצהרים שכבר הגיע מנחה גדולה בשש ומחצה. והיו אומרים תחינה וסועדים סעודת הנישואין ואח"כ היו מתפללין ערבית. 
כשהיה חתונת בן מהר"ש ביום חמישי קודם יז בתמוז שהיה אחריו ביום א', צוה לילך לבה"כ כשקשקש ד' שעות אחר חצות והתפללו הרב עם הציבור מנחה וערבית, ואח"כ היתה סעודה. בימות החורף סועדים בלילה ומתפללין מנחה וערבית יחד כשאר ימים, ואומרים תחנה אם אין החתן בבה"כ. 

[ב] כעלות השחר ביום הששי היה קורא השמש לבא לבה"כ, והיה קורא אגב לבא אל המאן. ואז הוליך הרב החתן לפניו, יש מקומות שמנגנין אז מחול המצוה, מה שעושים במוצאי שבת אחר הבדלה. וכל העם אחריהן לאור אבוקות עם כלי זמר לחצר בה"כ, וחוזרים עם האבוקות והכלי זמר ומביאים הכלה וחברותיה. וכאשר תבא עד פתח חצר בה"כ הלך הרב והחשובים והיו מוליכין את החתן לקראת הכלה. והחתן תופש אותה בידו, ובחיבורן יחד זורקין כל העם על גבי ראשן חטין ואומרים פרו ורבו ג"פ. והולכין יחד עד אצל פתח בה"כ ויושבין שם מעט ומוליכין הכלה לביתה. והיתה מלובשת שרגנז למעלה בכל בגדיה והינומא על פניה וקורזין במקום סרבל. ואת החתן מוליכין לבה"כ מלובש בגדי שבת, והמטרון שלו תחובה לו דרך צוארו כמנהג בריינוס זכר לחורבן להעלותו על לב בראש שמחתו. ומושיבין אותו מצד התיבה במזרחית צפונית. ופותחין אדון עולם ופסוקי דזמרה. מנהג במגנצא כל שעה שאומרים פסוקי דזמרה מקלעין את הכלה, ונותנין לה הטבעות. וא"א תחינה רק אומר למנצח. [ופעם אחת - שמעתי - אמר החר"ש [שלום] כ"ץ ש"צ למנצח - תחינה - ולא מיחה בו הרב מהר"י סג"ל]. 

[ג] במגנצא עושין הברכה מיד אחר התפלה בשחר. וכל קרובי חתן וכלה לובשין בגדי שבת. ומהר"י סג"ל היה עושה הברכה, מתוך כך היה לובש ג"כ בגדי שבת לכבודם. אך טלית המיוחד לו לחול לבש, אכן בהלולת בתו היה לובש ג"כ טלית המיוחד לו לשבת. ומביאין הכלה עם כלי זמר עד פתח בה"כ. וממתנת שם עד שמוליך הרב את החתן על המגדל בה"כ. והיה מניח לו אפר קיטמא שרופת אש תחת מטרון על ראשו במקום הנחת תפילין זכר לחרבן, וכן במימוני הלכות ט' באב פ' חמישי. ואח"כ הולכין הרב וחשובים עמו ומביאין הכלה. והרב היה תופס אותה בבגדיה והוליכה והעמידה לימין החתן על שם נצבה שגל לימינך (תהלים מה, י), והעמידן אחוריהן לצפון ופניהם לדרום. [והרב היה עומד בצד מערב ופניו נגד המזרח]. ואמו של חתן ושל הכלה היו הולכות ועומדות אצלה על המגדל בשעת הברכה או שאר קרובים במקומה. אם היו שם אבלים צוה מהר"י סג"ל שיצאו חוץ לב"ה בשעת הברכה. 
מנהג שנוטלין את הציפל מן המטרון של חתן ומניחין על ראש הכלה להיות להן לחופה. אכן מהר"י סג"ל בהלולת בתו נטל שפת צעיפין שקורין ענד והניח עליהן לחופה, ואמר דזכור לו מקדם המנהג כך על שם ותקח הצעיף ותתכס (בראשית כד, סה), ונשכח ולקחו הציפל. ואם הכלה אינה טהורה לבעלה מסירין מעל ראשה מיד אחר ברכת אירוסין. 
ומזומנים שני כוסות אחד לברכת אירוסין ואחד לברכת נישואין. לבתולה נוטלין צנצנת שפיה צר לומר עדיין בתולה היא. 

[ד] לאלמן ולאלמנה עושין הברכה בחמישי בשבת בחצר בה"כ אצל פתח בה"כ. והיו נוטלין מקידה של חרס פתוחה שקורין קרויז לומר פתחה פתוח. גם לא יקח צלוחית פתוחה שמא יעבור אדם אח"כ ורואה שברי הכלי וסובר שהיה צנצנת והיתה בתולה, ולאחר זמן יעיד כך עליה ואולי יבא לידי תקלה. ואומרים תחינה. אך אם הוא בחור והיא אלמנה או אלמן נשא בתולה יש להן כל דין בחור ובתולה. אך לאלמנה הברכה בחצר בה"כ ובמקידה דחרס. 

[ה] אמר: ואסר לנו הארוסות והתיר לנו את הנשואות וכו'. אחר ברכת אירוסין היה קורא לשני עדים והראה להם טבעת הקידושין אי הוה שוה פרוטה. ואמר הרב להן ראו זה הטבעת מסתמא הוא שוה פרוטה, ואמרו הן. ואם היתה קטנה היה שואל עליה כמה ימי שנותיה לדעת אם ראויה היא לקבל קדושיה. שאלו למהר"י סג"ל קטנה יתומה שאין לה אב או אח מי יקבל קידושיה, ואמר דהיא בעצמה תקבלה. ואמר לעדים שיראו שיקדשה וגם שיאמר כדין, הרי את מקודשת לי בטבעת זו כדת משה וישראל. והיה תוחב לה הטבעת באצבע שאצל האגודל. ואם אינה טהורה אינו נוגע בה אך הניח ליפול מעצמו לאצבעה. ואז קרא לשני עדים אחרים להעיד על הכתובה והתנאים. ולא היה מקפיד לקרא לה הכתובה ולא התנאים רק קבלו קנין שהעדים יתקנום כדין. היה הרב עומד במערב ופניו למזרח, וכשאמר שמח תשמח רעים האהובים הפך פניו לקראת החתן והכלה, כשגמר הברכה נתן לחתן לשתות ואח"כ לכלה. והרב החזיק בידו הכוס, ואח"כ נתן את הכוס ביד החתן והפך החתן את פניו לאחוריו ועמד נגד צפון וזרק את הכוס אל הכותל לישבר. ומיד ממהרין עם החתן דרך שמחה להכניסו לבית חתונה קודם הכלה. 

[ו] אמר מהר"י סג"ל מנהג שאחר הברכה שאוכלין חתן וכלה יחד ביצה ותרנגולת. והיה מנהג קדמונים לייחדם בחדר אחד בזמן אותה הסעודה ויצאו כל העם. ועושין זה כדי שיהא לבו גס בה. ואין שם רק אשה אחת מקרוביה המשרתת להם, ואח"כ נכנסין כל הקרובים ומי שירצה ואוכלים ג"כ עמהם כדי לשמחם. והאידנא נשכח המנהג ונכנסין הכל בראשונה ואין שם שום יחוד, ולא נכון הוא. ומברכין גם באותה סעודה שבע ברכות. 

[ז] במדינת ריינוס אין מברכין שבע ברכות בסעודת העם עם החתונה רק בליל שבת ובשחריתו, דאין לנו פנים חדשות רק יום השבת. ובסעודה שלישית שהשמחה במעונו ואשר ברא. ומהר"י סג"ל היה אומר ג"כ דוי הסר בסעודה שלישית בהלולת בתו. [ואמר דלא ידע היאך נתפשט טעות ההמון דלא נהגו לומר דוי הסר באותה סעודה - כי כל ימיו ראה ברבותיו שברכו אותו. -]. ובימות החורף דסועדים במוצאי שבת עם החתנים אומר ג"כ שהשמחה ואשר ברא. ותו לא בשום סעודה אחר כך כל השבעה. ביש מקומות כל שבעת הימים אחר נישואין כי יבא אדם נכרי בבית החתן והכלה שלא היה בהלולא מברכין שהשמחה ואשר ברא. 

[ח] מנהג שמתפללין הנערים בליל שבת בבית החתונה אצל הכלה והחתן, ואינן נכנסין לבה"כ עד בשחרית בשבת. 
שבת שחרית כשיסיימו פסוקי דזמרה הולכין חשובי העיר ומביאין החתן לבה"כ ומטרונו על ראשו כמנהג ואינה תחובה דרך צוארו, ומושיבין אותו במזרחית צפונית מצד התיבה. והולכין אבי החתן והכלה ובוררין לו שושבינין ומושיבין אותם אצל החתן. ואמר מהר"י סג"ל שיש לסדר קודם שבת לכמה בני אדם מספיק הסדר ג' פסוקים לפחות לפרשה, לפי אותו סך בוררין שושבינין כי אין לחזור בסדר אחוריו כדי לקרא כמה שירצה. וכן ראיתי בהלולא דבת מהר"י סג"ל ביררו שושבינין דלא הספיק הסדר לכולם ונשארו הרבה אחר סיום הסדר ויצאו חפשי. 

[ט] ש"צ אומר פיוט יחדיו בשיר המעלות קודם ברכו. יוצר אייחד, אופן שביבי שלהבות, אמת ויציב של יו"ט זולת אמהות. אלהיכם בקדושה למוסף. מרשות לחתן, ועולה החתן וכל שושביניו. ובסיום הקריאה יאמר ש"צ ושוביניו "אתניה" "שבחיה", "שדי פתח ידך" אומר ש"צ לבד, והפסוקים מקרא ותרגום "יה בשר ואתה חתן" כו'. ומסיים אותה חרוזה וחוזר החתן למקומו. ואין פוחתין אל סתם חתנים פחות מג' פעמים מי שבירך, מי שבירך כו' בשביל שנדר שעוה למאור, מי שבירך בשביל שנדר מפה לס"ת, מי שבירך בעבור שנדר צדקה ללמוד נערים או לצדקה להשיא בתולות וכה"ג. [ושאלו למהר"י סג"ל אם רשאי ליתן המפה - כשהנישואין בקהילה אם יכול לשנות לשלם - לאיזה קהילה [ב"ה] - אחרת - שירצה. ואמר אין לשנות - צריך לשלם - לאותה קהילה [ב"ה] שהנישואין שם]. 
כללא הוא נישואין שחל בשבת שיש בו בלא"ה יוצר ואופן וזולת אומר של השבת. ובסוף כולן מקצת דחתן ליוצר חרוזה האחרונה. וכן לאופן ובזולת מתחילין בראות חתן כו'. ואיזה הפטרה דשל חתן דוחה אותה או שהיא נדחת מפני אחרת עי"ל. 
במנחה אם אין החתן בב"ה אומר צו"ץ. אמנם רוב פעמים מונעין אותו מליכנס. וכן הסימן במקום נו"ץ א"א צו"ץ והלולא בלע"ז נו"ץ. וכן במהרא"ק. [מהר"ז [זלמן] שטין העיד על מהרי"ל בהלולא בריה שמעון בעיר ורנקנורט אחרו בסעודה שלישית במנחה בשבתה בימות הקיץ כל כך עד שהחשיך כ"כ של /שלא/ יכלו לקרוא בתורה בלא נר, ואז הניח מהרי"ל - לומר - לגוי להחזיק נר בידו להאיר כדי לקרות בתורה]. 

[י] בדידי הוה עובדא שבחור הייתי ונשאתי גרושה, ותקנתי טלית חדש לנישואין ונתעטפתי בו מקודם הנישואין בשבועות לכבוד הרגל, כי אמרתי מאחר שהורגלתי במדינות אחרים ללבוש ציצית מיום שנעשיתי בר מצוה ולא נהגתי בארץ מולדתי בריינוס שנוהגין שגם נערים גדולים אין מתעטפין בציצית עד נושאין אשה וסמכוה להא דכתיב גדילים תעשה לך וסמיך ליה כי יקח איש אשה, ואני שניתי כשאר ארצות ואמרתי כבוד רגל עדיף. ואחר הרגל אמר אלי אמ"ץ מהר"י סג"ל דשלא כדין עשיתי דיום חתונה עדיף לגבי בחור מכל רגל וכל כלי חדשים יחזיק לנישואין. 
וצוה עלי לעשות הברכה בששי בשבת ולעשות שושבינין כדין בחור שנשא בתולה, ואין לשנות מידי רק לעשות הברכה בחצר ב"ה על מקידה של חרס כדלעיל. וכן עשה לי אמ"ץ מה"ר זלמן שט"ן ע"ה באופנהיים במעמד הרבה חשובים ובחורים שהלכו עמי בספינה ג' פרסאות מק"ק דמגנצא עד לשם. 

[יא] מה שהכלות הבתולות פרועות ראשן וסותרין קליעת שערן מפני שצריכין טבילה וחפיפת הראש, ומטעם זה חברותיה סועדות עמה בשחר מאכלי חלב ודגים שאין חוצצין בין השינים. והמנהג שגם שאר הבתולות פורעות ראשן וסותרות קליעתן כדי לחפות עליה לצניעות שאין לגלות שמיוחדת היא לטבילה. 

[יב] אמר מהר"י סג"ל במרדכי פ' החולץ איתא דמהר"ם כתב בתשובה דכ"ד חדש מלאים בעינן שתמתין מינקת טרם תינשא, ואם השנה מעוברת נתעברה לתינוק 

[יג] אמר מהר"י סג"ל מה שנוהגין במדינת קלוני"א כתובת בתולה מאתים, ובמדינת מגנצא שש מאות, היינו משום שבני גליל העליון יותר מיוחסים מבגליל התחתון ולמיוחסים מעלין כתובה כדאיתא בריש מסכת כתובות. 
פעם אחת תפס הסופר שטר הכתובה אפשיטא דספרא, וא"ל אבי הכלה תניח לחתום העדים ואח"כ תחזיקו עד שיתן החתן שכרך. אמר מהר"י סג"ל דאז היה החתן באיסור אצלה מאחר דאין כתובתה ברשותה כאילו אין לה כתובה, ואסור להיות אצל אשתו אפילו שעה אחת בלא כתובה. 

[יד] אמר מהר"י סג"ל מתי שמקיימין טעיות בשטר כתובה או שאר שטרות אם נמחק תיבה שלימה וכתב אחרת צריך לכתוב בקיום תיבה פלו' דעל הגרד בדלת לשון להתגרד בו דאיוב, ולא הגרר בשני רישין. והיכא דמקצת תיבה נמחק וכתב אותיות אחרות אז יכתוב בקיום אותיות פלונית דעל המחק ולא יכתוב דעל הגרד. 
[אמר מהרי"ל מה שנוהגין בני ריינוס שיחתום החתן על הכתובה פב"פ החתן ואין חוששין שיכתוב החתן אחר האב, מ"מ קאי ארישא. וראייה מקרא - ומייתיהו ריש פ"ב דיומא - שאול בן קיש מלך ישראל, נמצא אע"פ ששאול הוא המלך כתב מלך ישראל לבסוף. אבל לענין גיטין אינו כן, עי' לקמן הלכות גיטין. אבל בני אושטרייך [ארץ הדמים] נהגו גם בכתובה לחתום פלוני החתן בן פלוני, וראייתם מפסוק שנא' נחמיה התרשתא בן חכליה (נחמיה י, ב). 

[טו] כתובת בתולה הראוה למהר"י סג"ל לראות אם נכתבת כתיקנה, ומצא כתוב בה: אמר לה להדא פלונית בת פלונית בתולתא דא, ואמר דהיה לו לכתוב להדא בתולתא פלונית בת פלוני. אך מאחר דבדיעבד כתבוה אין לפוסלה בכך. וראה גליון שטר הכתובה בסבוב מכל צד יותר מרוחב ב' אצבעות לנוי, וצוה לקצר גליון דבצד ימין עד לרוחב אצבע אחד בצמצום. דחיישינן אולי יזייף שום אדם ויכתוב על שום אדם חוב אחר נגד חתימת העדים ויגבה בהן משום דמעידין על כל שלפני חתימתן, וכן למעלה נמי יקצר מטעם זה. ואגב שמקצר אלו שני צדדין יקצר ג"כ צד שמאל לנוי השטר. וה"ה כל שטרות. ואמר דהחתן יחתום בצד שמאל בסוף השורה כנגד העדים, ולא אצל העדים דהוא קרוב אצל עצמו ואסור להעיד. ואם חושש שמא יזייף אדם דלא מעלי נגד חתימת ידיו מאי דבעי, ימשוך חוט עם דיו מסוף חתימת העדים עד התחלת חתימתו. ויהיבנא בין ה' לב' יהא מלא יו"ד. ואם דלג צריך לתלות' ביני חטי ולקיימה לסוף. 

[טז] כתובה דאלמנה דארכס' מצא מהר"ש כתוב בה דחזי ליכי מדאורייתא, והצריך להעביר קולמוס על תיבת מדאורייתא ולקיים לבסוף משום דכתובת אלמנה ליתא דאורייתא. ואמר מהר"ש כתב בתוס' דכתובות אע"פ דפליגי תנאים ואיכא מ"ד דכתובת בתולה דרבנן מכל מקום נהגו לכתוב דחזי ליכי מדאורייתא, עכ"ל. ואמר ה"ר זלמן שהיה בנוישטט ולא היה כותב גם לבתולה רק בסתם דחזי ליכי, ואמר שכך קבלה בידו ממה"ר מענלין מאוברלינגן דנהי נמי דהתוס' כתבו ונהגו, מ"מ מה לנו להכנס בספק. 

[יז] הי לך טופס שטר כתובת בתולה אלמנה וגרושה כמנהג מהר"י סג"ל ע"ה. 
בששי בשבת בשני ימים לחדש אייר שנת חמשת אלפים ומאתים וארבע עשרה לבריאת עולם למנין שאנו מונין כאן במדינת מגנצא איך פב"פ אמר לה להדא בתולתא. ארמלתא. מתרכתא לבתולה כותבין בכל מקום מרת, מלבד בראשונה דכותבים בתולתא פלונית. מרת פלונית בת ר' פלוני הוי לי לאנתו כדת משה וישראל. ואנא אפלח ואוקיר ואזון ואפרנס יתיכי כהלכות גוברין יהודאין דפלחין ומוקרין ומפרנסין לנשיהון בקושט' ויהיבנא ליכי מהר בתוליכי. ארמלותיכי. מתרכתיכי. כסף זוזי מאתן (מאה) דחזו ליכי מדאוריתא (מדרבנן). ומזוניתיכי. וכסותיכי וספוקיכי ומיעל לוותיכי כארח כל ארעא. וצביאת מרת פלונית בתולתא. ארמלתא. מתרכתא. דא והות ליה לאנתו ודן נדוניא דהנעלת ליה בתולה ויש לה אב אז כותבין מבית אבוה בין, ואם בתולה ואין לה אב כותבין מבי נשא בין, ולאלמנה או גרושה כותבין סתם דהנעלת ליה בין. בין בכסף בין בדהב בין בתכשיטין במאני דלבושא ובשמוש ערסא חמשין. עשרין וחמשא. לטרין וצבי ר' פלוני חתן דנן והוסיף לה מדיליה חמשין. עשרין וחמשא לטרין סך הכל מאה. חמשין לטרין דכסף. וכך אמר פלוני חתן דנן אחריות שטר כתובתא דא קיבלית עלי ועל ירתי בתראי להתפרע מן כל שפר ארג נכסין וקנינין דאית לי תחות כל שמיא דקנאי ודעתיד אנא למיקני נכסין דאית להון אחריות ודלית להון אחריות כלהון יהון אחראין וערבאין לפרוע מנהון שטר כתובתא דא ואפי' מן גלימא דעל כתפאי בחיים ובמות מן יומא דנן ולעלם. ואחריות שטר כתובתא דא קבל עליו ר' פלוני חתן דנן כחומר כל שטרי כתובות העשויין בישראל כתיקון חכמים דלא כאסמכתא ודלא כטופסי דשטרי וקנינא מן ר' פלוני חתן דנן בר פלוני למרת פלונית בתולתא ארמלתא. מתרכתא. דא בת ר' פלוני ככל מה דכתוב ומפרש לעיל במנא דכשר למקניא ביה הכל שריר וקיים. 
הי לך לשון תוספות פרק במה מדליקין בי נשא דרב שיזבי, אר"ת דכבר נפטר אביו לכך אמר בהאי לישנא, דאי מחיים הל"ל דבי אבוה. ואר"ת בשם רבינו שמואל מתי שכותב כתובה אם אבי הכלה בחיים כותבין דהנעלת ליה מבי אבוה, ואם כבר מת כותבין מבי נשא. ולרשב"א נראה דאפילו מחיים דאשכחן דקאמר מבי נשא פרק מי שהחשיך לוי בריה דרב הונא בר חייא אשכחי' לגבלא דבי נשיא דקגביל וספי ליה לתוריה בטש ביה אתא אבוה ואשכחיה. ויכול לכתוב בכתובה כאשר ירצה. ובמרדכי שקיצר מה"ר שמשון כתב דאין הפרש דיכול לכתוב אף לאחר מיתה מבית אבוה, שנאמר שבי אלמנה בית אביך (בראשית לח, יא) וכבר נפטר שם אביה. 

ספר מהרי"ל (מנהגים) הלכות מילה 
============================== 
הלכות מילה 

[א] מהר"י סג"ל כשנעשה הוא בעל ברית והוא קרוי סנדיק /סנדק/ בלשון חכמים, היה נוהג לרחוץ ולטבול עצמו להכניס התינוק בטהרה לברית. ואמר גדול מצות בעל הברית ממצות המוהל, מפני שרגליו נדמו למזבח כאילו מקטיר קטרת לשמים. ומאותו טעם כתב רבינו פרץ ע"ה מה שאין כופלין לתת בניו לבעל ברית אחד פעמים ושלש רק לכל בן בורר בעל ברית אחר, משום דאיתמר פ"ק דיומא כהן שהקטיר קטרת פעם אחת לא שינה עוד לעולם מפני שהקטרת היה מעשיר. דכתיב ישימו קטורה באפך וסמיך ליה ברך ה' חילו (דברים לג, י - יא), לפיכך בכל פעם היו מעשרין כהן אחר, ה"נ ל"ש. ומטעם זה דגדול בעל ברית יותר ממוהל אמר מהר"י סג"ל דמקדימין אותו בקריאת התורה קודם המוהל. 

[ב] ממנהגי מהרא"ק: מנהג פשוט שמהדרין אחר מנין עשרה לברית. הג"ה: משום דאיתא בפרקי דר"א דאין שום עדות שנתן הקב"ה לישראל לא היה אלא בעשרה, והנה נמי יעידו עדה העשרה על האב שהכניס בנו בבריתו של אברהם, ע"כ הג"ה. 

[ג] מנהג בישראל שהאחד שנעשה בעל ברית לתינוק לתופסו על ירכו להמול, וסמך לאותו מנהג דאמר בשוחר טוב דכתיב החזק מגן וצנה (תהלים לה, ב), אמר להקב"ה מה שאתה עושה לי אני משבחך בכל אברי, בראשי אני קורא בתפילין בשערי לא תקיפו בירכי אני עושה סנדקים לילדים הנימולים. 

[ד] צריך לחפש אחר יהודי כשר לעשותו סנדיק דהוא הבעל הברית, כדי שיבא אליהו ז"ל וישב על הקתדרא מכוסה במעיל אצל בעל הברית. ומשום כבודו מושיבין לו כסא אחד כמו שכתב רב שמריה גאון ז"ל דאליהו הוא מלאך הברית, וכן יסד הפייט ביוצר דשבת דחל בו ברית. 

[ה] צריך ג"כ לחזור בתר אדם כשר למול כדאיתא במדרש המול ימול יבא טהור ויטפל עם טהור. ולא יקח מוהל באהבת אדם רק אומן ומוחזק לכך. א"ר אבא בשם ר' אלעזר אלמלא מקרא זה אי אפשר לאומרו שהקב"ה נעשה שושבין של אברהם במילה שנאמר (נחמיה ט, ח) וכרות עמו הברית. 

[ו] אומרים קיים את הילד הזה לאביו ולאמו וגו' עד הודו לה' כי טוב כל"ח. נראה בעיני הטעם משום דאיתא בגמרא אמרו לו אשתו ילדה זכר מברך הטוב והמטיב. וי"מ משום ארבעה צריכין להודות ואחד מהם היוצא מבית האסורים וכן התינוק יצא כן מאסורי מעי אמו. 

[ז] מנהג שמטפטפין מן היין טיפין לפי לתינוק. וגם משקין אמו מן הכוס שמברכין עליו קיים את הילד הזה לאביו ולאמו. פי' רבינו שמואל שראה הטעם כדאמר בירושלמי שהיו מתפללין על הכוס והיו אומר תשלח אסותא דחיי מרחמי מוקמיה ממרא דשמיא לאסיה לריבא הדין והוא צריך אסא ואתסא כמו דאסיאה מכוי (דמרים) דזמרי על ידי משה ומכוי דיריחו על ידי אלישע, כן אסיא ריבא הדין בעגלא ובזמן קריב ואמרו אמן. ועוד תשלח אסותא דחיי דרחמי מוקמי שמיא ואסאה לאימיה דריבא הדין דהא צריכא אסותא ותתסי וכן מתפללין עליהן. הכוס נהגו להשקות ממנו את התינוק ואת האם. ומיהו לדידן דלא אמרי' הכי אין ראיה משם. 

[ח] הגהות: וביום השמיני ימול בשר ערלתו וביום אפילו בשבת, משל לשתי מטרונות שפגעו אהדדי, ואין אתה יודע איזו גדולה מחברתה זו שהיא יורדת מפני חברתה אתה יודע שחברתה גדולה ממנה, כך שבת נדחית מפני המילה כך נדרש בירושלמי במס' נדרים שהרי שבת נדחית מפני מילה. 
וכתיב ומלתה אותו אז יאכל בו (שמות יב, מד), ומלתה ה' מצוינין עליו, רמז שהמילה היא חשובה כנגד ה' חומשי תורה, וזהו א"ז יאכל ב"ו כמנין א"ז יום המילה וכמנין ב"ו. 
ואם נולד בערב שבת אפילו התפלל ערבית ועדיין יום שלא נראו כוכבים, מלין אותו בערב שבת. ואם נולד ביום השבת בבין השמשות ור"ה חל ביום ה' או ביום ו' נמול ביום א' שהוא ספק ט' שלו. 

[ט] מצות מילה שני דברים מילה ופריעה, וזהו ושוב מול את בני ישראל שנית (יהושע ה, ב), מהו שנית דראשונה היא המילה שנית היא הפריעה שנית בגי' פריע"ת. 
כשמלין התינוק דין להיות צבור בעמידה דכתיב ויעמוד כל העם בברית (מלכים ב' כג, ג). 
ביום המילה אל יאמרו עלינו עד אחר המילה שמסיים המוהל הברכה. 

[י] שני או חמישי שחל בהן מילה גם אם א"א בהן תחינה מ"מ אומר בהן אל ארך אפים, וכן כל ערב יו"ט ואסרו חג וט' באב. מילה בתענית, נהג מהר"י סג"ל לומר סליחות, ואל תפר הי' אחת מהן בניגון עקידה, פזמון אלהינו אל שדי בניגון כי הנה כחומר, אל נא רפא, זכור ברית, וא"א תחינה, אך אומר אל ארך אפים ולמנצח. ואין טועמים כוס הברכה, אך יתן לנערים שלא מתענין. 
אין מלין אלא ביום ומצוה משעת הנץ החמה, ואם עשה מעמוד השחר כשר. 

[יא] מילה (שלא) בזמנה כגון שנולד בין השמשות, וכן יוצא דופן וכן אנדרוגינוס ולמי שיש לו שתי ערלות וכן נולד מהול, מתוך שאנו מסופקים אם אנו צריכין להטיף ממנו דם ברית כל אלו אינן דוחין שבת או יו"ט. [אמר מהר"י סג"ל דאיתא בתשובה באשר"י מילה שלא בזמנה אינה דוחה גם יו"ט שני]. 
אמר מהר"י סג"ל שרבו מהר"ש שאל ממהר"ם סג"ל על בנו שנולד מהול אם צריך לברך בשעת המילה, והשיב שאינו צריך ברכה. ואמר מהר"י סג"ל שר' מנקו"ט ז"ל היה חותך מעט בצפורן את הנולד מהול כדי להטיף ממנו דם ברית ותו לא מידי. 

[יב] מנהג לכסות את הדם וערלת המילה בעפר. והטעם דאיתא בפרקי ר"א היו נוטלין הערלה והדם והיו טומנין בעפרה של מדבר. וכיון שבא בלעם וראה כל המדבר מלא מאותן מטמונים, אמר מי יוכל לעמוד מפני זכות דם וערלות אלו הטמונים בעפר זו, שנאמר מי מנה עפר יעקב (במדבר כג, י). מכאן תיקנו רז"ל עוד היום להטמין הערלה בעפר חול דהיא עפר המדבר, וישראל נמשלו לעפר שנאמר והיה זרעך כעפר הארץ (בראשית כח, יד). 

[יג] ביום שמקיימין בו מצות מילה אין הצבור נופלין בתחינה, שאין תחינה אלא ביום צרה, ומה שאומרים למנצח אחר תהלה משום צערא דינוקא, שהרי תירגם יהונתן יענך ה' ביום צרה (תהלים כ, א) יקבל השם צלותא ביממא דמהולתא. 
וביום שמקיימין מילה שמחה היא שנאמר שש אנכי על אמרתך (שם קיט, קסב), ואיזו היא אמירה שאמורה לבדה ושקולה כנגד כל המצות הוי אומר זו המילה, שנאמרה לבדה לאברהם אבינו וכתיב בה ברית לפי ששקולה היא כנגד כל המצות שהן תרי"ג, בגי' ברית והיא עצמה כנגד האחד שחסר. 
ולפי שאין תחינה אלא מתוך צרה אין תחינה ג"כ בשבת או יו"ט ור"ח לפי שהן ימי שמחה. 
כללא הוא כל יום שא"א בו הלל אע"ג דאין נופלין בתחינה, מ"מ אומר בהן למנצח ואל ארך אפים וגם צו"צ, כגון יום המילה ודוגמתו. 

[יד] אבל מותר להיות בעל ברית ויתפלל בביתו, וכשמביאין התינוק לבה"כ גם הוא ילך ולסעודת המילה לא יבא. מוהל אבל תוך ל' יום מותר לתקן צפורניו, קודם הפריעה משום דמצות פריעה דאורייתא ותספורת דרבנן, א"ז. וזה לשון אגודה אבל אחר ג' ימול ואם אין שם אומן אלא הוא ימול אף ביום ראשון ולעולם ילך יחף לבה"כ. וז"ל ספר הפרנס סימן קנ"ח: אבל מותר להיות בעל ברית בכל יום, רוקח. מהר"ם היה בעל ברית תוך ל' יום של אביו ורחץ בלילה שלפני המילה דלדידי' הוי כרגל. והאבל הוא ואשתו תוך ל' לובשים בגדי שבת כשהן בעלי ברית עד לאחר יציאת בה"כ, עכ"ל מהרא"ק. 

[טו] אמר מהר"י סג"ל נוהגין באושטרייך לזרוק מפיו גם המציצה בחול כמו הערלה, מה שאין כן בריינוס ששם מחזיר המציצה עם פיו אל היין שנטל ממנו למצוץ, רק הערלה בלבד משליכין תוך החול ונוהגין לשפוך כוס יין המציצה תחת ארון הקודש בבית הכנסת. 

[טז] שאל ה"ר ליזר בן אהרן מאיגרא ז"ל ממהר"י סג"ל, על המל ולא פרע דכאילו לא מל, אם חוזר ומברך בשעת פריעה או לא. והשיב הא לך לשון אגודה: מל ולא פרע כאילו לא מל, כה"ג או היאך שהוא שצריך למול פעם אחרת, צריך לברך פעם אחרת לפניה ולאחריה אשר קידש, ולא יאמר קיים את הילד, עכ"ל. 

[יז] מעשה במגנצא שאירע תאומים למול, וצוה מהר"י סג"ל לעשות לכל אחד כדינו לתקן נרות כפליים שנוהגין להדליק נרות קטנים י"ב כנגד י"ב שבטים ונר תמיד להדליק ג' ימים ועשו כ"ד קטנים ושני גדולים. והיו שני מוהלין והביאו הילדים בפעם אחת לבה"כ. והמוהל הראשון בירך על המילה והמוהל השני הקשיב אליו וענה אמן ומל על הברכה ההיא. ומוהל השני בירך על השני אשר קידש וכו' וחבירו הראשון הקשיב אליו. באגודה כתב אע"ג דליכא תינוק השני בב"ה בשעת מילת הראשון, ודמי להא דאי' בפרק כסוי הדם שחט חיה יכסנה ואח"כ ישחוט עוף, ומודה לענין ברכה דאין מברך רק אחת. וכן במהרא"ק. ואמר את הכל לשון רבים קיים את הילדים לאביהם ולאמם כו'. ואמר מהר"י סג"ל שהאב יברך להכניסם בבריתו של אברהם אבינו, וכן הוא באגודה. פעם אחרת אמר שיש לברך להכניס בני כו', וכן הוא במרדכי. 

[יח] פעם אחת מל האב את בנו הבכור, והאם היתה כהנת, וצוה מהר"י סג"ל שיברך ג"כ אקב"ו על המילה. ואין לומר למול. ולאלתר תיכף יברך ברכת להכניס ואחר כן ימול. ושאלו אל הרב הנ"ל אם צריך לברך ג"כ שהחיינו מאחר דהאם כהנת והפקיעה את בנה מן הפדיון נתבטל ברכת זמן דשל פדיון, ולכך אם יברך עתה הזמן בשעת המילה. ואמר שלא יברך זמן, ולא היה משנה בברכה אשר קידש מאומה. ואמר פלוני בר פלוני. וכן ראיתי מעשה שמהר"י סג"ל היה באותו הפעם הסנדיק. 
כתב באגודה אבי הבן לא יברך שהחיינו משום צערא דינוקא. ואם אבי הבן מל בעצמו מברך שהחיינו כדאי' במנחות היה עומד ומקריב מנחות בראשונה היה מברך שהחיינו. [אמר מהרי"ל בספר אגודה איתא כשחוזרין על הציצין המעכבין את המילה צריך לברך שנית. - וכמדומה לי שאמר לבד מברכת אשר קידש ידיד]. 

[יט] פנויה ילדה בן ונתנו לפלוני ואמרה שהוא אביו. והוא אמר אינו בני והיו רוצים לקרא הבן בשם הפלוני לומר פלוני בר פלוני. והתרה מהר"י סג"ל שלא לביישו בכך מאחר שאינו מודה בדבר. והבעל ברית בירך להכניסו. ויהי כשהגיע המוהל לברכה אשר קידש כו' לומר הודו לה' כי טוב היה אומר הודו לה' כי לעולם חסדו והיה מדלג כי טוב, כי אמר שלא להזכירו בטוב מאחר דנולד בזנות. וגער בו מהר"י סג"ל והחזירו והצריכו לומר אותו כי דינו ככל הנולד בקידושין. 

[כ] מעשה ראיתי, וגם אח"כ כמה שנים סיפר לנו אמ"ץ מהר"י סג"ל בשעת הגדת ההלכה שאירע לפניו מילת ממזר נולד מאשת איש. ואיקלע יום המילה בשבת והתיר מהר"י סג"ל ליטול חמין מבית הנחתום גוי בליל שבת לרחוץ בו את הילד. והר"ר גומפרכט אחיו של מהר"י סג"ל היה המוהל והיו מלין אותו בחצר ב"ה אצל פתח ב"ה, משא"כ בכשרים שמוהלין בפנים אצל הפתח. וצוה הרב לאחיו לברך אשר קידש ידיד עד כורת הברית ותו לא, דמשם והלאה הכל בקשה לקיים הילד ולהחיותו על דם הברית שהוציא. וכל זה אין לבקש על הממזר דלא ניחא להו לישראל הקדושים לקיים ממזרים שביניהן. ואמר דמטעם זה נמי העומדים שם אל יאמרו אחר שנימול כשם שנכנס לברית כו', כמו שרגילין לבקש אכשרים. וצוה לקרא שמו כידור על שם הפסוק כי דור תהפוכות המה (דברים לב, כ), וכן איתא פרק בתרא דיומא. וצוה הרב לשמש העיר להכריז אחר המילה לציבור קול רם תדעו הכל שהילד הנימול הוא ממזר למען לא יתערב זרעו בזרענו. ואמר אלינו מהר"י סג"ל שנתגדל הנער ההוא לבן עשר שנים ומת. וכתבו למהרי"ל לבשורה טובה שנסתלק ונאסף מתוכנו. 

[כא] מילה בשבת אומר יוצר אפוני אימיו, אופן אזורי אימה, אמת ויציב של יו"ט, זולת אות ברית, אלהיכם אני זוכר הברית בקדושה למוסף. כתב הג"ה במהרא"ק מילה ור"ח, מילה עיקר בפיוטים. מילה וחתונה, י"א מילה עיקר וי"א חתונה עיקר. וצוה מהר"י סג"ל שתכף אחר המילה יסירו מידם כל צורכי המילה דחשובים מוקצה להלאה שאין צורך בהן עוד. וגם המוהל לא יחזור ליטול האיזמל מן החול שהטיל שם עם הערלה בהיותו בהול על הפריעה. ולא ישתה הסנדיק ברכה מן הכוס דאין קידוש אלא במקום סעודה, וכן הדין ביו"ט. 
איתא בטור דאבי הבן אין רשאי למול בנו בשבת דהוי פסיק רישיה דניחא ליה בההיא חבלה, אבל גבי אחר הוי פסיק רישיה דלא ניחא ליה, וכ"כ הרא"ם. 

[כב] אמר מהר"י סג"ל דכתב מהר"ם האשה שהיא בעלת ברית ליטול הילד מהיולדת להוליכו לב"ה להמול תוליכנו עד פתח ב"ה. ולא תכנס אל תוכו להיות ג"כ סנדיק לשם להמול הילד על ברכיה משום פריצות שתלך אשה בין אנשים. ואמר דיש אנשים כשנעשו סנדיקין ואין נשותיהן עמהם, הולכים בעצמם ומביאין הילד מן היולדת. אך הוא נזהר בכך, דפעם אחת הוא נעשה סנדיק ולא היתה אשתו עמו, וצוה להביא אליו הילד לב"ה. כי הנכנס אצל היולדת להביאו, דרך הנשים לתפוש בכנף הנושא כשמוליכו למצוה. ואמר מסתמא מדהקפיד מהר"ם שלא תכנס האשה בעזרה בין האנשים, מסתמא ג"כ לא יכנס איש בין הנשים דכל המרבה להתרחק מהן הרי זה משובח. 

[כג] אמר מהר"י סג"ל שמנהג היה באושטרייך שכל מוהל היו לו שני איזמלין מוכנים ביד המחזיק צורכי המילה, משום דלפעמים ימצא הגיד מכוסה בשתי ערלות. וכי ישליך מידו האיזמל עם הערלה הראשונה, ואחר כך מרגיש בערלה שנייה, וטרם שיטהר האיזמל הראשון לחתוך בו שנית פן ח"ו יסתכן הילד לפיכך יהא מוכן לו השני. ואמר שראה מעשה כן לכן טוב הדבר ונכון לנהוג. 
מעשה קדם מהר"י סג"ל בנער בן שנה, שנחזרה העור של הפריעה וכסה את רוב הגיד, והראוהו למהר"י סג"ל ואמר מתירא אני להפריעו שנית. וחפשו כמה צדדין להחזיר הפריעה אחורנית למקומה ולא יכולו, עד שאיקלע שם מהר"ר זמלין ס"ל שהיה מוהל אומן ומובהק והיה ממשמש בגיד ופתאום חזרה הפריעה למקומה. ואמר מהר"י סג"ל לכך יש להזהיר הנשים שמרחיצין הנערים אחר המילה, יהיו מהדקין בכל פעם ופעם הפריעה אחוריה עד שתתרפא המילה כדי שלא תחזור לפניה ותכסה הגיד. 

[כד] פעם אחת היה מהר"י סג"ל סנדיק ולא היה שם מפה ללפף בה רגלי הילד אחר המילה שלא יתקלקל המילה. וצוה הרב הנ"ל להוציא מפה שגוללין בה הס"ת וללפף בה רגלי הילד, ואמר שגם יריעה של ס"ת מותר ללפף בגופה בכה"ג משום סכנת נפשות. ואמר דלא נפגם קדושת המפה בכך, אך יטהרנה אח"כ מן הדם ויחזירנה לס"ת ויתן דבר לצדקה שלא ליהנות מן ההקדש בחנם. 

ספר מהרי"ל (מנהגים) הלכות פדיון הבן 
=================================== 
אבאר ואלבן, הלכות פדיון הבן 

[א] מעשה במגנצא בית מהר"י סג"ל, שהיה שם בחור מעיר אירפורט שהמליטה לו אשתו בכור במדינתו, והיה פודה את בנו שם במגנצא בפני הרב בעל הבית הנ"ל. והי לך גופא דעובדא. מתחילה הניח האב המעות כנגד זהב אחד ורביע ריינוס בכלי כסף, ושאל הרב על מניין המעות והשיב אחד מן הבחורים הלא הכלי שוה יותר מחמשת סלעים שעור הפדיון. ואמר הרב הכלי מושאל לו ואין רשותו ליתן לכהן. וצוה הרב להוסיף סך המעות לשוה לב' זהוב ריינוס, כי אמר דנראה לו שהן שיעור ה' סלעים דנראה לו דסלע הוא ארבע גדולים ממטבע פראנקפורט שקורין אלט טורנש ועולין עשרין מהן לב' זהוב ריינוס, וכן המסקנא בסמ"ק. 

[ב] והיה כאשר ישבו לסעוד וברכו ברכת המוציא, הביא אבי הבן הכלי עם המעות ועמד לפני הכהן וא"ל פלוני. אשתי פלונית ילדה לי בן פלוני בכור ואתנהו לך. א"ל הכהן תתנהו לי בכל מקום שהוא שם. א"ל הן. אמר לו הכהן אם תרצה לפדות ממני בנך הבכור. א"ל הן והי לך שוה חמשה סלעים בפדיון בני פלוני הבכור. וקיבל הכהן המעות. ובשעת נתינתם לידו היה האב מברך בא"י אמ"ה אקב"ו על פדיון הבן והיה מברך ג"כ שהחיינו. והכהן נטל כוס יין בידו והיה מברך בורא פרי הגפן ושתה, ונתן ג"כ לאבי הבן, וכן בי"ד. ואכלו ושתו שמחים וטובי לב. ופודין מעיקרא ואח"כ סועדין דהסעודה אינה באה אלא בשביל הפדיון. 

[ג] פעם אחת איקלא פדיון הבן באחד מימי תענית מבשר ויין שגזרו צבור, והתיר מהר"י סג"ל בשר ויין לכל הסועדים לפדיון הבן. 

[ד] אמר מהר"י סג"ל שכתב בספר פרנס שמברכין על סעודת פדיון הבן שהשמחה במעונו. ואין נוהגין כן, דבתו' איכא טעם משום דאיכא מ"ד דחייב לפדות את בנו הבכור אם מת לאחר ל', ומאחר שאין שם לברך שהשמחה לא פלוג רבנן בכל פדיון. כתב במרדכי הגדול פדיון הבן שחל ל"א שלו בשבת פודין בל"ב. 

[ה] אמר מהר"י סג"ל בכור שאין אביו קיים א"צ פדיון עד שיגדל, ואז יפדה את עצמו מכהן אחר. ואין האשה חייבת לפדות את בנה. וכן ראיתי באיגרא מעשה שנהרג האב במלחמת בני חושים קודם פדיון בנו הבכור, וצוה מה"ר נתן ע"ה ליטול טס כסף ולכתוב עליו בן כהן ולתלות בצואר הילד, לכשיגדל ידע דעדיין הוא קרוי בן כהן עד שיפדה את עצמו. 
הנולד אחר הנפל, אמר מהר"י סג"ל שהוא בכור לנחלה ואינו בכור לכהן. 

[ו] איתא בספר רוקח בתשובה על שנתן כלי לכהן בפדיון בנו והכהן קבלה בשוה חמשת סלעים. ואח"כ נמצא מזוייף דלא שוה כל כך. ואבי הבן אמר לכהן לחזור לו הכלי והוא יתן לו חמשה סלעים, ואמר לו הכהן כבר זכיתי בכלי ואתה תוסיף לי החסרון. ומסיק שם דהדין עם הכהן ומייתי ראיה מפרק יש בכור. ואמר מהר"י סג"ל דלא מצא ראיה ברורה ושמא דעתיה מעובדא דשלח ליה רב אשי י"ז פשיטי', ודוק להשוות. 
אמר מהר"י סג"ל אסור להתנות עם הכהן שיקח פחות מחמשת סלעים, ואם התנה עמו מעיקרא אין בנו פדוי, וצריך לפדותו שנייה. אך צריך ליתן לו חמשה סלעים במתנה גמורה לפדיון בנו. ואם החזיר לו הכהן אח"כ מאליו רשאי לקבלו ובנו פדוי. 

ספר מהרי"ל (מנהגים) הלכות גיטין 
=============================== 
השם יחזיק ידי מטין, לנהוג כדין הלכות גיטין 

[א] מנהג קהילות שו"ם במדינת ריינוס שהם שפייאר וורמיישא מגנצא תקנת רבותינו ז"ל הקדמונים, כשיתנו גט באחת מהן, שישלחו מקודם לכן לשתים האחרות להסכים עמהם להנתן הגט בהסכמתם בהיתר. ופעם אחת היתה וועד להקהילות במגנצא ישובו דמהר"י סג"ל, ואיקלע להנתן גט שמה ולא רצה מהר"י סג"ל להקל על הזוג שיסכימו אותם שהיו שם בשליחות אחיהם משני הקהילות על הוועד, אך הצריך את הזוג לשלוח שליח מיוחד להביא ההסכמות ממקום הקהילות. כי אמר עיקר התקנה לא נתקנה מעיקרא רק להחמיר על הזוג להרבות הוצאה אולי רע בעיניהם להוציא ויבטל הגט. ע"כ הצריכו לתת בכל קהילה ג' גדולים ישנים שקורין אלט טורנש שכל א' שוה ב' גדולים מרגיטן לג' פרנסי העיר שיחתמו ההסכמה, וכן בעיר ששם הגט. וכן ראיתי שפעם אחת נתחרט הזוג באשר הרע עינם על ההוצאה ונתפייסו לישאר יחד. 
וראיתי דגם לגט המומר הצריך מהר"י סג"ל להמתין אחר ההסכמות. ויהי פעם א' שהאיש שלח גט לאשתו שזנתה תחתיו, ואמר מהר"י סג"ל הלואי שהיו לו ההסכמות, אך עתה שאינן אין צורך להמתין אחריה מאחר דגט מצוה הוא. 

[ב] אני המלקט באומרים אכתוב כאן מנהג מהר"י סג"ל אשר ראיתיו נוהג באשר הייתי כל פעם אחד מן העדים. 
ביום שינתן בו הגט היה נוהג מהר"י סג"ל לאחר שיצאו בשחר מבה"כ צוה אל הסופר להביא אל בית הרב הקלף והדיו והקולמוס הנצרכין לכתוב בהן הגט. ושמש העיר היה שכרו חצי זהב ריינוס לטרוח לקרא הבעל ושני העדים בכל פעם שיהא צורך, ושכר הסופר היה א' זהב ריינוס. ולכל עד רביעית זהב בכל פעם שחתם. והאמנה מימי לא שמעתי על מהר"י סג"ל שבטל אף פרוטה אחת מחמת (מן) הנתינה. 

[ג] ויהי במעמד הבעל והעדים, שאל הרב את הסופר בפניהם, אם אותו הקלף והדיו והקולמוס משלו, וא"ל הן. ואז שאל את הבעל אם תרצה ליתן גט לאשתך, הן. תתנו ברצון, הן. אם נדרת שום נדר או שבועה שתתן גט, לא. אם אמרת מעולם שום דבר שיזיק בגט זה שנראה שלא יהא ברצונך שיהא גט, לא. ואם אמרת מעולם שום דבר שנראה שאין הגט ברצונך כל זה אתה מבטל בפני העדים הללו שלא יהא באותו הדבר שום כח, הן. ואז שאל הרב את הבעל אם היה לו שום שם אחר מעולם רק אותו שקרוי בו עתה כגון שלא נתחלף מחמת חולי. וכן שאלו על אשתו ואביה. ואם נתחלף היה כותב את שני השמות בגט כגון פלוני פלוני בן פלוני, ושם שמובהק בו עתה היה כותב לבסוף. ואז אמר הרב לסופר שיתן הקלף והדיו והקולמוס אל הבעל במתנה גמורה שיהא הכל שלו. וקבל הבעל מידו. וא"ל הרב להגביהו בהרמת יד כדי להקנות, וכן עשה. וא"ל הרב להחזיר הכל לסופר. ואמור לו בשעת החזרה כאשר אני אקרא לך. ואמר הבעל בכל פעם אחריו הי לך פלוני הקלף והדיו והקולמוסין, ותכתוב גט לשמי פלוני בן פלוני המכונה פלוני כדי לגרש בו אשתי פלונית בת פלוני המכונה פלונית, ותכתוב אותו לשמי ולשמה לשם גירושין, ותכתוב כל כך גיטין עד שיקובל א' מהן אל מהר"ר פלוני, ולכל מי שהוא מראה להם, ותכתוב את כולם לשמי ולשמה לשם גירושין. ואח"כ א"ל הרב תאמר ג"כ אל העדים. ובגדול החל ואמר פלוני ופלוני תחתמו את הגט אשר יכתוב פלוני. ותחתמו אותו לשמי פב"פ המכונה פלוני כדי לגרש בו אשתו פלונית בת פלוני המכונה פלונית, ותחתמו אותו לשמי ולשמה לשם גירושין, ותחתמו כל כך גיטין עד שיקובל אחד בהן בעיני מה"ר פלוני ולכל מי שהוא מראה להם, ותחתמו כולם לשמי ולשמה לשם גירושין. ורוב הדברים אומרים בלשון אשכנז. 

[ד] ואז אם לא היה הסופר מורגל לכתוב גיטין ולא היה בקי בכך, היה הרב מלמדו. וא"ל תהא נזהר לכתוב הגט במקום הבשר, והי' מדקדק לראות איזה צד מן הקלף היה במקום הבשר. והיה כותב שם "בשר" בשפת היריעה כדי שלא יחליף. ואמר מאד היה ניחא לי שיניחו העבדנין מקצת שער בשפת העור לצאת מידי ספק. וראיתי פעם אחת בשעת הנתינה שפסל הרב את הגט מפני שכולם הסכימו שנכתב מצד השער. ואמר לסופר שישרטט במקום השער, כדי לכתוב מעבר על בליטת השירטוט בצד הבשר. וישרטט דוקא עם עץ קשה ולא בשום דבר אחר שעושה רושם. וישרטט י"ב שורות. וישרטט עוד מצד השמאל שתי חצי שורות לצורך העדים, דכשמהפך היו התחלתן בצד ימין, ולקרב אותן יחד יותר מרוחב שאר השורות. וכן העליונה יותר קרוב לשורות סוף הגט. וכן ישרטט שתי שורות משני צידי הגט אחת מימין ואחת משמאל. ויניח את גליון הגט מימין ומשמאל מעט יותר מחצי אצבע בכל צד. והעליון כשיעור רוחב אצבע. ולמטה כדי תפיסת יד. ויתחיל הכתב סמוך לשורת צד ימין ולא יגע הכתב על גבי השירטוט. וכן בסוף השורה יפסיק סמוך לשירטוט צד שמאל ולא ע"ג השירטוט. ויזהר להיות ארכו של הגט יותר מרחבו. ופעם אחת ראיתי שלא היה ניכר לעין איזה מהן היה יותר והיה מהרי"ל מודד לדעת. ולא יחתוך ממנו כלום אחר שנכתב דכתיב וכתב ונתן. אך יתקנו כתיקון טרם שיכתוב. ויכוון לכתוב די תיהוייין, וכן די תיצבייין, כל אחד להיות בשורה אחת ר"ל שלא לכתוב די בסוף שורה זו ותיהוייין בתחילת שיטה שנייה. ויחלק די להיות תיבה בפני עצמו. וכן יכוין להיות והרי את מותרת אותן שלש תיבות בשורה אחת. 

[ה] אל העדים אומר שיהיו אצל הסופר עד שיגמור לכתוב שורה ראשונה. ויטלו סימן בלבם שיכירו זה הגט כשיראוהו שנית. ורשאין אז לילך לעסקם עד שירצו לחתום. בכל פעם שיתחיל הסופר לכתוב גט אחר כגון אם נתקלקל במכתב תחת ידו, צריכין העדים להיות עמו עד שגומר שורה ראשונה. 

[ו] הסופר קודם שמתחיל לכתוב יאמר במעמד העדים שישמעו הדברים מפיו. גט זה אני כותב לשם פב"פ המכונה פלוני. כדי לגרש בו אשתו פלונית בת פלונית המכונה פלונית. ואני כותב אותו לשמו ולשמה לשם גירושין. וכן כל אחד מן העדים יאמר במעמד חבירו וישמעו אומר: גט זה אני חותם לשם פב"פ המכונה פלוני כו'. 
פעם אחת שאל הסופר אם רשאי לשפוך מן הדיו של הבעל לקסת המיוחד לו. ואמר מהרי"ל שיערה דיו שלו מקודם ולא יכתוב רק בדיו של הבעל. 

[ז] בשעת הנתינה התאספו כל הציבור בחצר ב"ה. וראיתי ממהרי"ל בשעת הנתינה אם היה רואה בגט שום אות שלא היה נוגע כתיקנה היה אומר לסופר שילך אל ביתו ויתקנו ולא צריכין העדים להיות עמו. פעם אחת בשעת הנתינה שכבר מסר הרב הגט ליד הבעל לתת ליד אשתו. פתאום אמר אחד מן הציבור אני זוכר אחריתו שאבי האשה היה לוי ולא נכתב בגט, ונפסל הגט ונתבטל כל המלאכה. וממחרת הצריך את הסופר להביא את הקלף והדיו והקולמוסין, וכל הדברים הראשונים כולם יפלו דלא היה מועיל אחד מהן. 

[ח] ויהי בהתאספו בכנופיא עמד הרב אצל פתח בה"כ ופניו למזרח ועד הגדול מימינו והקטן משמאלו והסופר והזוג לפניו. ואמר הרב אל הבעל: פלוני תתן הגט ברצון ובנפש חפצה בלי אונס, הן. אם קבלת עליך שום חרם או שבועה או נדר ליתן הגט, לא. אם יש עליך שום חרם או שבעוה או נדר אתיר לך אותם, א"ל לא נשבעתי ולא נדרתי ולא החרמתי. שמא נטלת קנין על הגט אם נתחרטת חזור בך ונמצא תיקון, לא נתחרטתי. אם אמרת מעולם שום דבר שיזיק בזה הגט שלא ברצונך שיהא גט, לא. ואם אמרת שום דבר שיזיק בו שנראה שלא ברצונך הוא תבטל אותו דבר שלא יהא בו כח, הן. ואז קרא הרב את הגט והעדים קראו עמו. וקראו ג"כ חתימת שני העדים. 
ואז אמר אל הסופר: פלוני כתבת זה הגט, הן. כתבת על קלף הבעל ועם דיו שלו וקולמוסו, הן. כתבת אותו לשמו ולשמה, הן. אמר לך הבעל שתכתוב אותו לשמו ולשמה, הן. אמר לך כל הדברים בפני העדים, הן. תכיר זה הגט שהוא אותו אשר כתבת, הן. אמרת שתכתוב אותו לשמו ולשמה טרם התחלתו לכתוב, הן. 
ואז שאל הרב אל העד החתום בראשונה: פלוני נתן הבעל זה הקלף והדיו והקולמוס לסופר וצוה לו לכתוב הגט לשמו ולשמה, הן. גם היה חברך החתום עמך ושמע הדברים שאמר לסופר כתוב על קלף זה גט לשמו ולשמה, הן. גם צוה לכם לחתום לשמו ולשמה, הן. היית אצל שורה ראשונה כשכתב, הן. שמעת שאמר אכתוב אותו לשמו ולשמה, הן. חתמת חתימתך לשמו ולשמה. הן. אמרת בראשונה אחתום לשמו ולשמה, הן. היה חברך החתום עמך כשחתמת, הן. היית גם אתה עמו כשחתם הוא ואמר שחותם לשמו ולשמה, הן. זאת היא חתימתך, הן. וזהו חתימת חברך, הן. ואז חזר ושאל אל העד השני בכל השאלות ששאל את הראשון: פלוני נתן הבעל זה הקלף כו'. 
ואז שאל את האשה: תקבלי זה הגט ברצון, הן. ואמר אליה פשוט שתי ידיך ותחברם למטה ותרחיבם למעלה לעשות כחפנים לקבל בה דבר, ותחזיקם כך עד שאומר ליך להחזירם אצלך. ואם היו לה בידיה טבעות אמר לה להוציאם. והרב היה מכפל את הגט והיה מכניס ראש אחד לחברו כמו שכופלין איגרת השלום. והיה נותן אותו ביד הבעל וא"ל: החזק אותו בידך עד שאומר לך ליתן לה. 
ובכל עת כשמהר"י סג"ל נותן גט היה אומר לעדים החתומים בגט: הסתכלו על הנתינה ותהיו גם כן עדי מסירה. ומעולם לא ראיתיו לוקח עדים אחרים על המסירה רק אותם החתומים בגט כדפרישית. 
והיה מקרא את הבעל. והבעל אמר אחריו מלה במלה בהפרש כאשר כתבתי כאן. הרי זה גיטך. והתקבלי גיטך זה. ובו תהא מגורשת ממני. מעכשיו. והרי את מותרת לכל אדם. ורמז אליו לתתו לידה. ואמר אליה לסגור כפיה להחזיק הגט ולהכניסו אליה תחת הסרבל שלה. וחזר הרב ולקחו מידה וקרא אותו הוא והעדים עמו שנית, וקראו גם החתימות כבראשונה. ואמר אל העד: זו חתימה שלך, הן. וכן לשני אמר: זו חתימה שלך, הן. ושאל את שניהם בבת אחת: זהו הגט ואתם יודעים בו סימן שהוא הנכתב והנחתם לשמו ולשמה ככל משפטו שאמרנו. ואמרו הן. ואז אמר הרב אל כל העם העומדים שם: הנה ר"ת ושאר גאונים גזרו, וכן אני גוזר שלא להוציא לעז על גט. ואם שום גמגום יש למי יבא ויגיד לי. והיה קורע את הגט קרע ב"ד. וצוה אל האשה שלא תינשא בג' חדשים. ע"כ סדר הגט. 

[ט] מהר"י סג"ל היה נוהג שהנשבע ליתן גט לאשתו, גם אם עדיין נתרצה ליתן ועומד בשבועתו וגם היא מרוצה לקבל גיטה, מ"מ התיר לו השבועה בפני שלשה טרם כל דבר. דחיישינן שמא לימים יאמר לא נתרציתי לגרש רק בשביל השבועה, ואז לא הוי בדלא אניסנא אלא הוי גט מעושה. וכן ראיתי גם כן על התקע כפו לגרש היה מתיר לו מקודם דתקיעת כף מיחשב שבועה. 

[י] לפעמים היה אומר אל האשה שתמחול על כתובתה, ואל הבעל אמר שהוא ימחול על תביעותיו. ואמר ודאי מחילה אינה צריכה קנין, אבל אם כותבין שטר מחילה אז אין לכתוב בו איך אמר פלוני כו' וקנו ממני, דהא לא קנו. 

[יא] גט מומר הייתי עד עליו בפני מהר"י סג"ל ולא שינה הרב בכלום מאילו היה ישראל כשר. ושאלו איך היה שמו בהיותו יהודי, ואמר שהיה שמו ואלק. והאשה היתה שמה בילא בת שלמה בן יצחק המכונה זלמן הלוי. כמדומה לי מפני שהיה קרובתי אחת בעיר שהיה שמה ג"כ בילא בת שלמה, לכן השליש שם הגרושה. ועלתה ספיקא ביד מהר"י סג"ל להיכן יכתבו הלוי. אם לכתוב שלמה בן יצחק הלוי המכונה זלמן, או שלמה בן יצחק המכונה זלמן הלוי. והיה מחפש בכל טופסי גיטין שהיו בידו ולא מצא דוגמתו. ס"ד הוסכם לכתוב שלמה בן יצחק הלוי המכונה זלמן, משום דלוי לאו כינוי הוא לכן אין להזכירו אחר המכונה. ואמר לכתוב ואלק. וא"צ א' לבסוף רק בשמות דגושים, על דרך בילא יוטא וכה"ג. וצוה אל הסופר ליזהר שאל ישכח מלשאול מן המומר לחזור אליו במתנה גמורה שיור הקלף והדיו והקולמוס. אולי יכתב עליו גט לאחר והיה פסול מאחר דאינו שלו לא מצי לתת לאחר הבא. וה"ה לכל ישראל נמי צריך אך זה מיד הולך לדראון והיכן ימצאנו אח"כ לישאל ממנו. 

[יב] והראה לנו מהר"י סג"ל גט שנתן מהר"ם סג"ל במדינת אושטרייך, והיה כתוב בו נהר דונאו וי"ו בסוף. ומהר"י סג"ל היה במעמד ונשתלח גט מק"ק רעגנשפורג לפראגא ליד מה"ר ליפמן מולהויזן ז"ל שהוא יתנו לאשה בעירו, והיה כתוב בו נהר דונאיי שני יודי"ן לסוף. ושלח לבני רעגנשפורג ראיתי מגדולי אושטרייך שהיו כותבין דונאו מה תהא על הגט ששלחתם לידי. שלחו ליה מצאנו בטופסי גיטין דקהלתינו משם גדולים לכתוב בכאן דונאיי בשני יודי"ן לסוף כאשר כתבנו. ואמר לנו מהר"י סג"ל דשמא השינוי ההוא מכח דבני רעגנשפורג לשונם יותר צח מבני אושטרייך. ואמר שזכור לו מעשה באותו גט שנתן מהר"מ סג"ל הנ"ל לבטל מודעות של הבעל דקודם הנתינה, והזכירו לו הזוכרים אחר הנתינה ואמר האמת אתכם כי שכחתי. ועכשיו אין קפידא בדבר כי ידוע אלי שהגט ניתן ברצון. 

[יג] שלחו גט מטערויז ליד מהר"י סג"ל ליתן במגנצא, ומצא כתוב בו משולם בן אורי המכונה וייבש ופסל אותו, דהל"ל משולם המכונה וייבש בן אורי, דאז הוי המכונה קאי כתקנו על משולם דכינויו היה וייבש. ואמר לנו כמה ראיות ואחת מהן לא ידעתי כי אחר השכחה כתבתי. רק מקצת ראיה אחת דהא קמן דאם היו לשניהם כנויים היה לו לכתוב על האב והבן. הכא נמי על הבן ברישא גם אם אין כינוי לאב. שוב הוחזר הגט לידו ומצא כתוב בו שנכתב ביום שני של ראש חדש, ולא רצה לתתו, משום דבמרדכי כתב שיש למנוע ב' הימים מלכתוב בהן גט. ובבואי אח"כ לטערויז שמעתי שמתוך שהטריחו על הבעל כ"כ שהועכב הגט פעמיים, אמר נגזר עלי לישאר אצל אשתי, ושלח אחריה והכניסה אל תוך ביתה וישב עמה כל ימיו. 

[יד] גט נכתב במגנצא ומצא מהר"י סג"ל כתוב בו "די" בסוף השיטה, "תיהוייין" בראש שיטה שנייה ופסלו. ואמר שמדקדקין כן מלשון המרדכי דכתב די תיהוייין חמשה יודי"ן. ומגמגמין עליו העולם הלא שני תיבות הן דהא די פי' אשר והל"ל תיהוייין ד' יודי"ן. ומה ענין יו"ד של די להזכיר כאן, אלא על כרחך אתא לאשמועינן להיות חמשתן כתובים בשיטה אחת וכן די תיצבייין כדפי' לעיל. 

[טו] ראיתי שפסל מהר"י סג"ל גט שכתוב בו שאנו מונין בו כאן. ואמר שהוא נוהג לכתוב שאנו מונין כאן. והראה לנו ג' טופסי גיטין מגדולי הדור מהר"מ סג"ל ומהרא"ק ומאחיו מה"ר זלמן ז"ל, ולא היה כתוב תיבת בו הנ"ל בשום אחד מהן. ועוד פסלו משום דהיו מדולגין בו שתי תיבות כאן העומד היום, וכן העומדת היום. ואמר לולי יתור תיבת "בו", על חסרון שתי התיבות "כאן" הנ"ל לא הייתי מקפיד כולי האי, מאחר דבדיעבד נכתב. והראה לנו טופסי גיטין ממהר"מ סג"ל ומהר"ש ולא היה כתוב בהן התרי "כאן". אך מ"מ לכתחילה היה מצריך מהרי"ל לכותבם. 

[טז] אמר לנו מהר"י סג"ל שפשוט היה לו אשר שם זלמן כותבין בגיטין רק שלמה ולא בעי לכתוב המכונה. אך על שם קלונימוס היה מסופק אם לכתוב המכונה קלמן. ושאל ממה"ר זוסקינט מקלוניא ז"ל, והשיב לו אדרבא איפכא מסתברא משום דקלמן בכלל קלונימוס ולא בעי לכתוב כינוי שלו, אבל כל שם של זלמן צריך לכתוב כמו הכינוי, דאין לך שום שם יותר משונה מההוא דיש מהן שלמה, משולם, שמריה, אלעזר, לכן בעי אחר כולן לכתוב המכונה זלמן. 
ראיתי כתוב בגיטין שנתן מהר"י סג"ל שועל המכונה פוכש. שמואל המכונה בישוף. שמואל המכונה זוולין. יחיאל המכונה מיכל. נחמיה המכונה טרוסטלין. מאיר בן זוסלין, בסמ"ך. קלורא. שרה המכונה וועכלין. אייר בשני יודי"ן. כסלו בלא יו"ד. 
במדינת מגנצא דיתבא על נהר ריינוס ועל נהר מוין. במדינת וורמיישא דיתבא על נהר ריינוס ועל נהר פרימא ועל נהר איזנא. 
שלח מהר"י ווילא גט מעיר אוגשפורק דיתבא על נהר לעך ועל נהר וערטיך. 
מי יתנני היות זוכה, שהייתי סוכה, שינוים יותר, הייתי פותר. 

[יז] פעם אחת איקלעו שני גיטין בבת אחת. ואמר מהר"י סג"ל אפשר שאתנם תרווייהו ביום אחד, וכשיותן האחד יכתוב סופר אחר השני. ואמר יכול להיות שאקח גם העדים של ראשון על השני, רק צריך לסופר אחר. ואין רשאין שני הסופרים לכתוב בפעם אחת שיראו העדים שורה ראשונה של סופר זה וילכו לראות מיד שורה ראשונה מסופר השני. רק כשינתן האחד ישמעו אז ביטול מודעות מבעל השני ויכתוב. ולא איתרחש, הראשון ניתן ושני נפסל. 

[יח] אמר להקריב שורות העדים להיות כחצי רוחב שורות הגט כדפי' לעיל, למען לא יז(ד)ייף איניש דלא מעלי שום חוב על אדם ע"ג העדים ויגבה בהן. לפיכך מאריכין ראשי למדי"ן ורגלי נו"ן וכ"ף פשוטה בגיטין, כדי לערבב השורות יחד מלהזדייף ביני חטי. [לא הקפיד מהר"י סג"ל אם היה נקב בגט בין שיטה לשיטה או בין תיבה לתיבה]. 

[יט] מסכת יומא ס"פ הוציאו לו, ת"ר א' א' וא', אחת ושתים כו' דברי ר' מאיר, ר' יהודא אומר אחת אחת ואחת שתים ואחת כו', ולא פליגי מר כי אתריה ומר כי אתריה. פירש"י כאן מונין כלל ואח"כ פרט כגון עשרים ואחת עשרים ושתים וכאן להפך אחת ועשרים, שתים ועשרים. ואמר מהר"י סג"ל דבירושלמי מייתי קרא לסיוע אליבא כל אחד. לפיכך נראה לו על שנהגינן לכתוב אחד ועשרים יום שנים ועשרים יום אליבא הסמ"ק ושאר פוסקים, אם שינה הסופר וכתב בעשרים ואחד בעשרים ושנים ונתן הגט בדיעבד, דעבד כמר עבד ודעבד כמר עבד הואיל דמסייע קרא לתרווייהו. 

[כ] הי לך הרשאה לשליח גט להולכה אשר ראיתי מהר"י סג"ל היה מטריח את עצמו לתקנו על פי רוב הפוסקים, על כן שמרתיו לבתראי הדורות, להבין להורות. 
בפנינו חתומי מטה בששי בשבת בשמנה עשר יום לירח סיון שנת חמשת אלפים ומאה ושמנים ושלש לבריאת עולם למנין שאנו מונין כאן במדינת מגנצא מסר משה בן שמרי' המכונה זלמן גט ביד אברהם בן שמחה להוליך אותו לאשתו יוטא בת דוד. וכך אמר בפנינו משה בן שמריה המכונה זלמן הבעל לשלוחו אברהם בן שמחה הולך גט זה לאשתי יוטא בת דוד ותהא ידך כידי ופיך כפי ועשייתך כעשייתי ונותן אני לך רשות לעשות שליח ושליח שליח עד מאה שלוחים וליתן גט זה לאשתי יוטא בת דוד בכל מקום שתמצאנה אתה או שלוחך או שליח שלוחך. והגט שנעשה עליו אברהם בן שמחה שליח להוליכו ככל הכתוב למעלה נכתב ונחתם במדינת מגנצא בששי בשבת בשמנה עשר יום לירח סיון שנת חמשת אלפים ומאה ושמנים ושלש לבריאת עולם ועדיו החתומים בו נתן בן אלעזר. ואברהם בן שמואל. ובפנינו בטל משה בן שמריה המכונה זלמן הבעל כל מודעות שמסר על גט זה. וגם בפנינו קבל עליו בחרם ובשבועה משה בן שמריה המכונה זלמן הבעל שלא לבטל לא את הגט ולא את השליח ומה שראינו ונעשה בפנינו כתבנו וחתמנו. והכל שריר וקיים. אלעזר בן יעקב מכונה זלמן בן משוטיגווערא. 

[כא] טופס הגט כמנהג מהר"י סג"ל. 
בשלישי בשבת בשני ימים לירח אייר שנת חמשת אלפים ומאה ושמונים לבריאת עולם למנין שאנו מונין כאן במדינת מגנצא דיתבא על נהר ריינוס ועל נהר מוין ועל מי מעינות אנא משה בן צדוק המכונה ויבלמן העומד היום כאן במדינת מגנצא דיתבא על נהר ריינוס ועל נהר מוין ועל מי מעינות וכל שום וחניכה דאית לי ולאבהתי ולמקומי ולמקום אבהתי צביתי ברעות נפשי בדלא אניסנא ושבקית ופטרית ותרוכית יתיכי ליכי אנת אנתתי ריכלין בת יעקב הכהן העומדת היום כאן במדינת מגנצא דיתבא על נהר ריינוס ועל נהר מוין ועל מי מעינות וכל שום וחניכה דאית ליכי ולאבהתיכי ולמקומיכי ולמקום אבהתיכי דהוית אנתתי מן קדמות דנא וכדו פטרית ושבקית ותרוכית יתיכי ליכי די תיהוייין רשאה ושלטאה בנפשיכי למהך להתנסבא לכל גבר די תיצבייין ואנש לא ימחא בידיכי מן יומא דנן ולעלם והרי את מותרת לכל אדם ודן די יהוי ליכי מנאי ספר תרוכין ואגרת שבוקין וגט פטורין כדת משה וישראל. אליעזר בן יעקב עד זלמן בן משוטיגווערא עד גם אם היה העד בן רב לא היה חותם רק פלוני בן פלוני. 

ספר מהרי"ל (מנהגים) הלכות חליצה 
=============================== 
זאת המליצה מסדר חליצה 

[א] באשר איקלע לקבוע היום שתהיה בו החליצה, אז ביום שלפניו אחר תפלת המנחה בירר אליו מהר"י סג"ל שנים מחשובי העיר ששלשתן יהיו הב"ד. ואמר להם בואו עמי ונלך ונקבע מקום שתהיה שם החליצה למחר והלכו וישבו שם מעט. משום דכתיב (דברים כה, ז) ועלתה יבמתו השערה משמע שער המבורר. וכתב ראבי"ה שקובעים בערב דלפניו ולא ביום גופי'. וחזרו לבה"כ והתפללו ערבית. 

[ב] בשחר כשיצאו מבה"כ אמר הרב אל שני חבריו הדיינים באו ונלך אל מקום שקבענו אתמול. וכל הקהל הלכו עם היבם אחריהם. ובבואו שם היו הנשים מביאות את היבמה. ואז היה בורר מהר"י סג"ל שנים להיות עדים. וישבו הדיינים יחד הרב באמצע והגדול מימינו וחברו משמאלו. והעדים ישבו יחד על איצטבא אחרת מן הצד. והיבם ומימינו היבמה עמדו בפני הדיינים. והעדים והדיינים לא היו קרובים זה לזה. 

[ג] פתח הרב ואמר ושאל כמה ימים שמת בעל היבמה, והועד ממקצת היודעים בחזקה בעלמא שעברו יותר מג' חדשים. ואח"כ שאל הידוע אם זאת האשה היתה אשת האח המת, הידוע למי שהיבם ואחיו המת היו אחים מן האב. ונחזק בחזקה בעלמא ולא דק לברר בודאי. הידוע אם היבמה בת י"ב שנה, שאל את הנשים שנתייחדו לכך ובדקו את היבמה אם יש עליה סימנין כשאר נשים בשערות ארוכות ובריבוי בפנים שלמטה. כללא דמילתא כל מה ששאל לא חש להעיד עליו עדות ברורה רק חזקה בעלמא. וגם אם העידו קרובי יבם ויבמה. רק עדות סימני גדלות היה באנשים ונשים מיוחדים ליבם וליבמה. 
מה"ר קופילמן ע"ה שידך את בנו לבת אשתו. ונחלה הרב והיה חש שמא יתבטל השידוך והניח את בנו לקדש את הבתולה. והנער הלך לעולמו טרם הכניסה ונפלה לפני אחיו. ושאל מהר"י סג"ל הידוע שקידשה האח המת והועד בחזקה בעלמא. וכן אם היבם קטן בלי חתימת זקן, היה שואל האנשים שנתייחדו לבדקו שהיו אליו שערות למטה. אך נתמלא לו זקנו או היו לו בנים, אמר הרב אל חבריו מסתמא סימנין ניכרים בו, ואין צריכין לישאל עליו. ואמר מהר"י סג"ל פעם אחת בנוישטאט לא היו רוצים לסמוך על המעידים על יבם אחד שניטלו סימניו במספריים. 

[ד] ואחר כך שאל הרב את היבם: פלוני זאת יבמתך העומדת אצלך אם תרצה ליבמה, גם אם יש לך אשה אחרת רשאי אתה לקחתה דלא נתקן על זה תקנת רבינו גרשון. והשיב היבם לא חפצתי לקחתה. אם דעתך לחלוץ אותה, הן. אם אמרת לשום אדם שלא ברצון אתה חולץ, לא. ואם אמרת מעולם שום דבר שנראה שלא ברצון אתה חולץ, לא. ואם אמרת מעולם דבר שהיה נראה שלא ברצון אתה חולץ כל זה אתה מבטל בפנינו ובפני העדים שלא יהא לאותו דבר שום כח, הן. ותרצה לחלוץ בנפש חפצה, הן. 
ואח"כ שאל את היבמה: אם אכלה שום דבר אותו היום עדיין, לא. אם גם לא שתית, לא. דבעינן מניעת אכילה ושתייה שלא תרבה מהן הרוק. וראיתי חליצה ביום התענית צבור, ולא חש לישאל אם אכלה או שתתה מאחר שברור לכל שגם היא תתענה. 
והוציא הרב המנעל, ושאל מי קנאו, והמעשה היה שהיבמה קנאו. ואמר אליה הרב: אם תתנהו ליבם במתנה גמורה, הן. ונתן אותו בידו ואמר לו: תגביהו בהרמת יד על מנת לקנותו. ואם היה אצל הרב מנעל מכוון לרגל היבם היה נותן אליו במתנה גמורה, וא"ל לקנות בהגבהה. אמר אל היבם שיכוין דעתו להתיר יבמתו בחליצה זאת לינשא לכל ולפוטרה ממה שהיתה אגודה בו עד הנה. וכן אמר ליבמה שתכוון בדעתה להפטר מזקיקתה. ויכוונו שניהם להתרת החליצה. וחזר ושאל את היבם פעם שנית: אם עשה שום מודעא לשום אדם על חליצה זו שלא ברצונו היא, לא. ואם עשה מודעא בכל צד שנראה שלא ברצונו היא שיבטלנו עכשיו, [וא"ל: כבר אמרת לחלוץ לה אם עדיין אתה רוצה לחלוץ, ואמר כן] הן. ואמר ליבמה שתחזיק רוק פיה ולא תרוק מאומה עד שיגיד לה לרוק. ואמר לשמש העיר להוליך את היבם עמו ויחלוץ נעלו הימין, וירחץ לו הרגל יפה גם בין קשרי אצבעות שלא ישאר שום דבר חוצץ, כדי שתהא חליצה אלימתא, וינגב את הרגל יפה במפה ולכרוך המפה סביב כף הרגל ולחזור כך אצל הב"ד שלא יטנף בהלוכו. וכשבא אצל הרב השיבו אצלו והסיר המפה והנעילו מנעל החליצה. 

[ה] המנעל נעשה מעור נשחר בחרתא דאושכפי שחור ולא נמשח עם חלב. והיה תפור מבחוץ ברצועות לבנים ולא בשום חוטין, וכן היו כל התפירות שבו רצועות לבנים. ושני רצועות לבנים ארוכים היו תלויין בו אחד בכל ראש המנעל. והמנעל היה פתוח מלפניו ולא היה לו לשון עור לפניו, כרגילין להיות על הרגל תחת הקשרים. והיה לו בפניו ג' לולאות, ר"ל רצועות עור קטנים מנוקבים במקום טבעות להכניס לתוכן ג' קשרים שלעומתם בצד אחר של מנעל. ומאחוריו ממעל העקב היה נחקק שני חריצין מעבר לעבר מקבילות לעומת ב' האוירים שבין הג' לולאות שלפניו, והכניס בראשונה ג' קשרים לג' הלולאות. ואח"כ נטל שני הרצועות הארוכי' וכרכן מלפנים לאחור, ומאחור לפנים תוך האוירים שבין הלולאות שלפנים, ואל תוך החריצים שכנגדם מאחוריו. ואח"כ כרך אותם למעלה מעל המנעל על בשר הרגל, וקשרם מלפניו קשירה ע"ג קשירה ועניבה אחת על גביהן. ולא קשרם בחוזק, רק קצת רפוי, כדי להקל על היבמה להתירם ביד ימינה לבד. ואחר כך אמר אל היבם לקום ולילך ולשוב ד' אמות לראות שמכוון המנעל לרגלו. 

[ו] ובשובו אליו העמיד את היבם אחוריו אל הכותל או אצל עמוד להשען במקצת כדי שלא יפול בחליצת המנעל. ואל ישען כ"כ אך שאם ינטל משענתו מאחוריו מכל מקום ישאר עומד, ואי לאו הוי חליצה פסולה דצריכה להיות מעומד. ואמר אל היבם להשען במקצת ולהציג הרגל בשוה לארץ. ואחר כך הקרא את היבמה, ואמרה אחריו תיבה בתיבה: מאן, יבמי, לקים, לאחיו, שם, בישראל. ואלו השלשה יחד: לא אבה יבמי. ויהי פעם אחת שכח להקרות להקים, וחזר לראש. ואז הקרא אל היבם אלו שלשה תיבות יחד: לא חפצתי לקחתה. ואז שאל את היבם והיבמה אם איטר יד ימינם. ואמר שנית אל היבם להשוות רגלו בשוה לארץ אך ברפוי קצת. ואמר ליבמה שתשחה את עצמה לארץ כאילו יושבת רק לא תשב לגמרי. ותתיר בראשונה את העניבה והקשרים, והכל ביד הימנית לבד, ותסלק כריכות הרצועות הארוכים לגמרי, ותתיר ג' הקשרים מתוך הלולאות. ואח"כ אמר לה שתשמיט רגל הימין של היבם מן הרצפה ויעמוד על השמאלי לבד. ותשלוף המנעל מאחוריו להשמט מן העקב. ותאחוז מלפניו לשלוף לגמרי מכף הרגל. ותגביה המנעל להיות קונה אותו בהגבהה, ואחר כך תניחנו ליפול מידה ארצה. ואז אמר אליה לאסוף רוק פיה להתקבץ רוק גדול. ואמר אל הדיינים חבריו ואל העדים תסתכלו בפניה שתוציא הרוק מפיה ותראו ברוק עד הגיע מפיה לארץ. ואמר אליה תקיאי רוק גדול בפעם אחת במתון. פעם אחת רקקה ולא ראו הב' דיינים והצריכה הרב לרוק שנית. ואח"כ הקרא אותה ואמרה אחריו כל תיבה ותיבה בפני עצמה: ככה, יעשה לאיש, אשר, לא, יבנה, את, בית, אחיו, ונקרא שמו, בישראל, בית, חלוץ, הנעל, בית, חלוץ, הנעל, בית, חלוץ, הנעל. וענו כל העם: חלוץ הנעל, חלוץ הנעל, חלוץ הנעל, שהן ג"פ. ואמר הרב אל היבם שיתן לו מנעל החליצה במתנה גמורה. ע"כ הסדר. 

[ז] אמר לנו מהר"י סג"ל שראה כתוב שיש ליבם לברך על מצות חליצה. ושאלו מלפניו א"כ לדידהו שהיו מיבמין נמי יברך על מצות יבום. וא"ת אין הכי נמי. ושאלו א"כ המגרש בגט נמי יברך. ואמר הכי השתא, התם גזירה משמים דאחיו מת וזקוקה לו. וגבי גט איהו דאפסיד אנפשיה להתקוטט שאין זווגם עולה יפה ויתפרדו. האמנם לא היה נוהג לברך גם בחליצה. 

[ח] אמר מהר"י סג"ל לדידן דמצות חליצה קודמת חשובה יבמתו לו כאחת מן העריות ואין לו בה זיקה, רשאי להניח קנס להזדווג לאחרת טרם חולץ ליבמתו. ואם קדם אח הקטן וחלץ, אע"פ שמצוה בגדול, מה שעשה עשוי ומותרת בחליצתו לינשא לשוק. 

[ט] אמר מהר"י סג"ל מה שתופרין מנעל החליצה מבחוץ משום דצריך להיות כעין סנדל דתרסיותיו מבחוץ ר"ל הוא העור שמחובר מבחוץ על גבי העץ להיות דפוס לכף הרגל. בכה"ג תופרין המנעל מבחוץ. ואין ראיה לזה בכל התלמוד רק בפרק במה אשה אמר רב אשי תפרו מבפנים הוי ליה מנעל ולא סנדל. וכן אני המלקט בתר לקוטי מצאתי כן באגודה במס' שבת סי' צ"א. ואמר מהר"י סג"ל אע"פ דכתיב קרא נעל, מ"מ עבדינן כעין סנדל דידהו, ואף אם יבא אליהו ז"ל ויאמר לעשותו כמנעל שלנו אין אנו משגיחין בו. 

ספר מהרי"ל (מנהגים) הלכות איסור והיתר 
===================================== 
הי לך מסור, הלכות היתר ואסור 

[א] מהר"י סג"ל הנהיג בביתו, ואמר שכן נכון לנהוג, לשפוך מן הקדירה כל הליפתן בבת אחת לתוך התמחוי, ולחלק אח"כ לקערות הקטנים לפני המסובין. דאם אז ימצא שום איסור זבוב או תולע יותר יש להתיר דהתמחוי כלי שני הוא. ואם יחלק מקדירה גופה הוי כלי ראשון ובקל יאסר. עיין לקמן בדין תולעים. 

[ב] ועוד הנהיג בביתו וכן הנהיג לבחורים ע"פ רז"ל, כשמעבירין ביצים מבושלין מן האש ישפוך עליהן צוננין טרם הוציאם מן הכלי שבשלו בו, דאם אז נמצא דם ואפרוח באחת מהן השאר מותרין. אף אם נגעו בביצה האסורה, כיון דנצטננו גם אם עירה מקצתן שאין בכלי עוד ס' כנגדה, וכשבישלו יחד לא נאסרו מאחר דהיו ס' כנגדה. וכ"כ ראבי"ה לנהוג ג"כ בפירות או דגים. 

[ג] אמר מהר"י סג"ל מיא דחפיפת הראש שעושין מאפר כירה שבשלו שם מאכלי בשר וחלב, אין לעשותם בשום כלי כשר כי לפעמים קדרות חלב וכן קדרות בשר נשפכין או זבין אל תוך האפר נמצא דיש בהן איסור בשר בחלב. ופעם אחת חימם השמש בבית הרב הנ"ל מיא דחפיפה באותו מרחשת ברזל לבן שהיה רגיל הרב לקרר בו יינו בימות החמה, ויחר אפו במאד והצריך להגעיל הכלי. וכן קדירה נחשת גדולה היתה מיוחדת לקהל לבשל בה לנישואין ושמש העיר ייחדה למיא דחפיפ' בבית המרחץ, והצריכה הרב הגעלה כשבאו להשתמש בה לנישואין. [- והיה גדול כ"כ שאין להכניסו לשום יורה להגעיל - והצריך להגעיל ע"י גדפנא - העשוי לו למעלה משפתו - כדרך שמגעילין היורה לפסח]. 

[ד] נתבשלו לפתות שקורין רובא"ן ונמצא תולע בא' מהן, ואמר מהר"י סג"ל מאחר דיש באותה לפת ס' נגד התולע גם היא עצמה מותרת בקולף מקום התולע. 

[ה] בתרנגולת שחוטה מצאו כל בני המעיים נתגדלו יחד כצרור, וכולן היו מסריחין מלבד הכבד היתה בריאה, וטרם הובאה למהר"י סג"ל להורות אכלו הכלבים את בני המעיים. אמר הרב לפי דבריכם אין בידי להתיר התרנגולת. הובא לפני מהר"ש בפסח תרנגולת שהיה רגלה שבורה במקום צומת הגידין ונתרפא, והתיר ע"פ הרא"ש שהורה כשחזר ונתרפא יש להתיר בשעת הדחק כגון ער"ש בין השמשות וכה"ג. 

[ו] הורה מהר"י סג"ל ע"פ המרדכי בשר שהודח מדמו וחתך אח"כ חתיכה א' לשנים להדיח מקום החתך טרם שמולחין. ואמר דאין לחתוך בשר לח מלוח קודם הדחתו בסכין שאוכלין עמו דשואב מליחת הדם שהוא רותח, אך בשר יבש מותר לחתוך בכל סכין קודם הדחתו. 

[ז] אמר מהר"י סג"ל קשה לישב לשון השערים שכתבו שנהגו לבשל הלב עם הבשר, ואי נמי כן בתו' פ' כל הבשר. 

[ח] פלאדי"ן חמין נחתכו בסכין של בשר, אמר מהרי"ל לקלוף הפלאדי"ן במקום החתך דאי אפשר להדיחו. ואת הסכין לטהר הגומות שבו ולנעצו בקרקע בתולה י' פעמים. סכין שחתך בו צנון וחילק בו התולע שהיה בתוך הצנון, היה מורה לנעוץ הסכין י' פעמים בקרקע. וכן אם נחתך בו אינו מינו צונן צריך נעיצה י"פ בקרקע. ואם נחתך עם סכין שאינו מינו דבר חם שהיד סולדת בו, יקלוף מקום החתך, ואת הסכין ינקר הרושם היטב וינעץ י"פ בקרקע. וישפשף את הקתא בעפר קשה כגון חול וכה"ג. 

[ט] דופן כבש הובא מבית הטבח ומצא בה מהר"י סג"ל י"ג צלעות, ואמר לחתוך הצלע העליונה כי היא צריכה ניקור כמו האחוריים דאין שייך לפנים רק י"ב צלעות. ואמר יש להזהר בזה למנות בכל פעם, דהטבחים שוגגים מחמת מהירות. 

[י] בשר שהותלע אמר מהר"י סג"ל גם התולעים מותרים כמו תולעים מגבינה, אכן אניני דעת זורקין התולעים והבשר מותר. 

[יא] שלפוחית מדג נפלה לקדירת בשר ונתבשל שם, ואסר מהר"י סג"ל את הכל משום סכנה. [עכבר הנמצא בקדירה מלא חרדל - עם חומץ - שתיקנו לטיבול על כל השנה, ואסר מהר"י סג"ל כל החרדל והתיר הקדירה - אע"ג דדבר כבוש הוא -]. 

[יב] ציר דגים שקורין גלרייא ומצאו בה לאחר שנקרשה סממית מתה והתיר הדגים. 

[יג] שאלו למהר"י סג"ל היאך אוכלים הבחורים הנכרים מבדיקת הקולות שמקילין להתיר במגנצא תוך חומת העיר ומחוצה לה אסורה. והשיב דאין לחוש ע"פ המרדכי דכתב דבזמן הזה אין אנו בקיאין בחומרי המקום שהלך לשם וחומרי המקום שיצא משם. ושוב אמר דאיתא בתוס' פ"ק דפסחים שתי פרות היו חורשות וכו' עד כיון שמתקבצים שם כו', ומכאן נהג מהר"י סג"ל בביתו שלא להניח לאכול מאותן פאנצין שנפל עליהן מחלוקת הגדולים, לפי שמתקבצים שם בחורים מאותן גלילות שנוהגים שם איסור חלב בהן. ונהמתי מלשאל פיו מאי שנא מהבדיקה דלעיל, ושמא משום דאיסור חלב דאורייתא וכרת החמיר יותר. 

[יד] חלות הנילושין בביצים ואפו גוים התיר מהר"י סג"ל ולית בהן משום בישולי גוים. 

[טו] תולע שצדו בו הדג נמצא עדיין בדג מלוח תחוב בחכה, והורה מהר"י סג"ל לקלוף מקומו דטעמו נתבטל בס'. גם אם נתבשל עמו נתבטל טעמא אם בחתיכה שנמצא בו ס' נגדו. וכן היה מורה על חתיכת קרעווש שנמצא בראש דג מבושל להתבטל טעמו דהיה בראש הדג ס' כנגדו. 

[טז] דגים נתבשלו בכלי חלב, ונתנו לתוכן חמאה וקלטו זוהמן עם כף בשר שלא היה בן יומו, והתיר את הדגים ואסר את הכף משום בשר בחלב וישרף. ושוב בישלו דגים בכלי חולבת ולא שמו בהן חמאה וקלטו הזוהמא בכף בשר ספק ב"י, והתיר הכל. הוצגו הקערות של בשר לפני המסובין ונמצא לאחד קערה חולבת ולא ידעו אם נשטפו יחד, ואסר רק אותה הקערה דתלינן דתינוק עירבבה שם. 

[יז] ראש גדי נצלה ונשאר בו קצת מן הקנה ונצרר דם בתוכו, ואמר להשליך חתיכת הקנה. ואמר שגגה היא ביד הנשים שמניחין הקנה שלם וכן הוושט בראשי גדיים וטלאים ואווזות ותרנגולים, ואיסורא בידם דצריכין להבדילם ולמלוח מתוכם כדרך בני מעיים וכל דבר חלול. 

[יח] לב שלם נמצא בתרנגולת שלמה ונמלח ונתבשל עמה ומלאו התרנגולת ביצים. ואסר מהר"י סג"ל את הכל, משום דאין בשום עוף ס' נגד לבו אלא דוקא כשהוא שלם ברגליו והראש עם הצואר על פי המרדכי. וצוה להכשיר הכלים ואם של חרס ישברו. והביצים שמלאו בו אינן מצטרפין לס' לבטל דהוי כתכשיט אחר והעוף נעשה כולה חתיכה דאיסורא. עיין לקמן בדין לב דדוקא ע"י בישול אוסרין הכל, אבל אם נמלח או נצלה הלב עם העוף אינו אוסר כ"א כדי קליפ'. 

[יט] בשר נשלח לבחור בלא חותם ואסרו משום בשר שנתעלם מן העין. אך יחזירו לששלחו אם מכירו בטביעת עין מותר. 

[כ] רגלי שור נתייבשו בעשן ונמצאו עדיין הטלפים מחוברים בהן, רק נתקצצו מלפניהם ונתבקעו כמו שרגילין בשעת מליחתן והתירם. 

[כא] אמר מהר"י כהן שאחד מן הגדולים שאל למהר"מ סג"ל על מה נוהגין שלא לאכול בשר לונבי"ל כי אם צלי אש. והשיב משום שמוטעם כך ביותר. ואמר (מהרי"ל) מהר"י הנ"ל שהוא ראה שכתב בעל העיטור לפי שהוא חלק ושיע אין המלח מוציא דמו כ"כ וטוב שלא לבשלה. שוב אמר מהר"י דאחד מן הגדולים השיג על בעל העיטור והלא כמה חתיכות מבשר אחוריים שהם ג"כ חלוקין ושעועים מכל מקום מבשלינן. ע"כ נראה להתירה אם נתבשלה בדיעבד. ואני הלוקט בתר לקוטים ראיתי במרדכי הגדול פ' כל הבשר דכתב בסתם לונבי"ל מותר לבשל. 

[כב] איתמר פ"ק דביצה איתסרא עדות איתסרא ביצה. אמר מהר"י סג"ל מה"ט נמי איתא בסמ"ק דאסורי' גבינות של גוים משום גילוי, ולא הותר גילוי. וממים גלוים ממש לא חיישינן לגילוי משום דלא שכיחי נחשים בינינו. וכי תימא מ"ש. ואמר מהר"י סג"ל דטעמא משום דמים גלוים יודעין הכל דאין איסורם היה רק משום גילוי אישתרי גילוי מחמת שאין נחשים שכיחי אישתרי מים גלוים, אבל גבינות של גוים לא ידוע לכל דאיסורן משום גילוי, דסבורין מטעם חלב בהמה טמאה ועדיין איסורן במקומן עומדת. 

[כג] בשר שנמלח אחר שרייתו, וסבורין היו שלא נשרה ולא נמלח עדיין ונתנוהו בכלי ששורין בו הבשר מדמו ונתנו עליו מים ונשתהה שם כשיעור שרייה ומלחו אותו שנית ונתיידע שכבר הושרה ונמלח כדין, והתירו מהר"ש. 
בשר הודח אחר מליחתו וחתכוהו בסכין חולבת, ונעצו הסכין בקרקע ונשתהה שם יותר מג' ימים. והתיר מהר"ש את הבשר בלי קליפה דנתבטל טעם הסכין בס'. ואת הסכין התיר בלי שום תיקון אם אין בו גומות. ואי יש בו גומות צריך לשרוט את הגומות בסכין אחר. 
מעשה בא לפני מהר"ש על חתיכות בשר שנמלחו והודחו ונפלו בין חתיכות בשר שעדיין שרוי במים ששורין בו הבשר להוציא דמו. ואמר מהר"ש מתוך שעתה ערב שבת אתיר אותו משום שעת הדחק לכן הזהרו להלאה דכי יבא עוד לידי אאסרנו. 

[כד] שאלו למהר"ש זאב שדרס כבש בין העדר ולא נתיידע איזהו איך נוהגין. והשיב דמחמירין על פי השערים מדוירין דאפילו הן מאה כלן אסורין. וה"ר אנשיל אמר הטעם יען דחשיב לא בטיל ברוב. 
שאלו למהר"ש על תרנגולת שנתנבלה בשחיטה ונתערבה בין השחוטות ועדיין כולן היו בנוצתן וכה"ג כבשים שנתערב הנבילה ביניהם, אם מבטלינן ברוב. והשיב שזכור לו מעשה במהר"ר ליאבמן ששחטו לו הרבה כבשים והניחום בי טבחא ונתערבה הנבילה ביניהן. והרצו לפני מה"ר יונה, ורצה להביא ראיה מהרא"ש לאסור. ואמר לפניו מה"ר ליאבמן הרי תרנגולים בנוצתם בכה"ג אסר ג"כ בהרא"ש ואדם לא מבטלינן לה ברוב. ובהא לא נהגינן הכי דדבר פשוט להתיר ולבטל ברוב, ומדהכא לא נהגינן כוותיה אך מתירין כאשר פסקו השערים, בהך נמי אין לאסור כמו הרא"ש אך בטל ברוב. 

ספר מהרי"ל (מנהגים) הלכות איסור והיתר משערי דורא 
================================================ 
[איסור והיתר משערי דורא] 

[א] הנה אסדר לך כאן דיני איסור והיתר בקוצר הדין בלתי ראייה והן כל דיני השערים מדוירין, ואינן משם מהר"י סג"ל רק גדולים אחרים קצרו הם כדי לרוץ בו הקורא, בשעה שצריך מורה. וחלקתי הדינים איש איש על דגלו לבית אבותם. 

[ב] שריית הבשר ומליחתו והדחתו בכל צד 
בשר שנמלח כדינו אחר שרייתו, אך לא הודח מדמו באחרונה ונתבשל, אם יש ס' בתבשיל ובמים ובחתיכה נגד דם ומלח שעליה הכל מותר, אף החתיכה עצמה, ככל איסור שבטל בס'. מלבד חמץ בפסח שהוא במשהו בין בבישול או צלי בין במליחה. וכ"ש בשר יבש שנתבשל בדיעבד בלי הדחה דמותר בששים. מ"מ לא ידיח בשר יבש לכתחלה במים שהיד סולדת בהן. 
בשר שהודח בשרייתו מדמו הראשון ולא נמלח ונתבשל, אם יש בתבשיל ס' נגד החתיכה תבשיל מותר. אכן החתיכה נתבשל בדמה ואסורה. וה"ה אם נתבשל חתיכת חזיר עם תבשיל, התבשיל מותר בס' נגדו. ואם שמוהו בקדירה אצל האש ועדיין לא נתחמם כ"א במקצת אם החום שהיד סולדת בה אסור, ואם לאו ידיחנו וימלחנו ומותר. 
בשר שלא נשרה במים להדיח מדמו הראשון ונמלח, אסור לכתחילה אף לצלות, ואם נצלה בדיעבד מותר, והמחמיר תע"ב. ואם הודח ולא נמלחה מותר לצלות לכתחילה. וכן שומן אווז או הכנתא שקורין מטייר יש בהן דם דינן כמו בשר בהדחתן ובמליחתן. 
בשר ששרו במים ונשתהה שם מעת לעת אסור לבשל ובצלי מותר, וגם אחר הצלי אסור לבשלו. ואם שהה רק לילה אחת ומקצת היום גם לבשלו מותר. 
וכן אם לא נמלח הבשר תוך ג' ימים לשחיטתו אין מותר רק בצלי, וגם אחר הצלי אסור לבשלו. ובשר שלא נינקר תוך ג' ימים אסור גם לצלי דדם הגידין מתקשה במאד. אכן במרדכי מתירו בצלי. ויש אומר היינו כשלא נשרה במים תוך הג' ימים, אכן אם נשרה במים אז נתרכך הדם ויצא על ידי מלח גם לאחר ג' ימים. 
בשר לצלי א"צ מליחה כלל, אכן נוהגין כרש"י דגם לצלי צריך מליחה מועטת. אך נהגו העולם להדיחו לאחר צלייה מן הדם אם נצלה בלי מליחה. וכן מותר לאכול בשר חי בלי מליחה כלל. ובמקום שאין מלח אסור לבשל בשר. אך יצלהו מעיקרא שיזוב דמו דנורא מישאב שאיב, וידיחנו אח"כ מדמו ואז מותר לבשלו. 
ואווזות ותרנגולים וכל דבר חלול אם רוצה לצלותם בלי מליחה, צריך להבדילם מעיקרא לשני חתיכות שלא ישאר בהן חלל כלל, ואז יכול לצלותם בלי מליחה דנורא שולט בכל צדדין להוציא הדם. אכן אם רוצה לצלותם כמו שהן שלמין צריך למולחם ולהשהותם כשיעור ולהדיחם קודם הצליה. ואם לא מלח עופות או דבר חלול בפנים ונתבשל אסור וכן ראש כבש. אכן בצלי מותר. 
בשר שנמלח לפי שעה מותר לצלותו לפי שעה. ואם שהה במלחו צריך להדיחו קודם צלייה. 
בשר יבש כשמדיחו ממלחו יזהר שלא יהיו המים רותחין, ובדיעבד יש מתירין. ואין לשרות בשר יבש במים ולשהות שם כדי להמתיקו ממלחו אלא א"כ הדיחו תחילה, ובדיעבד יש מתירין. 
שיעור שהיית בשר במלחו כשיעור צלייתו והוא כשיעור מהלך מיל. ונוהגין לשהותו שעה אחת שלימה. 
שורין הבשר מתחילה כשמביאין אותו מבי טבחא ומדיחין יפה וא"צ לשהותו במים. וכשנטף המים מן הבשר מולחו על דף במדרון או בכלי מנוקב שלא יסתמו נקביו כדי שיזוב הדם בטוב ממנו. וקי"ל כשמואל דקערה שמלח בה אסור לאכול בה רותח. 
וכל דבר חלול ימלח גם מבפנים כמו בחוץ, ויזקוף אותו להשען לעמוד בזקיפה כדי שיזוב ממנו הדם, ולא מושכב דאז מתאסף הדם ונשאר תוכו. 
כשמדיחין הבשר אחר המליחה צריך ליתן המים תחילה בכלי ואח"כ הבשר. ואם נתן הבשר תחילה הואיל ובדיעבד נעשה רגילין להתיר על פי רש"י בזמן מועט כשיעור מהלך מיל. ונוהגין להדיח הבשר ממלח ג"פ. ולהדיח הכלי שמדיחין בו והידים בין כל הדחה והדחה. ואם לא הודח הבשר רק פעם אחת היטב ונתבשל אין לאוסרו בכך. 
לכתחילה אין למלוח כבד או לב עם בשר. ובדיעבד שרי הבשר ע"י הדחה מעליא. חתיכה שנמלחה עם גידי הצואר והראש, או עם קרום של מוח או עם גידי הזרוע דכל אלו אסורין משום דם, אז יסירם אחר המליחה ומותרין. וכן הדין אם נצלו יחד. מלבד קרום של מוח שאז אסור המוח ושאר בשר הראש מותר. ויש מחמירים לאסור כל הראש. 
כשרוצה להחזיק בשר במלחו זמן רב, אז אחר ששהה כשיעור במלחו תחילה ידיחנו אח"כ כמו שמדיחין לקדירה, וחוזרין ומולחין לאלתר גם אם לא נטפו עדיין ממנו המים ומניחו בכלי שאינו מנוקב. והציר הנעשה אז אין בו שום איסור דם ועולה על גבי הבשר ומעמידו זמן רב. 
חתיכה תפל שלא נמלחה עדיין ונתערבה בין מלוחות ונשתהה ביניהן אותה חתיכה אסורה ולא מועיל למולחה שנית. אמנם אם הודחה טרם שנתערבה יחזור וידיחנה וימלחנה. חתיכה שנמלחה ופלטה ציר שלה ונפל אח"כ עליה ציר מבשר מלוח אסור. לכתחילה מותר למלוח בשר היום ע"ג הבשר הנמלח אתמול אבל אין למלוח בשר היום ולתתו על הנמלח קודם שבוע. ובדיעבד אין לאוסרו. 
בשר המוגלד בחורף בקרח אין למולחו עד שנמס הקרח, דהקרח מונע מליכנס המלח להוציא הדם. 
טבחיים והמעיים העגולים דהן הדורא דכנתא והקיבה, והדקין, וכרכשא לכתחילה אין למולחם עם שאר בשר רק לבדנה. טבחייא מולחין בצד החיצון שהשומן שם דבוק ושם מחזיקים דם. 
המולח הרבה חתיכות להניחם ולהשהותם יחד בכלי מנוקב. יזהר להקדים הנמלח באחרונה להניחו בראשונה לכלי, א"כ צריך למולחם כולם ולהניחם על הדף עד גמר מליחת כולם, ואז יקדים להניח בכלי את הנמלח באחרונה, וכן חוזר חלילה עד יסיים להכניס באחרונה הנמלח בראשונה. 
חתיכת בשר שחתכה לשנים אחר שרייתו, צריך לחזור ולהדיח מקום החתך קודם מליחה. 
רגלים שלא נתקצצו ראשי הטלפיים ונמלחו, אם שכבו על צדן כל זמן שהייתן במליחה לא נאסר רק שבתוך הטלפיים. ואם נזקפו נאסרו כולן. הרגלים נוהגין לקצץ ראשי הטלפיים וגם לחתוך להפרידם מהדדי, ואח"כ להשרותן במים כמו שהן עדיין בשערן ולמולחן אח"כ ולשהות שיעור מליחה, ואח"כ מדיחן יפה טרם מהבהבן באש להסיר השער והטלפיים. והשתא חצצו הטלפיים והשער במליחה הראשונה, לכן נוהגין לחזור אחר ההבהוב להדיחם ולמולחם שנית. מיהו אם לא נמלחו באחרונה מותרים. וכן אם לא קצץ ראשי הטלפיים קודם ההבהוב אין לאוסרן בכך. 
בימי מהר"י סג"ל לא ראיתי שום מליגה לא בעופות ולא בראשים ולא ברגלים. וכן לא חירוך בראשים, רק בתלשו נוצות מראשי התרנגולין הבהבום עם התרנגולים להסיר הנוצות שנשארו. 
הג"ה מי"ד: המהבהב אווזות ותרנגולין באור לחרוך הנוצה מהן צריך לרחוץ בית השחיטה בראשונה שלא יבלע הדם בהן. ולא ישהה אותה הרבה שלא יבלע הדם ע"י החום ותו לא יצא ע"י מליחה. נמלח בכלי נסדק הוי כמנוקב ומותר. 

[ג] כל דיני איסור דם 
דם רותח שנשפך על גבי צלי או דם צונן, אוסר את הצלי כדי קליפה. כל חתיכה הנאסרת משום דם או מחמת כלי שאין מנוקב, שוב אין לה תקנה להתירה. בשר הנמלח כדין בכלי מנוקב ונמצא ציר עומד בתוכו הבשר מותר, אך נהגו העולם קליפה והדחה. אך אם נפל חתיכה או תולה מקצתה למטה משאר הבשר תוך הציר העומד בשולי הכלי, אסור כל מה שבציר. וצריך לחתוך מעט יותר מן הבשר שלמעלה מה שלא נגע בציר. 
חתיכת בשר שנצרר בה הדם מחמת שהכה את הבהמה מחיים חותכו ומולחו, ומותר גם לבשל. ולצלי בעי מליחה מועטת כשאר כל בשר. 
בשר שלא נמלח ונפל עליו ציר מן בשר מלוח או נפל כולו לתוך הציר חוזר ומדיחו ומולחו. 
כבד אין לצלות עם בשר בשפוד אחד. ואם אין גומות בבשר להתעכב בהן הדם מותר הבשר בדיעבד דדם שנטף עליו מן הכבד מישרק שריק אסור לעשות כן לכבד בשעת צלייתו, ובדיעבד אין לאסור הסכין דוגמת בשר הנמלח בכלי שאין מנוקב, כל הבשר אסור גם מה שחוץ לציר. ובס"ה כתב שיש לאסור אפי' לא שהה שם שיעור מליחה ואין לו תקנה אפי' במליחה אחרת. וגם הכלי הוא אסור, משום דציר בשר תוך שעה אחר מליחה אוסר כל דבר שהוא נופל עליו. ואי נפל אכלי חרס ישבר, ועל כלי עץ וכלי מתכות צריך הגעלה. אבל שהה כבר שיעור מליחה אין צירו אוסר אח"כ בדיעבד. אבל אסור ליתן בשר מלוח לתוכו לרחוץ עד שיתן מים הרבה מתחילה לתוך הכלי. 
הרוצה לצלות עוף או גדי שלם צריך לשרותו במים ולמולחו ולשהותו כשיעור ולהדיחו אח"כ, כדין כל בשר לבשל צריך לעשות לצלי זה מתוך שהוא חלול. אין להניח כלי תחת צלי לקבל שומנו אם לא שהה מתחילה שיעור מליחה במלחו. 
ראש הכבש ואווז וכל דבר חלול שנמלח מבחוץ ולא מבפנים אין מותרין רק בצלי. ויש מתירין ראש אווז אם נתבשל בדיעבד שאין כזית בדמו. הג"ה: תרנגולת שנמלחה עם ראשה בלא חתיכה יחתוך הראש וימלח וגם אם היא נצלית עם הראש לא תיאסר התרנגולת, ע"כ. 
בשר שנשתהה במלחו כשיעור וניתן בכלי ונתרבה עליו הציר אין אוסר את הבשר גם אם נשתהה בו כי מוהל בעלמא הוא. 
בני מעיים כגון הדורא דכנתא והקיבה והכרכשתא והדקים גם אם אין בהן דם אין למולחם לכתחילה רק בכלי מנוקב כשאר בשר. אבל הכנתא דהוא השומן עצמו שקורין מטייר ושאר בני מעיים כגון הכרס והלב והכבד והריאה, אם מלחן בכלי שאינו מנוקב אסורים הם והכלי דדינן ככל בשר. אין חוששין למלוח בשר ובני מעיים יחד, אבל עופות ודגים אסורין למלוח יחד. אסור לחתוך בסכין שאוכלין עמו מבשר מלוח טרם שמדיחין אותו. 
יש להסיר וורידי דם ששוכבין בשומן הכנתא שקו' מטייר. הרוצה לצלות ראש טלה שלם ולצאת ידי חובתו, יסיר עצם שעל גבי המוח וינקוב הקרום שהמוח מונח בתוכו. וגידין שתחת הלשון ושבתוך הלחיים יטול או יחתכם שיזוב דמן בשעת צלייתו. 
שפוד שצלו בו בשר שלא נמלח ילבנו באור טרם צולין בו שנית. ואם צלו בדיעבד הכל מותר בין הבשר בין השפוד הן של עץ הן של ברזל, משום דנורא מישאב שאיב. נכון שלא לשהות צלי על השפוד כשמסירין אותו מן האש. וכן שלא לחתוך צלי רותח בסכין לראות אם נגמר צלייתו. וכן אסור לעשות כן לכבד בשעת צלייתו, ובדיעבד אין לאסור הסכין דוגמת השפוד. 
נכון שלא לחתוך בסכין דשחיטה אפילו דבר צונן, ואם חתך בעי להדיח מקום החתך. ואם חתך בו דבר רותח או חריף בעי קליפה. אין להשתמש מי מליגת תרנגולים במאומה. 

[ד] דין כבד וטחול 
כבד שצולין על האסכלא צריך לחתוך הסימפון שלו ולהסיר דם שבו ולהפוך החתך למטה. ואם לא חתך יחתכנו אחר הצלי'. ולבשלה אחר הצלי' אסור אם לא חתך מקודם שצולין אותו. ונכון לנוקבו בסכין מקודם או עם קסם בשעת הצלי', כדי שיזוב הדם יפה. ובשפוד סומכין על נקיבת השפוד. והרוצה לבשל את הכבד אחר הצלי' נכון לנוקבו שתי וערב. ומדיחין אותו אחר הצלי' קודם שמבשלין. ואם שכח ובשלה בלא הדחה מותרת. נוהגין שלא לבשל כבד כלל אלא צלוייה מעיקרא, דאסור להשהותו במלח מעיקרא כשיעור כדי לבשלו. לכתחילה אין צולין בשר וכבד יחד, ובדיעבד אין אוסרין, וה"ה במליחה. 
זה לשון התוספות: עוף עם כבדא בין דבוק בו בין אין דבוק בו ונמלחו יחד מותרין דדמו מישרק שריק וכבולעו כך פולטו. נתבשל עוף שלם עם הכבד שלימה צריך ס' ברוטב ושאר התבשיל כנגד כל העוף, וזורק את העוף דהוא נעשה חתיכה דאיסורא והשאר מותר. אבל חכמי מגנצא ושפירא הורו דלא צריך לבטל רק הכבד עם צירוף הרוטב לבשר העוף, מאחר דאין בשום עוף לבד ס' נגד כבד שלו. ואז גם העוף מותר והכבד לבד אסורה, וכן בי"ד דדין כבד כדין הלב, דבצלי העוף מותר ובקדירה צריך ס' נגד הלב. נצלה כבד עם העוף אפי' עדיין דבוקה לו, צריך לקלוף העוף מבפנים והשאר הכל מותר גם הכבד עצמו. כבד בפשטידא צריך ס' לבטלה, ואם דבק בחתיכה צריך ס' נגד אותה החתיכה ויזרקנה והשאר מותר. מנהג הוא להדיח הכבד ולמולחו בשעת צלייתו, ואין להשהותו במלח כלל בלא צלי. צלי. 
טחול דינה כשאר בשר אף לקדירה, דשומנא בעלמא הוא שקורין שומ"א, ואין בה איסור דם. רק צריך ליטול החלב עם הקרום שעליה ועם הגיד שבתוכה. 
ועל הנצלה בלא נטילת הקרום והגידין, השיב מהר"י סג"ל דצריך ס' דעל הדם חייב עליו כרת. וצריך נמי כדי נטילה דילמא לא מפעפע. 

[ה] דין הלב ודין הכוליא 
הלב קורעין ומוציאין הדם טרם מולחין או מבשלין. ומה שנוהגין לחתוך ערלת הלב כדי שיזוב דמו. אבל לאחר חיתוכו ומליחתו הרי הוא כשאר בשר גם לקדירה. ואם מלחו בלא קריעה קורעו בתר הכי. ואם נתבשל בדמו הוי דינו כמו חתיכת בשר שלא נמלח ונתבשל, ואסור הכל אם אין ס' נגד הלב. 
נתבשל העוף שלם כמו שהוא עם הראש וצואר והרגלים ונמצא הלב עדיין דבוק בו קולף את מקום הלב. והלב אסור וכל השאר מותר, דבכל עוף כשהוא שלם יש בו ס' נגד לבו. 
ואם נצלה או נמלח העוף עם הלב יזרוק הלב וקולף מקומו והשאר מותר אף אם אין ס' נגד הלב. וי"א דקורעי' הלב אח"כ וגם הוא עצמו מותר. ואם הלב היה דבוק בחתיכה קטנה ובשלה עם שאר חתיכות צריך ס' נגד החתיכה כול'. לב הנמצא בפשטידא דינו כדין כבד דפרישית לעיל. לב בהמה יש בו להחמיר יותר משל עוף דאין בשום דם של לב עוף כזית. 
כוליא אסור לבשלה בקדירה משום אל תטוש תורת אמך וחכמים נהגו שלא לבשלה. אמנם אחר צלייתה מותרת לבשל כמו הכבד. ואם נתבשלה הכוליא אחר שניקר מחלבה עם שאר בשר התבשיל כולה מותר, גם אם אין בו ס' נגד הכוליא, והכוליא אסורה. אכן אם הכוליא עדיין בחלבה הכל אסור גם התבשיל אם אין בו ס' נגד הכוליא. כוליא שהקטינה בדקה עד כפול, בגסה כעינבה בינונית (אסורה הבהמה). 
נהגו העולם להשליך את הענוניתא דוורדא מן הריאה, ואין בו רק מנהג ולא איסור. 

[ו] כל דיני ביצים 
ביצים צלויות או מבושלות בקליפתן אין חוששין לבודקם מן הדם ולאסור, רק הנמצא בהן פתאום. דאזלינן בתר הרוב דלית בהן דם, רק הטרופין בקערה מתוך קליפתן מאחר דאפשר לבודקם אין הולכין אחר הרוב וצריך לבודקם. 
המבשל הרבה ביצים או פירות יצננם במים טרם שינערם מן הכלי שבשלם בו. עיין הטעם לעיל. ואם ניערם בלי צונן ונמצא דם או אפרוח באחת מהן כולן אסורין אם אין בהן ס' כנגדה, ויש מצריכין ס"א. 
ואם נמצא בטרופות צריך ס' לבטל כל הביצה שבה האיסור. וכתב בספר אגודה בפרק אלו טרפות ואם הביצים עדיין בקערה ולא טרופות ונמצא דם באחת מהן יגביה חלמון הכשר וכל חלבון העולה עמו כשר. וכן יעשה לכל אחת הכשרות. ומה שישאר אצל אותה שיש בה דם אסור. שאם יגביה את האסורה אולי ישאר מחלבונה אצל הכשרות. 
ביצים של עוף טמא או של עוף טהור ונמצא בה אפרוח, כל זמן שהאפרוח בקליפתה יש בו איסור משום שרץ השורץ על הארץ. או דם במקום האסור ונתבשל עם ביצים אחרים או עם דבר אחר בין בקליפתו בין בלא קליפתו. הכל אסור עד שיהא ס' בהיתר. ואפילו אם נמצא דם בביצה צריך ס' בלא אותה ביצה האסורה. 
ביצים הנמצאים בתרנגולת נבילה אסורים. אם ספק מנבילה או משחוטה כשרים. תרנגולת שהיא ספק טריפה אם ילדה ביצים, שיחלא קמא אסור. דהיינו הביצים שהן במעים בשעת הטרפות אבל אותן ביצים שבאו לה מחמת שנזקק לה זכר אחר שאירע לה הספק כשרים הביצים וגם התרנגולת. דאם היתה טריפה לא היתה מתעברת וילדה. 
אין לוקחין מן הגוים ביצים טרופות בקערה דיש לחוש שטרפם כדי שלא יכיר היהודי. מ"מ אותן קוכלי"ן בל"א המגובלין עם ביצים מותר ליקח מהן ולאוכלן. דרוב עיסות נילושים מביצים שלימות ורובן אין בהן דם. דאנן נמי אין בודקין הצלויות דאזלינן בתר רוב. והנשים רגילות לבדוק כשטורפין למאכל חומרא יתירא היא, ועוד משום דאיפשר כדפי' לעיל. וכל מי שאין נזהר מפת של גוים אוכל אותן קוכלי"ן דקימחא עיקר דהיינו העיסה ומברך המוציא. ועל האובל"ט מיני מזונות ועיין לקמן. 
ויש נוהגין לבדוק הדם שיהא דוקא במקום האוסר כל הביצה ואם לאו מסירין טיפת הדם ושאר הביצה מותרת. והסימן להם זה החרוז: דם הנמצא חוץ לקשר, יזרוק הדם והשאר כשר. ואם על הקשר נמצא, נתפשט חוץ לא ירצה. אך אם הדם עליו יעמוד, ולא נתפשט רק שם יצמוד. לחכמים ככה הוא מסור, חלבון מותר וחלמון אסור. האמנה אני המלקט באומרים מימי לא ראיתי ולא שמעתי בשכונת מהר"י סג"ל וכן בכל מדינת ריינוס לבדוק אחר הדם ולהתיר הביצה, רק אוסרי' תמיד כל הביצה. 

[ז] דין תולעים 
תולע הנמצא באחת משרביטי קטנית או פולין שנתבשלו יחד, זורק אותה השרביט. ושאר השרביטין אם יש בהן ס' נגד השרביט התולע מותרין. קטניות או פולין שנטלין משרביטיהן ונתבשלו כשעדיין לחין נמצא בהן תולע שקו' מאדי"ן, צריך ששים לבטל טעם התולע. והיבשים אם נמצא בהן תולע שקורין ויב"ל, אף שבודאי בתלוש שרצו בהן צריך ששים לבטל טעם התולע. כללא דמילתא הרוצה לבשל קטניות או פולין ורוצה להחמיר נותן אותן למים רותחין כדי שימותו התולעים מיד. דבמים צוננים אולי יצאו מיד ונאסרין ואח"כ כשמבשלים ימותו, והוי כאילו אוכלם בקערה. 
פירות שנתבשלו ונמצא תולע באחת מהן. אם באותו פרי שנמצא בו התולע ס' כנגדו, זורק מעט קליפה מן הפרי עם התולע, ואותו הפרי גם הוא מותר. ואם אין ס' באותו הפרי נגדו, אז הפרי ההוא חתיכה דאיסורא וצריך בשאר הפירות ס' נגד כל הפרי שבו התולע. וכתב במרדכי דמשערינן ס' לבטל התולע, דוקא במים אשר נתבשלו בהן הפירות, והפירות גופייהו לא מסייעי' לבטל מפני שהן מינו. כתב באגודה אין לך פרי שהוא פחות מס' נגד תולעו, ודוקא בלא פירש. המבשל פירות לא יערם מן הכלי עד שיצננם כדפי'. 
תולעים שבבשר או בגבינה יש מתירין כשהן עדיין בפנים. וכשיצאו לחוץ אסורים. ואם נתבשלו עם הבשר או הגבינה מותר התבשיל גם אם אין בו ס' נגדו. והיינו תולעים הגדילים מחמת סירחון. אבל תולעים שנמצאין בבשר ובכבד ובדגים דלא באו מחמת סירחון אותן אסורים אפילו נמצאו בחתיכת דג, וכ"ש בבני מעיים. 
אם נמצאו תולעים בתוך הקליפה של הירקות הדחוקים בפנים שאין חלל במקומו שהיה יכול לדחוק ולצאת. וכן מבשלין קליות חטין שמוצאין תולעים בין קליפה לחטה, שניהם התיר מהר"ם. 
תולעים הנמצאים בבשר ודגים, כתב ראבי"ה אפילו פירשו לגמרי מותרים. תולע שנמצא במוח ולא חזינן קורט דם מבחוץ ולא רושם מותר. שרץ מותר לשרוף ולאוכלו משום רפואה. 
זבוב הנמצא בתוך קדירה אם נפל בכלי ראשון צריך ס' נגד הזבוב. ואם הסירה בכף והחזיר הכף בקדירה צריך ס' נגד הכף. ודוקא כשהסירה בכף ריקנית אבל אם הכף מלא מן הרוטב שיש ס' נגד הזבוב מותר. ואם שפך הזבוב מן הקדירה מותר הכל, דכל זמן שהיא בקדירה בטל בס' וכשנפלה תוך הקערה הוי כלי שני. ואם נפל הזבוב קודם נפילת הרוטב אוסר את הקערה בכדי קליפה, אך אין דרך שתפול קודם הרוטב ומספיקא יש להתיר. ואם היה הזבוב תוך הקערה תחילה ושפך הרוטב עליה הכל מותר. ואם נמצא הזבוב בתמחוי אמרינן שם נפלה וכלי שני הוא ואין מבשל והכל מותר בין מה שחילק כבר בין מה שעדיין בתמחוי, גם אם אין בו [ס'] נגד הזבוב. לכן צוה מהר"י סג"ל שלעולם ישפוך הלפתן לתמחוי טרם חולקים כדפי' לעיל. 
תולעים הגדילין במים בכלים או במכונסין בקרקע הן מותרין כל זמן שלא פירשו ואפילו מתים. יבחושין קטנים הגדילים ביין ובשכר מותרין לשתותן בעודן בתוכם, ואם סיננן ופירשו אסורים. לכן אין לסנן בלילה דילמא פירשו ויחזרו ואין רואה. 
תולעים שבקמח שהותלעו מחמת חום שקו' מילווא"ן מחמירין לאסור כל הקמח, דחיישינן שמא פירשו לדופן הכלי וחזרו. ולא דמי לתולעים שבמשקין כדלעיל, דהתם רביתייהו כל זמן שהם בפנים הכלי או הבור. 

[ח] כל דיני בשר בחלב 
בשר תפל שנפל לחלב צונן ג"כ תפל, ר"ל שאין אחד מהן מלוח אין לאסור רק שנשתהה שם יום שלם. וכן אם נפל הבשר לשום איסור אחר צלול שאין מלוח שום א' מהן שניהם מותרין אך הבשר צריך הדחה במים. ואם הבשר מלוח שניהם אסורים. אבל אם צלוי או מבושל אפילו אין מלוח ואפילו צונן, הבשר אסור והחלב מותר ומיהו הבשר סגי בקליפה. ואי אית ביה פילי פי' בקעים אפילו חי לא סגי בקליפה. וכן אם מתובל בתבלין אסור. ובשר שלא נמלח רק קצת לצורך צלי וציר נוטף ממנו על גבינה אסור. 
ובשר שנמלח או הגבינה ונתייבשו מבחוץ ושוכבין זה אצל זה מותר, אך צריכין הדחה. וכן אם הודחו כשהן צריכין ועדיין לחין אין אוסר עד שיהו לחין מחמת מלח. וכן הדין בבשר כשרה ונבילה כשהן נוגעים יחד. בשר וגבינה שניהם מלוחים ושוכבים יחד שניהם אסורים. הא' תפל והשני מלוח, התפל אסור. וידיח המלוח במקום שנגע בשני והוא מותר. 
קיבה ששהתה עם העור במים, אין לאסור רק כי שהה שם יום שלם. נמלגה תרנגולת בקערה חולבת שניהם מותרים, דכלי שני לא מבשל. חתיכת בשר הבלוע ונאסרה מחלב שאין בה לבטלה ונתערבה אף באלף לא בטלה. מי חלב שנשפכו לתבשיל ואין בו ס' לבטל, מותר להוסיף עליו מים כדי לבטלו. וכן חלב שנפל לתבשיל דעוף ויש בחלב נותן טעם מרבה עליו מים ומבטל הטעם, דאיסורי דרבנן הן. 
טיפת חלב שנפלה על דופן הקדירה של בשר שלא כנגד הרוטב, אם הוא כנגד האש הכל מותר גם הכלי. ושלא כנגד האש הכלי אסור. ומה שבתוכו מותר ויערה התבשיל במקום אחר שלא כנגד הטיפה. ואם נגד הרוטב נפלה ויש ס' נגד הטיפה אפילו שלא כנגד האש הכל מותר. ואם נשפך רוב חלב אין להתיר אפילו שכנגד האש ואפילו נגד הרוטב אא"כ בביטול בס'. ואם הפסד מרובה או שעת הדחק כגון ע"ש ועיו"ט מתירין ע"י ס' אף שלא כנגד האש ואף שלא כנגד הרוטב. ויוציא התבשיל דרך שולי הקדירה ולא דרך פיה, וטוב יותר להמתין עד שתצטנן הקדירה. 
טיפת חלב שנפלה על חתיכת בשר שבקדירה והיא יבשה שוכבת למעלה ולא נגעה לרוטב, נתבטל הטיפה בס' של החתיכה. אכן אם מקצת החתיכה בתוך הרוטב, כל הרוטב ושאר התבשיל מסייע לבטל בס'. 
טיפת חלב שנפלה על כיסוי קדירה של בשר, יש לו דין כמו הקדירה כנגד הרוטב והתבשיל מותר וילבן הכיסוי, ואם של חרס ישבר. טיפת חלב רותח שנפל על כלי או סכין צונן א"צ כי אם לגרר במקום שנפל הטיפה, כי החום פסק בנפילה. והא דאמרינן עירוי ככלי ראשון לחומרא היינו שפיכת הקילוח אבל כה"ג לא. ודוקא שנפלה על הקתא, אבל נפלה על הברזל נועצה בקרקע י' פעמים. 
נתיישבה קדירה של חלב ברוטב חם של בשר שנשפך בקרקע או איפכא מהר"ם מתיר. ורבינו יחיאל מצריך ס' נגד מה שאומדין שהיה עדיין מן הרוטב בעין שלא נבלע עדיין בקרקע. נתבשל בשר בקדירה חולבת ובצידה עוד קדירה של חלב והגיס שניהן בכף אחד אסורים במשהו ולא מהני ביטול, דטרם שאוסר הוי בשר בחלב. 
מחבת חולבת תחת מרחשת של בשר או איפכא הזיעה עולה ונבלע בעליון ואוסר את הכל. אין להניח כד כותח וכד מלח לנגוע יחד, שהמלח הוא שואב. וכד חומץ מותר שאינו שואב ועל כל פנים יש להרחיק מליפול מזה תוך זה. מעשה בכל יום שנותנין מלח בקערה חולבת ומולחין בו בשר או איפכא דאין מליחה לעץ. 
דגים שעלו בדיעבד בקערה של בשר או נתבשלו בכלי שהודח יפה שלא נשאר בו שום ממשות בשר אותן דגים מותרים ליאכל בכותח. וכן הדין בביצים או ירקות וקטניות שנתבשלו בכלי של בשר בדיעבד גם אם הכלי בן יומו, מותרים למאכלי חלב, או איפכא. וכן אם הוחמו מים בכלי בשר מותר ללוש בהן עיסה לאכול הפת בכותח, או איפכא. אבל בכלי גוים גם אם אינו בן יומו אסור ללוש לכתחילה עיסה עם המים שחימם בהן, ובדיעבד שרי. 
קערות בשר שהודחו בכלי חולבת או איפכא אפילו במים רותחין. אם אין אחד מהן בן יומו גם אם אכל היום רוטב חם של בשר רותח, רק שהמחבת אינה בן יומו ואין שום אחד מהן מלוכלך בשיור מאכל מותר הכל. קערה שנמצאת אצל שאינה מינה והאחד ידוע שהיא בת יומא והשני ספק ב"י, וכולם נקיות אין לאוסרם דמחזקינן כל אחת הודחה כדינה ואח"כ נתערבו. 
לכתחילה אין לאפות פת צד פשטידא או פלאדין אפילו הם מכוסים. ובדיעבד אם התנור גדול ופיו פתוח וקרקע התנור אינו משופע שידוע שלא זב המרק תחת הפת, אז הפת מותר הן לחלב הן לבשר. וכן דין פת שנאפה עם בשר צלי. אבל אם יכול לזוב המרק לתחת הפת אסור לאוכלו אפילו עם מלח. אבל פשטידא ופלאדין יחד אין נוהגין לאפות כלל. 
צנון או כל דבר חריף כגון שומין או בצלים או ראשי כרתין שנחתכו בסכין של בשר אסורים לאכול בכותח או איפכא. ואם נחתכו ונתנם בתוך קדירה רותחת יבטל טעם סכין שהוא מועט אם ס' בקדירה נגדו. צלה דג עם בשר בתנור אסור לאכול דקשה לדבר אחר. 
ביצים גמורות בחלבון וחלמון ובקליפה נמצאו בתרנגולת שחוטה, אף אם עדיין מעורות בגידין מותר לאכלן בחלב. אבל בלא קליפה אסור ליאכל בכותח דמיתקרי בשר, וצריך שרייה ומליחה כשאר בשר. 
אכל בשר אפילו של עוף לא יאכל גבינה אח"כ עד סעודה אחרת. חסידים הראשונים והאידנא ממתינים ו' שעות, והמנהג להמתין שעה אחת. ונכון להחמיר גם הלועס לתינוק אע"פ שלא אכל, דהא מ"מ מושך טעמא. ודוקא בשר בעין אבל מטוגן בשומן או שלוק אז דינו כבשר אחר גבינה וסגי בקינוח והדחה. אכל גבינה ובעי לאכול בשר מיד, צריך קינוח הפה והדחת ידים. וצריך להסיר פתיתי פת דגבינה ולהביא פת אחרת. 
ונכון ליזהר שלא ישתו מכוס אחד באוכלם בשר וגבינה לאו משום איסור רק הכירא בעלמא. ואם אוכלים שניהם על שלחן אחד צריך מפה מיוחד לכל אחד, או שום היכר אחר שלא ישכחו ויבאו לאכול יחד. 
נמצא חתיכות דקין בתוך קיבה שהעמידו ממנה גבינות אם מתחילה היה הקיבה ס' נגד הדקין מותר. 
כף שנתחב לשאינו מינו ובא לשער ס' כנגדו להתיר אינו צריך ס' נגד כל הכף רק נגד מה שנתחב מן הכף לתוך הקדירה, אפילו אם הוא של מתכת לא אמרינן חם מקצתו חם כולו והלך בליעותיה בכוליה. אך בס"ה כתב וצ"ע בכף של מתכת אם הכף בן יומו ויש ס' בקדירה כנגד מה שנתחב מן הכף התבשיל והקדירה כשר הכף אסור, ואם אין ס' הכל אסור אפילו בהנאה. אכן הכלי מותר לתת בתוכו צונן או פירות אע"פ שבלוע מאיסור הנאה. ואם אין הכף בן יומו אף אם אין שם ס' התבשיל והקדירה מותרין והכף אסור. נשפך התבשיל אחר שנתחב הכף וספק אם היו בו ס' מעיקרא מחמירין לאסור מספק כר"ת. אם הוסיפו מים לקדירה אף בלא מתכוין אחר שנתחב הכף יש מחמירים שלא יצטרפו להשלים ס' לבטל האיסור. 
בן יומו ר"ל אם נשתמש בו תוך מעת לעת. נכסה קדירה בכסוי שאינה מינה צריך ס' נגד כל הכסוי. נאפה פשטידא או פלאדין תחת כיסוי שאין מינו אפילו של חרס ואפילו בן יומו גם לא ליבנה מקודם, התיר ר"י בר שמואל דאין ריח ופיטום בכלי, רק שלא נגע למעלה בכיסוי. 

[ט] בכאן אחל דיני כחל 
כחל הרוצה לצלותה בעי לקורעה שתי וערב מעיקרא, ואם נצלה בלי קריעה מותר בדיעבד. ולבשלה בעי קריעה שתי וערב ולטוח בכותל. ודוקא לבדה בלא שום שאר בשר עמה. ואם לא נתקרע אסור בבישולה אף בלא שום שאר בשר עמה. מנהג יפה שלא לבשל שום כחל כלל גם אם קרעה שתי וערב וגם טוח בכותל ואפילו נתייבשה. 
אין חילוק בין כחל מבהמה חולבת או שאינה חולבת או של מניקה ושאינה מניקה. 
נמלח או נצלה כחל עם בשר אין לאסור בדעיבד בכלי מנוקב, אך ידיח הבשר היטב ולכתחילה מחמירין. 
שפוד שצלו בו כחל אסור לצלות בו בשר טרם מלבנו. 
קורעים הכחל ועושין ממנו פשטידא, ואין אופין אותה במחבת רק בקרקעית התנור. ואם בדיעבד נאפית במחבת והיתה מעיקרא קרוע, גם אם שאר בשר נחתך עם כחל בתוך הפשטידא המחבת והפשטידא מותרי'. 
כחל שנצלה חותכין לכתחלה בסכין דבשר ומניחין אותה בכלי בשר גם אם יש בשר שם שנוגע בו דיש לה כל דין בשר וה"ה אם נתבשלה. כחל שנתייבשה ונתבשלה עם בשר אין לאסור בדיעבד. מולייתא בשר חם על גבי מולייתא כחל חם מותר בדיעבד. 

[י] דברים לנו בדין מליגה מולגין התרנגולים דוקא בכלי שני, ואין מערין עליהן הרותחין מן כלי ראשון. ואם שגג ועירה מכלי ראשון וכרס או רגלי העוף למעלה אסור כדי קליפת העור ולא יותר. ואם להפך הנוצות מגינין מן הרותחין והכל מותר. 
נוהגין העם להדיח בית השחיטה קודם המליגה, וגם לקשור בית הצואר שלא יכנס מים לגוף. ואם לא עשה מותר בדיעבד. ואם חוזר פעמיים למי המליגה, אין לאסור בדיעבד. 
נמלגו תרנגולים בכלי שני ומצאו אחת נתנבלה ביניהם הכשרים מותרין, דכלי שני אינו מבשל. וה"ה נמלג בכלי חלב. 
מהר"י סג"ל לא הנהיג שום מליגה בכל תפוצות ריינוס בכלי שני. ואפילו לנישואין ולברית מילה שהרבו בעופות לא מלגו, אך הרבו נשים לתלוש הנוצות או השליכום לצוננין ומועיל להסרת הנוצות. 

[יא] דין איסור הריח 
אם ריח מילתא היא או לאו, ואי לכתחילה או גם דיעבד רבו בו הדיעות. לפיכך נקיי הדעת נזהרין כשצולין בשר עם הפת או גבי בשר גוי, או פשטידא או פלאדין עם הפת, אז משימין הפת למעלה אל תוך התנור רחוק מכל הנ"ל, ובענין שלא יזוב שום מרק מהן תחת הפת. ומניחין דברים המריחין לפנים בפי התנור ומניחין פי התנור פתוח, דאז גם אם מפטמין יצא הריח לחוץ ונשאר הפת נקי מכל ריח לאוכלו בהיתר או לבשר או לחלב. ויש לנהוג כן גם בצליית דג עם בשר דקשה לדבר אחר בסמ"ק. חמץ ומצה התיר ר"ת בדיעבד. 

[יב] בישולי גוים והיתר חיתויין 
פת של ישראל הנאפה בתנור של גוי ולא חיתה ישראל בגחלים ואף קיסם לא השליך לתוכו, הפת אסור אפילו בדיעבד. ואם למכור לגוים אסור בעודו שלם כי אם בחתיכות, אך לפועליו גוים מותר לתת. ואם ספק לו אם חיתה או השליך קיסם מותר דספיקא דרבנן לקולא. ואם סמוך לשבת דלא אפשר בחיתוי עם חשיכה טוב למוכרו בדבר מועט לגוי והוא יאפנו בשבת. 
כל זמן שהפת בתנור מועיל כח ישראל בחיתוי, ואפילו היה התנור רק חם והפת משביח מכח החום, אם מחזירו יחזירנו ויחתה, וכל זה משום איסור בישולי גוים. אפה ישראל על ידי חיתוי ואח"כ אפה ישראל באותו תנור בלא חיתוי, תלינן שמועיל חיתוי ראשון כל זמן שקיים חום מאור הראשון, דהיינו כל ימי השבוע עד יום ראשון, אם לא אירע יו"ט שלהם בינתים. 
רבים מורי' היתר להנזהר מפת ש"ג כשהולך בדרך ששעת הדחק הוא לו ורשאי בו. הנזהר מפש"ג טוב לבצוע על היפה גם אם היא פת של גוים. ואמר מהר"י סג"ל הואיל והתחיל בהיתר כל הסעודה יכול לאכול מאותו הפת. 
עיסה הנילש ביצים ונאפה מותר לקנות מגוים, דאין בביצים ההם איסור בישולי גוים דקימחא עיקר ומברך המוציא, וכן עיין לעיל. ואמר מהרי"ל מיהו הני אובלט גובלא בעלמא ואית בהון משום בישולי גוים. וישראל שעשאן מברך עליהן שהכל. פשטידא של דגים אסור משום בישולי גוים, ולא דמי לאובלט אף למ"ד דאין בהן משב"ג, דהכא נאפה טרם נבלע בקימחא, ואובלט נאפה בתערובת. 
ור"י התיר לאכול הנזהר מפש"ג בקערה עם שאין נזהר, ואין חושש לתערובת הפת. 
ולא אסרו פת משום ב"ג אך חמשת המינין שהן חיטין ושעורין כוסמין שיבולת שועל שיפון שקו' ראוקן. אבל של קיטנית ואורז ודוחן אינן בכלל פת סתם. 
כל דבר שאינו נאכל כמו שהוא חי ועולה על שלחן מלכים לאכול בו את הפת, כגון בשר וביצים ודגים ירקות יש בהן משום בישולי גוים. ודוקא שיש בו אלו ב' צדדין עולה ע"ש מלכים ואינו נאכל כמו שהוא חי, אבל בצד אחד אין בו משום ב"ג. קליות וכן דבר מעושן או מלוח אין בו משום ב"ג. והקליות שגוים מבשלין בביתם מותרין, דלא גזרו משום שאין אדם מזמן חבירו עליהן. ומהר"י סג"ל השיב בתשובה דרבו מה"ר אברהם מווינא ז"ל אמר ליה דנוהגין להזהר מהם, והתיר להם שקנה שמש הקופה בשגגה בדיעבד וצוום למנוע מהם להלאה. דגים מלוחים אין בהן משום ב"ג. ואם צלאן בדיעבד על אסכלא של גוי מותר דסתם כלי גוים אינן בני יומן, ולכתחילה אסור. שכר אין בו משב"ג. 
קדירה שהניחה השפחה על האש ונתבשלה כמאכל בן דרוסאי, אסור באכילה. והכלים צריכין הגעלה, ואם של חרס ישבר. אע"ג שהדליק ישראל האור לא תתן השפחה ע"ג האש, ומותרת השפחה לנערה כשנתנה יהודית. וכל זמן שהעבירה מן האש טרם נתבשל צריך יהודים להחזיר ע"ג האש, ולא מועיל חיתוי גם בפת. וכן השולח מחבת עם בשר לתנור של גוי לצלות, צריך היהודי לתת המחבת תוך התנור במקום שראוי להתבשל שם ולא מהני חיתוי, וצריך להיות שומר שלא יחליף נבילה תחתיו. ויהיו נזהרין שלא תשכים השפחה להביא אש מבית גוי לבשל אצלו כמאכל ב"ד טרם חיתוי, אך אם נשאר מאמש קצת אש והוסיפו אין לחוש. גוי או שפחה משרתת בבית יהודי ויודעים מנהג ישראל בהדחת בשר ומליחתו, ודין מליגה וכה"ג, ועוסקין במלאכה, וישראל יוצא ונכנס דיו, דמרתת לאסור. ואי הזהיר אותם שלא לעשות דבר רק בישראל עומד על גבן, והחציפו ועושין בלא רשות אין מועיל יוצא ונכנס, דגילה דעתו דאינו מרתת. 
פירות שכובשין גוים בדבש אין בהן משב"ג, אפילו שלקן בכליהם מותר, וכן כשמרתיחין דבש בכליהן להסיר השעוה. 

[יג] איסור חלב נבילה וטריפה ואיסור טומאה 
בישל היתר בקדירת איסור שהיא בת יומא, כגון בקדירת הגוי כל התבשיל אסור, דדין כל הקדירה חתיכת איסור. ואם אינה בת יומא התבשיל מותר דנ"ט לפגם. אכן לכתחלה גם כן אסור לבשל בה דגזרינן דאינה בת יומא אטו בת יומא. 
חלב חיה מותר היינו דוקא חלב המכסה את הקרב וחלב דכליות. אבל שאר חלבה צריך לנקר כשל בהמה, ויסיר גיד הנשה עם חלבו. 
נמלח בשר שחוטה עם בשר נבילה אפילו בכלי מנוקב אסור אפילו מספק. דגים טהורים וטמאים שנמלחו יחד אותם הנוגעים בטמאים אסורין והשאר מותרין. 
ברחת המלוכלכת ברוטב אסור להוציא עמה הפת, ואם הוציא עמה בעי קליפה. 
קערה מלוח בה טומאה, ואחר שהוסר ממנה שאבו עמה מים חמין ונתנו לקמח ללוש בהן עיסה, ולא היה ס' במים נגד הקערה שהיתה בת יומא, סגי בס' עד כדי קליפה מן הקערה. 
עכברא שנמצאת בתוך חומץ או בשאר כל משקין ולא איתמרטט משליכין אותה והמשקה מותר. וכן חלב או נבילה שנפלו ליין משליכין האיסור והיין מותר. ואם נפלה בשומן מהותך של אווזא אם שופכין שומן רותח יום יום לאותו כלי הכל אסור. וכן בימות החמה דהוא נמס ורך ומנענע ממקום למקום אסור כולה אף אם הוא צונן. אבל בימות החורף שהוא קשה יטול כדי נטילה סביב העכבר והשאר מותר. כדי נטילה הוא עובי אצבע. וכתב בי"ד שיעור קליפה הוי בעובי רוחב אצבע. 
דבש שלנו שרי גם אם נשרץ מעוף טמא והוא דבש דבורים שאין לו שם לווי רק דבש סתם. אברים של דברים /דבורים/ גם אם רואין אותן בדבש אין אוסרין. 
בשר חם שהוא משחוטה למטה ועליו בשר נבילה צונן אפי' חי אפי' אינה מלוח נאסרה הכשירה דתתאה גבר להפליט את העליונה וקולט ממנה. כ"ש אם בשר נבילה חם למטה ושחוטה צוננת למעלה ונאסרה מן התתאה דגבר. ואם הצונן למטה בין שחוטה בין נבילה והעליונה רותחת השחוטה כשירה, דאין התחתונה שהיא צוננת בולע מחם שעליה ומיהו קליפה בעי כשהחם למעלה. 
אסור לשפוך מכלי שיש בו שומן כשר לנר הדולק מחלב טריפה. 
דג טמא הנמצא מבושל בדגים טהורים משליכו והטעם בטל בס'. ואם ידוע שהיה בו דג טמא ולא יוכל להכירו להוציאו כולן אסורים, דבריה הוא, ואפילו באלף אינה בטילה. ואם הוא מרוסק אין עליו דין בריה ובטל בס', ומ"מ זורק האיסור אם מכירו. שרץ שנתבשל עם הדג הדג נאסר ולא סגי בס' לבטלו. דג טמא במעי דג טהור אסור, ודג טהור הנמצא במעי דג טמא מותר. 
גדי שצלאו בחלבו החלב (הוא) מפעפע ואוסר כולו, אבל שומן הגיד אינו מפעפע וקולף מקומו ואוכל השאר. 
נבילה טפל והכשרה מלוח ידיח מקום הגעת כשירה בנבילה ומותרת, ואם איפכא הכשרה אסורה. 
נתחממו מים בכלי גויים אע"פ שסתמן אינן בני יומן אסור ללוש בהן עיסה לכתחלה. ואם בדיעבד נילש אין לאסור, דהא אוכלין פת של גוים דמחשבינן דיעבד. ישראל הנותן תבשילו בתוך כליו לגוי להוליכו עמו לביתו, יצונו שישייר בכלי שיור התבשיל ויביאו בו ביום. 
סכין של גוי וחתך עמו צנון או שומין או בצלים או ראשי כרתין צריך ס' בתבשיל כנגד כל הירק, דירק עצמו נעשית נבילה. ומה שאנו אוכלין שומין או בצלים ודומיהן שזנבותיהן נחתכין בסכין של גוים, לפי שהזנבות אינן חריפין. וי"א גם על ירק דצנון שאינו חריף. אם חתך עמו לפת מתחילה רשאי לחתוך בו צנון שנתבטל טעם הסכין בלפת. אבל קפלוט שקו' קאפוש או ווישקרוט, וכן כל דבר שאינו חריף ונחתך בסכינו של גוי לא בעי רק הדחה. 
בהמה הנשחטה ונמצאת טריפה חלבה אסור כחלב בהמה טמאה, וכן ביצי עוף טהור שנטרף אסורין כביצי עוף טמא. לכן הרוצה לשחוט בהמה חולבת יזהר שלא לעשות שום גבינה מחלבה. ושלא לאכול החלב לפחות ג' ימים סמוך קודם שחיטתה, דאי נמצאת טריפה אסורין למפרע כל הבא ממנה תלתא הימים. והנעשה ממנה מקודם לכן מותר, והיינו דוקא סירכא דאמרי' לתוך ג' ימים נסרכה. אבל אם נמצא טרפות הגוף כגון יתרת שלא בדרא או חסר וחליף וכה"ג, אין להתיר החלב וגבינות אלא על פי חכם. 
בכל מדינות ריינוס נוהגין איסור בחמאת הגוים כמו בגבינותיהן, וכן בחלב שלהן שנחלבו בלי ראיית ישראל, וגם שלא לחלוב רק בכלי של ישראל. 
שחט גדי או עגל ונמצא טריפה לכתחלה אין להקפות החלב עם קיבתו לעשות גבינה. וכן אין קונין קיבת הגוי מן הבהמה שהרג אותה להרחיק מן הכיעור. אבל אם העמיד בהן בדיעבד הכל מותר. וגדי או טלה שינק מן בהמה, גם אם נמצא הבהמה טריפה קיבת הגדי או הטלה מותר אפילו לכתחלה. 
נמלחו גידין האסורין או גיד הנשה עם הבשר אין אוסרין דמליחה היא כרותח דצלי ולא כרותח דמבושל ונוטל את הגידין אח"כ. ואפילו שומן הגיד אינו מפעפע לאסור כחלב. 
נחתך או נשבר רגל אחרון של בהמה למטה מן ארכובה כשירה. אבל בתוך הארכובה טריפה, ואפילו לא נשבר רק העצם ולא יצא לחוץ, דחיישינן שמא נפסק אחד או רובו מחוטין של צומת הגידין. ולמעלה מן הארכובה יש לו דין כמו הארכובה עצמה וכדין צומת הגידין עד כדי רוחב אגודל, ובשור גדול ד' אצבעות. אבל משם ולמעלה אם נשבר העצם ולא יצא לחוץ בין בהמה בין עוף כשר, אבל חותכין אותו אבר ומשליכין קודם מליחה, דאסור משום אבר החי. ואם למטה מן הארכובה ויצא לחוץ גם אותו אבר אסור משום אבר מן החי. אבל בידים דהן הרגלים דלפניה, אפי' נחתך או נשבר סמוך לגוף בבהמה כשירה. אבל נשמט או נשבר במקום חיבורו, גם בשל לפנים אסור. ויש מתירין בנשמט רגל דשלפנים ושל אחרונים אסורין, דהיינו דאמרינן בוקא דאטמא דשף מדוכתיה, ואפי' לא ידעינן בעיכול ניביה. 
כנף העוף הניטל או נשבר סמוך לגוף טריפה, אבל אם ברחוק רוחב אצבע דאגודל מן הגוף כשירה. ואם נשבר רגל העוף במקום שיש בו קשקשים, דהיינו למטה מארכובתו כשירה, עד שנשבר למעלה מארכובה שאין שם קשקשים, אבל חותכין ומשליכין אותו קודם מליחה. 
כל עוף נאכל במסורת הקבלה שהוא ממין הכשר אע"פ שבמדינה אחרת אין מסורה להן הקבלה מ"מ מדינה זו סומכין על מסורת הקבלה ואוכלין שם. 
מרה שחסר בכבד הבהמה או נמצאו שתים כשירה. א"ר יצחק מרה שנקבה וכבד סותמתה כשירה, ניקבה שלא כנגד הכבד טריפה. טחול שנטלה כשירה, ניקבה במקום העב טריפה. 
המסס ובית הכוסות הם מונחים בבהמה זה אצל זה וצידן הן מדובקין יחד, אם נקבו לצד החלב טריפה, דחלב טמא אינו סותם. אבל חלב טהור סותם, מלבד חלב טהור של הריאה דאם נדבק הריאה לשומן הלב טריפה דרחוק הוא מן הריאה ולא מיהדק. 
אותו בשר אשר למעלה מן הקורקבן והוא עשוי כמו אגוז, ספק אם הוא מן הזפק ואם ניקב כשירה, או מן הקורקבן הוא טריפה, כי ההוא בשר מחברן יחד לפיכך מספיקא טריפה. 
הדורא דכנתא הן הדקין המסבבין הכנתא שהוא המיטייר נקב סותמין זה לזה, או לצד השומן סותמין יחד, דחלב טהור סותם. רק חלב הטבחיא ושומן הלב אף אם טהורין הן אין סותמין. 
יותרת הכבד הוא הבשר החוצץ בין הריאה והכבד ונקרא ג"כ חצר הכבד, אין לאכול את השומן שמעורב בבשר או היותרת מטעם שהבשר חופה אותו דחופה אינו מתיר כ"א בכסלים וכליות דכתיב בהן על, למעט תוך וחלב שעל הכליות. בשר אדום ודק יש בסוף הכסלים [שהוא אסור משום חלב], ותחת אותו בשר יש חלב מה שהבשר חופהו הוא מותר. כשכלה למטה אותו בשר החופה יוצא ממנו להלאה קרום לבן והוא עב, לבד אותו קרום הדק וקלוש המופשט בכל הכסלים, שהוא אסור משום חלב. ותחת אותו קרום העב יש לובן חלב ובאותו חלב נוהגין היתר בכל ארץ אשכנז. 
מחט שנמצאת בריאה אם עדיין הריאה שלימה ואין הרוח יוצא כשירה. ואם הריאה נחתכה שאין להעלותה בנפיחה טריפה. 
כבד שנמצא בה מחט אם המחט קטנה שמנקבת בשני צידיה אסור. ואם היא עבה מצד א' כמסמר ואין ראוי לנקב באותו צד ואותו צד העב נהפך לתוך הכבד בתוך הסמפון כשירה. ואם צד העב לחוץ וקטן שראוי לנקב נהפך לפנים טריפה. נמצא מחט בסימפון גדול של כבד כשירה. 
נמצאת מחט בבית הכוסות והוא במקום שהפאנץ כפולה, או בקורקבן הוא קיבה של העופות, או בהמסס הוא שקורין מנקבלט בבהמה, בכל אלו אם המחט נקבה מבפנים ולא נתחב מבחוץ כשירה. אך אם נמצא קורט דם מבחוץ, אע"ג דאין המחט נוגעת שם טריפה. 
נמצא מחט בחלל הגוף של בהמה תחובה בריאה או בכבד או בכל מקום ואין ריעותא נגדה בדופן אסורה, דודאי נקב הוושט ואתא שם. אך אם ריעותא בגופה תלינן בה ששם נכנס וכשר. מחט שנמצאת תחוב בשלל ביצי תרנגולת התרנגולת טריפה. כל נקב שיש בעוף או בבהמה מבחוץ בגופה, ואין מגיע לחלל הגוף ואין ריעותא בבשר או בעצמות עד חלל הגוף, כולם כשרות מלבד בצואר נגד הסימנים אין להכשיר. 
דרוסת זאב נץ וחתול אין להכשיר אפילו בלא נקב אלא על פי חכם. 

[יד] דיני היתר התערובות 
שום איסור שנפל בקדירה צריך ס' ברוטב לבטל טעם האיסור, ולא מחשבין לסיוע ולהשלים לס' ממה שנבלע בקדירה, דלא ידעינן כמה בלע רק כל התבשיל שבתוכה משערינן שיהא בו ס' כנגד האיסור. אבל את האיסור עצמו צריך להסיר אם מכירו, והטעם בטל בס' כשאר איסורין. 
ואם אינו מכירו להסירו אז הדין כן. אם הוא דבר יבש וגם שאין ראוי להתכבד לפני האורחים וגם אינו מבושל יחד אז חד בתרי בטל. ואם הוא מבושל יחד וגם שהוא מין במינו הואיל ואינו מכיר האיסור צריך ס' נגד האיסור. ואם יודע שיש שם חתיכה דאיסורא דאינה ראויה להתכבד לפני האורחים ואין יודע גודלו של החתיכה דאיסור אז האיסור בטל ברוב אפילו נתבשל יחד, ואין צריך להשליך אחד מהן אבל צריך ס' מן הרוטב ובחתיכות לבטל המיחוי, דאין דבר בטל ברוב אך דבר שהוא בעין ולא דבר הנבלע בהיתר. וכן חלב בחלב או יין ביין נסך צריך ס' דיין נסך נמי בטל בס'. אבל יין שנתנסך ממש לפני ע"א אפי' באלף לא בטיל רק סתם יינם של גוים בזמן הזה הוא בטל בס'. וכן מין בשאינו מינו צריך ס' נגד האיסור. 
אבל בריה כמו זבוב או דג טמא שלם או עוף טמא או גיד הנשה כשהוא שלם אי נפל בהיתר אי מכירו יסירנו והטעם בטל בס' היכא דנתבשל עם היתר. ואם אינו מכירו אפילו באלף לא בטיל, דבריה אינה בטילה לעולם. ודוקא כשהן שלמין קרויין בריה. ודוקא מתי דהאיסור מחמת עצמו כגון טומאה או טריפה, אבל בריה דעוף טהור שנאסר מחמת שום איסור, אותה בריה בטיל בס' הואיל דהאיסור לאו מעצמו. 
וכן כל דבר שבמנין אשר רגילין למכור במנין כגון ביצים של נבילה וטריפה או פירות גסות של ערלה אפילו באלף לא בטיל. אבל כל דבר שאין האיסור מחמת עצמו הן ראוי להתכבד הן בריה הן דבר שבמנין אם נאסר מחמת דבר אחר בטל בס'. 
ואם פירש חתיכה אחת מאותו ענין שאינן בטלים לעולם, ונפל אצל שאר עניינים לא אמרינן כל דפריש מרובה קפריש אלא אותו שפירש הוי האיסור. 
ואלו שהן אסורים ואיסורן כל שהו דאפי' באלף לא בטיל. יין נסך ממש, וחתיכת בשר שנתבשל בחלב ונאסר בנ"ט. אז הוי ג"כ הכלי אסור בהנאה. 
כל איסורים הנאסרים יחד בבישול אם כבשן יחד הוי כבישול. ואי מלחן יחד כאילו נצלו יחד. בגיד הנשה למ"ד יש בגידים בנ"ט, ובכבד וכחל האוסרים את הבשר בבישול אוסרים נמי בכביש', וכן בשר בחלב דהוי אסור בהנאה. אבל כחל וכבד וגיד הנשה דאין אוסרים בצלי, כדאמר כחל עילוי בשרא דיעבד מותר, במליחה נמי אין אוסרים. אבל חלב או חלב דאוסר בצלי אוסר נמי במליחה. א"כ הדין הכי הוא: חלב הנמלח עם בשר, חתיכה שאין חלב דבוק בה ואין נוגעת בחלב ואותה החתיכה שהחלב דבוק בה אינה גדולה שהחתיכות האחרות הנוגעות בחתיכה זו הוו ס' נגד אותה החתיכה שהחלב דבוק בה אז החתיכות שאין החלב דבוק בהן ולא נגעו בחלב מותרות, ואם לאו שלא היה ס' כולן אסורות. ואם נגעה חתיכה בחלב, ויש באותה חתיכה עצמה הנוגעת בחלב ס' נגד החלב אז שרינן בקליפה במקום שנוגעת בחלב. ואם אין יודע אותו מקום שנגע בחלב יקלוף כולה ושרי. וכן אם בחתיכה עצמה שהחלב דבוק בה ס' כנגד החלב שריא בקליפה במקום החלב. אבל אם חתיכה נוגעת בחתיכה שדבוק בה החלב במקום החלב, צריך ס' נגד אותה חתיכה. וצריך קליפה במקום שנגע בחלב. ואם נגע בה שלא במקום החלב, ויש באותה חתיכה ס' נגד החתיכה שהחלב דבוק בה שרי בלא קליפה, ממה נפשך אי מלוח כמבושל בטל בס', ואם אינה כמבושל אז אין החלב יכול לילך שמה מעבר חתיכה זו אל חתיכה הסמוכה לה, דאיסור הבלוע אינו הולך מחתיכה לחתיכה בלא רוטב. 
וכן כל איסור הבלוע שאין האיסור עצמו גוף האיסור רק שהוא אסור מחמת איסור אחר הבלוע בו, ונגע בחתיכה בלא בישול רוטב שרי, כגון שהוציאו מקדירה או מן השפוד ונגע באחרות מקערה, אע"פ שהן חמין מאד אינה אוסרת הכשרות בנגיעתן בלא בישול רוטב. 
עצמות של איסור אין מצטרפין אל האיסור, אבל עצמות של היתר מצטרפין להיתר, אבל לא יצטרף עצמות של איסור עם עצמות של היתר לבטל האיסור. מ"מ תלמיד חכם שהורה לצרף לא עבר על דברי חכמים. אבל הרא"ש כתב חתיכה של איסור שנתערבה עם אחרות של היתר, צריך ס' לבטל החתיכה עם העצמות. 

ספר מהרי"ל (מנהגים) הלכות שחיטה 
=============================== 
[הלכות שחיטה ובדיקה] 

[א] מהר"י סג"ל היה נוהג בכל ממשלתו ששוחטין אחר שחיטות מסקינן הארוכים בהגהות. והנוטל קבלה לשחוט היה מצריך ללמוד אותן השחיטות, וכן הבדיקות של שני קרומים דגם הן ארוכים בהגהות. ומימי לא שמעתי שהוא בעצמו לא חיבר שום חיבור משום פוסק, ואפילו שחיטות ובדיקות לא קיצר כיש גדולים. אמנם כל התשובות שהוא השיב על שהושאל לו היו עדיין מופקדים אצלו מיום שישב בראש, ואמר אלי להעתיקם לו להיות חיבור מפואר. ובעו"ה הוטרף לי השעה כאשר נתבקש לישיבה של מעלה, ושני בניו חילקו אותם באיגרות. והיו מה שהיו. והי לך שחיטות ובדיקות שחיבר הר"ר יעקב ווילא שהיה תלמיד מובהק של מהר"י סג"ל. ובמקצת מקומות אגיה בהן מקצת חידושים ששמעתי ממהר"י סג"ל. 

הלכות שחיטות [שחיבר מהר"י ווילא] 

[ב] מסקינן דשחיטה מן הצואר הלכתא גמירא לה. וקרא דושחט למאי אתא דלא לשוויא גיסטרא. גיסטרא פירש"י שני פירושים אחד שלא ידרוס הסימנים בבת אחת בלא הולכה ובלא הובאה, ופירוש אחר שלא יחתוך כל המפרקת לשנים אפילו בהולכה ובהובאה. השוחט אחד בעוף ושנים בבהמה שחיטתו כשירה ורובו של אחד כמוהו. רבי יהודה אומר עד שישחוט את הוורידין. ודוקא בעוף צריך לשחוט הוורידין הואיל וצולהו כולו כאחד אבל בהמה דמנתחה אבר אבר א"צ לשחוט הוורידין. ואפילו בעוף דצריך לשחוט את הוורידין דוקא לכתחילה אבל בדיעבד כשר אע"ג דלא שחט הוורידין. שחט רוב אחד בעוף או רוב שנים בבהמה שחיטתו כשירה. ורוב אחד בעוף קנה או וושט. וקנה הוא הקרום שבפנים של הגרגרת המחבר את הטבעות, אבל הטבעות עצמן נקראו גרגרת, ורוב קנה דכשר היינו מתחילת הקרום ולמטה ולא עובי הטבעות בכלל. וצריך לשחוט רוב הנראה לעינים בדיעבד, אבל לכתחלה צריך לשחוט שנים בעוף כמו בבהמה. אמר רב יהודה אמר שמואל כל טבח שאינו יודע הלכות שחיטה אסור לאכול משחיטתו. ואלו הן הלכות שחיטה: שהייה, דרסה, חלדה, הגרמה, ועיקור. 

[ג] שהייה היכי דמי, כגון שהתחיל לשחוט ושהה וחזר וגמר השחיטה שחיטתו פסולה. ושיעור השהייה כדי שחיטה אחרת כמותה גסה לגסה ודקה לדקה ועוף לעוף, ושהייות מצטרפות ואנו נוהגין להטריף כל שהייות דאין אנו בקיאין בשיעור שהייה. לפי סברת התלמוד שהייה כשר במיעוט קמא דקנה מידי דהוי אמצא חצי קנה פגום והוסיף עליו כל שהוא כשר. אבל לדידן פסול אפילו במיעוט קמא דקנה, דדוקא בימי חכמי תלמוד היה שהייה במיעוט קמא דקנה כשר, מפני שהיו בקיאין בבדיקת הוושט שהיו בודקין אותו לאחר שחיטת הקנה, אבל אנו אין בקיאין בבדיקתו, וחיישינן שמא בשעה שנפגם הקנה ניקב הוושט ונקיבתו במשהו טריפה. לפיכך שהייה פסולה בין בקנה בין בוושט, בין במיעוט קמא בין במיעוט בתרא. 
השוחט עוף ומפרכס כשזורק מידו אל ימיתנו בסכין דנראה כשתי שחיטות. וקרא כתיב "ושחט" (ויקרא א, ה) שחיטה אחת ולא שתי שחיטות אלא ימיתנו בקוץ (בקתא) או במקל. 
השוחט וחתך והדם יוצא ופוסק, אע"פ שלא חתך אלא את העור לא יגמור שחיטתו דחיישינן שמא ניקב הוושט, אך ימיתנו וימכרנו לעובד כוכבים ומזלות. ואל ימכרנו כשהוא חי שמא ימכרנו לישראל. וכן השוחט יונה ותלש הנוצה ויצא הדם אל יגמור שחיטתו אלא ימיתנה. 

[ד] דרסה היכי דמי, כגון שהתיז הסימנים בבת אחת בלא הולכה ובלא הובאה. אבל אם הוליך או הביא אם הסכין ארוך כשני צוארים עם המפרקת והעור שחיטתו כשירה. אבל הוליך והביא אפילו שהסכין כל שהו חוץ לצואר א' כשירה. והא דאמרינן שצריך שיהא הסכין חוץ לצואר כמלא צואר אפילו שהוליך או הביא, היינו דוקא בבהמה שצוארה רחב, אבל בעוף שצוארו דק אפילו בסכין כל שהו חוץ לצואר והוליך או הביא כשירה. דרסה אסורה בין בקנה בין בוושט בין במיעוט קמא בין במיעוט בתרא. 

[ה] חלדה היכי דמי, כגון שהחליד הסכין בין סימן לסימן ושוחט או תחת העור או תחת צמר מסובך או תחת מטלית הקשורה בצואר בהמה הכל נקרא חלדה. וחלדה אסורה בין בקנה בין בוושט בין במיעוט קמא בין במיעוט בתרא. 

[ו] הגרמה היכי דמי, כגון ששחט למעלה מטבעת הגדולה, אבל אם שייר מלא חוט על פני כולה כנגד הראש כשירה. ויש מרבותינו מכשירין אפילו למעלה מטבעת הגדולה עד שישחוט בתוך שיפוי כובע, מהר"י סג"ל צוה לשוחטים שלא להכשיר שום הגרמה למעלה מטבעת הגדולה. ולמטה בקנה עד אונא עליונה, דהיינו כשנופחים הריאה עד מקום שאז יגיע אונא העליונה בריאה בקנה. ובוושט למעלה עד תורבץ הוושט, דהיינו כשחותכו ועומד במקומו זהו נקרא תורבץ הוושט, אבל חותכו וכוויץ זהו וושט עצמו. ושיעור זה פירש"י בשור הגדול ד' אצבעות ממקום חיבורו בלחי וגדול לפי גדלו וקטן לפי קטנו. למטה בוושט עד מקום שישעיר הוושט פי' עשוי חריצין בפנים כמו הכרס שקו' פאנץ והיינו סמוך לכרס. בעוף בקנה שיעורו למעלה כמו בבהמה למטה בקנה עד בין האגפיים. דהיינו עד מקום האגפיים כששוכבים על הגוף דהיינו עד הגוף. בוושט למעלה בעוף עד תורבץ הוושט דהיינו עד מקום שחותכים ועומד במקומו. ואם שחט משהו מן התורבץ פסולה. למטה בוושט בעוף עד גגו של זפק דהיינו מקום שמתחיל הזפק להתרחב. והגרמה פסולה בין במיעוט קמא בין במיעוט בתרא בין בקנה בין בוושט. 

[ז] עיקור היכי דמי כגון שחט בסכין פגומה או ששחט אצל הכותל ודוחק רגלו בכותל והוא אוחז הסימנים עד שנעקרו הסימנים פסולה. או שנעקרו ממקום חיבורן בלחי זהו עיקור. ועיקור פסולה בין במיעוט קמא בין במיעוט בתרא בין בקנה בין בוושט. וכל ספק שאירע לאדם וספק לו אם אירע קודם השחיטה או בתוך השחיטה או לאחר השחיטה פסולה. 
השוחט צריך לבדוק הסימנים לאחר השחיטה, ואם לא בדק לאחר השחיטה בסימנים אם נשחטים כתיקנן פסולים. אמר מהר"י סג"ל יפה ונכון להעביר ידיו תוך חתך שחיטת בהמה להרגיש עם המשמוש ששחט כראוי, דבראיי' אין לבדוק יפה דבית השחיטה מלאה דם, ואי אפשר לראותה. 

[ח] ג' מדות בסכין אוגרת מסוכסכת עולה ויורד. אוגרת פי' שיש לה פגימה שיש לה שני עוקצים, מסוכסכת שיש לה רק עוקץ א'. עולה ויורד היינו שהיה לה פגימה והשחיז הפגימה ונשאר במקום הפגימה נמוך אבל אין בה שום עוקץ. אוגרת פסולה אף בדיעבד בין שהוליך והביא בין הביא ולא הוליך בין הוליך ולא הביא. מסוכסכת דקיימא ארישא דסכינא ממש והעוקץ כנגד הקתא אז אם הוליך ולא הביא כשר ואם הביא פסול. ואם המסוכסכת עומד אצל הקתא והעוקץ הופך כנגד הראש אז אם הביא כשר ואם הוליך פסול. ומסוכסכת לא ישחוט בה אפי' דקיימא ארישא והוליך ולא הביא או עומד אצל הקתא והביא ולא הוליך. ואם שחט בדיעבד וידע שיש בה מסוכסכת קודם שהתחיל לשחוט בו אז שחיטתו כשירה. אבל לא ידע המסוכסכת ושחט בה פסול, דחיישינן שמא הוליך והביא ולא אדעתיה, דכל מילתא דלא רמי עליה דאיניש לאו אדעתיה. ואם המסוכסכת באמצעות הסכין, בין שהוליך ולא הביא בין שהביא ולא הוליך אע"פ שיודע שהיא מסוכסכת פסולה. ואנו נוהגין להטריף כל מסוכסכת דאין אנו בקיאין ברישא דסכינא. 

[ט] השוחט צריך שיבדוק הסכין קודם שישחוט באצבעו בבשר בשני צידי הסכין בהולכה ובהובאה ועל חוד הסכין וכן בצפורן בשני צידי הסכין בהולכה ובהובאה ועל חוד הסכין בהולכה ובהובאה, דהיינו בין הכל י"ב בדיקות. וצריך שיבדוק את הסכין אחר שחיטה, אם ימצא פגימה בין אוגרת בין מסוכסכת פסולה. השוחט הרבה בהמות צריך שיבדוק בין כל א' וא', ואם לא בדק בין כל א' וא' ואחר שחיטת כולם בדק הסכין ונמצא פגומה כולם אסורות, שמא בעור הראשון איפגם. 
אמר מהר"י סג"ל אותם שאינם בודקין בין כל אחת ואחת, ואומר לבדוק אחר גמר כולם, ואין חוששין בתיקון הראשונים ששחט, שלא כדין עושין שמא מוליכין מן הנשחטים, ומתקני' טרם שבודק בסוף ויבא לידי מכשול. ויקנח הסכין מדמו בין כל אחד ואחד וגם שיער הבהמה יפה לקינוח מפני שהוא קשה כ"כ הרא"ש, משמע הא אי לא משום דקשה הוא לא. וכן אמר מהר"י סג"ל דאין לבדוק אבישרא ואטופרא בפעם אחת אפי' בין כל אחת ואחת, ואפשר אם בדק כן ונמצאת פגומה לבסוף מ"מ אוסרין כל הראשונים, וכן משמע בהרא"ש דצריך בדיקה עם כל אחד ואחד בפני עצמו. 
ואם שיבר בה עצמות אמרי' בעצם איפגם. לא יבדוק שני צידי הסכין בפעם אחד אלא זה אחר זה וכן לא בצפורן ובשר בפעם א'. חיה או עוף יכסה דמן בעפר תיחוח. ובעפר המגדל צמחים ובעפר כירה אבל לא בעפר לח, סליק. 

[י] ואמר מהר"י סג"ל הממהרין לכסות הדם טרם יצא דם הנפש לגמרי שלא כדין עושין. ראיתי מעשה בפני מהר"י סג"ל בוורמיישא ששחטו בהמה שקו' פופיל, וצוה מהר"י סג"ל לשוחטה על עפר תיחוח ולכסות הדם דספק הוא אם מין חיה היא או אי מין בהמה. ושוב מצאתי הדין להדיא במרדכי הגדול במסכת חולין. והעיד מהר"ז קיצינגן שגם צוה הרב באותו הפעם לשחוט גם עוף על דם הבהמה ולכסותם יחד להוציא נפשו מפלוגתא מידי ספק. 

[יא] אמר מהר"ש היכא דאיכא פלוגתא בדין שחיטה או בדיקה ואין בידך המנהג תלך אחר המחמיר. ואם שעת הדחק כגון בע"ש ועיו"ט יש להקל לפי שיקול הדעת. ואמר השוחט עופות וגמר שחיטת כולן ותו הביאו לפניו עוד טרם שכיסה דם הראשונים, יכסה את דם הראשונים בברכה ויחזור ויברך על שחיטת האחרונים ויכסם בברכה. ואמר שקבלה בידו מן אחיו מה"ר יונה שכל שוחט ובודק כשמתחילים לשחוט ולבדוק, יש להן לחזור השחיטות והבדיק' בכל יום פעם אחת. וכה יעשה ל' יום, ואח"כ תוך שנה בכל חדש פעם אחת. ואחר אותה שנה פעם אחת לכל תקופה ותקופה, וכן כל ימיו להלאה, ואם לא יעשה כן שחיטתו ובדיקתו אסורה. 

ספר מהרי"ל (מנהגים) הלכות בדיקה 
=============================== 
הי לך הבדיקות שחיבר מהר"י ווילא 

[א] אמר רבא חמש אוני אית לריאה ג' בימין ושני' בשמאל, כשהבהמה תלויה ברגליה ופניה כנגד הבודק, אז ימין הבודק כנגד ימין הבהמה, ושמאל הבודק נגד שמאל הבהמה. הבודק בהמה כשהיא שוכבת אז ימינו לשמאל הבהמה ושמאלו לימין הבהמה, וסי' לאותה דבר אם השמאל ואימינה ואם הימין ואשמאילה. אי חסיר אי יתיר אי חליף טריפה. 
חסיר טריפה כגון דאיכא ב' בימין וא' בשמאל, ואין שם שום סדק בין מלמעלה בין מלמטה, אכן אם יש שם היכר סדק להיחשב אונא להשלים המנין, או שיש שם אונא קטנה שאפילו בנפיחה כטרפא דאסא כשירה. 
יתיר טריפה, כגון ד' בימין או ג' בשמאל, ואותה יתרת אינה בדרא דאוני טריפה, דכל יתיר כנטיל דמי, לפי שעתיד ליפסק וניקבה הריאה. 

[ב] אי חסר א' מן האונות בין בצד ימין בין בצד שמאל ויתרת עומדת שלא בדרי אוני טריפה. יש מרבוותא אוסרין יתרת אפילו מקמא ויש מכשירין. ויתרת העומדת בדרא דאוני וכשנופחים הריאה אי היתרת נוטה לצד גבה של ריאה טריפה, אבל לצד קמא של ריאה כשירה. אם יש פיצול ע"ג הריאה וגומא תחתיה וכשנופחין נופלת לתוך הגומא כשירה. ודוקא שממלא כל הגומא ושוה לשאר בשר הריאה שהיתירה אינה רחבה יותר מן הגומא. והא דיתרת שלא בדרי דאוני טריפה היינו שהיתרת יש לה צורת אונא. אבל אם נמצא על גבי הריאה מקום גבוה כמו הר אין זה יתרת וכשירה ונקרא גבשושית. והא דיתרת טריפה שלא בדרי דאוני היינו דוקא שהיתרת גדולה כמו טרפא דאסא אפילו לאחר נפיחה, אבל כשהיא קטנה מטרפא דאסא אחר נפיחה כשירה דאין זה קרוי יתרת. ושיעור טרפא, י"א הוא כצפורן של גודל וי"א כפרק אמצעי של גודל. אונא עליונה של צד ימין דרכה להתפצל אם נמצא בה יתרת אפילו יותר מטרפא דאסא כשר, והיינו דוקא מתי שנמצאת היתרת מחציה ולמעלה לצד חוד של אונא, אבל אם נמצאת היתרת מחציה לצד השורש של אונא טריפה דאין דרכה להתפצל שם. וי"א דאם נמצא יתרת באונא המתפצלת מן החריץ שיש באותה אונא ולצד עיקרה טריפה, ואינה כשר אלא כשנמצא מן החריץ ולצד הראש. 

[ג] חליף טריפה, פי' שיש ג' בשמאל וב' לצד ימין או ד' בצד שמאל וג' בצד ימין דלעולם צ"ל בצד ימין יותר משמאל. עוד חליף כשהאונא האמצעית גדולה מהאונא תחתיה דהיינו הסמוכה לאומא שהיא התחתונה. עוד יש חליף צורות האונות של ימין אינן דומות לשל שמאל אם נתחלפו זה נקרא חליף וטריפה. ואם הצדדים שוים במספרם שיש בזה כמו זה ביתרות איתא הג"ה במיימ' דכשר. 

[ד] נמצאו שתי עינוניתא דוורדא, או אין שם עינוניתא דוורדא טריפה. דרכה לעמוד למטה מהאונות ויש לה חריץ, ומתי שנופחין הריאה החריץ מכוון נגד חיתוך שבין אונא לאומא וגבה נגד הלב ופניה כנגד הכליות, אם נהפכה כגון שהחריץ נגד הלב וגבה נגד האונות או למטה מאומא טריפה. הפכה פניה שהראש למטה טריפה. אבדה צורתה פי' שהיא פשוטה כאצבע של אדם טריפה. אם שינתה מקומה אפי' פורתא טריפה. נמצאת בצד שמאל טריפה, וסי' חולק עם גנב שונא נפשו. שיורה כחלמון ביצה בבהמה דקה ובגדול לפי גודלו. ויש כתבו שאם היא גדולה מעלה של הדס כשירה. ואם היא גדולה יותר מאונא שאצלה היינו אונא התחתונה הסמוכה לאומא טריפה. ואם נחלקה לב' ויש שורש אחד כעובי גודל כשירה. ויש כתבו בבהמה דקה כאצבע אחד, ובגסה ב' אצבעות. 

[ה] ריאה דדמיא לאופתא טריפה, פי' שקשה במשמושה כעץ, אי נמי שהיא לבנה כעץ א"נ שהיא קלה כעץ. א"נ שהיא חלקה כעץ שאין לה חיתוכי האונות, פי' שלגמרי אין נראה בהן חיתוך האונות. אבל יש שם היכר שצדו אחד ארוך יותר מחבירו, כגון האונא שהיא סמוכה לאומא דרכה להיות ארוכה ועבה מאותה אונא האמצעית, אם נמצאת ארוכה ועבה כשירה. ועוד האונא בצד שמאל נמוכה מזו שבצד ימין זה הוי היכר. כשדבוקה האונא בצד ימין לאומא אם יש שם סדק בין מלמעלה בין מלמטה אז היא כשירה, ודוקא שהסדק עומד במקום הראוי להיות אונא אבל שאר סדקין אינן מועילי'. 

[ו] תרי אוני דסריכי להדדי כשירה, פי' כסדרן, היינו ב' אונות זו לזו שאצלה. ודוקא שנסרכו זו לזו למטה [מחציו] (מאליו) לצד העיקר של האונא, אבל אם נסרכו למעלה מחציים לצד ראשם זהו נקרא שלא כסדרן והוא הקרוי חלון בלשון חכמים, וטריפה. אם הסירכא מחמת בועא אפילו כסדרן טריפה דהוי לקותא בתר לקותא. נסרכה האונא שלישית לראשונה, או מקמא דזו לגבה דזו שאצלה, או אפי' מחוד זו לגב זו, הכל נקרא שלא כסדרן וטריפה. אבל אם הסירכא יוצא מבשר האונא לאותה אונא עצמה במקום אחר כשר. אונא הסרוכה לאומא כסדרן רש"י מכשיר ור"ת מטריף, ושאל אחר המנהג. 
במגנצא מכשירין אונא הסרוכה לאומא כסדרן. ומהר"י סג"ל אמר דאין להתיר שם רק בדליכא חלון, דהיינו דנסרך מחציו ולמטה נגד השורש. גם אם מתירין שם אונא באונא כסדרן אפי' בחלון, רק שיהא היקף בשר למעלה קודם הסירכא. מ"מ אונא דאומא וגם חלון הוו תרתי לריעותא ואסור גם שם. אכן עד חציו מכשירין שם גם אונא באומא. ואמר שברוב מקומות באשכנז מכשירין אונא באומא וחלון עד חציו מאונא לאונא. 
עינוניתא דוורדא בכ"מ שנסרכה הוי שלא כסדרן. בין שנסרכה חוץ לכיסה או לכיסה. במגנצא מכשירין היכא דנסרכה לכיסה, ואנן נוהגין לאסור. עינוניתא דוורדא סרוכה לשומן הלב בזה דינה כאונות בניענוע דלקמן, וסימן להם כל איש שורר בביתו. 

[ז] אונא העליונה אם היא דבוקה כולה לגרגרת בלי הפרש אז היא כשירה דזהו רביתייהו. אבל אינה דבוקה כולה, אם יכול להכניס אצבע בין הגרגרת לאונא אז היא טריפה. ואם נפרד למעלה מעט מן הגרגרת שניכר החיתוך כשר שכן גידולו. אומא דבוקה מעיקרא לסופה לסימפון ושומן הדבוקה בשדרא כשירה, דהיינו רביתייהו. אבל אינה דבוקה עד לסופה טריפה. האומא למעלה במקום שהיא דבוקה לערוגה נגד הכליות סמוך לחצר הכבד צריכה שתהא נפרדת לשם כעובי גודל, ויש מכשירין בכל שהוא. 
ויש מקומות שנוהגין לנענע הריאה ג"פ כשהיא נסרכת לשומן הלב, אם מנתקא הסירכא מחמת הנענוע אז מכשירין, ודווקא בבהמת ישראל ולא בהמת גוים. אבל אם נסרכה האונא לשומן של הגרגרת טריפה ואין בו מנהג לנענע. במגנצא מתירין אם מנתקה הסירכא בג' נענועין בכח גברא בעליה וירידה וכלל לא יותר מג"פ. ודוקא כשמנתקה ונשארת דבוקה בשומן הלב אז מוכח דממנו נתפשט. אבל נשאר בריאה מוכח שמשם יצא וטריפה, ויכול לבודקה בנפיחה. 

[ח] ריאה הסרוכה לשתי כליות הצלעות הקטנות הסמוכות לצואר טריפה. אבל אם סרוכה מאותן שתי הצלעות עד הצלע החמישית וצלע חמישית בכלל. יש מקומות שנהגו להכשיר אפילו בלא גרירה. ויש מקומות מכשירין דוקא בגרירה. ובאלו ארצות נוהגים להטריף לכן לא הארכתי. במגנצא מכשירין גם בלא גרירה. ריאה סרוכה לחצר הכבד טריפה, וחצר הכבד שנסרך לצלעות כשר, אבל אם ניקב חצר הכבד טריפה. סירכא תלויה ואינה דבוקה למקום אחר כשר. סימן לדבר אם ימצא סביב הנקב חוטי לבנים כמו חלב ודאי נקב ישן הוא וטריפה, ואם לאו השתא ניקב וכשירה. וכן לפעמים נמצא בסוף הריאה בשיפולה דלדולין כעין סירכות גם אלו כשרין, ונקראין דלדולי ריאה. וכן אמר מהרי"ל דכשר בין תלויה באמצע הריאה בין בסופ', ואם יוצאה מן בועא טריפה ואי בועא ההיא טינרא כשירה, ודוקא אחת תלויה כשירה. ובמהרא"ק תמצא הדין אם יהיו יותר וכמה אורכן לאסור או להתיר. ואני המלקט בתר לקוטי לא מצאתי במהרא"ק רק בהג"ה וז"ל: כתב מהר"ט משם הרא"ש דמטעם דנוהגין להתיר רירין נהגינן נמי להתיר סירכא תלויה דאין זה אלא התפשטות ליחה, פי' הבא מזיעתא ולא מחמת נקב כמו סירכא גמורה, עכ"ל. וכל הסירכות שהן טריפות היינו שהן קשין אבל אם נמוחים במשמוש היד אז כשרין ונקראו רירין. 

[ט] שתי בועות הסמוכות זו לזו טריפה דודאי יש שם נקב, אבל אם יש ביניהם הפרד כקש כשר. סימן לדבר יאכלמו כקש. בועא בשיפולי ריאה ואין חוט בשר מקיף טריפה. ואין חילוק בין בשיפולי אומא בין בשיפולי אונא בכ"מ שיש שם חידוד הכל נקרא שיפולי. ואם שם בועא עומדת ואין חוט בשר מקיף טריפה. ולמעלה במקום שהריאה דבוקה לשדרה נגד האונות אם נמצא שם בועא זה הוי בשיפולה וטריפה. אבל נגד האומות אם נמצאת שם בועא כשר, דלא הוי לשם שיפולי דבאותו מקום הוא רחב. והא דאסרינן תרי בועי דסמיכי להדדי, וכן בועא בשיפולי הריאה טריפה היינו דוקא בועות שיש בהן מוגלא, אבל אם אין בהם מוגלא אלא קשים כאבן אינם אסורים לא בסמיכי ולא בשיפולי, והן נקראין טינרי. ובמים זכים יש מכשירין בשיפולא ובסמיכי ויש מטריפין, וי"א אפילו במקום שמכשירין מים זכים דוקא שאינם סרוכין. אמר מהר"י סג"ל מאי דמכשירין באושטרייך בועה בשיפולי ריאה בלא היקף בשר במים זכים גם הוא מנהג מגנצא ולא בשאר מקומות בריינוס. ריאה הובא לפני מהר"י סג"ל שהיה בה בועא ניכר מעבר לעבר במקום הסימפונות, וגם בועא בשיפולה בלא היקף בשר ובשתיהן היו מים זכים. והורה הרב לשפוך מי הבועות בכלי ולטעום בהן אם מלוחים הן טריפה. ואמר שקבלה בידו ממהר"מ סג"ל שאין לטבול אצבעות תוך מי הבועות וללחוך מאצבע משום דבשר האצבע ממררם, אך ילחוך בלשונו מן המים לנסותם ולטועמם. וגם אמר דאין אנו בקיאין לשפוך המים במאני דקוניא כדי לראות אחר סורייקי הסמפונות אם נמחו, רק הכלל זה לנו אם המים עכורים או סרוחים או מלוחים טריפה ואם לאו כשירה עכ"ל. 
כללא הוא גם אם הריאה מליאה בועות שלימות ועמדו אחת אחת לבד ולא קיימי בשיפולי הריאה ולא קיימי מעבר לעבר אפילו בסומכי ויש בהן מוגלא או סרוחים או מלוחים מכל מקום כשירה. וכן הסכמת הרא"ש. אכן באלפס פסק דבעינן דווקא מים זכים ולא עכורים או סרוחים. יורה דיעה: בועא שניקבה טריפה, כתב ראבי"ה אם נקובה [הבועא] במקום מישמוש יד הטבח תלינן בו וכשר כדרך שתולין בריאה. ולדידהו שהיו בקיאין בהקפה גם אם היו מקיפין בריאה, פי' שהיה חותך באותה אומא או אונא לראות אם דומין מכל מקום אין מקיפין אצל בועות דבכל שעה משתנין. 

[י] בועא הנכרת מעבר לעבר למעלה במקום הסימפונות שהוא אצבע מן השיפול בבהמה דקה ובגסה ב' אצבעות, וי"א בדקה ובגסה ב' אצבעות, מביאין סכין ומנקבין במקום אחד, אם כל המוגלא יוצא במקום זה אז אחת היא וטריפה דחיישינן שמא נמחו הסימפונות, ואם לאו שתים הן וכשירות. 
עינוניתא דוורדא אצל החריץ שלה במקום הדק יש אליה סימפונות, נמצא שם בועא טריפה אפילו אם חוט בשר מקיף שנכרת מעבר לעבר. סירכא היוצאת מתוך הבועא טריפה אפילו אינה נסרכת למקום אחר, אבל יוצאת מתוך טינרי כשר. מורסא של ריאה וקרום הריאה מכסה עליהן ואינה גבוה מבשר הריאה אינה בועא לאסור אם סמוכות. אטום בריאה פי' שיש מקום בריאה שיש לו כל מראה ריאה אבל אינה עולה בנפיחה. מביאין סכין או קוץ ונוקבין בו בנחת כדי שלא ינקוב רק הקרום ולא [לתוך] בשר הריאה, אם יש בו מוגלא מחמת מוגלא היא וכשירה. ואם אין בו מוגלא מביאין שם נוצה או רוק ונופחין הריאה אי מבצבצה כשירה ואי לאו טריפה. וטוב ליתן בקנה מים חמין בימות הגשמים ומים קרים בימות החמה, ולנענע קצת ולשפוך לחוץ אולי אחר כך יעלה בנפיחה. 

[יא] ריאה שיבשה מקצתה עד שתהא נפרכת בצפורן טריפה. ריאה שחסר כמין כף כפופה כזה כ טריפה אם חסירה כמין כף פשוטה כזה ך כשירה. מראות הריאה חמשה דנפסלת בהן, וסימן ד"ם בב"ל. דיו מוריק"א פי' זאפרי"ן או כשותא פי' הופן, והוא בל"א געל. בשר"א פי' בשר. ביעתא פי' חלמון של ביצה שקו' טאטי"ר. לובן ביצה שקורין קלו"ר כל אלו מראות פסולין. סימן אחר למראות הפסולות כל חלב וכל דם לא תאכלו. 'חלמון 'לבן 'בשרא 'ביעותא 'דיו 'מוריקא. הכשרים תאכלנו כצבי וכאיל פי' כבדא אדומה ירוקה לזויי"ר. ואם הם מתלבנים ע"י נפיחה כשהוא ממרס ביד ומשתנין למראה הריאה כשר. 
כוחלא פי' לוזייר כשירה, ירוקה כחציר וכעשב השדה כשירה. סימן כירק עשב נתתי לכם. אדומה רש"י מכשיר אפילו ריאה כולה אדומה, ור"ח מטריף אפילו מקצתה אדומה. אבל אם מתלבנת לאחר נפיחה ודומה אל מראה ריאה מודה ר"ח שהיא כשירה. במישמוש היד יכול להרגיש כשנשתנו מראה הריאה. דאז מישמוש מקום מראה קשה יותר מבשר ריאה ולפעמים רך וחלק כמו ריר. וי"א מקום המראה לעולם הוא קר אי נמי נגבה כגיבשושית. ניקבה הריאה ואין אנו יודעין אי היה הנקב קודם השחיטה וטריפה או נעשה אחר השחיטה, אם נמצא הנקב במקום שיש לתלות בבודק, כגון בכל מקום שממשמש שם הבודק בידו, או במקום שיש לתלות שהכניס שם הסכין או שתלש בחוזק מלמטה למעלה, או שקרע בצפורן אז אנו אומרים הבודק עשה הנקב ומכשירין. 
ריאה שנשפכה כקיתון, פי' נוד של מים כשירה, ובלבד שלא נימוחו הסימפונות. ואיך אנו יודעים אם נמוחו, מביאין כלי מתכות שהוא חלק או כלי חרס אשר מחופה באבר שחלקים יפה ונוקבין הריאה, אם נמצא בכלי כמה חוטין לבנים אז ודאי נמחו הסימפונות. 

ספר מהרי"ל (מנהגים) הלכות יין נסך 
================================= 
הא לך קצת סך, מהלכות יין נסך 

[א] אמר מהר"י סג"ל עכו"ם שנגע ביין לנסכו להכעיס את היהודי היין כשר, וכ"פ כמה רבוותא. וכן מעשה בווינא שהשים עכו"ם ידו תוך יין של יהודי וכיון להכעיסו ולהקניטו, והכשירו מה"ר חנל ז"ל. ואמר מהר"י סג"ל בשעה שרואה היהודי שהעכו"ם ניסך היין להכעיסו טוב הוא שישתה יהודי מיד מאותו היין לעיני הגוי. אכן אם לא שותה בזה לא הפסיד והיין כשר. 

[ב] ברזא נפל משולי החבית והניח עכו"ם אצבעו על הנקב ועיכב את היין מלזוב, ואסר מהר"י סג"ל כל היין אע"פ שלא תחב אצבעו לתוך הנקב אך הניחו מבחוץ על הנקב, מ"מ הואיל ודחק אצבעו כ"כ לעכב היין עד שנכנס בשר האצבע לפנים. וכן פלוגתא דרש"י ור"ת אם לאסור ג"כ בהנאה על שהניח עכו"ם אצבעו על הנקב מבחוץ. ואמר דאין חילוק בין עליונה של ברזא או תחתיתו, רק הכל אסור. אכן אם הנקב כ"כ קטן שאע"פ שדחק אצבעו בכח לא נכנס מבשרו לתוכו כגון ניקב תולע וכה"ג הכל מותר. 

[ג] יין מבושל מילאו עם יין חי, ואוסר מהר"י סג"ל להלאה במגע עכו"ם. 

[ד] אמר מהר"י סג"ל דשלא כדין (עושין) שמכניסין יין לחביתי עכו"ם אף אם שפשפו במים חמין, לא הוי עירוי שצריכין ג' ימים. 
[נשאל למהרי"ל על קנקן ששתו בו גוים ולא שטפוהו במים אח"כ ועמדה כך יום או יומים, ומלאוהו יין כשר - מקנקן אחר - ומלאו בו חביות. והתיר את הכל]. 

[ה] פעם אחת החליפו חביתו של מהר"ש לחבית עכו"ם ומלאוהו יין כשר, והרצו הדבר לפני מה"ר ליבל והתירו, וכן איתא במרדכי. 

[ו] אמר מהר"ש גת שדרך בה עכו"ם יינו וכל כליה, האידנא נהגינן להכשיר הכל בהדחה, וסמכינן אפירוש הקונט' על הברייתא דסוף מסכת ע"ז. 

[ז] אמר מהר"ש יש נוהגין שלא לאכול גלוסקאות עכו"ם מכניסת הבציר עד חנוכה, משום דמחמיצין אותן בשמרי יין, ולאח"כ אוכלין אותם הואיל וכבר נתייבשו בטיל טעמן. ויש שאינן נמנעין מלאוכלם, דכה"ג אשכחן טובא דתלינן, אע"ג דהאיסור קרוב לודאי. 

[ח] אמר מהר"ש כחו של עכו"ם הרי הוא כעכו"ם, כגון גוי המגלגל להכביד קורת הגת לדרוך הענבים מורינן לאסור, גם אם איכא פסידא מרובה. ומנהג של מהר"י סג"ל שצוה על המטהר יינו להזהר שתמיד יסבב עם העכו"ם ויסייעו לגלגל להוריד קורת הגת, ואל יניחו לגלגל יחידי כלל וכלל. 

[ט] וכתב בא"ז בשם ראבי"ה, עכו"ם שנגע במיישא של הגת, ר"ל שעדיין היין מעורב בענבים טרם נמשך מהם, שא"צ להסיר רק הענבים סביבות האשכול, ואפי' משקה טופח עליהן. וראיה מפרק השוכר דאמר הכא מפסקי אשכולות, ולכך סביבותיו טהורין אף על פי אם המשקה מהלך על פני כולו. 

[י] ואמר מהר"ש בינקותו פעם אחת טיהר יין ודרכו במנעלו מחמת הקור, ולקחו עכו"ם מן המיישא וזרקוהו ולכלכוהו ובא לפני מה"ר חניש"ל והתיר לו יין. 

ספר מהרי"ל (מנהגים) הלכות ציצית ותפילין 
======================================= 
מקצת המילין, מהלכות ציצית ותפילין 

[א] אמר מהר"י סג"ל בירך אטלית קטן או גדול ובא עסק לצורך והסירו ובא להתעטף שנית, צריך לברך שנית גם כמה פעמים. וכן אמר מהר"ש לנהוג הן בציצית הן בתפילין, מאחר שכ"כ המיימ', ודלא כמ"ש מהר"ג שא"צ לברך בשנייה. 

[ב] אמר מהר"י סג"ל מי שלובש טלית קטן וגם מתעטף אח"כ בגדול. בשחר שהוא לובש הקטן יבדוק ציציותיו, ואין יכול לברך אז בלי נ"י, אך לובש בלא ברכה. וכשמברך אח"כ על הגדול יתפוס כאחד ציציות של הקטן ויצא בברכה אחת לשניהן. ומי שאין לו רק קטן, יברך עליו קודם ברוך שאמר להתלבש בציצית או על מצות ציצית. 

[ג] אע"ג דכתב בסמ"ג דאין בציצית קדושה דמותר ליכנס מעוטף לבית הכסא, ואם נפסקו זורקן לאשפה, מ"מ ראיתי בשכונת מהר"י סג"ל נהגו בו כיון דאיתעבד בהו מצוה עשו בה אחרת, והחזיקם שמש העיר לקשור עם הנפסקים את בגדי צבעונים שמכסין בהן כסאות המילה. ויש מסמנין בהן ספרים. 

[ד] אמר מהר"י סג"ל במקום שיש איש יודע לתקן ציציות אל תתקנם האשה. ואמר דלא נהירא בעיניו מה שיש נשים מכניסות עצמן לחיוב ציצית. ושאלו לו מפני מה אינו מוחה ביד הרבנית מ' ברונא בעירו שהניחה בכל עת טלית קטן. והשיב שמא אינה מקשבת לי, ועל כה"ג אמר מוטב יהו שוגגין ואל יהו מזידין. 

[ה] נקב שהציצית תלוי בו היה נקרע סמוך לאימרא, והורה מהר"ש שכשר לברך עליו כל זמן שלא נקרע לגמרי. דמה שנתנו חכמים שיעור לכנף בפני הציצית היינו לכתחילה, וכן בסמ"ג. ואמר אם רוצה לתקן ולתפור, יתפור בחוט צבוע דילמא ישאר חוט תלוי, ואם הוא לבן נראה כמוסיף על החוטין. ושכחו ותפרו בחוט לבן, וחזרו ושאלו ואמר כמה שיעור שמרוחק הקרע מן השפת, והיה כרחב אצבע, והכשירו בדיעבד. 

[ו] מהר"י סג"ל הנהיג בתפילין גם כן שימשוך גידין בין בית לבית בתפילין של ראש ומונחין מתחתן על התיתורא. ומתי שנפסקו מחמת הזיע הצריך לתופרם שנית. [הראה למהרי"ל תפילין של ראש שנפסק חוטי התפירה, ואמר לתפור פעם אחרת דצריך י"ב תפירות נגד שבטי תם]. 

[ז] אמר מהר"י סג"ל רצועות של ראש עשויין לתלות מן הקשר ולהלאה כעין צורת ד. לכן יזהר לעשות הקשר כעין זה, להיות נמשך הרגל לצד ימין מהעומד אחוריו, אחר שהראה הקב"ה למשה רע"ה קשר תפילין. באשר אמר (לז"א) וראית את אחורי (שמות לג, כג), מסתמא הראהו לקרא בכתיבתה. ולא למשוך הרגל לצד שמאל כזה /במקור מופיע שרטוט/. 

[ח] אמר מהר"י סג"ל דמקום הנחת תפילין בראש היינו על השער. ואמר שראה ממהר"ז ז"ל שהניחם באמצע הראש. ושל זרוע על הקיבורת, פירש"י אבר אמצעי. ואמר אנו לא קי"ל הכי אלא מניחן על הזרוע מקום שיש בו קיבוץ בשר נגד הלב, וקיבורת פי' קוניגלן בל"א. 
ואמר שאין מקובל לו מנהג בני אושטרייך דכורכין נמי הרצועה פעם אחת ג"כ על התיתור' שבזרוע כדי להדקה בחוזק על הזרוע ואין נכון, רק יהיו תלויין כעין אלו של ראש, וקשרתם דאמרה תורה נתקיים במה שקשרה עם הרצועה שבתוך המעברתא. 

[ט] שאלו למהר"י סג"ל אם כריכת הרצועה סביב הזרוע חשוב הפסק להנחת של ראש, ואמר דחשוב עוסק במצוותה כל זמן שלא סליק ידיו ממנה ולא הוי הפסק. ואמר דהרא"ש אחר שהחזיק תפילין של יד בזרוע ברצוע' שבתוך המעברתא הניח הרצועה תלויה והניח לאלתר את של ראש, ואח"כ חזר וכרך רצועה דשל יד סביב הזרוע. 

[י] אמר מהר"י סג"ל שהוקשה לו על הבחורים שאין נשואין עדיין לנשים שהם מניחין תפילין. וגם הנשוי כבר ועדיין רך בשנים לא ניחא שיניחם מפני שיצרן תקפם עליהן, והתפילין צריכין גוף נקי שלא להרהר בעודן עליו. ותמיהני מאין הרגלים שמניחין כ"כ בינקותן. ואני המלקט בתר לקוטים שוב ראיתי כ"כ בספר תשב"ץ. 
[אמר מהר"י סג"ל שאין לענות אמן בין תפילין לתפילין, אפילו בדבר שבקדושה, כגון ברכות אמן יש"ר וקדושה, וכן אמר מהר"ש. 
אמר מהר"ש שאין לעשות רצועות דתפילין הראש לתפילין של יד דמעלין בקודש ולא מורידין, הא איפכא עושין. 
אמר מהר"י סג"ל אדם הגון המורגל לכתוב תפילין ויודע לכתוב על פה בלי ראיית הטופס הרשות בידו - לכתוב מבחוץ על פה -]. 

ספר מהרי"ל (מנהגים) הלכות מזוזה 
=============================== 
מפי מהר"י סג"ל חוזה הלכות מזוזה 

[א] נשאל למהר"י סג"ל אם מיתחזי יוהרא למאן דמרבה מזוזות בפתחי ביתו, כיון דרובא דעלמא לא נהיגי להרבות וגם הוא לא נהג ע"כ. והשיב מי יתן והיה לבבם זה להם ליראה ה' כל הימים להסיר מכשול זאת מדרך עמי, כי המכשול הזאת תחת ידי יושבי הארץ הזאת ועוברים אדאורייתא ואדרבנן. וכתב מהר"ם בתשו' שכל החדרים חייבין. וכתב שבביתו היו כ"ד מזוזות בכל הפתחים ובחדרי הבחורים. וכן נוהגין בארץ אושטרייך ואגפי'. ולא נודע מאין הרגלים למעוטי כ"כ במדינות הללו. אולי הואיל וכל בית אין שם אלא בעל בית א', וסומכין בבית החורף אקישוט הנשים וטינוף ילדים, ובחדרי משכבם סומכים אתשב"ץ דאיש ואשתו ישנים שם, ובמרתפות סומכים ארמב"ם דפטר אוצרות וחצרות שלנו אחורי הבתים, חשיבי להו מוקצה דחשיב ליה תלמודא שלא הוקף לדירה פ"ב דעירובין, וחשבי להו אינו רגיל. וכל טעמים הללו לאו דסמכא הוא אלא כולהו חייבים. ויוהרא נמי לית ביה, דכה"ג כתב מהר"ם בתשובה ג"כ אמתנות דהיינו זרוע ולחיים וקיבה, דנהגינן ג"כ שלא ליתנם כר' אלעאי, וכתב דלא הוי יוהרא מאן דיהיב להו. כ"ש לאותן שיש להן הרבה דיורין בבית דכולהו רגילין, כמו כשאר ארצות שיש הרבה דיורין בבית אחד. ואשרי לו הזהיר בה ומקיים מצוה זו כתיקנה, להיות יראת ה' על פניו בשעת צאתו ובואו למען ירבו ימיו וגו'. 

[ב] אני המלקט בתר לקוטי ראיתי בבית מהר"י סג"ל יותר מי' מזוזות מלבד חדרי הבחורים, וגם למרתף ולבית החורף וחדר משכבו, ואותה שהיה לו בחצר היה סותם החור בשעוה, וכן הוא בסמ"ג. ואמר דסתימות הדלת אינו מועיל מפני הטינוף, מאחר שתמיד פותחת ונועלת. 
[וגם לפתח המרתף, אע"פ דאיתא בפ"ק דיומא בית אוצרות פטורין מן המזוזה, היינו כפרש"י שם שאין בהן דיורין בבית האוצרות של יין ושל שמן ושל תבואה פטורין מן המזוזה. ואמר מהר"י סג"ל דהוא קובע מזוזה בפתח [בשער] חצירו גם אם מקום טינופת מימי רגלים וכיו"ב, אך הוא מכסה את המזוזה מכל הצדדין. וגם החור שרגילין להניח פתוח לראות שם תיבת שד"י. ולפעמים גררו הבחורים - העוברים - [הרואים] בצידו ולא ידעו טעם הסתימה ההיא השעוה, וחזר הוא וסותמו. ושאלו לפניו א"כ בכל החדרים הדלת מפסקת בין המזוזה דמבחוץ ולטינופת דבפנים, ואמר...]. 

[ג] שמעתי מן מהר"י סג"ל דאנו נוהגים להניח המזוזה באלכסון, משום דרש"י ס"ל שתהיה עומד בזקיפה ור"ת ס"ל שתהא שוכבת, ועבדי' חציה עומד וחציה שוכב לצאת ידי שניהם. וסימן בידך דיהא שורת שמע לצד הפתח אויר לפנים, ודוגמא כותבין גוף האלף. ואמר שראה מזוזות בית מהר"ש שהיתה הפוכה שורת שמע לרשות הרבים וטעמו לא נתברר לו. אכן נהגינן כר"ת דפי' שמע רואה הפתח, כדפי' לעיל. 

[ד] אמר לי מהר"י סג"ל דשאירי הח"ר זלמן זאלצפורק ז"ל שאל מאתו אם רשאי למסור מזוזה לגוי, כי ההגמון מעירו בקשו למסור לו אחת ורוצה לקבוע אותה על מזוזת המבצר שלו, ואמר להטיב לו ולגמול לו חסד על זה כל ימיו, והיה מתיירא שאם מחזיר פניו ריקם יארע לו תקלה ח"ו. והשיב לו בתשובה מכמה ראיות שאסור למסור להם, והיה מצטער על שהשליח היה נחוץ לדרכו שלא הספיק להניחני להעתיק את התשובה מקודם. 

[ה] אמר מהר"י סג"ל הא דאמר גבי מזוזה צריך להניחה תוך חללה של פתח בטפח הסמוך לר"ה, ר"ל בתוך עובי החומה על המזוזה שתחת המשקוף. אבל מה דאיתמר גבי נר חנוכה דיניח בטפח הסמוך לפתח ביתו, ר"ל מבחוץ בקירות הבית סמוך אצל הפתח טפח להכיר דשייך לאותה פתח. 

[ו] מהר"י סג"ל עשה הילולת בתו בבית אחד שלא היה בתוכו דיורין ולא היה שם מזוזה, והיה קובע שם אחת קודם הנישואין. 

ספר מהרי"ל (מנהגים) הלכות נדה 
============================= 
בישועת אל נגילה, לבאר הלכות נדה ודין טבילה 

[א] אמר מהר"י סג"ל אף לדידן שאין נשותינו ספק זבות דהא שומרות ז' נקיים, מ"מ כשטובלות ביום ז' לנקיותם לא יטבלו עד שיהא ודאי לילה. ומחמרי' עלייהו לטבול בלילה כאלו היתה זבה דאורייתא שלא שמרה ז' נקיים משום סרך בתה. וגם אם בדיעבד טבלה ביום מחמירין עליה לחזור ולאטבולי שנית בלילה. ואם במקום שאי אפשר לה לטבול בלילה, כגון דבית הטבילה מחוץ לעיר ונועלים השערים מבעוד יום וכה"ג, מ"מ לא תטבול ביום הז' כלל מבע"י רק תאחר עד יום ח' לנקיותה ואז תטבול מבע"י. ואמר ששמע מפי ה"ר יוזפא אושטרייכר בשם מהר"ש שהיה מחמיר גם ביום ח' לטבול בלילה, והוא הראה אליו בספר הטור שרשאין ביום ח' לטבול מבעו"י. ואמר שגם הכלות שאינן טהורות בשעת החופה להיות טובלין אז. וטובלין אחר הנשואין ג"כ אין רשאין לטבול רק בלילה כשאר נשים, וכן הורה הלכה למעשה. אמנם כשטובלות בשעת הנישואין יכולין לטבול מבע"י מאחר דאינן באות אצל החתן באותה הלילה קודם ברכת נישואין. 

[ב] מה"ר ליפמן מלהויז"ן ז"ל כתב ושאל ממהר"ש ז"ל, היאך בודקות הכלות לדידן שאנו מחזיקי' כולן בספק זבות ומצרכינן להו ספירה וטבילה. והשתא מאחר דההלכה כך כל הנשים מטמאות בבית החיצון, ואמרינן עד מקום שהשמש דש מיתקרי בית החיצון, ומעתה הכלות בתולות מאחר שפתחן עדיין נעול היכי יכולין לבדוק בבית החיצון. והשיב מהר"ש דלא קשה מידי, דהא אמרי' התם בגמרא שאני שמואל דרב גוברי' הוא כו', אלמא אשכחן דמצי למיבעל בעילה גמורה שהאשה מתעברת אע"פ שהיא עדיין בתולה, כ"ש וכ"ש שהאשה בעצמה יכולה לבדוק את עצמה אע"פ שהיא בתולה ואין הבתולין מעכבין כלום בבדיקתה. 

[ג] פגע באשה כלב לאחר שטבלה, ושאלו למהר"ש אם תטבול שנית, ואמר מאחר דחבירתה היתה אצלה, מסתמא היא פגעה בה קודם הכלב. 

[ד] אמר מהר"י סג"ל הא דאמרו רז"ל חייב אדם לפרוש מאשתו עונה סמוך לווסתה, אותה עונה ר"ל יום שלם דהיינו כ"ד שעות. 

[ה] אמר מהר"י סג"ל דהיולדת נקיבה לא תטבול רק עד פ"ב ימים אחר הלידה, דמדאורייתא צריכה פ' ימים וטובלת ביום פ"א. ורז"ל מחזיקים יום פ"א כווסת, ע"כ לא תטבול עד יום פ"ב. וכן שוב שמעתי שנית ממנו דישראל קדושים הם ומרחיקים מנשותיהן משעת לידתן כל הפ"א יום, וכן נכון להחמיר. 

[ו] בפרק כיצד מעברין איתמר ארור שוכב עם בהמה, וא"ר יוחנן מפני שמרגישי' זה לזה בטבילה. אמר מהר"י סג"ל מכאן כתב באגודה דמשום כך עוד היום מעלימות הנשים שעת טבילתן. 

[ז] מהר"י סג"ל אמר שאסור לשפוך מים חמין בתוך מקוה לפשרו בימי הגשמים בשעת הטבילה, דנראה כאילו טובלת במים שאובין. ואני המלקט בתר לקוטים ראיתי כתב בספר אגודה במסכת יומא סימן ו', אם היה כהן גדול זקן או איסטניס מחמין לו חמין ומטילין תוך הצונן להפג צינתן, יש מביאין ראיה מכאן לנשים בחורף לעשות כן, עכ"ל. 

[ח] אמר מהר"י סג"ל דאיתמר בגמרא שא' היה כופה את אשתו לטבול בכרי של שלג בימות הגשמים. וכן הלכה, רק שיהא כ"כ הרבה לכסות כל הגוף כשתכנוס תוכו. ואפילו הרבה דגים הצבורין ומקובצין בכרי ואין שם שום מים מותר לאטבולי תוכן, דכל גידולי מים הרי הן כמים. 

[ט] אמר מהר"י סג"ל אסור לטבול בעומד על הסולם דלא מצי להרחיב אבריו כדין משום ביעתותא. ואמר אחד בלא"ה שליבת הסולם חוצץ בעומד עליה. ואמרתי א"כ לעולם עמידת הקרקע יחוץ בכל טבילות, והרב נענע לי ראש, ואמר כל היכא דהמים היו קודמין שוב לא חוצץ. 

[י] אמר מהר"י סג"ל שראה מרבותיו למחות וכן הוא היה אוסר להטביל כלים בבאר, דכמה פעמים מטהרין אותו ושואבין מימיו דלא ישארו בהן מ' סאה דהוא שיעור מקוה, וחוזרין השאובין ונשפכו תוכן והוו כולן שאובין. 

[יא] בת מהר"י סג"ל העידה לפי תומה, שאביה צוה עליה לברך כשלבשה בגדיה אחר טבילתה. 

[יב] אלמנה שנישאת ואירע זמן טבילה בליל שבת אסורה לטבול אז. וכן כל טבילה שלא בזמנה אין טובלין בשבת, וכן עיין לעיל בהלכות שבת. 

[יג] בשם מה"ר זלמן רונקיל ז"ל שאין לברך אקב"ו על טבילת כלים, רק על הטבילה בסתם. 

[יד] מהר"י סג"ל הצריך טבילה למקדח של יד שמנקבין בו ברזות החבית. וכן לגרזן ישן שלקח מן השוק הצריך טבילה בלא ליבון, רק יחטוב בו דבר שאינו מלוח, ולמלוח בעי ליבון מעיקרא. וכן הצריך טבילה לקערות עץ שנסדקו ונקשרו בחוטי ברזל, וכן לדליים עץ המחושקים בברזל, משום דהברזל מעמיד הכלי ונחשב כאילו כולו של ברזל, אך לא הצריך ברכה. 

[טו] מהר"ם כתב שיש לאדם ליזהר כשיטבול צלוחית מלא מים ויתנו בדלי, ומשקע הדלי בבור מים לטבול הצלוחית, אז לא יושיב הצלוחית על שוליו, כי כבדתו חוצץ בעומד כך על שולי הדלי, כדאי' פ' חומר בקדש. ואין להקשות מ"ש מפיסת רגלי אדם או רגלי מטה שוקעים בטיט עבה במקוה דמותר משום דקדמו המים. די"ל דוקא במקוה שלם שהיו מחוברים שם המים מועיל הקדמתן, אבל הכא ששואב המים מקודם בדלי אין הקדמתו מיחשב הקדמה, כמו שתירץ מהר"י סג"ל לעיל על שליבת סולם. וכן הוא באגודה מסכת ע"ז סי' ע"ז. ויש ליזהר באשר תנן (פ"ק) [פ"ח] דמקוואות האוחז בכלים ובאדם ומטבילן טמאין. 

ספר מהרי"ל (מנהגים) הלכות שמחות 
=============================== 
השם יצלינו מיגון ואנחות, בביאורי הלכות שמחות 

[א] אמר מהר"ש העומד אצל כל חולה ומתפלל עליו א"צ להזכיר שם החולה, וראייה ממרע"ה שאמר (במדבר יב, יג) אל נא רפא נא לה, ולא הזכיר שם מרים. אבל כשמברכין אותו ואין עומדים אצלו יש להזכיר שמו. ואמר שמה"ר זלמן היה בעיר נוישטט, מיחה שלא לברך על החולה בעיר אחרת, חדא שמא ח"ו כבר נפטר או הבריא, וכן נהג מהר"ש בבן אחיו. 

[ב] מהר"י סג"ל היה מורה להיות מתאבל על אב ואם י"ב חדש, גם אם השנה מעוברת לא צריך יותר מי"ב חדש. ולא יתפלל ולומר קדיש יתום רק י"א חדש, כדי שלא להחזיקם כפושעים. אך החדש י"ב יהא נוהג שאר כל אבילות שלא ישב במקומו, ולא ילך לסעודת שמחה, ויתעטף מטרונו דרך צוארו, כדרך אבלים בני ריינוס על האב ואם י"ב חדש ושאר מתים ל' יום. 

[ג] ואמר דמתענין על האב ואם יום המיתה ולא יום הקבורה. וראייה ממסכת שבועות, דקאמר יום שמת בו אבא יום שנהרג בו גדלי' בן אחיקם, ויום הקבורה לא מוזכר, וכן באגודה במסכת שבועות סי' ט'. [ועל אחד שנהרג או נטבע אביו, הורה מהר"י סג"ל שחייב לומר קדיש - יתום - י"א חודש מיום הקבורה - הן בפשוטה והן במעוברת -]. 

אם שנה מעוברת מת אביו ואם באדר איזה אדר מתענין. מהר"י סג"ל השיב בתשובה יום שמת בו אבא מנהגא דיליה להתענות באדר הראשון. וראייה מפטירת מרע"ה דאותו יום נהוג עלמא באדר הראשון. ופטירתו סמוך לניסן כדמוכח מל' יום אבל משה ספ"ק דקידושין, וכן פירש לעיל. 

[ד] אמר מהר"י סג"ל נוהגים להתפלל בעשרה כל שבעה במקום שנפטר שם האדם, והיינו על אדם שלא הניח קרובים ידועים להתאבל עליו, אבל אם יש לו בשום מקום שמתאבלין עליו אין צורך, וכן עיין בספר הפרנס. 

[ה] אמר מהר"י סג"ל דאיתא בהל' שמחות דמהר"ם ג' חילוקים בענין קריעה וכן נוהגין. העומד אצל כל אדם בצאת נפשו חייב לקרוע עליו. זולתי על הרשעים גמורים, על דרך מומר או מסור. ובין מיתה לקבורה קורע אדם על רבו. ואמר דשאל מרבו המובהק מהר"ש אמאי לא היה קורע כשנפטר הר"ר מושיל מזניים, והשיב לו שאין שגורים בפיו חידושים מאותו הרב ז"ל. אך מי שמופלג וגדול הדור צריך לקרוע עליו גם מי שאין שגורים לו חידושים ממנו. ואמר שראה כתוב, וכמדומה לו על רבינו פרץ ע"ה, שהיה אליו מלבוש מיוחד שהיה לובשו וקרע בו על אדם חשוב. ויש קורעין למטה בלבושיהן כבסמ"ק. 

[ו] נשאל ממהר"י סג"ל על שכתב במועד קטן, וכן איתא בפוסקים, שלא ישב האבל במקומו המיוחד לו בבה"כ עד אחר ג' שבועות, ונוהגין העולם ד' שבועות. ואמר דאיתא בירושלמי דהלכה כר"י דמחמיר, וכן עי' אותה פלוגת' בהג"ה בסמ"ק. 

[ז] פ"ב דכתובות: ת"ר מעבירין את המת מפני הכלה. אמר מהר"י סג"ל מכאן פסק באביאסף חתן בעיר וגם יש שום אבל שם תוך ז' ימי האבלות, בשבת כשיוצאין מבה"כ, יצא החתן בראשונה עם שושביניו, וקרובי האבל ילכו עמו לבסוף. ואע"פ שנאמר (קהלת ז, ב) טוב ללכת אל בית אבל מלכת אל בית משתה, רשאין קרובי האבל לסעוד בנישואין. וכן הורה מהר"י סג"ל למעשה. 

[ח] עוד שם: (באביאסף) ת"ר מבטלין ת"ת להוצאת המת ולהכנסת כלה. ואמר מהר"י סג"ל שפסק שם שכולם מבטלין ת"ת להוצאת המת מן העיר ובשעת תיקון הארון. והיה הרב מתמיה אמאי לא נזכר בשום פוסק יותר שעת תיקון הארון, ואנן נמי לא נהגינן. והיה מיישב דשמא דוקא הוא מיירי באותן מקומות שמנהגם לתקן הארון בעיר, ומכניסין שם המת בארון ומוציאין כך עם הארון, כאשר ראיתי נוהג בק"ק וורמיישא, אז שם מבטלין ת"ת ומלאכה כל שעה שמתקנין הארון. אמנם רוב מקומות שהן מתקנין הארונות בבה"ק, אין מבטלין רק בשעת ההוצאה. 

[ט] עוד שם: א"ר ששת ואיתימא ר"י נטילתה כנתינתה כו' עד והני מילי למאן דקרי ותני. אמר מהר"י סג"ל מכאן פסק הרא"ש, הני נשי ת"ח אשר מצפין יום ולילה לביאת בעליהן מבית המדרש ואז מאכילין ומשקין אותן, דינן כמי שקרו ותנו בעצמן. 

[י] אמר מהר"י סג"ל מאי דנהיגי עלמא שלא לקבור רשע אצל הצדיק ילפי' מאלישע, כדאיתא פ' נגמר הדין. וטעמא משום דאל הצדיק מגלין מה שנגזר מאחורי הפרגוד, כדאיתא פ' מי שמתו. ומתי שהרשע סמוך לו מונעין מלגלות לו כדי שלא ישמע ג"כ הרשע. 

[יא] אמר מהר"י סג"ל המצוה מחמת מיתה צריך שיזכיר מיתה באיזה צד שהוא, ואם לא יזכיר אין צוואתו כלום. 

[יב] אמר מהר"י סג"ל כהן אבל אסור בנשיאות כפים. ואבל קורא בחול בתורה, אבל בשבת לא יקרא בתורה, דנראה כאילו היה לו מעמד קבוע. וצריך לנהוג בה דברים שבצינעא. 

[יג] אמר מהר"י סג"ל בריינוס שהאבל מתעטף במטרונו דרך צוארו, כל שבעה ימי אבלו יהיה יושב מעוטף כן, ויהיה לבוש סרבלו, משום דאסור לאבל לילך בגילוי הראש. ואם לא יתעטף כמנהג שם ה"ל גילוי הראש. וגם בשבת דבשבעה הימים כשסועד אצל בני ביתו מיסב על השלחן יתעטף כך. ודי הוא לו שמנעליו שנועל בשבת מוכיחיו עליו שמיעט אבילתו לכבוד שבת. ובני ריינוס דרכם להתעטף כל ל' יום בהולך לבה"כ כל שעה שהוא בבה"כ על שאר מתים, ועל אב ואם כל י"ב. ובכל שבת יושב בבה"כ כל שהיות שבין מנחה למעריב. 
ובמדינת פולנדן לא נוהגין בעטיפת המטרון דרך הצואר כמנהג רוב מקומות שאין מתעטפין כך. ופעם אחת היה בחור ממדינת פולנדן בישיבת מהר"י סג"ל במגנצא, ואירע לו להתאבל על אמו, והורה אליו הרב להתעטף כמנהג ריינוס, ולגדל זקנו כל י"ב חדש כמנהג מדינתו. ולא הקיל עליו להתגלח אחר תקופה א', כמנהג בני ריינוס שאינן מגדלין שער על אב ואם רק י"ג שבועות. 

[יד] אמר מהר"י סג"ל שאין דרך בני אושטרייך שהציבור מלוין האבל לביתו בשבת שבז' הימים, ויפה מנהג בני ריינוס שנוהגים כך ע"פ מהר"ם דדרך נחמה הוא. אך גם בני אושטרייך יושבים עמו בחצר בה"כ כמו שעושים ג"כ בני ריינוס. ואמר ששמע מרבו מהר"ש כשנפרד אז מן האבל היה אומר, מי ששיכן שמו בבית הזה הוא ינחמך. ושאלו מה שיכן שמו שייך בבה"כ שלנו, דהא דאיכא במדרש לומר כן היינו בבית המקדש שהיו שם ב' פתחים הא' לחתן וא' לאבל. והשיב לו דבית הכנסת מקדש מעט. ולא נהירא אליו דמיום שחרב בית המקדש לא שורה שכינה במקום אחר דכת' (דברים לג, יב) חופף עליו כל היום ובין כתפיו שכן. ואני המלקט בתר לקוטים שאלתי לאמ"ץ מהר"י סג"ל ואנו היכי נימא, ואמר ששמע מאביו שאמר השם ינחמך עם שאר אבילי ציון, ותו לא. 

[טו] איתא במסכת שבת ס"פ אלו קשרים, א"ל ר' ינאי לבניו לקוברו בכלי אוליירין הבאים ממדינת הים שהן סומקי. אמר מהר"י סג"ל מכאן נהגו לעשות תכריכין שהם סומקי, אך רוב פוסקים דעיקר בלבנים ור' ינאי מנהג חסידות נהג בעצמו. ואמר שנוהגין בתכריכי פשתן ולא בצמר, כדאיתא במסכת כתובות בצרדא בר זוזא. 

[טז] אמר מהר"י סג"ל מה שנוהגין להלביש המתים מלבוש פשוט כמין סדין למעלה מכל מלבושיו, משום דאיתא בירושלמי ר' בסדין איקבר ואמר לא צדיקים כמו שהן נקברים הם עומדין. וכתב רשב"ם דפליג אתלמוד דידן דיליף דעומדין בלבושיהן ק"ו מחטה. ולפי תלמוד דידן מלבישים למתים כתונת ועוד חלוק עליו. והסדין לובשין למעלה במקום סדין דר' דירושלמי וקורין לו בולטר לקיים דבר שניהם. והר"ר זעלמלין מאירפורט ז"ל הביא ראייה מפ"ק דביצה דקאמר למיגז ליה גלימא, וזהו מלבוש העשוי כגולם בלי צורת חיתוך איברים, והיינו הבולטר, ויש מקומות קורין קאומי. 

[יז] איתא במס' שבת פרק ר"א דמילה, ינוקא דשכיב בגו תלתין מתאבלין עליו והוא דקים ליה דכלו לו חדשיו, פירש"י שעברו ט' חדשים מששימשה לבעלה עד שנולד ולא שימשה עמו שוב כל ימי עיבורה, וכן איתא במיימ' פ"ק דהלכות שבת. אמר לנו מהר"י סג"ל שבדידיה הוה עובדא, שהניח אשתו מעוברת במדינת אושטרייך והלך לשאוב מי חיים, וכשחזר למחוז חפצו כלו ימי עיבורה של אשתו והפילה את הוולד. ואמר שמזל אירע לו שהפילה, שאם הוציא העובר את ראשו חי לחוץ ונפטר אח"כ, אז היה חייב להתאבל עליו כדין על כל בר קיימא, דודאי כן דכלו לו חדשיו באשר לא היה אצל אשתו משעה שנתעברה עד הלידה. 

[יח] אמר מהר"י סג"ל שהוא אינו מורה על יום שני של ראש השנה שיעלה למנין ז' ימי אבילות. אמנם על יו"ט של גליות הוא מורה שיום האחרון משני י"ט האחרונים הוא יעלה למנין ז'. אע"ג דלא מצינו להדיא היכא שקברו תוך המועד שלא הוי יום קבורה ביו"ט האחרון שהוא יעלה למנין ז'. וכן הוא בהג"ה במיימ' בשמחות סימן כ"ז. 
[נשאל למהרי"ל על הנפטר לו מת ביו"ט אם עולה אותו יום למנין ל' או לא. ואמר למנין ל' עולה ואינו עולה למנין ז'. ונראה דהיינו ביו"ט ראשון דאורייתא הוא - או יום ראשון מימים האחרונים - ודו"ק]. 
הנפטר בין ר"ה ליו"כ, הורה מהר"י סג"ל לאבל לרחוץ ולטבול בערב יו"כ דאותו היום מבטל הז', ויתאבל עד סוכות כי החג מבטל השלשים. 

[יט] הג"ה בס' הפרנס: אבל מיום ראשון ואילך חייב בתפילין אבל בשני לא יניחם. כן אמר מהר"י סג"ל דאמרי' שם מקצת היום ככולו, שאם ישב שעה אחת ביום ראשון מותר בשני להניח תפילין לאלתר. 

[כ] מהר"ש היה מורה על שניים להתאבל ועל שלישים שלא להתאבל. ומהר"י סג"ל לא הנהיג להתאבל רק על הז' מתים שהן אב ואם, אח ואחות, בן ובת, ואשתו, וכן בי"ד. כתב הרמב"ן דלדידן לאו מנהגא להתאבל על השניים משום דמוחלים אבלים על כבודן וכ"כ הרא"ש. ואני המלקט בתר לקוטי ראיתי בתשובת מהר"י סג"ל שהעיד על רבו מהר"ש שלא היה רגיל כ"כ להגות בארבע הטורים. 

[כא] מהר"ש היה מורה אל הנערה שהיתה משרתת בבית בנו כשנפטר אחיה שתהא עושה כל מלאכתה צורך הבית מיד תוך ז' ימי אבילות כדרך שרגילה כבר. 
כשנפטר' כלת מהר"ש חלץ בנו הח"ר יונה מנעליו בבית הקברות וישב שם על הקרקע. אח"כ נעל מנעליו והלך בראש כל לעיר לפני חצר בה"כ שנכנס לביתו וישם שם. ואחר כך נכנס לבית ולא עשו הבראה, אך בשעה שאכל הרב אכל גם הוא וזימנו עמו ג' לברכת הזימון. 
הח"ר אנשיל בא מווינא ביום שנפטר' בת מהר"ש והלך אליו לנחמו ביום השני. וכשהלך מהר"ש על הישיבה אחר השבעה נתן שלום להח"ר אנשיל. 

[כב] כשנפטר' אשת מהר"י סג"ל שנאספה ממנו שנה אחת קודם פטירתו, היה הרב בעלה הולך בראש והיה נושא המטה ובנו עמו. וצוה אל הנושאין עמו שילכו בלט ולא ימהרו, והעמידו המת בבית שמטהרין שם על הקרקע עם המטה, ובנו ובתו ישבו אצל אמם והיו מתאוננים לה. והרב הלך להראות לתקן הארון כפי רצונו. והוא היה אומר צידוק הדין בקול רם, ובנו עומד משמאלו ואמר עמו, וכל הציבור במתון עמהם. והאבלים נשאו בראש כבראשונה עד הקבר, והעמידו המת על הקרקע והאבלים עמדו בראש מת. ונטל הרב סכין וחתך למעלה כל בגדיו של בנו מלבד הכתונת. ואמר אליו שהוא בעצמו יקרע כל אחד בידיו עד כנגד לבו, ועשה הקריעה בצד ימין של בית הצואר. פעם אחת ראה מהר"י סג"ל קריעה של אחד ואמר שלא כדין עשה שלא הרחיק הקריעה ג' אצבעות מן התפירה. היה מוחה בבניו שאל יסתכלו אל תוך ארון בשעה שפתחו אותו להשכיב את המת כתיקנו. וכשהורידו המת תוך הקבר והתחילו להשליך עליו העפר הלך הרב ובנו עמו לבית של הקברות, והיה עדיין כנגד ב' שעות קודם הצהרים והיה הרב מתפלל שם י"ח ברכות טרם באו הציבור מהקבר, וכבאו נטלו ידיהם. התחיל בנו ואמר קדיש דרבנן, ולא אמר אביו הרב עמו, ולא ישב הרב עם שאר הציבור, והלכו ועקרו עשבים והשליכו אחוריהם. והרב הלך במנעליו ובנו הלך יחף. וכשהלך לביתו מחצר ב"ה הלווהו כל הציבור, וצוה הרב להתפלל שם כל התפלה כדרך בב"ה. 

[כג] בליל שבת כשהגיע לומר ברכו הלך השמש של ב"ה לקרא אל הרב. ולא הלך עוד שום אדם נגדו, ולא בירך הרב הנערים ולא את קרוביו באותו השבת. ויצא מב"ה דומם והלך לדרכו ולא נתן שבת טוב לשום אדם כאשר היה נוהג לעמוד כל שבת לפני בית הכנסת מעט, ונתן שלום לנכרים ושבת טוב לכולא ציבורא. בשבת שחרית היה נושא עמו ספר חיבור טורים לבית הכנסת כאשר היה רגיל בכל שבתות, מסתמא היה עוסק בהלכות שמחות, דהא אבל אסור אף בהעברת הסדר כל שבעה. במוצאי שבת הלך הרב ובנו ועמדו פתח בית הכנסת עד סיימו ברכו והלכו לביתם. [ובאותו שבת היה שם בן מה"ר זלמן רונקיל ז"ל אשר הגיע לומר קדיש יתום על פטירת אביו. ומנהג במגנצא שאין אומרים קדיש יתום בכל יום רק ג' פעמים בשבת. וצוה מהר"י סג"ל את בנו לומר קדיש יתום לאמו בליל שבת ושחריתו, ובן מהר"ז רונקיל יאמר במוצאי שבת - דבלא"ה צריך בנו לילך לביתו אותו פעם. - וכן הנהיג מתי שהיו אבלים בעיר והגיע לאחד לומר קדיש על יום פטירת אב או אם, הוא אומר רק פעם אחת. ואם אין שם אבלים אז הוא אומר כל הג' פעמים]. 
דין קדיש יתום מי קודם בו מבואר לעיל בהלכות תפלה. 

[כד] ביום חנוכת המזבח קברו זקן אחד שהיה מקרי דרדקי רוב ימיו והיה שמו נתן גראוקער ז"ל. והיה מהר"י סג"ל מלווהו לכבודו עד בית הקברות מה שלא היה רגיל לעשות רק לחשובים. וישב הרב פנוי ולא עסק כלום בתיקון הארון. וטיהרו המת ולא אמרו צידוק הדין משום חנוכה. לאחר הקבורה נטלו ידיהם. והבנתי בהרב שג"כ שפשף באצבעותיו את עיניו קודם ניגוב, וכן השיב בתשובה שכן קיבל מרבו על שם בלע המות וגו' (ישעיה כה, ח). ולא אמרו קדיש דרבנן, והלכו לישב ג"פ, והרב ישב ג"כ כשאר העם. והלכו ועקרו עשבים, והרב לא חש לעקרו רק בימינו לבד והשליך אחוריו. ושאלו אם תחזור בת המת לעיר בנעילת סנדל כי היה מטונף ממי גשמים, ולא רצה להתיר רק תלך יחף. ובבואו לחצר ב"ה ונטלו שנית, היה הרב מקנח גם עיניו באצבעותיו כבראשונה. וישב גם שם עם הצבור ג"פ. 

[כה] ההספד הזה הניח מהר"י סג"ל לכתוב על מצבת אשתו שהיה שמה גימכין 
יורדה מים עיני עוללה. על עטרת פ"ז מני נפלה. קמו בנות ויאשרו לה. בשערים גם מהוללה. החזיקני שמה. ליציאת נשמה. וגויעת תמה. ישרה ונעימה. אשתי החסידה מרת גימכין בת מה"ר אברהם ז"ל מתה עלי ליל ה' ו' מרחשון קפ"ו לאלף הששי, תנצב"ה. 

ספר מהרי"ל (מנהגים) ליקוטים 
=========================== 
ליקוטים 

[א] כתיב ועלהו לא יבול. ודרשו רבותינו אף שיחת חולין של ת"ח צריכה תלמוד. על דרשה הזאת דצתי, ובאהבת אמ"ץ מהר"י סג"ל נחלצתי, וכמה דברים ממנו קבצתי, גם בדבר קל לא קצתי, אף אם מאחרים נתלצצתי, בידי לזכר לי רשמתים וקרצתי, כי בלבי בהם חפצתי. 
מהר"י סג"ל כשהיה מדבר על אשתו עם אחרים היה אומר בלשון אשכנז: מיין הויז פרויא, כדאיתא פרק כל כתבי: אר"י מימי לא קראתי לאשתי אשתי ולשורי שורי אלא לאשתי ביתי. פרש"י שהיתה עיקרו של בית. ולשורי שדי פרש"י שעיקר התבואה מכח שור. וכשהיה קורא אותה אמר בלשון אשכנז: הערט איר ניט. כדרך העולם שהזוגין אין מזכירין שמותיהן כשקוראין זה את זו או זו את זה. וכשהיה מדבר לעצמה היה מכבדה בדבריו כאילו מדבר אל רבים מפני שאלמנה נשאה. 

[ב] אמר: מותר לישראל לרכוב על פרדה ואין בה איסור כלאים, וכן מסיק בגמרא. וכן אמר מהר"ש דהא שלמה המלך רכב עליה. 

[ג] אמר דבן סירא הוא הנולד מזרע ירמיהו, דבת ירמיהו היתה רוחצת אחר אביה באמבטי חמין וקלטה זרע אביה ונתעברה וילדה. והכל מעידין עליה מרוב חסידותה שלא זינתה, אך הסכימו הכל שבאמבטי שרחצה קלטה. והואיל דנולד מקליטת זרע בלא תשמיש קראו בן זרע. וכשיגדל ונתיידע לו היה בוש משמו והפכו שמו לקרא "בן סירא" בגימטריא ירמיהו. 

[ד] צלצלים, אמר שהוא כלי זמר שמשחקים בו הליצנים, שתולין פעמונים בעצים ומכה זה לזה באצבעות לקשקש הפעמונים, וקורין לו פריצן. 

[ה] אמר: הנודר שאם יעשה הדבר יהיה בשרו חזיר ויינו נסך, גם אם עובר ועושה מ"מ בשרו ויינו כשרים, וכן איתא במס' נדרים. 

[ו] אמר: דלכך נקראו סנהדרין, מפני ששונאין הדרת פנים בדין. נוטריקון שלו כך. 

[ז] אמר: שנים שדנו דיניהן דין אלא שנקראו ב"ד חצוף, דמתי שהן שלשה ומחייבין אחד, ואם אחר כך פוגע בכל אחד, וא"ל למה חייבתני, מצי להשיב: שני חברי חייבוך והוצרכתי לנטות אחר הרוב, משא"כ בשנים דאוקי חד בהדיה חד ובהסכמה אחת חייבוהו. 

[ח] אמר: שכיר יום היינו כ"ד שעות חייב לעשות במלאכתו. 

[ט] אמר: נדר שלא לשתות מי פרת, אסור בכל מימות שבעולם, שכולם נמשכים מנהר פרת. 
אמר: הנודר שלא לקבל פקדונות, אסור להלוות ישראל על משכון, דהוא נחשב פקדון בידו, מדקאמר פ' שבועת הדיינין: המלווה חבירו על המשכון וכו' ומסיק שמא יוציא זה הפקדון. 
אמר: הנודר שלא לשחוק בקובייאות, אסור להטיל גורלות, גזירה משום קוביא, וכן הוא בא"ח בהלכות שבת. 

[י] אמר: המוציא שטר על חבירו אין הלוה יכול לכוף את המלוה להעתיק לו את השטר, דמצי לטעון: לא ניחא לי שתפקפק בשטרי. וראיה מפרק גט פשוט, דקאמר לא ניחא לי דתהוי זכותאי גבי זכותך דדמית עלי כאריא ארבא, וכן איתא בספר אגודה, וסיים בו אבל קורא לו השטר פעמים ושלש. 

[יא] אמר שלא כדין הוא ששוררים במשתאות "אודך כי עניתני" וכה"ג כמה פיוטים לשמחת מריעות, כי אז התורה חוגרת שק ומתאוננת לפני הקב"ה לומר: בני עשאוני כמין זמר. אך בבתי כנסיות לרגלים ולמועדים מצוה לשיר ולנגן שירות ותושבחות לכבוד המלך גדול ונורא יתברך. 

[יב] מעשה שאחד הפקיד כיסו בע"ש אצל בעל הבית, וביום א' השאיל להחזירו ולא מצאו כי נגנב. ובאו לדון קודם מהר"י סג"ל. אמר המפקיד: חמשים זהובים מזומנים היו בכיסי וגם צמיד של זהב, ובמקום ההוא בביתך אמרתי שתניחנו שם. השיב הנפקד: כנים דבריך ונגנב ואני איני בע"ה להתחייב בגניבה ואבידה ע"פ חכמים, גם אם שומר חנם אנכי, דידוע לכל שכבר עקרתי דירתי מכאן וקבעתי במקום אחר ואינני כאן רק לגבות חובותי. א"ל המפקיד: אי אתה מודה אם יאונה לידך שום מציאה אתה זוכה כאחד מבני עיר. וחייב מהר"י סג"ל את הנפקד לשלם הכל. 

[יג] אמר: העושה כף מן הפת יאכל בכל פעם הפת עם הלפתן, דחוששין שמא לסוף יניח הכף והוי עובר משום ממאיס באוכלין דאסרו חכמים. 

[יד] ראיתי בוורמיישא ששמש העיר זרע ירק בגן הקהל, והגפנים הקיפו את הירק מד' רוחותיו, והצריך מהר"י סג"ל לנעוץ ד' קונדסין לד' פאות הירק, ולמתוח חוט או משיחה בראשון מזה לזה להעשות כל צד כצורת הפתח, כדי להפסיק מכלאי הכרם, וכן בהדיא פ"ק דעירובין. 

[טו] חצר היה כולה לכרם והקיפוהו בצורות הפתח מג' צדדים, והיה שם למטה מן צורת הפתח עץ א' מחובר לרוחב הפתח שהיו גפנים קשורין בו. ושאלו מאחר דאותו העץ קשור מן הצד ולמטה מעשרה אם מבטל צורת הפתח דלמעלה ממנו. והשיב מהר"י סג"ל דקיימא לן דצורת הפתח מועיל גם בפרוץ מרובה בארבע רוחות. והפסקת העץ נראה דאין מבטל, דהא אשכחן דהר"ר שלמה אדרת אסר קורת מבוי שהיתה עבה ביותר שגבוהה מקצתה למעלה מעשרים ומקצתה למטה, ומדמה לה לקורה מכוסה במחצלת דקורה אין כאן ומחיצה אין כאן. והרא"ש דוחה דשאני הכי כ"ש דהוה סתימה טפי, הכי נמי בנידון דידן דע"י העץ המפסיק וקשור שם סותם טפי. 

[טז] אמר: הא דאמר כרחם אב על בנים ולא נזכר האם, היינו דכתיב ידי נשים רחמניות בשלו ילדיהן, אלמא דרחמנות שלהן אינה עיקר. 

[יז] אמר: הא דאין שמיטה נוהגת בשטרות שלנו להשמיט ההלוואה, היינו משום דכתבי' בהו: "הן בדיני ישראל הן בדיני האומות". ועוד דכתוב בהן "ד' אמות בחצירי", והוי קרקע כמשכון ואיכא מ"ד דאין שמיטה משמט חוב שעל המשכון. 

[יח] נשאל ממהר"י סג"ל הנודר מן היין אי מותר בתירוש טרם ניתן לגת. ואמר גם אם אין ראוי לגבי מזבח מ"מ לענין נדר שמו יין, כ"ש אם הכניסו לגת. 

[יט] אמר: מנהג אושטרייך דכל יום שאין אומרים בו תחינה אין רגילין לאכול בו מיני קטניות, דדמיא לאבילות המגלגל בעולם כאלו שהן מגולגלין, וכן המנהג בתפוצות ריינוס 

[כ] גוי אמר ליהודי: ידוע לי שהיין שנתתי לך מן המיטב הוא כי נתגדל בגפנים שלא טענו קודם לכן משעת נטיעתן. ואמר מהר"י סג"ל דאין בו איסור ערלה גם אין בו משום פדיון נטע רבעי, דאמרינן הגוי לאשבוחי מקחו קמכוין, ועוד לאו כל כמיניה לאסור את ישראל. 

[כא] אמר: הא דמנהג פשוט דשואל כלי חבירו מביתו בלי ידיעתו ולא חיישינן משום איסור גזילה, היינו דכל אחד דן את חבירו דניחא ליה ליהנות בממוניה. 

[כב] אמר: הא דנשא יעקב אשה אל אחותה היינו דלא היו אחיות רק מן האב, ובני נח מתייחסים אחר האם. 

[כג] מהר"י סג"ל היה אומר לפרנסי הקהל מתי שיש להם להתוועד בפני העצה אז טרם ילכו יקראו פ' וישלח יעקב עד במאה קשיטה, וכן הוא בספר נחמני שהעיד על רבינו הקדוש מתי שהלך לפני הקיסר היה קורא הפרשה הנזכר מקודם. ויהי פעם אחת שכח ולא קרא וכשבא לחזור זכר אחריתו והיה מבקש את פני הקיסר להניח את עבדיו ללוותו לביתו, ס"ד - סוף דבר - לא הועיל הלויה וקפצו עליו לסטים ונטלו מה שבידו והיה תולה במה שלא קרא הפרשה הנזכר'. 

[כד] אמר: התופר בגדיו דצמר אל יתפור בחוטי קנבוס לבן רק בחוטין צבועים שלא יחשדוהו הרואים משום כלאים דסבורים חוטי פשתן הם. 

[כה] אמר: מימי תמהתי על המתניתין מערבין בדמאי, אמאי היא נשנית כמה פעמים בתלמוד יותר משום משנה. 

[כו] אמר מהר"י סג"ל בשנת ה' ושנת י"ו למחזור הקטן שלנו חל פסח של גויים סמוך לל"ג בעומר או לשבועות, כי אותן השנים מתאחר פסחם ולא חל בניסן כשאר השנים, והסימן: והי"ו כלא היו. ובשנים ההם נזהרין אנשי מעשה החסידים הפרושים וחרדים על מצות הש"י ביותר, שכל אותה השנה אין אוכלין את הקמח העשוי משיבולת שועל - שקורין האברין מעל - משום איסור חדש שבו. משום דבכל שאר השנים עובדי האדמה זורעים את השעורין ושיבולת שועל אחר פורים כנגד חצי עינוי האומות ונשרשת אותה תבואה קודם הפסח וחל עלייהו זמן הבאת העומר, ולדידן הזמן ההוא פוטר מאיסור חדש. אבל שתי השנים הנ"ל מאחרין לזרוע עד אחר הפסח וכבר עבר זמן העומר ונשארה באיסור חדש. 
ואע"ג דיש פוסקים שאין צריך ליזהר בזה הואיל דבלא"ה איסור חדש בחו"ל דרבנן, מ"מ אנשי מעשה מחמירין על עצמן. ואמר לנו דגם הוא נזהר בכך, וכשחל השנים הנ"ל אז הוא נזהר על כל הקמח שדעתו לאכול בחורף היה קונה טרם נכנסין ימי אלול, דודאי אז אין שום קמח ההיא מצויה אלא מן הישן, דתבואה חדשה שבמדינת ריינוס עדיין לא נתמרחה בכרי. אמנם כשיעבור הפסח אח"כ מותר הכל. ואני המלקט בתר לקוטי שוב ראיתי כל הדין הזה בתשובה במרדכי הגדול במסכת קידושין. 

[כז] "מיחל ושותה מיד", פרש"י מחלל מעשר שני על דבר שבביתו. אמר מהר"י סג"ל התו' פירשו פי' אחר: מיחל כמו סבאך מהול במים, וח' וה' מתחלפות. ואמר דסמך הוא לבני ריינוס ולכמה מדינות שמדברים הברת הח' כמו הה'. ועוד ראייה להם מפ' במה אשה ב' תלמידים המחדדין בהלכה מצליחין דכתיב והדרך צלח, אל תקרא והדרך אלא וחדדך לשון חידוד, אלמא מן הה' דורשין הח'. 

[כח] ג' אינם רואין פני גהינם: דקדוקי עניות, וחולי מעים והרשות. פרש"י והרשות ר"ל מי שיש לו נושים, כלומר מלוי מעות הדוחקים אותו לפרוע והוא אין לו. ומהר"י סג"ל פי' לנו דקדוקי עניות ר"ל דל שבדלים שאפילו שוה פרוטה אין לו. אבל הרשות שייך גם בעשיר שחייב ממון הרבה ואין לו מזומנים רק חפצים וקרקעות ומצטער למוכרם לפרוע מהן דוחקיו. וזה החילוק יש בין דקדוקי עניות ובין הרשות. ופי' לנו חולי המעים הוא חולי השילשול דאין לך חולי גדול כמותו, דאמר מר רובן של צדיקים מתים מחולי המעיים שנתייסרו ביסורין ועונותיהן מתמרקין. 

[כט] במס' סנהדרין פ' דיני ממונות משלי כובסין ומשלי שועלים, פרש"י מאזני צדק, ואבות אכלו בוסר ושיני בנים תקהינה. פי' לנו מהר"י סג"ל דע"י משל פירושם; מאזני צדק: נמשל לזאב ושועל עברו אצל באר המים והיו תלויין עליו ב' דליים כשעלה האחד ירד שכנגדו, נכנס השועל אל תוך האחד וירד עמו למטה בבאר, קרא אל הזאב שיכנס לדלי הא' לירד אליו ולאכול עמו מעדנים שמצא שם. נכנס הזאב תוך הדלי וירד ועלה השועל בדלי שכנגדו והלך לדרכו והניח הזאב בבאר. 
אבות אכלו בוסר כו': נמשל ג"כ על ששלח השועל את הזאב לילך אל בית היהודים בע"ש ובעי"ט וימצא לאכול מעדנים מתוקנים. וכשבא שם לאכול מצאוהו והכוהו ופצעוהו ובא אל השועל וא"ל המאורע הרע שמצאו, א"ל משום דאביך היה רגיל בכך ארבו וצדו עליך ומצאוך הרע ההוא, והיינו אבות אכלו בוסר ושיני בנים תקהינה, הכי מבוארים בסנהדרין. 

[ל] חמרא שהוא לשון יין קרא מהר"י סג"ל חמרא המ"ם בשב"א כגון כסא דחמרא. וכשהוא לשון חמור קרא חמרא המ"ם בקמ"ץ. 

[לא] אורז ודוחן, אמר מהר"י סג"ל אורז הוא שקורין הירזן ודוחן שקורין רייז ולא כיש אומר הברת אורז הוא משמע רייז. וכן בפ' כיצד פרש"י: אורז פניץ, דוחן מילייו. ובא"ח כתב אורז רייז, מ"מ קי"ל כראבי"י דפי' אורז הירזן. ונפקא מינה לענין ברכה לברך על דוחן לפירוש שהוא רייז שהכל, ועל אורז שהוא הירזן בורא מיני מזונות. [ואמר מהרי"ל שמנהג שלו לברך על דוחן לפי פירושו שהוא רייז בורא מיני מזונות, ועל אורז שהוא הירז שהכל נהיה בדברו]. 
וכן הוא במיי': אורז מין דגן ודוחן מין קטנית. וכן א"ר יוחנן בן נורי אורז מין דגן וחייבים על חימוצו כרת, וכן נמי באגודה. 

[לב] אמר: לפי המסקנא דגמרא פ' חלון דכשעושה מצוה העמידו דבריהם על דין תורה, נראה הדין אדם שנתן מעות על יין בע"ש ליטול היין בשבת, אסור המוכר לחזור בו, מאחר דזה רוצה לעשות מצות קידוש והבדלה באותו היין. גם שם העמידו דבריהם אדין תורה. 

[לג] ואמר לנו שראה נוהג באושטרייך במוכרי יין והתחילו הבריות להביא מן היין לשתות, שוב לא מצי המוכר לחזור ולהחזיק אותו היין שבאותו חבית לעצמו. ואמר ששמע מרבותיו שאין אותו הדין נמצא בשום פוסק אך סברא הוא לדמותו למיצר שהחזיקו בו רבים אסור לקלקל, הכי נמי לא שנא. 

[לד] אמר: הבועל נדה פסול לעדות מדאורייתא. 
וכן ראיתי מהר"י סג"ל מונע מן החשוד לחתום גיטין כאשר היה רגיל בו טרם שנחשד. 
משחק בקוביא פסול לעדות, אמר דהיינו כשמשחק בערבון או בהקפה. אבל כשכל אחד משים המעות לפני המשחק על השלחן לא הוי אסמכתא דהא השלחן קניא ליה, אמנם מה שממירין בני אדם אהדדי שקורין: וועטין לא הוי אסמכתא, דכל אחד אומר בודאי שירויח כמו ההיא דהלל ס"פ חלון. 

[לה] סוף פרק משתתפין: איתמר רבי מכבד עשירים היה, אמר ששמע ממהר"מ סג"ל דר"ל מתוך שרבי עצמו היה עשיר מופלג, לכך הרגיל את עצמו לכבד העשירים כדי להתלמד העם, שהם ג"כ יכבדוהו בשביל עושרו ולא בשביל תורתו, שלא רצה לשמש בכתרה של תורה ליטול עטרה להתגדל בה, וכן מצינו בר' עקיבא. וראייה מדלא חשיב הכא ר' ישמעאל בר יוסי שגם כן היה מכבד עשירים. 

[לו] במסכת יומא פ' בראשונה איתא: בן שנה שאול במלכו, אמר רב הונא כבן שנה שלא טעם טעם חטא, מתקיף לה רב נחמן בר יצחק ואימא כבן שנה המלוכלך בטיט ובצואה, והדר מסיק שם שביקש ממנו מחילה. אמר מהר"י סג"ל שמכאן פסק באגודה מי שאומר לחבירו אתה משקר כממזר צריך ליתן עליו הדין. גם אם לא אמר ממזר אתה, דומיא דאמר כבן שנה המלוכלך כו'. ופוסקים אחרים דנין מכאן המגדף שוכני עפר אשר כבר נגנזו צריך ליתן הדין לקרוביו. וראייה דשאול החליף עולמו כבר כמה שנים קודם שחרפו רב נחמן מ"מ ביקש מחילה. 

[לז] בסדר לך לך כתיב: ואנשי סדום רעים וחטאים וגו', פרש"י מכאן שם רשעים ירקב. הקשה הח"ר שלום כ"ץ מה בא רש"י לפרש "מכאן", והלא מקרא מלא הוא: שם רשעים ירקב. ותירץ מהרי"ל דקרא מתנבא דשם רשעים ירקב, אבל מנין כשמזכירין הרשעים דמזכירין לגנאי, לכך פרש"י "מכאן", הואיל והזכיר אנשי סדום סיים עליהן גנותן רעים וחטאים. 

[לח] סמ"ק במצוה להיות צנוע קאמר: ולתפלה צריך מקום נקי כמו לק"ש. אמר: שרובא דעלמא טועים דסבורין דר"ל חדר נקי וליתא, אך ר"ל מקום הצואה פי הטבעת צריך להיות מקונח ונקי בטהרה. וכן איתא מס' יומא: צואה במקומה אסור לקרא ק"ש, ושם פרש"י בנקב פי הטבעת. וגם איתא שם בגמרא צואה במקומה, יושב נראית עומד אינה נראית אסור לקרות ק"ש כנגדה, וזהו כוונת הסמ"ק שדמה תפלה לק"ש. 

[לט] איתמר הממהר לחזור לתפלתו אחר שפסע אחוריו הג' פסיעות דומה לכלב ששב על קיאו. אמר מהר"י סג"ל דנפלה מחלוקת בין ההמון ליישב המשל הזה. ונראה אליו ליישב מהא דאיתא בכמה דוכתי' מי ששב מחטאו יהא נדמה עליו כאילו לא חטא מעולם ויהא בטוח במחילה גמורה, ולא יחשוב אולי לא נתכפרו עונותיו ויגמור בדעתו שלא לחזור לחטוא לעולם. והשתא כשאדם סיים תפלתו ופסע אחוריו ישאר עומד שם וידמה אל לבו שתפלתו נתקבל[ה] ונתכפר ונפטר מכל וכל. ואם חוזר מיד נראה כאילו ממהר לבקש ולהתפלל על שיחזור לחטוא עוד. משל לכלב דכבר קץ ומאס במאכל שבמעיו עד שהקיאו, ושוב חוזר עליהם ומתוקים לו כדבש ואוכלם. 

[מ] אמר ששמע מפי מהר"ש שהרגיש בכך וגם הוא הרגיש, דהאמת כך: דכל עבירה שאדם הורגל לעשות רוב ימיו דהן ל"ו שנה, כיון דדש בה שוב לא מניחה ומלפפתו כל ימיו. [ואמר מהרי"ל דכן הרגיש הוא דכן הוא שהעבירה מלפפתו ולא עזבו עד יום מותו]. 

[מא] אמר: הא דאמר המניח בגדיו מראשותיו קשה לשכחה, ר"ל כל אחד מבגדיו הן סרבל הן קטא וכתונת, ולא כמו שסבורין דוקא כתונת. ואמר שהוא בעצמו נזהר בכך כשהולך בדרך ואין לו כר או כסת לשים תחת ראשו, טרם שלוקח אחד מבגדיו היה נוטל אוכף הסוס מתחת ראשו. 

[מב] אמר שפסקו רבותינו בבא מציעא: המערה לחבירו יין מחבית לחבית רשאי לשתות כל חפצו ואין רשות לחבירו למחות גם אם הוא שכיר, משום דפועל הוא ותורא מדישו קאכיל. 

[מג] אמר לנו מהר"י סג"ל כל הרפואות והלחשים שבכל התלמוד אסור לנסות אותם משום דאין אדם יכול לעמוד על עיקרם, וכי לא יעלו בידם ילעגו וילגלגו על דברי חכמים. מלבד הא דאיתא במס' שבת ס"פ במה אשה מי שנתחב לו עצם בגרונו מביא מאותו המין, ר"ל מאותו מין עצם ויניח לו על קדקדו ויאמר הכי: חד חד נחית בלע בלע נחית חד חד, והלחש הזה בדוק ומנוסה הוא, לכן אותו לבד התירו ולא שום א' יותר. 

[מד] מס' יבמות פ' רבן גמליאל איתמר: מנגיד רב למאן דמתפקר שליחותא דרבנן, פרש"י מתפקר לשון חוצפא שמעיז פניו להתריס עם שליח ב"ד. ואמר לנו אמ"ץ מהר"י סג"ל ששמע מפי רבו מובהק מהר"ש שהוא ראה פעם אח' בבית מהר"מ סג"ל שנכבד א' מבחורי הישיבה זרק בחרונו קערה לראש השמש שהיה משרת לבחורים. וכשנשמע הדבר באזני מהר"מ סג"ל אמר להחרים אותו עכ"פ על שהתריס בשמש ההוא שהוא שליחותא דרבנן. וכל החבורה טרחו טורח גדול עד מאד טרם חמת המלך שככה. והצריך את הבחור ההוא להרבות פיוסים שימחול לו המשרת. 
ואני המלקט בתר לקוטי ראיתי מעשה שהיה רץ בנו של שמש העיר בל"ג בעומר עם הבחורים לשמוח עמהן, ונפל ריב בינו ובין הח"ר לעמלין בין מה"ר משה נוימרק כ"ץ ז"ל, והיה קורא את הבחור בחרונו בלשון אשכנז: זויא שעלם, ר"ל נבילה דחזיר. ויודע הדבר באזני המלך מהר"י סג"ל והחרים את בן השמש. וא"ל איך אתה רשאי לקרא אל הבחורים שלי דבר אחר - שעלם? והיה יושב כן בחרמו ובנידויו עד יום שני אחר ל"ג בעומר. הטריחו אוהביו של המוחרם כי היה מטובי העיר, שאז כשהלך הרב בבית הישיבה ויותר מחמישים בחורים עמו, עמד שם השמש עם בנו והיו מבקשים מחילה. הבן בפני עצמו והאב בשביל בנו מאת הרב ומן הבחור ההוא ומכל בני הישיבה. והיו מוחלין להם. ולא נשמע שהחרים מהר"י סג"ל קודם לכן או אח"כ שום אדם יותר בעולם. 

[מה] אמר: אסור ליטול ריבית מישראל מומר, שעדיין אחיך הוא לענין גיטין וקידושין. 

[מו] אמר שאינו רגיל לכבס סדינין ששוכב עליהן בכל לילה, רק מפסח לפסח. מ"מ נקיים הם משאר סדיני בני אדם ששכבו בהן שבועיים. 

[מז] נסיובי חלבא, אמר שהוא מי חלב שקורין מאולקין. 

[מח] אמר שדרכו למחות לבריות שלא יניחו פיהן על אנטלין לשתות מהם ממים שנוזלין דרך שם לשפשף פיהן, מפני שלרובן עשויין מקום נזילתן פרצוף פנים, ונראה כמנשק לע"ז, כדאי' פ"ק דע"ז. 

[מט] אמר שפעם אחת בימיו מצאו מצבה אחת בקברות מגנצא והיה כתוב בה שפחה חרופה. והיה הפרט מיום הקמתה עד אותו היום י"א מאות שנה. מכל זה נשמע שק"ק מגנצא וקהילת הלא היתה קהילה חשובה מכמה וכמה שנים. [אמר מהרי"ל שראה בקובץ אחד העתקה מכתב ששלחו - היהודים - לק"ק מגנצא בתחילת מעשה אותו האיש - בזמן ישו - לבקש רחמים בתפוצות ישראל שיתבטל הרשע. והיה כתוב בו קהילת מגנצא קהילת הלא וכפר רעגנשפורק]. 

[נ] פנס, אמר שהוא פמוט על דרך שרגא. חצי הרעב פי' לשון חץ. שם לווי פי' לשון חיבור, כמו וילוו עליך ר"ל שמחברין לו כינוי לשמו הראשון. 
שרץ שקורין אורוויבין היה הולך על הספר לפני מהרי"ל ופשט בחור אחד ידו להסירו, וגער בו הרב שלא יגע בו יד משום מיאוס, אך ינער הספר ויפול מאליו. 
סיגלי, אמר שהוא עשוי משלשה עלין ומריח ריח טוב שקורין וייאול. 

[נא] איתמר ספ"ק דעירובין לעתיד ישב אברהם אבינו בפתחו של גיהנם ומעלה משם כל הנימולים, מלבד מי שבא על העכו"ם סותם מילתו בערלה שאין מכירין אותו להעלות וישאר שם עם כל שאר פושעים שאינם עולין. ועל זה פוקרים העבריינים אמאי עבירה זו גדולה יותר משאר ראשי עבירות שעשאן עולין. אמר מהר"י סג"ל ששמע ממה"ר יצחק ווידא לפתור להמון העם. שהכל יודעים הטבע שאמר קשה לפרוש מן הערלה, ר"ל שהאשה נהנית יותר מבעילת ערל מבעילת הנימול, והשתא כשמרגיש הנימול הזוקק עם הגויה שאינה משתוקקת אליו כמו אל העכו"ם ויצרו תקפו לחבב את עצמו אליה כמו הערל, מצייר בדמיונו בשעת התשמיש לחבבה אליו כאילו הוא ערל גמור. לפיכך עונשו גדול עד התכלית שדימה עצמו לעכו"ם גמור. 

[נב] מה שאומר העולם שכמהין ופטריות שקורין שוואמין פיפרלינג גדילין בלילה אחד, אמר מהר"י סג"ל לאו דוקא שצומחין מעיקר בלילה אחת, אך ר"ל שניכר בהן להדיא בלילה אחד שנתרבו ונתגדלו יותר מאתמול, מה שאין ניכר בשאר גידולין כ"א בכמה ימים. 

[נג] הפרש בין תכשיט לנוי, אמר כל דבר הנצרך לגוף האדם ואי אפשר לו זולתו על דרך קטא כתונת וסרבל הוא נקרא תכשיט, אבל נוי הוא כל דבר שאיפשר בלעדו ואין עשוי רק להתנאות בו. וכן יש ליישב כל דבר שנאמר בו תכשיט ונוי. 

[נד] אמר: המהלך בדרך יותר נכון לו שילך בבגדים קצרים כדרך הריקים ויכרוך הבתי רגלים תחת ארכובותיו ויהיו הרצועות ארוכים תלוין סביבם כדרך הרכבים, ממה שילך דרך חשיבות בבגדים ארוכים, פן ח"ו יקרה את הליסטים ויפגעו אותו ומתחייב בנפשו במה שהסיתם בעצמו לבא עליו. 

[נה] אמר: שיעור כזית חצי ביצת תרנגולת, ושיעור גרוגרת כשליש ביצה. 

[נו] תקופה הנופלת בלילה היה מונה לה השעות משקיעת החמה בין בימות החמה בין בימות הגשמים, והיה נזהר בה ג' שעות בין מלפניה בין מלאחריה. 

[נז] שבלול, אמר שהוא שנעק. סממית שפינא. 
אמר: נוטריקון היינו דמחלקין אותיות התיבה לכמה תיבות על דרך י'ר'ט הדרך לנגדי, דרשינן: י'ראה ר'אתה נ'טתה וכה"ג. אבל ר"ת ר"ל שעושים מהרבה אותיות תיבה אחת, ע"ד י'שמחו ה'שמים ו'תגל ה'ארץ, ר"ת שם ארבע. 
שפופרת של ביצה, אמר שהוא קנה אגם. ביצה פי' ברוכא שגדילין בו קנים. 
אמר: כל מקום שנאמר שכר, ר"ל מי דבש שקורין מעד, אבל שכר שעורים שקורין ביר הוא קרוי בלשון חכמים פורזנא, וכן הוא בפ' ערבי פסחים. 

[נח] אמר דכל אדם יזהר בעצמו שלא ילין יחידי בחדר, וכן הוא היה רגיל ללין נער אחד בחדר משכבו. וכן לא ילכו בלילה דרך חצר הבית בלתי אור הנר משום ח"ו יפיחו בו רוחות רעות. ולא שייך בזה שום זריזות לסמוך עליו. ובכלל זה שלא ילך בשדה יחידי בלילה. שוב כשעסקנו לפניו במס' שבת פ' השואל דאיתמר אל יישן אדם יחידי בבית מפני סכנת לילית שמצוי שם, אמר לנו כל דבר הבנוי מד' מחיצות קרוי בית, ואפילו חדר יחידי ובכל מקום שנאמר בית סתם ר"ל חדר. 

[נט] אמר: חרוזות ומשקלות שעושין בלשון אשכנז על היחוד ועל ה - י"ג עיקרים הלוואי שלא יעשו, מפני שרוב עמי הארצות סבורים שבזה תלוי כל המצות, ומתייאשין מכמה מצות עשה ולא תעשה, על דרך ציצית ותפילין ות"ת וכה"ג, וסבורים לצאת ידי חובתם באומרים אותן חרוזות בכוונה. ובאותן חרוזות אינו רמוז רק עיקר אמונת ישראל ולא אחד מתרי"ג המצות שישראל מצווין עליהן. 

[ס] אמר: כל היכא דנזכר מצות הכנסת אורחים ר"ל דוקא הכנסת עשירים ומכובדים, כשנתאכסנו אצלו שאז יקבלם בסבר פנים יפות לנהוג בהם כבוד ולהכין תפנוקים בשבילם. וראייה מאברהם אבינו שסבר המלאכים היו אורחים, והרבה לשחוט בשבילם ג' שוורים להאכילם הלשונות בחרדל. אבל הכנסת עניים בכלל צדקה היא. 

[סא] אמר: הבא להתגייר עכשיו בינינו בין האומות והישראל מתיירא שיפרסם ויבא לידי סכנה מותר לדחותו. ואם מחזיק בו מלהניחו עד שיגיירנו מותר לגלות למושל, למען הציל עצמם וכל ישראל מן הסכנה, ודוגמא זה כל מצות מותר להנצל גם אם תתבטל המצוה. 

[סב] אמר דאיתא בגמרא דלעולם ישהה אדם אחר הסעודה טרם ילך לדרכו, ולא נתנו בו חכמים שיעור השהייה, אלא כך הוא השיעור: כל מין שאכל ישהה אחריו כשיעור ברכה אחרונה שלו. כגון אם אכל פת ישהה כשיעור שיוכל לברך ברכת המזון, אכל מין דבעי ברכה מעין שלש ישהה כשיעורה, אכל מין דבעי בורא נפשות ישהה כשיעורו. 

[סג] אמר: - גלח - (איש) אחד בא לפדאו והיה גוזר על היהודים שלא יחזיקו שום שפחת עכו"ם לשמשם בביתם. ושלח אחר היהודים ואמר שלא כדין היהודים משתעבדין בהן בגלותינו. והיהודים השיבו ברכת אברהם הוא: ורב יעבוד צעיר. - והגלח - (והאיש) השיב: תנו לי ערב שאין הפירוש ואת הרב יעבוד הצעיר, והיה הכוונה שאתם היהודים תהיו עבדים לנו. והשיב הקורא רעביל: תשובתו בצדו דסוף הענין, דאמר יצחק לעשו: הן גביר שמתיו לך ואת כל אחיו נתתי לו לעבדים, נמצא דר"ל במה שברכו ורב יעבוד צעיר. ואמר מהר"י סג"ל ודאי יש להוכיחם כך ולדחותם, אמנם לפי האמת הפסוק ורב יעבוד צעיר סובל שני הפירושים. 
ואני המלקט בתר לקוטי שוב ראיתי בספר הג"ן דלהכי לא כתב ורב יעבוד הצעיר, כדי להופכו לשני פנים ודורש כשנתמלא זו חריבה זו, ור"י בר אברהם אמר דלעולם יש לנו עבדים, עכ"ל הג"ן. 

[סד] אמר דאין ערלה נוהג בפירות הגדילים באילנות שקו' הינפרן, פרונברן, ערפרן ודומיהן. ושאלנו לפניו מתי כלין שני ערלה דשאר אילנות. ואמר דמנינן ג' שנים משעת הנטיעה, גם אם לא טענה פרי כל אותן ג' שנים וטוען ברביעי מותר ע"י פדיון. 

[סה] אשת מה"ר זלמן שטיין ז"ל נדרה שלא לסעוד שום סעודה חוץ לביתה, ואירע נשואין קרוביה בעיר ותתחרט על נדרה. ובעלה הנזכר היה מסופק אם החריש לה ביום שמעו או הניא אותה. ושלח ושאל ממהר"י סג"ל מאחר דספק בידו אם הקים או הפר אם יוכל להפר האידנא. והשיב שנראה לו לפי הפוסקים דלא הוי קיום, ועכשיו כשיראה תשובתו ואז יפר לה לאלתר. וממחרת איקלע מהר"י סג"ל בלא"ה שם וחזר והתיר לה הנדר ג"כ במעמד שלשה. 

[סו] כשבא מהר"י סג"ל בבית עכו"ם לא הקפיד וישב על כרים מרוקמים צמר ופשתים, ואמר דלא מתכוין להנאה ואיסור דרבנן הוא. ובלא מתכוין מותר, רק להתכוין בחמה מפני החמה ובגשמים מפני הגשמים. [בליקוטי מהר"י ווילא כתוב: אסור לישב על הכר בבית העכו"ם]. 

[סז] אמר: מי שנתקבל קנין לפניו לכתוב ולחתום דבר, וטרם שחתם השטר שכח הענין, גם אם מאה אנשים היו במעמד והעידו לו כך וכך, אין לו להשגיח בהן, ואם חתם השטר פסול. אמנם אם חבירו עד השני מזכירו במקצת עד רמי אנפשיה רשאי לחתום והשטר כשר. 

[סח] פעם אחת מת שר גדול בנו של דוכוס מהיידילבערק והיה אוהב ישראל, ואמר אחד בפני מהר"י סג"ל צר לי על מיתתו. וא"ל הרב גם אם היה יהודי כשר ות"ח גדול אין לומר כן, דנראה כאילו מתרעם על מידת הדין, רק יאמר יש היזק גדול במיתתו. 

[סט] מחזור הגדול התחיל פעם אחת קפ"א לפ"ק ותהי תקופת ניסן ליל ד' כ"ג בו. אז ציוה מהר"י סג"ל לשמש העיר להכריז בבית הכנסת בערב קודם לכן שלמחר ביום יזהר כל אדם כשרואה הנץ החמה אז יברך: בא"י אמ"ה עושה מעשה בראשית. וכן בסמ"ק בהלכות ברכות, משום דכל תחילת המחזור חוזר גלגל החמה אל מקום אשר נתלה שם בבריאת עולם, וראיה דהיה התקופה ליל ד' דנתלו גם המאורות בבריאת עולם בד'. ולהכי נקרא מחזור שחוזר חלילה. 

[ע] אמר: כל היכא דאיתמר מדרבנן הוא וקרא אסמכתא בעלמא, הכי פירושו ודאי תקנתא דרבנן הוא והם יצאו ובדקו ומצאו להם סמך מקרא, וסמכו דבריהם עליו כדי להחזיקם שיהיו סבורים דהוא מדאורייתא ויחמירו בו, ולא אתו לזלזל ולהקל בדברי חכמים. 

[עא] אמר: ספר אחד נקרא ספר בשר על גבי גחלים מפני שמה שכתוב בו יש סברא וטעם כבשר הנצלה ע"ג גחלים, ואינו מצוי בינינו כי בעו"ה בגזירות נעלם ממנו. והוא זה שהביא בפוסקים חיבור רב ביבי, והרבה נמצא במרדכי הגדול. 

[ב] הקשה דבאשר"י בעי בי"ט במסוכנת הפריסה ע"ג קרקע וקאמר כדאמר בהלכות טריפות, ובהלכות טריפות כתב דלא בעינן הפריסה ע"ג קרקע. 

[עג] אמר: הא דבעי מה"ר עוזר ממה"ר אלעזר פירנא מחמץ נוקשה אי בטיל בס' או אוסר במשהו, פשט איהו מהא דאמר בדיבור חטי קרדוניתא דמדמה חמץ מו' שעות ולמעלה שהוא מדרבנן לחמץ נוקשה, ודו"ק. 

[עד] מהר"י סג"ל היה נוהג לפסוק דין מצרנות בתים ע"פ אשירי ודלא כר"ת. וכתובת בנין דכרין לא נהג כלל השתא לדידן. וכתובת בנין דכרין לא נהג כלל השתא לדידן. 

[עה] אמר דרב אלפס והרא"ש פסקו דכל דבר אפילו שמשביח לאברים אם הטילו שנים לכיס והאחד הטיל יותר מחבירו, מ"מ השכר לאמצע עד שיתנו, דחבירו מצי למימר זריז אני מצינא להרויח במנה יותר מאתה במאתים. 

[עו] מה שמקשין העולם ומחזיקים חומר בסמ"ק במצות י"ט וז"ל: כל מה שניאותים ממנו בי"ט משלחין כגון סנדל המסומר, ופ"ק דביצה מסיק בהדיא דסנדל אסור לנועלו ומותר לטלטלו. אמר מהר"י סג"ל דכבר הוא מצא בתוספות במה אשה יש תירוץ אחד דסנדל מותר, ואותו תירוץ אית ליה לר"י מקורביל בעל הסמ"ק. ומהר"י סג"ל תירץ דר"ל כגון אותן ששנויין התם דאסור לצאת בהן לר"ה ומותרים בחצר, ואשמועינן אע"ג דאסורין לר"ה מתקרי שפיר לנאותן. 

[עז] אמר: אין לתמוה מתי שדורשין קרא ופשוטו דקרא להפך, אמאי לא כתב כמשמעות הדרשה, דילמא נתכוון קרא לשום דרשה אחרת ג"כ דלשבעים פנים התורה נדרשת. וכללא הוא כל מה שכתוב על לעתיד לבא, הוא יותר סתום בקרא משאר דברים כי יש לו כמה פנים משאר דברים. 

[עח] שילהי פירקין, אמר דר"ל שהיו עייפין בלימודו מראשו עד סופו כשהגיעו שם, דתרגום של עייף שילהי. 

[עט] היכא דאיכא בתוס' ואר"ת ואר"י שמעו התוס' מפיהם. אבל וי"ל מפי השמועה. 
ר' יהודה נשיאה הוא היה היניק שהיה בנו של ר' גמליאל נשיא בן רבי יהודה הנשיא, נמצא ר' יהודה נשיאה היה נינו של ר' יהודה הנשיא. 
כל רבן הוא נשיא, כמו רבן גמליאל. כל מר הוא ריש גלותא, כמו מר עוקבא, מר זוטרא. אבל אמר מר הוא סתם ספר. 

[פ] כשראה מהר"י סג"ל ספר מהופך עליונו למטה הפכו ונשקו. אמר קבלה מהחסידים הראשונים, אם ח"ו יפלו כמה ספרים על הקרקע והגביהם אחד אחד אל ינשק כל אחד בהגבהתו, אך יגביה את כולם ואח"כ ינשקם, משום דהוי ביזוי לזה המונח בקרקע מלהגביה עד שינשק את חבירו. כשהלך הנושא ספר אצלו, א"ל ליכנס או לצאת לפניו בפתח. היה מקפיד על המניחין ספרים על המדריגה שעולין בה על המגדל בב"ה דגם העליונה מחשב כהניח ע"ג קרקע. 

[פא] גמרא: הא דידיה הא דרביה. שאלו למהר"י סג"ל אמאי לא משני כן בכמה דוכתין, ואמר דגם לדידיה היה קשה כמה פעמים, אך נראה לו דאינו משני כן אלא דוקא על תנא או אמורא דלמד משנים, והיה מסופק לאותו תלמיד מאיזה מהן למד הדין הזה, אז משני הספר הא דידיה הא דרביה. 

[פב] אמרינן פרק בכל מערבין: זימנין דניחא ליה לאיניש בחבריה יותר מרביה. אמר שכן ראה באושטרייך שלא רצו להסכים עם רבותיהם לנגד חבריהם. 

[פג] אמר שמעידין על ר"ת כשהיה רוצה ללמוד תמצית מהלכה חמורה היה נותן לפניו תל של זהובים לשמוח בהן ונתרחב לבו ולמד בכח. 

[פד] אזוב קצר מספקו בחוט ובכוש, פי' לנו מהר"י סג"ל אם היה האזוב קצר כ"כ שלא היה יכול להגיע במי חטאת, היה תוחבו בראש הכוש שקורין שפינדל קשור בה בחוט. 

[פה] איתא בספר אגודה דמפות כלאים של שבת אין לתת אותם על השלחן כיון דלא חזו לטלטלן. ומהר"י סג"ל היה אוסר אף בחול משום דמתחמם כנגדן, כדאמר גבי וילון בפ"ק דביצה. ואסר נמי יריעות שעטנז התלויין לנוי בכותל מטעם זה. 
וכן אמר דשק של פשתן קשור מלא צמר או גיזין אסור לישב עליו. אבל באנקליך הפרוס על האיצטבא או ספסל ואין תחתיהן מאומה רק מונחין על העץ והם של שעטנז מותר לישב עליהן, מאחר דהישיבה קשה ואינה רך לית בה הנאת חימום. 

[פו] פעם אחת איתנגיד מהר"י סג"ל ע"ה בק"ק דמגנצא, שקורין היצפריט ומצאוהו כן שוכב בחדר לימודו. ושכב כן יותר משלשה ימים שלא אכל ולא שתה מאומה ולא היה מזיז שום אבר מכל גופו. והיו הרופאים מנסין אותו בתחיבת מחט לכל השטח גופו, ולא הרגיש עקיצת מחט רק באצבע אחד מן רגליו הרגיש ועדיין היה רוח בנחיריו. והיתה צעקה גדולה וצער בכל הציבור אנשים ונשים וטף, וכל אשר שמעו יאחזמו רעד. וגזרו להתענות כל יום ב"ה עד הימים הנוראים ולומר סליחות ככל תענית ציבור, ויהי בחדש תמוז או אב. וכאשר חזר הרב לבוריו נשאר בביתו עד שהבריא. וכשהלך אח"כ לב"ה ומצא הציבור מתענין ומשלימין התענית שקבלו החזיק להם טובה. ואח"כ חי יותר משלשים שנה ולא שמעתי שהגיד לשום אדם מה היה לו. 
ואני המלקט בתר לקוטי עוד היום כשאני שומע אומרים הפזמון "רועה ישראל" המסיים "מי יקום יעקב כי קטן הוא", אני זוכר אותו המעשה שהייתי גם שם נער במגנצא. 

[פז] ליקוטים ממהר"ר שלום מאושטרייך אשר כללתי שמו מהר"ש רבו דמהר"י סג"ל. 
אמר מהר"ש: הכותב כל נכסיו אל בנו ואח"כ נשא אשה, אם היה רוצה רשאי להוסיף לאשתו על כתובתה שלא מדעת בנו. ויועיל לה שאם קדמה האשה וגבתה מה שגבתה גבתה במטלטלין. 

[פח] אמר: הדן ונטל שכר על דינו דינו בטל. וכן העדים שנטלו שכר מן חתימתן או מעדותן, עדותן בטילה, שהרי בגמרא תולה דין בעדות, לומר כשם שעדות אם נוטלין שכר עדותן בטילה אפילו אם הוא אמת, כן דין בטל. 

[פט] אמר דפשרה צריכה קנין, והיינו באפי בי תרי, ובג' יש דעות חלוקות. ועל פשרה הנעשית בין שנים בתנאים, ויש בתנאים שהאחד יפרע את חבירו כך וכך ושאר תנאים בקנס. אמר מהר"ש שנראה לו אם עבר הזמן ולא פרעו שבשביל כך לא הפסיד הקנס אם קיים שאר התנאים ולא עבר עליהן, דמצי למימר זוזי אנסוהו מאחר שלא הוקנס בפירוש על פירעון המעות. 

[צ] אמר מהר"ש: לעולם ידור אדם במקום אבותיו כמצות חכמים, לולי זה כבר העתקתי אהלי כמה פעמים מעיר נוישטט. 

[צא] אמר מהר"ש: הרוצה לילך מחוץ לעיר, כשיוצא מפתח ביתו יניח ידו על המזוזה ויאמר: בשמך טל אטלה. כי "טל" בגימטרי' כוז"ו, והוא השם שכתוב על המזוזה מבחוץ כנגד שם ארבע אותיות, כי הוא אותיות שניות אחר אותיות דשם ארבע באלפ"א בית"א. 
בכל עת כשיצא האדם מפתח ביתו יניח ידו על המזוזה ויאמר: ה' שומרי ה' צלי על יד ימיני, אשר"י. 
ועוד אמר מהר"ש שיש בגמרא שצ"ל: השם ישמור צאתי ובואי מעתה ועד עולם. 
אמר מהר"ש נקוט כללא בידך: כל גיא הוא רשע. 

[צב] על אשה אחת שנפלה מן הגג ומתה ב"מ בעו"ה, הורה מהר"ש אם יצא דם ממנה אז אין לטהרה דיסתלק הדם, אך יקברו אותה כאשר היא בלבושיה. ואם רביעית הדם יצא ממנה אין כהן יטמא לה. 
ואני המלקט בתר לקוטי מצאתי בתשובת מהר"י סג"ל דדין זה דוקא על הנהרג שקוברים כך כמו שהוא בגדיו דחיישינן לרביעית דם שיצא, אבל הנטבע ח"ו בבגדיו פושטין בגדיו ומטהרין אותו. 

[צג] מיימוני בהלכות חול המועד: אין מפנין את המת ואת העצמות כו' עד ואסור לעשות כן לעולם בשאר הימים אפילו מבזוי למכובד. אמר מהר"י סג"ל שה"ר שמעון כהן ז"ל כתב אל מהר"ש על בתו שנקברה בשדה בצד הנהר שקורין בלאט בין טערויז וקוניגלין, אם הוא רשאי לפנותה ולקוברה למקום אחר. והשיב לו מאחר דיש לחוש דשמא תשטפנה בנהר או ע"י חפירות תהא מושלכת חוץ לקבורה מותר לפנותה משם. 

[צד] כשלא סיים המסכתא בפסוקים היה מהר"ש אומר: אמר ר' אלעזר א"ר חנינא תלמידי חכמים כו', כדי לומר קדיש על הפסוקים. 

[צה] אמר מהר"ש לכך נקרא צפרדע מפני שיודע מתי בוקר, שכל הלילה הוא צועק ומקרקר ובבוקר שותק. וכתוב חדא וקורין תרי: צפר דע. 
אמר מהר"ש דלכך השליך אהרן את המטה לפני פרעה ולא משה, כי אין דרך שיעשה ענין נס אחד ע"י אדם אחד פעמיים. וראייה מאלישע ששלח גחזי לשונמית, ואז כשעשה במטה שליחותו פעם אח"כ לא היה יכול להחיות עמו את הילד. 
אמר מהר"ש שקבלה בידו אותה אומה שקורין ווינדין הם המצרים, והיינו שנאמר ממלכה שפלה, כי אין להם לא שר ולא פריץ רק כולם כפריים. 

[צו] אמר מהר"ש לנסות איזהו חומץ ישפך מעט ממנו על הקרקע ואז הוא מרתיח שקורין וואלין, וכן הוא במיימון. 

[צז] אמר מהר"ש דבימיו היה בעל הבית אחד בבית הישיבה ושמו מושיל, והיה נוהג בבית מאד בחסידות. מתי שהיה אוכל מאכלי בשר היה אליו בית מיוחד וכן למאכלי חלב בית מיוחד. ומתי שגוי אחד מביא לו מים היה מצריכו ללבוש חלוק לבן להיות עליו בשעת הבאת המים. ועוד כמה ענינים כאלו היה עושה סייג וגדר להרחקת איסור. וגם היה מגדל בביתו שנים אחים יתומים מה"ר ערבלין מעיר קרעמז ואחיו מה"ר זלטמן. ולא ראה ולא זוכר יותר אחד. וזה היה מן החסידים הראשונים מן נוישטט. 

[צח] [מהר"ש הקשה על הא דאיתא בבא בתרא אי בעי רחמי, ואמאי לא בעי רחמי, בשלמא אלישע היה נביא וידע דכבר נגזרה גזירה, אלא ר' יוסף אמאי לא היה מתפלל. וכמדומה לפי דעת מהר"ש מתי שיש רעב ח"ו במדינה שאין לבקש רחמים לבטלו]. 

[צט] [מהר"י סג"ל הראה בחושן משפט בהלכות שטרות שהשיב האשר"י: המוצא שטר חוב שנפל שיחזיר אע"ג דקיימא לן דלא יחזיר מאחר דהוי אומדנא דעת דודאי פרוע. ובכמה מקומות נמצא בתלמוד דאזלי בתר אומדנא ומנא להו לחכמים, מאב לחכמים שלמה המלך דאמר: תנו לה [את] הילוד החי, ומנ"ל דהיתה אמו, אלא אזל בתר אומדנא.] 

[ק] [אמר מהר"י סג"ל דהאלפס והאשירי כתבו: מי שהיו בידו מופקדים שטרות של חבירו אע"פ שפשע בשמירה ונאבדו פטור מלשלם, וכן הוא בתשובת ר"י. ואמר דלא הוי כמיימוני דחייב לשלם דנחשב פושע]. 

[קא] [אמר מהר"י סג"ל פעם אחת אתא הוא בימי הסליחות - שהיו צריכין לומר זכור ברית - לעיר, והיה הש"צ דשם אבל, שהיה בתוך ז' ימי אבלו. ולא היה שם שום אדם היודע להתפלל כדין. והלך הוא עד עיר אחרת כל הלילה]. 

[קב] [אמר מהר"י סג"ל אם שואבים מכלי אל כלי ראשון ששאבו עמו מים ככלי ראשון לכל דבר, מלבד דין הגעלה שאין חשוב כלי ראשון להגעיל איסור רק אותו שנתבשלו בו המים, וטעמא במס' ע"ז כבולעו כך פולטו]. 

[קג] [אמר מהרי"ל דלכך נקרא - אותו האיש - ישו הנוצרי, משום דנוצר ונברא מאשה כשאר אדם ולא הוה אלוה - דלית ביה צורך -, אך אנו משיבין לאומות - למינין - דבא מעיר נוצר]. 
[העתקתי כתב למורי מהר"י סג"ל, ובעמדי לפניו - לדבר עמו - הנחתי - השלכתי הקולמוס וסכינא דספרא מידי על השלחן, ונפלו יחד כשתי וערב. והרב הרגיש בו קודם שראיתי, ואמר אלי להפרידם. ש"מ דמנהג יפה הוא מאחר דהוא ג"כ הקפיד - והוא הרגיש טרם שהרגשתי - ואף בלי מתכוון -]. 
[איתא פ' כל כתבי ס"ת שכתבו מין ישרף ואף האזכרות - השמות שבה, דודאי כתבן כולן לשם מינות. ואמר מהר"י סג"ל לכך מותר למחוק את השמות שכותבין המינין - להכעיס - והמשומדים בתוך שתי וערב וסבורים שאין ישראל רשאים למחוק אותן. ואמר א' מן הבחורים - הח"ר מאיר בונא - לפניו: פעם אחת כתב גלח א' שם של ד' אותיות על כתפי - ולא ידעתי מה לעשות - והנחתיו עד שנמחק מאליו -. והשיב הרב דיש חילוק בין גוי למין. דגלח גוי הוא ומנהג אבותיהם בידיהם, ואינם יודעים להטיב ואין מתכוונים למינות, לכן אסור למחוק שם שהוא כותב - בכוונה -, אלא יניחנו למחוק מאליו. אבל המין ודאי - הוא מכיר את רבו - מתכוון - למרוד בו ומתכוון - למינות, אין במכתבו שום קדושה וימחק - בכוונה -]. 
[אמר - מהר"י סג"ל כשהולכין הגויים למקום ע"ז שלהם ותועים בדרך ואינן שואלין לישראל איזו דרך הישרה, אסור להראותם. אך אם שואלין ידריכם הדרך הישרה מפני דרכי שלום]. 

[קד] [אמר מהרי"ל שראה במדרש דנקרא יהודה בן בתירא מפני שנתגייר מחמת פרה. שקנה פרה מישראל - בגיותו - ובשבת לא היתה רוצה לעשות מלאכה. בא ושאל הישראל - מה טיבה -, והשיב לו: בהיותה שלי היתה רגילה לנוח בשבת. נטל ק"ו לעצמו: ומה בהמה זו וכו' והתגייר]. 

[קה] [בחור א' ישב לפני מהר"י סג"ל וראה לבוש יופא - וומש שהגוף היה לבן והבתי זרועיים היו מבגד שחור - מחוברין בתפירה יחד - ושניהן פשתן -. וא"ל מהר"י סג"ל דאסור משום חוקת הגוי, אך יתיר התפירה סביב השיכמה מכל וכל - להפריד בתי הזרועיים מן הגוף - במקום מחובר השחור ללבן - ויחזור ויחברם יחד עם רצועות - מקושר בחוט כיש רגילין - או עם קשרים עשויין מבגד שקורין קנופיל - בלי תפירה - שאז יוכל לסלקם מתי שירצה, דאז אין בו משום חוקת הגויים]. 

[קו] [כללא דמילתא כל שמפטירין בו נקרא נביא ושאין מפטירין בהן נקרא כתובים, רש"י. 
אמר מהרי"ל ספרא הוא חיבור אחד שנתחבר על תורת כהנים ושמו ספרא, וספרי הוא חיבור שנתחבר על ספר במדבר ועל משנה תורה. 
כל היכא דכתיב גבי ציצית קרא מהרי"ל מצוייצת על משקל ציצית, ועל שאר מצוות שייך לומר מצויינת ר"ל מקושטת - מסומנין. 
אמר מהרי"ל טפח הוא שיעור כמלא סיט, פרש"י פרק האורג סיט הוא הפסק בין אצבע לאגודל - לאצבע כמו שאדם יכול להרחיב - בכחו -]. 

[קז] [אמר מהרי"ל אסור לעשות קפנדריא אפילו דרך הפלס - החצר שלפני בית הכנסת, כי אף לשם מתפללין הבחורים - ושאר העם - רובם כששוהין לבא לב"ה - והוי - מקדש מעט. 
מהרי"ל היה אוסר לשנות שום בנין בב"ה אפילו שלא לסייד מקום הסדקים - ולמלאות הסדקים -. 
הבנתי במהרי"ל ביושבנו לפניו ללמוד, ואם הוא מתעטש ואמרו מקצת הבחורים אסותא לא ענה להם דבר, וכן אם הם מתעטשים לא אמר להם אסותא, וטעמא דדברי תורה מרפאים]. 


