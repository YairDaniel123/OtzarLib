@שו"ת מהר"ם גלאנטי סימן א
בעזרת אל עלת העלות וסבת הסבות: אתחיל לכתוב שאלות ותשובות: וזה החילי: בעזרת צור מחוללי:
שאלה ילמדנו רבינו ראובן היו לו שני בנים משתי נשים שם האחד שמעון ושם השני לוי ובא ראובן ונתן לשמעון בנו במתנה גמורה חצי חצר שלו עם חצי הבתים אשר בתוך החצר וכתב לו ראובן על זה שטר מתנה כשמחל שמעון בנו כתוב' בנין דכרין ונפטרו ראובן ואשתו אמו של שמעון לבית עולמם וחלי"ש ועתה בא לוי ומערער ותובע שרוצה לחלוק בקרקעות אביו החצי לו והחצי לאחיו שמעון כדין היורשים ושמעון טוען שחצי החצר הוא שלו שנתן לו אביו בחיים חייתו /חיותו/ ושטר מתנה בידו ואם ירצה אחיו לוי לחלוק עמו יחלוק בחצי החצר הנשאר רביע אחד לכל אחד מהם ולוי מעכב שאומר שחצי החצר לו וחצי לאחיו ילמדנו רבינו הדין עם מי ושכרו כפול ומכופל מן השמים:
תשובה זו אינה צריכה לפנים כי היא מבוארת מעצמה והדבר פשוט שכיון שנתן במתנת בריא חצי החצר הרי הוא ככל איש נכרי שמה שנתן נתן ואין לאח האחר חלק כלל כי אם חצי מהחלק השני והגע עצמך שהיה נותן לו כל החצר בחייו במתנת בריא לא היה יכול לטעון שום דבר שהאב יכול לתת ולחלק כל ממונו בתורת מתנה ומה שאינו אדם רשאי הוא להוריש מי שאינו ראוי להוריש ולא לעקור הירושה מן היורש אעפ"י שהוא דבר שבממון אין התנאי מועיל בה בין שצוה כשהוא בריא בין שכיב מרע בין על פה בין בכתב והענין הוא שאומר איש פלוני בני לא ירש עם אחיו בני בכורי לא יטול פי שנים או אמר על איש נכרי פלוני ירשני אין דבריו קיימין אעפ"י שהוא דררא דממונא לא אמרינן דבר שבממון קיים כמו שכתב הרמב"ם ז"ל פ"ו לפי שנאמר בפרשת נחלות והיתה לבני ישראל לחקת משפט לומר שחוקה זו לא נשתנה ואין התנאי מועיל בה ולמה אינו שוה לענין דינא לפי דאפקיה בלשון ירושה אבל דבר של מתנה ובפרט מתנה מחיים כדין וכשורה אעפ"י שנתן הכל לבן אחד מתנתו מתנה כיון שנתנו מחיים והרי משנה שלמה שנינו בפרק יש נוחלין מי שהניח בנים גדולים וקטנים נשאו הגדולים לאחר מיתת אביהם ישאו הקטנים ואחר כך יחלקו הנכסים ואם נשאו הגדולים בחיי אביהם אינם יכולין הקטנים לומר אנו נושאים כדרך שנשאתם אתם אין שומעין להם אלא מה שנתן להם אביהם בחייהם נתן וחולקים הנכסים והרמב"ם בפ"ט פסק כן והטור סי' רפ"ו אין חולק בזה כי אם מוסכם מכל הפוסקים שכל מה שנתן האב לבן אחד בחייו במתנת בריא אין לשו' מאחיו טענה עמו וכן פה בנדון דידן מאחר שבחייו נתן לו חצי חצר במתנת בריא מה לו לאח האחר לטעון כנגדו ובפרט שויתר דין כתובת בנין דכרין ומחל חלקו אשר היה מגיע לו שהיתה כתובת אמו יותר על השנית וכשיש דינר יותר משתי הכתובות כל אחד יוריש כתובת אמו אחד המרבה ואחד הממעיט יען יש לקיים ירושת התור' בדינר ההוא הנשאר כל אח יורש כתובת אמו והאח הזה ויתר ומחל כתובת אמו בשביל מתנה זו ומה שעשה עשוי שיכול לוותר תנאי כתובת אמו שכל תנאי שבממון קיים ואין צריך להאריך: באופן שהאח שנתן לו אביו חצי החצר בחייו מתנתו מתנה ואין לאח השני חלק בו וזה נוטל חלקו מחצי האחר נמצא ביד האחד שלשה חלקים בחצר והאח השני רביע זהו פשוטן של דברים בלי אריכות נאם הצעיר: משה גאלנטי
 
 
@שו"ת מהר"ם גלאנטי סימן ב
שאלה יורנו רבנו אדוננו וגאוננו על שני שותפין שלקחו מאה פרחים מראובן בהלוא' חן וחסד לצורך שמעון כי קרוב להם האיש מאד וכתבו עליהם שטר חוב בכל חזוקי סופר ובשבועה חמורה וערבנים פרענים השותפין יחד והרשות נתונה ביד ראובן המלוה לגבות כל חובו או מקצתו מאי זה שירצה כדין כל שטרי שותפין הלוקחים מעות בשותפות ואחר שלקחו המעות נתנו לראובן גם כן משכון ולא נכתב בשטר אבל יד השני שותפין שוה במשכון וזמן הפרעון לששה חדשים ובתוך הזמן הלך השותף האחד למדינת הים והשותף האחר ראה את שמעון קרובו אשר כנפשו בצער גדול שהיה חבוש בבית גיניסארו"ש מרי נפש שהיו תובעים ממנו המשכון הממושכן ביד ראובן שהיה מהגוים גיניסארו"ש והיו מצערים לשמעון ביותר כדי שיתן להם המשכון וכאשר השותף הנזכר ראה צרת קרובו ורעתו נכמרו רחמיו עליו ובא לו אצל ראובן המלוה וחילה פניו פעם אחר פעם והודיע לו צער קרובו ורעתו עד שמסר המשכון ראובן ביד השותף הנז' ובזה הציל קרובו ויצא מבית האסורים והנה אחר זה בא השותף שהלך למדינת הים וכאש' הגיע זמן הפרעון אמר אני לא נתתי לך רשות שתמסור המשכון ביד שותפי ובקש עקיפין ותואנות להמלט מהחוב שהוא מחוייב בשטר ובשבועה ואומ' הגם שבידך כח לגבות מאיזה שתרצה ממנו וגם כי המשכון לא נכתב בשטר אני אין לי מקום לפרוע אלא מן המשכון ואם נתתו לשותפי תלך ותתפרע ממנו וראובן המלוה טוען שהמשכון אינו מעלה ואינו מוריד ונתינת המעות לא היה תלוי במשכון כי אחר נתינת המעות כמה ימים נתתם לי המשכון ויד שניכ*ם שוה במשכון והחזרתיו לאחד מכם איזה שיהיה ואני עשיתי מצוה להלות מעותי הלואת חן וגם נתתי המשכון שינצל קרובכם מצערו כאשר היה הולך ובא חבירך מודיע צערו לרבים ועל זה לא הורע שטרי וככחי אז כחי עתה לגבות מאיזה שארצה מכם יורנו רבינו על הדין והאמת ושכרו כפול ומכופל מן השמים:
תשובה דבר פשוט הוא כביעתא בכותתא /בכותחא/ ואין צריך להאריך כי הדבר מובן מעצמו כי מאחר שמסרו השני שותפין המשכון מה לי נתינתה משם בשעת הלוואה או שלא בשעת הלוואה תורת משכון אית ליה שלא מצינו חילוק נתינת המשכון בשעת הלוואה או שלא בשעת הלוואה כי אם לגבי דין נטילת המלוה כלים שהם אוכל נפש מהלוה וגם זה הוא לדעת הראב"ד שכתב שאינו אסור כי אם שלא בשעת הלוואה שתבע המלוה מעותיו ולא היה לו ונתן משכון לא יחבול כלי אוכל נפש אבל בשעת הלוואה שמביא משכון ללוות עליו אפילו כלי אוכל נפש וכתב הראב"ד שאין זה חובל אחר שמרצונו ומדעתו מביאו למשכן ועל זה הלווהו והוה ליה כאלו מכרו לו ואין כאן איסור אבל לאחר הלוואה שאין לו במה לפרוע או ב"ד מחייבין שיפרע אינו יכול ליטול משכון כלי אוכל נפש וחולק הראב"ד בין זה לזה אבל לדעת הרמב"ם בפ"ג מהלכות מלוה ולוה כתב שהכל שוה בין בשעת הלוואה בין שלא בשעת הלוואה והרב המגיד סייע להרמב"ם מדין אלמנה כמו שמצינו באלמנ' שאין ממשכנים אותה בין בשעת הלוואה בין שלא בשעת הלוואה משום לא יחבול בגד אלמנ' והראב"ד ג"כ חולק באלמנה שבשעת הלוואה מותר ליקח מהאלמנה באופן שלא מצינו חילוק נתינת המשכון בשעת הלוואה או לאו הוא בדין ואפילו בזה חלקו הפוסקים כמו שביארנו אבל לכל שאר הדברים הכל שוה ומאחר שנתנו המשכון שניהם לבטחון החוב המשכון משועבד בשביל שניהם ובא מכח שניהם וכיון שפשע ומסר המשכון בלי רשות השותף האחר אבד חובו וטענתו טענה למה מסרת המשכון ואם היה חייב לגויים והיה בבית האסורים כל ישראל חייבין לפדותו כמו שכתב הרמב"ם ז"ל כשטען הלוה יש לי חובות לגויים אין מרחמים בדין יפרע לישראל המלוה ואם חייב לגויים כל ישראל מצווים לפדותו גם כן בנדון דידן אם הוא רוצה להוציאו מבית האסורים ולעשות גמילות חסדים יהיה על ממונו השותף הזה יכול לומר תן לי המשכון ואפרע חלקי ואם השותף האחר גם כן רצה לגמול חסד יוותר חלקו ולא יוותר חלק שותפו באופן כי כל הטענות שטוען המלוה ראובן אינם טענות ואין ממשות בכל דבריו וישומו המשכון כמה שוה ואם יגיע שיווי חצי המשכון נגד חצי ההלוואה ינכה לו הדמים כל אחד עומד בשלו ואם המשכון לא היה שוה כנגד חלקו מה שיפחות מהחוב חייב לשלם כי אין שעבוד אלא כנגד שיווי דמי המשכון אבל השאר שהוא על פה בחיובו עומד: ומה שטען שהלווה מעותיו הלוואת חן שעשה מצוה מה טענה היא להנצל מהפשיעה שפשע להחזיר המשכון ואם היו המעות גם כן הלוואה בריוח גם כן היה חייב כי מאחר שנתנו לו משכון בשביל החוב מה לו להחזירו בלי רשות השותף וכיון שפשע אבד מעותיו וימתין עד שיהיה לו מעות ואז יטול חובו ממנו ויצא ידי חובתו זהו פשוטן של דברים אלו בלי אריכות כי במקום שאמרו לקצר אין רשאי להאריך: הצעיר משה גאלנטי
 
 
@שו"ת מהר"ם גלאנטי סימן ג
שאלה ראובן נפטר לבית עולמו וחיי לרבנן ולישר שבק ובעת צוואתו לא נמצאו אתו כי אם אחיו וקרוביו ואין זר כשר אתם לעדות וצוה מחמת מיתה כי גדול אחיו הוא יהיה אפוטרופוס ויפקח על יתומיו הקטנים ואלמנתו וכל ועזבונו /אולי צ"ל עזבונו/ ובכלל הדברים אשר צוה אמר שיתנו לקרוב אחד סך מעות כדי שיתעסק בהם ויתן מחצי הריוח ליתומיו וכן עשו אז אחרי פטירתו ונתנו המעות לקרוב ועתה לב האפוטרופוס נוקפו כי בע"ה בהגיע היתומים לפרקם יטענו עליו כי פשע בתת המעו' לאותו הקרוב אחר שלא יש עדים כשרים להעיד שכן צוה אביהם ולא מפי קרובים הפסולים אנו חיים: זאת ועוד כי הקרוב ההוא אין לו קרקע כדי שיהיו אחראין למעות ההם ומה גם מתעסק במעות הללו בחוץ למדינה וכל הדרכים בחזקת סכנה אם יש כח ביד אפוטרופוס להכריחו שלא יתעסק במעות הללו ושלא יוציאם מהמדינה אשר כולם דרים בה פן ח"ו יקראנו אסון ונוסף גם הוא אם מחוייב האפוטרופוס להכריח הקרוב הנז' יעשה שטר חוב עליו ועל אשתו פן ח"ו יארע מקרה בלתי טהור חלילה כי לא ידע האדם את קצו ומדת ימיו מה היא ותתפוס הכל האשה בכתובתה ומזונותיה: ומה גם כי עבר זמן ולא נתן ליתומים חלק ריוח אם יוכל האפוטרופוס או מחוייב לשאול ממנו דין וחשבון משנה לשנה או אמרינן אחר שראובן בעל המעות השליטו לקרוב ההוא במעות ההם וידע כי אין לו קרקעו' ולא שאל מהם תנאי שלא יתעסק חוץ למדינה: ומה גם שלא פרט בצוואתו כי האפוטרופוס יעמוד עליו ולא השליטו בפירוש על זה אלא הניח לדבר לאמונתו הוא שליט לעשות מה שירצה ולחשוב בינו לבינו וכשיראה שיש ריוח יתן ובזמן שירצה או אמרינן בכלל האפוטרופסו' הוא זה ואין צריך לפרט יורנו מורנו ויעמידנו על קו הדין והמשפט ושכרו כפול מן השמים:
תשובה דין זה נפרש אותו לאט לאט במה ששאל שלא נמצאו בצוואה כי אם קרובים פסולים לעדות מאי נפקא מינה האפוטרו' נאמן לומר כך וכך צוה לפני מותו כיון שהנכסים תחת ידו והוא נאמן שצוה שיתן מעות כך וכך לעסק ולא יחרד לבבו כי מצוה לקיים דברי המת והוא נאמן: ומה שטען שאין לו קרקעות לא בשביל כך ימנע מליתנם כי כשצוה הנפטר ליתנם לעסק כבר ידע כי לא היו לו קרקעות ואפילו הכי צוה ליתנם לעסק ואם באולי היו לו קרקעו' בשעה שנפטר ואחר כך מכרם יכול לעכב כי הנפטר סמך דעתו על הקרקעות שאם יפסד בעסק יפרע חלקו ויגבה אם אין לו מקרקעותיו כי דין העסק היה חצי מלוה וחצי פקדון ואם יפסד חייב בחצי המלוה שלו והם בטוחים בקרקעותיו אבל אם לא היה לו בשעה שנפטר לא ימנע מליתנם: ועל מה שטען שרוצה לעסוק חוץ לעיר בדרכים כבר ידוע שמעות היתומים לעולם יהיו קרוב לשכר ורחוק להפסד כמו שכתב הרמב"ם זלה"ה מטלטלים של היתומים שמין אותם ומוכרי' אותב /אותם/ בב"ד ואם היה השוק קרוב למדינה מוליכין אותם לשוק שהוא קרוב כל שכן נדון זה לצאת חוץ מהמדינה חוץ לעיר והדרכים בחזקת סכנה אין לו רשות אם ירצה להתעסק יהיה במדינה ולא ישוה לו הטענה לומר כי היה יודע שהיה מתעסק חוץ מהמדינה ואעפ"י כן צוה לתת אינו שוה לו האי טעמא דלא כל העתים שוים אם ירא שהוא סכנה כופין אותו שיהיה בעיר: ועל מה שטוען האפוטרופוס אם יכריח לקרוב המתעסק שתצא אשתו ערבנית אינו מן הדין שלא צוה לו הנפטר כן כפי דבריו: זאת ועוד שאין האשה שלו מתעסק ולא שום בעל חוב יכול ליטול מעות סחורה שהם מעסק ראובן אם יתברר שהמעות הם דמי העסק כמו שכתב הרמב"ם זלה"ה פ"ז מהלכות שותפין וז"ל כבר ביארנו שמתעסק שמת נשבע בעל המעות וגובה מחצה ואם יש עדים שהמטלטלין אלו מן המעות של עסק נוטל אותם בלא שבועה ואין בעל חוב ולא אשה נוטלים מהם כלום אלא אם כן היה בהם ריוח הרי חלק הריוח ליורשים ויטול מאותו הריוח בעל חוב והאשה וכן פסק בעל הטור והוא מוסכ' מכל הפוסקים לכן האפטרופוס יכתוב שטר עסק איך כל מה שיש בידו הוא מהנפטר ואין לו כי אם הריוח ושאין לו כלום בעסק ואשתו תודה בזה ואז אין בו בית מיחוש לתבוע כתובתה:
ומענין חשבון משנה לשנה ירא' לי כי מוטל על האפוטרופוס ליטול חשבונו ואם יראה לו או לב"ד שהולך ומפסיד יכולים ליטלם מידו ולכן בכל שנה ושנה יתן החשבון מדמי העסק כי כן דרך כל העולם למסור חשבון בכל שנה כדי שכל אחד יטול חלקו מהריוח ולא יכלה הקרן של יתומים ואם בשנה אחת מפסיד יעשו באופן שיהיו מעות היתומים בטוחים שיקבלם עליו קרוב לשכר ורחוק להפסד כי הוא מותר ליתומים דוקא ואז כשיהיו חוב עליו תצא אשתו ערבנית ובזה יהיו מעות של היתומים בטוחים ודי בזה והכל מבואר ומה שנראה לע"ד כתבתי הצעיר: משה גאלנטי
 
 
@שו"ת מהר"ם גלאנטי סימן ד
שאלה ראובן חלה פני שמעון חבירו שיתן סך מעות לגוי ברבי' על שלש' ג"ו נדאש אנייר שיש בידו בעד ארבעה חדשים ונתן לו משי שימכור בשבילו ואם יחסר מהסך ישלים וכן עשה וקצב עמו ט"ו זהובים בעד הזמן והגיע הזמן ואמר לו שמעון תן לי מעות עם הריוח השיב ראובן כי עדין לא מצא למכור האניירי' אבל שימשך הזמן על הגוי כל זמן שלא יפרע הגוי יחש' הרבי' לערך ט"ו למאה ועתה נמשך כמה זמן מעת ההלוואה וצריך למעותיו עם הריוח ושימכור האנייריש ויפרע לו הכל מה דינו אם יש שום איסור בזה העסק אם לאו ילמדנו רבינו ושכרו כפול ומכופל מן השמים:
תשובה כתב הטור בסימן קס"ט גוי שאמר לישראל לוה לי מעות מישראל ברבית כתב רבינו גרשום שמותר למלוה ליקח הרבית מיד ישראל השליח אעפ"י שאין שליחות לנכרי ונעשה שלוחו של ישראל המלוה להוליך מעותיו לגוי ולתת לו משכונו ואפילו פדה השליח ישראל המשכון של גוי במעותיו ונתן למלוה הקרן והרבית מותר שלא אסרה התורה אלא רבית הבא מן הלוה למלוה וזה לאו לוה הוא אלא שליח בעלמא וקנה המלוה את המשכון של הגוי במעו' שהלוה עליו והוי כאלו מוכרו עתה לזה הישר' שפדאה וכן כתב אבי העזרי וכתב עוד שאפילו הגוי אלם ואינו פורע לשליח יכול המלוה ליטול הרבית ממנו עכ"ל: והר"ן ונמקי יוסף וההגהות אשירי כתבו והעידו שרבינו גרשום מתיר וגם בסמ"ק כתב להתיר ומדברי הר"ן נראה שרבינו גרשום אף בלי משכון שרי שרבינו גרשום נושא ונותן על האחריות אם הוא על השליח או על המלוה. והאריך שם הרבה ונראה מלשונו שאף בלי משכון התיר ובלבד שלא יהיה אחריות על ישראל הקרן והרבית ואיך יהיה שיעמידנו עם הגוי במ"ג או יאמר לו כל מה שתקח מן הגוי תן לי אבל אם אמר לו כל זמן שמעותי ביד נכרי אתה תתן לי דינר בכל חדש אסור שכיון שאם הנכרי פורע הוא חייב ליתן הרבית נמצא אחריות הקרן עליו עד שיפרעהו והרי זה כלוה מעות מישראל עכ"ל. כל זה נראה שהוא בלי משכון אבל בנדון דידן שיש שלשה שונדאה של אנייר ליכא מאן דפליג שגובה הקרן והריבית מגופו של משכון אבל אם אינו שוה הקרן והרבית לא ישלים הישראל מביתו אלא כדי שוויים וכן בתשובות הרא"ש בשם אבי העזרי ובמרדכי שאפילו אמר לו הנכרי לישראל תשים משכון במקומי ולקח שמעון משכונו ואמר לו זה משכון של הנכרי או שאמר לו שלי הוא אבל אני מזכה לך תחתיו ונתרצה שמעון מותר לו ליקח הקרן והריבית מישראל הממשכן שהוא שלוחו של שמעון להלוו' לנכרי ואם כופר ראובן ישבע שהוא כדבריו ויפטר והאריך שם שאם אמר לשמעון זהו משכונו של נכרי מותר שמעון ליקח הרבית שאף לשליח אין איסור אעפ"י שהמשכון של ישראל משום שהמשכון דין ערב יש לו והאריך בדין: הרי אנו למדין מכל זה שמאחר שיתאמת שהמשכון הגם כי הוא בבית ראובן שלא הוליכו שמעון לביתו אלא שהניחם ביד ראובן והאמינו וידוע לנו שהוא משכונו של נכרי שראובן אינו כופר בזה אליבא דכולי עלמא חייב לפרוע הקרן והרבית עד כדי שיווי המשכון בלי ספק אבל אם יעלה הקרן והריבית יותר מהמשכון הוא מחלוקת וצריך תנאים הרבה כמו שפירשו שם אבל נדון דידן ליכא מאן דפליג שגובה הכל: אחר כך כתבו בתשובה שזה הנכרי הוא מומר שיצא מעדת ישראל בזה ג"כ כתב הטור סי' קנ"ט מומר שנעש' תוגר מותר להלוותו בריבית וכן כתוב בנמוקי יוסף ור"ת והר"ן ובעל התרומות והרמב"ן וכן כתבו בעלי התוספות וההגהות והמרדכי כל הני רבוואתא התירו ואע"פ שכתבו ההגהות שיש אוסרים והוא רש"י ז"ל וסמ"ג כבר כתב הרב מוהרי"ק זלה"ה דלא חיישינן להו במקום כל הני טורי רברבי ז"ל וכתב עוד הוי יודע שמה שכתב הטור מומר כופר בעיקר מלתא פסיקתא נקטינן דסתם מומר שכפר בעיקר הוי להכעיס אבל הוא הדין אם אינו כופר בעיקר אלא שאוכל נבלות להכעיס מותר להלוותו בריבית וכתבו התוספות דשל עכשיו להכעיס הם דשבקי היתירא ואכלי איסורא ומטמעים עצמם בין התוגרמים וכתב מוהרי"ק זלה"ה דמומר שיצא מן הכלל כתבו כן ותמיהא לי מלתא דכיון שיצאו מן הכלל אפילו לא שבקי היתירא ואכלי איסורא פשיטא דאין לך מומר גדול מזה ואפשר להשיב דמשום מומר יוצא מן הכלל לא הוזכר בגמרא כתבו דין מומר לתאבון ומומר להכעיס דמשתמעי דרבי אמי ואחר כך כתבו דמומר שיצא מן הכלל שלא הוזכר אע"פ שתחלת יציאתו מהכלל לא היה להכעיס כגון שהעלילו עליו וכיוצא בו אפילו הכי מקרי מומר להכעיס מאחר שבידו לברוח ולהמלט על נפשו ואינו עושה היינו שביק היתירא ואכיל איסורא עכ"ל: הרי מכל מה שכתבנו נקטינן שבין שיהיה נכרי בין שיהיה מומר מ"מ שיהיה גובה הקרן והרבית שעלה וקצב עמו עד כדי שיווי של משכון ואם יותר יחזיר לו ואם יפחות מדמיו לא ישלם היותר מביתו זהו מה שהורוני מן השמים בקוצר ובלי אריכות וה' יצילנו משגיאות אמן נאם הצעיר: משה גאלנטי
 
 
@שו"ת מהר"ם גלאנטי סימן ה
שאלה ראובן לשמעון ולוי שהיו שותפין ומת אחד מהשותפים ונשארו ממנו יתמי והשותפין במות השותף לא באו לב"ד וחלקו השותפות אלא נמשך השותפות הנ"ל ועתה השותפין הנשארים מסרבים לתת שבח הנכסים ששבחו ליתמי כי אומרים כי אחר שמת השותף הנ"ל שהיה בחיים חייתו גם הוא מסייעם ועוזרם בטיב משא ומתן ולכך היו חולקים עמו הריוח אבל עתה שהם לבדם עוסקים ונותנים שאינם רוצים לתת ליתמי אלא הקרן לבד: וגם החובות שהיו חייבים לשותפים שמכרו עיסקא בהקפה וגבו אותם ומעלימים מהיתומים ומהאלמנה ונשאו ונתנו במעות ההם ובשאר דמי הקרן שבידם אם יש ליתומים חלק בריוח ההוא הואיל ולא חלקו השותפות עדיין ולא נתנו השותפין חלק השותפות ליתומים ולאלמנה מהשותף שמת: או אם לא יש ליורשים חלק בשבח ההוא יורנו רבינו ושכרו כפול מן השמים וכן יורנו רבינו אם יש לגזור עליהם בגזרת נח"ש שלא יעלימו שום פרוטה ממה שגבו מהחובות וממה שהרויחו בשותפות ומדמי הקרן שבידם מהשותף שמת לתת הכל ליתמי ושכרו כפול מן השמים:
תשובה זה כמו חדש ימים כתבתי על זה באורך ונתתיו לשואל ואיני יכול עתה להאריך כי שם הארכתי כל הצורך ועתה ריש מלין אומר כי אינו מוצא הטופס וכלל הענין הוא אחר העיון וההשקפה כי אע"פ שאמרו הפוסקים שכשמת א' מהשותפין בטלה השותפות או העסק אע"פ שהתנו לזמן קצוב כמו שכתב הרמב"ם בסוף פ"ה מהלכו' שותפין אחד מהשותפין או מן מתעסקים שמת בטלה השותפות או העסק אע"פ שהתנו לזמן קצוב שכבר יצא הממון לרשות היורשים וכזה הורו הגאונים וכן הסכימו כל הפוסקים ובנדון דידן יודו כלם שיש גם כן להם ריוח ליתומים מאחר כששמעו שמת היה להם ללכת לבית דין שבעירם ולהפריד עצמם ולמסור חלק הקרן שיש בידם מהיתומים ששם אביהם ומאז והלאה לא היו רוצים לעמוד בשותפות היה להם להודיע לב"ד או לפני שלשה הדיוטות ולחלק מעות חלק הקרן שנתן אביהם שמת ובהכי היו נפטרים מהשותפות אבל כל עוד שלא הפרישו ממונם של יתומים וחלקם אלא היה הכל מעורב עמהם כבראשונה לית דין ולית דיין שיאמר ח"ו שלא יתנו חלק הריוח חלילה ועתידין ליתן את הדין אם לא יתנו חלקם המגיע הגע עצמך שח"ו היה אירע מאורע רע ליגנב או לטובעם כל הסחורות בים או שללם אויבים בדרכים כן היה ממון היתומים עמהם שהיו אומרים עדיין לא חלקנו והנכסים בשותפות וגם לי גם לכם ההפסד וכמו שבדין זה היו נפטרים מהאחריות חלק היתומים כך חייבים לתת חלקם של הריוח בשלם מה שמגיע וכדי שלא לצאת התשובה זו בכדי בלי שום ראיה כי שם הארכתי על כל הפרטים ועתה אני על ערש דוי ואין בי יכולת להאריך עם כל זה אביא ראיה קצת בלי אריכות לאמת מה שכתבתי: כתב הרמב"ם בפ"ז וז"ל הורו מקצת המורים שאם קנה לעצמו בממון חבירו את שזקפן עליו במלוה בלי רשות בעל המעות קנה לעצמו ונאמן לומר זקפתים עלי במלוה אותם המעות על עצמי זהו הוראת המורים וכתב הוא ז"ל ואני אומר שטעו בהוראתם ואין דין זה דין אמת אלא המקח והסחורה של בעל המעות המשלח וכתב עוד שלשה שנתנו מעות לאחד לקנות להם מקח, אם היו המעות מעורבבות וקנה במקצת הדמים אע"פ שהיה כוונת השליח שמה שקנה לאחד מהם הרי המקח של כולם וחולקים אותו לפי מעותם אבל אם היה מעות של אחד מהם צרורים וחתומים אע"פ שהיה בלב השליח הזה שיקנה המקח לכולם לא קנה אלא זה שנקנה המקח במעותיו בלבד כיון שהיו צרורים וחתומים זהו /אולי צ"ל זכה/ הוא במעותיו עכ"ל: הרי קמן שכל זמן שמעות מעורבים יחד ולא התנו ולא אמרו שום דבר בענין הפרדת השותפות הריוח בין כולן וכתב הרב המגיד על הוראת המורים ענין אחד בשם הרשב"א ויהיה סיוע לדברינו וז"ל הרב המגיד על הוראת המורים שחולק רבינו עמהם האריך הרשב"א להעמיד דבריהם ולהוכיח כן אבל כתב שהפריזו על מדותם במה שכתבו שנאמן לומר זקפתי עלי המעות במלוה ונאמן בדבורו הקל ואין ראוי הגע עצמך שיש עדים בהם ששלח יד לעצמו ואמר לעצמי אקנה או אשמר /שאמר/ לפניהם אחזור בי משליחותי בזה מקבלים ממנו ויהיה נאמן לדעת המורים אבל בסתמא אינו נאמן לומר חזרתי משליחותי כיון שאין שם עדים וכתב הרב המגיד שזה מוכרח דבסתמא אינו נאמן אבל סברת כל הפוסקים כהרמב"ם הרי"ף ובעלי מתיבות ועיין בהלכות פרק המקבל אם תרצה: הנה הוכחנו שכל עוד שאינם מביאים עדים שהפרידו מחבר הנפטר והפרישו חלקו אינם נאמנים לומר כך עשינו ואם הם יתומים קטנים אפילו בעדים אין מקבלים עדותן שכבר ידוע שאין מקבלין עדות שלא בפני ב"ד והיתומים קטנים כאלו אינם רק אם הלכו לב"ד והודיעו לב"ד שמאותו יום ואילך אין להם חלק בריוח אז אולי יהיה מועיל אבל בזולת זה הכל בשותפות וחייבים לתת חלקם מהריוח ליתומים מה שמגיע ביראת שמים לדקדק בממונם של יתומים הרבה הרבה שאביהם של יתומים הוא מלכו של עולם ויודע כל נסתרות ויחקרו ויפשפשו שלא יעלימו משוה פרוטה ומעל' כי יתומים לאו בני מחילה נינהו ואין ח"ו מחילתם מחילה להם אם יעלימו שום דבר וישראל קדושים הם ולא הוחזקו ח"ו לגזול ממון כל שכן של יתומים ובית דין שבעירם יטילו נח"ש על כל מי שיש בידם או מהריוח או מהקרן שיבא ויגיד וינצל נפשו וממקום אחר השי"ת יזמין פרנסתו ואין בי כח להאריך עוד כי קלני מראשי מכאב וה' ירפא עמו ישראל ויצילני משגיאות אמן הצעיר: משה גאלנטי
 
 
@שו"ת מהר"ם גלאנטי סימן ו
שאלה מדינה אשר היו בה רבנים ואנשי שם יצאו טבעם בכל העולם מימי קדם ונהגו הם והחכמים הבאים אחריהם בנוסח הגט על סגנון אחר כל קהלות הקדש אשר באותה העיר מבלי פוצה פה ומצפצף ונמשכו כך דור אחר דור ובה חכמים שלמים וכן רבים בכמות ואיכות במדינה ההיא על פי מנהגם הקדום לכתוב ודי הוית בשתי תיבות ומלת ובנפשכי ביו"ד א' ועתה מחדש קם חכם אחד מקהל א' והנהיג באנשי קהלו שיעשו ודי הוית תיבה אחת ובנפשיכי בשני יודין ונתלה במה שכתב הרב בעל שלחן ערוך ונהגו לכתוב דהוית תיבה אחת ובנפשיכי בשני יודין ומוציא לעז על גיטין הראשונים ולא עוד אלא שנראה במדינה אחת אגודות אגודות כי שאר חכמי העיר והקהלות לא רצו לשנות מנהגם ונפיק חורבה בשינוי זה יורנו רבינו אם לסבות אלו יכופו להחכם המשנה ותהיה ידו על התחתונ' כי פורץ גדר הראשונים והאחרונים או אמרינן אחר דאין שנויים אלו גורמות פיסול בגט דעבד כמר עבד ודעבד כמר עבד ולא מחינן ביה ושכר המורה כפול מן השמים:
תשובה כבר ידוע שמלות הללו אופן כתיבתם הוא מחלוקת מן הפוסקים מלת די הוית תיבה א' שנים הרי"ף והרא"ש והטור וסמ"ג כתבו בתיבה אחת אבל הרמב"ם כתב בטופס שלו שתי תיבות וכן רבינו ירוחם גם כן במלת בנפשיכי אם ביו"ד אחד או בשנים גם כן המרדכי הזהיר שלא יכתוב יו"ד אחר השי"ן דמשמע שיש לאדם שתי נפשות וגם ר"ת לא היה כותב וכן היו נוהגים במדינת פריש וכתבו שאם כתבו שני יודי"ן אין לפוסלו וכן מהר"י קולון כתב דלכתחי' ביו"ד אחד וכתב וכן ראיתי נוהגים בלא יו"ד וכתב וכן אנו נוהגים מעשים בכל יום עכ"ל מהרי"ק:
איברא שהכלבו כתב בשני יודי"ן וגם כן בסדר הגט של הרמב"ם כתב בשני יודי"ן גם כן בסדר הגט של מרדכי כתוב בשני יודי"ן והרב מורנו ז"ל כתב שפשט המנהג לכתוב בשני יודי"ן שהכלבו והמרדכי כתבו כן ותמהני מהרב מורנו ז"ל איך ג"כ לא כתב שכך כתוב בסדר גט של הרמב"ם ז"ל: ואני הכותב מעיד אני בתורת עדות כי בחייו של הרב מורנו זלה"ה היינו כותבי' ביו"ד א' כל הסופרים ואמרתי לו אדוני הסופרים מעידים שכן כתבו מעולם וכבוד תורתו כתב בספרו להפך והוא בדפוסו ואמר אם נהגו כן אין לשנות נהריה נהרי ופשטי' הנה שבחייו כל הסופרים זקני סופרי הדיינים היו עושים נגד הרב ז"ל כיון שכך היה המנהג הקדמון ולא שנו: ולכן אומר שהחכם נר"ו שבא לשנות ממה שהיו נוהגים בזמן קדמון עד עת ביאותו /ביאתו/ אין לו רשות לשנות שכל המשנה ידו על התחתונה ואינו מרויח כלום לשנות כי אם מפסיד שח"ו מוציא לעז על גיטין הראשונים אשר היו נוהגים באותה העיר ויש ח"ו בית מיחוש לעז על בנות ישראל הכשרות ועל כיוצא בזה נאמר אל תטוש תורת אמך וכמה פעמים אירע לאמוראים ולתנאים שהיו הולכין למקומות אחרים והיו רואים הפך סברתם והיו שותקים מנהג ישראל תורה דידן אחר שלגבי הדין אין ח"ו בית מיחוש לפסול לא בדברי זה ולא בדברי זה אין כח לשנות משום חשש פוק חזי מה שאמרו בגמרא פרק ערבי פסחים דרבה בר חנה היה אוכל בבבל דבר שהיו נוהגים בבבל איסור ובני ארץ ישראל היתר והיא חלב שבכפיפת הקיבה וכשהיה אוכל נכנס רב איויא כיון דחזנהו דחיה כדי שלא יראה אותו אוכל מה שנהגו בו איסור והקשו ההולך למקום וכו' נותנים עליו חומרי מקום ואיך היה אוכל אפילו בצנעה ותרצו היה דעתו של רבה לחזור ובשביל שבזהו למד הרמב"ם ז"ל שאפילו שדעתו לחזור לא יתראה בפניהם מפני המחלוקת ותנן אל ישנה אדם ממנהג המקום מפני המחלוקת והנה שם גבי איסור והיתר סלקי ונחתי ועכ"ז אל ישנה אדם כל שכן בנדון זה שאין בה דבר של איסור חלילה לא בדברי זה ולא בדברי זה כי אם במנהג אופן הכתיבה ואין לשנות מתרי טעמי חדא מפני גיטין הראשוני' שלא יוציאו לעז חס ושלום שנית יתרבה מחלוקת שנראה ח"ו כשתי תורות לא תתגודדו וכבר כתבתי מה שאירע לי עם הרב מורנו זלה"ה ולכן ראוי למחות בידו שלא ישנה ממה שנהגו הסופרי' זה ימים ושנים נהר נהרי ופשטיה וכל שינוי רע וידו על התחתונה והמקיים דברי חז"ל יוסיפו עליו שנות חיים אל תטוש תורת אמך מנהג שנהגו אנשי עירו אין לשנות ואין ראוי להאריך במקום שאמרו לקצר כנלע"ד הצעיר: משה גאלנטי
 
 
@שו"ת מהר"ם גלאנטי סימן ז
שאלה שבעה טובי העיר שנושאין ונותנין בעניני הקהל שלקחו מעות ברבית מתוגרמים לעת הצורך פעם אחר פעם בצורכי הצבור ישמרם צורם ונתרבו החובות עד למעלה עקרבים ונעשה סך גדול והסכימו ביניהם להשכר בפני הבעלי חובות וליכנס יחד בבית האסורים כדי להמנע מלפרוע עוד רבית ומלתת עוד מנחות והפסדות ולהעטות לשרים ולמשטינים עד ירחם ה' עליהם ונכנסו כלם לבית הסוהר כמו שהסכימו ובהיותם בבית הסוהר עלתה הסכמתם לשלוח את אחד מהם לסבב בעיירות אשר בני ישראל שמה באגרות בוכות ומבכות כדי שירחמו עליהם אחיהם וישלחו פדות לנפשותם עם שלוחם והלך השליח על תנאי זה שאם ישארו וישבו בתי כלאים כדי שימנע הרבית וההפסדות לשרים מעליהם כנזכר והשליח יסבב במדינות לדפוק על פתחי שערי נדיבי עם בני ישראל מבלתי קחת חלק השליח לעצמו לא מעט ולא הרבה כי אם פיזור אנשי ביתו בצמצום והלך השליח ועשה שליחותו כראוי ביראת שמים עד מקום שנגעה ידו והיה שולח להם ראשון ראשון כדי להקל העול מעל צוארם והשארית הביאו בידו ובא ומצאם שהפרו ברית וחק ולא ישבו בבית האסורים כי אם מעט מזער ולסיבה שלא רצו להתעכב בבית האסורים גרמו הפסדות רבות לשרים ולמשטינים והכפילו הרבית ולקחו ברבית מחדש ועתה טוען השליח שמאחר שהם לא עמדו בתנאם שהוא גם כן אינו רוצה ליכנס בחובות החדשות אשר לקחו ולא ברבית אשר פרעו והכפילו מיום צאתו ועד זמן בואו או שיפרעו לו השליש או הרביע שכל מה שגבה כמנהג השלוחים האחרים יורנו רבינו על הכל ושכרו כפול ומכופל מן השמים:
תשובה איני רואה מקום להסתפק בדין זה כי הוא ברור ומובן מעצמו כל תנאי שבממון קיים וכל תנאים שמתנים השותפים זה עם זה קיימים וכיון שהתנו שלא להרבות בהוצאו' שיתעכבו בבית הסוהר עד חזרת השליח או עד שישלח מעות ואז יצאו מבית הסוהר וכיון שלא קיימו תנאם יד השליח על העליונה יחזור דינו כמו שליח סתם שחייבים לו כמו מנהג העיר לשלוחים סתם שעל מנהג העיר סומכים כמו שכ' הרמב"ם ז"ל זה עיקר גדול בדין בכל דברי משא ומתן הולכין אחר אותו מקום ואחר מנהגו או שליש או רביע כיון שלא קיימו תנאם:
איברא אם כפאום או אנסום לצאת מבית הסוה' ולא בא מידם לצאת מעצמם כדי שלא יסבלו צער בית האסורים אז אין להם אשם וגם כן חזר הדין שהם יצאו לרווחה לעמוד בביתם בהשקט ובשלוה והעני השליח סובב סובב מעיר לעיר וממדינה למדינה בים וביבשה שם נפשו בכפו אז אין ראוי לשום אותו בשום מיני חסרונות חדשות מיום שגלה ממקומו עד חזרתו לשלום ואם לא ירצו בזה שורת הדין מחייב שיתנו לו במנהג השלוחים כמו שביארנו ואין לשליח עמהם תרעומת כיון שנאנסו לצאת אבל מכל מקום לא יפסיד זכותו שלעולם אומדין דעת השליח אם היה מוותר חלק הנהוג כמו שנוהגים לתת לשלוחי' וללכ' בחנם הוא אדעת' כמו שחביריו עומדין בצע' בבית הסוהר גם הוא יגלה ממקום למקום אבל אם היה יודע שהם יצאו משם גם כן יצא בשכר שיתנו לו וחייבים להשלים עמו או שלא לתבוע ממנו שום חסרון מהחדשות או יטול שכרו כמנהג וזה פשוט ומבואר ואין מקום להסתפק בדין זה ולא להאריך והנלע"ד כתבתי הצעיר: משה גאלנטי
 
 
@שו"ת מהר"ם גלאנטי סימן ח
שאלה ראובן עם הארץ חירף וגידף לשמעון ת"ח דברים לא ניתנו להכתב כאשר יגידו אנשי אמת זאת ועוד גדולה מזאת שחירף וגידף לכל משפחתו ואלו דבריויותר שוה מנעלי מכל משפחתו פעם אחת ושנים ושלש בפני קהל ועדה ומשפחת שמעון היו כולם חכמים גדולים מצד אביו ומצד אמו כי כן יודעים כל יושבי עירו מה משפט האיש הזה אם חייב שמתא ואי לא ציית לדינא אם יש רשות לשמעון למוסרו כי יש לאל ידו לעשות משפט בראובן אלא כי שמעון את האלהים ירא ואינו רוצה לצאת ממחיצתו עד אשר יגידו אומ' רבני ישראל ויש חשש בדבר דילמא נפיק מינה חורבא לכן אליכם מורי צדק יוציאו לאור משפט אמת ושכרכם כפול מן השמים:
תשובה ידוע ומפורסם לשון הרמב"ם ז"ל ואזלו לשיטתו כל הפוסקים וז"ל עון גדול הוא לבזות את החכם כי לא חרבה ירושלים עד שבזו בה ת"ח שנאמר ויהיו מלעיבים במלאכי האלהים ובוזים את דבריו ומתעתעים בנביאיו כלומר בוזים מלמדי דבריו וכן זה שאמרה תורה אם בחקותי תמאסו הכונה מלמדי התורה תמאסו וכל המבזה את החכמים אין לו חלק לעולם הבא והרי הוא בכלל כי דבר ה' בזה אע"פ כן אם באו עדים שבזהו אפילו בדברים חייב נידוי ומנדין אותו ב"ד ברבים וקונסין אותו ליטרא זהב בכל מקום להחכם והמבזה את החכם אפילו לאחר מיתה מנדין אותו ב"ד והם מתירים אותו כשיחזור בתשובה אבל אם היה החכם חי אין מנדין אותו עד שיראה אותו את החכם ואם רצה החכם למחול ולא נדהו הרשות בידו וכתב עוד וכן החכם עצמו מנדה לכבודו לעם הארץ שהפקיר בו ואין צריך לא עדים ולא התראה ות"ח שנידה לכבוד עצמו אין הרב חייב לנהוג בו נידוי אבל כל העם חייבים לנהוג בו דין מנודה עכ"ל הרמב"ם ז"ל וכתבו ההגהות מימוניות הני מילי כשנדה לכבודו אבל אם נדהו לכבוד שמים אפילו הרב ינהוג בו דין מנודה כמו שמצינו בפרקא קמא דסוטה אשפיזכניה דרב דאמר ליה רב כהנא אנא מפיקנ' רב מאונך עיין שם:
והנה בשאלה לא גלה אם הבזוי שבזה הוא שהוכיחו בדבר שמים או שנגע בכבוד תורתו ובכל ענין חייבים ב"ד לנדותו אלא שצריך עדים לגבי ב"ד אבל הוא בעצמו אם נדהו הוא בנידוי ואין צריך עדים כלל גם כן לכבודו מנודה לעם לכבוד שמים מנודה גם כן לרב וכתב ה"ר חסדאי חכם שבזהו עם הארץ לרב אינו מנודה אבל לכולי עלמא מנודה הוא אע"פ שגדולים ממנו ודברי הרמב"ם סתומים שלא גלה כי אם לכל העם ולא כתב לשאר כל אדם והגם כי הריב"ש כתב בתשובה שאינו מנודה לרב ר"ל לגדול ממנו אבל מנודה הוא לשאר העם שכמותו ולמטה ממנו יהיה מה שיהיה בהבנת לשון הרמב"ם בנדון דידן חייב נידוי משני צדדין הצד האחד שבזה וחירף להחכם שהוא בחיים חייתו והשנית שבזה את החכמים שנפטרו וכבר כתבנו שהמבזה את החכם אחר מותו חייב נידוי וב"ד מנדין אותו וכשיחזור בתשובה מתירים אותו אבל לת"ח שהוא בחיים חייתו /חיותו/ אין מתירים אותו עד שירצהו: באופן שהאיש הזה חייב נדוי הן במה שנגע בכבוד החכם החי נר"ו הן במה שנגע בכבוד משפחתו אחרי מותם וכלם היו ת"ח וחייבים ב"ד להתרות בו שיקבל עונשו שיותר תועלת לו ולנשמתו דתכסיף בהאי עלמא ולא בעלמא דאתי ויקבל עונשו שהוא בר נידוי אם ישמע ואם יחדל ואי לא ציית דינא יותר לשמעון לאותו האיש בקללתו ואל ימסרנו ליפרע ממנו עונשו ולכן מוטב לו שידברו על לבו שיכנע לבבו ושב ורפא לו הנלע"ד כתבתי וחתמתי שמי הצעיר: משה גאלנטי
 
 
@שו"ת מהר"ם גלאנטי סימן ט
שאלה ראובן מת ונפלה אשתו ליבום לפני שמעון ושמעון היה חפץ לקיים מצות יבום כדין התורה ואחר כך הסיתוהו שישבע לתת לה חליצה ונשבע וחלץ אותה ושמעון היורש רצה לקבל ירושת אחיו וכשגבתה היבמה כתובתה טענה על קצת חפצים שנתנום לה במתנה ועלה סך המתנות סכום רב על פי דבורה ומתנות הנז' טוענת שנתנום לה בזמן נשואיה עם ראובן יורנו מורנו אם זוכה בדין שהמתנות שנתנו לה בזמן הנשואין הם ליבמה הנזכרת או לאו ושכרו כפול מן השמים:
תשובה מעולם לא שמענו היות האשה בעת נשואיה עם בעלה ושלחו סבלונות ומתנות שתהיו לאשה כשתבא לגבות כתובתה מלבד כתובתה שמנהג העולם ופשוט ברוב המדינות כמו שכתב הרמב"ם זלה"ה פ"ז מהלכות מתנה שבזמן שישא אדם אשה משלחים לו ריעיו ומיודעיו מעות כדי שיתחזק בהם על ההוצאה שמוציא באשתו ואוכלים ושותים עם החתן נקראי' שושבינים ואינה מתנה גמורה שהדברים ידועים שלא שלח זה עשרה דינרים בשביל שיאכל וישתה ולא שלח אלא בדעתו היה שאם ישא הוא שיחזור וישלח לו כמו ששלח ואם לא שלח תובעו בדין ובלבד שיהיו עם כמה תנאים שכתב שם הרמב"ם ז"ל ואין להאריך וכתב בסוף הפרק השולח לחבירו כדי יין וכדי שמן ופירות בעת הנישואין אין גובין בב"ד מפני שהיא גמילות חסדים לא נאמרו דיני שושבינות אלא במעות בלבד עכ"ל הרב זלה"ה: ולפי לשונו לא שלל כי אם דבר אכילה ושמן ופירות אבל מיני תכשיטין זהב וכסף נראה שיש לו דין מעות ואע"פ שחזר ואמר לא נאמר שושבינות אלא במעות בלבד נראה משולל כל שאר דברים ולענין הדין נראה שדוקא פירות ומיני אכילה הוא גמילות חסדים אבל כל שאר מילי כמו מעות לא שייך בי' גמ"ח ובין הכי ובין הכי הכל לבעל ומה לה לאשה באלו הסבלונו' שאמדן דעת שכולם שולחים דורונות מפני הוצאת הבעל לעשות חופתו ואין לאשה באלו הדברים כלום וכל זמן שהבעל רוצה למוכרם אינה יכולה לעכב כי לא שלחו כי אם אדעתא דבעל כי מה לה לאשה במתנות וכן מצינו על מי שנותן בנדרי' פרק אחרון גרסינן התם המודר הנאה מחברו והוא רוצה לתת לבתו מעות אומר לה המעות הללו נתונים לך במתנה ובלבד שלא יהא לבעליך רשות בהם אלא מה שאת נותנת לתוך פיך ונחלקו שם רב ושמואל על אם אמר מה שתרצי עשה /עשי/ בהם עיין שם ובין לרב ובין לשמואל כשאומר על מנת שאין לבעליך רשות בהם קנה להם הבעל בסתמא דמתניתין והכי פסק הרמב"ם בג' מקומות בספרו בפ"ז דנדרים וז"ל אמר לה על מנת שאין לבעליך רשות בהם ולא פירש שתהיה המתנה הזאת לכך ולכך הרי זה יקנה אותם הבעל חוץ מכשאמר לא יהיו אלא מה שאתה /שאת/ נושאת ונותנת לתוך פיך או למה שתלבשי וכן בפ"ד מהלכות מתנה וז"ל נתן מתנה לאשה על מנת שאין לבעלה רשות בה קנה הבעל אבל התנה בגופה של מתנה שתהיה לכך ולכך לא קנה הבעל והביאור כמו שפירשנו ואין להאריך וכן בהלכות אישות פרק כ"ב כדברים האלה וכן פסקו כל הגאונים רבינו סעדיה והרב שמואל הנגיד בשם רב עמרם וכן מוהרי"ק זלה"ה בספרו בפסק הלכה:
אם כן זכינו בדין היכן מצינו שמתנות אלו לאשה מה הם הדברים שאמרו בשעת מתנה לא זה ולא זה כמנהג השושבינות ששולחים מן הסתם ואינם מתנים לא כדברי זה ולא כדברי זה ואם כן היאך רוצים להחזיק במנהגות הללו חוץ מכתובתה וחוששני לומר אם תפסם בסך כתובתה והיורש רוצה לתת מעות במקומם אם יכולה דלא שייך בזה כשאר תכשיטין שלוקחים משום שבח בית אביה ובענין זה לא שייך: כלל העולה אין לה שום זכיה בהם ויפייס ליורש שישומו אותם לכתובתה אם ירצה כי כולם הם לבעלה הראשון והוא מת ואחיו יורשם ואין לה כי אם כתובתה זהו מה שנראה לי והורוני מן השמים הצעיר: משה גאלנטי
 
 
@שו"ת מהר"ם גלאנטי סימן י
שאלה ראובן אמר לשמעון עשה לי חסד וקח לי מהגוי חאגי' מחמיד ן' איל קאלה סך חמשים גרושוש ברבית על נאמנותך והבטחתך ואחר כך אני אשלם במיטבא המעות הנז' וגם הרבית שיקח ממך הנכרי הנז' ואמר אח"כ שמעון לראובן הנה לקחתי הסך הנז' מהתוג' הנז' ברבית ונתנם לראובן הנז' אחר ימים נמצא ראובן הנז' אצל התוג' חאגי' מחמד הנז' ואמר לו הראני נא את ספרך אשר כתבת מה שהלוית לשמעון כי אני צריך לשלם הסך והרבית והשיב הנכרי הנז' זה כמה זמן קודם לזמן שאתה אומר שלקח שמעון המעות הנז' ואין ביני ובינו שום חשבון ולא הלואה כלל ועיקר ולא לקח מידי שום הלואה לא בזמן שאתה אומר ולא קודם לו משנה אחת אין ביני ובינו חשבון ולא חוב כלל ועיקר ואח"כ תבע שמעון הנז' לראובן הסכום של החמשים גרושוש והרבית והשיב ראובן הנה לא לקחת מהגוי מאומה ולמה תרצה לקבל מידי רבית והשיב שמעון כן לקחתים ברבית מהגוי חאגי' מחמד הנז' ואז ראובן שילם המעות הנזכרים לשמעון והרבית בחושבו שאע"פ שלא לקחם שמעון מהגוי כלל אין עליו עון אשר חטא כלל יורנו מורנו ורבינו מה יעשה ראובן וינקה מעון נתינת רבית וגם שורת הדין אם נאמין לשמעון בדיבור הקל שאומר שלקחם ברבית או לאו ושכרו כפול ומכופל מן השמים:
תשובה דין זה פשוט ומבואר ואין צריך ביאור רחב ולהאריך במקום שאמרו לקצר התוגר אינו נאמן לומר לא הלויתי לו כלום יען אשר פיהם דבר שוא ושמעון נאמן לומר מהנכרי לקחתים ונתתים לך ואם משקר או' לו זהו מהדברים אשר מסור ללב נאמר עליו ויראת מאלהיך כל דבר המסור ללב נאמר בו יראה וכבר אמרו ז"ל בראש פרק איזהו נשך אסור להלות ישראל מעותיו ביד הגוי כדי להלוותו ברבית לישראל כ"ש לתת אותם הוא בעצמו והם מעותיו ואומר של גוי הם עתיד הקב"ה ליפרע ממנו אם כן הוא הדבר:
ועתה ראוי לחקור על הדבר איך יכול שמעון ליטול אותם מהגוי לפי דבריו בריבית שדין הוא עסק ביש ואסור לעשותו שכך כתב הטור בסימן קס"ט ישראל שאומר לחבירו לוה לי מעות מהגוי אם נתן משכון לגוי בידו מהישרא' מותר שהגוי סומך על המשכון ומותר לשליח ליקח הריבית וליתנו לגוי לפי שהוא שלוחו של ישראל וכל מה שלוקח ונותן אינו עושה אלא בשליחותו של זה ואינו לא לוה ולא ערב ואם לא נתן משכון אסור שהגוי אין לו עסק אלא עם הישראל שהלוה לו והוא חוזר ומלוה לישראל ששלחו ואם אמר לחבירו לוה לי מעות בשמי מותר שאז הגוי סומך על המשלח ואחריותו עליו ואינו אלא שליח בעלמא עכ"ל. אם כן היהודי הלז שמעון איך נטל מעות מהגוי בלי נתינת משכון שכך נראה מלשון השאלה שמעות הללו לא ניתנו על המשכון כי אם על פה וגם כן לא אמר קח המעות מהגוי על שמי שאם כך היה היה ראוי לשואל לכותבו אם כן היה העסק הזה באיסור יען הגוי אינו מכיר כי אם שמעון הקרן והרבית משמעון ונוטל מראובן הקרן והריבית ואסור אבל אם היה אחד משני דברים האומרים שהם או משכון או ששאל המעות לנכרי בשמו של היהודי באופן זה מותר ואם יאמר שמעון ויקבל חרם או שבועה כדין נושא ונותן בממון חבירו שאמר לנכרי בשמו אע"פ שעתה התוגר מכחישו אינו נאמן שפיהם דבר שוא ומשקר אבל אם היהודי שמעון מודה שלא שאל לשם ראובן כי אם סתם הגם כי יהיו המעות של גוי אסור לשמעון ליטול שום ריבית ולא ראובן ליתנו ושניהם עוברים המלוה שמעון והלוה ראובן כ"ש אם ח"ו יש תחבולה בדבר והמעות של ישראל אין לו כפרה עולמית באופן שאם שמעון יודה שלא אמר לתוגר הלוה לראובן בשמו אע"פ שיהיו מעות התוגר אסור ליטול הרבית מהטעם שביארנו אבל אם יקבל חרם או שבועה שאמרו לתוגר בשמו מותר ומגלגל עליו שהם מעות התוגר אף על פי שהגוי עתה חוזר בו ומכחישו שלא היו דברים מעולם אינו נאמן ויפרע הקרן והרבית זה נראה לי אמתתן של דברים בלי אריכות וה' יצילנו משגיאות אמן הצעיר: משה גאלנטי
 
 
@שו"ת מהר"ם גלאנטי סימן יא
שאלה ראובן שהיה חייב לשמעון סך מעות והתנה ראובן עם שמעון שיוליך כל כך בגדים לחליף וימכרם שמעון או באי כחו ויתפרע מהם ואם יותיר על הסך יפרע לראובן היתרון ואם יפחת ישלם ראובן לשמעון הפחת ושמעון היה חייב ללוי מעות או שהיה שותפו ומסר שמעון הבגדים ללוי למכרם בתנאי שלא יוכל למוכרם כי אם ברשות ראובן ואם ימכרם לוי שלא ברשות ראובן יהיה חייב לוי לפרוע לראובן עד סך גרוש אחד על כל אמה וכתבו שטר על זה יורנו מורה צדק אם זיכה שמעון לראובן בזה התנאי ואם מכר לוי הבגדים שלא ברשות ראובן אם חייב לוי לפרוע לראובן כל מה שהתנה עמו שמעון ושכרו כפול מן השמים:
תשובה האיש הלזה שעבר על דעת שמעון שמסר בידו הבגדים והתנה עמו על מנת שיודיענו לראובן שלא ימכור בלי ידיעתו ואם ימכור יפרעם בסך אחד גרושו כל אמה מהם ועשו שטר ביניהם אין ספק שחייב לפרוע מכיסו עד תשלום הגרוש"ו אם פחת המכר שזה לוי הוא שליח שמעון והתנה עמו שלא ימכור בלי ידיעת ראובן ועבר ומכר אם הודיע שהוא שליח ויש עדים בדבר הפינמה שכתוב אם הקונה הוא יהודי חוזר המקח שכל שליח שעבר על דברי משלחו לא עשה כלום וחוזר המקח אם אפשר כיון שיודעים שהיה שליח ושהבגדים אינם שלו ואם אי אפשר לבטל המקח כגון שהלך לו הקונה במדינת הים או קנאם התוב' משלם מביתו כיון שעבר על דעת משלחו והרי זה /דומה/ למה שאמרו בגמ' הביאו הרמב"ם בפרק א' מהלכות שלוחין נתן לו מעות לשלוחו לקנות לו קרקע וקנה לו שלא באחריות הרי זה עוות והשליח לוקח אותם לעצמו שלא באחריות כמו שעשה וחוזרה ומוכרה למשלח באחריות והאחריות על השליח וכן כל כיוצא בזה עכ"ל הרמב"ם ואפילו הראב"ד שדרכו להשיגו הודה לו בדין וכתב באמת כך הוא דרך הגמרא וכתב אלא שקשה לו כיון שהשליח שינה למה לא יבטל המקח ולמה חייבו רב נחמן לההוא שליח לקנות לעצמו שלא באחריות ולגזור למוכרו למשלח באחריות יהא מקחו בטל, ותירץ שם ואחד מהתירוצים הוא אם הודיע שהוא שליח אם לא שעושה סתם המעשה דרב נחמן סתם היה שלא הודיעו שהוא שליח וכמו דכתבינן לעיל והנה נדון דידן דמי' להא שהוא שיודיענו לראובן אם יסכים למכור בשער ההוא וכיון שלא הודיעו ומכר שלא בידיעתו מוטל עליו להשלים עד גרושו אחד האמה מכיסו כיון שעבר ולא קיים התנאי הכתוב בשטר והגם כי ראובן לא התנה עם שמעון שום תנאי הרי שמעון זיכה לו שלא בפניו וזכין לאדם שלא בפניו במה שנתחייב שאם לא יודיענו שיזכה ראובן בכל אמה גרוש"ו אחד וישלים מביתו כל זה זכות הוא לו וכיון שזכה לו אינו יכול לחייבו ולמחול התנאי שתכף כשהתנו שיודיענו אם יהיה קנוי לו בגרוש"ו אחד כל אמה תכף זכה בה ראובן ושוב אין בידו למחול הזכות שזכה כבר והנה נדון זה שהתנה עמו ועבר תנאו הוא דמיא למה שכתב הרמב"ם זלה"ה פי"א מי שמכר לחבירו מקח והתנה עמו על מנת שתתן מקח זה או תמכרנו לפלוני אם קיים תנאו שנתן או מכר לאותו פלוני קנה ואם לא קיים התנאי ומכרו לאחר או לא מכרו בזמן שקבע לו הגם שקיים למוכרו לאיש ההוא לא מכרו בזמן שקבע לא קנה שכל תנאי שבממון תנאו קיים וכן נדון דידן תנאי זה הוא בכל הני תנאי ואם אפשר לבטל המקח ולהחזיר הבגדים שורת הדין מחייב שיבטל אך בזאת שידעו שהוא שליח שאינו של מוכר וחזר הדין שלא קיים תנאי המקח בטל ואם אי אפשר להחזיר המקח עליו להשלים עד סך גרוש"ו אחד כל אמה כל שפיחת מהסך: והגם כי כתב השטר וזכה לראובן ועבר תנאו ופייסו שמעון לראובן וקרע השטר החיוב במקומו עומד כי כבר זכה ואין ביד שום אדם לבטל זכותו כי אם ראובן בעצמו אם מוחל לו התנאי מחול זהו מה שנראה לע"ד בלי הארכת דברים כי במקום שאמרו לקצר אין להאריך וחייב שמעון להשלים כל הפחת שהפחית עד תשלום גרוש"ו אחד לכל אמה וה' יצילנו משגיאות אמן. הצעיר: משה גאלנטי
 
 
@שו"ת מהר"ם גלאנטי סימן יב
שאלה ילמדנו רבינו עטרת תפארתנו ראובן שמסר כל כך מעות סכום לשמעון שיעשה סחורה בהם ולאחר זמן אמר ראובן לשמעון זכה בעד לוי כל כך מעות מאותם שבידך וכך עשה וקבל ראובן כתב ידו של שמעון איך זכה בעד לוי כל כך סכום מעות ואחר שזכה שמעון בעד לוי לקחו קנין מראובן איך המתנה שנתן ללוי וזכה שמעון בעדו שיהיה מתנה גמורה והתחיל ליתן לו ללוי מעט מעות בהלואה ושהוא יתפרע ממעות שביד שמעון ואחר זמן אמר לוי לראובן אותם המעות שתתן לי הריני כאלו התקבלתי מה יהא דינו מי אמרינן הני מילי כשאומר הריני כאלו התקבלתי שמחל השעבוד אבל כשאינו בידו של ראובן ולא בידו של לוי אינו שוה מה שאמר שכבר זכה שמעון בעבורו וכשאמר לוי לראובן הריני וכו' לא לקח קנין ראובן מלוי על המחילה מה יהיה דינו זאת ועוד שאחר המחילה נתחייב ליתן ללוי מעות בהלואה והוא יתפרע מהמעות שזכה שמעון בעדו יורנו רבינו איזה דרך ישכון אור:
תשובה שאלה זאת היא סתומה מכל צדדיה וצריכים אנו לפותחה ולהרחיבה מכל הצדדים עד שנבא עד תכונתה בע"ה נראים הדברים שנתן המעות בתורת עיסקא שכשאחד נותן המעות והאחד נושא זכותן הוא נקרא עסק ולפעמים הם כמעות ולפעמים הם כסחורה ובשאר דברים כגון מטלטלי' או תכשיטים ואם בשעה שזיכה סך מעות ללוי על ידי שמעון אם הם המעות או המטלטלים או סחורות בעין כיון שברשות בעליו עומדים יכול לזכות ולהקנות והרי הוא בחזקת הנותן ומתנתו מתנה וזכין לאדם שלא בפניו אבל אם הם אצל בני אדם בתורת חוב כמו שנוהגים התגרים שמקיפין סחורותיהם ואם אירע שבאותה שעה כשנתן המתנה לא היו לא נכסים ולא סחורות בידו ואם כן היה במה יזכה המתנה כיון שאינם בעין לא מעות ולא סחורה שהטעם שהמלוה אינו יכול להקנות' אלא במעמד שלשתם הוא לפי שמלוה להוצאה ניתנה ואינה בעולם ואין לו דרך להקנות כי גם כמ"ג והיא הלכתא בלא טעמא או אם הוא בשטר בכתיב' ובמסיר' אבל הפקדון הואיל והוא קיים בכל מקום שעומד הוא בחזקת הבעלים ואפילו שהקנהו בקנין ואין המעות בעין לא זכה שמטבע אינו נקנה בחליפין כמו שכתבו כל הפוסקים והנה המעות שביד שמעון היא בתורת עיסקא דינו של עסק הוא חציו של מתעסק מלוה וחציו פקדון והגם כי היו המעות מונחים ברשותו אם יש כדי סך המתנה בחצי הפקדון יכול להקנות ולזכות אבל לא בחצי האחר שהוא מלוה ואין מטבע נקנה בחליפין כמו שביארנו לכן כתבתי שהשואל דבריו סתומים שאינו עולה בדעתו חילוקים הללו כי אם בחדא מחתא מחתינהו ואינו כן ובפרק כ"ב מהלכות מכירה נתבאר כל זה ובהלכות שלוחין ושותפין פ"ו עיין שם והדברים ברורים: וכבר כתב הרמב"ם ז"ל שם המזכה לחברו במתנה ע"י אחד כיון שהחזיק בה אחר כגון שמשך מטלטלין או הגיע שטר הקרקע לידו או החזיק בקרקע זכה חבירו אעפ"י שלא הגיע המתנה לידו ואין הנותן יכול לחזור דוק והבן שאם לא עשה שום דבר מאלו אין הקנאתו הקנאה וכבר ידעת שהמקבל ידו על העליונה: ועתה נבאר הענין כבר ידוע שהמקבל מתנה וזכה בה ואחר שבאה לידו והוא שותק ואמר איני רוצה בה או איני מקבלה לא אמר כלום אבל אם מעיקרא לא רצה אינו מקבל שזכין לאדם שלא בפניו ואין חבין וזכות הוא אם ירצה אבל אם לא ירצה אין נותנים מתנה לאדם בעל כרחו: ונדון דידן דבריו של לוי וכונתו גם הם סתומים שנניח שזכה לו כהוגן והמתנה מתנה כדין עדיין אנו מסופקים בלוי אם נתרצה במתנה או לא והגם כי כתוב בשאלה שהתחיל ליתן ללוי מעט מעות בהלוואה ואמר לו ראובן שהוא יתפרע ממה שביד שמעון עדין לא גלה דעתו אם מרוצה במתנה שבקבלת מעות שנתן לו ראובן בהלוא' אינו ראי' שמוכיח שנתרצ' במתנ' שאולי נוטל המעו' בהלוא' בעת שהוא צריך להם והוא יפרעם בימים הבאים וא"כ עד השתא קיימא לוי בשתיקה והדין למי שמקבל וזכה בה ואחר שזכה בה ושתק אם חזר ואמר איני מקבלה לא אמר כלום כיון ששתק וזכה בה שתיקה כהודאה ואם אחר כך חזר בו לא אמר כלום וחזר הדין להיות המתנה הפקר וכל מי שזוכה בה זכה וכמו שכתב הרמב"ם ז"ל זכה לו על ידי אחר וכששמע המקבל שתק ואחר כך צוח ואמר איני מקבלה הרי הוא ספק אם זה ששתק כבר רצה בה וזה שחזר וצוח חזר בו או ששתק מפני שעדיין לא הגיע לידו כלום וזה שצוח הוכיח סופו על תחלתו ולפיכך אם קדם וכו' ובנדון דידן אחר שידע שזכה לו ע"י שמעון כהוגן היינו כמו שביארנו שהיו בעין או מעות או סחורה ושתק אחר שזכה כבר זכה בהם דדוק' בשצווח הוא דאמרינן שמא חזר בו או שמא עדיין לא הגיע לידו אבל בנדון דידן שידע שזכה לו על ידי שמעון כבר זכה בהם ואין להביא ראי' שזכה במאה שלוה מראובן לחשבון פריעתו מהמתנה ששיחק בו ונוטל בהלואה עד שיהיו לו דמים ויפרע הלוואתו אלא במאי דידע ושתק ניחא ליה וכבר הם שלו אם הם קיימים כנזכר:
ועתה ראוי לדעת ביאור דברי לוי לראובן באומרו המעות שתתן לי הריני כאלו התקבלתי ודאי מלת שתתן היא שבוש שהכונה הוא שנתת כבר ושתתן הוא מורה לעתיד ולא שייך תתן והנה הריני כאלו התקבלתי סובל פירוש הגם כי איני נוטלם אחשוב לך כאלו נטלתים ואפריין /ואפריון/ נמטייה וחן חן אבל מן הדין מאחר שהמתנה מתנה איך מסלק ידו ואינו יכול להקנות לו כי אם במעמד שלשתן או אם מונחי' בקרן זוית בקנין סודר או אם מסלק ידו דינו כהפקר ויד כל אדם בו וכבר כתב הרמב"ם ז"ל בהלכות נדרים סוף פ"ח הנודר או הנשבע שאין אתה נהנה לי אם אין אתה נותן לבני כור של חטים או שתי חביות יין הרי זה יכול להתיר נדרו שלא בשאלה ויאמר הריני כאלו נתקבלתי ופירושו הנני מרוצה ברצון נפשי כאלו נטלתי החפץ שנשבעתי עליו גם כן בנדון זה הוא מרוצה ברצון טוב באותה מתנה כאילו קבלתיה אבל אינה חוזרת לבעליה יען שתק בתחילה כשזכה לו על ידי שמעון וממונו הוא ועתה אם אין דעתו בה היא הפקר וכלם יכולים לזכות בה כדין הפקר אם אינו רוצה בה ואם כוונתו הוא כדי שיחזור לבעליה ושונא מתנות יחיה יקנה לה כדין המתנות ואז הבעלים חוזרים ליטלה זהו מה שנראה לי מן השמים הצעיר: משה גאלנטי
 
 
@שו"ת מהר"ם גלאנטי סימן יג
שאלה ילמדנו רבינו על ראובן שבהיות בחיים חייתו בבריאותו חשש שלא יטרף לו השעה וכתב כתב בכתב ידו וזה לשון הכתב שכתב ראובן בביתו בעירו להיות כי האדם לא ידע יום מותו וצריך האדם לתקן ענייניו קודם בוא יומו פתאום ותטרף השעה ולא יוכל לגמור ולעשות את אשר עם לבבו לכן אני הדל הבא בשולי הכתב מצוה מחמת מיתה לאשר ולקיים את כל הכתוב בכתב הזה ואשר יפר דברי לבלתי עשות כל הכתוב רחוק או קרוב יורש או איש נכרי תקולל חלקתו בארץ לא יאבה ה' סלוח לו ורבצה בו כל האלה וכו': והנה ראשון כל אשר יש לי בצפת תוב"ב שהוא היה דר בירושלים כסף או שוה כסף וחובות ומדודים ומקרקעי' הכל הם לבתי לאה שהיא בתי השנייה באשתי /מאשתי/ לונא והשארית כל אשר בבית זולת ספרי' כולם לא ישלוט איש ואשה קדש יהיו אך שאר כל החפצים ומטלטלים ומדודים יהיו לפרעון מה שיחסר מכתובת נות ביתי ותוספתא כפי תנאי הכתובה בכל אשר יצא על פי דין תורה השארית וכל אשר יש לי בקושטנדינא כל היציאות החובות הקרן והפירות יושמו לריוח והריוח אשר יזמין ה' החצי לבנותי רבקה ולאה והחצי קדש שישומו כל ספרי במדרש ויעמדו שמה תלמידי חכמים והם יאכלו הריוח ההוא וזה בעיר ואם בישראל צפת תוב"ב ואופן הנהגת המדרש ומי ומי יאכלו הפירות הכל על פי כהה"ר חייא רופא נר"ו ועל פי כהה"ר אברהם שלום ועל פי כהה"ר יצחק ארחא יצ"ו ועל פי כהה"ר שוליימאן יצ"ו ומעתה ומעכשיו אם ירצה כהה"ר שוליימאן הוא יהיה ראשון וקודם לכל: בתי לאה לא תנשא כי אם לבן תורה שוקד בלימודו ובתורתו יהגה וגם הוא יעמוד במדרש וגם על פיו יהיה מסודר הכל אחי יעקב ואחיותי אם יעשו הטוב והישר לבלתי לכת בערכאו' של תוגרמי' ויקיימו ויאשרו את כל אשר כתבתי ולא יעברו על החרם אשר אני מחרים לכל מי שלא יקיים דברי יתנו לו לאחי חמשים זהובים ולאחיותי לכל אחת עשרה זהובים ואם מרת אמי עדיין בחיים תתפרנסי מהאמצע ואח"כ יחלקו היורשים וההקדש כאשר כתוב: זהו טופס הצוואה אשר כתב ושלחה הצוואה הזאת להחכם הה"ר סוליימאן תוך כתב אגרת שלומים וז"ל אחלה פני האדון הכת' פרטי ענייני אשר כתבתי לאדון תשים בארגז וכתב תחתו' /חתום/ וסתום יעמוד כן ביד האדון ולא תפתחו אותו רק ח"ו כשיקר לי מות כי הכל ביד ה"ש לכה"ר חייא רופא ולכה"ר יצחק ארחה אך למען השי"ת לא ירגיש שום אדם ויהיה בסוד גדול זולת אלו החכמים נר"ו ע"כ כתב יד ראובן והכתב סתום וחתום מצוה שלא יפתחו אותה אלא אחר שמועה ח"ו ממיתתו עתה יורנו מורינו מה דינו של צוואה זו אם יועיל אם לאו אם דבריו קיימים אם לאו ושכרו כפול מן השמים ואחר כמה ימים נפל למשכב ונפטר לבית עולמו ועתה פותחים הכתב הסתום ורוצים לקיים מה שכתוב בתוכה והיורשים מעכבים ואינם רוצים לקיימה יורנו מורנו ושכרו כפול מן השמים:
תשובה לדעתי צוואה זו היא בטלה ואין לה ממשות לא קיום ולא העמדה וכל הנכסים בחזקת היורשים מכמה טעמים מיוסדים ומאושרים וישרים למוצאי דעת כמו שנבאר בס"ד: ראובן הלז מתחיל צוואתו שהוא מצוה מחמת מיתה וחושש פן יקראנו אסון פתאום ומסדר ענייניו כמי שנוטה למות והוא בבריאותו בריא אולם והולך מביתו לשוק ככל הבריאים ועושה זה חדי שיהיו ענייניו מסודרים אחר מיתתו שלא יבואו לידי מחלוקת היורשים שהם הבנות או עם אחיו ואחיותיו שיש לו והרבה לתקן ולא ידע לסדר ענייניו כדי שיעלה בדין והענין שלא מצינו מצוה מחמת מיתה בבריא אלא במפרש בים והיוצא בשיירה והיוצא בקולר והמסוכן והוא שקפץ עליו חולי והכביד עליו חוליו כל אחד מארבעתם דינו כמצוה מחמת מיתה ודבריו ככתובים וכמסורים דמו ומקיימים אותם אם מת כמו שכתב הרמב"ם ז"ל פרק שמיני מהלכות זכיה וגם שיש חולקים במפרש לים ויוצא בשיירא לענין מתנה שסוברים שאין דינם אלא כדין בריא שצריך קנין שלא תקנו אלא בשכיב מרע שלא תטרף דעתו עליו וכן בהולך למות כגון יוצא בקולר דהא מאחיתופל גמרינן לה ויצו לביתו ויחנק בצוואה בעלמא אבל במפרש ויוצא בשיירא שאין מיתתם סמוכה אין לנו לומר כך וזהו דעת הרשב"א ורבינו יונה בפסק הלכה בפרק מי שמת והביאם הרב המגיד שם הגם שלא פירש הרב המגיד כל צרכו טעמיה דהני רבוואתא נפרש אנן תנן התם בראשונה היו אומרים היוצא בקולר ואמר כתבו גט לאשתי הרי אלו יכתבו ויתנו חזרו לומר אף המפרש והיוצא בשיירא ר"ש שזורי אומר אף במסוכן ופרש"י ז"ל היוצא בקולר ליהרג למלכות ואמר כתבו אעפ"י שלא אמר תנו יכתבו ויתנו דאגב פחדיה טריד ולא פריש ובגמרא אמר רב הונא גיטו כמתנתו מה מתנתו אם עמד חוזר אף גיטו וכו' ומה גיטו אע"ג דלא פריש כיון דאמר כתובו אע"ג דלא אמר תנו אף מתנתו כיון דאמר תנו אע"ג דלא קנו מיניה והרי"ף והרמב"ם אזלין בשיטה חדא דכתב הרי"ף ז"ל למימרא דכולהו ארבעה דמתניתין כלהו כשכיב מרע דמצוה מחמת מיתה הוא כן כתב גם כן בפרק מי שמת דהלכתא כן והרמב"ם זלה"ה הולך לשיטתו והרא"ש סובר כרבי' יונה והרשב"א דיוצא בשיירא או מפרש בים הגם דלענין גיטא מדמינן להו ליוצא בקולר היינו לענין בהלה דמחמת טרדת הדרך הם בהולים ואין דעתם מתיישבת: עוד מצינו על מאי דכתיבנא סברת הרשב"א דלא מתקנינן לישנא בנמקי יוסף שם וז"ל אע"ג דכוונתו היה לומר דקל לפירותיו כשאמ' פירות דקל דברי בטלה נינהו דמ"מ אין לנו אלא מה שמוציא בשפתיו והנה נדון דידן לא דבר לפנינו מאומה כי אם בינו לבינו וכתב מה שכתב בלי סדר נכון וכמה דרכים היה מוציא לעשות הדבר אשר יעלה בדין והלך דרכים מעוקלים: ועתה נבא לשאת ולתת בענין מה שנדר לתת הריוח לעניים בעלי תורה אם נאמר אמירתו לגבוה כמסיר' להדיוט גם כן מצינו שהרמב"ם בפ' כ"ב מהלכות מכירה כתב דין העניים והנדרים אינו כדין ההדיוט שאילו אמר מה שתלד בהמתי יהיה הקדש או תתנו לצדקה אעפ"י שאינו מתקדש לפי שאין אדם מקדיש דבר שלא בא לעולם מ"מ חייב לקיים דבריו משום כל היוצא מפיו וכו' ולכן אם נאמר בנדון זה הרי נדר נדר ואם שחייבים לקיים נדר הנפטר אע"ג שלא באו הפירות לעולם נחייב ליורשים שיקיימו נדר מורישם לאו כלו' האי מלתא דעובדא לא ראינו אלא כתב שכת' למרעיו ובתוכו שם הצואה ואפילו נדר לא חל עליו כיון שלא הוציא הנדר בפיו כמו שאומ' ומדבר מה שיוציא אילן זה לעניים אז חל הנדר אפילו בדבר שלא בא לעולם שחייב הנודר לקיים אפילו שנ' חייבים היורשים לשלם נדר מורישם אבל פה כתב בכתב והכתב אינו הוצאת דברים מפיו שהתורה אמרה כל היוצא מפיו והכתב אינו נקרא נדר כי אם בבטוי שפתים כמו שכתב הרמב"ם זלה"ה בהלכות נדרים סוף פ"ו מי שנשבע או נדר שלא ידבר עם חבירו ה"ז מותר לו לכתוב לו בכתב הענין שירצה להשמיעו וכתב וכזה הורו הגאונים: הא קמן שמאחר שלא שמע אדם מפיו מאומה רק כתב בתוך כתב שיפתחוהו אחר מיתתו מציאות נדר לא חל עליו שהגם שכתב מה שכתב אמרינן לא הוציא מפיו מאומה ונעקר הנדר מעיקרו ובודאי אם היה מוציא מפיו בשפתיו ושמעו היורשים ושתקו סברי וקבילו והוי כאלו נדרו הם בעצמם וחייבים לקיים נדרם באופן שאין כאן לא אמירה ולא נדר ואין אומר ואין דברים בלי נשמע קולו כי אם בכתב והכתיבה אינו מוכיח כלום שלא נעשה כדין המתנות המועילות בדין התורה וכתקון חז"ל והיא בטלה כחרס שאין בו ממש וחזר הדין על התורה שבנותיו הן הן יורשיו ויש לכל חכם ודיין לצדד צדדים לקיים ירושה של תורה וכן הראשונים הסכימו כל טצדקי שנעבד לקיים דין התורה שיפול ליורשיו ואנן עבדינן ולכן שתי בנותיו זוכות בירושת אביהן ואם ירצו מעצמן לעשות אי זו צדקה מנכסי אביהן מזכין לאבא לההוא עלמא וצדקה להן ולנפטר כיון שראינו גלוי דעתו שהיה רוצה ליהנות ת"ח מנכסיו ובפרט למי שהיה לבו קרוב אליו יהנה בנכסיו כפי ראות נפש הבנות מדעתן ומרצונן ובזה יוציאו לאור נשמתו להפיק דעתו ובטוחים אנו שיעשו כפי כבודו וצדקה תחשב להן יותר מהנפטר דהוה להו כאלו נתנו מנכסיהן כי נכסיהן הם אלו ומן השמי' הורישו זהו מה שנראה לע"ד בדין זה ושגיאות מי יבין וה' יכפר בעד ויצילנו משגיאות: הצעיר משה גאלנטי
 
 
@שו"ת מהר"ם גלאנטי סימן יד
שאלה ילמדנו רבינו לאה קטנה בת ראובן ששלח לה שמעון ארוסה וקרוביו ומיודעיו סבלונו' כלים שתשתמש בהם שם בבית אביה ונפטר שמעון וחיי וכו' והחזירה לאה קצת מהסבלונות ועל קצת כלים של כסף וזהב טענה שנאבדו ממנה ויורשי שמעון טוענים כי על אבי הנערה ואמה מוטל להשגיח על תכשיטי בתם ולהזהר בשמירתם כמשפט אב ואם הבנות הקטנות ושהם יפרעו דמי אותם הכלים יורנו מורנו אם הדין עם יורשי שמעון אם לאו וראובן טוען שבזמן אבידת אותם הכלים כבר היתה הבת גדולה ויודעת לשמור תכשיטיה ונפטרו הם משמירתם ונשאר החיוב על לאה והנה אין ביד לאה דבר מה לגבות ממנה ויורשי שמעון רוצים לגבות מהנדוניא שנתן לה אביה ומהמתנות שנתנו לה קרוביה בעת נישואיה יורנו מורנו אם הדין עם היורשים או לאו ושכרו הרבה מאד כפול ומכופל מן השמים: וגם יורנו מורנו אם חייבת לאה להחזיר סבלונות ששלחו לה קרובי שמעון וגם אם חייבים יורשי שמעון להחזיר מתנות קרובי לאה ואם תימצי לומר אינם חייבים להחזיר יורנו מורנו אם הכלים שנתנו ללאה על ידי יורשי שמעון שלא רצו הקרובים ליתנם הם בעצמם ביד לאה אלא מסרום ביד יורשי שמעון שהם יגיעום ליד לאה אם יש כח ביד היורשים לתבוע אותם הכלים או לאו ושכרו הרבה מאד כפול ומכופל מן השמים:
תשובה עיקר מילתא דא בפרק מי שמת משנה וגמרא השולח סבלונות לבית חמיו שלח שם במאה מנה ואכל שם סעודת חתן אפילו בדינר אינן נגבין לא אכל סעודת חתן נגבין שלח סבלונות מרובים כדי שיביאו עמה לבית הרי אלו נגבין אבל סבלונות מועטים והיא בבית אביה אינם נגבין ושם בגמרא שקלא וטריא בעניינים רבים ולבסוף אמרהיכא דאכל ושתה בבית חמיו ומת כנדון דידן מאי והשיבו זו הלכה העלה רבי אסא שר הבירה לפני חכמים באושא ואמרו סבלונות העשויים ליבלות אין נגבין ושאין עשויים ליבלות נגבין ופירש רשב"ם ושולח סבלונות מנהג חתנים לאחר קדושין למחרתו או ביומו שולח לבית חמיו לכבוד אשתו תכשיטים ומיני פירות וכדי יין ושמן ופעמים אוכל שם עמה אינם נגבין אם מת הארוס או מתה היא שמחמת חיבה שאכל ושתה ושמח עמהם מחל סבלונות העשויים שלא ליבלות הדרי אעפ"י שאכל ושתה ופירושו העשויים ליבלות אינם נגבין דהנהו מחולים בסעודת חתן בדינר כדפרישית במתניתין ואין עשויים ליבלות כגון תכשיטי זהב וכסף והר"ן פירש מועטי' דאינן נגבין מועטי' נגבין לאו דוקא מרובים ומועטי' אלא מתקיימים כגון כסף וזהב נקראים מרובים שהם עומדים בריבויים ונגבין אעפ"י שאכל ושתה אבל שאין מתקיימים קרי מועטים לפי שהם מתמעטים והולכים וכיון שאכלם אינם נגבים וכן כתב נמוקי יוסף בשם הריטב"א וכן כתב הרשב"א ז"ל בתשובה ולהביא התשובה נאריך הרבה ונקצר ונעלה וכן כתב הרמב"ן וכולם אזלי בשיטה חדא וז"ל הרמב"ם ז"ל בפ"ו מהלכות מתנה השולח סבלונות לבית חמיו בין מרובים בין מועטים בין שאכל שם סעודת אירוסין בין שלא אכל בין שמת הוא בין שמתה היא יחזרו הסבלונות כלם חוץ ממאכל ומשתה וכן כלים מועטים ששלח לה להשתמש בם בבית אביה אם נשתמשה בהם ובלו או אבדו אינם משתלמים אבל היו קיימים חוזר הכל וגובה אותם בב"ד שהדבר ידוע שלא שלחם אלא דרך נוי בלבד עכ"ל הרמב"ם ז"ל והנה מלשון הרמב"ם נראה גם כן דדוקא דבר שעשוי ליבלות נקרא מועטים ולכן אמר כלים מועטים אם נשתמשה בהם ובלו או אבדו אינם משתלמים אבל דבר חשוב שאין דרך ליבלות כגון כלי כסף וכלי זהב משתלמים אם אבדו ולכן דקדק בלשונו מועטים אם בלו או אבדו הא מרובים כדאמרינן שהם כלי זהב וכסף ונקרא מרובים כדפירש הר"ן לפי שעומדים בריבויין אם אבדו משתלמים:
אם כן זכינו לדין דלכל הפוסקים כלי כסף וזהב משתלמים אם אבדו וכשהם בעין אפילו מועטין חוץ ממאכל ומשתה באופן דנדון דידן הוכחנו שחייבים לשלם: ועתה נבא לבאר בס"ד מיהו שחייב לשלם הבת או אביה ואמה: ואען ואומר שאין אביה ואמה חייבים לפרוע בעדה כי אין להם דין ערבו' כי דין הערב הוא שצריך למימר הלוהו ואני ערב או תן לו ואני אתן או תן לו ואני אפרע אז נשתעבד הערב ויש מהם שצריך קנין להיותו ערב ויש שאינו צריך קנין ואין צריך להאריך בזה כי אין זה מקומו ומנדון זה מאיזה צד מחייבין לאביה ולאמה אטו יצאו הן ערבים בשביל תכשיטיה וכי לעולם צריך שיהיו כפותים עמה להשגיח בתכשיטיה כגון נזמים ושלשלת וצמידים על ידיה וכשהארוס שולחם לדעת שתלבשם ותתקשט בהם ארוסתו שולחם לא למען יזהרו בה אביה ואמה שכן המנהג שולחים והיא לובשם ומתקשטת בהם טוביה חטאו /חטא וזיגוד/ זיגוד מנגיד שיהיו אביה ואמה חייבים לקתה מדת הדין ח"ו לאו מן דינא כיון שלא יצא ערב לא אביה ולא אמה הם פטורים והוא פשוט ולא שייך בזה מנהג מדינה כי אין בזה מנהג ועתה נראה אם היא חייבת אם לאו ונאמר שאם המאורשת היתה קטנה בזמן שאבדו היא פטורה שכך כתב הרמב"ם זלה"ה בפ"ה מהלכות טוען גדול שטען לקטן אם טענו בדבר שיש לו הנאה לקטן כגון עסק משא ומתן והודה הקטן נפרעים מנכסיו ואם אין לו ימתין עד שיהיה לו וישלם ואם כפר הקטן ממתינין עד שיגדיל וישבע היסת ואם טענו בדבר שאין הנאה לקטן כגון נזקין וחבלות ואבדות אף על פי שמודה ואף על פי שיש לו ממה לשלם פטור ואפילו לאחר שהגדיל עד כאן לשון הרמב"ם והטור סימן צ"ו אם כן מצינו למדין שאם היתה קטנה כשאבדם היא פטורה דאיהו אפסיד אגרמיה למסור פקדון ביד קטנה בלי ערבות אביה:
איברא אם כשאבדה היתה גדולה שהגדילה בין זמן הנתינה לזמן שנתאלמנה מארוסה נודע בבירור שהיו לה התכשיטין וכבר גדלה היא חייבת לשלם כשיהיה לה משלה אבל ממה שנתחייבו לתת לה נדונייתה אינו יכול לגבות בעל חובה כי לא נתנו לה כי אם בעת נישואיה ואדעתא דהכי נדרו לתת לה אבל לא לפרוע היזקה כי אדעתא דהכי לא נתחייבו לתת והיא אינה יכולה לתבוע מאביה כלום ומה שחייבו חז"ל לתת לה פרנסתה שהיא נדוניא עישור נכסיו שהוא תנאי ב"ד כשנושא אדם אשה ובנתן דיהוו לי מינך אפרנס להון היינו לנישואיה אם תזכי לינשא אבל לא לתת לבעל חובה וכן כתבו ההגהות מיימוניות שאין הבת יכולה לשאול מאביה פרנסתה עד שתנשא ואם אינה רוצה להנשא אין לה עם אביה כלום כ"ש לפרוע חובותיה:
באופן שהכלל היוצא מדברינו שאין האב והאם חייבים לפרוע כלים האבודים והיא גם כן אם אבדם בזמן שהיא קטנה פטורה כדכתבינן אבל אם אבדם והיא גדולה חייבת ולא מהנדוניא כי אם ממעשה ידיה או מציאה או איזה מתנה ויעשה לו שטר מחיובה כשיהיה לה באופן שב"ד יכולים לגבות אז תפרע אבל לא באופן אחר ובעיני דברים פשוטים הם ולא יהיה בזה מי שחולק וה' יצילני משגיאות: הצעיר משה גאלנטי
 
 
@שו"ת מהר"ם גלאנטי סימן טו
שאלה ראובן צוה מחמת מיתה שיתנו ליורשיו סך מעות בתורת ירושה ובהם הוא מסלק אותם סילוק גמור מכל שאר נכסיו: ועוד צוה שהבית הגדול שהוא דר בו ובית תבשיל ועוד בית תבשיל אחר עם כל תשמישיהם בחצר הכל נתן לאשתו במתנה גמורה לשתדור בהם כל ימי חייה ותכניס בהם דייורים לרצונה כמי שעושה בשלו ולא יהיה כח ורשות ביד שום נברא למחות בידה: ואחר ימי' אשתו תחזור המתנה הנזכרת לעיל ליורשיו עכ"ל: והנה אחרי שהחזיקה האלמנה הנזכרת במתנתה ימים רבים מכרה האלמנה הבתים הנז' לשמעון מכירה גמורה ואחר כך נפטרה האלמנה לבית עולמה ובאים היורשים של ראובן להוציא את הבתים מיד שמעון באומרם כי ראובן צוה שאחריה יהיו ליורשיו יורנו מורנו אם דין זה דומה לנכסי לך ואחריך לפלוני ושכרו כפול מן השמים:
תשובה שאלה זו פשוטה ומובנת מפי עצמה מפי ספרים וסופרים ראשונה במה שנתן מקצת נכסיו ליורשים כבר קיים מצות ירושה ונסתלקו מכל שאר נכסים ומעתה מה שנתן לאשתו הבית הגדול ושתי בתי תבשילין עם תשמישיהם אם המתנה עולה בדין שלא אמר תדורי אשתי בבתים הללו שדבר ידוע הוא שאז אין דבריו כלום שלא הקנה לה דבר שיש בו ממש כמו שכתב הרמב"ם סוף פרק עשירי וז"ל שכיב מרע שאמר ידור פלוני בבית זה יאכל פלוני פירות דקל זה לא אמר כלום שלא הקנה דבר שיש בו ממש שהדירה והאכילה הרי הם כדיבור ושינה שאינם נקנים אבל אם אמר תנו בית זה לפלוני כדי שידור בו עד זמן פלוני או תנו דקל זה לפלוני כדי שיאכל פירותיו דבריו קיימים שהרי הקנה להם הגוף לפירות והגוף דבר שיש בו ממש וכן כל וכו' עד כאן לשונו ובודאי כפי לשון השאלה נראה שנתן לה מתנה זו כהוגן שיעלה בדין כגון שאמר אני נותן בית זה במתנה גמורה כדי שתדורי /שתדור/ בה אשתי הגם כי לא גלה השואל אם שאלתו הוא לדעת ענין זה כי כתבו בפשוט שהמתנה היא כהוגן ורוצה לדעת דין של אחריך אם מכר הראשון מה דינו עם כל זה נחזי אנן הגע עצמך המתנה שנתנה לאשתו בטלה נשאר הוא ואחריך כלם בטלים לכן חקרנו על דבר זה במונח שהמתנה היא כהוגן כאשר כתובה בצוואה ידי סופר נשא ונתן על המכירה אם הויא מכר אם לאו כיון שאמר ואחריך לפלוני זהו מפי ספרים ולית דין צריך בשש כי דין זה כבר קדמונו הפוסקים הרמב"ם ז"ל בפרק י"ב מהלכות מתנה והטור סימן רמ"ח והיא ברייתא בפרק יש נוחלין נכסי לך ואחריך לפלוני ואחריו לפלוני מת ראשון קנה שני מת שני קנה שלישי וכו': וכתב הרמב"ם והטור והוא שלא יהיה הראשון ראוי ליורשו שאם הוא ראוי ליורשו מתנה לגבי יורש הרי הוא בלשון ירושה אין לה הפסק וכן כתב הטור ושאר הפוסקים לבד אם הפסיקה שאמר בפירוש לא משום ירושה שאין לה הפסק הלא מתנה והפסק אז קונה מה שבא אחריו:
ובזה נבא להשיב שאלתנו כבר ידוע שהאשה לגבי בעלה כמו זר נחשב ולא שייך לומר אם היה ראוי ליורשו באופן שהמתנה קיימת ואחריך קיימת אבל מכרה מכירתה קיימת שכך הסכימו כל הפוסקים הרמב"ם והטור אם עבר הראשון ומכר או נתן במתנה אין השני מוציא מיד הלקוחות שאין לשני לא מן הגוף ולא מן הפירות אלא הנשאר וכל המשיא עצה לראשון למכור נקרא רשע עכ"ל: והרמב"ם חידש חלוקה אחרת דוקא שמכר או נתן הראשון לזר אז המכר או המתנה מועיל אבל אם מכר או נתן לבנו או לאחד מיורשיו לא עשה כלום והטור חולק עליו בזה כי מה לי יורש לזר אחר כיון שנתן מתנה גמורה:
סוף דבר כלל העולה מדברינו הוא שאם המתנה היא כתובה כהוגן ועולה בדין הגם שצוה שאחרי מותה תחזור ליורשיו אם מכרה לשמעון מכירתה קיימת וכבר ידוע שאם אמר ואחריך מהיום לפלוני שאם מכר השני מוציא מיד הלקוחו' לדעת הרי"ף והרא"ש ויש חולקים עליהם ואין אנו חייבים לכנוס עצמנו בזה כיון שבשאלה אינו כתוב כי אם ואחריך כלומר אחרי פטירתה תחזור המתנה ליורשיו ואינו כתוב מהיום לכן היורשים אינם יכולים לערער במכר והמכר קיים ואין צריך להאריך במקום שאמרו לקצר כי בעיני פשוט נאם הצעיר: משה גאלנטי
 
 
@שו"ת מהר"ם גלאנטי סימן טז
שאלה ילמדנו רבינו מעשה שהיה כך היה ראובן היה לו אח אחד ולו שני בנים ובת אחת קטנה והיתה יונקת עדיין ושתי אחיות האחת נשואה ואין לה בנים ואחותה האחרת היו לה שתי בנות האחת גדולה ונשואה מבעלה הראשון ולא היה בן תורה ובת אחרת קטנה מבעלה השני והוא ת"ח וראובן זה היה במדינת הים וצוה מחמת מיתה ומינה שני אחין אפטרופסי' וזה טופס הצוואה ראובן צוה מחמת מיתה שיתנו אחד עשר אלפים לבנים לפלוני בן אחיו ובתנאים שהאריך בהצוואה עוד צוה המצווה ואמר שיתנו לבת אחותו עשרים אלפים לבנים ויהיו מופקדים ביד האפטרופוסים הנ"ל עוד צוה המצווה הנ"ל ואמר שיתנו לאחותו אחרי מות בעלה חמשת אלפים לבנים ובתנאים גם כן שאין צורך להאריך. עוד צוה המצווה הנ"ל ואמר שיתנו מנכסי עזבונו לחברת ביקור חולים ולישיבה ולחלוקים אחרים שהניח סך כך לכל א' מהם וכל השארית הנשארת מנכסי עזבונו צוה המצווה הנ"ל שהכל יתנו לפלוני בן אחיו הנ"ל והוא הבן הקטן האחר: עד כאן טופס הצוואה הצריכה לשאלה: ועתה טוען אבי הבת הקטנה שהעשרים אלף לבנים שצוה המצווה הם לבתו הקטנה מאחר שלא פירש המצווה שם שום אחת מהם מאחר שהוא בן תורה ואבי הבת האחרת עם הארץ וגם הראה טופס כתב אחת שכתב לראובן הנ"ל על בתו הקטנה שישלח לה מה שהיה שולח לאמה שהיא אחותו שנפטרה וטופס הכתב משנת השבי"ם ועוד כתבי' אחרים ששלח לראובן הנ"ל שישלח לנשואי הבת הקטנה בת אחותו ולא נמצא בידו טופס הכתבים האחרים: ועוד טוען אבי הבת הקטנה שבת אשתו הגדולה שהי' לה מאיש אחר בזמן הצוואה כבר היתה נשואה זה כמה שנים ומסתמא לא כתב כי אם לבת אחותו הפנויה: והאפטרופוסים של הצוואה הנז' כתבו לאבי הבת הקטנה שמתוך ההרשאות ששלחו להם וגם מתוך כתב א' ששלחו להם אין בעולם בת אחותו כי אם השתי בנות בנותיו שהסופר טעה בכתיבת הצוואה שבמקום בת אחיו כתב בת אחותו וכן נראה לנו ששמענו מפי ה"ר יצחק נ"ע בשעת צוואתו שצוה לבת אחיו וכ"ת שואל ממנו העשרים אלפים לבנים ואין לכ"ת חלק בעשרים אלפים לבנים כי אם החמשה אלפים לבנים מהבנות בנותיו כאמור כי העשרים אלפים לבנים נוגעים לבת אחיו ואותה בת אחיו שמענו שנפטרה וחוזרת הירושה לבן אחיו פלוני: עד כאן טענת האפטרופוסים: ואבי הבת הקטנה טוען על דברי האפטרופוסים שאפילו העדים עצמם היו מעידים שטעה הסופר ואינם נאמנים כי כיון שהגיד שוב אינו חוזר ומגיד וכיון שחתמו כמי שנחקרה עדותם בב"ד ואינם יכולים להוסיף ולגרוע ולא לשנות מדברי הצוואה כל שכן שיאמרו נראה לנו שכך שמענו וכו': ועוד טוען אבי הבת הקטנה כי מה שכתב המצווה לבת אחותו עשרים אלפים לבנים הם לבתו כי המצווה לא פירש שם שום אחת מהאחיות ולא יש לו כי אם שתי אחיות וזה הוא שכתב למטה בצוואה חמשת אלפים לבנים לשתי בנות אחותו הנ"ל ואם יאמרו שהסופר טעה במקום בת אחיו וכתב בת אחותו אם כן היכן נ"ל בת אחותו שכתב הסופר שתי בנות אחותו הנ"ל ואינם יכולים לומר שטעה הסופר בשני מקומות: עוד טען שלזה כתב למעלה ופרט בת אחותו שצוה שיהיו מופקדים ביד האפטרופוסים העשרים אלף לבנים ולמטה שכלל שתי בנות אחותו הנ"ל כתב שיתנו להן החמשה אלפים לבנים ולא צוה שיהיו מופקדים ביד האפטרופוסים: ועוד טוען כי בת אחי המצווה הנזכר מתה קודם מיתת המצווה הנזכר ואומדן דעתא הוא שידע המצווה שמתה בת אחיו והיא מתה בת שתי שנים: ועתה יורנו מורנו על כך הפרטיים הדין עם מי ושכרו כפול ומכופל מן השמים:
תשובה איני רואה ממשות כלל בדברי אבי הבת וטענות האפטרופוסים הם טענות מספיקות לכל בן דעת ויש מח בקדקדו ומה שכתבו שהם חוזרים בעדותם וכבר הגידו וכו' ואינם יכולים לחזור ולהגיד ח"ו אין מי שסובר שענין כזה נקרא חוזר ומעיד שכשהעד אומר מוטעה הייתי שוגג הייתי ונזכרתי שאין הדבר כן או מפחד עשיתי אז אין שומעין לו אפילו נתן טעם לדבריו או להוסיף בעדותו שום תנאי. כללו של דבר כל דבר שיאמר העד אחר שנחקרה עדותו שיבא מכללם ביטול הדעות או תוספת תנאי אין שומעין לו וכמו שכתב הרמב"ם ז"ל פ"ג אבל נדון זה אינו מבטל העדות שאם היה אפשר שיהיה בעולם בת אחותו מלבד השתי בנות אז היו עוקרים המתנה מהבת אחותו לבת אחיו אבל אין בעולם כזו ומפרשים דבריו ותולין הטעות בסופר וכ"ש שמעידין ששמעו שאין בזה חוזר ומעיד וכל בן דעת שיעיין בצוואה יראה דברי המצווה כסדר מתחילה מצווה לבן אחיו שהוא יותר קרוב ליורשו ובעודו מדבר בזרע אחיו ועשרים אלף לבת אחיו ואלו קרובים ליורשו מכלם אחר כך יורד לאחותו ואחר כך לבנות אחותו ואם פירושם של דברים ככתבן הוה ליה מעיקרא לסדר כסדר לאחותו ואח"כ לבת אחותו אבל לבת אחותו קודם אחותו אינו נראה כלל זהו ביאורם של דברים אחר השקפת העיון ובר מן דין ובר מן דין רחמנא ניצלן מהאי דעתא לומר שהוא על בתו קטנה שהרי ראינו שמעולם הבנות הם יחד לשתי בנות אחותו כך מעות ומאי שנא האחות הלז מאחות האחרת מאחר שהם מבלי שם ולא קטנה ולא גדולה מה ראית לרבות לזה ולהמעיט לזו והנה כוונת המצווה להשוותן יחד ואם אתה אומר שהעשרים אלף כפשוטו לבת אחותו מה ראית ליתנם לזו לפי שהיא קטנה נתנה לגדולה שצריכה יותר הוצאה אלא ודאי אין כאן בית מיחוש שמעולם לא נתן לשתי הבנות כי אם חמשת אלפים לבנים לשתיהן יחד ולמעלה טעות סופר וצריך להיות בת אחיו ולא בת אחותו שאין בעולם כי אם אלו השתי בנות ותלינן הטעות בסופר והצוואה היא כתובה כסדר תחלה לבן אחיו כך וכך ולבת אחיו כך וכך זהו פירושו אח"כ לאחותו כך וכך אח"כ לשתי בנות אחותו כך וכך וזהו סדר נחלות כמו שמסודר בתורה ואם אחר שצוה לבן אחיו מניח בת אחיו והולך לצוות לבנות אחותו קודם אמם ואח"כ חוזר' לאמם שהיא אחותו אין הדעת סובלת באמת דברים הללו ומאחר שזה הבן כבר נפטר וחוזרת הירושה למורישיהם כדין התורה מניחים הממון ליורשים מן התורה ואין מוציאין ח"ו ממון ממי שהוא יורש מן הדין מספקא חלילה מניחים הירוש' למי שראוי לה:
וכמה דברים אנו אומדין באומד הדעת כפי הענין שהרי ש"מ שאמר נכסי לבני (ב' ונ' בקמץ) אין הבנות בכללם היה לו בן אחד ובת או בן ובן הבת אף על פי שאמר לבני לשון רבים אין נותנין אלא לבנו שהבן האחד נקרא בנים והביאו הפוסקים ראיה כמו שכתב הרמב"ם שם ובני פלוא אליאב ובני דן חושים ובני איתן עזריה הרי שעם היות שהלשון מורה ריבוי אין בית מיחוש לומר איך כתב בצוואה בני לשון רבים אמדינן דעתו כן בנדון דידן אנן סהדי שהיה מסדר כסדר כמו שביארנו ואין לתמוה למה אנו תולין בטעות סופר שהרי גדולה מזו מצינו בגמרא בבתרא כתוב בו בשטר מלמעלה ספל שחייב פירושו סאה ופלגא ומלמטה בשטר כתוב קפ"ל פירושו קב ופלגא הכל הולך אחר התחתון והקפל פחות מספל ואם אירע שכתוב מלמעלה קפל ומלמטה ספל חוששין שמא זבוב הסיר רגל הק' ונעשית סמך ואינו גובה אלא כמדת קפל הקטנה שיד בעל השטר על התחתונה ושם בגמרא הוא בעיא ולא אפשיטא והמוציא מחבירו עליו הראיה ולא מפקינן ממונא בספק הרי שחוששין על הזבוב שהסיר רגל הקוף כל שכן לחוש במקום טעות סופר שמצוי לטעות וממונא מוקמינן ביד יורשיהם כיון שהבן מת יד היורשים שוים ואין עוד להאריך כי אם טענת האפטרופוסים שטוענים אמת וישר ודבריהם אין בהם תוספת וגרעון ואין לאבי הבת טענה עם הנכסים כלל זהו הנלע"ד ולראיה חתמתי שמי הצעיר: משה גאלנטי
 
 
@שו"ת מהר"ם גלאנטי סימן יז
שאלה מעשה היה על יהודי א' מהעגא"ם שהלך לויניציאה והניח אשתו פה בצפת תוב"ב והלך ערב כפור שם לטבול על שפת הים ונטבע שם והעלוהו מת וקברוהו וחשבה אשתו לינשא אחר שנה ונולד בית מיחוש מיבם אחד שאומרים שהיה לו בעגא"ם כמו שנבא והענין הוא שהיהודי הלז שנפטר שם בויניציאה כשנשא פה עם אשה זו אמרו לו יש לך אחים שפה בעיר הזאת אינם נותנים אשה למי שיש לו אחים והשיב לה"ר יצחק אבסבאן נ"ע אין לי אח כלל והשביעוהו כמה שבועות שלא היה לו אח ולכן בשטר הכתובה לא הצריכוהו להשביעו לתת גט אם יחוש למות שכיון שפירש שבועה מפיו שלא היה לו אח לא כתבו בשטר הכתובה שבועה: אחר כמה ימים אירע שבא פה אורח והתאכסן בבית הנפטר בחיים חייתו שעדיין לא הלך לויניצ' ושאל האורח בהיותם אוכלים על שלחן הנפטר והאורח והעד שהוא פה שמעיד בפיו דברים הללו אמר אם היה אפשר לישא אשה פה אמרו לאורח אם יש לך אחים בעגא"ם לא יתנו לך אשה יען בעיר הזאת אינם נותנים אשה לאורח שיש לו אחים: השיב האורח ואמר לנפטר ואתה אין לך אח ואיך נתנו לך אשה ולא השיב כי אם אחר כך אמר לעד הלז מה אעשה שלא היו רוצי' לתת אשה למי שיש לו אח אמר לו ואיך נשבעת שבועה שלא היה לך אחר /אח/ אמר אמת שעברתי על השבועה וחשבתי שכבר מת זהו מה שמעיד העד מפי האורח והלך לו זה הלך לויניצאה ומת שם והאורח הלך לארצו וזה העד הוא פה בחיים חייתו והוא אינו יודע אם היה לו אח אם לאו כי אם הדברים ששמע מפי האורח ועתה צריך לדעת אם יש ממשות בדבר העד הלז שאמר מפי האורח והוא לא ידע לחוש לאשה זו שתשב עגונה או אין כאן בית מיחוש וחכמי ישראל נר"ו יוציאו משפט האשה הזאת לאורה שכבר עברו עליה חמש שנים בעיגונה אם מותרת לינשא לזר אם לאו ושכרם כפול ומכופל מן השמים:
תשובה מה שנראה לעניות דעתי אם יראה בעיני החכמים השלמים בעלי הוראה שהאשה הזאת מותרת להנשא כמו שנפרש בס"ד בראיות ברורות אם לא יראה בעיניהם אני מבטל דעתי מפני דעתם: ובקדושין פרק האומר תנן מי שאמר בשעת מיתתו יש לי בנים נאמן ואשתו מותרת יש לי אחים אינו נאמן: ובגמרא נושא ונותן אלמא נאמן להתיר ואינו נאמן לאסור נימא מתניתין דלא כר' נתן דתניא אמר בשעת קדושין יש לי בנים ובשעת מיתה אמר אין לי בנים או בשעת קדושין אמר אין לי אחים ובשעת מיתה אמר יש לי אחים נאמן להתיר ואינו נאמן לאסור דברי ר' ר' נתן אומר אף נאמן לאסור אם כן לימא דלא כר' נתן ותרץ בגמרא אמר אביי מתניתין דנאמן להתיר דלא מחזקי לן באחין ולא מוחזק לן בבנים לכן אמר יש לי בנים נאמן ומותרת יש לי אחים אינו נאמן לאוסרה לאו כל כמיניה דאסרה אכולי עלמא וברייתא דמוחזק לן באחין ולא מוחזק לן בבנים דאמרינן מה לו לשקר מאי קאמר מיפטרא מיבם מצי אמר פטרנא לך בגיטא ופרש"י ז"ל לא מוחזק לן האי גברא לא באחי ולא בבני קיימא האי אתתא בחזקת היתר שאין לה הילכך כשאמר יש לי בנים אחזקה קמייתא קא מוקי לה הילכך נאמן ע"כ בגמרא והרמב"ם בפ"ג גם כן פירש נאמן להתיר ואינו נאמן לאסור אותה לאחר מיתה ודין הרמב"ם ז"ל הוא כשאינו מוחזק כלל אבל כשהוא מוחזק באחים אינו נאמן וכן אם אמר על מי שמוחזק לאחין אין זה אחי אינו נאמן וכתב בעל הטורים סי' קנ"ו לא היה מוחזק באחים ואמר יש לי אחים אינו נאמן בא אחד ואמר אני אחיו אינו נאמן ואפילו עד אחד מעיד עליו שהוא אחיו אינו נאמן להוציאה מחזקתה ואם כן לפי זה האי נדון דידן לא היה מוחזק באחים כלל ואדרבה אמר בשעת החופה אין לי אחים ונשבע על זה והיה מוחזק בכשרות ירא שמים בן תורה כאשר הכרנוהו לאו כל כמיני' מהאורח שאמר לו איך אתה נשאת אשה ויש לך אח שהרי אפילו האח בעצמו אם היה פה ואמר אני אחיו אינו נאמן כמו שביאר הטור ורש"י ז"ל גם כן ואין מי שחולק בזה כל זמן שאינו מוחזק באחים ואילו אמר לו וכחש לומר גם כן אני אשיא אשה כמושנשאת אתה והעליל עליו ואפי' אם שתק או אחר כך אמר שהיה אנוס שלא היו רוצים לתת לו אשה לאו כל כמיניה מאחר שלא הוחזק באחים אינו נאמן להוציאה מחזקתה ואפי' שאמר שהיה עבריין כשנשבע שאין לו אחים בשעת נישואין אין אדם משים עצמו רשע לומר שהיה עבריין ולהתל באשתו אמרו כמו שרגילין בני אדם שמלעיגין עם נשותיהם ולא מן דינא דלאו כל כמיניה לא הוא ולא העד לעגנה מאחר שלא הוחזק לן באחי:
וכתב הרא"ש ז"ל בתשובה כדומה לנדון דידן וחמור ממנה שנשאל על אשה שנשאת לאדם אחד ומעולם לא נשמע ולא נודע שהיה לו אח אמנם אחיו של האשה אמר שהיה באשכנז וראה שם אחד שאמר שהיה אחיו ועתה מת בעלה והיא רוצה לינשא הא מילתא דפשיטא כיון שהאשה הזאת עומדת בחזקת שאין אחים לבעלה אינה נאסרת על מאמר אחיה דתנן בפרק האומר מי שאמר בשעת מיתתו יש לי אחים אינו נאמן ואמרינן עלה בגמרא נימא מתניתין דלא כרבי נתן וכו' כמו שביארנו לעיל הרי אנו רואים שהבעל אינו נאמן לומר יש לי אחים היכא דלא מוחזק לן באחי אפילו לרבי נתן דלאו כל כמיניה להוציאה מחזקתה ולאוסרה לעלמא ואפילו אליבא דרבי דהלכתא כוותיה דנאמן להוציאה מחזקתה ולאוסרה לעלמא ואפילו היה העד כשר לא היינו חוששים לעדותו דכל היכא דאתחזק היתרא ואמר עד א' שהיא אסורה אינו נאמן כדאיתא בפרק הניזקין תנו רבנן היה עושה עמו בטהרות ואמר לו טהרות שעשיתי עמך נטמאו נאמן היה עושה עמו בזבחים ואמר לו זבחים שעשיתי עמך נטמאו אינו נאמן מאי שנא רישא ומאי שנא סיפא אמר אביי כל שבידו נאמן רבא אמר דאשכחיה ולא אמר ליה ובתר הכי אשכחיה ואמר ליה וכתב עוד ועוד בנדון זה אין זה אומר שהוא יודע שהוא אחיו אלא שאמר ליה הלה שהוא אחיו של מת ואלו היה עומד בפנינו ואומר אני אחיו של מת לא היינו משגיחים על דבריו אלא אם כן מביא שני עדים שהוא אחיו כדתנן פרק יש נוחלין ועובדא דמרי בר איסי דאתא ליה אחא מבי חוזאה והוא לענין ממון והוא הדין לענין איסור שאינו נאמן להוציאה מחזקת היתר וכל שכן זה שאינו מעיד אלא מפיו ולא דמי להא דאמרינן בפרק נוחלין ההוא דהוה מוחזק דלית ליה אחי ואמר בשעת מיתתו דלית ליה אחי אמר רב יוסף למאי ניחוש לה חדא דהא מוחזק לן דלית ליה אחי ועוד הא אמר בשעת מיתתו דלית ליה אחי אמר אביי והא אמרי דאיכא עדים במדינת הים דידעי דאית ליה אחי ומסיק התם דאמר ליה רבה לרב נחמן חוש לה כתב הרא"ש ז"ל זה אינה קושיא לדידי דשאני התם שיש קול שיש עדים במדינת הים הילכך ראוי לחוש לקול ולהמתין עד שיחקרו אם יש עדים אבל בנדון זה אפילו אם הוא אמת מה שאמר אחי' אינו קול כלל ומותרת לינשא לשוק עכ"ל, אחר כך כתב הבנתי מתוך השאלה שלא היה מכיר אחי האשה לאחי בעלה אלא על פיו שא"ל שהיה אחיו ולכן כתבתי בתשובה ועוד בנדון זה אין אחיה אומר שהוא יודע שהוא אחיו אלא שא"ל אחד שהוא אחיו ומתוך כתבך הבנתי שאחי האשה הכירו שהיה אחי בעל אחותו ומעתה ידעו ומה שכתבתי ועוד לחזק הדבר שהוא בטל והאשה מותרת משאר טעמים שכתבתי עכ"ל הרא"ש ז"ל בתשובה:
והנה כל מעיין יראה מתוך שאלה זו דכל היכא דלא הוחזק לן באחי לא יש שום חששא כלל או קול שאומרים שיש עדים במדינת הים שיודעים שיש לו אחים אז ניחוש והביאו הרמב"ם ז"ל בפ"ג וזה לשונו לא היה מוחזק לן באחי' ויצא עליה קול שיש עדים במדינת הים שיעידו שיש לבעלה אחים והעדים במדינה אחרת אפילו אמר הוא בשעת מיתתו אין לו אח הרי זו חוששת ותמתין עד שיבואו העדים שאמרו וישאלו עכ"ל הרמב"ם ז"ל ודין זה של הרמב"ם ז"ל הוא מההוא דרב יוסף למאי ניחוש לה ואביי אמר ליה הא היכא עדים במדינת הים דידעו ולבסוף אמר לה זיל חוש לה וכבר הביאונום לעיל שהביאה הרא"ש ז"ל בתשובתו וחלק מנדון ששאלוהו דהכא אית קלא דאיכא עדים במדינת הים אבל נדון דידן ונדון של רא"ש ז"ל כדומה לן אין בה בית מיחוש כלל והרמב"ן ז"ל כתב על זה דלאו בקול בעלמא אסרוה לה אלא כדאמרינן דאיכא עדים כלומר שהוחזק הקול בב"ד וזה דעת הרשב"א ז"ל כהרמב"ן וכפי לשון הרמב"ם ז"ל שלא פירש בדין זה הוחזק בב"ד כי אם קול סתם ולא בב"ד והנה על ענין הדין שיצא עליה קול שהיא מקודשת לפלוני הרי היא בחזקת מקודשת אע"פ שאין שם ראיה ברור ופירש שם וכל שלא הוחזק בב"ד אין חוששין לו ופירש שם כיצד יהיה הקול מוחזק בב"ד כגון שבאו עדים והעידו שראו נרות דולקות ומטות מוצעות ובני אדם נכנסים ואומרים נתקדשה פלוני היום ואם הקול אינו כזה הוא קול הברה ואין חוששין לה והנה שם פירש קול שהוחזק לענין קדושין ופה לא אמר כי אם קול סתם נראה שאין צריך שיהיה מוחזק בב"ד דאם כן היה לו לפרש וכן כתב הרב בעל המגי' שדעת הרמב"ם חולק עם הרמב"ן והרשב"א שכ' שצריך שיהיה קול הוחזק בב"ד ואני אומר ובמחילה מכבודו למה נשים מחלוקת בין הרמב"ן והרשב"א להרמב"ם ונאמר שמאחר שכתב' כבר בקדושין אשם סמיך: כלל העולה כי קול שלא הוחזק בב"ד אין חוששין והוא הדין כאן ביבמה שהכל הוא איסור דאורייתא ויהיו מוסכמים שלשתם ולא שיחלקו באופן דלאו בקול בעלמא אסרוה דאמרי שיש עדים במדינת הים שידעי שיש לו אחים ולכן אמר ניזיל חוש לה שהיא קול הוחזק בב"ד והצריכה להמתין אבל נדון דידן לא יש קול לא קול הברה ולא קול דאיתחזק בב"ד כי אם הדבור שדיבר האורח עם הנפטר על השלחן למה לא יתנו לי אשה כמו שנתנו לך ויש לך אח ושתק אין בדברים הללו ממשות שלא תצא האשה מחזקתה שאין לו אחים ובשבועה שנשבע בשעת הנשואין ואין לחוש שמא נולד לו אח אחר שבא פה שם כי לא היה לו אב ולא אם כי אם גוייתו לבדו וכן רבים שהיו עמו בלמוד והיו מדברים זה עם זה היה אומר שהוא יחידי וגלמוד באומרו שלא הניח שם שום קרוב זה היה רגיל לומר בחבריו ואין לנו משימים לב כי אם הודאת פיו בשבועה חמורה דלא עביד איניש להשטות בשעת נישואין לישבע בנהוג אין אדם משטה באותה שעה ואם אחר כך שתק כשאמר לו האורח גם כן יש לך אח לפני אשתו הלעיג באשתו להקהות שיניה כמו שעושים האנשים עם נשותיהם אבל לא ח"ו ליחוש לה כלל:
ועל מה שביארנו נאמר עוד דבר דבור על אופניו שאם בנדון דידן היו שני עדים מעידים שיש לו אח הגם כי לא היינו מוחזקים שיש לו אח והיתה האשה בחזקת מותרת העדים יש בהם לבטל חזקת דהיתירא שכן מצינו בגמרא בההוא עובדא דרב יוסף דאמר למאי ניחוש לה וכו' ואמר לו אביי הא היכא עדים במדינת הים דידעי דאית ליה אחי דוק לישנא דלמודא איכא עדים הא עד אחד אינו נאמן כי לא האמינו לעד אחד כי אם להתיר האשה דאע"ג שאין דבר שבערוה פחות משנים משום עיגונא לא החמירו שאם בא עד אחד והעיד שמת בעלה תנשא על פיו אפילו שפחה אפילו עבד או אשה ועד מפי עד מפי שפחה מפי קרוביו נאמנים לומר מת פלוני ותנשא אשתו וכמו שפי' הרמב"ם ז"ל אין בודקים עדי האשה בדרישה וחקירה כמו שאר עדיות שלא אמרו חכמים בדבר להחמיר אלא להקל משום התרת עגונה וז"ל כסיף /בסוף הלכות/ גרושין אל יקשה בעיניך שהתירו חז"ל הערוה החמורה בעדות אשה או עבד או שפחה או גוי מסיח לפי תומו ועד מפי עד ומפי כתב ובלא דרישה וחקירה כמו שביארנו שלא הקפידה התורה על הערוה שני עדים ושאר משפטי העדות אלא בדבר שאין אתה יכול לעמוד על בוריו אלא מפי עדים ובעדותן כגון שהעידו שזה הרג את זה או הלוה את זה אבל דבר שאי אפשר לעמוד על בוריו שלא מפי העד הזה ואין העד יכול להשמט אם אין הדבר אמת כגון זה שהעיד שמת פלוני לא הקפידה תורה עליו שדבר רחוק שיעיד העד בשקר לפיכך הקלו חז"ל בדבר זה והאמינו בו עד אחד מפי שפחה מפי עד ועד מפי עד כדי שלא ישארו בנות ישראל עגונות עכ"ל הרמב"ם ז"ל:
אם כן זכינו לדין דהיכא כשר עד א' להתירה לא לאוסרה ולא מצינו עד אחד כי אם לדין עגלה ערופה כנודע ולענין מי סוטה ובהתרת עיגון ולא לאוסרה ולכן נקט בגמרא והא איכא עדים במדינת הים שיש לו אח והרמב"ם ג"כ כמו שביארנו אבל זה העד הגם כי היה מעיד בב"ד דרך עדות לא דרך לעג כמעשה שהיה שאמר לו מפני מה נתנו לך אשה ויש לך אח גם כן יתנו לי שודאי אין ממשות בעדות זה אף אם היה מעיד בב"ד אין להוציאה מהיתירה שהיתה מוחזק' בלי אח לבעלה עד שיעידו שנים אז הגם כי לא הוחזק יש לאוסרה כי על פי שנים עדים יקום דבר אבל בנדון דידן אין כאן בית מיחוש ומותרת להנשא לכל מי שתרצה ואין עוד להאריך וכל זה כתבתי אם יסכימו עמי הרבנים בעלי הוראה ואם לאו אבטל דעתי וה' ית' יאיר עינינו בתורתו ויצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן יח
שאלה על דבר איש אחד שאמר דברים אלו הריני מקבל עלי נזירות שמשון בר מנוח בכל תנאיו אם אזדווג עם אשתי כל ימיו אם יש התרה אם לאו:
תשובה להחכם הנעלה כבר ראיתי כל מה שכ' הרב מוהרי"ק זלה"ה בספרו וסברת מוהרי"ב ז"ל וכמה אשלי רברבי ובמה שנחלקו ובאיזה ענין תלוי מחלוקתם ואיני מאריך לחזור להשיב לפני כת"ר כי הכל מבואר שם באורך גם כן בתשובות הרב מהר"י ן' לב ז"ל בחלק ראשון כלל ו' האריך בשלשה תשובות בענין ובפרט בתשובה אחד שהוא כדומה מעט לזה בראובן שאמר אם דוניא שול תכנס בחצרי זה אני לוקח נזירות שמשון בר מנוח אשר לא אשב עם אשתי בבית אחד וכתב בתשובה לכאורה נראה שלא חל עליו נזירות שמשון ממאי דקאמר בגמרא בנזיר הריני כשמשון כבן מנוח כבעל דלילה וכו' וכתבו כל הפוסקים והמפרשים מסכימי' שאם אמר כבעל דלילה לחוד או כמי שעקר או כמי שנקרו הרי זה נזיר שמשון אבל אם אמר כשמשון בר מנוח לא אמר כלום עד שיאמר בעל דלילה או אחד מהסימנים עכ"ל בשם ר"ת וכתב מהר"י ן' לב זלה"ה ובסגנון אחר כתבו הרא"ש ז"ל וכתב כלל העולה שכלם מסכימים שאם אמר הריני כשמשון אפילו כשמשון בר מנוח לא אמר כלום עד שיאמר בעל דלילה או עקר או נקרו ואם כן בנדון זה היה נראה דכיון שלא אמר אלא בר מנוח ולא בעל דלילה שלא אמר כלום וזאת היתה סברת הרב מוהרר"י בירב זלה"ה והביא ראיות רבות לדבריו הנם כתובים בקונטרס שלו:
אמנם רבו עליו חביריו הלא המה מהר"ר אליה מזרחי זלה"ה והרב מהר"ר יעקב ן' חביב זלה"ה וזולתם מהרבני' ונמנו וגמרו הבנת השמוע' דצריך שיאמר בעל דלילה בדטעין ואמרלשמשון אחרינא נתכוונתי אבל אם הוא לא טעין אנן לא טענינן ליה כל שכן אם יאמר שנתכוון לשמשון הנזיר דפשיטא ופשיטא דהוי נזיר והביא פירוש אחר מחולקים אחרים וכתב וכמה דינות יש על החולקים על הרב מוהרר"י בירב זלה"ה וכתב כללא דמלתא יש לנו ללכת אחר סברתם שאין צריך לומר בעל דלילה בנושא דידן אלא כשמשון בלבד הוי נזיר והאריך הרבה בענין באופן שהאיש הזה הגם שלא אמר בעל דלילה נתפס בנזירות לדעת הני אשלי רברבי שחלקו עם מוהרי"ב ז"ל אמת שלדעתו אינו כלום כיון שלא אמר בעל דלילה כפי פירוש הבנת ההלכה אשר שם:
ומה שכתב כ"ת שבכל תנאיו יהיה לפחות כאחד משלשה לשונות או כבעל דלילה וכו' במחיל' בהאי מילתא לא מצינו שדברו בו הקדמונים כי אם לישנא בישה שנהגו העם ופירשו בכל תנאיו הוא דיני תנאי שמשון אסור בשר ויין ומותר ליטמא ושאר דינים אינו הבנתו לומר בכל תנאיו בכל הכנויים שהם בעל דלילה עקר דלתות נקרו אלא משפטי הנזירות וכיון שלדעת הרי"ב ז"ל כל שלא אמר בעל דלילה לית בית מיחוש אם כן מלת כל תנאיו אינו כלום כי כונתו משפטי האיש הזה שמשון ואם לסברת הרב ז"ל שמתיר שמא לשמשון אחר כיון שלא אמר בעל דלילה אם כן מהו תנאיו אין במלה זו בית מיחוש לדעת מהרי"ב ז"ל ואינו מעלה ומוריד שלא מצינו מי שדיבר בזה באופן שהשלחן לפנינו ואין פה לאכול כי מי ישים ראשו בין שני הרים הגבוהים כתות כתות של מלאכים ומה שחם לבי בקרבי והאחרון הכביד הוא מה שכתב מוהררי"ק זלה"ה בכסף משנה בסוף הלשון אחר שהאריך בקצת הדברים שביארנו כתב וז"ל ומורי הרב זלה"ה אפילו שכתב להקל באומר הריני כשמשון לא רצה לסמוך על דבריו לענין מעשה עכ"ל הרי קמן כי אפילו לדברי המקל להלכה ולא למעשה:
איברא יחקור כ"ת ויפשפש אם הוא נוהג לבטל ערב ראש השנה או ערב כפור כמו שנוהגים רוב העולם לומר אני מבטל כל נדר וכל שבועה אע"פ שלא אמר נזירות הרי הוא בכלל נדרים וזה פשוט באופן אם האיש הזה אמר כל נדר וכל שבועה שיעשה זאת השנה שיהא בטל ובשעת שקבל הנזירות לא זכר מהבטול הוא פטור ומותר ואין כאן נזירות וכבר ביארנו שנדרים ונזירות אחת הם:
וכן כתב הרשב"א דנדרים בתשובה וזה לשונו והנדרים והנזירות אחת הם שהרי היקשן /הקישן/ הכתוב דכתיב נדר נזיר להזיר והביא ראיה מפרק אלו מותרין יש נדר בתוך נדר ואין שבועה בתוך שבועה כיצד אומר הריני נזיר אם אוכל הריני נזיר אם אוכל חייב על כל אחת ואחת הרי לך בהדיא דנזירות בלשון משנה נדר סתם איקרי וזה מוסכם אין בזה מחלוקת ומי יתן כי האיש הזה יש לו מודעא ביטל נדרים ושבועות מדי שנה או עשר שנים והוא בכלל הזמן נדר או הזיר אין כאן בית מיחוש והוא שלא נזכר בשעת שנדר או הזיר כמו שפירש הרמב"ם בפרק שני מהלכות נדרים והביא סברת גאונים אחרים אבל לא קיימא לן כוותיהו והרא"ש ז"ל גם כן כתב כהרמב"ם שלא יזכור בשעת הנדר וכן נהגו באופן שאיני מוצא היתר לאיש הזה כי אם עשה מציאות זה ביטל הנדרים בראש השנה או אימתי שעשה אבל באופן אחר מי ישים עצמו בין הרים הרמים וטרחתי ולא מצאתי היתר אחר שכתב מוהרי"ק בשם הרב ז"ל ולא למעשה יען חלקו עליו גאוני עול' אף אני אני יוצא ממקומי להתיר נאם הצעיר: משה גאלנטי
 
 
@שו"ת מהר"ם גלאנטי סימן יט
זה לי כמה ימים נדרשתי להשיב על דבר שנהגו במדינה אחת לכתוב גיטין בנוסחאות קדמוניות בקצת לשונות שיש להם מחלוקת בין הפוסקים ובין כתוב כזה או כתוב כזה אינו מהדברים שח"ו פוסל הגט כי אם המנהג שנהגו כגון מלת בנפשיכי בשני יודין או באחד וכן פיטורין ביו"ד אחד או בשני יודין וכן די תיצבייין בחמש יודין או בשלש יודין תיבה אחת או שתי תיבות כל אלו החלוקים ונמצאים נוסחאו' כזה וכזה ואלו ואלו דברי אלקים חיים ולית פסול בגט ומאן דעבד כמר עבד ומאן דעבד כמר עבד הגיע לידי שאלה אחת כרצון השואל והיה כתוב שבאותה מדינה היו כותבים בנוסחא אחת מעולם מלות הללו ועתה חדשים מקרוב בא ת"ח אחד ורוצה לשנות מנהג הנוסח שהיו רגילים לכתוב מקדמת דנא אם יכול לעשות ולשנות אם לאו והשבתי באורך כי אין לו רשות שאע"פ שלפי הדין אינם מלות הללו פוסלים עם כל זה לא יפה עשה לשנות את הידוע משום שלא להוציא לעז על גיטין הראשונים שח"ו יאמרו ששנו ממטבע שטבעו חז"ל בגיטין ויוציא לעז והם לא ידעו כי לגבי הדין אינו מעלה ומוריד וכתבנו שאין ראוי וימנע מעשות עוד כזה:
ועתה מחדש סיימו קמאי דגופא דעובדא לאו הכי הוה כי אם ת"ח אחד מרביץ תורה בק"ק של מוסתערבים והוא דיין ורב עליהם מקדמת דנא ונוהג מעולם כפי הנוסחא שיש לו מימי הרבנים הקדמונים אשר היו מימי קדם דייני הק"ק והוא רגיל לכתוב בנפשיכי בשני יודין כמנהג הנוסחא שיש והגם כי הספרדים אשר שם במדינה כותבים הדיינים שלהם המלות הללו בנוסחא אחרת אין כאן בית מיחוש הגם כי היא מדינה אחת מר עביד כמנהגו ומר עביד כמנהגו ואלו ואלו דברי אלקים חיים שהרי מצינו בית שמאי ובית הלל במדינה א' קצתם היו עושין כבית שמאי וקצתם כבית הלל בענין שח"ו אינו עוקר דבר ממה שקבלו הלכה למשה מסיני חלילה והנה מלות הללו כגון די תיצביין רש"י כתב בנוסח שלו בשלשה יודין רצופים ונותן טעם ושני יודין אחרים והרמב"ם ז"ל גם כן אזיל לשיטתו וכן התוספות ובשתי תיבות ודי תיצבייין וכתב הרא"ש ז"ל שאם כתב במלה א' אם מנהג לכתוב בתיבה א' דתצבייין אין קפידא ונתן טעם דאם אין הדלת במקום אשר תהיה במקום שי"ן שתהיה שתרצי וגם על היוד שבין תי"ו לה"א אין להקפיד וכן כתב המרדכי בשם ריצב"א בפרק המגרש והעיד שבדק בכמה מקומות ולא היה יוד בין תיו להא וכתב עוד ומה שאין יוד בין תיו לצדי גם בזה אין לחוש כי אינה ראויה להיות כלל עכ"ל: וכן בפיטורין כתב הרא"ש ז"ל בשני יודין יוד בין פא לטית וכן כתב רבינו ירוחם שני יודין בשם בעלי התוספות ובטופס רבינו יחיאל ביוד אחרונה בלבד וכן מלת בנפשיכי שעל מלת זה היה המחלוקת שם באותה מדינה בין השני ת"ח בהגהות דמרדכי כתבו שלא לכתוב כי אם יוד אחד לבסוף לפי שמשמע שיש לאדם שתי נפשות ואם ר"מ לא היה כותב וכתבו אם כתוב יוד אין לפוסלו ומוהרי"ק כתב דלכתחלה יש לכותבו ביוד אחד וכתב וכן ראיתי נוהגים בלא יוד וכתב וכן אנו עושים מעשים בכל יום עכ"ל מוהרי"ק ובהלכות הגט דמרדכי כתוב בנפשיכי שני יודין וכתב וכן פשט המנהג לכותבו ובנוסח הרמב"ן כתוב בשני יודין ואין לומר שהוא טעות שאם היה דבר מוסכם מכל הפוסקים היינו אומרים הוא טעות אבל מצינו חבל נביאים נבאו בסגנון אחר בשני יודין למה נאמר שהוא טעות והוא כן מכל הפוסקים שהם מסברא זו והנה מורנו הרב ז"ל כתוב בספרו בפסק הלכה בשני יודין ובחייו אמרתי לו שנוהגים פה צפת ביוד א' ושתק וקבל שלא ישנו מהמנהג כיון שהסופרים נוהגים ביוד א' והוא כתב בשלחן ערוך בשני יודין:
הרי הארכנו באלו המלות שיש צדדים לכאן ולכאן וכיון שהדיין ההוא מזמן קדמון נהג לכתוב מלות הללו ימשוך /ימשיך/ כמנהגו ובנוסחא שלו הגם שהספרדים הסופרים שלהם כותבים בשינוי אין בזה שום בית מיחוש והחכם שנגע בכבודו בשביל דבר זה צריך כפרה יען הוציא דבר פסול מפיו וחס ושלום הוציא לעז וזה לא יעשה ויזהר על עצמו פעם אחרת שאין הדבור של תלמידי חכמים במו /כמו/ דבור הדיוט שעושה רושם בכל שהוא הלואי כל התקלות יהיו בסגנון זה שאין בזה עון אשר חטא וכל כי האי סמוכו לנא וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן כ
שאלה ראובן היו לו בתים ומת ובאתה לאה אשתו ובנה שמעון ומכרו הבתים ללוי אחר מיתת ראובן ועדיין דרים בתים /בבתים/ לאה ושמעון בנה ורחל אשתו שהיתה נשואה לו מזמן חיי אביו ראובן שמעולם לא יצאו מהבתים אפילו שעה אחת ואפילו אחר מכירת הבית ללוי ואחר זמן נפטר גם שמעון לבית עולמו ונשארה רחל ומכרה הבתים ליהודה לצורך נדונית בתה ויהודה לא היה יודע מהמכירה שמכר שמעון ולאה ללוי ואחר שהחזיק עוד יהודה שני חזקה בא לוי והוציא שטר מקויים איך קדם זה עשר שנים שקנה הבתים מלאה ומשמעון שהיו משועבדין לה לכתובתה וטען יהודה שהוא קנה מרחל בשטר מקויים שבידו והחזיק שני חזקה הוא וגם האלמנה החזיקה קודם אחר מיתת בעלה שמעון שני חזקה ובכל זה הזמן לא מחה לוי ועוד טען יהודה שהרי לא נמצאת הכתובה ללאה ואם כן לא היו הבתים משועבדים ללאה והם של שמעון היורש והיו משועבדים לכתובת רחל משעת מיתת ראובן נמצא שהמכירה שמכרו לאה ושמעון אינה מכירה כיון שהיו משועבדין לרחל והמכירה שמכרה רחל אח"כ היא מכירה. יורנו מורנו הדין עם מי ואפילו אם ימצא הכתובה של לאה אם יועיל ליהודה טענתו שהחזיק שני חזקה וקנה מרחל בשטר או לא ושכרו כפול מן השמים:
תשובה זו היא בעיני פשוטה והענין ברור שאם אין כתובתה יוצאת מתחת ידה אין לה כתובה כלל אפילו עקר כתובה ואפילו תבעה ביום מיתת בעלה אין לה כלום כמו שכתבו הפוסקים כולם הרי"ף והרמב"ם ז"ל וכתב הרב המגיד וכן כתבו הרבה מהגאונים וכן עיקר ודוקא כשהבעל טוען פרעתי או מחלה לי אבל אם מודה ודאי חייב לפורעה וכתב הרב המגיד וידוע שלעול' טוענים ליורש וכתב עוד שפשוט הוא שאין הנדוניא נגבית בשום מקום אלא כשמראה כתובת' והיכא שהיורשים מודים שלא פרעוה אע"פ שאבד' כתובתה גובה לעולם נדונייתא ואם שתקה והיא בבית אביה כ"ה שנים מחלה התוספת והעיקר אבל נדונייתה היא כתוב ולעולם גובה עכ"ל. ובזה נבוא אל הענין ונרחיב הדרוש בע"ה אם אלמנת ראובן מוציאה שטר כתובתה מתחת ידה המכר מכר שמאחר שהנכסים הם לאלמנה ולבן שמעון והיא יכולה למכור כל מה שכנגד כתובתה אבל היתר מכתובתה הוא משמעון היורש ותכף שמת אביו חל השעבוד של הקרקע מה שיתר מכתובתה לשמעון וזכתה אשת שמעון בחלק בעלה וכשנתאלמנה אשת שמעון זכתה בקרקע בחלק שהיה מבעלה לכתובתה ויכולה לטרוף מהלוקח שקנה מבעלה והיא לא הסכימה ומצד כתובתה יכולה לטרוף מהלוקח שקנה מבעלה וכ"ש שמכירתה קיימת אבל לא לכתובת בתה שאין הבנות טורפות פרנסתן היינו נדונייתן ממה שמכר אביהם אבל טורפות אם מכרו אחיהם קרקע טורפות הבנות מהלקוחות ונדון דידן האלמנה ושמעון בנה מכרו אם כתובתה בידה מכירתה עד כדי כתובתה קיימת והשאר של הקרקעות הוא לשמעון ותכף זכתה אשת שמעון ממה שירש בעלה ואין הבן יכול למכור בלי רשות אשתו שהוא משועבד לכתובת אשתו ואם אין לה שיעור כתובתה לאשת שמעון תטרוף חלק בעלה שירש מאביו ראובן ובאותו חלק מכירתו בטל אבל מה שמכרה האשה כיון שכתובתה בידה מכירתה קיימת ומכירתה ללוי קיימת עד סכום כתובתה אם הכתובה היא בעין אבל אם אינה מוציאה הכתובה מתחת ידה אין לה כלום ומה שמכרה אינו מכר שאין לאשה כתובה עד שיראנה כמו שביארנו ובפרט קרקעות שאם היו מטלטלין והיו תחת רשותה היא גובית מהם מגו אע"פ שלא יש בידה כתובתה אבל קרקעות לא בחזקת היורשים קיימין ואם היורש שמעון הודה שהיה לה כתובתה עם אביה תטול כתובתה מהיורש ויכולה היא למכור כיון שהיורש באותה שעה הודה שהיה לה כתובתה ובה שעתא כשהסכים היורש במכירתה והודה שהיה לה כתובה מכירתה ללוי קיימת מה שמגיע לסך כתובתה אבל אם יש מכתובתה הוא לשמעון וזכתה אשתו עמו רחל שעבודה על שארית הקרקע ואם לא הסכימה במכירת בעלה ואין לה כדי כתובתה יכולה לטרוף וכיון שיכולה לטרוף גם מכירתה קיימת שהיא זוכה בנכסים אחרי מות בעלה ומכירתה קיימת והגם שכתוב בשאלה שמכרה להשיא בתה אם בשביל זה אינה יכולה למחות במכירה ראשונה שמכר בעלה שאין הבת טורפת בשביל פרנסתה דהיינו נדונייתה מנכסים משועבדים אבל בשביל כתוב' אם אין לה סיפוק מכירתה קיימת:
ועל מה ששאל השואל אם מהני ליהודה טענתו שטוען שאכלה שני חזקה אם טענתו טענה אם אינו כלום שחזקה שלש שנים שאמרה היא שבא בטענת קנוני' ממך וכדומה לזה אבל חזקה שאין עמה טענה אינה חזקה כמו שהביא הרמב"ם כיצד אכל פירות כמה שנים ובא המערער ואמר לו מאין לך שדה זו שלי הוא השיבו ואמר לו איני יודע של מי הוא וכיון שלא אמר לי אדם כלום ירדתי לתוכה אין זו חזקה שלא טען שלקחה או שנתנו לו במתנה וכתב עוד הרמב"ם ז"ל בהלכות טוען וכן האוכל שני חזקה מחמת שטר שיש בידו שמכרו לו ונמצא השטר בטל בטלה החזקה ותחזור השדה עם כל הפירות לבעלים:
הא קמן שיהודה טוען שאכל שני חזקה מחמת שטר מכירה שיש בידו שקנה מרחל נמצא השטר בטל שמכרה מה שאינו שלה שהיתה הקרק' משועבדת לכתובת חמותה אלמנת ראובן אם יש לה כתובה ועד כדי כתובתה המכירה קיימת ואינו מועיל ולא מעלה ולא מוריד ענין השנים כלל לא ללוי ולא ליהודה כי לא שייך בסגנון זה ענין שני חזקה כי אם לכתוב אם מכירה ראשונה קיימת אם לאו וכבר ביארנו ברחב כל הצדדים:
ג"כ כתב השואל שדר בבתים אפילו אחר המכר כמה שנים ולא יצאו מהבית זה אינו מעלה ומוריד כי אפשר שהיה המכר על תנאי שידורו כמה שנים או בשכירות או בחנם יהיה מה שיהיה הדירה אין ראיה שלא יצאו מהבתים כי שני חזקה לא שייך בנדון דידן:
באופן כי הכלל היוצא מכל הכתוב הוא שאם הכתובה ימצא ויוצאה מתחת ידה המכר הראשון שמכרה אשת ראובן הקרקעות עד סך כתובתה היא מכירה כדין וכשורה ומכירת רחל ליהודה היא בטלה כי מכרה מה שאינה שלה אפילו אם הקרקעות שוים יותר מהכתובה היתר הויא משמעון הבן ואם לא הסכימה אשתו המכר בטל כשתבא לגבות כתובתה ולא תספיק אותו החלק שלה ומכירתה ליהודה הויא מכירה לא בשביל פרנסת הבת כי אביו מכרה ואין הבת יכולה לטרוף פרנסתה דהיינו נדונייתה מהלקוחות בלתי שהיא טוענת כתובתה:
ואם לא ימצא הכתובה והודה היורש שמעון שיש לאמה כתובה ומכרו גם כן מה שמכרו מכרו כיון שהודה היורש הודאת בעל דין כמאה וכו' ואם אחר כך מכרו הויא מכירה עד כדי כתובתה ואם שמעון הבן אינו יודע אם נפרעה כתובת אמו מאביו אם לאו העמד ממון בחזקת שמעון וזכתה אשתו רחל בירושת קרקעות חמיו ומשועבדין לכתובתה ומה שמכרה הויא קיים אחרי מות בעלה ודוקא שמכרה לגבות שטר כתובתה לאפוקי פרנסת הבת כמו שכתב השואל שהיא לנדוניית הבת זהו מה שראיתי לעניות דעתי וכתבתי והשם יצילנו משגיאות ויראנו מתורתו נפלאות אמן: הצעיר משה גאלנטי
 
 
@שו"ת מהר"ם גלאנטי סימן כא
שאלה על דבר ראובן אשר טוען כי קדש אשה והביא עד אחד בפני בית דין והעיד העד כי הוא ואחר נמצאו בשעת קדושין כשקדש את לאה והעד האחר שאומר המקדש כבר מת וזה העד מעיד שבפניו ובפני העד שמת נתקדשה והיא מכחישתו וצועקת בקול מר כי לא היו דברים מעולם ילמדנו רבינו מה דינו ושכרו כפול ומכופל מן השמים:
תשובה נראין הדברים בעיני פשוטים כביעתא בכותחא אחר דקיימא לן המקדש בעד אחד אין חוששין לקדושיו דקיימא לן כרב כהנא וכמו שפסקו כל הפוסקים חבל נביאים נתנבאו בסגנון אחד לבד ספר מצות גדול שכתב חוששין והרשב"א זלה"ה אמר לאחד מתלמידיו שהיה רוצה לסמוך על ספר מצות גדול בזה ואמר ליה מי סנו לך הרי"ף והרמב"ם ז"ל והטור וכל הגאוני' הראשונים והאחרונים שאתה מחמיר על עצמך יותר מאלו עכ"ל וכן עמא דבר דליכא בית מיחוש כלל:
והנה הרב ר' שמעון בר צמח כתב בתשובה דאפילו לדברי ספר מצות גדול שכתב שחוששין לא חשש החושש אלא כששניהם מודים אבל אם יש הכחשה ביניהם לא אמר כנדון דידן שהיא מכחישתו: ואי מספקא לן מענין שמעיד שנתקדשה בפניו ובפני אחר וכבר מת אינו כלום דהיינו עד אחד וכבר כתב הרמב"ם זלה"ה בפירוש למי שמעיין בדבריו זה הדין ממש וזה לשונו אמר עד אחד מקודשת היא זו והיא אומרת לא נתקדשתי הרי זו מותרת והכונה שאומר העד שנתקדשה קדושין גמורים בפני שנים שאם לאו אלא שיטעון מקודשת היא זאת שנתקדשה בפניו לבד היינו דינו שכתב הרמב"ם זלה"ה בפרק רביעי המקדש בעד אחד ורבותא יותר השמיענו לעיל שכתב ואף על פי ששניהם מודים אין חוששין ואין צריך לומר כשמכחישתו אלא ודאי הכונה היא שאומר כנדון דידן נתקדשה קדושין גמורין והיא מכחישתו הרי זו מותרת והוא דבר פשוט להבין ואם לכאורה מספקא לך משום מאי דכתב בעל תרומת הדשן שכתב דהיכא דהוו תרי סהדי אצל המעשה והאחד מעיד שנעשה שקבלה קדושין בפניו ובפני חבירו אע"ג דחבירו מכחישו מכל מקום לפי דבריו של זה הרי הם קדושין גמורים אם האמת כדבריו שחברו משקר וככ"ה גוונא כולי עלמא מודו דחוששין עד כאן לשונו: ראה לשונו שם ותראה שחזר בו מההיא והרב מוהרי"ק זלה"ה ראה סברתו וכתב ואינו נראה לעניות דעתי ומי לנו גדול מהרשב"א זלה"ה שכתב בתשוב' שלמ' וזה לשונו אותו העד שהעיד שבפנינו נתקדשה כיון שהאחרים אומרים שלא נתקדשה בפניהם אין חוששין לו דלא הוי אלא עד אחד וקיימא לן המקדש בעד אחד אין חוששין לקידושיו באופן שנשארה האשה הזאת פטורה ומותרת ואינה צריכה גט כלל ואין צריך להאריך במקום שאמרו לקצר זהו מה שנראה לעניות דעתי וכן נמנו וגמרו רבותי וחבירי והשם יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן כב
שאלה ראובן דר בעיר אחד והוא פאטור שמעון וסוחרים אחרים הדרים בעיר אחרת ויקר מקרה כי ראובן הפאטור הזה לקח מעות הרבה ברבית לצורך שמעון בפרטות והרבי' הזה היה ניתן לסרסורים היהודים האומרים שהיו לוקחים המעות מגוים נודעים להם לא לפאטור כי לא נראה עם הגוים ראובן הנזכר: גם שמעון הנזכר נתחייב לבעלי חובות של מקום הפאטור ונשאר עמהם שישלח להם פרעון חובותם בכ"כ סחורות ממקום מושבו למקומם וישלח ולא ישרו בעיניהם ונתנום ביד הפאטור של שמעון שימכרם לו ויפרע להם ובזה נשאר הפאטור ערבן פרען להם: גם היה חייב שמעון הנזכר לסוחרים אחרים סך מה בתנאי שבהגיע זמן הפרעון ולא יפרע שיהיה הפאטור מחוייב ליקח מעות מגוים ברבית ולפרוע להם ואחר כך באו הסוחרים בעלי חובות הנז' בהגיע הזמן כפי דבריהם ולקחו מעות מגוים ברבית והיה ראובן הפאטור פורע להם הרבית מדי חדש בחדשו והם היו אומרים שנותנים לגוים המלוים מה שהיה נותן להם הפאטור כי הפאטור לא נודע לגוים כנז' גם הפאטור הנז' נשאר ערב בעד חובות שמעון לקצת בעלי החוב בפריעת הרבית ולא הקרן וכי רבו החובות על שמעון באו על ראובן הפאטור ונתן להם הנכסים שבידו הן מה שהיה לו מנכסי שמעון הן נכסים הידועים בסימן המירקא של סוחרים אחרים נכסי יתומים ואלמנות ותלמידי חכמים ומקצת נתן מדעתו במקום שהיה ערב בעד שמעון קרן ורבית וקצת מה חובות שלא היה ערב בקרן בעלי חובות נכנס באלמות בהוגארה שלו ועם גיניצארוש לקחו והוציאו מהנכסים הידועים לסוחרים אחרים כנז': ואחר שהביאום לביתם ורשותם עשו עם הפאטור שיתרצה וכשמעם בעלי הנכסים באו וצעקו איך נעשתה הרעה הזאת בישראל לפשוט יד בנכסים הנודעים שאינן של שמעון החייב: גם מה שנתן להם הפאטור כי אין נתינתו נתינה כי הוא כגונב ופורע בחובו: גם מה שנתן או הסכים אחר כך במקום שלא היה ערב בעד שמעון כי אם הרבית לא הקרן ומה לו לפשוט יד או להסכים לפרוע מנכסי אחרים יען שאינו חייב להם: גם כי הרבית הנזכר לא היה מחוייב אחר שהוא לא הודע למלוים הגוים כי אם לסרסורים היהודים או לבעלי חובות בעצמם שהיו אומרים שלקחו מהגוים המעות לפרוע להם בעצמם מי יודע אם עולה בדין שיוכלו לעשות כן ומה גם מי יודע אם כנים דבריהם ולא לקחו עתה מהגוים כי אם מקדם קדמתה היו הם חייבים לגוים ובהגיע זמן הפרעון של שמעון החליפו השיטה וקורא להם על החוב שם חדש בינם לבינם ונמצא אם יעמדו לחשבון כי הרבית נלקח שלא כדין והרי הוא במקום הקרן ולא נשאר חייב להם שמעון אף שהיו הנכסים שלקחו ופשטו ידיהם משמעון וכל שכן וק"ו לקחת בעד מה שאינו חייב מנכסים הנודעים לאחרים וקצת מהבעלי חובות מצדיקים דיניהם כי כן מנהג אותה המדינה כי כל מה שעושה הפאטור עשוי ובעלי הנכסים מכחישים דבריהם כי מקרה הזה לא אירע בכמה זמן כדי לומר פשט המנהג ולאו בשופטני עסקינן שיתרצו הסוחרים שיפרעו מנכסיהם הפאטוריש חובות אחרים כשאין בידם של הפאטוריש נכסי הבעל חוב החייב או נכסי הפאטור עצמו ולאו כל כמינייהו לומר בדבר אשר כזה אשר לא יקרה בכמה מהשנים וחוץ מהשכל כבר פשט המנהג לכן יורונו רבותינו הדין עם מי כי עדיין יש ויש ביד הפושטים יד הסחורות בסימניהם של בעלי הנכסים ושכרם כפול מן השמים:
תשובה דן עסק ביש שנהגו שם בחליב על דבר הרבית נישא וניתן קודם באיסור זה שזה כמה ימים שמענו אסור זה שנוהגים שם היתר שלא מדעת חז"ל לא מפי ספרים ולא מפי סופרים ויש למחות בידם יען נעשה להם כהיתר ויש בכלל המעשים רבית קצוצה וחוזר לבעליו:
גרסינן בפרק אי זהו נשך מלוה ישראל מעותיו של נכרי מדעת הנכרי אבל לא מדעת ישראל כיצד ישראל שלוה מעות מגוי ברבית וביקש להחזירם לו מצאו ישראל אחר ואמר לו תנם לי ואני אעלה לך כדרך שאתה מעלה לגוי אסור וכתב רש"י ז"ל אסור דהוא ניהו דקא מוזיף ליה ברבית ואם העמידו אצל גוי מותר כתב רש"י אף על פי שישראל נותנו לחבירו במצות הגוי מותר דשלוחו הוא ע"כ בגמרא: שקלא וטריא שם פירוש מימרא זו ואוקמוה כרב פפא שאין היתר כי אם שיאמר הגוי הניחם על גבי קרקע והפטר או נשא ונתן בידו אז מותר ולא באופן אחר וכך פסק הרמב"ם זלה"ה פ"ה וז"ל ישראל שלוה מעות מן הגוי ברבית ובקש להחזירם לו מצאו ישראל אחר ואמר לו תנם לי ואני מעלה לך כדרך וכו' הרי זה רבית קצוצה אפילו העמידו אצל הגוי עד שיטיל הגוי מעותיו בידו ויתנם לישראל האחר עכ"ל: ויש בספרים שבוש שכתוב הרי זה מותר וראוי להיות הרי זה רבית קצוצה דוק ותשכח: וכתב הרב המגיד זלה"ה אפילו העמידו אצל הגוי כאוקמתא דרב פפא ומפורש שם בגמרא דאי אמ' ליה גוי הניחם על גבי קרקע והפטר ובא ישראל אחר ונטלם משם דמותר כיון שלא באו מיד הישראל לישראל וכל שכן דאמר ליה והפטר עכ"ל:
וכתב עוד שם וגוי שהלוה את ישראל ברבית אסור לישראל אחר להיות לו ערב שכיון שבדיניהם שתובע הערב תחילה נמצא הערב תובע את ישראל ברבית שהערב חייב בה לגוי והוא לשון הגמרא שם דכיון דגוי דיניה דאזל בתר ערבא הוא ניהו דקא שקיל רבית: וכתב רש"י זלה"ה ושאר מפרשים שכל שיכול לתבוע הערב תחלה אסור עד שיקבל עליו שלא יתבע לערב עד שיתבע ללוה ולא ימצא לגבות ממנו: וכתב הרב המגיד בשם הרשב"א שערב שלהם היה ערב שלוף דוץ כלומר הנח הלוה והתקע בערב ולא היה כן הגוי המלוה אצל הלוה שהרי יכול לדחותו אצל הערב ובכי האי גונא הוא דאסיר אבל אם עליו לתבוע איזה מהם שירצה ויהיה דינו כערב קבלן שלנו הרי זה מותר וכתב מלשון רבינו אין להכריח כלום: ועתה נבא למה שנהגו שם מנהג באיסור וכמו שכתוב בשאלה כי הנה היהודי הלוה אינו רואה פני גוי ואפי' אינו יודע מי הוא וה' יודע אם המעות שלהם ותולין בגוי וכבר ידעת מה שאמרו חז"ל בתולה מעותיו בגוי עתיד להפרע וכו' אלא אפילו יהיה מונח שיהיה אמת שהם מן הגוי אסור שהלוה נוטלם מיד היהודי יד ליד לא ינקה רע המעשה והגוי אינו מכיר כי אם הסרסור של עבירה והקרן והרבית ממנו יודע זהו רבית קצוצה כמו שכתב הרמב"ם זלה"ה וראוי לחכמי ישראל לגדור גדר שלא יעשה עסק זה באותה מדינה ואם היה בהלואה זו משכון ישראל ביד ישראל בחזקת הגוי היינו מוצאים היתר קצת אבל נושא זה זר שאפי' הגוי אינו רואה את ישראל כלל והרשב"א זלה"ה לא התיר כי אם שיעמדו השני ישראלים שניהם לפניו ויהיה דיניהם למי שירצה משניהם יטול אבל בנושא זה חלילה כי הוא אסור דאוריתא וכל הרבית שנטלו יחזרו כי כך כתב הרמב"ם זלה"ה הרי זה רבית קצוצה ואולי בעונות טעו בשבוש הספרים שכתוב הרי זה מותר אבל שום אדם שיש לו דעת יראה שהוא שבוש כפי לשון הגמרא ומגיד משנה ולדעתי שימצא בדפוס חדש רבית קצוצה:
הנה כבר ביארנו בענין זה כ"ש וכ"ש ששלחו ידם בנכסי המאגאזין ותפס כל אחד מה שאינו שלו שחייבים בדין להחזיר כל מי שתפס מה שאינו שלו וניכר על ידי רושם כמו שנהגו התגרים לדעת ולהכיר כל אחד שלו כל מי שחטף ונטל מה שאינו שלו הרי הוא גזל בידו וחייבים ב"ד להוציאו מידו ולהוציא בולעו מפיו ומה לנו אם הפאטור נתן מדעתו אם לאו היותו מוסר לאדם מה שאינו שלו כי הוא אם נתן בידו הרי הוא גזלן ולא נאמן וכך הוא הדין של גנב בעלמא אם גנב ופרע בהקיפו או פרע בחובו אין בזה תקנת השוק אלא הבעלים באים ונוטלים הגנבה בלא דמים וישאר חוב אלו על הגנב כשהיה וכמו שפסק הרמב"ם זלה"ה בהלכות גנבה פ"ו גנב ופרע בחובו אין בזה תקנת השוק אלא הבעלים נוטלים בידם שלהם בלא דמים: וכן נדון דידן לא ימנע או הם מעצמם נטלו הנכסים שאינם שלהם או הוא נתן להם מדעתו אם הם נטלו גזלנים הם וחייבים להחזיר ואם נתן מדעתו הוי כמו גזלן ששלח ידו לפרוע בממון אחרים מה שאינם חייבים באופן שמכל מקום חייבים כל אחד לחזור וה' יכפר בעד כי דברים הללו כשאירע נעשים על ידי ב"ד וב"ד יודע איך יעשו ובודאי כי הב"ד אשר שם לא עלה בידו כי בהולים אצל ממונם או כדין או שלא כדין ויותר מזה כתבו הפוסקים מי שחטף משכון מיד הלוה שלא ברשות ב"ד הרי זה גזלן אעפ"י שחייב ואין צריך לומר אם נכנס לתוך ביתו ומשכנו שהוא גזלן וכמו שכתב הרמב"ם זלה"ה בהלכות גנבה פ"ג כ"ש ליכנס להוגרא וליטול מה שאינו שלו לקתה מדת הדין: והרי מצינו גדול מזה מי שנתחלפו כליו בבית האומן שנטלו שלו והניחו שלהם אינו יכול ליגע בו ולא יאמר הוא נטל את שלי ואני אטול את שלו כיון שהוא בשוגג לא יגע בכלים הללו הגם כי הם תמורת שלו שהבעלים טעו עד שיחקור וידע האמת איך הוא וכמו שכתב הרמב"ם זלה"ה כ"ש ליטול מה שאינו שלהם וצריכים כפרה ותכף חייבים לחזור /להחזיר/ כל מי שיש בידו ממון שאינו שלו או מיתומים ואלמנות שאין להם או מת"ח שחייבים תכף להחזירם בידם ולשאול מחילה לבעלים שצערו אותם ואם לאו גזל הוא בידם ואם אין דין למטה כי מי יכול לדון עם מי שתקיף ממנו כמו שאמר שהע"ה יש דין למעלה וכמו שנוטל נפשו ועליו נאמר כן ארחות כל בוצע את נפש בעליו יקח וכו' ואיני יכול להאריך כי בעונותינו אנו נעים ונדים ממקום למקום ולבנו בל עמנו מפני חמת המציק וה' ית' ירחם עלינו ועל כל עמו ישראל ובזה שיחזרו בתשובה ויצילו עשוק מיד עשקו יעצור המגפה והמשחית מעל כל עמו ישראל בכל מקום שהם אמן הצעיר משה גאלנטי:
 
 
@שו"ת מהר"ם גלאנטי סימן כג
שאלה ראובן שיש כמו שנים שלשה ימים שנתרצה לתת בתו לשמעון ובעת הקדושין היה קטטה בין קרובי הבת שרצו לקחת הבת לבנם וראובן לא רצה ליתנה אלא לשמעון ובעת בא כל הקהל לקדש הבת עם שמעון נכנסו לבית שהיתה שם הבת והחביאה עצמה מעצת אמה והיו מבקשים אותה מזוית לזוית אמרו הקהל למה לכם זה הטורח יקבל האב עצמו קדושין על בתו שאלו לאב ואמר עדיין אינה בוגרת וקטנה היא וכשבא שמעון ליתן קדושין החכם שהיה אומר עמו הנוסח מלה במלה לא היה יודע שהיה לראובן בת אחרת ואמר זה הנוסח הרי בתך מקודשת לי וכו' סתם ולא הזכיר שמה אחר כך נודע לחכם שהיה לראובן בת קטנה בת שני חדשים ואם ישאלו לכל הקהל בלי ספק שאין גם אחד בהם שיאמר שעלה על דעת שהיתה כוונתם על הקטנה יורנו רבינו מה יהיה משפטם ושכרו כפול מן השמים:
תשובה על דבר זה אלהים ראיתי עולים מן הארץ זה אומר בכה וזה אומר בכה זה אוסר וזה מתיר כמו שנפרש ובס"ד בנדון זה אולי בעיני כל מעיין ומורה הוראה יסכים שאין ספק בזה ולית ביה מיחוש לגבי קטנה ונביא לשון הרמב"ם ז"ל שהוא ראש לפוסקים ואחר כך הבאים אחריו לאט לאט: משנה פרק האומר המקדש את בתו סתם אין הבוגרת בכלל ודקדקו הא קטנות בכלל תיובתא דרבא דאמר קדושין שאינם מסורי' לביאה לא הוו קדושין ותירצו הכא במאי עסקינן שאין שם אלא גדולה וקטנה ומאי בוגרות בוגרות דעלמא והקשו אי הכי פשיטא ותירצו הכא במאי עסקינן דשויתיה שליח ואפילו אמר לאביה ליהוו מעות קדושין דילך לא שביק איניש מצוה דרמיא עלויה ועביד מצוה דלא רמיא עליה מצות הבת הקטנה רמיא עליה מצוה הבוגרת לא רמיא עליה עכ"ל הגמרא והרמב"ם פסק בזה אין הבוגרת בכלל והקטנה מקודשת והבוגרת אינה מקודשת: וכתב הרב המגיד ז"ל האי דינא קושט' הוא לכולי עלמא והביא ראיות גדולות לסיוע הרמב"ם ז"ל ואין להאריך עיין שם אם תרצה: וכתב יש מדקדקים מכאן ממה שאמרו לא שביק איניש מצוה דרמיא עליה דהוא הדין למי שיש לו שתי בנות קטנות ושדך אחת מהן לאחד ואחר זמן קבל קדושין ממנו ואמר בתך סתם מקודשת לי מסתמא המשודכת קאמר וקדש במעמדן שעליה נתכוונו והביאו ראיה וסעד לזה משני אחים שקדשו שתי אחיות זה אינו יודע מי מהן קדש וזה אינו יודע מי מהן קדש אסורו' מספק היו עסוקין בגדולה לגדול והקטנה לקטן אומר אני שהגדולה לא נתקדשה אלא לגדול והקטנה לקטן וכתב שיש דוחים ראיה זו דהתם כל אחד מהם קדש אחת מהן ידועה ועכשיו לא ידע אי זה מהן קדש זה ואיזה מהן קדש זה ולפיכך אומרים כיון שעסוקין בגדולה לגדול ובקטנה לקטן חזקה שקדש לא קדש אלא היא אבל כאן שבשעת קדושין אמר בתך מקודשת לי סתם יש לומר שאין הולכין אחר אומדן דעתם וכתב שכן העלו בבית דינו של רבינו יעקב למעשה שאפילו היתה אחת מהן משודכת והיו עסוקין בה כלן צריכות גט וכן כתב הרמב"ן והרשב"א להחמיר עכ"ל הרב המגיד זלה"ה: ונראה ג"כ מדברי הר"ן בפרק האיש מקדש להחמיר וכתב שגם רב סעדיה גאון ז"ל אזיל לשיטתם וכלן צריכות גט אפילו שאינן משודכות וכן בהגהות מיימוניות נראה כוותייהו אבל ר"ת הקיל בענין זה והרא"ש זלה"ה כתב בשם ר"ת על מצוה דרמיא עליה דאיניש דאם שידך אדם אחת מבנותיו ואמר המשדך בתך מקודשת לי אנו אומרים שהמשודכת קידש משום דשארית ישראל לא יעשו עולה ולא שביק איניש מצוה דרמיא עליה ועביד מידי דעביד ביה עבירה וכ"ש אם המשודכת במעמד החתן והאב דדעתייהו עליו ובעלי התוספות הביאו שמעשה בא לפני ר"ת בבנו של הה"ר ישעי' הלוי שקדש בת עשי' א' ואמר בתך סתם מקוד' לי ולא פי' פלוני' בתך ואמר בשם ואחר כך קדש סתם דאדעתא דהכי קדיש אלא אפילו לא שידך בשם אלא שנתרצו בפה ואמר פלונית אתן לך יש לנו לומר דאדעתא דהכי קדש דשארית ישראל לא יעשו עולה ולא ידברו כזב ואפילו לא פירש בפה יש לנו לומר דקידש הגדולה משום לא יעשה כן במקומנו לתת הצעירה לפני הבכירה עכ"ל בעלי התוספות וה"ר מנחם ז"ל נחלק עליו דהוי נמי כמי שקידש שתי אחיות ודחה דברי ר"ת והעידו דאף ר"ת חזר בו ולא עשה מעשה: וכתב מוהרי"ק זלה"ה דנראה מדבריהם דלא חזר אלא ממה שהקיל דאפילו לא פירש בפה משום לא יעשה כן במקומנו וכו' אבל משאר טענות כשהיא משודכת לא חזר וכן הורה הרא"ש זלה"ה שמה שלא הורה הלכה למעשה לא קאי אלא לדבריו אחרונים שהקיל הרבה משום לא יעשה כן במקומנו וכן נראה מהטור שהביא סברת ר"ת שכן הוא שלא חזר אלא מהאחרונה אבל אם היתה משודכת אין ספק לאחרת ובתשובת הגאונים משם רב סעדיה גאון ז"ל שתמה על מי שעלה על דעתו לומר דבאומר בתך מקודשת לי שלא קידש אלא אותה ששידך שהרי בפירוש אמר שמחלוקת אביי ורבא באומר אחת מבנותיך אבל באומר בתך סתם אפשר דמורה שתפסו הקדושין בשתיהן ואין משגיחין על השדוכין הראשונים והאריך שם וסוף דבריו הילכך צריכות שני גיטין לשתיהן עכ"ל: והמרדכי בריש קדושין בשם ראבי"ה כתב דאם הא' מקבל קדושי קטנה ואמר המקדש בתך פלונית מקודשת לי כדי שלא יבא לידי ספק קידושין איזו מבנותיו קדש ומיהו אם היו מדברים תחלה על עסקי הבת ונודע איזו היא אפילו בסתם מקודשת דהלכתא כרבי יוסי דאמר אם היה מדבר על עסקי קדושין וכו': ובשם הר"ם כתב שהם קדושין שאינם מסורים לביאה ואפילו חזר המקדש תוך כדי דיבור לאחר הקדושין ופירש בתך פלונית אין מועיל דקיי"ל דתוך כדי דיבור כדיבור דמי בר מעבודת אלילים ומגדף וקדושין: ועתה נבא לשמועתנו להשיב השאלה הנה הצגתי לפניך שלחן של מלכים מערכה מול מערכה משמר מול משמר שלכאורה נראה שנדון דידן הוא גם כן מחלוקת לדברי ר"ת והרא"ש וסיעתו כיון ששלשה ימים קודם נתעסקו בה בשם עם אביה ואחר שלשה ימים קידש סתם הוא כמו ששידך ובודאי עלה נתן קדושין ואין דעתו על הקטנה: והנה כת אחרת חולקים והגאונים והמרדכי וה"ר מנחם והרמב"ן והרשב"א ובבית דינו של רבינו יעקב אפילו ששידך אחת מהן כלן צריכות גט כמו שביארנו: והנה חבל נביאים להתיר וחבל נביאים לאוסרה עד שיתן גט לשתיהן: ונאמר לעניות דעתי כי בנדון דידן כולם יסכימו דאין קדושין אלא לבת שדברו שלשה ימים קודם ולא לקטנה משני חדשים בשתי ראיות גדולות מדעת ומסברא בעיני יסכימו כלם האחד הוא שאירע שהלך המקדש עם הקהל לקדש לגדולה והחביאה עצמה שהחביאה אמה והלכו לבקשה ולא מצאוה ובהיותם בצער הקהל עם המקדש בקשו מציאות לתת קידושין על ידי אביה ובודאי שקידש לבת שהיו מבקשים אנה ואנה ולא היתה נמצאת ואמר החכם לאביה על כרחה תקבל קדושין ולא נחוש מאמה וכך עשה המקדש אפילו שאמר סתם הרי הוא כמפורש כיון שאחר שבקשוה ולא נמצאת ותכף בקשו המצאה זו לתת לאביה במקומה באמת אין כאן שום ספק לדעתי שמציאות זה הוא יותר מפורסם ממה שמבקשין: והנה תרתי לטיבותא אחד שדברו בה שלשה ימים קודם ואחר כך בקשוה ולא נמצאת ובשבילה נתן קדושין: הטענה השנית כי הגם כי לא נתנו דבריהם לשיעורין כשאמרו בנות קטנות לא דברו בספק בת שני חדשים ללידתה כי אינו עולה בדעת איש גדול בקומה ובשנים עלה בדעתו או בדעת האב לקדשה וימתין עד שתהיה ראויה לביאה ועוד ששם היתה הבת הקטנה ומה היו מבקשים הנה הקטנה שם היתה אלא ודאי לא עלה על לב לא של מקדש ולא על לב אביה ולא על לב שום בריה ואינו דומה כלל לענין שחלקו הפוסקים הרי הבת הגדולה היא מקודשת ודאי ולקטנה בת שני החדשים לא יפול בה שום ספק ואין בה שום מיחוש זה מה שעלה במחשבתי בזה אם יסכימו רבותי שכל דבר של איסור ולא ממון קודם חתימתי אתנה אם יראו דברי אלה לעיני רבותי וחבירי הנה מה טוב ואם לאו אני מבטל דעתי מפני דעתם: הצעיר משה גאלנטי:
 
 
@שו"ת מהר"ם גלאנטי סימן כד
שאלה ילמדנו רבינו מורה צדק על שלשה אחים ראובן שמעון ולוי שנשתתפו האחים ביחד והאריכו בחברתם דשנים ורעננים ואכלו הריוח שלהם כל איש לפי ערכו כאשר יושת עליו בפלילים: ויהי כאשר נשלמה חברתם הלך אחד מהאחים למדינת הים וסחורתו בידו ורווח בסחורתו מה שסייעוהו מן השמים ויהי כאשר בא ראובן מתוגרמה מצא שנפטר אחיו מגו מרעיה וחיי למר ולכל ישראל שבק השתא לנהיר לן מר עיינין אי הני ראובן ושמעון ולוי מתחייבי לתת ליתמי שמעון מהריוח שרווחו אחר עבור זמן שותפותם או לאו: וטפי מהאי איכא דכד אזל ראובן למדינת הים לתוגרמה חילה פניו אחיו שמעון שיקח מתוגרמה כתבי' מאת המלך יר"ה הנקראים מוכרש ויוציא לאור משפטם והשיב לו אחיו ראובן שאינו רוצה להניח עצמו בדבר הלזה יען וביען כי דבר קשה הוא ועל זה עבר ביניהם זמן וכמה פעמים כפולות ומכופלות חילה פניו בדבר הלזה באופן שאמר לו שמעון לראובן עשה עמי זה החסד ותוציא לאור המשפט הזה ונתן לו על זה סחורה שימכרה שמה ויעשה הדבר הלזה והכתבים הנזכרים הם לחמיהם של האחים הנזכרים שהאחים הנזכרים היו נשואים לשלשה אחיות בנות יהודה: עתה שואל יהודה אבי הבנות כתובת בתו ונכסי עזבון שמעון לבניו היתומים עתה יגדל נא כח מורה צדק להוציא לאור המשפט ודרך תבונות יודיענו אי הני ראובן ולוי יתנו מהריוח שירויחו אחר עבור הזמן זמן שותפותם אם יתנו ליתמי שמעון הריוח הנזכר או לאו: והאי גברא ראובן אם יפרע ההוצאה אשר פיזר לעשות הכתבים אשר הוציא מאת המלך יר"ה ואם יתחייב שבועה על ההוצאה אשר הוציא יורנו רבינו מורה צדק ושכרו כפול ומכופל מן השמים:
תשובה לשון הרמב"ם סוף פרק ה' מהלכות שותפין מת אחד מהשותפין או אחד מהמתעסקים בטל השותפות או העסק אף על פי שהתנו לזמן קצוב ולא הגיע עדין הזמן בטל השותפות והטעם שכתב שכבר יצא הממון ליד היורשים וכתב שכן כתבו הגאונים וכן סברת הטור סימן ק"ע והביא לשון הרמב"ם בעצמו עם סברת הגאונים וכתב שכן סברת אביו הרא"ש ז"ל וכן בנמקי יוסף בפרק המקבל בשם הרמב"ן והרשב"א והר"ן ובשם הרשב"א כ' גדולה מזו מי שהפקיד את שלו ביד אחר להתעסק ומת אפילו בניו גדולים וראויים לכך אין בניו מתעסקים אחריו עד זמן העסק שביד אביהם: ואף על פי שזכה האב בעסק ליטול ממנו חלק בראש בריוח אין בניו במקומו מפני שיכול לומר אביהם נאמן אצלי ולא אתם וכתב שכן נראה מדברי הרי"ף שכתב בפרק המקבל גבי קרו ליה עיסקא שאם מת לא יעשה מטלטלים אצל בניו והביא שם שכן כתב הרמב"ם זלה"ה בשם הגאונים וכן סברת הריטב"א בשם רבו: איברא שהמרדכי כתב בפרק המקבל ובפרק הגוזל ומאכיל שסובר כרבינו מאיר על המלוה לחבירו למחצית שכר ומת הלוה ואינו רוצה להניח הממון בידי אלמנתו כתב דאם הלוה לו בסתם סתם מלוה שלשים יום והאי עיסקא פלגא מלוה ופלגא פקדון ואם הלוה לזמן קצוב ועדיין לא הגיע הזמן נראה לי דאינו יכול להוציא מידה דכל המפקיד על דעת אשתו ובניו הוא מפקיד וישאו ויתנו בהם כל ימי משך השותפות או העיסקא והביא ראיה מאלו נערות הניח להם פרה שאולה משתמשין בה כל ימי שאלתה וכתב בשם הר"י משה דמשם אינו ראיה דדילמא דוקא הוי גבי שמירת בהמות אבל בעיסקא יכול לטעון הם אינם יודעים להתעסק ולהשתדל כמו אביהם וכתב בשם ריב"א שהיה מסופק שהוא הדין אם שבק זוזים עכ"ל בעל נמוקי יוסף זלה"ה:
הא קמן חבל נביאים מתנבאים בסגנון אחד שבוטלה השותפות ונאמר שאפילו לדעת רבינו מאיר ז"ל בנדון דידן יודה שאפילו שכבר כלתה זמן השותפות ונמשך שעדיין לא נטלו כל אחד חלקו הילכך כל מעות שנשארו שהן ריוח עד יום פטירת השותף זכו בהן היתומים כיון שהיה אביהם קיים אפילו עבר הזמן כיון שהמעות הם בשותפו' זוכ' כ"א בחלקו ואפי' אחר שנפט' כיון שהמעות הוא משלשתם והוא היה מתעסק בחזקת שלשתם בחושבו כי הם בחיי' חייתם ושלשת' זוכי' והיתומים במקום האב שאם המתעסק היה יודע מפטירת שמעון ושם במקומו היה מתנה או לפני ב"ד או עדים איך בטלה השותפות כיון שמת אחד מהשותפין היה רשות בידו וכל מה שהרויח אח"כ לא היו זוכים היתומים כי בטלה השותפות בחלק שלישי אבל מאחר שלא ידע ממיתתו והרויח במעותם זכו שעיקר הוא בכוונת השליח כמו שנפרש ובכיוצא בזה כתב הרמב"ם ז"ל בפ"ז מהלכות מכירה וז"ל הורו מקצת המורים שאם קנה ראובן סחורה לעצמו במעות שנתן לו שמעון אחר שזקפן עליו במלוה הרי זה קנה לעצמו ומקבלין ממנו כשאמר זקפתי המעות על עצמי במלוה ואני אומר שאין דין זה דין אמת אלא המקח של משלח ושלשה שנתנו מעות לאחד לקנות להם מקח אם היו המעות מעורבות וקנה במקצת הדמים אף על פי שהיתה כוונת השליח שזה שקנה לאחד מהן הרי המקח של כלם וחולקים אותו לפי מעותם היה מעות של אחד מהם צרורים וחתומים אף על פי שהיה בלב השליח הזה שיקנה המקח לכולם לא קנה אלא זה שנקנה המקח במעותיו בלבד עכ"ל: ודעת הרי"ף כדעת הרמב"ם ז"ל ותלמידי הרשב"א גם כן כהרמב"ם: וכלל העולה מדברי הרמב"ם ז"ל אם היו הדמים מעורבים בין שעירבם השליח אף על פי שלא נתכוון לקנות אלא לאחד הרי הוא לכולם זהו מה שנראה מדבריו וכן פירש רש"י זלה"ה:
ובזה נבא לנדון דידן מאחר שהם שותפין והמעות מעורבות ולא ידע מפטירת שמעון שאז היה יכול למחות בטענת מת אחד מהשותפין ולא ידע ולא מיחה כל מה שימצא ריוח בין הסחורות זכו היתומים חלקם ואין בזה פקפוק ומשם והלאה אין להם שום הנאה מכל מה שירויחו אם לא שיתנו מחדש וישארו השני שותפין והיתומים ואבי יתומים ודיין אלמנות יחוס עליהם: ועל מה שטען אם חייב ליפרע יהודה מה שנדר לו להוציא הכתבים לית דין צריך בשש כי ודאי חייב כי שליחותו עשה ואין שייך בזה לא קנין ולא שבועה העושה שליח אין צריך שום דבר כי אם הלך ועשה שליחותו חייב לו בכל מה שהוציא ושכר עמלו גם כן: איברא שצריך לישבע כדין כל מי שבא להוציא מחבירו שאינו נוטל אלא בשבועה בנקיטת חפץ כעין של תורה ואף על פי שאינו נותן שכר על שליחותו חייב לישבע כעין של תורה וכמו שכתב הרמב"ם ז"ל פ"ט וז"ל המשלח ביד חבירו חפץ למוכרו או ששלח מעות בידו לקנות לו פירות או סחורה אף על פי שלא נתן לו שכר על זה ולא חלק בה ולא הנאה בשליחותו הואיל ונשא ונתן בממון חבירו הרי הוא כבן בית ויש לו להשבע מספק שלא גזל לו כלום בעת שקנה הסחורה או מקצתה או המעות שמכר לו מהן עד כאן לשונו:
ועתה אאיר עיניך אתה השואל בזה הגם כי כתבנו סברת הרמב"ם ז"ל בפשוט עוד לאלוה מלין: דע לך כי השותפין והאריסין והאפוטרופוסין שמנו ב"ד והאשה שהיא נותנת ונושאת בבית ובן הבית כל אחד מאלו נשבעים מדבריהם בטענת ספק שמא גזל את חבירו במשא ובמתן או שמא לא דקדק בחשבון ותקנו שבועה זו מפני שמורים היתר ואומרים שהם ראויים להם מפני שנושאים ונותנים וטורחים לפיכך תיקנו שבועה בטענת ספק כדי שיעשו כל מעשיה' באמת ובאמונה ואין אחד מאלו נשבעים בטענת ספק עד שיחשוד אותם המשביע בשתי כסף שהם שתי מעין אבל אם חושדן בפחות מזה אינם נשבעים מכאן הורו רבותי שאם מת השותף האחד אין היורש יכול להשביע שותפו של אביו בטענת ספק שהרי אינו יודע הדבר שהיה חושדו אביו כדי שיחשוד אותו זה היורש בשתי כסף: ויש מי שהורה שמשביע אותו היורש בטענת שמא וכזה ראוי לדון שהרי היורשים משביעין את האשה שנעשה אפוטרופא בחיי בעלה וכתב שישבע בנקיטת חפץ עכ"ל הרמב"ם זלה"ה והלכו לשיטתו כל סיעתו באופן דנקטינן ישבע כמה הוציא להוציא הכתבים בשביל אביהם ויתן להם השאר אם יותיר מהסחורה שנתן לו אביהם ויהודה אב האלמנה יטול כתובת בתו בהרשאתה וב"ד אם יראו להם שיכנס אפטרופוס בעד היתומים יעשה שבח ב"ד יפה זהו מה שהורוני מן השמים וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן כה
שאלה יורנו רבינו ראובן שמת וקודם מותו צוה ומסר סך מעות ביד בנו שיהיה הקרן קיים והפירות לקופת עניים וכן יעשה שנה בשנה בל יחסר המזג ואחר פטירתו כמה שנים נתברר שירד בנו מנכסיו ולא כלייא קרנא יורנו רבינו אם מוציאין המעות מיד בנו ויהיו ביד אחר לתועלת קופת העניים אם לאו ושכר המורה כפול ומכופל מן השמים:
תשובה בפרק הנזיקין גרסינן עמרם צבעא אפטרופוס דיתמי הוה אתו קרובי דיתמי קמיה דרב נחמן אמרו ליה קא לביש ומיכסי מדיתמי אמר להו כי היכי דלשתמען מלי קא אכיל ושתי ולא אמיד שאין לו נכסי אימור מציאה אשכח אמרו ליה קא מפסיד נכסי דיתמי אמר להו אייתו סהדי דמפסיד ואסלקיה דאמר הונא חברין משמיה דרב אפטרופא דמפסיד מסלקינן ליה דאתמר אפטרופא דמפסיד רב הונא אמר מסלקינן ליה דבי רב שילא אמרי לא מסלקינן ליה והלכתא מסלקינן ליה ע"כ בגמרא שם וכתב הרמב"ם ז"ל בהלכות נחלות וז"ל ב"ד שהעמידו אפטרופוס ושמעו עליו שהוא אוכל ושותה ומוציא הוצאות יותר ממה שהוא אמוד יש להם לחוש שמא מנכסי יתומים הוא אוכל ומסלקין אותו ומעמידין אחר אבל אם מינהו אבי יתומים אין מסלקין אותו שמא מציאה מצא ואוכל אבל אם באו עדים שהוא מפסיד נכסי יתומים מסלקין אותו והסכימו הגאונים שמשביעים אותו עכ"ל: וכתב הרב המגיד ז"ל מסלקין מחלוקת רב הונא ודבי שילא אינו אלא באפטרופוס שמינהו אבי יתומים שאם במנהו ב"ד היכי אמרי דבי שילא דלא מסלקינן והלא אין לב"ד לברור אלא אדם נאמן ויודע לשמור נכסים ואם טעו בזה ומנוהו למה לא יסלקוהו נמצאת קולא בא ליתומים על ידי ב"ד אלא ודאי לא נחלקו אלא במינה אבי יתומים ומאי דאמרינן מציאה אשכח אינו אלא כשמינהו אבי יתומים שאין ב"ד מסלקין אותו אלא בראיה ברורה וגמורה שמפסיד ודלא כרב שילא שאומר אף אם יפסיד אין מסלקין אבל אם מינהו ב"ד אין תולין במציאה שאינה מצויה כיון שאוכל ושותה יותר ממה שהוא רגיל וממה שהוא אמוד מסלקין אותו: והנה לא פירש השואל ממה נפשך שמפסיד וקא כלייא קרנא אם מחמת שאינו יודע לשאת ולתת או אוכל ושותה מכל הצדדים הגם כי מעשה דעמרם צבעא דהוה מפסיד ולא פירש בגמרא מהו ההפסד דהוה מפסיד ופירש רש"י זלה"ה דלא הוה מפרנס הקרקעות כראוי להם וקוצץ אילנות וזהו ההפסד והיה זה ההפסד מחמת שלא היה בקי ומתרשל בהם נקרא הפסד וסלקוהו כך נדון דידן אנן סהדי שאם היה המצוה יודע שזה מפסיד בכל שנה ומכלה הקרן לא היה משים אותו לאפטרופוס בין ההפסד מחמת רוע מזלו בין שיהיו ידיו פתוחות להוציא הוצאות ב"ד יכולים לסלקו שכוונת הנפטר הוא שיהיה הקרן קיים ופירות לעניים וכיון שאינו ראוי לכך תמיד שאם היה מפסיד שנה אחת ומרויח שנה אחרת הוה אמינא כך הוא דרכן של בני אדם עת לאבד ועת להרויח אבל תדיר בכל שנה ושנה הוא מפסיד לא הגם כי יהיה אדם כשר וירא שמים הוא קשה יום ומרוע מזלו מפסיד והולך ומכלה הקרן אינו ראוי וחייבים ב"ד לסלקו ולשים אדם שיהיה בקי לשאת ולתת באופן שיהיה הקרן קיים והריוח להקדש לכפרת נפשו וענין זה פשוט וברור כשמש ואין ראוי להאריך: הצעיר משה גאלנטי
 
 
@שו"ת מהר"ם גלאנטי סימן כו
שאלה ראובן משכן בית אחד לשמעון בסך מאתים גרושוש בגרושוש ואותו זמן לא היה הפרש בין זהובים לגרושוש והיו נותנים חמשה זהובים בסך שמנה גרושוש ועתה בעת פדיון המשכנתא הוקרו הגרושוש ושוין שבעה גרושוש וחצי בחמשה זהובים ובשטר לא הוזכרו זהובים כלל ומה גם שמקצת המעות שנתן שמעון לראובן בעת לקיחת המשכנתא היה גרושוש בגרושוש ילמדנו רבנו מה יהא דינו אם חייב ראובן לפרוע גרושוש בגרושוש ושכרו כפול ומכופל מן השמים:
תשובה זו אינ' צריכ' עיון רב כי מובנת מעצמ' כי חייב לתת לו כ"כ גרושוש או זהב כמו שיוצא באותה שעה כי הדבר פשוט שכיון שכתוב בשטר כל כך גרושוש בגרושוש כך חייב לשלם אחר כך אם הוקרו הגרושוש דהוזל הזהב שאינו שוה כי אם גרוש"ו אחד וחצי מה לנו בזה ועם מה שכתוב בסוגיא בפרק הגוזל עצים והביאו הרמב"ם זלה"ה פרק ד' מהלכות מלוה ולוה המלוה את חבירו על המטבע ופירש הרב המגיד פירוש על המטבע שכל המלוה הן פירות שקצץ להם דמים הן מעות על סמך המטבע היוצא הוא מלוה הכל ולחשיבות הצורה הוא מתכוין וזהו על המטבע ולא אמר המלוה סתם וכן כתוב בהלכות שהכונה בכל מי שחייב מעות לחבירו וכן הכותב לאשה בכתובתה ופירש משקלו והוסיפו על משקלו אם הוזלו הפירות והסחורות מחמת התוספת מנכה לו שיעור התוספת אפילו הוסיפו עליו כל שהוא ואם לא הוזלו מחמת התוספת אינו מנכה לו אלא נותן לו מטבע היוצא באותה שעה ופירש הרמב"ם ז"ל במה דברים אמורים בשהוסיפו עליו עד חמישיתו כגון שהיה משקלו ארבעה ועשאו ה' אבל אם הוסיפו לו יותר על חמישיתו מנכה לו כל התוספת אף על פי שלא הוזלו הפירות והוא הדין למלוה על המטבע ופחתו ממנו עכ"ל:
הרי לך שאפילו שבשעת פרעון הוסיפו על הגרושוש עד משקל חמשיתו אם לא הוזלו הסחורות מחמת התוספת נותן לו הגרושוש כהוספת כסף עליו ואין בו איסור רבית כלל כי כך הוא הדין: אם כן נדון דידן אם הוקרו הגרושו' בכל שמנה חצי פחות והוזל הזהב לא נשתנו הסחורות בשום מדינה בשביל שינוי זה אלא הכל כדקאי קאי בזמן המשכנתא היו שוין חמשה בשמנה אחר כך בשעת פרעון הוזל בכל חמשה זהובים חצי גרוש"ו הוא כמו פרעון הראשון שכל דבר שיקנה כל כך יתנו לו בשביל החמשה זהובי' שנפחתו חצי גרוש"ו כמו בראשונה שהיה הזהב שוה יותר חצי בכל חמשה וזה אינו כלום כל עוד שלא הוקרו הסחורות והפירות כל זה במונח שהי' הכתב של שטר סתם כל כך זהובים והיו אז שוים חמשה בשמנה הוה מדינא כל מה שכתבנו שחייב ממטבע כמו ששוה בשעת פרעון כ"ש וכ"ש שכתוב בפירוש שעשאן גרושוש בגרושוש וזקפן עליו חוב כל כך גרוש"ו שפשיטא ופשיטא שיתן לו גרושוש בגרושוש ואינו מנכה לו כלל משיווי הראשון כי אינו עולה בדעת ואין צריך להאריך כי הם דברים ברורים כשמש ובמקום שאמרו לקצר אין רשאי להאריך: נאם הצעיר משה גאלנטי
 
 
@שו"ת מהר"ם גלאנטי סימן כז
שאלה ראובן ושמעון אחורי בתיהם יש להם שתי גנות זו לפנים מזו וכותל מפסיק בין שתיהם גובה עשרה טפחים כדין ועתה ראובן רוצה לעשות גנתו בתים והתחיל לבנות מן הכותל המפסיק בין שתי הגנות ורוצה לפתוח בכותל הזה חלונות גדולים על גנת שמעון ושמעון מעכב עליו על פתיחת החלונות בטענה שאם יפתח החלונות על גנתו יהיה לו חזקה נגד החלונות ואם היום או למחר ירצה לבנות או לנטוע אילן או לעשות שום דבר לפני החלון ויהיה מאפיל החלון ימנעהו ראובן ונוסף עוד היזק ראיה שנכנסים שם לאכול ולשתות או לטייל או להשקות את הגן כנהוג בגנות שלפני הבתים ואינו יכול להסתר מפניו. יורנו מורנו אם יכול ראובן לפתוח חלונותיו על גנת שמעון ואמרינן אין היזק ראיה בגנות כמו שכתב הרב המגיד לדעת המחבר בפ"ב מהלכות שכנים וכל הקודם ובונה זכה. או כי אמרי' מה שכ' הרב הוא דוקא בזמן שהם גנות כבתחלה ובכותל עשרה טפחים סגי שאינו כי אם לשמירה בעלמא ומה גם ישיבתם בגנות אינה בקבע ולזה אין בו היזק ראיה וגם כל אחד ואחד מהם אם ירצה לנטוע או לחפור או לעשות שום דבר סמוך לכותל שמפסיד ביניהם אין האחר יכול לעכב על חבירו כל אחד עושה בחלקו מה שהוא רוצה: אמנם בנדון דידן שעתה חדש ועשה הגנה בית דירה אם יפתח החלון היזקו קבוע ואם ירצה שמעון בעל הגנה לבנות או לעשות שום דבר בחלקו לפני החלון ימנעהו ראובן בטענת חזקה ויש לו ד' אמות נגד החלון ויאבד את זכותו: היוכלו לעכב או לא: יורנו מורה צדק ושכרו כפול ומכופל מן השמים:
תשובה שם במשנה פרקא קמא דבתרא תנן וכן בגנה מקום שנהגו לגדור מחייבים אותו אבל בבקעה מקום שנהגו שלא לגדור אין מחייבים אלא אם רצה כונס בתוך שלו ובונה וכו': וכתב הרמב"ם ז"ל פרק שני דשיעור הגנה והבקע' עשרה טפחים: וכתב הרב ז"ל שדעת המחבר שאין היזק ראיה בגנה ולפיכך די בעשרה טפחים כדי שיתפס הגנב ולשמירה בעלמא והגם כי קיימא לן שאסור לאדם שיעמוד על שדה חבירו בשעה שעומדת בקומתה אינו אלא מדת חסידות אבל לא נכריח לגדור ארבע אמות בשביל כך וכ' ודברי טעם הם אלא שהסוגי' של תחלת הפרק קשה עליו וכתב עוד וז"ל וכבר שאלו חכמי לוניל למה לא כתב ארבע אמות מדין היזק ראיה והשיב להם בחייו עכ"ל: והרמב"ן ז"ל כתב על דברי הרמב"ם זלה"ה ואינו נכון ולא כל דעת רבותינו שחולקים עמו: נמצא אליבא דהרמב"ן ושאר הגאונים דסברו שצריך בגנה ארבע אמות סוברים שיש היזק ראיה ולדעת הרמב"ם שדי בעשרה טפחים סובר שאין בגנה היזק ראיה:
והנה נדון דידן אפילו לדעת הרמב"ם ז"ל שסוב' שאין היזק ראיה בגנה הוא כשהן גנות שתיהן אבל אם בעל גנה אחד רצה לעשות גנה בתים ורוצה לפתוח חלונות בעל הגנה מעכב שמלבד היזק הראיה ירצה היום או למחר ליטע בשלו עצים ואילנות ויאפיל החלונות ויבא בעל החלון ויעכב שלא ליטע או היום או למחר ירצה שותפו גם כן לעשות בתים ולהניח מקצת הגנה לעשות חצר ויזיקנו זה בחלונותיו ואינו יכול לטעון זה אפתח עתה חלונותי שאינו מזיק לך לדעת הרמב"ם ז"ל שאין בגנה היזק ראי' וכשתבא אתה לבנות בתים וחצר אסתום אותם כי כבר כתב בזה הרשב"א זלה"ה וז"ל ראובן הבא לפתוח חלון על חצר חבירו במקום שאינו מזיקו עכשיו בהיזק ראיה ושמעון טוען שהוא יבנה בשלו היום או למחר ויזיקנו בראיה שהדין עם שמעון לעכב על ידו משום דלא בעי למיק' בהדיה למחר בדינ' כשיבא לבנות ואפילו אם רצה לכתוב שטר הודאה בכך אין שומעין לו דנמצא זה צריך לשומרו מן העכברים וכן דעת הראב"ד והריב"ש וכתב שכן דעת האחרונים וכן דעת ה"ר יונה והרמב"ן והכי נקטינן:
נמצינו למדין שמה שכתב הרמב"ם ז"ל שאין בגנה היזק ראיה אינו מוסכם וכל הגאונים חולקים עליו שיש היזק ראיה וצריך ארבע אמות ולפי דעתי אינו יכול לפתוח חלונות ובפרט שהוא היזק תדיר שישב כל היום כולו בביתו בחלון להביט כל מה שעושה בגינה: ולענין נ"ד אפילו הרמב"ם ז"ל לדעתי יודה מהאי טעמא דכתיבנא שהיום או למחר ירצה לבנות גם כן הוא בתים וחזר ויזיק בהיזק ראיה וגם אינו יכול לטעון כשיבקע הנוד כשתבא לבנות אסתום מטעם שכתבנו לדעת כל הפוסקים וזה ברור ואין צריך להאריך במקום שאמרו לקצר וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן כח
שאלה יורנו מורנו מורה צדק על ראובן שיש לו בית במסילת היהודים והיא קרובה לגאמ"ע דהיינו בית תפיל"ת תוגרמי' ומחמת הקורבה הזאת כל עת וכל שעה מציקין ומזיקין הערכאות ליהודי הנזכר וחומסין ומפסידין אותו ממון והוא בצער גדול בכל עת ורגע למקרה ופגע וכדי לצאת מהצער והסערה הזאת מבקש למכור הבית ושום ישראל מבני המצר אינם רוצים לקנות שהם גם הם מתייראים ופוחדים מזה הצער והחמס שחומסין לראובן הנז' ואינו מוצא מי שיקנה הבית כי אם תוגרמי' וגם אם מוצא יהודי אחד מיוחד שרוצה לקנותה מבקש ללוקחה בפחות מחצי שיוויה וערכה באומרו שאינו יכול למוכרה לתוגר מן הדין דמשמתינן למוכר עד דמקבל עליה כל אונסא דמתייליד ליה לבעל המצר ובעל הבית זה אינו מכווין במכירת הבית להרוויח או לקנות בית אחר טוב ממנו רק להנצל מצרתו כי לא יוכל לסבול כל שעתא ושעתא פסידא דממונא ינהיר לן מר בטובו וחסדו ויודיענו אם הוא אנוס על דבר זה ויוכל למכור לתוגרמים כי אונסו ניכר ומפורסם לכל ואם כשהטילו חכמים עליו כל אותו החיוב שיקבל עליו הוא כשמוכר להרויח או להכעיס אבל מי שהוא אנוס בצער וסכנה כזה לא רמו עליה רבנן חיובא או דילמא לא שנא: על כל אלה יביאנו מעלת קדושתו במשפט עיונו ומה שהוא מבין בזה ושכרו מן השמים כפלי כפלים בשבח המגיע לכתפים ויראה אם יש שום סיוע מהאי דכתב הרא"ש ז"ל בפסקיו בפרק המקבל: והוא שיכול למוכרה לישראל באותם הדמים שקונה אותה הגוי אבל אינו חייב למוכרה לישראל בפחות: וכי היכי דלא מכריחינן למוכרה לישראל בפחות הכי נמי לא מכריחינן ליה לקבולי אחריותא דגוי עליה היכא דאיכא אונסא וצערא כי האי גונא עד כאן השאלה:
תשובה דבר זה פשוט מפי ספרים ולא מפי סופרים שהרי כתבו הפוסקים והם בעלי התוספות בפרק המקבל והמרדכי הלכה למעשה דאם המצרן אינו רוצה לקנות מוכרה לגוי בלי שום עונש וכן בעל העיטור בשם מתיבתא כתב דהכי מסתברא וההגהות מיימוניות בפרק י"ב מהלכות שכנים כתבו שאם ישראל רוצה לקנותו יכול להשאיל ולהשכיר ולמכור כדאמרינן בפרק לא יחפור לא ישאילנו ולא ישכירנו לסופר גוי משמע הא לגוי שאינו סופר מותר וכן כתב ר"י והרא"ש הקיל ידו מכולם וכתב והוא שיכול למוכרה לישראל באותם הדמים שקונה הגוי אבל אינו חייב למוכרה לישראל בפחות וכן פסק הרב מוהרי"ק זלה"ה להלכה כהרא"ש עיין סימן קע"ה ואפילו אם יש אי זה חולק שיש מי שכתב מהגאונים שאפילו אינו מוצא ישראל שרוצה לקנותה וגם המצרן אין לו במה לקנותה אפילו הכי אינו רשאי אפילו שהוא עני ואין לו במה להתפרנס יתפרנס מן הצדקה ולא יגרום היזק לחבירו עד כאן: הגם שכל שאר הגאונים ואשלי רברבי חלקו בזה והלכה כמותם עם כל זה נדון כזה שמחמת שבכל יום מעלילים עלילות ומפסידי' והולך הכל לאיבוד ויאבד הבתים והבעלים כולי עלמא מודו אפילו אלו הגאונים שיכול למוכרה דלאו כל שעתא ושעתא יפסיד ממונא ולכן יש לו רשות למוכרה למי שירצה ואין המצרן ולא שום אדם יכול לעכב על ידו והדבר פשוט בלי אריכות ואינו ענין שתלוי בשקול הדעת כי אם ללכת בעקבי הפוסקים ולעשות מעשה והשם יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן כט
שאלה שטר שכתוב בו באופן זה וז"ל בפנינו עדים חתומי מטה הודית היקרה רחל אלמנת ראובן הודאה גמורה שרירא וקיימא המודה בפני ב"ד חשוב וראוי שמרצון נפשה בלי שום זכר אונס כלל כי אם בלב שלם ובנפש חפצה ודעת נכונה ומיושבת נתרצית ונתחייבה חוב גמור לשמעון יצ"ו כל כך גרושוש בתנאי גמור שאין זמן הפרעון מתחיל כי אם מהיום עד חצי שעה קודם מיתתה ולהיות שממונה של מרת רחל הנז' הוא ביד לוי אשר במקום פלוני על ריוח נתחייבה עוד מרת רחל הנז' מהיום לכל שנה ושנה עד חצי שעה לפני מותה יחשב יחד וגם אותו הסך יגבה ראובן הנז' או באי כחו מממונא בתורת חוב גמור חצי שעה קודם מיתתה הכל באחריות גמורה ובשעבוד כל נכסיה מקרקעי ואגבן מטלטלי שקנתה ושתקנה בשעבוד עצמה ויורשיה אחריה לכל הנ"ל בכל חזוקי סופר מתא וקנינה אנן סהדי חתומי מטה מהיקרה מרת רחל הכל קנין גמור מעכשיו במנ' דכשר למקניא ביה על כל הנ"ל וחומר וחוזק שטר הודאה זו כחומר וכחוזק כל שטרי הודאות הנעשים בישראל כהוגן וכתקון חז"ל דלא כאסמכתא ודלא כטופסי דשטרי בבטול כל מיני מודעות שבעולם מראשון ועד סופן ובפסול עדיהן והיה זה ביום פלוני מחדש פלוני ושנת פלונית וקים: ראובן בן יעקב: לוי בן יהודה: ע"כ טופס השטר וחתימת ידי העדים:
עתה יורנו רבינו אם מרת רחל הנז' יכולה לאכול כל ממונה בטענה שהיא אומרת שאינה חייבת החוב של זה השטר רק חצי שעה קודם מיתתה ושמעון בעל השטר טוען בתנאי זה הניח מעותיו הסך הנז' שירויחו ביד לוי וגם היא הודית בדבר ועתה היא רוצה לאכול קרן וריוח ושמעון רוצה לעכב המעות הנשארים ביד השליש לוי ילמדנו רבינו אם יש כח ביד שמעון לעכב מהיום והלאה ושלא להניח לה לאכול מן הקרן ומה שיגיע לערך השטר הריוח משעת זמן השטר מאחר שכתב בשטר מהיום נמצא שהתחיל החוב מהיום בשעבוד ובחיוב וקנין מעכשיו ושכר המורה כפול מן השמים:
תשובה בקוצר מאחר שהזמן מתחיל מהיום עד חצי שעה ורואים שהיא מבזבזת הקרן והריוח מעכבים בידה שאע"פ שלא היה מתחיל מעתה ונראה כמו שהוא עד זמן כשרואים שהנכסי' הולכים לאיבוד וכשיגיע זמן לא ימצא ממה יגבה כפי ראות ב"ד אם דבריו אמתיים יש כח בידו לעכב נכסיו עד זמנו הגם כי אין אדם יכול לתבוע תוך הזמן כשלו' הוא הולך ודל שאני שכן כתב הרא"ש זלה"ה בתשובה כלל צ"ז והביאו הטור סימן ק"ג וז"ל מי שיש לו שטר חוב על חבירו ולא הגיע זמן הפרעון ובא בתוך הזמן לב"ד ואמר מצאתי מנכסי פלוני ואני ירא שמא יבואו לידו ויבריחם ממני ולא אמצא מקום לגבות חובי ומבקש מב"ד שיעכב הנכסים עד שיגיע זמן השטר אם רואה הדיין שום אמתלאה לדבריו או שלא יוכל לגבות חובו כשיגיע הזמן מצוה על הדיין לעכב הממון עד שיגיע זמן השטר ע"כ: וכתב שכן דעת הגאונים והרי"ף וכן נמוקי יוסף כתב בסוף יש נוחלין תשובת להרי"ף מבזבז נכסיו או רוצה ללכת למדינת הים יכול לעכב עליו תוך זמנו שיניח נכסים כדי פרעון חובו כדי שלא יהיה כל אחד לוה מחבירו ומבזבז נכסיו או הולך למדינת הים ונמצא נועל דלת בפני לווין עכ"ל:
והגם כי הרמב"ן כתב וז"ל לוה לזמן ובתוך הזמן רואה מלוה שהלוה מבזבז נכסיו ואין לו קרקע ותובע המלוה שלו שאין ב"ד נזקקי' לו עד שיגיע זמנו וסייעו ה"ר יהודה גאון ז"ל שכתב לוה שבקש לילך למדינת הים ולא הגיע זמן הפרעון אין לו לתובע לבקש ממנו עתה שלא ניתנה מלוה ליתבע קודם זמנו כלל עם כל זה כיון שהרי"ף והרא"ש זלה"ה הם לדעת אחד קיימא לן כוותייהו דמסתבר טעמייהו וכתב מורנו הרב זלה"ה בספר ח"מ שפסק כן בתשובה אחד כוותייהו ועשה הלכה למעשה באופן ששאלתנו הוא פלוגתא דטורי ראמי ופסקינן כהרא"ש והרי"ף ומוהרי"ק שעשה הלכה למעשה:
ואני הכותב לדעתי בנושא דידן אף הרמב"ן וה"ר יהודה גאון ז"ל יודו שאינה רשאית לשלוח יד לא בקרן ולא בריוח דשאני מציאותם שדברו בו שאין ב"ד נזקקים לו תוך הזמן עד שיגיע זמנו שלא נתנה המלוה ליתבע קודם זמנו התם ניחא כפי סברתם אבל נושא דידן הוא שמתחיל מהיום עד עת המיתה ומאותו יום מתחיל הזמן: ומה שאמרה שאינו מתחיל כי אם מהיום לאפוקי שאם לותה קודם מהיום שאין המלוה יכול לגבות אבל מהיום מתחיל שעבוד הפרעון עד חצי שעה קודם מיתתה וכיון שראינו ששולחת יד בקרן ובריוח מונעים אותה ומעכבים הנכסים ביד לוי שלא תתן לה כלום אחר שנתחייבה באופן זה בקנין גמור לדעתי מציאות הזה כולי עלמא יודו ולית מאן דפליג ואין ראוי להאריך עוד כי הוא מובן מעצמו זהו מה שנראה לי: הצעיר משה גאלנטי
 
 
@שו"ת מהר"ם גלאנטי סימן ל
שאלה בהיותנו יחד בבית המדרש עשרה תלמידי חכמים בא עד אחד לפנינו והעיד בתורת עדות שפעם אחת הלך לאלכסנדריה של מצרים ושמעו שבא שמועה שהיה הולך משה טרפון מאלכסנדריא לכפר א' מסביבותיה לא נודע מה היה לו והיו אומרים שהרגו אותו אבל בהיותו שם לא נתברר הדבר עד שאחר שנתים ימים חזר ללכת שם באלכסנדריא ושמע בבית הכנסת אשר שם שהיה השליח צבור אומר השכבה למשה טרפון ושאל זה העד לאשתו אשר היתה דרה שם איך היה שידעו שהרגוהו והשיבה אשתו לו שבא ערבי אחד מסיח לפי תומו ואמר שהרגוהו לכן אומרים עליו השכבה והיה שם ת"ח מרביץ תורה יודע וכן העיד ת"ח אחר פה שבאותם המקומות נזהרים שלא לומר השכבה אלא למי שמתירין את אשתו עדות זה קבלנו בהיותנו יחד ועתה לפי שגם כן ראוי לדעת אם מתירין את יבמתו שנשאר' זקוקה לו אם לאו ושכר המורה כפול מן השמים:
תשובה אשה זו מותרת לפי עדות הנזכ' ואין צריך להאריך במקום שאמרו לקצר והדבר ברור: תנן בסוף יבמות אפילו שמע מן הנשים אומרות מת איש פלוני דיו ר' יהודה אומר אפילו שמע מן התינוקות הרי אנו הולכין לספוד ולקבור איש פלוני בין מתכוין בין שאינו מתכוין: ובגמרא שם ודילמא לא אזלי. אמר שמואל דקאמרי הרי אנו באים ופירושו הרי אנו הולכין לביתינו שבאנו מלספוד ופריך בגמרא ודילמא קמצא או נמלה שכיב להון והעלו לו שם איש פלוני כדרך שהתינוקות משחקים שאמרו כך וכך ספדנים היו שם וכך וכך עלו אחר מיטתו וכו' והכונה היא דבר שמורה על הענין שהוא אמת והביאו הרמב"ם ז"ל בפסק הלכה בפרק י"ו מהלכ' גרושין והטור סימן י"ז ופירש רש"י זלה"ה על הא דתנינא אפילו שמע מן הנשים שלא היו מכוונות להעיד רק מסיחות לפי תומן דיו ויכול לילך ולהעיד ולהשיא את שאתו ע"כ: ובודאי שרש"י זלה"ה סמך על התוספתא שהביאה בעל המגיד משנה דאיתא בתוספתא אפילו שמע קול מקוננת שמזכירתו בין המתים אין לך עדות גדולה מזו וכתבה הרשב"א ז"ל בתשובותיו דאי לא מנין לו לרש"י ז"ל להקל כל כך מאחר שהמשנה אומרת שמע מן הנשים אומרות מת איש פלוני אני אומר שהם מעידות שמת ומנין לו לרש"י לומר אפילו שמע מן הנשים שלא היו מכוונות להעיד ומסיחות לפי תומן אי לאו שראה התוספתא כמו שכתבה הרשב"א ז"ל שאפילו שמע קול מקוננת מותרת וכבר נוכל לומר אפילו בלא סיוע התוספתא בלשון המשנה מובן פירושו של' המשנה אומרת אפילו שמע מן הנשים ובודאי שלא הלכו לב"ד להעיד להם אלא היו מספרות זו עם זו והוא היה שומע דאי בקבלת עדות שהן באות להעיד היה צריך ב"ד של שלשה ואפילו הוא לבדו לא נתכוונו להעיד לפניו כי אם שהיו מדברות והוא היה הולך לדרכו ושמע בכל אופן שיהיה מותרת:
והנה נדון דידן מאחר שפעם ראשונה שנמצא שם העד עדיין לא היה לה עדות להיתר עד שפעם שניה כשהלך שם ושמע השכבה עליו ושאל מה זה ודאי שמצאו היתר על ידי אותו ערבי מסיח לפי תומו ואין לומר שלא היו בקיאים אנשי אותה העיר לזכור השכבה שבשביל זה יתירוה אין לומר כן שהרי בפעם ראשונה נשתהא שם כמה ימים עם אשתו ולא אמרו עליו השכבה יען הם בקיאים בדין שאין לומר השכבה במי שנתעלם מן העין בדרכים כמו שכ' הרב מוהרי"ק זלה"ה שיש למחות ביד אשה שנתעלם בעלה ואין עדות להתירה ויש אומדנות מוכיחות שמת שלא תספדנו כיון שאינה מותרת להנשא על פי אותן אומדנות וכתב וכן אני מוחה מלומר עליו השכבה כדי שלא יבואו להתיר את אשתו והביא ראיה מתשובת הריב"ש סימן קמ"ט על אשה שנתעלם בעלה ובא עד אחד והעיד ולא היו בעדותו כדי להתירה ושמע הריב"ש שהיה קוראת למקוננות לספוד לבעלה ולבכותו ושלח לברורי הקהל למחות בידה וכן עשו בקנס שמו עליה ושמע שאחר כך לבשה בגדים שחורים כמו האלמנות ואמר זה ראוי למחות ולמנוע לה והנה בנדון דידן ידים מוכיחות שמאחר שפעם ראשונה שבא השמועה לא הספידה ולא אמרו עליו השכבה נראה שהיו בקיאים כמו שמעיד ת"ח אחר שהם זהירים שלא לומר השכבה כי אם על דבר היתר גמור אם כן בהכרח גמור שפעם שניה שהלך שם לסוף שתי שנים נשמע ההשכבה והשיבה לו אשתו שבא ערבי מל"ת ואמר שהרגוהו ואז הספידוהו ואמרו עליו השכבה ואין ספק שיבמה זו מותרת ואין צריך להאריך יותר ובע"ה לא יהיה חולק על דברינו כי בעגונא דאתתא הקלו כמו שכתב הרמב"ם ז"ל בתשובה א' שהתיר עגונה אחת כל אלו הדברים חוזרים לעיקר אחד והוא שאין מדקדקים בעדות אשה עגונה וכל המחמיר ודורש וחוקר בדברים אלו לא יפה הוא עושה ואין דעת חכמים נוחה הימנו שעיקר תקנתם בעיגונא הקילו משום עגונא דאתתא עכ"ל: הרי נדון דידן לפנינו ת"ל ערוכה בכל ושמורה מכל הצדדין ואין צריך להאריך יותר זהו מה שנראה לעניות דעתי אם חברי נר"ו מסכימים עמי: הצעיר משה גאלנטי
 
 
@שו"ת מהר"ם גלאנטי סימן לא
שאלה ראובן היו לו בתים הרבה בתוך חצרו ומכר חלק אחד מהבתים לשמעון והיה כתוב בשטר מכרתי לו זה הבית וגם זה הבית וגם זה התבשיל ועוד כתוב שם ולא בלשון מכירה כי אם גם נתתי לו תשמיש בחצרי וגם נתתי לו תשמיש בבית הכבוד וגם נתתי לו מים מן הבור בתנאי שמעלות השחר עד בא השמש שיהיה פתח הבור פתוח והבור הוא בתוך כותל הבית תבשיל שלה תחת הסולם נוטה לחצר ושם חלון אחד שמשם היה ממלא מים ראובן בחיים חייתו קודם מכירתו וקודם שנפטר ראובן מכר גם שאר הבתים ראובן ללוי ואחר זמן וימותו גם שניהם שמעון ולוי ומכרה אחרי כן אלמנת לוי כל מה שקנה בעלה מראובן ליהודה ועתה מעכבת אלמנת שמעון ליהודה ואינה מנחת אותו למלאת מים מן הבור כי אם כל זמן שהיא בבית אך כל זמן שתרצה לצאת או ללכת לכפרים סוגרת החלון ואינה מנחת ליהודה למלאת מים שאינה רוצה שיהיה פתחה פתוח וטען יהודה שבימי שמעון בעלה לא עיכב בידו למלאת מים כל זמן שהיה רוצה ואם יש לה פחד יבנה יהודה כותל מבדיל על פי הבור להוצאתו כדי שמן החצי תמלא האלמנה ומן החצי ימלא יהודה ואלמנת שמעון מעכבת להכעיס. ילמדנו רבינו אם יכריחו לאלמנת שמעון שתניח ליהודה למלאת מים מן הבור כל זמן שירצה אפילו שלא תהיה היא בבית כאשר היה בימי בעלה שמעון וכאשר היה ממלא משם תמיד ראובן ואין מוחה בידו ועתה יהודה נכנס במקום ראובן ולא מכר לו לשמעון המים כי אם בלשון נתתי וכו' כאשר כתוב בשטר ואפילו שיהיה הבור בבית תבשילה אין רשות בידה לעכב או אם יבנה יהודה להוצאתו כותל מבדיל על פי הבור ואיש על מקומו יבא בשלום ושכר המורה כפול מן השמים:
תשובה תנינן פרק המוכר פירות מי שיש לו בור לפנים מביתו של חבירו נכנס בשע' שבני אדם נכנסים ויוצא בשעה שבני אדם יוצאי' ואינו מכניס בהמתו ומשקה מבורו אלא ממלא ומשקה מבחוץ ע"כ והיאך איפשר שיהיה לו בור בביתו של חבירו פירש רשב"ם על ידי חלוקה או שלקחו מב"ה ולקח גם הדרך נכנס בשעה שבני אדם וכו' פירש רשב"ם שעל מנת כן חלקו ולא שיטריחוהו בלילות לעמוד ממטתו ולפתוח לו וסיים המשנה זה עושה לו פותחת וזה עושה לו פותחת פירשו הרמב"ם והטור זה עושה לו מפתח לבור שלא יכנס שום אחר שלא מדעת חבירו ובגמרא אמר בשלמא בעל הבור עושה מפתח לשמור מימיו אלא ב"ה למה ליה אמר רבי אלעזר משום חשד אשתו וזה הטעם כתבו הרמב"ם:
והנה בנדון דידן מכרה אלמנת לוי כל מה שקנה בעלה מראובן ליהודה מה מכר ראשון לשני כל זכות שיש לו כל מה שקנה בעלה מראובן ויהודה הוא במקום ראובן וכשם שאם ראובן היה קיים לא היתה יכולה לעכב מלשאוב מים מעלות השחר עד בא השמש להיות פתח הבור פתוח ובודאי התנאי הוא לאפוקי בלילה שאין ראוי לבא בלילה לשאוב משום כמה דברים דשייכים בלילה ולא ביום אכן ביום כל היום יש לו רשות לשאוב בלי עיכוב כך גם כן אותו זכות יש ליהודה וכבר נשתעבד המקום ההוא כל היום שיהיה פתוח ואם תרצה ללכת לכפרים או לצאת לחוץ אם היא חוששת שיגנבו תניח אחד במקומה עד חזרתה פוק חזי מה שכתב רשב"ם בפירוש המשנה שביארנו שעל מנת כן חלקו או קנו ולא שיטריחוהו בלילות לעמוד ממטתו ולפתוח לו אבל כל היום משועבד להיות פתוח ליטול מימיו ולא יוכל לומר יש לי ללכת לעסקי או לכפרים אם תרצה תניח אחד במקומך:
הנה בפירוש נדון דידן כיון שכתוב בשטר המכר התנאי בפירוש מעלות השחר עד בא השמ' חייבת לתת מקום להיות פתוח כל היום כיון שנשתעבד לראשון ואם היא יראה מגנבה תסכימה לדברי יהודה שיבנה כותל להוצאתו הכל ומפריז על מדותיו שהיה ראוי ליתן חלקה כיון שהיא אינה יכולה לעכב וזה פשוט ואין להאריך והנלע"ד כתבתי וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן לב
שאלה גט שנכתב ביום ונתן בין השמשות או בלילה או נכתב ביום ונחתם בין השמשות ונתן בלילה ובעלה בעיר מהו מי אמרינן מאחר שאין זיווגם עולה יפה הויא ליה שעת הדחק פן אם יתעכב הדבר יתחרט למחר או נאמר מאחר שהוא והיא בעיר אין זה שעת הדחק ומחר יתן אם יחפץ. יורנו מורנו ורבינו ויאיר לנו באור תורתו ושכרו כפול ומכופל מן השמים:
תשובה אין ראוי להכניס עצמנו בפלוגתא דטורי רמאי בין הרמב"ם והרא"ש שלדעת הרמב"ם פסול אע"פ שעסוקים באותו ענין וטעם הרמב"ם זלה"ה שפוסל בגיטין ולא בשטרות כשעסוקים באותו ענין משום דשטרות בקלא דאינשי תליא מלתא כיון דמזומנין לחתום אית ליה קלא כאלו חתמו אבל בגיטין דאיכא למיחש משום בת אחותו חיישינן שמא תחפה על זנות דאותו יום וגם לפירות איכא למיחש דאע"ג דעסוקין באותו ענין קלא אית ליה מכל מקום לית להו ללקוחות לאימנועי מלקנות דהא יש לבעל פירות עד שעת נתינה ומשום הכי חיישינן שתטרוף מלקוחות שלקחו ביום הנתינה פירות שלקטן הבעל או שלוחו בליל החתימה שנתן לה הגט זהו טעמו של הרמב"ם ז"ל לפסול והוא טעם לשבח דוק ותמצא כי כן הדבר. עם כל זה הרא"ש והרשב"א חולקים עליו ואזלו לשיטה אחרת שם בגמרא ואמרו שדין השטרות והגיטין כשעסוקין וכו' כשרים ואין להאריך לפרש טעמם וכיון דפלוגתא דרבוותא הוא אין לשום ראשנו בין הרים הגבוהים וכיון שבעלה בעיר ראוי לכתוב גט אחר כשר לכולי עלמא בלי פקפוק וטענה שאין זווגם עולה יפה אינו נקרא ח"ו שעת הדחק כדי להכשירו כיון דאפשר לכתוב עוד אחר ודי בזה בלי אריכות: הצעיר משה גאלנטי
 
 
@שו"ת מהר"ם גלאנטי סימן לג
שאלה מי שרגיל להתלוצץ על בני אדם ולהוציא להם שמות כשמות הפלילי' של הישמעאלים שי"ך צאלק איל דין ולאחרים שי"ך שאקיף אם הוא חייב נדוי עד שובו מדרכיו אם לאו יורנו מורנו ורבינו כדת מה לעשות ויאיר עינינו באור תורתו ושכרו כפול מן השמים:
תשובה דבר זה אינו ממנין הארבעה ועשרים דברים שמנדין אותו עד שישוב בתשוב' ולא מצינו כי אם הקורא לחבירו עבד חייב נדוי הקורא לחבירו ממזר יורד עמו לחייו אבל ליצנות כזה לא מצינו אבל הוא נמנה מכלל כת הליצנים שאינה מקבלת פני שכינה והמתלוצץ נופל בגיהנם וראוי לכל ירא שמים לגעור בו ולביישו ברבים ואם לא ישמע ויחדל מכין אותו מכת מרדות שעובר על דברי נביאים וחכמים ועתה אל תתלוצצו וגורם שיסלק שכינה מישראל ובפרט ליצנותא כזה לקרוא שמות הבעלים שמות דמסאבותא ומסלק שם הקדושה ממנו וכבר כשהו' עושה פעם או פעמים מקרב הכסילים הוא ואין לו כל כך אשם אבל מי שרגיל בכך ואזיל לשיטותיה מכנה שם רע לחבירו והא לא יהיה לו חלק לעולם הבא ואם אחר התראה אחת או שתים חוזר על קיאו אז יש רשות לבית דין לנדותו כפי צורך השעה כיון שבכוונה מכווין לעבור על דברי תורה ואם ישמע ויתחרט וישוב מדרכו ורפא לו: נאם הצעיר משה גאלנטי
 
 
@שו"ת מהר"ם גלאנטי סימן לד
שאלה ראובן היה לו שטר חוב על שמעון מסך מעות ופרע לו שמעון בחייו רוב החוב ונשאר לו סך מעות ובא לתבוע מיורשי שמעון שארית השטר חוב לפני ב"ד ואמרו לראובן אין ב"ד נזקקין לנכסי יתומים קטנים לכוף אותם לפרוע חוב אביהם כיון שעבר זמן השטר חוב ומת ראובן ובאים יורשי ראובן ליפרע מיורשי שמעון יורנו מורנו אם יכולים יורשי ראובן לגבות מיורשי שמעון שכבר גדלו אם לאו ושכרו כפול ומכופל מן השמים:
תשובה תנן התם פרק כל הנשבעים גבי וכן היתומים לא יפרעו אלא בשבועה אוקימנא וכן היתומים מן היתומים לא יפרעו אלא בשבועה רב ושמואל דאמרי לא שנא אלא שמת מלוה בחיי לוה אבל מת לוה בחיי מלוה כבר נתחייב מלוה לבני לוה שבועה ואין אדם מוריש שבועה לבניו שלחוה קמיה דר' אלעזר שלח להו יורשין נשבעין שבועת היורשין ונוטלין ומסקנא דמלתא התם מאן דעבד כרב ושמואל עבד ומאן דעבד כר' אלעזר עבד וכתבו הרי"ף והרא"ש ז"ל דבהא מילתא קי"ל כרב ושמואל והכי דיינינן דאין אדם מוריש שבועה לבניו וכמו שכתב הרמב"ם זלה"ה פי"ז מהלכות מלוה ולוה וז"ל לפיכך שטר חוב של יתומים הבאים ליפרע מן היתומים שמת אביהם בחיי מלוה אין קורעים אותו ואין גובין בו שמא יבוא דיין שידון ויוציא וכן כתבו הפוסקים כלם דעבד כרבי אלעזר עבד ולא מהדרינן: ובעל הטורים הוסיף על דברי הרמב"ם שאם בא לידי ב"ד יש להם לקורעו כיון שמן הדין אין דנין בו לכתחלה והרמ"ה כתב אפילו אי אתא לידי דיינא אחרינא מגבו ביה מאי דעבד עבד עכ"ל ובודאי שחולק עם הטור שאין לב"ד לקורעו דאם כן שקורעים אותו איך בא לפני הדיין פעם אחרת וכבר נקרע ולשון הרמב"ם ז"ל אין בו הכרח אם סובר כבעל הטור והרא"ש שקורעים או כהרמ"ה שלשון הרמב"ם סתום שטר חוב היוצא שמא הוא עדיין ביד יורשי המלוה או לשון היוצא הוא שיצא כבר ליד ב"ד ואין קורעים אותו והשתא ללא נחתינן להכי כי אם בנדון דידן:
ובמה שביארנו נבא להשיב השאלה ידוע הוא שאם עדיין הוא יורש קטן ואפי' הי' בשטר כל נאמנות שבעולם כשם שאביהם לא היה יכול לגבות כלום כל זמן שהיורש קטן כך אחר שמת אין היורש יכול לגבות כלום מן היורש קטן אבל אחר שהגדיל כמו שכתוב בשאלה אם יש נאמנות בשטר כמו שנוהגים בכל השטרות שהאמין לוה למלוה עליו ועל באי כחו נשבעים היורשים ונוטלי' שהרי אם היה אביהם בחיים חייתו לא היה צריך לישבע אלא ללוה ולא ליורשים ואם האמין גם לבני המלוה נוטלים בלא שבועה וכבר האריכו בזה כל הפוסקים הרמב"ם והטור סימן ק"ח:
והנה השטר שמוציאין היורשין מתחת ידם מאביהן בנ"ד על היורשים שהגדילו ודאי שנכתב כמנהג השטרות אף על פי שהשואל לא גלה שום דבר סמך דעתו על מנהג השטרות שהאמין הלוה למלוה עליו ועל יורשו ואם כך הוא נשבעים היורשים שבועה שלא פקדנו אבא כו' וגובים חובם: ואם באולי לא יש נאמנות כלל בשטר חוזר הדין למה שביארנו שהוא מחלוקת בגמרא אם קיימא לן כרב ושמואל ואין אדם מוריש וכו' או כר' אלעזר וכבר ביארנו שסברת הרמב"ם והטור ושאר הפוסקים שאין גובין ואין קורעין אותו שמא יבא אי זה דיין ויוציא ואין מוציאין מידם ונשתנה דין זה מכל דיני הגמרא לענין אין אדם מוריש שבועה לבניו שהרי הפוגם את שטרו ומת יורשיו נשבעין ונוטלים ובמה דדומה לו ואמרו בגמרא הבו דלא מוסיף עלה: באופן שנדון דידן תלוי בכתיבת השטר אם יש בו נאמנות נשבעין ונוטלים ואם לאו לא מקריעינן ולא מגבינן ביה וכבר הארכנו וביארנו סברת הרא"ש בזה שהדיין הראשון שיבא לידו שטר כזה יקרעהו והרמ"ה ושאר הפוסקים חולקים עליו וכבר ביארנו סברת הרמב"ם שדבריו סתומים בזה והדברים פשוטים ואין מקום להאריך וה' יצילנו משגיאות: הצעיר משה גאלנטי
 
 
@שו"ת מהר"ם גלאנטי סימן לה
שאלה ראובן שיש לו עליה אחת ובקרן אחד יש לאלמנת שמעון בית אחת ולמטה מהעליה יש גג אחד לאלמנה הנזכרת ושם יש פתח פתוח שנכנסת שם האלמנה לשטוח כביסתה שם ורוצה האלמנה לעלות דרך כותל ראובן לעלות לגגות שלה ואין בכותל ההיא לא סולם ולא חלון ולא שום דבר לעלות בו כי אם חופרת בצפורניה ובצפורניה עולה ויורדת בכותל ראובן לגגות שלה ילמדנו רבינו אם יכולה האלמנה לעכב ביד ראובן שיבנה ויעלה הכותל ההיא למעלה למעל' הרי שלא תעלה משם האלמנ' ולא שום נברא או אם יש לה שום חזקה אחד /אולי צ"ל אחר/ שאין בכותל ההוא לא יתד ולא סולם ולא חלון כדי לעלות כי אם בצפורניה ובעלייתה משחתת הגג שלו ועל ידי עלייתה ידלוף הבית ויש מי שאומר שאם תביא האלמנה עדים שעולה תמיד דרך אותו הכותל אפילו בצפורניה ולא על ידי סולם או יתד התקועה או חלון או חור כדרך העולין ויורדים שיש לה חזקה שדי לה לעלות בצפורניה מאחר שלא מיחה בידה ועתה טוען שמעון שגזל הוא בידה ומאחר שמשחתת הגג שלו והורסת בו ומשחיתים המקום יורנו רבינו הדין עם מי ושכרו כפול מן השמים:
תשובה בקוצר קרוב להכנסת כלה לאפס פנאי: הסולם או היתד לעלות אינו מעלה ואינו מוריד לענין החזקה אלא הכל תלוי אם יש לאלמנה שלש שנים בכל עת כביסתה שהוא בכל שבוע שבנות ישראל כובסות כמו שתיקן עזרא מפני כבוד השבת וטוענת שקנתה הזכות ההוא או היא או בעלה או שמחל שראה ולא מיחה שלש שנים אינה יכולה לעכב שכבר שעבד השיטוח ההוא לשטוח כביסתה אך בזאת שצריך להרחיק הנזק וכל נזק שיגיע לגג חייב לתקן ויביא אומן ויראה מציאות שלא הגיע לה נזק תיקון יפה ואינה יכולה להעמיד סולם או יתד או שום דבר כי אם עלייתה בידיו וברגליו ויתקן בסיד ובחרסית שלא יהרוס שום דבר מכותלו של חבירו ואם ידלוף הבית בין שניהם יתקנו הגג כיון שמשתמש בו תדיר וכן לענין התקרה והמעזיבה כפי הערך של שמוש תפרע האלמנה על פי אומן ישום ביניהם אופן ההוצאה ואם יטעון שגם כן אגב דידה עולין אחרים יתרו בהם פעמים שלש ואז ענוש יענשו כיון שעולים לגגו של חבירו שלא ברשות שהיום או למחר גם כן יטענו שיש להם חזקה לכן יעכב על כל אחד בעונש נח"ש שלא יעלו ואם יסרבו יש לו רשות להוליכם לערכאות אם ישמעו ואם יחדלו כל זה היינו כשמעידים עדים ששלש שנים רצופות החזיקה בכל פעם של כביסתה וראה ולא מיחה אמרינן שמחל או פייסו /פייסתו/ בדמים לכן אינו יכול לעכב אבל אם אין עדים שיודעים בזה האופן אע"פ שפעמים רבות עלתה לגג לא בשביל כך החזיקה שבדרך עראי אין אדם מקפיד עד שיגיע שיעור כזה שנתנו חז"ל בענין החזקות וכמו שכתב הרא"ש שלכל דבר צריך חזקה שלש שנים וכל זמן שאינו מברר שהחזיק כראוי אינו כלום וצריך להסיר היזקו כן כתב הטור בשם אביו סי' קנ"ה עיין שם. וב"ד אשר בעירם יחקרו וידרושו על דבר זה ואין צריך להאריך בזה כי דברים פשוטים וברורים הם לכל מבין וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן לו
שאלה ילמדנו רבינו ראובן שקנה אוצר שהיה עשוי לשמירת בהמות מימי קדם קדמתה ומיום שקנהו לא נשתמש בו והוא סגור וחרב עד היום הזה והיום בכלל וכעת בא שמעון ופתח חנות נגד פתח אוצר הזה גם כשקנה שמעון האבנים לעשות החנות ונקר אותם ידע ראובן שהם לפתוח החנות ופיזר מעותיו והלך ראובן ומחה בפני אחרים שלא בפני שמעון שהיה בעיר ורוצה ראובן לעכב עליו באומרו שמא היום או מחרתו אבננו ואעשהו בית דירה או בית שער לחצרי הנקרא דיהלי"ג ואכנס דרך בו. וכעת יורנו רבינו אם ראובן יכול למנוע לשמעון מהחנו' אשר פתח ועשה ובנה ואסגור אותה שהיא נגד פתח אוצרו בטענה שמא היום או למחר אבננו ואעשהו בית דירה או אי אמרינן לאו כל כמיניה למנוע אותו מאחר שזה המקום עכשיו שם אוצר עליו ולא של בית דירה ולא של בית שער שלא אמרו הפותח חנות נגד פתח חצר שיכול לעכב אלא דוקא במקום שעשוי ומתוקן ובנוי הבית שער והחצר ויש שם היזק ראיה אבל בנדון דידן שעדיין לא בנה ולא עשה מאומה שמיום שקנה אותו זה שבע שנים שם אוצר עליו וגם היום הזה מי אמרינן כיון שזכה שמעון בעשייתו בפועל קודם שיקרא ראובן על אוצרו שם בית דירה או בית שער וזכה שמעון מן ההפקר תחלה שהוא רשות הרבים או לא: ושכרו כפול מן השמים:
תשובה הגם כי הפוסקים נחלקו על ענין חלקו הפותחו לחצר חבירו למקום שעכשיו אינו מזיקו בהיזק ראיה אין שכנו יכול לעכב עליו בטענה שהיום או למחר יבנה הוא המקום ויזיקנו זה ממון זה בהיזק ראיה מפני שכיון שעכשיו אינו מזיקו אינו יכול לעכב עליו דזה נהנה וזה אינו חסר הוא וזהו דעת הרא"ש זלה"ה וכמה דינים נמשכים בשורש זה לפי סברתו חדא לטיבותא וחדא לריעותא שכתב וכיון שהדין כך שאינו יכול לעכב אין לו חזקה וכשיבנה הלה יכופנו לסותמו והאריך בדינים הנמשכים מעין אלו:
והרשב"א והראב"ד חלקו עליו וכתבו שראובן שבא לפתוח חלון על חצר חבירו כיון שאינו מזיקו עכשיו בהיזק ראיה ושמעון טוען שהוא יבנה בשלו היום או למחר ויזיקנו בראיה שהדין עם שמעון לעכב על ידו דלא בעי למיק' בהדי' למחר בדינא ודיינא כשיבא לבנות ולזה הסכים הריב"ש וה"ר יונה והרמב"ן ז"ל הנה לכאורה נראה דדמיא לנדון דידן דלדעת הרא"ש עתה יעשה החנות כיון שאינו מזיקו כי הוא עתה אוצר לבהמות ואין בו היזק ראיה וכשירצה לבנות בית דירה וכדומה יסתור החנות או ירחיק מנגדו ולדעת הרשב"א וחביריו אינו יכול אפילו מעתה כי אינו רוצה היום או למחר ללכת לדינא אבל כשנעיין היטב בענין נדון דידן כולהו מודו דיכול לבנות כיון שעתה אין לו היזק ראיה ואין לנו בענין זה אלא מקומו ושעתו כדאמרינן בכמה מקומות והחילוק הוא דהתם הוי פלוגתא וכולם מודים דלהבא כשירצה לבנות החצר כי אין לבעל החלון חזקה יען היה פותח ברשות חבירו ואז לא היה מקבל היזק דזה נהנה וזה אינו חסר הוא אבל נדון דידן הוא זוכה ובונה מר"ה וקודם לזכות מן ההפקר ואינו רשות חבירו כדהתם וכיון שזכה מן ההפקר לבנות חנותו כשיבא היום או למחר לשנות הרפת ולעשות בית דירה כבר הקדימו חבירו בחנות והחזיק ואינו יכול למונעו ועליו להרחיק הראיה מן החנות אם ירצה:
איברא כי מצינו בענין לזכות מן ההפקר מחלוק' בין הפוסקים על אדם הבא לפתוח חלון בעליה נגד עליית חבירו ורשות הרבים באמצע דלדעת ה"ר יונה אינו יכול לפתוח אלא עד חצי עלייתו כדי שישאר השאר לשכנגדו ולדעת הרא"ש והרשב"א אין יכול חבירו לעכב עליו ולומר היום או למחר אפתח ותעכב עלי שרשות הרבים הפקר הוא והראשון שפתח כזוכה מן ההפקר וכתבו הני מילי במקום שאין אדם רשאי להוציא זיזין וגזוזטראות מעלייתו לרשות הרבים אבל במקום שרשאי להוציאם לא הוי האויר שלפני עלייתו הפקר אלא הוי כחצר השותפין וכשפתח זה כנגד אויר שלפני עליית שכנגדו שלא כדין פתח כיון שגם האחר יכול להוציא בניינו לרשות הרבים אם כן נראה לכאורה בנדון דידן דומיא דעליה כיון שיש לו רשות לבנות לא יקרא זוכה מרשות הרבים אלא בחצר השותפין גם כן נדון דידן לגבי אוצר של בהמות גם כן יש לו רשות ולא יקרא לשכנגדו זוכה מן ההפקר וכמו שנחלקו שם בעלייה ורשות הרבים באמצע אם כן נדון שלפנינו יהיה כן:
ונאמר דגם כן פה לא דמי האי להאי דבשלמא שם בעליה הוא כעת דירה ונקרא בית דירה וחבירו גם כן יש לו עליה ונקרא בית דירה וכיון שיש להם רשות להוציא זיזין וגזוזטראות הוה ליה כחצר השותפין אבל פה כעת באוצר כעת שיפתח הוה ליה כמאן דליתיה כיון שאינו בית דירה והוא רפת בקר חרבה ושוממה נעקר שם בית דירה מינה מכמה שנים וכיון שבא זה ובנה חנות לזה נקרא זוכה מן ההפקר ולא סגנון דהתם ולכן הוה ליה כזוכה מן ההפקר וקדם לחבירו ואם כשראה שהיה רוצה לבנות חנות היה הוא קודם לבנות בית דירה אז היה חייב בעל החנות להרחיק אבל ללכת לעשות המחאה מה זו המחאה בדבר שאינו יכול לעכב עד שיעשה מעשה ויקדים לחבירו:
כלל היוצא מדברינו שלדעתי כל הפוסקים יודו בנדון זה שבעל החנות זכה ואין לבעל האוצר טענה עמו ואין צריך להאריך עוד כי הוא ערבי פסחים ואדם טרוד בעסקיו וה' יצילנו משגיאות: הצעיר משה גאלנטי
 
 
@שו"ת מהר"ם גלאנטי סימן לז
שאלה ראובן מכר סחורה לשמעון בהקפה לזמן מה ובא לוי ותבע מראובן אחר עבור הזמן המעות משמעון באומרו שהוא קרובו וידו כידו של ראובן ושמעון האמין לדבריו ופרע לו החוב הנז' ואחר זמן מה בא ראובן ותבע משמעון מעותיו ואמר שכבר בא קרובו ולקח ממנו מעותיו בשלמות ואמר ראובן כי מה לו לפרוע חובו לאחרים שלא ברשותו ולא בהרשאתו ולא במעמד שלשתן יורנו מורה צדק הדין עם מי שהדברים ברורים להיות כי במקום הנתבע אין איש מורה צדק והתובע רוצה להיות אולמיה בידיה לכן כתבו הדין עם מי ושכרכם כפול מן השמים:
תשובה הדברים ידועים שהקפה זו לא היתה בשטר ובא לוי בשטר של ראובן ופרע שמעון החוב ונטל השטר וראובן מכחישו כבר כתבו הפוסקים ואחד מהם הרמב"ם ז"ל בפ"ו על הדין שצריך למסור השטר לקונה בכתיבה ומסירה אין צריך עדים לענין קנייתו אבל צריך עדים לענין תביעתו שהנתבע אומר לו מי יאמר שבעל דברים דידי כתב ומסר לך וכל זמן שאינו מראה כתיבה ומסירה או עדים אינו חייב הלוה לתת לך דמי השטר דדילמא פקדון הוא או מצא אותו וכתב עוד שאפילו המוכר מכחישו הלה נאמן שלא נוציא שטר חוב מידו: והרשב"א אזיל בשיט' אחרת והראב"ד גם כן ואין לנו עסק בזה כי בלא ספק השאלה מורה שהיה כל זה על פה ולכן אין להאריך בפרטים כשהוא שטר ולהיות כל זה על פה ובא לוי ותבע החוב משמעון בלי כתב ובלי שום דבר מה היה לשמעון לתת החוב ללוי וכי נשתטה אולי הבין הפסוק ובא קרובו הקרוב אליו וגאל את ממכר אחיו הוא במעות שבידו לגאול הקרקע שלא יכנס זר בנחלת קרוביו הוא אבל האיש הזה בשביל שהוא קרובו נתן לו חובו של ראובן אפילו היה בנו יחידו לא היה לו לתת מאומה וגדול מזה כתבו הפוסקים והביאו הרמב"ם זלה"ה פ"א מהלכות שלוחין שאפילו שהביא כתב ידו של ראובן ושמעון אינו מכיר אם הוא כתב ידו אפילו היו מנהגים בין שניהם לכתוב סימנים ואותיות בייחוד אם טען ראובן ואמר לא שלחתי כתב ואחרים היו רמאים חייב שמעון לפרוע פעם שנייה ומחרים שמעון על מי ששלח כתב מדעתו ולא יודה:
עוד הכבידו ידם הפוסקים שאם בא לוי בשליחות ראובן ליטול משמעון ונטל חמשים ובא ראובן ואמר לא שלחתי כי אם שתשלח לי עשרים ועשרים בלבד הביא לי כדין כל מודה במקצת לוי ישבע היסת שהחמשים שנתת לי נתתי לו לראובן וראובן ישבע שלא נתן לו כי אם עשרים ולא שלח כי אם בעד עשרים וישלח שמעון מביתו השאר:
הא קמן שאינו כל כך בנקל למסור ממון חבירו שלא ברשות שהרי ברשותו הלך וכפר שלא נתן לו כי אם עשרים וישלם השאר כל שכן בנדון זה שנתן שלא ברשותו ואין לו עדים שמעידים שהוא שלוחו ולא כתב ידו ולא סימנים כי אם שהוא קרובו לא נפטר בזה וישלם כל חובו לראובן שמעון ליטול מעותיו מלוי שנתנם לו ויכפהו בדין והדברים פשוטים ומובנים מעצמם ואין צריך להאריך וה' יצילנו משגיאות אמן: נאם הצעיר משה גאלנטי
 
 
@שו"ת מהר"ם גלאנטי סימן לח
שאלה מי שהיו לפניו מיני פירות הרבה וברכותיהם שוות ורוצה לברך על כל אחד בפני עצמו כדי להשלים מאה ברכות כי הוא בשבת או יום טוב מהו מי אמרינן הויא ליה ברכה שאינה צריכה הואיל ויכול לפוטרם בברכה א' קרינן ביה למה לי רוב זבחיכם או נאמר דשפיר עבד וכמעשה דגמרא דממלי להו במיני פירי וכו' אם תמצי לומר לא יברך כי אם ברכה אחת על הכל אם היו עשרה בני אדם מחוייבים בדבר כמו לשמוע קול שופר וכדומה ונתכוין לפטור קצתם שכוונו ולא רצה לפטור קצתם אף על פי שנתכוונו לצאת מהו יורנו מורנו ורבינו ויאיר עינינו באור תורתו ושכרו כפול ומכופל מן השמים:
תשובה אין מי שיעלה בדעתו בשביל להשלים מאה ברכות לאפושי ברכות שאינם צריכות והויין כמו ברכות לבטלה שלא נחלקו במשנה פרק כיצד מברכין רבי יהודה וחכמים אלא בברכותיהן שוות דר' יהודה סבר מין שבעה עדיף ורבנן סברי מין חביב עדיף כדאמר עולא שם בגמרא אבל לכולי עלמא ברכה אחת פוטרת חברתה וכן אם אין ברכותיהם שוות דברי הכל בעי שתי ברכות א' על מין האדמה וא' על מין העץ נמצא דלכולי עלמא ברכה אחת פוטרת ולאו משום שהוא שבת או יום טוב יברך ברכות לבטלה והאי דאמר בגמרא ממלי להו במיני פירי כל א' כדיניה אבל לאו ח"ו בברכות שאינם צריכות:
ואני הצעיר אייעץ למברך כיון שרוצה להשלים מאה ברכות שלא ישים כל מיני פירות שדינם בברכה אחת כלם לפניו אלא יביאם אחד אחד לפניו ויברך על כל אחד כיון שאינם על השלחן ואינם לפניו אע"ג שהם במקום אחר יברך על כל אחד בורא פרי העץ כגון זתים ותמרים וכיוצא בהם או פרי האדמה שכך דקדק המשנה היו לפניו מינים הרבה דוקא לפניו וזהו דיוקא דמתניתין באופן שאם ירצה בשבת או ביום טוב להרבות בברכות יעשה כזה להביאם לפניו אחד אחד עד שימלא המנין וכן כתבו בעלי התוספות בשם ר"י ורשב"ם דבכל מקום שברכותיהם שוות ויכול לפטור עצמו בברכה אחת אין לו לעשות בענין שיזקק לברך ברכה אחרת והביאו ראיה מפרק אלו נאמרים גבי הא דתנן בכהן גדול נוטל ס"ת וקורא באחרי מות ופריך ונייתי ס"ת אחר ונקרי ביה ומשני משום ברכה שאינה צריכה מברך על אחד ופוטר את השאר באופן דגבי נדון דידן אם יברך ברכה שאינה צריכה הרי זה נושא שם שמים לשוא והרי הוא כנשבע לשוא ואסור לענות אחריו אמן כמו שכתב הרמב"ם ז"ל פ"א דברכות:
ועל השאלה השנית אם היו עשרה בני אדם מחוייבים במצוה אחת כמו לשמוע קול שופר ונתכוון לפטור קצתם שכוונו ולא רצה לפטור קצתם אף על פי שכוונו לצאת מהו דינו דבר זה פשוט מפי ספרים ומפי סופרים שצריך שיכוון השומע והמשמיע ואם נתכוון השומע לצאת ידי חובתו ולא נתכוון התוקע להוציאו או נתכוון התוקע להוציאו ולא נתכוון השומע לצאת לא יצא ידי חובתו עד שיכוונו שניהם:
איברא שאם נתכוון התוקע להוציא כל השומע ממנו תקיעתו ושמע השומע ונתכוון לצאת ידי חובתו אע"פ שאין התוקע מתכוין לזה פלוני ששמע תקיעתו ואינו יודעו יצא שהרי נתכוון לכל מי שישמענו וכתב הרמב"ם ז"ל לפיכך מי שהיה מהלך בדרך או יושב בתוך ביתו ושמע תקיעות משליח צבור יצא אם נתכוון לצאת שהרי שליח צבור מכווין להוציא את הרבים ע"כ:
הא קמן דדוקא כשיודע התוקע למי ששומע ומכוון יוצא או מהסתם להוציא לכל שומעו אבל אם במזיד אינו מכווין להוציא פלוני ופלוני אינם יוצאים ידי חובתם:
והגם כי יש חולקים על הרמב"ם והם גאונים רבים שפסקו כרבה שמצות אינם צריכות כונה דכל שנתכוון לתקיעה ראויה אף על פי שלא נתכוון לצאת או להוציא יצאו ידי חובתן וזה דעת הרבה מן האחרונים ובכללם הרשב"א והראב"ד וכתב הרב המגיד שיש להקשות בדברי הרמב"ם ז"ל שהוא פוסק להפך פ"ו מהלכות מצה שאם אכל מצה בלא כונה כגון שאנסוהו גויים יצא ידי חובתו וזהו כדעת מי שסובר מצות אינן צריכות כונה ופה פסק שצריך השומע והמשמיע כונה וכתב לא מצאתי בזה תירוץ נאה לדעתי רק שנאמר שרבינו סובר דאינו דומה אכילת מצה לתקיעת שופר שבתקיעת שופר אינו עושה מעשה אלא השמיעה ואפילו התוקע עיקרו הוא השמיעה לפיכך צריך כונה מה שאין כן באכילת מצה ורבה הוא שהשוה דינם והאריך שם ובסוף דבריו כתב עם כל זה אני מסתפק שלא תהיה נוסחת הרמב"ם ז"ל אמתית שם גבי מצה לא יצא במקום יצא ויבואו שופר ומצה שניהם דינם שוה וכן נראה מן ההלכות וכתב עוד לא ראיתי מי שחלק בין מצוה למצוה בדין הכונה עכ"ל: הב דעתך על זה שבין בדין בין בסברא צריך כונת שומע ומשמיע ואין להאריך עוד וכבר הארכתי בו שלא השגתי דעת השואל מה כונתו לשאול דבר כתובה בין הכתובים וכבר ביארנו כל הצורך וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן לט
שאלה ילמדנו רבינו אברהם ששידך לבנו וכתוב בשטר השדוכין ז"ל בפנינו עדים חותמי מטה בסימן טוב נגמרו השדוכין של הר' יהודה בן אברהם עם פלונית ואלו הם התנאים שיש ביניהם נתחייב הארוס הנז' לתת לה בתורת מוקדם מאה פרחי' זהב ושוק"א זארבא' וסאתי"ם דהב מיטיקאליין מכאפ"ה והמאוחר יהיה ק"כ פרחי זהב מעשה ידיה בכסות' ויוסף לה כ"ג שנים הראשונים כל שנה ב' פרחי' מעמליה וכו' ואביו הנז' נכנס ערב פרען בעד הכתוב והמזונות והתנו ביניהם שכל החוזר מהם מעתה ומעכשיו נתחייב לתת לחבירו העומד בדבורו בתורת חוב גמור ומלוה זקופה כתקנת חכמי ספרד ארבעים פרחים מעמליה ואמה נתחייבה להכניס בתה הנזכרת לחופה לזמן הנזכר ואם לאו מעתה ומעכשיו נתחייבו לתת לו בתורת חוב גמור ומלוה זקופה כתקנת חכמי ספרד ארבעים פרחים מעמליה כו' וחומר וחזק וכו' דלא כאסמכתא כו' וקנינא מהר' יהודה הנזכר ומיד אביו בק"ג ושלם במנא דכשר למקנייא ביה ונשבעו שבועה חמורה בשי"ת בתקיעת כף כראוי ע"ד המב"ה ועל דעת כל הנשבעים באמת ומישור בלי שום מרמה ערמה ותחבולה כלל ועיקר בבטול כל מודעות שבעולם ובפסול עדיהן כדעת הרשב"א ז"ל לגמור לשמור ולעשות ולקיים את כל הכתוב ומפורש לעיל כל אחד ואחד כמו שנוגע לו. עכ"ל: זהו מה שעבר בשעת השדוכין. ובשעת החופה היה אברהם במדינה אחרת ונתעכב שם ולא בא בעת הנשואין של בנו יהודה ונשא בנו ואחר זמן נפטר יהודה לבית עולמו וחיי לרבנן ולכל ישראל שבק: ואביו בשמעו שנפטר בנו בא למדינה שהיה בנו שרוי בה ולקח כל הסחורות שהיו ביד בנו שאמר שהם שלו גם הבית שהיה בנו דר בו ואומר שהוא שלו שהוא ירושה מאבותיו: ואע"פ שהבן הרחיב הבית ובנה אותו בנין חדש וצייר וכייר אומר אביו כל מה שבנה ועשה הכל היה מכיסי ואין לבני בהם שוה פרוטה ועתה האלמנה לפני יבם והיבם פעם אומר לחלוץ פעם אומר ליבם והיבמה אומרת אם תרצה לחלוץ תן לי כתובתי משלם או אתה או אביך שנתחייב ונכנס ערבן פרען בעד הכתובה ככתוב בשטר השדוכין: ואע"פ שאין כתוב בכתובתי ערבנו וחיוב אביך כמנהג שחוזרים וכותבים אותו הערבנות בכתובה זהו בשביל שלא נמצא בעת הנשואין שהיה במדינה אחרת שאם היה מצוי ועומד בעת הנשואין היו כותבין בכתוב' כמנהג ערבנותו והערבנות הוא שיפרע לי המאוח' שהם ק"כ זהב משלם גם אם מהנדוניא חסר כלום שיפרע לי הכל משלם כמנהג כתובות בנות ישראל הנהוגות בדמשק כשהאב נכנס ערבן פרען: וחמי' אברהם טוען ואומר מאחר שלא נמצא בעת הנשואין שאינו מחוייב כלום הן מהמאוחר הן מחסרון הנדוניא: ועתה יורנו רבינו הדין עם מי אם טענת אביו טענה בזה שטוען שלא נמצא בעת הנשואין ואינו מחוייב: גם בלקיחת הסחורות שהיה בנו מתעסק בהם שאומר שהוא שלחם לו ממצרים אם תפיסתו לאחר מיתה מועלת לומר שהם שלו: גם מענין חדוש הבתים וההוצאות שהוציא הבן עליהם אם נאמן אביו לומר שהמעות שהיה שולח לו היה בונה אם נאמן או לא ושכר המורה כפול מהשמים:
תשובה להיות ערב מועד והאדם טרוד ואין אנו יכולים להאריך והדבר פשוט נשיב ראשון ראשון: אין ראוי לחייב האב במה שנתחייב הבן כיון שכתוב שנתחייב הארוס בכל התנאים ואינו נזכר האב כלל כי אם על הקנ' מי שנתחר' האב והבן מצד א' אם יתחרטו יפלו בקנס וכן האם אם תתחרט תפרע הקנס אבל האב לא נתחיי' בשום מתנה וכן נראה בפי' שכתוב נטלו קנין כל אחד במה שנוגע לו לאפוקי שלא נכנס במתנות כי אם הבן לבד ואם היה האב נכנס ערב או קבלן בעד בנו היינו מחייבים בכל וטענת האב לומר שכיון שלא נמצא בשעת הנשואין אין להם עליו שום חיוב כי מזלו גרם שלא נמצא ואין לומר שאורח ארעא מאנשי דמשק כשהבן יתחייב כל מה שנתחייב הבן נכנס האב ג"כ באותו חיוב בלי שנתחייב דאם כן לקתה מדת הדין וצריך שידעו כל בני אדם מנהג זה ע"י הכרזה יודע לכל מי שיש לו בן ומגיע לנשואין כל מה שנתחייב הבן חל החיוב על האב ואדעתא דהכי נכתב ואז אע"ג שנתחייב הבן לבד ג"כ יכנס תחתיו ערב מן הסתם ואין עולה בדעתי מנהג זה שהוא מנהג בטעות לחייב בני אדם מן הסתם באופן שאיני רואה שום חיוב על האב ממה שנתחייב:
וכתב הרמב"ם ז"ל בהלכות ערב דהגם דערב של כתובה ערב דעלמא אע"פ שקנו מידו פטור מלשלם שהרי מצוה עשה ולא חסד ממון אפילו הכי אם היה ערב לכתובת בנו וקנו מידו חייב:
ראה אחי שצריך ליטול קנין מידו ואם לאו לא חייל חיוב עליו וכתב קבלן של כתובה חייב כתב רש"י ז"ל פי' קבלן התפיסה מטלטלין לכתוב' והיא מסרתן ביד האב בתורת קבלנות וכתב הרשב"א ז"ל על פי' רש"י ז"ל שאין כונתו שתשא ותתן ביד האב ממש אלא לומר דתן לו ואני אתן צריך ואילו בכתובה שהיא אינה נותנת כלום לא שייך קבלנות אלא אם יתן לה הבעל כסף כתובתה ויחזור הקבלן ויאמר תן לו ואני קבלן ע"כ:
וכל זה הוא במנה מאתים או בתוספת שהנדוניא הרי היא כחוב דעלמא וערב דעלמא וכמו שכתב הרב המגיד ז"ל שאינו אלא במנה מאתים כמו שביארנו: ונדון דידן לא נמצא האב לא בזה ולא בזה אין שום חיוב עליו כלל וזה פשוט:
אבל במה שאומר האב שכל הסחורות הנמצאים בבית הבן הרי הן שלו אינו נאמן כי אם ע"י עדים שידעו בברור זה שחזקה כל מה שיש תחת רשותו של אדם הוא בחזקתו ועל האב להביא ראיה שהוא שלו: וכן נמצא בהרמב"ן ז"ל גבי לוה שבא מלוה לגבות ממנו מטלטליו או סחורותיו וטען ואמר שאינם שלו שהם מאחרים אינו נאמן שחזקה כל מה שיש תחת יד האדם הוא שלו עיין בהרב המגיד פרק ראשון מהלכות מלוה ולוה כשאמר הלוה הם אינם שלי כי מאחרים הם למה לא יהיה נאמן במגו אם היה רוצה ליתנם במתנה לאחרים והמלוה לא ימצא לגבות את חובו ותרצו שם שתי תשובות והא' מהרמב"ן ז"ל הויא מגו במקום חזקה שכל מה שיש תחת האדם הוא שלו לבד אם הוא סרסור כמו שכתב הר"ן והטור ומגו במקום חזקה לא אמרינן כמו כן אמרינן הכא הבן נדר כמה מתנות לתת לארוסתו בשע' שידוכין ודאי אנן סהדי שהיה לו וכל מה שנמצא אחר פטירתו היה בחזקת הבעל ואין האב יכול ליטול ממנו כלום אם לא בראיה ברורה:
אבל לענין הבית כיון שיש לו ראיה שהוא מאבותיו ירושה ואינו זוכה הבן בבית שנש' כי אם בכמה דברים ותנאים צריך שיהיה בנו גדול ונישואין ראשונים של זה הבן ולא השיא האב בן אחר קודם ולא שייר האב בבית זה שיחד לו כלום ואם שייר אפילו פך אחד לא קנה הבית וכל אלו התנאים הובאו בגמרא פרק מי שמת אמר ר' חנינא המשיא אשה לבנו הגדול בבית קנאו ודוקא גדול ודוקא בתולה ודוקא אשתו ראשונה ודוקא שהשיאו ראשון והויא הלכתא בלא טעמא דתלת מלי שוויינהו רבנן מלתא בלא טעמא וזו אחד מהם: ובנדון דידן לא שייך שום /אחד/ מהני טעמי והגם כי בנה והרחיב אין לו בה חזקה שדין פשוט שאין לבן חזקה בנכסי אביו ונתבארו שם אלו שאין מעמידין הקרקע בידם אע"פ שאכלום שלש שנים האומנין האריסין והאפטרופסין האיש בנכסי אשתו והאשה בנכסי בעלה בן בנכסי אביו האב בנכסי הבן שכל אחד מאלו אין מקפידים זה על זה לפיכך אין אכילתן ראיה אף על פי שלא מיחו הבעלים אלא תחזור הקרקע לבעלים שהביאו ראיה שזאת קרקע שלהם וידועה להם וישבע היסת שלא מכרו ולא נתנו וכן כתב הרמב"ם ז"ל פי"ב מהלכות טוען ונטען והטור: א"כ האב ישבע על טענת הבן אם יטעון שהוא נתנו או מכרו עליו להביא ראיה אף על פי שהרס ובנה והרחיב היה אריס של אביו ובמצות אביו וזה פשוט זהו מה שראיתי לכתוב בשאלה בטרדתי ודוחקי בלי אריכות: הצעיר משה גאלנטי
 
 
@שו"ת מהר"ם גלאנטי סימן מ
שאלה ראובן שהיה לו חצר אחד ובתים הרבה בתוך חצרו ומכר חצי החצר לשמעון עם חצי הבתים ואחר זמן מכר ראובן מה שנשאר לו ללוי ויצא לו מן החצר ואחר כך נפטרו ראובן ושמעון ולוי ואחר זמן שמת לוי כנז' מכרה אלמנת לוי ליהודה מה שקנה בעלה מראובן ובמיתת לוי נאבדו השטרות והחזוקים שהיו לו על הבתים שקנה מראובן ואחר שקנה יהודה החלק שנשאר לראובן באה אלמנת שמעון וערערה על תשמישי המכירה ואומרת שהכל שלה שאין לו שום תשמיש בחצר ובבתים וליהודה אין שום חיזוק ולא שטר שנאבדו השטרות במיתת לוי והלכו לדין והוציאה אלמנת שמעון השטרות שהיו בידה ושם בשטר שמעון היו כתובים זכיות הרבה לחלק יהודה בתשמישי החצר והבתים וטוען יהודה שמאחר שמצא כתוב בשטר' הזכות אשר לו בחצר ובבתים ובתשמישיהם שיטפיס לו השטר שבידה לזכות הכתוב לו בו ות"ח א' אומר שהדין עמו שחייבת אלמנת שמעון להטפיס ליהודה השטר לכל החלק שכתוב לו בו ות"ח א' אומר שאינה חייבת אלמנת שמעון להטפיס לו שטר' שאין אדם מראה עושרו לאחרים שמה שיהודה יודע תטפיס לו ומה שאינו יודע אינה חייבת להראות ויהודה טוען שמתיירא דלמא תזייף לו שטרו ורוצה שטרו בידו אולי יש לו זכיות הרבה בו יורנו מורנו ורבינו הכל בפירוש ובבירור ושכרו כפול ומכופל מן השמים:
תשובה בקוצר נמרץ להיותי חלוש מחוליי אין ראוי להאריך כי אם ראשי פרקים והגם כי נאבדו השטרות במיתת לוי לא משום כך תאבד האלמנה זכותה אם יש לה ראיה שדרה בעלה והיא שלש שנים ונהנה בחלק החצר כדרך שנהנים בני אדם בשלהם הגם כי אין לה שטר לא בשביל זה איבד זכותה כי כבר כתבו כל הפוסקים ואחד המיוחד הרמב"ם ז"ל בהלכות טוען ונטען כתב וז"ל ומפני מה אין אומרים לראובן אם אמת הדבר שמכר לך או נתן לך למה לא נזהרת בשטרך מפני שאין אדם נזהר אלא עד שלש שנים וכיון שרואה שאין אדם ממחה בו שוב אינו נזהר וכן הסכימו כל הפוסקים נמצא שאלמנה זו אינה צריכה שטר כי במה שהחזיקה זה שלש שנים בתשמישים ובכל הדברים כך תמשוך מכאן ולהבא:
ועל מה ששאלת אם כופין את אלמנת שמעון להטפיס השטר מהזכיות שיש לה בזה כתבו רוב הפוסקים שכופין להטפיס וז"ל הרמב"ם ז"ל האומר לחבירו שטר שיש בידך זכות יש לי בו וזה אומר איני מוצא שטרי או איני יודע אם יש לך בו ראיה כופין אותו להוציא טען שהוא יודע בודאי שיש לו זכות נשבע היסת שאבד ממנו ושאינו אצלו וכתב וכזה הורו רבותי:
והטור הביא תשובת הרא"ש אביו ז"ל והיא כתובה בסי' ס"א כלל ס"ח והטור הביאו בסי' י"ו וז"ל ששאלת האומר לחבירו שטר שבידך זכות יש לי בו שהורו הגאונים שכופין אותו להוציא אם צריך התובע שיאמר בפי' מה זכות יש בה או לא: תשובה הודאה זו של גאונים לא פשטה בארצנו ואין כופין לשום אדם להראות שטר שבידו בשביל טענת אחד שאמר שיש לו בו זכות אם לא שיאמר בפני ב"ד דברים שיש בהם אמתלאה אז יראה השטר לב"ד ויראו אבל בענין אחר אין כופין לאדם להראות שטרו שאין אדם רוצה להשביע עצמו שידעו העולם עושרו וממונו עכ"ל: והנה בנדון זה לא שייך זה שכבר הוציאה השטרות לפני ב"ד ומצאו שם זכות בחצר אלמנת יהודה וכיון שב"ד ראוהו חייבים לכוף את האלמנ' שיטפיסו זכיותיו על יד ב"ד ואם לא תרצי ב"ד כותבים כל הזכיות שראו בידה ונותנים לה וכל שכן שהם זכיות הנוגעות בחצר ובודאי אנן סהדי שגם כן היה ליהודה הנפטר זכיות אלו ונאבדו במיתתו כמו שנאבדו שאר השטרות ומסתמא באותם השטרות שנאבדו היו כתובים שם זכיותיו:
וכן כתב הרשב"א ז"ל בתשובה אם שמעון מודה שיש בידו שטר של זכות לראובן בשטר צוואה שהשכיב מרע מחלק נכסיו לזה ולזה וכיו"ב חייב הוא להוציא שטרותיו בפני ב"ד כדי שיזכה בו ראובן שיש לו זכות וב"ד מטפיסין לו מה שכתוב בו מזכותו אבל אם שמעון טוען שאין בידו שטר שיש בו זכות כתב כמו שכתב הרמב"ם ז"ל וכבר כתבנו לשונו: הנה דלכולי עלמא בנדון זה מכריחין להוציאו ולהטפיסו או אם ב"ד יודעים מה שכתוב שם מזכיות יהודה כותבין ונותנים לאלמנה וליתומיה כי ב"ד אביהם של יתומים וכל אחת מהאלמנות יזכו בחלקה ואין ראוי להאריך עוד כי הם דברים פשוטים ובמקום שאמרו לקצר אין להאריך והשם יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן מא
שאלה ראובן מכר כיפה אחת בחצרו לשמעון וכתב בשטר שיקח לו שמעון המים הצריכים לכיפה ובעת המכירה לא היה זולת שמעון ואשתו בלבד ואח"כ מת שמעון והניח הכיפה ליורשיו ועתה השכירו היורשים הכיפה ללוי ולביתו והביא עמו כמה נפשות וטוען ראובן כי כשנתן הכיפה לשמעון לא נתנה כי אם לו ולאשתו בלבד ולכן אינו חפץ ליתן מים ללוי ולא לזולתו כי אם לשני נפשות כאשר היה לוקח שמעון ועוד שואל ראובן שמיום אשר מכר הכיפה לשמעון היה פורע הוא חצי העווריץ מכל העווריץ המגיע לכל החצי והחצי היה פורע שמעון וכן נהגו כמה שנים מיום שקנה שמעון הכיפה עד היום ילמדנו רבינו הדין אם יש לו דין לראובן בשתי שאלות הנז' הן מענין המים ואם יכול לעכב על יד לוי ולא יתן לו כי אם מים הצריכים לשתי נפשות וכן אם יש לו דין שלא ליתן כי אם חצי העווריץ כאשר נהגו עד היום ואפילו יש לו בתים רבים בחצר ושכרו כפול ומכופל מן השמים:
תשובה כתב הרמב"ם ז"ל בהלכות שנים פ"ה גבי אחד מהשותפין שלקח בית בחצר אחרת שאינו יכול לפתוח פתחו לחצר השותפין לפי שמרבה עליהן הדרך נעשה כמי שצוה לזה שכן אחד ונעשו לו שכנים הרבה מכאן אתה למד שאחד מהשותפין שהיה אצלו אנשי בית אחר יש לחבירו לעכב עליו מפני שמרבה עליהם הדרך וכן השוכר ביתו לבעל הבית ואח"כ הביא עמו קרוביו ומיודעיו לשכון עמו כאחד בבית זה הרי המשכיר מעכב עליו והביא הרב המגיד סברת הראב"ד שחולק עליו וז"ל חיי ראשי דבריו סותרי' זה את זה שאמר תחלה בונה עליה על ביתו ופותחו לתוכו ומרבה שכנים בדירות חלוקות ואיך ימנע ממנו שלא יכניס לביתו כל מי שירצה ואם ירצה לקבל אכסנים לתלמוד תורה גם כן ימנע מהם עכ"ל הראב"ד והרב המגיד השיב קושיתו וז"ל ואני אומר שאין דברי המחבר בסמוכין על שולחנו ונטפלין עמו דכל כי האי יהא ביתו פתוח לרוחה ותבא עליו ברכה אבל כשאין סמוכים ואין נטפלין עמו ודרים שם יכולים לעכב והאריך שם לתרץ קושייתו ובמקום אחר בהלכות שכירות ג"כ כתב בפרק ה' אם ירצה להשכיר בית שהוא ממושכר לו אם יש בני בית במנין בני ביתו יכול אבל אם היו ארבעה לא ישכיר לחמשה וכתב הרב המגיד ונכון הוא טעמו הרי דין השכירות מפורש ומוסכם משום שירבה עליו הדרך זה יוצא וזה נכנס ואין בו חסרון כיס כ"ש וק"ו אם יש חסרון כיס כגון סיסטירנ' שהדיורי' החצונים שותים המים והמים הולך וחסור שודאי יכולים לעכב אפילו לדעת הראב"ד: והנה נדון דידן כשמכר בעל החצר בית לראובן התנה שלא יהנה במים כי אם מה שמספיק להם והיו איש ואשתו ובנים שיולדו לו אם יזכה לאפוקי שאינו יכול לתת מתנה או למוכרם כי אם להם לבדם וכל תנאי שבממון קיים ועתה אם נפטרו בניהם האיש ואשתו היורש אינו יכול למכור למי שיש לו דיורים ונפשות שאינם סמוכים על שולחנם כי אם בני ביתו הסמוכים עמו ונטפלים לו אבל דיורים אחרים לא יען שותים מימיו וחסרים מכל ומשום הא קפיד בשעת מכירת הבית וכתב בשטר מים הצריכים לכיפה שלהם לאפוקי מציאות אחרים ולכן יכול למנוע ולא יוכל כי אם היורש להשכירה לבעל הבית עם בני ביתו הסמוכים עמו:
והטענה אחרת מהעווריץ מלבד שהדעת נוטה שיותר יפרע בעל הבית מבעל העליה ובפרט שכך נהגו השנים אחרים לפרוע לחצאין בעל העליה מוותר יותר ממה שמגיעו אבל כיון שנהגו בימים קדמונים כך ימשך גם כן בזה ואין צריך להאריך כך נלע"ד וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן מב
שאלה מעשה שהיה כך היה אשת ראובן הפקידה ארגז של חפצים ביד שמעון ואמרה לשמעון הארגז הזה אני נותנו לך בתורת פקדון שתחזירהו לי בעת שאתבענו ממך ואם יהיה לך איזה משא ומתן או הלואה עם בעלי לא תתפוס הארגז הזה בחוב אלא תחזירהו לי כמו שנתתיו לך וקבל שמעון הארגז ממנה על מנת כן: לסוף נעשה בעלה מולתזים של המלך יר"ה ובזמן האלתזם ההוא נשא ונתן שמעון עם בעלה ולוהו סך מעות אחר ימים באתה אשת ראובן לתבוע הארגז מאת שמעון כי בעלה ברח מהמלכו' אמר לה שמעון אני יש לי שטר חוב על בעליך ואני רוצה להפרע מהחפצים אשר בידי: אמרה לו והלא התניתי עמך שלא תעכב הארגז הזה בחובך אם תלוה את בעלי והשיב שמעון כל מה שבארגז נכסי בעליך הם והוא לוה ממני ושעבד לי כל נכסיו ותנאך אינו כלום: והאשה אומרת כבר פטרת את הנכסים הללו ולא חל שעבודך עליהם ונתגלגלו הדברים שהובאה האשה לפני שלטון העיר ונתרעמה לפניו על שמכרו כל מלבושי' שהיו מנדונית' שאין דין המלכות כן וגם אמרה שמתוך כך כל מי שהיה אצלו פקדון הכחישו פלוני נתתי בידו ארגז מלא חפצים ואינו רוצה ליתנם לי ושלח השלטון גאוש אחד ליהודי שיחזיר הארגז לאשה אם אמת הדבר שיש אצלו ארגז בפקדון ע"כ: ועתה יורנו המורה אם האשה הזאת יש לה דין מוסר לפי שקבלה לשלטון וראוי לנדותה או לא: ואם ימשך מזה הפסד לשמעון שילך כל הארגז לטמיון בחוב המלך או יעלילו עליו אי זו עלילה מחמת כן ויפסיד אי זה מעות אם היא חייבת לפרוע או לא: ושכרו כפול מן השמים:
תשובה נכסים אילו נראים שהם שני מינים אחד מלבושים ותכשיטים וכל דבר שנראים ומוכיחים שהם שלה לית דין ולית דיין שישארו אצלו חלילה מאחר שאינה ערבנית לבעלה וחייב לחזור לה אבל שאר נכסי שאינם ידועים אם הם של בעל או שלה מבית אביה ואמה או שנתנו לה ע"מ שאין לבעלה כו' או שאר טענות היא נאמנת לומר יען הוא אינו יכול לטעון דבר ברור שהם של בעל ותשבע היא ונאמנת ואם הוא אמת שהם של בעל אע"פ שהבטיחה לה שלא לעכבם בשום דבר של בעל הם דברים ובלא קנין אינו מועיל כי הוא יאמר שבשביל זה נתן ונשא עם בעלה על סמך נכסים אילו שיודע שהם של בעלה ואם אינו טוען בריא וישבע שיודע שהם נכסי בעלה ואינם שלה ובפרט אם הם מטלטלין שאינם מיוחדים לאשה כמו טאפיטיש ושאר מיני סחורות ומטלטלין אם ישבע יטלם בחובו אם יודע וטוען בריא ואם לאו תשבע היא שהם שלה באופנים שזכרנו ותטלם:
ואין לגמגם ולומר למה תשבע היא והוא אינו יודע בבריא וכל שאינו טוען בריא אינו כי אם חרס סתם: לאו מידי הוא יען הוא בעל חוב וכשבא לגבות מן הלוה או מן הלקוחות לטרוף כך וכך המלוה אינו יודע אלא התורה הטיל על הלוה שבועה שיוציא כל מה שיש לו כדי שיסדרו לו כדין מסדרין ולכן האשה זאת שטוענת שהם שלה תשבע ותטלם ואין כאן מקום לחרם סתם:
ומענין האשה שהובאה לפני השלטון מלשון השאלה נראה כי היא לא פטרה מים שאומ' שנתגלגלו הדברים שהובאת האשה לפני השלטון ואפשר שנשמעו למלכות מחמת קטטה ומריבה ושלחו בעדה ואם נתרעמה על מלבושיה ותכשיטיה אחר שנשמעו הדברים ושאלה לפני השלטון כהוגן שבין בדינינו בין בדינם אין ראוי ליטול לבעל חוב נכסי האשה אחר שאינה ערבנית ואם לא היתה מתרעמת אלא על זה בלבד אין לה כל כך אשם מאחר ששלחו בעדה אבל אם אמת שאמרה על זה האיש שהוא מכחיש בפקדונות ונעשה גזלן על פיה אם על דבר זה הוצרך להוציא ממון הגם כי היא אשת איש וכל היזק שעושה לא תפרע עד שתתאלמן או עד שתתגרש בסגנון זה חייבת יען הנכסים הם ברשות הניזק שהזיקו בדבורה כדין מוסר:
כלל הדברים היוצא מתשובתנו בלי הבאת ראיות לכל דבר כי כך רוצה השואל בלי אריכות בלתי לדעת ענין הדין לע"ד הנכסים שלה שידים מוכיחות שהם שלה יחזיר לה ואם נמכרו יתן דמיהן לאשה ונכסים שאין ידועים אם הם מן האשה או מן האיש אם הוא יודע בודאי שהם מן האיש ישבע ויפרע מהם ואם אינו יודע והאשה טוענת שהם שלה שנתנו לה על מנת שאין לבעלה זכות או נכסי מלוג וכדומה תשבע ותטלי /ותטול/ או הם או דמיהן והגם כי קבל שלא לעכבם דברים הם ואין בהם ממש כי אם בקנין:
ענין המסירות אם היא הלכה בראשונה לערכאו' וגלה הענין כל מה שיוציאו להציל עליה הגם כי היא אשת איש כיון שהנמסר תפוס יפרע מהם ואם נודע לערכאות והוכרחו לשלוח בעד האשה אם היא תבעה די תכשיטיה אין בה אשם שבדין תבעה בין בדיננו בין בדיניהם אבל אם התיר לשונה למסור ולהעליל לומר שהוא גזלן חייבת כל מה שיפסידו אם הדבר בעדים יוברר אפילו שהיא אשת איש כמו שביארנו ואין צריך להאריך ואם השואל רוצה שנאריך בראיות להפיק דעתו נכתוב באורך. וה' יצילנו משגיאות: הצעיר משה גאלנטי
 
 
@שו"ת מהר"ם גלאנטי סימן מג
שאלה ראובן נתן לשמעון סך מעות ומכר לו בהם כל כך צמר לערך קצוב והתנה ראובן שישלח שמעון הצמר הנז' עם הספינה הראשונה ושמעון לא כן עשה ובאו ספינ' ראשונה ושניה ולא שלח הצמר הנזכר ואומר ששלחה בספינה שלישית והספינה ההיא נשבית ונאבד הצמר וראובן טוען שמאחר שלא שלח שמעון הצמר בספינה הראשונה דהוי פושע וחייב לשלם וכן דייק לישנא דשטרא שכתוב ואחר שיושם בספינה כנז' עד הגעתו פה לשלום על מהר"ם הנז' הרי מפורש שלא קבל אחריות הצמר אלא אם יושם בספינה הנז' ר"ל הספינה הראשונה והיינו כנז' דקאמר וזה נוסח השטר מלה במלה: בפנינו עדים ח"מ הודה החכם כה"ר יוסף אבוטאלייו נר"ו בכה"ר משה אבוטאלייו נר"ו איך קבל מהחכם השלם המוסמך כמוהר"ר משה בירב נר"ו שבעים גרושוש בגרושוש יפים וטובים והם עליו חוב גמור ומלוה זקופה ומכר לו בהם צמר טובה ויפה ממה שיש לו באוצרו באנדרינופולי כפי דברו לערך כל ככר מככרי אנדרינופולי חמש גרושוש ורביע ונתחייב ה"ר יוסף הנזכר לשלוח הצמר הנז' עם הספינה הראשונה וההוצאה על מהר"ם הנז' ואחריות הצמר עד יושם בספינה כנז' על הה"ר יוסף הנז' ואחר שיושם בספינה כנז' עד הגעתה פה לשלום על מהר"ם הנזכר ושעבוד ונאמנות בשני עדים כשרים וכו' וקנינא קנין גמור מעכשיו. מה"ר יוסף הנז' במנא דכשר למקנייא ביה גם נשבע שבועה חמורה כדת וכהלכ' על דעת מהר"ם הנזכ' לקיים ככל הנז' והיה זה פה צפת תוב"ב יום ג' י"א לחדש חשון השנ"ט ליצירה והכל שריר וקים ועדיו החתומים בשטר נתנאל שאקי: אברהם געאדי: וגם טוען ראובן שהמכר בטל שבודאי לא היה לו צמר לשמעון באוצרו והוה ליה מוכר דבר שאינו ברשותו ולא בעולם וראיה לזה שבאו שתי ספינות ולא שלח הצמר ואלו היתה מזומנת כפי דבורו היה שולחה בספינה הראשונה נמצא דאיכא תרי טעמי לחייב את שמעון חדא דהוי פושע שלא שלח הצמר בספינה הראשונה כפי התנאי ועוד טעם שני דמעיקרא המכר בטל שלא היה לו צמר באוצרו כפי מה שהודה נמצאו המעות בידו חוב גמור עד יגיעו ליד ראובן יורנו מורנו הדין ושכרו כפול ומכופל מן השמים:
תשובה זה ימים מעטים כתבתי בנדון הלז על מה שנוגע שהתנה על ספינה הראשונה ושינה ממה שאמר לו המשלח החייבתי לשמעון השליח כמו שביארתי שם בארוכה ובנדון זה יש תרתי לחיובא כמו שנבאר בס"ד: ראשונה נראה לי בבירור שאם לא היתה נמצאת הצמר באוצרו בשעת המכר לא חל המכר יען הוא דבר שאינו ברשותו ולא היה בעולם ואין אדם מקנה דבר שלא בא לעולם וכל זה הוא יען כתוב ומכר לו צמר שיש לו באוצרו שאם היה כתוב נתחייב לתת לו כל כך צמר בלשון חיוב היה חל המכר והיה חייב ליתנה לו כי בכל מקום שיש חיוב הגם שאינו ברשותו ילך ויקנה וכן כתב בעל הטורים סימן ס' המחייב עצמו בדבר שלא בא לעולם או בא לעולם ואינו ברשותו ומצוי אצלו אף על גב דקיימא לן אין אדם מקנה דבר שלא בא לעולם הני מילי כשהקנה לו בלשון מכר או בלשון מתנה אבל בלשון חיוב חייב וחל האחריות והשעבוד על החיוב עכ"ל:
וכן בשאלה קטנה כתב הרשב"א ז"ל מי שחייב עצמו ליתן לחבירו כל מה שירויח מכאן עד שלשים יום ושעבד לו בקנין גמור כל נכסיו שקנה ושיקנה אי אמרינן דלא אמר כלום לפי שאין אדם מקנה וכו' תשובה דבר ברור הוא שחייב דלא אמרו דבר שלא בא לעולם אלא כגון פירות דקל אני מוכר לך אבל אם חייב עצמו ליתן מה שיוציא דקל זה דבריו קיימים עכ"ל: וכן הדין לכולי עלמא שאין בזה חולק באופן שאם היה כתוב לשון השטר בלשון חיוב אף על פי שאין באוצרו כלום היה המכר קיים אבל כתוב בלשון מכר אם אמת שלא היה לו צמר באותה שעה לא חל המכר באופן שאם אין כאן צמר מה ששלח אחר כך אין בהם עסק כי ממונו הוא ואין כאן מכר הנה הטענה האחת:
והטענה השניה והיא טענה נצחת שפשע בשליחותו שהתנה עמו שבספינה הראשונה ישלח לו צמרו והרי שינה וכל המשנה ידו על התחתונה:
והבאתי ראיה ממה שאמרו בגמרא ספינה זו ויין סתם אע"פ שנתן השכר יחזיר כל השכר שהרי אומר לו הבא לי הספינה עצמה ששכרתי שהקפדה גדולה יש בספינה זו ואני אביא יין מכל מקום ואוליך בה כמו שכתב הרמב"ם ז"ל פ"ה וכן בספינה סתם ויין זה שיכול לומר בעל הספינה הבא לי יין זה כתב הרמב"ן והרשב"א לאו מימרא דמעיקרא אם רצה להחליף יין זה ביין אחר שלא יהיה רשאי דהא ודאי רשאי שאין בזה קפידא דמה איכפת ליה אלא שמצאה מקום קפידא לנוח ונחה וכמו שהביא הרב המגיד בשמם וזהו מוסכם מכל הפוסקים וכמו שהביא הטור סי' שי"א כל הפרטים הללו ואם בזה יש קפידא כ"ש בנדון דידן שהקפיד בספינה ראשונה ופשע בשליחותו ועליו האחריות אם נשבר או נשבה ובפרט כי אז היתה /היה/ הים נקיה /נקי/ מאויבים ומלסטים ומשודדים ונתאחר עד שבעונות נפסד באופן שחייב בעל הצמר לתת מעותיו לא צמר שאין כאן מכר ואין השטר כתוב בלשון חיוב יתן לו מעותיו בשלמות הגם כי מפסיד כל הריוח אין לו עליו עוד ואין ראוי להאריך בזה עוד כי כבר הארכנו בנדון זה פעמים והדין דין אמת לע"ד: הצעיר משה גאלנטי
 
 
@שו"ת מהר"ם גלאנטי סימן מד
שאלה נדרשתי לבקשת השואל הנבון ויקר כה"ר יצחק יצ"ו אשר דירתו היה ברודים וכל משפחתו היו משם ובת זוגו היתה בנדרינופלא אשר שם נשא אשה ואביה בשעת נשואיה קשר אותו בעבותות אהבה וכתבו שלא יוכל להוציאה משם כלל עם כל חזוקי סופר: ויקר מקרה שנכנס בלבו לבא לעלות לארץ ישראל וללכת לירושלם תוב"ב ולהשתטח על קבריהם של צדיקים כמו עולי רגלים ולחזור לביתו ובהיותו במקומות ארץ ישראל נכנס אהבתה בלבו ונפשו קשורה בארץ הקדושה ורוצה לבא לדור פה או בירושלים תוב"ב ובהיות כי נתחייב לחמיו שלא לצאת מאנדרינופלא ושאל מעמנו מה דינו אם יוכל לצאת ולבא עם אשתו או לא:
עוד טוען שבהיותו באנדרינופולי בכל יום הם בסכנה גדולה מחמת אנשי הגדוד ההולכים למלחמה ועושים רעות גדולות למי שפוגעים בו ולפעמים אינם יכולים לצאת מפתח ביתם ומי שיוצא מסכן עצמו הן בממון הן בעצמו והוא לא ירד בענין זה כשהבטיח לחמיו לדור שם שאם הוא אינו יוצא ובא כמו שעושים הסוחרים אין לו במה יתפרנס ביתו ואם יצא יסכן עצמו באופן שמשתי הטענות הללו רוצה לעקור דירתו משם כדי לבא לארץ ישראל אם תנאי שהתנה עם חמיו יתבטל באלו השתי טענות אם לאו ושכר המורה כפול ומכופל מן השמים:
תשובה תנן התם לא יוציא אדם את אשתו ממקום שרובו ישראל למקום שרובו גוים וכו' ובכל מקום מוציאין ממקום שרובו גוים למקום שרובו ישראל במה דברים אמורים מחוצה לארץ לחוצה לארץ או מארץ ישראל לארץ ישראל אבל מחוצה לארץ לארץ ישראל כופין אותה לעלות אפילו מנוה היפה לנוה הרעה ואפילו מקום /ממקום/ שרובו ישראל למקום שרובו גוים מעלין וברייתא שם אמר האיש לעלות לארץ ישראל והיא אינה רוצה תצא בלא כתובה וכן אמרה היא לעלות וכו' וכתבו הרמב"ם לפסק הלכה וכן הטור שאין חילוק בין בזמן הזה בין בזמן הבית כסתמא דמתניתין לאפוקי מסברת הר"מ מרוטנבורג ז"ל שרצה לישב מימרא של ירושל' לחלק בין בזמן הזה בין בזמן הבית ודחו הפוסקים חילוק זה וכתבו שאין לחלק בין בזמנים באופן שמסתמא האיש כופה לאשה לעלות לארץ ישראל אבל נושא דידן שהתנה סתם שלא יוציאנה לשום מקום אינו אלא אדעתא למקומות של חוצה לארץ כגון ארץ מולדתו שאז אם לא היה מתנה והיה הדבר סתם היה מכריח אותה לצאת וללכת עמו לארץ מולדתו שכן כתב בעל הטורים שמי שהוא מאחד מאלו השלש ארצות יהודה ועבר הירדן והגליל אינו יכול לכופה ללכת עמו לארץ אחרת אבל אם הוא מאחד מאלו הארצות והלך לארץ אחרת ונשא שם אשה צריכה לילך אחריו לארצו וכתב הטור דהוא הדין בכל ארץ וארץ כיוצא בזה לפי מה שהיא חלוקה בגבולותיה דלאו דוקא שלש ארצות הללו וכתב הר' מאיר ז"ל אם הוא מיהודה וקדשה בגליל אפילו לא נשאו בגליל אלא בעבר הירדן צריכה לילך אחריו ליהודה שהיה מקומו באופן שאם היה נושא סתם וחמיו לא היה מתנה עמו היה יכול להוציאה ולהוליכה למקומו מקום משפחתו ומקום מולדתו אבל כיון שהתנה עמו שלא יוכל להוציאה אם כתוב בסתם ולא פירש ארץ ישראל בפירוש אינו יכול לעכב עליו יען הכל מעלין לארץ ישראל ובודאי לא נכנס בתנאים כי אם לארצות אחרות מכל חוצה לארץ אבל בארץ ישראל אינו מן הסתם אם לאו שהתנה בפירוש ואמר אפילו לארץ ישראל:
איברא שאם כתב בפירוש שאפילו לארץ ישראל אינו יכול להוציאה ואז יהיה כפוף לתנאי שאפילו שמצוה לעלות לא"י כיון שהתנה בפירוש צריך לקיים תנאו ובפרט אם יש לו שבועה אבל אם אינו כתוב בפירוש מן הסתם לאו אדעתא דהכי נדרי ופטור ומותר:
ואם באולי המצא תמצא שכתוב בפירוש שאפי' בארץ ישראל אז יועיל לו הטענה האחרת שיש סכנה לדור שם בזמן הסיפירלי"ש סכנת נפשות וסכנת ממון ואין יוצא ואין בא וצריך להיות חבוש בביתו ואין יכול לצאת לבקש טרף לביתו והוא צריך לפרנס את ביתו ואדעתא שהוא מאנשים סוחרים נתן לו בתו ומנהג הסוחרים לצאת ולבא במשאו ובמתנו והעיר ההיא בזמנים הללו סגרת ומסגרת אין יוצא ואין בא:
ואין לומר הא כמה יהודים יושבים שם בפחד זה ועם כל זה דרים שם אינה ראיה שאם הם חפצים ממונם יותר מנפשם לאו כל אפייא שוין האיש הזה מפחד עליו ולאו כל שעתא ושעתא אתרחיש ניסא ואע"ג דאיכא למימר כבר היה יודע המנהג של העיר הזאת שכך היא מי שרוצה לדור אדעתא דהכי נחית איכא למימר סבור הייתי שאוכל לסבול ואיני יכול שבכל שעתא הם בסכנה עצומה הן בגופם הן בממונם באופן שהאיש הזה פטור ומותר לבא לדור לארץ ישראל אף אם התנה עמו בפירוש גם כן לארץ ישראל מפני טענה זו ובהצטרפות שתי טענות הללו נמצא האיש הזה מנוקה מעון ומחטא ובא יבא ברנה ואין ראוי לחמיו לעכבו כלל ומה שנראה לע"ד כתבתי בלי אריכות: הצעיר משה גאלנטי
 
 
@שו"ת מהר"ם גלאנטי סימן מה
שאלה ראובן שהיה חייב סך מעות בכתב ידו והיה לו לראובן הנזכר נכסים ביד לוי שהוא פאטור שלו ואירע לו לראובן החייב הנזכר שהפסיד כל נכסיו שהיו בידו ושמעון רוצה להפרע מלוי הפאטור הנז' או מכל מטלטלין אשר ימצא לראובן הנזכר ילמדונו מורי צדק אם יש יכולת לשמעון לגבות מנכסי ראובן או לפחות לעכבם ביד לוי עד אשר יעמדו לריב ולדבר משפט התורה ושכרכם יהיה כפול ומכופל מן השמים:
תשובה ענין זה הוא מחלוקת בין אחרונים גדולי עולם ראשון שבקדושה הוא הרמב"ם ז"ל וז"ל לוה לזמן ובתוך הזמן רואה המלוה שהלוה הוא מבזבז נכסיו ואין לו קרקע ותובע המלוה שלו אין ב"ד נזקקין לו עד שיגיע זמנו והביאו הטור בשמו סימן ע"ג ובשם רב יהודאי גאון ז"ל כתב בשמו על לוה שבקש לילך למדינת הים ולא הגיע זמן הפרעון אין לו לתובע לבקש ממנו ערב שלא ניתנה מלוה ליתבע קודם הזמן כלל ולסברא זו נמשך הריב"ש ז"ל בסי' ק"ט על דבר ירושה של שמעון שנפל ביד ראובן והיה חייב לו ורוצה לעכב הירושה בידו כדי לפרוע ממנה כשיגיע הזמן והאריך שם ופסק שהדין עם שמעון שאין לעכב הירושה בשביל פריעת חובו קודם זמנו וכן כתב הרשב"א ז"ל בתשובה אלף וקי"ט שאין המלוה יכול לגבות חובו תוך זמנו אף על פי שהלוה מבזבז נכסיו דדילמא למחר ירויח וימצא ממה שיגבה וכתב בסוף התשובה ואפשר שאם באו מעות הלוה ליד המלוה תוך הזמן ויראה לב"ד שהלוה מבזבז נכסיו וכשיבא הזמן לא ימצא מקום לגבות אין מוציאין מיד המלוה ליתן ללוה דבמקום פסידא חוששין והביא הריב"ש ז"ל תשובה זו של הרשב"א ז"ל סעד לדבריו והוכיח דבמקום דאיכא פסידא מבוארת אין מוציאין מן התופס עכ"ל:
ואע"ג דנדון דידן ליכא תפיסה נסייע ממנה לקמן ממה שנפר' הרי הוכחנו שהרמב"ן ורב יהודאי גאון והרשב"א והריב"ש ז"ל כלהון אזלין בשיטה אחת:
הנה חבל נביאים נבאו בסגנון א' שאין כח לא לגבות ולא לעכב עד הזמן: וכת אחרת נבאו בסגנון אחר והם גדולי עולם הלא הם הרי"ף והרא"ש ז"ל וז"ל הרי"ף ז"ל בתשובה והביאו הטור בסי' הנז' ראובן שקנה שדה משמעון ויצאו עליה עסיקין ובא לב"ד וטוען אני חושש שמא תצא השדה מידי ואני חושש שתאבד ממך ולא אמצא לך כלום קנה באותן מעות קרקע כדי שאטרוף אותו שומעין לו: וכן כתב הרא"ש ז"ל מי שיש לו שטר על חבירו ולא הגיע זמנו ובא בתוך הזמן לב"ד ואמר מצאתי מנכסי פלוני ואני ירא שמא יבואו לידו ויבריחם ממני ולא אמצא מקום לגבות חובי ומבקש מב"ד שיעכבו הנכסים עד שיגיע זמן השטר אם רואה הדיין שום אמתל' לדבריו או שלא יוכל לגבות חובו כשיגיע הזמן מצוה על הדיין לעכב הממון עד שיגיע זמן השטר עכ"ל:
והרב מהרי"ק ז"ל כתב לפסק הלכה כהרי"ף והרא"ש יען רבו הגאונים ז"ל כסברתם כמו שכתב בתשובתו כלל צ"ז ולכן לענין הלכה כיון דהרי"ף והרא"ש והגאונים מסכימים לדעת אחד הכי נקטינן ומסתברא טעמייהו וכתב מהרי"ק ז"ל וכבר פסקתי כן בתשובה א' הלכה למעשה והסכימו עמי חבירי עכ"ל:
ויש פה מקום לבעל הדין לחלוק ולומר כל מה שנחלקו הם על שטר חוב אבל בכתב יד לא נאמר זה אינו טענה אפילו שהלוה נאמן לומר פרעתי כשמוציא המלוה כתב ידו וכמו שכתב הרמב"ם ז"ל בפרק י"א שאפילו הוחזק כתב ידו בב"ד נאמן לומר פרעתי אפילו הכי אם יש נאמנות למלוה והוחזק כתב ידו בב"ד אז אינו נאמן:
והנה נדון דידן הוא כתב ידו לכן נאמ' שבענין זה לבד יכול המלוה דוקא לענין עכובא שיכולים ב"ד לעכב הנכסים כיון שהלך לאיבוד כל נכסי הלוה עד שיעמוד לדין עמו ואם יטעון שפרע ישבע שפרע אם לא יש נאמנות ואם כתוב בו נאמנות ומקיים החתימה שהיא כתב ידו אינו נאמן ואם יודה לכתיבת ידו שהיא אמת הגם כי לענין גביה יש להסתפק כיון שאין לו נכסים אחרים לפרוע יגבה ולא נחוש לסברת הגאון ההוא שאולי ירויח וכן הדעת נוטה שיוכל לגבות:
איברא אם יטעון ירויחו המעות במקום בטוח עד שיגיע הזמן שמגיע לו הנאה שישאו ויתנו במעות במשכונות זהב וכסף ודאי שהיא טענה או אם ירצה לגבות עתה ינכה כל כך למאה כפי דעת הסוחרים ואין בית מיחוש משום רבית שאינו כי אם חותך הדיט"א שהוא מותר לומר לבעל חוב זמני הוא לתשרי אם תתן לי עתה אוותר לך עשרה או עשרים למאה ואינו חושש הרי זה נהנה וזה אינו חסר כל זה הוא לענין גבייה לתוך הזמן אבל לעיכובא אין בו ספק שיכולים ב"ד לעכבו עד יגיע הזמן ואז יעמדו לדין או עתה ויקוב הדין את ההר כיון שכתוב בשאלה שאבד ראובן כל נכסיו השם ית' ימלא חסרונו ואבידת הממון תמורת אבידת הגוף זה /נראה/ נראיה לי לעניות דעתי: הצעיר משה גאלנטי
 
 
@שו"ת מהר"ם גלאנטי סימן מו
שאלה ילמדנו רבינו ראובן שנפטר לבית עולמו וחיי לכל ישראל שבק ונשאר לו בן אחד קטן שהגיע לפעוטות והיה בר דעת ונפל למשכב ובפני עדים נתן במתנה בהיותו בדעתו הטוב לשמעון כל נכסיו מעות וחפצים ומטלטלין מתנת שכיב מרע וסילק לשאר יורשי /יורשיו/ בסך ידוע ביניהם ונפטר הבן ההוא מאותו חולי ילמדנו רבינו אם מתנתו מתנה אם לאו ושכרו כפול מן השמים:
תשובה דבר ברור הוא בגמרא אמר רבא שלש מדות בקטן צרור וזורקו אגוז ונוטלו זוכה לעצמו ואינו זוכה לאחרים וזוכה לעצמו מדבריהם וכו' והביאו הרמב"ם ז"ל בהלכות מכירה פכ"ט קטן עד שש שנים אין הקנאתו הקנאה לאחרים ומשש שנים עד שיגדיל אם יודע בטיב משא ומתן מקחו מקח וממכרו ממכר ומתנתו קיימת בין בדבר מרובה בין בדבר מועט בין במתנת בריא בין במתנת שכיב מרע ודוקא במטלטלי אבל במקרקעי אינו מוכר ונותן עד שיגדיל: וענין זה הוא מה שאמרו בגמרא פרק הניזקין הפעוטות מקחן מקח וממכרן ממכר במטלטלין ועד כמה מחוי רב יהודה לרב יצחק בריה כבר שית כבר שבע רב כהנא אמר כבר שבע כבר תמני במתניתא תנא כבר תשע כבר עשר ולא פליגי כל חד וחד לפום חורפי' והוא מה שכתב הרמב"ם ז"ל אם יודע בטיב וכו' באופן שמתנת הקטן כשהגיע לזמן הפעוטות מתנתו קיימ' בין בריא בין שכיב מרע וזהו תקון שתקנו חכמי' כדי שלא יבטל ולא ימצא מי שימכור לו ולא יקח ממנו:
איברא שמה שביארנו שמתנתו קיימת הוא בקטן שאין לו אפוטרופוס אבל אם יש לו אפטרופוס אין מעשיו כלום אפילו במטלטלין אלא מדעת האפטרופוס שאם רצה לקיים מקחו ומתנתו במטלטלין קיים והיא מימרא בכתובות בחילוק האפוטרופוס כשאין לו או יש לו אי קאי לכל הצדדין במקח וממכר ובמתנות וכבר כתבנו סברת הרמב"ם דכשיש לו אפטרופא אפילו במתנה אין מעשיו כלום אבל ר"ח סובר דלגבי מתנה אפילו יש לו אפוטרופוס וכמו שהביא הטור בח"מ סי' רל"ו דלענין מתנה אין חילוק אם יש לו אפטרופוס או לא שהאפטרופוס אינו רשאי ליתן משל יתומים כלום: והביאו הרא"ש ז"ל בסוף פרק מציאת האשה וזה לשונו פסק ר"ח בשם רבינו האיי גאון ז"ל מתנתו מתנה אף על גב דבפרק הנזקין מבעיא כשאין שם אפטרופוס אם מתנתו מתנה ובפשוט דמתנתו מתנה ומדמבעי' לן היכא דמקחו מקח משמע דפשיטא דהיכא דאין מקחו מקח דאין מתנתו מתנה מיהו לא דמי דלעולם מתנתו מתנה בין יש אפטרופוס בין אין שם אפטרופוס דההיא דאין מקחו מקח כשיש שם אפטרופוס לפי שעל האפטרופוס ליקח ולימכור אבל ליתן אין הרשות בידו והואיל ומתנתו מתנה משום דאי לא עביד ליה ניח נפשיה לא הוה יהיב איך חילק בין יש שם אפטרופוס בין אין שם עכ"ל הרא"ש ז"ל:
והריב"ש בסימן ק"ט כתב על דברי ר"ח ויש מי שלא חילק וכתב נרא' מדברי הרמב"ם ז"ל שמדעת אפטרופוס מתנתו מתנה ומקיי' האפטרופוס במתנת קטן אף על פי שאין האפטרופוס לבדו יכול ליתן כלום מנכסי יתומים עכ"ל הריב"ש ז"ל:
הרי לך הבאתי טורי רמאי בהאי מלתא שנחלקו ובודאי שכך נהגו כהרמב"ם ז"ל דהוא מאריה דאתרא וכך פסק מוהרי"ק זלה"ה כהרמב"ם ולא חש לסבר' ר"ח אפילו ליש אומרים ולכן תשובה זו היא שאם יש לו אפטרופוס והסכים למעשיו אליבא דכולי עלמא מתנתו מתנה ואם לא הסכים או לא ידע לדעת הרמב"ם וכמה פוסקי' אין מתנתו מתנה ואין צריך לומר כשאין אפטרופוס שכל מה שעשה עשוי ומתנתו מתנה אליבא דכולי עלמא ותו לא מידי: הצעיר משה גאלאנטי
 
 
@שו"ת מהר"ם גלאנטי סימן מז
שאלה אחד מהקהלות הקדושות קבלו עליהם שלשה תלמידי חכמים להיותם ראשים ומנהיגים אותם ומשתדלים בכל ענייניהם בק"ק ובמסים וארנוניות כמו שכתוב בהסכמה ועל זה נשבעו לדעת השלשה ת"ח ואחר זמן בראותם כי אדרב /אדרבא/ להיות' רבי' אין אחד מהם משגיח וגם אין ביד א' יכולת כי זיל הכא קא מדחי לה וזיל כו' ובפרט באומרם ז"ל דבר אחד לדור ולא שנים או שלשה דברים לדור קמו ונתעודדו והתירו השבועה הנז' על ידי שלשה ת"ח שאינן מהקהל ואח"כ לקחו להם להיותו מנהיג ודבר היותר זקן שבהם והיה הב"ה הנזכר מקום אבותיו הקדושים והרי כולם מרוצים בו אין פוצה פה ומצפצף וכעת קם אחד מהחכמים השלשה הנז' ומערער באומרו שהק"ק עוברים על השבועה שהתירוה שלא מדעתו ויש טענות אחרות נגד החכם המערער שאין ראוי לכותבם כי כבוד אלהי' הסתר דבר ואחר שהותרה השבועה של הג' כנז' כשקבלו עליה' את החכם אחד לבדו נשבעו לדעתו בכל תוקף יורנו מורינו אם ההתרה שהותרה מאחר שהיא לדבר מצוה שהקהל היה נחרב ורוב היחירים /אולי צ"ל היחידים/ היו רוצים ללכת לקהל אחר וגם אחרי ראותם שהיה החכם מערער חזרו ונשבעו שלא לשמוע דברי תורה משום חכם זולתי מהחכם שקבלוהו אחר כך ושאם באולי יקום שום חכם לו' דברי תורה שהם מחוייבים לצאת חוץ לבית הכנסת ולהניח לבדו יורנו מורנו הדין והיה משכורתו שלימה כפול ומכופל מן השמים:
תשובה דין זה נתחבטו בו ראשונים מחנה מול מחנה ושורש ענין זה הביאו הריב"ש ז"ל סי' קפ"ו ששאלוהו אם יש דרך למי שנשבע לחבירו לתת לו אי זה דבר או לפרוע לו המחוייב לו לזמן ידוע אם יוכלו להתי' אותו כי הוא אצלך זר בעיניך ואם יכול היות בין בפניו בין שלא בפניו אם לא ברצונו ע"כ:
והשיב ממנה דתניא בנדרים פרק ר' אליעזר המודר הנאה מחבירו בפניו אין מתירין לו אלא בפניו ויליף ממה שאמר הקב"ה למשה במדין נדרת לך והתיר במדין דכתוב ויואל משה ואין ויואל אלא לשון שבועה וכו':
ואיכא פלוגתא בירושלמי יש מי שאומר דטעמא מפני הבושה שמתבושש ממה שהדירו להנאתו ועכשיו מתחרט ומבקש התרה ואיכא מאן דמפרש מפני החשד שלא יחשדנו שעבר על נדרו ואיכא נפקותא בין תרי טעמי משום חשדא אפי' שלא להנאת חבירו אין מתירין אלא בפניו דאיכא חשדא וטעם מפני הבושה דוקא בפניו אבל שלא בפניו אין מתירין לו וטעמא מפני החשד כל שיודיעוהו די בכך ומתירין לו וסוף דבריו כל שהנד' להנאת חבירו ודאי אין מתירין לו אלא מדעתו ומרצונו וכתב שכן נראה ממאי דאמ' ליה הקב"ה למשה במדין נדרת לך במדין ויתירו לך שבועתך ולא יספיק שיתיר לו שבועתו במקומו ויודיע ליתרו ההתר' אלא תלך שם ושאל רשות מיתרו והלך ונתן לו שאמר לו לך לשלום וכתב שכן הסכימו כל הראשונים ואחרונים:
איברא שדעת רבינו תם הוא שאם עברו והתירו שלא מדעתו מותר אלא לכתחילה אין מתירין מהנהו טעמי דפרש"י בירושלמי והביא רבינו תם ראיות גדולות לדבריו מפרק השולח ואין להאריך: והראב"ד ז"ל חולק עליו והראיות שהביא רח"ח וכת' הריב"ש ז"ל שהרב הגדול ר' חסדאי בפסקיו הכריע כדברי ר"ת דאם היתרוהו מותר והביא ראיה מצדקיהו שהיה צדיק גמור שאם צדקיהו היה יודע שאינו מותר איך יעבור על השבועה במזיד ולמה רצה שיתירו' הואיל שאם התירוהו אינו מותר ואם תאמר הא כתיב אם לא אלתי אשר בזה ובריתי אשר הפר משום דלגבי גוי חלול ה' הוא: והאריך עיין שם:
וכן בעלי התוספות אזלי להאי שיטה וכתבו עוד להקל דאפילו שבועה לתועלת חבירו מתירין לכתחלה לדבר מצוה וכתבו עליהם שהיא קולא יתירה: והרשב"א אזיל לשיטת רבינו תם אבל לא הקל לכתחלה והביא הרשב"א ראיות גדולות שאם התירו מותר וכן פסק הטור סי' רכ"ח שאם התירו מותר אפילו בלא דעתו: וכן כתב הרא"ש אביו ז"ל כר"ת וכן הר"ן סבירא ליה כותייהו ולשון הרמב"ם ז"ל הוא היולי בזה דלא כתוב כי אם לשון כולל וז"ל ראובן שהשביע לשמעון וענה אמן אין מתירין לשמעון אלא בפני ראובן וכן אם נשבע ראובן או נדר שלא יהנה ממנו שמעון וניחם ונשאל לחכם אין מתירין לו אלא בפני שמעון כדי שידע הנודר שהתיר נדרו ולכך יהנה: ומהרי"ק זלה"ה אזיל לשיטת הראב"ד:
ועכשיו אין לנו כי אם דברי הפוסקי' שרבו כמו רבו לשיטת ר"ת וסיעתו הרב הגדול ר' חסדאי והרשב"א והטור והרא"ש והר"ן כולהו סבירא להו דאם התירו מותר והרב מהר"י קארו זלה"ה פסק כך:
ועתה נבא לענין דידן מאחר שאומרים שהיה הקהל קדוש אבוד ולא היו יודעים על מי לישען כי קדירה דבי שותפי לא קרירי ולא חמימי והוא ענין של רבים וח"ו אם היו נותנים סדר כמו שעשו היה הבית הכנסת נסגר וכל אחד הולך לדרכו ועניי הקהל עליהם יסמוכו והיו נפסדים: ודאי מצוה יש כאן הן בשביל הקהל הן בשביל העניים שכל קהל וקהל חייבים לפרנס ענייהם ואם ח"ו יפרד איש מעל אחיו כמה הפסדות יארעו לכן מאחר שהתירו על ידי ג' ת"ח לכל הקהל הם פטורים ומותרים ואין כאן בית מיחוש שאלו המורים חבל נביאים כדאים הם לסמוך עליהם זהו מה שנראה לעניות דעתי כתבתי וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן מח
שאלה ראובן היה לו שותפות עם שמעון בענין הדבש באופן זה שראובן הוציא הקרן ושמעון טרח בו למחצית ריוח ולמחצית הפסד ואחר גמר הדבש בא שמעון ומכר מהדבש סך מה ואמר לו ראובן לשמעון דמי הדבש שמכר היכן הוא ענה ואמר לו הנה בכפר יש דבש הרבה יותר מהקרן שהוצאת וישבו שניהם לאכול ולשתות וישכרו והם בתוך השתיה אמר שמעון לראובן אתה חבירי תמחול לי כל שאר הדבש ובתוך שכרותו אמר לו הן מחול לך הכל: ואחר כך הלך ראובן לכפר ומצא כל דבריו הבל ורוח ומצא הדבש ממושכן על שבעים גרושוש לבעלי הדבש ועתה ראובן לא מצא לא כדי מעותיו ולא השבעים גרושוש כי היתל בו: ואחר כך הלך שמעון וכתב שטר מחילה על ראובן בעדים שמחל לו וראובן נשבע שהיה שכור גמור ויש לראובן עדים שהיה שכור בריבוי יין ששתה ומים שרופים ולא היה בדעתו כלל בעת המחילה ואם יגזימו לעדי המחילה יתברר האמת: ילמדנו רבינו אם המחילה ההיא יש בה ממש או לא מכמה צדדים ואם יוציא משמעון את בולעו מפיו ושכר המורה כפול ומכופל מן השמים:
תשובה גרסינן בעירובין פרק הדר שכור מקחו מקח וממכרו ממכר' /ממכר/ עבר עבירה שיש בה מיתה ממיתין אותו מלקות מלקין אותו כללו של דבר הרי הוא כפקח לכל דבריו אלא שפטור מן התפלה ואיתמר עלה אמר רבי חנינא לא /שנו/ שאנו אלא שלא הגיע לשכרותו של לוט כו' פטור מכלום וכתבו הרמב"ם ז"ל לפסק הלכה אם הגיע לשכרותו של לוט והוא השכור שעושה ואינו יודע מה עושה אין מעשיו כלום והרי הוא כשוטה או כקטן פחות מבן ששה ואם כן נדון דידן שכתו' בשאלה שלא היה בדעתו כלל לפי זה אין מתנתו מתנה ובר מן דין אפילו שהיה בדעתו ולא הגיע לשכרותו של לוט אין מתנתו מתנה כמו שנפרש לקמן בס"ד מפרק הזהב שהמקח אינו נקנה בדברים וכן בנותן מתנה ומקבלה כגון בית זה אני מוכר לך יין זה אני מוכר לך ופחתו הדמים ורצו זה את זה אינו כלום ואין מתנתו מתנה ואינו קונה כי אם באחד מהדברים והדרכים שקונים בהם כידוע בכמה מקומות וכמו שכתב הרמב"ם ז"ל והטור ז"ל:
והנה הדבש שמחל לו אינו שייך עליו לשון מחילה כי אם בחוב כגון מוחל חוב לחברו שהיה לו עליו או נתן לו פקדון שהיה מופקד אתו הרי זה מתנת הנקנית בדברים והנה הדבש שמחל לו אינו שייך /עליו/ לשון מחילה וכנז' והרי היא בשותפו' בכל מקום שעומד ואמ' לו מחול לי הדבש אף אם נאמר שהמחילה מתנה היא כמו שכתב הרמב"ם ז"ל פרק עשירי אין הולכין במתנה אלא אחר גילוי דעת הנותן שאם אינו רוצה להקנות בכל לבו לא יקנה המקבל מתנה והמחילה מתנה היא עכ"ל:
הרי שאם נאמר שכך היא שהמחילה מתנה א"כ נתן לו הדבש והדבש בכל מקום שהוא הוא ברשות הבעלים אמר לו נתון לך הדבש ואינו כי אם בדברים שהיה צריך להקנותו בקנין או בשכירות מקום הדבר באיזה דבר שמועיל הקנייה ולא בדברים וכיון שכן שלא אמר לו כי אם הדבש מחול לך אין כאן מתנה ומתנתו בטלה זו היא אף אם נאמר שהיה שכור ולא כל כך כל שכן אם אמת שהיה שכור שלא היה בדעתו שמעשיו בטלים ואין צריך להאריך כי מקום שאמרו לקצר אין להאריך והדבר פשוט בעיני והנלע"ד כתבתי הצעיר משה גאלנטי
 
 
@שו"ת מהר"ם גלאנטי סימן מט
שאלה ראובן נשא אשה במקום תקנת טוליטולה אשר בהפטר אשתו בלי זרע של קיימא יחזיר חלק פלוני ליורשיה ונוסף גם הוא שיש להם תקנה שאף שתתן במתנה לבעלה בחייה חלק ירושת יורשיה בכל אופן שיהיה שהרי הוא כחרש הנשבר: ויקר מקרה כי בחיים חייתה מכרה היא כתובתה לשמעון וזה נוסח שטר המכירה: בפנינו עדים חותמי מטה הקנו למרת פלונית ארבע אמות קרקע והיא הקנתה אותם לשמעון ואגבן מכרה לו שטר כתובתה מסך פלוני שיש לה על בעלה פלוני בכל מקום שהוא בסך פלוני וכך צותה לנו כתבו וחתמו בכל לשון של זכות ויפוי כח איך אני מוכרת שטר כתובתי הנזכר איהו וכל שעבודא דאית לי ביה בסך הנזכ' לפלוני הנז' אגב ארבע אמות קרקע הנז' ותנו בידו ומעתה ומעכשיו סלקתי ידי וזכותי ויד וזכות באי כחי מהשטר כתובה הנז' סילוק גמור ושלם ולא נשתייר לא לי ולא ליורשי אחרי בכתובה הנזכר' שום שיור ויד ותפיסה וזכות כלל בעולם זולת חיוב בעלי הכתוב בה בשאר כסות ועונה כי כל השאר הן נדוניא הן תוספת הן זוזי מאתן וכל שאר תנאי ממון מכורים המה לו בסך הנז' והוא נכנס במקומי ובמקום יורשי בסך הנז' ועלי ועל יורשי אחרי ועל כל נכסי ממקרקעי ואגבן ממטלטלי לצפו' ולהדיח וכו' בכל חזוקי סופר ואחר ימים נפטרה האשה הנז' וחיי לרבנן ולכל ישראל שבקת ועתה שואל שמעון חלק ירושה יורשיה כי הוא קנוי לו כי על דעת כן נתן את מעותיו אם תתאלמן או תתגרש יקח במקומה כל סכי' כתובתה כדין התורה ואם תמות בחיי בעלה וישאר אחריה זרע של קיימא אין לו כלום כי אין לה וליורשיה זכות ולא מכרה אלא זכותה וזכות יורשיה אמנם כשנפטרה בחיי בעלה בלי זרע שיש חלק ליורשיה כפי התנאי הכתוב נכנס במקום יורשיה: ויורשי הנפטרת טוענין שאין לה רשות למכור זכות זה כמו שהיתה התקנה שלא יועילו דבריה ומתנתה ומכירתה לבעלה זכות יורשיה אחריה גם לא תועיל מכירתה ומתנתה לאחר ושמעון טוען כי אחר שלא הוזכר בתקנה כי אם שלא יועילו דבריה ומכירת' לבעלה אמנם לאחרים לא הוזכר והבו דלא לוסיף עליו ועתה יורנו רבינו הדין עם מי ושכרו כפול ומכופל מן השמים:
תשובה דבר זה ברור כשמש שמאחר שאפילו לגבי הבעל אין לה רשות כפי התקנה עם היות כי לגבי הבעל שהוא יורשה עקרו כחו ואין לה כח כי כל תנאי שבממון קיים ובפרט קודם הנשואין כל שכן וק"ו לגבי אחרים שמה שהיא רשאית למכור מכתובתה הוא לפי שהיא שלה וזכותה ושולטת בנכסיה למכור זכותה וכתובתה לאחרים אם ימות הבעל או יגרשנה נכנס הקונה כתובתה במקומה ונוטל כתובתה מנכסי הבעל אבל במה שזוכים אחרים אחרי מיתתה חלילה שיזכה הקונה בהם שמה שאמרו בגמרא המוכרת כתובתה לאחרים בטובת הנאה אינו כי אם זכות /הנדוניא/ הנדונים והתוספת ועיקר כתובה שהיא זוכה בכל זה והראיה שהמוכרת כתובתה לאחרים אינו צריך לכתוב כתובה אחרת שלא תקנו כתובה אלא כדי שלא תהיה קלה להוציאה וכיון שאם מוציאה בגט יבא הלוקח ויטול כל זכותה ומשלם כתובתה ללוקח כשם שהיה משלם לה אם לא מכרה כמו שכתבו כל הפוסקים והרמב"ם ז"ל פרק עשירי איסו' אם כן איך תוכל למכור חלק הירושה שזוכים היורשים זאת ועוד אחרת שהרי כתבו הפוסקים והטור בסי' ק"ה והרמב"ם פי"ז דאישות המוכרת שטר כתובתה לאחרים או לבעלה לא אבדה שאר תנאי כתובה כגון כתובת בנין דכרין וכל שאר התנאים בין שיהיו כתובים בכתובה בין שהם תנאי ב"ד שלא היו נוהגין לכותבם אלא סומכין לב"ד כגון כתובת בנין דכרין ונשואי הבנות לא איבדה הגם שמכרה כתובתה ואם כן זה התנאי שלא תוכל לתת חלקה אפילו לבעל שהוא יורש כל שכן לאחרים או כתוב בכתובה או תקנה שהסכימו בני המדינה כגון תקנות טוליטולה שכל תנאי שבממון קיים אם כן כיון שהיא אינה מפסדת שום תנאי מכתובתה הגם שמכרה א"כ גם תנאי זה בכלל התנאים שאפילו לבעלה כ"ש לאחרים שאינם זוכים אחרי מיתתה כי אם היורשים שכל התנאים קיימים ואם מכרה זכותה היינו הנדוניא ותוספת ועקר כתובתה שהיא שולטת עליהם אבל מה שהם זכות של אחרים חס וחלילה שאין לקונה שום זכות בהם ולדעתי אריכות בזה היא שלא לצורך כי במקום שיש לקצר אין להאריך זהו הנלע"ד הצעיר משה גאלנטי
 
 
@שו"ת מהר"ם גלאנטי סימן נ
שאלה ראובן שפתח חנות נגד פתח שמעון והיא ברשות הרבים נגד פתחו של שמעון מקום שיוכל שמעון לראות מהחנות ההיא בכל עת ובכל שעה ועכבו קצת ימים ופזר ראובן מעותיו על החנות ההיא ועשה שמעון מחאה בפני אחרים שלא בפני ראובן והיה ראובן אז עומד בעיר ילמדנו רבינו אם אותה המחאה כדת ובדין ויוכל שמעון לעכב על ראובן על החנות ההיא או אם נאמר שיוכל ראובן לומר לשמעון למה לא עשית המחאה בפני כיון שאני בעיר ואפילו אותה המחאה שעשית לא היה כי אם אחר עבור ימים ופזרתי מעותי וכן לא יעשה ושכרו כפול מן השמים:
תשובה פלוגתא דטורי רברבי על היזק ראיה אם יש חזקה אם לאו שלדעת הרמב"ם ז"ל והר"י ן' מיגש סברוהו שיש חזקה כשהניזק רואה שעושים מעשה כנגדו ושותק וז"ל הרמב"ם ז"ל הרי שפתח חלון לחצר חבירו ומחל לו בעל החצר או שגלה דעתו שהניחו כגון שבא וסייע עמו או שידע בהיזק ולא ערער הרי החזיק בחלון ואינו יכול אחר כך לחזור ולערער עליו לסתום עכ"ל והיא סברת רבו הר"י ן' מיגש ז"ל ואזלין בשיטת הגמרא והמשנה דברים כפשטן בחלון צורי שיכול ראשו של אדם ליכנס שם ולראות יש לו חזק' אמת כי הרי"ף והראב"ד אזלו בשיטה אחרת ופירשו הסוגיא בחלון מצרי שאין בה היזק ראיה גם כן שהוא פתוח למקום שאינו מזיק בראיה אלא לדבר עם שכניו וסוברים שאין חזקה להיזק ראיה ואפילו שעומד ימים רבים יכול למחות דומיא דעשן ובית הכסא והגם שבפ' י"א כתב הרמב"ם ז"ל יש חזקה להיזק ראיה חוץ מארבעה נזקים אלו עשן וב"ה והאבק ונדנוד קרקע שכל אחד מאלו אין לו חזקה אפילו שתק הניזק כמה שנים הרי זה חוזר וכופהו וכן היזק ראיה במקום שצריך מחיצה בחצר אעפ"י שעמד בלי מחיצה כמה שנים כופהו לעשות מחיצה בכל עת שירצה אם כן קשיא מיניה וביה להרמב"ם:
ונתרץ דלא קשיא ענין החלון או כל דבר שעושה מעשה בידים כגון חלון או חנות וראה וידע ושתק החזיק' ואינו יכול למחות עוד אבל בענין מחיצה לא עשה מעשה רק שנשאר ימים רבים בלי מחיצה אינו חזקה ממילא בשב ואל תעשה כי אם בקום עשה ובזה נתיישבו דברי הרמב"ם ורבו שכך אנו נוהגים וקיימא לן כוותייהו וכבר הרב המגיד תירץ באופן זה:
וכן פסק הרב מורנו ז"ל בספרו הקצר שיש היזק ראיה חזקה עיין שם סימן קנ"ד שהביא לשון הרמב"ם ז"ל בעצמו:
ובאמת שמצאתי החילוק שאמרתי בהרב המגיד ולא ראיתיו עד הנה ובקשתי חבר ומצאתי לי רב:
נמצינו למדין בנדון דידן שבעל החנות החזיק בחנות כדין וכדת מפני שראה וידע כמו שביארנו בדין החלון שכתב הרמב"ם ז"ל והטור שאם סייע לפתיחת החלון כשפתח או אפי' שלא סייע כי אם שידע ולא ערער שהחזיק בחלון גם כן בנדון דידן מאחר שראה שהיה פותח והיה מוציא הוצאות לבנות החנות היה לו לערער ולהביאו לדין אפס אם הפותח היה אלם ורע מעללים חלילה שהיה מפחד ממנו אבל כפי הנראה מהשאלה שלא דברו בזה נראה שראובן הוא איש טוב ושומע ויודע האמת וציי' דינא ולמה לא הביאו לדין בהיותו בעיר ויתראה פנים בפנים וימחה אלא ודאי נראה שמתחלה ידע ומחל:
וכן אמרינן גבי שני חזקה כשאכל הפירות מאותו קרקע שני חזקה והיה אפשר לבעלי' הראשונים שידעו בזה שהחזיק ולא מיחו בו מעמידין אותה ביד המחזיק כמו שכתב הרמב"ם ז"ל בהלכות טוען ונטען מעמידין הקרקע ביד ראובן המחזיק ונאמן לומר נתת לי או מכרת לי מפני שאומרים לשמעון אם אמת אתה טוען שלא מכרת או שלא נתת למה היה משתמש זה שנה אחר שנה ואין לך עליו לא שטר שכירות ולא שטר משכונה ולא מחית טען ואמר מפני שלא הגיע אלי הדבר שהייתי במדינה רחוקה אומרים לו אי אפשר שבכל כך זמן שלא ידעת ולא מחית טען שהיה מלחמה ושבוש דרכים הויא טענה שאין עובד /עובר/ ושב להודיעו והביא ראובן עדים שהיה בא בכל שנה והיה עומד בעיר שלשים יום או פחות הרי זו טענה יותר משלשים יום איבד זכותו:
וכתב הרמב"ם ז"ל נראה לי שדין זה אינו אלא בספרים שהעם טרודים בהם וכתב הרב המגיד שאם יש עדים שהיה יודע שזה מחזיק בשלו ולא מיחה הפסיד זכותו:
הא קמן בשני חזקה היותו בעיר וידע איבד זכותו והאי כדיניה והאי כדיניה תנן שני חזקה שלש שנים ואם היה בעיר ולא מחה איבד זכותו ואם יש עדים שידע איבד זכותו כמו כן הכא בנדון דידן מאחר שפתח החנות כנגד פתחו ודאי בכל עת ובכל שעה ראה ואחר כמה ימים המח' אינה המחאה יען היה צריך תיכף בו ביום או ביום שאחריו לעכב בידו ולמחותו והמחאה בפני עדים הוא כשהוא בעיר אחרת פלוני משתמש בחצרי דעו לכם שהוא גזלן הגם כי גם כן מועיל המחאה בעירו אבל היותו בעיר עמו ואינו אלם כי אם יהודי כשר וציית דינא אמאי לא הביאו לדין מחל מחילה מדעת והחזיק ויש חזקה להיזק ראיה כמו שביארנו:
ונשיב גם כן למה שלא שאל השואל ונדרשנו ללא שאלו אבל אפשר שיארע הענין בדין זה שכתבו כל הפוסקים אין חולק עליהם אם באולי יטעון המחזיק אתה מחלת לי אחר שראית או הוכר לך הנזק ושתקת ולא מחית כמו בנדון דידן והניזק אומר עכשיו הוא שראיתי ולא ידעתי מקודם או שאומר כשראיתי מחיתי כך ואתה אמרת עתה ארחיק הנזק או אסתום ואתה מדחה אותי מיום אל יום כדי שתקבע היזקך בכל אלו וכיוצא בהם על הניזק להביא ראיה ונאמן המזיק בשבועת היסת בכל מה שטוען: הא קמן א' מהחלוקות שהוכר לך הנזק ושתקת ולא מחית עד אחר כמה ימים אין ספק שמחל לו על ההיזק ואחר כך נתחרט ועשה המחאה ולא שוה לו ואין עוד להאריך כי הדבר מובן לכל מעיין והי"ת יצילנו משגיאות: נאום הצעיר משה גאלנטי.
אחרי כותבי פסק זה שמעתי שיש מי שמפקפקין בדין זה הפשוט וחושש לסברת הרמב"ם ז"ל ורבו הר"י ן' מיגש ז"ל ושאר הפוסקים כיון שהרי"ף והרא"ש סוברים שאין חזקה להיזק ראיה ומה לנו מהרמב"ם ואינו חושש שהוא מאריה דאתרא ועמא דבר כוותיה ומעשים בכל יום שיש חזקה להיזק ראיה:
עוד רצה לחלק ונסתפק אם אפילו לדעת הרמב"ם ז"ל יודה בהיזק החנות: עוד השיב על הרב בית יוסף ז"ל שהוא כתב בהקדמ' ספרו שבכל מקום שהרי"ף והרא"ש מסכימים לדעת אחד בטלה סברת הרמב"ם והא קמן בהיות ראיה הרא"ש והרי"ף לא נחוש לסברת הרמב"ם:
ועתה ראוי לי להרחיב הדרוש ולהשיב מפני הכבוד כבוד הרמב"ם ז"ל והרב בית יוסף שלא יסתרו דבריו ונאמר כי בהכרח יבין המעיין כי הרמב"ם ורבו לא הוציאו מכלל חזקת היזק ראיה שלכולם יש חזקה ולא הוציאו כי אם ארבעה הידועים עשן וריח בית הכסא והאבק והנדנוד שכל אחד מאלו אפילו שתק כמה שנים חוזר וכופהו להרחיק וכתב עוד וכן היזק ראיה במקום שצריך מחיצה כופהו לעשות מחיצה ונתן טעם לפי שאין דעתו של אדם סובלת וכו' וכתב וז"ל כל ההרחקו' בפרקי' של מעלה והם י"א פרקים דין חלון דין חנות דין הפטיש שאינם יכולים לישן מקול הפטיש או מקול הרחיים שכבר החזיק באופן שכלל כל הנזיקין חוץ מארבעה אם כן בהכרח חלון וחנות הכל דין אחד להם כיון שידע ושתק מחל כפי שיטתו שיש חזקה להיזק ראיה אם כן אין לו' שיש לספק בדברי הרמב"ם אם דין חנות נכנס בכלל הניזקים שיש להם חזקה כי בודאי דין אחד להם:
ועל השנית שהקשה על הרב בית יוסף ז"ל שהרא"ש והרי"ף מסכימים הני מילי כשהוא לבדו ואין אחרים עמו כסברתו אבל בהאי רבו ן' מיגאש הניח סבר' רבו הרי"ף שלא נראה צורת שמעתתא כוותיה על חלון צורי או מצרי וכתב כסברת הרמב"ם שהוא תלמידו ורבו וכמה אחרונים אזלו לשיטתווהו /לשיטתייהו/ הנה שאינו הרמב"ם לבדו בסברא זו כי כמה אחרונים סוברים כמוהו והאחד המיוחד רבו הר"י ן' מיגאש ז"ל:
ועוד שמצינו בהריב"ש שפסק כהרמב"ם ז"ל בהיזק ראיה וז"ל כל דבר שאינו גזל גוף הקרקע אלא נזק לבד הנזק סמיכת קורות וגפת וסיד וכל נזקי פרקין דלא יחפור ומרזב ומזחילה וכולהו נטפו ושפכי אינם חזקת שלש שנים אלא מכי אבריר היזקיה ושתק מחל שלא אמרו שלש שנים אלא משום דתלת שנים מזדהר איניש בשטריה הילכך בכל החזקות המתקיימות בלא טענה אין ענין לשלש שנים: ומה שאמרו בגמ' ולסתום אפילו לאלתר הוי חזקה שאין אדם עשוי שסותמים אורו בפניו ושותק לא שבהזקת שאר נזקים צריך שלש שנים אלא כשיתברר הנזק ושתק ימחל ובחלון היזק מבורר לאלתר הוי חזקה וכתב ולזה הסכים הרמב"ן והרמ"ה והרמב"ם פרק שביעי ופרק י"א: ואעפ"י שרבו חכמים הצרפתי"ם ואחרים חולקים ומצריכין חזקת שלש שנים לגאונים הנז' שומעין דהוי חזקה לאלתר עכ"ל:
הרי סברת הרמב"ם ז"ל אינה יחידה שהר"י ן' מיגאש ור"ת והרמב"ן והרמ"ה קיימי כוותיה:
אם כן זכינו לדין שהגם שכתב בית יוסף הרי"ף והרא"ש כשמסכימים קימא לן כוותיהו נגד הרמב"ם היינו כשהוא סברא יחירא /נראה שצ"ל יחידא/ אבל /אם/ חבל נביאים נבאו בסגנון אחד וסוברים כוותיה קימא לן כמוהו. באופן שאין מדברי הקדמת הרב בית יוסף שום קושיא:
ואם יטעה המעיין שכתב הרמב"ם וזה יושב בחנותו כל היום ומביט בפתח חבירו הוא בערך בני רשות הרבים שהולכים ושבים דרך העברה לזה נקרא החנות קבוע בערך ר"ה ובערך חלון אבל לדמויי חנות לעשן ובית הכסא חלילה שאם היתה כונת הרמב"ם להביא הארבעה ניזקים ומחיצת השותפין למה לא הביא גם כן ופתיחת החנות כאלו ורחמנא ניצלן מהאי דעתא. עוד אומר מעניות דעתי שאם הפתח שכנגד החנות אינו נוכח הבית ומגלה כל סתרי הבית שאינו נקרא היזק לכולי עלמא שיש כמה וכמה פתחים שהם מן הצד ואינו מגלה שום דבר בבית שמה שאמרו חז"ל הוא כנגד פתח חצר חבירו דוק לישנא דהרמב"ם שכך כותב נגד פתח חצר אם כן מתגלה החצר לבעל החנות אבל אם אינו באופן זה אינו היזק:
ואפשר שמקום עיר השואל יהיה החנות בזה האופן ואם לאו יהיה מה שיהיה חלילה שבדברי הרמב"ם ז"ל יכנס דין החנות בדין ד' ניזקים וכבר כתבתי שתדוק לישניה שכתב כל הנזיקים האמורים בפרקים אלו והם י"א פרקים שנויים לעילא ובאלו נכנס חלון וחנות וכמה נזיקים חוץ מארבעה ומי שעולה בדעתו לומר שיודה הרמב"ם שחנות הוא בדין ארבעה ניזקים כד שכיב ונאים אמרו ואין צריך להאריך בזה כי בלי ספק לדעתי הוא טעות גמורה והמעיין יעיין וימצא הרשום בכתב אמת:
והחכם החולק על הדין שמע מפי התירוץ ולא שוה לו באומרו יען כי רבו האומרים שאין חזקה להיזק ראיה מהאומרים שיש חזקה מריה דאברהם וכי נחתינן למנין אם רבו כמזכים /המזכים/ או המחייבים כמו בזמן הסנהדרין מאחר שהרמב"ם והר"י ן' מיגאש והרמב"ן והרמ"ה ור"ת סוברים דיש חזקה והריב"ש שהוא אחרון פסק בתשובתו כוותיהו אין לנו אלא דברי בן עמרם ועוד שהוא מריה דאתרא ופשט המנהג בכל הגלילות:
ועתה שמע לדברי הרב ן' לב ז"ל שלא הניח שורש וענף וכתב בזה בכל האפשר בכל הצדדים וצדי צדדים. ובאמת כי כשהגיע אלי השאלה חשבתי שלא היה מי שנוגע בכבוד הרמב"ם וחביריו ובכבוד הרב בית יוסף בפסקו /בפסקי/ דיניו שכתב בפשוט ולא חש כלל לסברת החולקים כי לפעמים כותב הדין כהר"מ ב' /אולי צ"ל כהרמב"ם/ והטור וכותב ויש חולקים ובדין זה חלקו כתבו בפשוט הן שיש חזקה להיזק ראיה לכל הניזקים לבד הארבעה ומחיצה וחזקה לאלתר ולא חש לסברת שלש שנים חלילה כי שלש שנים סובר הרמב"ם שהוא דוקא באכילת פירות קרקע ובעל הקרקע לא המחה אבל בהיזקות הוא לאלתר וסברת שלש שנים היא סברת ר"ת וקצת חכמי האחרונים אבל כל העולם חולקים עליהם:
ותמהני איך שם בספר בדיו לכתוב ודלא כהרמב"ם כי כן כתב הרב בהקדמתו ולא חש לקמתי' /לקמחי'/ והנה ר"ת בעצמו כתב שיש חזקה להיזק ראיה אך בזאת שלש שנים ואין מי שחושש לסברא זו:
ועתה שמע לדברי הרב מהר"י יוסף ן' לב ז"ל האריך בתשובה אחת ובסוף דבריו וכתב עוד אני אומר דאפילו לראובן טענה מ"מ מה שהחזיק בחלון הויא חזקה לאלתר שהרי כתב הרמב"ן ז"ל וז"ל הוי יודע שחזקת ושאר נזקים אינם חזקה ג' שנים אלא מכי חזי חיזקה ושתק מחל לאלתר הילכך כל החזקו' המתקיימות בלא טענה כגון אלו אין צריך שלש שנים אלא לאלתר וכן קבלנו מן הגאונים ומרבני צרפת האחרונים כסברת הרמב"ם והרמ"ה:
ואני הכותב דקדקתי שכתבו האחרונים לאפוקי מה שכתב הטור רבותינו הצרפתים כתבו שאין חזקה הם היו הצרפתים הראשונים אבל האחרונים חלקו ולכן כתב הרמב"ן ז"ל הצרפתים האחרונים:
וכתב קבלתי מפי רבינו מאיר כל היכא דאיכא זוגתא דרבוות' לא מפקינן ממונ' מספיקא כדמוכח בתשובות /מהר"י/ קולון ז"ל ובתשובה א' כתב וז"ל אין לומר קים לי כפלוני הגאון היכא שכל חכמי ישראל חולקים עליו נראה מדבריו כשיש שלשה או ארבעה מחכמי ישראל שיכול המוחזק לומר קים לי כהני רבוותא ואפילו שיהיו המיעוט וכתב אם כן בנדון דידן פשיטא שראובן הוא המוחזק וכתב וכבר היה הלכה למעשה על ענין ראובן שהיה מקבל בחצרו מי גגו של שמעון ובא שמעון להגביה גגו יותר ממה שהיה והוא מחלוק' בין הפוסקים אם יוכל להגביה אם לאו והסכימו רוב החכמים בעיר הזאת שבעל החצר ובעל הגג הוא מוציא מחבירו ועליו להביא ראיה והביאו ראיה מתשובת הרשב"א והאריך שם עכ"ל הר"ב מהרי"ן לב ז"ל:
הא קמן אפילו שיש חולקים על היזק ראיה אם יש חזקה ואם יש חזקה אם הוא לאלתר אם לאו מאחר שמצינו כמה גאוני עולם שיש חזקה ולאלתר יאמר בעל החנות קים לי כהני רבוואתא כי רבים הם כמו שביארנו ובעל החנות מוחזק כבר שראה בעל הפתח שהיה בונה חנות ושתק ולא מיחא ודאי מחל ובעל החנות הוא מוחזק לדעת כל רוב הפוסקים ובעל הפתח יביא ראיה שלא מחל וישאר בחנותו ואם באולי הפתח אינו נגד החצר כי אם מן הצד ואינו מתגלה החצר דרך הפתח בזה אין חולק בודאי ואם יהיה באופן שיגיע היזק כרוב הפתחים כבר החזיק המחזיק ואין עמו עוד תביעה:
עוד כתב החכם החולק נר"ו אם תימצי לומר שהלכה כהר"מ ב' דאיכא חזקה בהיזק ראיה דלא כהרי"ף יש ספק אחד אם הלכה כהרמב"ם דיש חזקה לאלתר או כסברת אחרים דאמרי שלש שנים ואם כן אחר שהוא ספק ספיקא על המזיק להביא ראיה דהלכתא כהרמב"ם דיש חזקה ולאלתר עכ"ל:
וכמה תמוהים דבריו במחילה ממ"ת מכמה טעמי האחת מה שכתבנו שהמזיק בעל החנות יאמר קים לי כהרמב"ם וסיעתו הגם שיהיו ב' ספיקות כל שהן שאינו כי אם חלוקה אחת וספק אחד לפי שיטתו החזקתי ולאלתר ומה לנו ליכנס בסברת מי שאמר שלש שנים מאחר שהרמב"ם ושאר גאונים והרב בר ששת והרב ן' לב אחרונים אזלו לשיטתיהו אמאי עושה החכם החולק נר"ו אחת דבר שתים זו שמענו ואינו מן הראוי ח"ו ליגע בכבוד אדוננו גאוננו מרנא ורבנא הרמב"ם ז"ל מריה דאתריה ובכל גלילות ישראל פשטו כוותיה אם כן ליכא ספיקא כלל:
ועל מה שכתב החולק שקרא לחנות היזק קבוע הוא בערך בני רשות הרבים שכפי האמת אינו קבוע שגם כן נושא ונותן בחנות ועושה עסקיו שלמה פתח כי את /אולי צ"ל אם/ להרויח מזונותיו ונקרא קבוע בערך בני רשות הרבים שאעפ"י שבני ר"ה רואים פתח החצר אינם קבועים עוברים ושבים אבל זה יושב ורואה כל היום בערך זה נקרא קבוע ואם ח"ו היה עולה בדעת שבג' חנות הוא גם כן בכלל הארבעה נזיקים עשן ובית הכסא למה מנאו הרמב"ם ז"ל והטור או שום פוסק בכלל הארבעה דברים והרב בית יוסף ז"ל כתב לכל יש היזקה לאלתר כי אם לארבעה ומחיצת השותפין וכבר כתבו לעיל מאי מחיצת השותפין שעמדו כמה שנים בשב אל תעשה ולא עשו השותפין שום מעשה בידים לכן כל אחד יכול למחות שיבנו אבל כשעשה מעשה בידים כגון חלון וחנות וראה ושתק ודאי שהיא חזקה גמורה כמו שביארנו:
נמצינו למדין וכללו' דברינו הו' שדין חלון וחנו' הכל שוה והויין בכלל שאר הנזקי' הגם כי כתב הרמב"ם ז"ל כי הוא היזק קבוע הוא בערך בני ר"ה ודין אחד לכולם לבד הארבעה ומחיצת השותפין לדעת רוב רובי הפוסקים ואם יש פוסקים אחרים שחלקו בין מענין היזק ראיה בין לאלתר יכול לומר בעל החנות קים לי כהני רבוואתא וכבוד הראב' זלה"ה וסיעתו במקומו עומד ובעל החנות החזיק כבר ותו לא מידי ומה שהיה מוטל עלי לחזור בכבוד הרב מורנו בית יוסף שאינו סותר מה שכתב בהקדמתו ואין משיבין את הארי אחר מותו: תו ראינו שאין ממשות בקושיות: הצעיר משה גאלנטי
 
 
@שו"ת מהר"ם גלאנטי סימן נא
שאלה מעשה שהיה כך היה ראובן אמר לשמעון שילוה לו חמשים גרושוש ושימכור לו שלשה בגדים כמנהג לעשות הדבר בהיתר נתן לו חמשים גרושוש ומכר השלשה בגדים בקנין ואמר לו השלשה בגדים שמכרתי לך בקנין אינם בידי כי אם ביד לוי שהוא מתעסק בצמר שלי והלכו שניהם אצל לוי ואמר לו ראובן הנה מכרתי לשמעון שלשה בגדים מאותם שיש לי בידך תתנם לו אז נטל קנין בפני עדים שמתחיי' לתת לשמעון שלשה בגדים מבגדי ראובן הנמצאי' אצלו מתוקנים מפני שמכרם ראובן לשמעון לימים אמר לו שמעון ללוי תן לי אותם שלשה בגדים מבגדי ראובן שנתחייבת לתת לי אמר לו לוי באותה שעה לא היו בידי כי אם צמר ולא היו עשויים הבגדים נמצא שמה שמכר לך ראובן היה דבר שלא בא לעולם ולא הוי מכירה השיב שמעון שתי תשובות אחת שהרי אעפ"י שהמקנה דבר שלא בא לעולם לא מהני מ"מ הרי כתב הטור ח"מ סי' ס' שהמחייב לתת לחבירו דבר שלא בא לעולם בקנין מחוייב לתת לו ואם כן הרי אתה לוי נתחייבת בקנין בפני עדים לתת לי ואעפ"י שלא בא לעולם מחוייב אתה לתת לי זאת ועוד אחרת דלאו כל כמינך לומר שלא היו עשויים באותה שעה כדי להפקיע מכירתי אני אומר שקנוניא אתם עושים לאבד ממוני ואתם שקר אומרים אלא שאני אומר שהיו עשויים ומתוקנים באותה שעה כיון שהודית שהיו בידך מתוקנים בודאי שלא דברת כזבים והמכירה הויא כהוגן: ושכר המורה כפול מן השמים:
תשובה נראה לי שהמכר מכר ולוי חייב לתת לשמעון שלשה בגדים מתוקנים היטיב כמנהג העיר בחיוב גמור מכמה טעמי דאמרינן בס"ד ואין בזה פקפוק כי אם מלתא בטעמא ומבוררת ומלובנת כביעתא בכותח' והענין הוא אע"ג דקימא לו אין אדם מקנ' לחברו דבר שלא בא לעול' וכן כל דבר של מכר שהו' מחוסר ג' מלאכו' אינו פוסק אלא אם כן יצא השטר שכיון שהוא מחוסר שלש מלאכות הרי זה כמי שאין לו מאותו המין כלום וכמו שלא בא לעולם עדיין ואין אדם מקנה דבר שלא בא לעולם כמו שפירש הרמב"ם ז"ל בפ"ט מהלכות מלוה ולוה באורך עם כל זה כשהוא לשון חיוב שמתחייב חל השעבוד והחיוב אפילו שלא בא לעולם דמאי דאמרינן דאין אדם מקנה דבר שלא בא לעולם הני מלו /מילי/ כשהקנה לו בלשון מכר או בלשון מתנה אבל בלשון חיוב לכולי עלמא קנה ואין בזה מי שחולק וכמו שכתב הטור סי' ס' ובעל התרומות פירש בזה דבר דמסתבר בשער ס"ד דהמחייב עצמו בדבר שלא בא לעולם שחייב שהרי מצינו שמשעבד לחובו מאי דאקני שמשעבד הלוה עצמו מטלטלי ושיקנ' ואם השעבוד אינו חל בדבר שלא בא לעולם איך משעבד עצמו במה שאינו בעולם אלא עתיד לקנות אם יקנה אלא ודאי כשמתחייב ומשעבד אפילו שאינו בעולם חל החיוב לגמרי:
וכתב הטור סימן ס' לפיכך לא מבעיא כתב לו מודה אני לך שאני חייב לך כך וכך מדות של חטה שהוא חייב לו שהרי הודה לו בהם אלא אפילו אם אמר הוו עלי עדים שאני מתחייב עתה לפלוני כך וכך מדות של חטה שהוא חייב אף על גב שאינם בעולם יען אפקיה בלשון חיוב חל האחריות והשעבוד על החיוב ופירש בעל התרומו' בשער הנזכר כשאמר מודה אני לך שאני חייב לך כך וכך פירות למד כן מדאמרינן האומר נתתי שדה פלוני לפלוני והוא אומר לא כתב ולא נתן הודאת בעל דין כמאה עדים דמו גם כן כשאמר הוו עלי עדים שאני מתחייב עתה לפלוני כך וכך מדות חטה שהוא חייב דלא גרע מערב דלא מקבל מידי ומשתעבד נפשיה בקנין אפילו לאחר מתן מעות: ובזה נפרש נדון דידן בע"ה שמאחר שמכר לו שלשה בגדים בחמשים גרושוש וקצב הדבר ולפי ששמעתי שיש מי שחושש וכתב בפסקו משום חשש רבית ח"ו אין בזה שום חשש רבית חלילה מכמה טעמי הא' ממה שכתב הרשב"א ז"ל גבי דין אסור להרבות על המכר לומר אם תתן לי עכשו הרי שלך במאה ואם עד זמן פלוני במאה ועשרים דאז הוא אבק רבית שדומה כמי שנטל עשרים בשביל שנתן לו ולכאורה היה נראה בנדון דידן דמוזיל גביה שלשה בגדים בחמשים גרושוש וחלילה אינו נדון דידן כזה שאפילו בנדון זה אם תתן לי עתה במאה וכו' התיר הרשב"א וכתב הרב המגיד בשמו שכל דבר שאין לו שער קצוב עכשיו ואפילו אם ימכור בדמים יקרים בשביל המתנה שממתין כיון שאין להם שער קצוב וגם אינו אומר לו אם עתה תתן במאה כי אם סתם והנה תרתי לטיבותא השתי טענות להקל האחד אין להם שער קצוב השנית אינו מתנה גם מעכשיו וכן כתב בעל המאור וזה הוא ההיתר שנוהגים בעלי הצמר והאסטים שמוכרים בהקפה ומכבידים השער לפי שאין להם שער קצוב וזה התיר הרשב"א ז"ל אפילו שאין ללוה שום דבר כי אם אחר זמן ומרבה בדמים אפילו הכי מותר בדבר שאינו קצוב ואינו מתנה כי אם סתם מרבה הדמים ומותר כל שכן הכא שהבגדים הם עתה מתוקנים ונעשים בהם כפי מה שהודה בפני עדים שניהם ואם חסרים שנים שלשה מלאכות לית לן בה משום החיוב כדפירשנו ואף על גב דמוזיל גביה לתת לו שלשה בגדים בחמשים גרושוש כך הוא מנהג בגדי העיר יש שמוכרים בעשרים ויש בי"ח ויש בכ"ב הכל לפי מזלו של אדם אין להם קצב' יש בזול ויש ביוקר באופן שהמכירה זו ח"ו ואין בו שום ריעותא מצד רבית דכל כי האי סמוכו לנא ולאו כל בגדים שוים בשער קצוב וכבר הסרנו החששא של מי שחשש באסור רבית עלי ועל נפשי שאין כאן בית מיחוש: עתה נבא לפרש אם חיוב לוי שנתחייב אם עולה בדין ותמהתי באמת אם יש מי שעולה בדעתו לומר שאין לוי נותן מכיסו דברים שאין להם שחר ולא שרש ולא ענף מאחר שלוי הוא מתעסק בשל ראובן ממונו בידו ופורע לו שכירותו כמו מנהג הפאטוריש הרי הוא כמוהו ושלוחו של אדם כמותו ונתחייב ליתנם בקנין והצמר והפילאס' הם תחת רשותו הגם כי הבגדים אינם בעין כי אם בעסק מלאכות חייב להשלימם כאלו היה ראובן בעצמו וכמו שחייב ראובן להשלים אם לא היו מושלמים כיון שנתחייב בלשון חיוב כך שלוחו לוי חייב האחד משום שהוא שליח שלו ופאטור שלו בשכירותו ומשועבד ומחוייב להשלימם וליתנם:
עוד מטעם ערב שדין הערב אע"ג דלא אכל מידי נכנס ערב בקנין לחבירו גם כן זה לוי אם לא היה מודה שיש לו שלשה בגדים לא היה נותן מעותיו והויא כמו שאמר לו תן לו החמשים גרושו' ואני אתן שזהו קבלן גמור יותר מערב כמו שכתב הרמב"ם זלה"ה בכל הלשונות לא יש ששוה יותר מכשאומר תן לו ואני נותן כתב זהו קבלן שיש למלוה להפרע ממנו תחלה ואעפ"י שלא פירש ולא אמר על מנת שאפרע ממי שארצה וכן בנדון דידן אם לא היה מתחייב לתת לו השלשה בגדים לא היה נותן לו החמשים גרושוש נמצא שעל פיו נתנם על סמך הבגדים: ולבי אומר לי באמת שאפילו לא היה לו צמר ולא שום דבר ממנו נשתעבד כמו תן לו ואני אתן וילך ויקנה שלשה בגדים ויתן לו כל שכן שיש לו בידו והודו שיש תחת רשותו שאם לא היו מושלמים ישלימם ויתן לו שהוא במקום ראובן שנתחייב:
והנה באמת תמהני אם איתי איניש על יבשתא דפליג בזה מריה דאברהם יתכן שהודה בקנין לפני עדים שיש לו מפלוני שלשה בגדים ונתחייב ליתנם שיעלה בדעת שיחזור מדבריו ולומר משטה הייתי בך זהו סובל שכל אנושי חלילה וחס שהרי כתבנו מה שכתב הטור אפילו אם אמר בפני עדים הוו עלי עדים שאני מתחייב עתה לפלוני כך וכך מדות של חטה שחייב וכן פה הודה בפני עדים בקנין שהוא מתחייב לתת שלשה בגדים מראובן דכולי עלמא ידעי שהוא הפטור שלו יעלה בדעת שיחזור ויאמר משטה או אין לי אוי לי אמי כי ילדתיני לשמוע דבר כזה ומה דמיון יש לו ממה שכתב רב אלפס בזה הנדון דידן ששם היו מאה זהובים על ידי מתנה וטען ראובן שבשעה שכתבו על עצמו לא היו בידו ואין אדם מקנה דבר שלא בא לעולם והתם כתב הרב אלפסי שאם הזהובים שנתן בקנין הם מטבע של כסף הוי מטבע ואינו נקנה בחליפין וכו' מה לתבן את הבר מה ענין שמטה לענין הר סיני נדון דידן הוא לא נתחייב בקנין לתת לו במתנה כי אם באותן החמשים גרושו"ש שנותן על פיו: עתה מה בלבולים ובהלות של רב אלפס בנדון זה שאין נדון דומה לזה כלל שהודאת בעל דין כמאה עדים דמו ושוב אינו יכול לחזור מדבריו שהודה בקנין חלילה וימכור כסותו ולבושו אם אין לו להשלימם או אם אין לו כלל שכבר הודה ועל פיו נתן לאו כל כמיניה לחזור בו ולומר אין לו ואל יטעה המעיין חלילה לא בדברי הרי"ף ולא בדברי הראב"ד שאין להם שום דמיון ושייכות לנדון דידן רחמנא ליצלן מהאי דעתא שיודה לו מי שיש לו הבגדים כדי לאבד מעותיו של העני שמעון ולחזור מדבריו הראשונים על זאת ישתומם כל בעל הוראה כזו כי באמת אסור לשמוע דברים הללו שארית ישראל לא יעשו עולה ולא ימצא בפיהם לשון תרמית אפילו מבין הגוים לא יצא דבר מעוקל ומקולקל כזה חלילה ואין ראוי להאריך בזה כי הנה בטני כיין לא יפתח לשמוע כזה ואם הוא מזרעו של אברהם זרע אמת ילך וימכור עצמו לעבד עברי ויפרע לו השלשה בגדים שנתן מעותיו על פיו וכל ב"ד וב"ד חייבים להעמידו ולכוף שיתנם ולא ינעול דלת לפני בעלי משא ומתן: הצעיר משה גאלנטי:
 
 
@שו"ת מהר"ם גלאנטי סימן נב
שאלה עדות שהועד בפנינו ח"מ מפי ה"ר יהושע רייטאני י"צ וז"ל שאביריש שינייוריש קומו מי מאנדאבאן אאונא אלדיאה קי אישטא און גודייו קי שי לייאמא שומיעה ארוגארלי או קין דינירו או שין דינירו פארא בושקאר רימידייו פארא אינטיראר יצחק אלמירידי נ"ע או פארא שאביר אלגון רימידייו ייו אנדאנדו און מוסו דיל אלאיביגי קי אירא און טיינפו מוסו די הר' אברהם עמנו יצ"ו די שומי אדונדי באש דישילי בו אאיל סאחיל דישומי דוטי פור קונשיגו קי טורניש אטרש קינו טי מאטין קומו מאטארון אה יצחק אלמירידי קי איל טאגואיל לו טומארון אי טאן ביין לוש קי אי באן אה ציידה טורנארון אטראש אישטונשיש לי פריגונטי אדונדי מאטארין אישטי עני דישומי קי אירא מובאשיר די אל דיאה אין אלדיאה לוש וידי מאטאדוש דישילי קיין איראן דישומי עאליאי טילאק קי מאש קי שירא קי אובייראן מאטארו אה און שו פיגו קינו אה יצחק אלמירידי קילי טינואה אמישטאד דיל טיינפו קי איבא אה עלמה אאישטי קונושי אי אילואוטרו כולו קונושקי קי אירא און וייגו אישטונסיס מי טורני אטראש: עדות שני שהועד בפנינו מפי הר' אברהם ביבאש והר' דור /דוד/ פיסו וז"ל דיזין קי ליש דימאנדו און מורו פור לא מוגיר די יצחק אלמירידי דישלי יו פארא קי לא קייריש דישומי ייו וירי אה יצחק אלמירידי איל קי וינדיאה בוטאנאש קין אין וייגו אבאשו דילא קאייסיריאה און מאנשיבו רוייו אי לוש וידי מאטאדוש אאיל דיגו אי אאון וייגו די יעק אלוש ארינאליש: עדות שלישי מהחכמים כה"ר יצחק קרישעי יצ"ו העיד וז"ל יום אחד היינו בשוק ואמרו לנו הנה גוי א' אמ' שהכי' את ה"ר יצחק אלמירידי הרוג וקראנו לו ואמר אני ראיתי שני יהודים והכרתי את יצחק אלמירידי ה' ינקום נקמתו שהיה אוהבי ואת האחר לא הכרתי ושאלנו לו באי זה זמן היה ואמר שהיה בזמן שהלך השר לביבשא ואמר שראה אותו קרוב לחייפא וכן העיד החכם כה"ר יהושע מנשה. ילמדנו רבינו אם יכולה אשת יצחק אלמירידי לינשא באי זה אחד משלשה עדויות אלו הנ"ל ואם יש ממשות בהם להתירה ושכרו כפול ומכופל מן השמים:
תשובה אין כוונתי להאריך בראיות ובמימרות הגמרא וביאורם כי כוונתי להוציא היתירה מתוך דבריהם בלי הפלגת דרושים:
קודם כל דבר עדות גוי זה מסיח לפי תומו הוא בלי ספק ולא בא להעיד לפי שאמר לו חזור בך שלא יהרגוך כמו שהרגו ליצחק אלמירידי שהוא שעת חירום וכך הוא האמת ואם אחר כך שאל לו איך הרגוהו ואיך ידעת והשיב שהיה מובאשי"ר וכו' אין בזה חשש שכבר כתב הרמב"ם זלה"ה שגוי מל"ת שהתחיל אף על פי שאחר כך שאלו אותו ובדקוהו עד שיפרש כל המאורע הרי זה נאמן ומשיאין אשתו: וכן כתב הרי"ף וכל הפוסקים וראיית' מההוא מעשה בבני לוי שהלכו לצוער וחלה אחד מהם והניחוהו בפונדק ובחזרתן אמרו לפונדקית שהיתה גויה איה חברנו אמרה להם מת וקברתיו והשיאו אשתו ובגמרא משיחה לפי תומה היתה והוציאה מקלו ותרמילו וכו' ופריך והא איה חברנו קאמרו לה ותירצו כיון שראוה בוכה אמרו לה אמאי את בכית וכו':
וכתב הרי"ף מכאן שמענו דהיכא דמתחיל מל"ת אף על פי שאחר כך בדקוהו מותר וכן נדון דידן כיון שאמ' לו חזור בך שהוא שעת חירום ולא יהרגוך כמו שהרגו ליצחק אלמירידי אע"ג דאחר כך שאל לו איך ולמה אין חוששין כמו שביארנו נמצא לפי זה שכל דברי הגוי מועילים להתירה כיון שהוא מסיח לפי תומו:
ועתה ראוי לחקור כיון שאין אומר כי אם יצחק אלמירידי ואינו מזכיר שם אביו ולא שם עירו אם חיישינן לתרי יצחק אם לאו נבאר הענין הגם כי נאריך מעט להבין הדבר בשורשו פרק האשה שלום יצחק ריש גלותא הוה קאזיל מקרטובא לאספמי' ושכיב שלחו מתם יצחק ריש גלותא בר אחתיה דבר ביבי הוה קאזיל ושכיב מי חיישינן לתרי יצחק או לא אביי אמר חיישינן רבא אמר לא חיישינן וידוע שהלכה כרבא וכן פסקו כל הפוסקים והרי"ף והרא"ש הקלו בזה שאפילו שכיחי תרי יוסף בן שמעון או שכיחי שיירות משיאין את האשה עד דאיכ' תרתי לריעותא: וכת /וכתב/ הרא"ש ז"ל שהענין הוא דהרבה חשו חכמים לתקנת עגונות והתירוה בעד אחד ומפי עד וכמה קולות הקלו חכמים משום תקנת עגונות ולכן לא חש הרי"ף להחמיר בכאן וכן ראוי לכל מורה לחזור על כל הצדדים להתיר עכ"ל הרא"ש ז"ל: ובתשובות להרמב"ם ז"ל אירע מעשה באותן המקומות שהרגו לזה העני יצחק אלמירידי באכול עכו וז"ל ראובן היה נושא ונותן בכפרים של עכו ובא אצל יהודי אחד והפקיד כליו שם ולקח מהם מקצת והלך למכור בעיר אחרת המתין שלשה ימים ולא בא אז הביא שאר כליו לאשתו שאלוהו עליו ואמר הלך ולא חזר לימים עברו יהודים מבני עכו דרך שם אמר' להם גויה אחת לאן אתם הולכים אמרו לה לכפר פלוני אמרה להם אל תזוזו מכאן לכו וחזרו לבתיכם שמא יארע לכם מה שאירע ליהודי אחד שאלוהו /שאלוה/ מה אירע לו אמרה יצא מעיר פלונית ללכת לעיר פלונית יצאו אחריו והרגוהו שאלוהו מאין תדעי זה האיש אמרה הוא היה מודעתנו כשהיה בעכו ועושה מלאכתנו וספרה להם דמותו וכשבאו העדי' השומעים לב"ד שבעכו השיאו האשה על פיהם ויש אצלנו מי שממחה בדבר והם יגיעו אל שער דינו של אדוננו יורנו ויקבל שכרו מן השמים עכ"ל השאלה: והשיב הרמב"ם ז"ל תשובה זאת האשה מותרת לינשא שזו הגויה מסיחה לפי תומה היא ואעפ"י שחזרו ושאלו אותה כמעשה עיר התמרים ואעפ"י שלא הזכירו אותו בשמו כמעשה דציידן /אולי צ"ל דצידון/ ואנטוכיא כל אלו הדברים חוזרים לעיקר אחד והוא שאין מדקדקין בעדות אשה עגונה וכל המחמיר ודורש וחוקר בדברים אלו לא יפה הוא עושה ואין דעת חכמים נוחה הימנו שעקר תקנתם בעגונא הקלו משום עגונא דאתתא עכ"ל התשובה שהשיב הרמב"ם ז"ל לשואלים והם בשאלות תשובות שלו: ומוהרי"ק זלה"ה הביאו בא"ה בביאורו סימן י"ז: הרי נדון דידן כמעט כמעשה הזה כמו שזה נהרג בעכו ג"כ זה עובדא דהרמב"ם וכמו ששם שאלה הגויה לאן אתם הולכים גם כן שאלו ליהודי שפגעו בדרך עכו לאן אתה הולך והשיב לו למקום פלוני ואמרה לו חזור בך שהוא שעת חירום שלא יהרגו אותך כמו שהרגו ליצחק אלמירידי כך שם אמרה לו הגויה לא תלכו שלא יארע לכם וכו' וכמו ששם שאלוה לגויה מאין תדעי זה האיש ואמרה הוא מודעתנו וכשהיה בעכו הי' עוש' מלאכתנו וספר' להם דמותו כמו כן בנדון דידן שנשבע הגוי שהיה בוחר בהריגת בנו יותר מהריגת יצחק אלמירידי שראיתיו הרוג עם זקן א' שלא הכרתי לזקן ויצחק אלמירידי זה היה לי אהבה עמו מזמן שהיינו הולכים לעלמה ע"כ:
וכבר ידוע שכפר עלמה קרוב לעירנו פה צפת תוב"ב מהלך שתי שעות וכב' ידוע לכל בני עירנו שהיה הולך שם לעלמה רוב הפעמים להיותו צאראף שם והיה זה הגוי נושא ונותן עמו ימים רבים אין מספר וידוע הוא לכל אנשי ערבישטאן שאין שום אדם נקרא בכינוי זה וחקרתי ודרשתי במקומות תוגרמה לתושבי הארצות ההם וכן במחוז אטלייא ובכל סביבות ארץ ישראל הבאים מארבע פנות וכינוי זה לא נמצא בעולם ואם באולי לקצוי ארץ ימצא ואולי בא דרך עכו ונהרג הרי בפי' אמ' שהוא אותו אלמירי' שהיה מטפל בו בכפר עלמה וזקן אחרעמו ג"כ הרוג סיפור מפורסם הוא שכבר ידענו שהלכו שניהם יחד מפה צפת תוב"ב ולהיותו הזקן חצוני שבא מקרוב קרוב לשנה אחת לא הכירו ולא ידעו כי אם שהיה זקן והרב מוהרי"ק ז"ל הקשה על תשובה זו שהרי הרמב"ם ז"מ כתב בפרק י"ג וז"ל ישראל שאמר מת איש יהודי עמנו במקום פלוני כך וכך צורתו וכך היו סימניו אין אומרים באומ' הדעת פלוני הוא והתשובה שהשיב הוא שאינו דומה דהתם גבי גויה אמר אותו יהודי שהיה עוש' מלאכ' עמהם בעכו ונודע להם שאותו היהודי הי' עושה מלאכה וכמעשה דאנטוכיא שלא חזר כי אם זה מעכו וכתב אע"פ שהתשובה בסתם צ"ל שידוע היה ביניהם שכך היה המעשה ולא הוצרכו לפרש ע"כ דברי הרב ז"ל: והתשובה מבוארת מעצמה ואין צריך עיון רב כי כל מעיין יראה ההפרש כי מה שכתב הרמב"ם ז"ל בפרק י"ג כך וכך צורתו כך וכך היו סימניו אין משגיחין בו שהצורה והסימנין אין בהם כח להתיר דדילמא בדדמי אבל במה דאמר היה עמנו ועושה מלאכה סימנין אלו הם מובהקים שאין בהם דופי כמו כן בנדון דידן אין לך סימן מובהק מזו דהתם אף על פי שלא הזכיר שמו ולא שם אביו כי אם יהודי שהיה עמנו עושה מלאכתנו די עדות זה כ"ש בנדון דידן שאמר שמו וכינויו והליכתו ועמדתו בעלמה שלא יש שום חשש כלל בעולם אפילו דשכיחו /דשכיחי/ שיירי לפי שיטת הרי"ף והרא"ש ז"ל כיון דלא הוחזק תרי יוסף בן שמעון עד דאיכא תרתי לריעותא שיירות מצויות והוחזק תרי יוסף בן שמעון ובלבד שלא יהיה בחיים חייתו דאם הוא חי האחר אין כאן מיחוש כמו שכתב הרב המגיד ז"ל והדבר פשוט נמצא כשאמר יצחק אלמירידי שהיה הולך מצפת לעלמה שנינו יחד וכמו שכתב הרמב"ם ז"ל אין אומרים באומר /באומד/ הדעת זהו פלוני אם אמר צורתו וסימניו עד שיאמר שהוא פלוני ויכיר שמו ושם עירו והנה הוא מסיח לפי תומו מכירו יצחק אלמירידי ושם עירו שהיו הולכים מצפת לעלמה ולא הוחזק בעירנו ולא במקומות אחרים כנודע שם וכינוי זה ובחברת הזקן נהרגו שניהם יחד וידענו שמפה צפת תוב"ב הלכו שניהם שהיו חברי' בחייהם ובמות' לא נפרדו שניהם יחד ראה אותם ראה ליצח' אלמירידי ושם זקן בצדו ולא הכירו כמו שפירש שמקרוב בא לעירנו ואין לגמגם על מל"ת וקברתיו שנראה מלשון הרמב"ם ז"ל שצריך לומר וקברתיו שז"ל יצא תוגר וישראל ובא התוגר מל"ת ואמר איש שיצא מכאן עמי מת משיאין את אשתו ואף על פי שאין התוגר יודע אותו האיש והוא שיאמר וקברתיו עכ"ל: נראה מלשונו שצריך לומר וקברתיו הגם כי הרשב"א ז"ל סובר כך כדעת הרמב"ם שבכל גוי מסיח לפי תומו מצריך לומר קברתיו והקשה עליו ממאי דאמר בגמרא מאן איכא בר חסא ואסבא רב יוסף לדביתהו וממקומות אחרים כתב שאין צריך לומר וקברתיו ולאו דוקא מה שהזכיר הרמב"ם ז"ל וקברתיו והרב המגיד סובר כן שסבר וכתב וז"ל ואני אומר שאף רבינו סבור שאין צריך לומר וקברתיו בגוי מסיח לפי תומו ומה שכתב בדבריו למעלה בפרק זה ההוא גוי מסיח לפי תומו שאמר או /אוי/ לו לפלוני שמת ולא הזכיר שם קבורה ואם אחר כך אמר כדין שיצא תוגר וישראל שמשיאין את אשתו ואף על פי שאין הגוי יודע אותו האיש והוא דייק לומר וקברתיו קשיא דידיה ארידיה /אדידיה/ בההיא נדון הוא דאמר הרמב"ם וקברתיו לפי שאין התוגר מזכיר היהודי אלא שאומר איש יהודי שהיה עמי וכן במעשה הארבעה אנשים הגוי אינו מכירם ואינו יודע שמותיהם ולפיכך צריך לומר וקברתיו: והטעם שבלא הזכרת השם די מה שאין כן בשאר מקומות שיאמר דבר ברור ממיתה וכתב אפילו אם תמצא לומר שיש להשיב על זה מ"מ ודאי כך הוא כוונת רבינו כמו שכתבתי עכ"ל הרב המגיד ז"ל: ואני הצעיר הכותב אומר ראיה שנית שסובר הרמב"ם ז"ל שאין צריך לומר וקברתיו ולאו דוקא בכל מקום מהשאלה שהשיב הוא ז"ל שכתבנו לעיל ממה שאירע בעכו ולא הזכיר וקברתיו: ובהיותי בן עשרים שנה הייתי בבית החכם השלם החסיד כמהר"ר יוסף סאגיש זלה"ה ושמעתי מפיו שהייתי שכנו ובכמה לשונות מהרמב"ם ז"ל הייתי הולך אצלו כתלמיד לרב והשיב תשובה נצחת דלא הצריך הרמב"ם ז"ל שיאמר קברתיו אלא כשהגוי נמצא בעת מיתתו או הריגתו דחיישינן דילמא בדדמי ודמה שמת כההוא עובדי דיצא גוי וישראל ומעשה דקולר של בני אדם שנמצא התוגר בעת מיתת ישראל אבל היכא שלא נמצא שם הגוי בעת ההריגה מודה הרמב"ם ז"ל שאין צריך לומר וקברתיו ותירוץ זה נאה ומשובח לכל יודע ומבין וינוח על משכבו: וכן כתב הר"ן בתשובה שאין ספק שכל שהגוי מכירו אין צריך שיאמר אלא מת או נהרג והיינו עובדא דרבי חסא ואין בזה ספק ואפילו לדברי הרמב"ם ז"ל שכן כתב הוא ז"ל בכל כיוצא בזה בפרק י"ג מהלכות גרושין דכל שהוא מכירו אין צריך לומר אלא מת בלבד אבל כשאינו מכירו הוא שסבור הרב ז"ל דלא סגי עד דאמר וקברתיו מפני שהמעשים שבאו בגמרא בכיוצא בזה בכלם יש בהם וקברתיו כדאמרינן על ס' בני אדם שהיו מהלכין בכרכום של ביתר וכו' וחבל על יהודי אחד שהיה עמי בדרך מת וקברתיו ואמרי' נמי בפונדקי' גויה היתה וכו' וזה קברו שקברתיו כלומר שאינו מכיר אותו האיש שאמרו עליו שמת אלא אומר איש יהודי היה עמי אז לא סגי עד שיאמר וקברתיו דאיכא למימר בכל הני דמעשה שהיה כך היה ולאו משום דבעי קברתיו סובר הרב ז"ל שמע מינ' דבמכירו סגי במת בלחוד ובאינו מכירו בעי דאמר וקברתיו זהו דעתו של הרב ז"ל ופירש הר"ן הטעם שיותר האדם בקי במי שמכירו ממי שאינו מכירו הילכך במכירו כל שאמר מת בלחוד סגי ולא חיישינן בדדמי אבל כשאינו מכירו חיישינן בדדמי לפי שאין הדברים ברורים כמי שאינו מכירו עד דאמר וקברתיו וכתב אלו דברי הרב נכונים כפשטן של שמועות ובמכירו דמת סגי ואין צריך לומר ראיתיו שמת אלא כל שאומר מת די עכ"ל:
והריב"ש גם כן בתשובה כתב שלא הצריך הרמב"ם לומר קברתיו אלא כשאינו מזכיר הגוי שמו כי כן מזכיר בגמרא בהנהו עובדי דאבא יודן בכלהו קברתיו והנהו הכי הוו שלא היה הגוי מזכיר המתים בשם אבל כשאמר הגוי מל"ת איש פלוני מת או נהרג חלילה לרב שיצריך קברתיו שהרי באותו פרק עצמו כתב כיצד משיאי' האשה על פי גוי מל"ת כו' ולא הזכיר וקברתיו וכו' עכל /עכ"ל/: וכבר כתבנו מעין זה על הרב בעל המגיד מעין תשובה זו כמו שביארנו לעיל הרי נדון זה מבואר לפנינו שמאחר שהכירו בשם ובכינוי אין צריך לומר וקברתיו ואין להאריך יותר בזה כי הדברים מובנים ופשוטים מעצמם ואפילו לקצת דעות שסוברים דבעי וקברתיו הוא דוקא במלחמה דאפשר דהכוהו ברומחא או בגירא ומדמה לו שמת או במים אפשר שהמים בלבלוהו וסבר שמת ואפילו בהכירו אפשר בדדמי אבל בשאר מיתות או הריגות און לחוש ואין צריך וקברתיו זהו דעת הריב"ש להשיב אפילו למאן דאמר דבעי וקברתיו ותו לא מידי:
ועתה נשגיח על שתי העדויות האחרות אם יש בהם ממשות הגם כי כבר האשה הזאת הותרה בעדות הראשון כמו שביארנו עם כל זה לידע אם ח"ו יארע לפעמים ולא ימצא כי אם אופן העדויות הכתובים למעלה מה יעלה בדין:
ונשיב שבעדות אברהם ודוד פיסו ששמעו מפי גוי אחד שהיה שואל להם איה אשת יצחק אלמירידי ואמרו לו למה אתה מבקש אותה והשיב שראה בעלה יצחק אלמירידי שהיה מוכר בוטאנאש עם זקן אחד והיה אלמירידי אדמוני וחנותם תחת הקאייסיריאה ושראה אותם הרוגים דברים הללו אינם נקראים מל"ת אלא בא להעיד ואין עדותו עדות מאחר שהוא בא לשאול עליה ולומר לה שמת בעלה והוא כמבשר בעיניו בשורה רעה ודאי נתכוון להעיד אולי יתנו לו איזה דבר לדבר הבשורה דמשו' שהוא יודע שנתיר האשה על פיהם ואינו מבחין בין להעיד בין מל"ת ואדרבא נראה לו יותר מועיל לה כשבא להעיד להתירה ואם כן הויא עדות ואין משגיחין בדבריו דכל שאנו רואין דמתכוין להעיד אין בו ממש ואעפ"י שלא שאלוהו עליו אלא מעצמו בא לבקש לה ודאי לא בא כי אם להעיד שיחשוב שמועיל לה עדותו ואע"פ שנראין הדברי' שאומ' אמת אע"פ כן אין אנו יכולים לסתור דברי חכמים שכל שאנו רואים שבא להעיד אין משגיחין אפילו שנותן סימני' מובהקי' אם אינו בדרך מל"ת אינו מועיל שהתורה פסל עדות תוגר כשהוא בא להעיד וכמו שכתב נמקי יוסף בסוף יבמות דתוגר מל"ת אינו נאמן מהדין דגוי לאו בר עדות הוא כלל אלא משו' דקים לן דקושטא קאמר כיון דמל"ת משום עגונא אקילו בה ואין לנו לחוש שמא ישכור גוי שיאמר כן ובשם הרשב"א כתב כן אבל משום עגונא התירו מל"ת ואין זה נקרא מל"ת
ובעדות שלישי של החכם כה"ר יצחק קרישפי שבא גוי אחד מעצמו ואמר שהכיר את יצחק אלמירידי הרוג והכרתיו ה' ינקום נקמתו ואת האחר לא הכרתי ושאלו באי זה זמן והשיב בזמן שהלך השר לשלול שלל לבי"ב אירעי' אלו יש צדדים לכאן ולכאן שנראה שלא בא להעיד כי אם להגיד להם שיבקשו היהודים סדר לקוברם כמו שנוהגים ואינו על עסק איתתא ואמר ה' ינקום נקמתו כההיא מעשה בבני לוי שחלה אחד מהם והניחוהו בפונדק ובחזרתן שאלו איה חבירנו /חברינו/ והקשו בגמרא והא איה חבירנו אמרו והשיבו שם שראו אותה שבכתה וכשראו שבכתה שאלו איה חבירנו והיא התחילה לבכות א"כ היא נתעוררה תחלה הגויה הפונדקית וכבר ביארנו בשם הרי"ף והרמב"ם והרא"ש כו' שמעינן מהכא דהיכא שהתחיל הגוי מל"ת אף על פי ששאלו אחר כך ומהדרינן ומגלינן לא נפיק מדין מל"ת אלא נאמן הוא ומשיאין את האשה ואחר כך בנדון דידן הוא מעצמו אמר ליהודי הרגו יצחק אלמירידי ה' ינקום נקמתו כמו שבוכה ומתאנח עליו שהיה אהובו הרבה נראין הדברים שנקרא מסיח לפי תומו ואע"פ שאחר כך שאלוהו אין כאן בית מיחוש ויש צד אחר דאינו נקרא מל"ת כיון שלא התחיל לומר חבל על פלוני שהיה אוהבי שהרגוהו אלא התחיל פלוני הרגו נראה קצת שכונתו להעיד אבל מה שהדעת סובל וכל חכם לב יבין שלא כיון להעיד כי אם שיודעים מנהגנו שהולכים היהודים לבקש ההרוגים בדמים יקרים כדי לקברם ולכן הגיד שבמקום פלוני הם ולא שאל על אשתו שום דבר ושהיה קשה מיתתו עליו כאוהב נמאן /נאמן/:
בעיני נראה דמשום עגונא דאתתא נטה דברים הללו שהם מל"ת בלי ספק שהוא אמר חבל שהיה אוהבו מאד אחר כך בהיותי נדון בענין זה לבקש לי דרך ישרה שיבור לה ה' היה בלבי כאש בוער' לדעת לאי זה צד נטה וחפשתי באמתחות הפוסקים ומצאתי און לי בפי' אבן העזר שעשה מוהרי"ק זלה"ה רחבה מני ים סברא שביארתי לצאת ידי הספק שנסתפקתי וז"ל הר"ן כ' בתשוב' לענין מה ששאלתם כי גוי שבא לפנינו ואמר מל"ת איש פלוני מת לבד אם נאמר שהוא מכווין להעיד כל זמן שלא יקדים דברים אחרים דמאן איכא בי חסא או חבל על פלוני ודומיהם אין ספק שכל מי שמתכוין להעיד אומר אותו דבר לבדו ומי שהוא אומר מל"ת אינו אומר אותו דבר לבדו אלא בקשר ענין לפניו או לאחריו וכל שלא אמר כן אינו אומר כמספר דברים בעלמא אלא כרוצה להודיע ואינו נאמן וכולהו עובדי דגמרא הכי איתנהו והכי מוכחי ע"כ לשון הר"ן ז"ל:
ואני בעוניי הרימותי ידי שנסתפקתי בזה קודם שראיתי תשובה זו אלא שהר"ן נטה לסברא שהוא עדות ואני נטיתי לצד התר ואפילו לדעת הר"ן מודה בנדון דידן דעד כאן לא קאמר הר"ן שהוא עדות אלא בשאינו אומר אלא אותו דבר לבדו אבל נדון דידן דאמר שהיה אוהבו ה' ינקום נקמתו ואת הזקן לא הכרתי אם כן אין כונתו להעיד כי אם שיתנו סדר כמו שעושים היהודים לקוברו יען היה אהובו זהו בשנחזיק סברת הר"ן כמו שהחזיק הר' דוד כהן בתשובותיו והאריך מאד להוכיח שהפוסקים סוברים כן אבל מההר"ו טאיטאצק זלה"ה אינו כסברתו וחולק עליו ונדחק הה"ר דוד כהן ליישב תשובת הרמב"ן ז"ל ותשובת מהר"מ ז"ל ותשובת מהרי"ק ז"ל ליישבם לדעתו וכתב מהר"י טאיטאצק ז"ל כי ראי' הר"ן בתשוב' זו הם חלושות דאפש' לו' בכלם מעשה שהיה כך היה ושכל בתי דינין שבסאלוניקי בימי איתני וגאוני עולם שהיו בה פשט המנהג להתיר כשהגוי אומר לבד מת פלוני בן פלוני ממקום פלוני אף על פי שלא יקדים שום דבר אחר ובלבד שלא בא לא להתיר ולא להעיד ע"כ נקרא מל"ת:
וכך הם דברי הריב"ש ז"ל בתשובותיו עיין שם: וכתב מהרי"ק זלה"ה שהרב הגדול יעקב בירב זלה"ה פה אל פה שהיה מורה להתיר ומעשה בא לידו באחד שהעיד שיהודי זימן ישמעאל אחד לסעוד אצלו ושאל היהודי לחברו שמעת מה נעשה מפלוני ופלוני והשיבו הישמעאלים אנו מכירים מי הרגם והתיר נשותיהם על פי עדות זו כיון שלא שאלו לגוים והם השיבו מעצמם שהיהודי היה שואל ליהודי חבירו והם השיבו מעצמם הרגו אותם ומכירין את ההורגים והביא ראיות מתשובת הריב"ש וגם מתשובת מהרי"ק ז"ל סי' קנ"א וכן נראה מתשובת מהר"ם ז"ל תמצא בתשו' מיימוניות לספר נשים הכתב והאריך שם וטעם לשבח תמצא שם עמוד עליו:
נמצינו למדין מכח אלו שני עדויות שהאשה הזאת מותרת להנשא ואפילו בכל א' מהעדויות כל שכן שתיהן כי טובים השנים ולכן תהיה זאת תשובה לעדות בידה שהיא מותרת לכל גבר די תיצבי ותגבה כתובתה מנכסי בעלה וה' ית' יצילנו משגיאות ויתיר אומתנו מהגלות המר והנמהר הזה בזכות זה ויראנו מתורתו נפלאות אמן: הצעיר משה גאלנטי
תשובת החכם השלם כמה"ר שם טוב עטיאה נר"ו:
גם אני מסכים בשריותא דאתתא דא ואף שלא נאמר מה שכ' החכם השלם מורה אמת מורה צדק שכתב שמה שאמר המל"ת שהיו הולכים מצפת לעלמה והרי כמו שם עירו ולדידי לא מיקרי שם עירו כההיא דיצחק דריש גלותא דהוה קאזיל מקורטובא לאספמיא דאע"ג דקאמר דהוה אזיל מקורטובא לאספמיא לא משמע שהיה ריש גלותא בן עיר קורטובא דאם כן לא הוה פליג אביי לומר דחיישינן מאחר שהזכיר שמו ושם אביו ושם עירו אלא ודאי מה שאמר דהוה אזיל אינו אלא שיצא מעיר קורטובא ולא שיהיה בן עיר קורטובה גם בנדון דידן מ"ש המסיח לפי תומו שהיו הולכין מצפת לעלמה לא משמע שהיה מעיר צפת אלא שהיו הולכין מצפת לעלמה:
אמנם לפי שאמת אפילו שלא משמע מה שאמר מצפת לעלמה שהוא בן עיר צפת וליכא אלא שמו וכינויו שבודאי יודה שהוא כשם אביו אפילו הכי כתב הרא"ש ז"ל בכלל נ' סימן א' דסגי שיאמר שמו ושם אביו בלא שם עירו והביא ראיה מהא דיצחק ריש גלותא דהוה אזיל מקורטובה לאספמיא ושם לא הזכיר שם עירו ואפילו הכי אמר רבא לא חיישינן אפילו במקום שהשיירות מצויות מאחר דלא הוחזקו בקוטרובא /בקורטובא/ תרי יצחק ריש גלותא גם בנדון דידן שלא הוחזקו תרי יצחק אלמירירי בגבול צפת לא חיישינן אפילו שלא הזכיר שם עירו:
ואף שנאמר דשמא אין הלכה כהרא"ש ז"ל אלא כרבינו ישעיה מטראני דסבר דלא סגי בהזכר' שמו ושם אביו ובעי דיזכיר גם כן שם עירו אפילו לדבריו איכא שריותא לאתתא דא ממה שפירש הרמב"ן ז"ל על ההיא דיצחק ריש גלותא: וקאמר ורבא אמר לא חיישינן פירש הוא זה מאחר שהעדים מעידים שיצא מקורטובא ושם היה אדם ששמו כן אמרינן כאן נמצא וכאן היה ולא חיישינן שמא פנה זה והלך לו למדינ' הים ואחר כך בא אחר לכאן ואתי שפיר לפי פירושו מה שאמר רבא מנא אמינא לך משטרי דנאני בר חבו וכו' שנדחק רש"י ז"ל שם לפרש איך מייתי ראיה ולפי פירוש הרמב"ן ז"ל מייתי שפיר ראיה בלי דוחק כלל דכי היכי דהתם דהוחזקו שנים בשם אחד אמרינן כיון דברשותו נמצאו שלו היו אלמא כל שאין במקומן אין חוששין:
ועם היות דמשמע מדבריו שצריך להזכיר שם עירו דאי לא תימא הכי למה הוצרך לתת טעם דכאן נמצא וכאן היה תיפוק ליה דמאחר דסגי בשמו ושם אביו ולא הוחזקו תרי יצחק ריש גלותא כמו שפירש הרא"ש ז"ל אלא ודאי שסובר דצריך שיזכיר גם שם עירו ושם בההיא דריש גלותא לא הזכיר שם עירו ובשביל זה הוצרך ליתן טעם דכאן נמצא וכאן היה:
גם בנ"ד מאחר שנמצא ההרוג בגבול צפת כאן נמצא וכאן היה ולא חיישינן שמא פנה זה והלך למדינת הים ואחר בא לכאן אפי' במקום שהשיירות מצויות:
וגם נוכל לומר בנ"ד כאן נמצא וכאן היה באופן אחר דמאחר שאמר המל"ת שהי' אותו יצחק אלמירידי הנהרג הולך עמו מצפת לעלמה אף על פי שהשיירות מצויות בצפת לא חיישינן שמא בא אחר ממדינת הים ששמו כשמו ונעשה אהובו והיה הולך עמו מצפת לעלמה כאן נמצא בצפת וכאן היה מצפת ולא ממקום אחר:
נמצינו למדין שהאשה הזאת מותרת להנשא לכל מי שתרצה אליבא דכולי עלמא נאם הצעיר שם טוב עטיאה:
תשובת החכם השלם כמה"ר אברהם גבריאל נר"ו
גם אני מסכים להתיר זאת האשה להנשא כיון שהעדות הראשון הוא מסיח לפי תומו לכל הפירושים ולא יש לחוש אלא לתרי יצחק לדעת קצת המפרשים אמנם בנדון דידן יש לחלק כמו שהורו מורי צדק הנזכר לעיל ולכן מותרת להנשא זהו מה שנראה לעניות דעתי הצעיר אברהם גבריאל:
תשובת החכם השלם כמה"ר יום טוב צהלון נר"ו
תשובה החכמים השלמים בעלי הוראה הם אמרו והסכימו והאריכו למעני לשונם בשריותא דאתתא ובאמת אתתא דא שריא מטעמי דכתבו ועוד נרחיב הביאור ונקצר ונעלה:
ואומר דלכאורה נראה דמה שאמר הגוי מל"ת שהיה הולך מצפת לעלמא לא הוי שהזכיר שם עירו אלא דמיא לההיא דיצחק ריש גלותא דאזיל מקורטובא לאספמיא ופליגי אביי ורבא דמר חייש ומר לא חייש והתם אע"ג דאמר דאזיל מקורטובא לאספמיא לא הוי כהזכיר שם עירו דאם כן לא הוה פליג אביי עליה דרבא כך נראה לכאורה וכן ראיתי שכתב מהר"ר שם טוב עטיאה נר"ו על דברי מהר"ם גאלנטי נר"ו:
אמנם כך עיינינן שפיר נשכח דלא דמי כלל דהתם לא משתמע שהיה בן קורטובא אלא שיצא מקורטובא וכמה גמלים וכמה חמרים יוצאים ומתלוים זה עם זה הגם שאינם מאותה העיר אלא שבאים זה מארץ פלונית וזה מארץ פלונית ויוצאים מהעיר איש לדרכו הילכך התם לא אמר אלא שיצא מקורטובא ואיכא למיחש שמא אחר מסוף העולם בא לקורטובא ששמו כן כיון שלא הזכיר שהיה מקורטובא אמנם הכא לא הוי דברי הגוי שיצא מצפת לעלמא ושם נהרג אלא אמר אותו שהיה הולך ובא מצפת לעלמא נהרג במקומות אחרים ובודאי שזה יצחק אלמירידי הי"ן היה הולך מצפו' לעלמא שהיה תושב צפת ואזל לעלמא לשאת ולתת או להיות ציר"ף אם כן הוה ליה שם עירו כך נראה לי פשוט בבקשת המחילה מהחכמים השלמים ומה גם בנ"ד הרי הסכימו הפוסקים דכשרגילים לדבר ונכרים דברי אמת כולי עלמא מודו דלא בעינן שם עירו ובנ"ד נכרים דברי אמת שמעולם לא נשא ונתן בעלמא אדם ששמו יצחק אלמירידי זולת זה האיש ובודאי דלא בעינן שם עירו וכן תמצא בתשובות הפוסקים ומה גם בתשובות הריב"ש ולאהבת הקיצור במה שאינו צריך אין להאריך:
גם מה שכתב מהרש"ט עטיאה נר"ו וז"ל ואפילו שנאמר דאין הלכה כהרא"ש אלא כרבינו ישעיה מטראני דבעו שיזכיר שם עירו איכא שריותא להאי אתתא ממה שפירש הרמב"ן זלה"ה על ההיא דיצחק ריש גלותא וכו' וקאמר ורבא אמר לא חיישינן ופירש הוא ז"ל מאחר שהעדים מעידים שיצא מקורטובא ושם היה אדם ששמו כן אמרינן כאן נמצא וכאן היה ולא חיישינן שמא פנה זה והלך לו למדינת הים ואחר כך בא אחר לכאן וזהו שיצא עם זה ונהרג הא לא אמרינן כך פירש הרמב"ן זלה"ה על ההיא דיצחק ריש גלותא וכו' ולפירושו מייתי ראיה שפיר מנאני בר חדו מה שלפירוש רש"י זלה"ה צריך לדחות וכו' ועם היות דמשמע מדבריו שצריך להזכיר שם עירו דאי לא תימא הכי למה הוצרך לתת טעם דכאן נמצא וכאן היה תיפוק ליה מאחר דסגי בשמו ושם אביו ולא הוחזקו שני יצחק ריש גלות' כמו שפירש הרא"ש ז"ל אלא ודאי סובר דצריך שיזכיר שם עירו ושם בההיא דריש גלותא לא הזכיר שם עירו ובשביל זה הוצרך לתת טעם דכאן נמצא וכאן היה עד כאן תורף דברי המור' מהרש"ט עטיאה נר"ו: ולע"ד נראה דהרמב"ן סבר דבעי שם עירו מכמה טעמי חדא דאי הוה סבר הכי הרמב"ן דבעי שיזכיר שם עירו לא הוה שתיק מניה ולמימר יתיה מכללא אלא בפירוש הוה מפרש ותו דמהרר"י קארו זלה"ה האריך בשם מהר"י קולון בשורש קע"ו ובשורש קפ"ה האריך ושקיל וטרי בהאי מילתא אי סגי בשם אביו או בעי בשם עירו ומייתי הרמב"ם ז"ל ורבינו יואל ותשובות הרא"ש ואי הרמב"ן סבר דבעינן שיזכיר שם עירו לא הוה שתיק מניה ומיחש הוה חייש לסברתיה לתקנה לפי פסקא דידיה ולימא דגם הרמב"ן יודה בההיא גוונא אלא ודאי הרמב"ן חלילה לא סבר הכי ומאי דכתב מהרש"ט נר"ו דאי סבר דלא בעינן שם עירו אמאי אצטריך לטעמא דכאן נמצאו וכאן היו לימא דכיון שלא הוחזקו לא חיישינן כמו שכתב הרא"ש ז"ל: הא לא אירייא דהרמב"ן ז"ל נותן טעם לשבח לדברי רבא אמאי לא חיישינן לתרי יצחק אע"ג דלא הוחזקו כדחייש אביי ולהכי יהיב טעמא שפיר דנימא כאן נמצא וכן /וכאן/ היה ולא היה זה אחר שבא מסוף העולם אלא נאמר כאן נמצא וכאן היה והוא טעם נכון דלא בעינן שם עירו בכי האי גוונא דאיכא למימר כאן נמצא וכאן היה כךנראה לע"ד פשוט ומבואר בדברי הרמב"ן זלה"ה:
ומכל מקום לדברי הכל זאת האשה מותרת על פי עדות הראשון דגוי מסיח לפי תומו שהזכיר שמו וכינויו וגם שם עירו הזכיר כמו שביארנו ועוד דאפילו לא הזכיר שם עירו הרי הרא"ש לא בעי שם עירו ואפילו מאן דבעי שם עירו מודה היכא דאיכא הוכחה והכא אין לך הוכחה גדולה מזו דלא בא מעולם לצפת תוב"ב אדם ששמו יצחק אלמירידי והוה אזיל לעלמא אלא זה בלבד וזה פשוט הוא:
גם בשער העדויות שקילנא וטרינא בעדות השני ששאל הגוי היכן היא אשתו של יצחק אלמירידי נראה שכיון שהזכיר אשתו בא להעיד להתיר אשה וכיון שכן גוי אם נתכוון להעיד אין עדותו עדות הגם שהיה מקום להתיר ולומר דאפילו אמר הכי אתתא שריא דהא אמרו בגמרא עובדי טובא הכי מאן איכא בי חויא ורש"י ז"ל מי מאנשי בית חואי שישמעוני עכ"ל והתירו אשתו: הרי שאף על פי שאמר שכונתו שישמעו אנשי ביתו דבריו לא חשו אם כן הכא נמי נימא הכי מכל מקום לאו מלתא הכי משום דלהכי דייק רש"י זלה"ה בלישניה שכתב מי מאנשי בית חואי שם שישמע דברי לאפוקי שלא פרט לאשתו אלא מי מאנשי הבית שם בבית שכולל לנערים המשמשים בבית ובניו ובנותיו דוגמת הכתוב ואין איש מאנשי הבית שם בבית אמנם אם היה מפרש בפירוש על אשתו בודאי כוונתו להעיד מקרי ולא מהני והכי מוכח בירושלמי דפליגי ר' יוחנן חד אמר היכי דמי מתכוין להעיד כל שמזכירין לו אשה וריש לקיש אמר כל ששואלים לו אותו ומשיב וכו':
ובאמת היה בדעתי לשאת ולתת ולפלפל בלשון הירושלמי אם לא לניחוץ השואל: אמנם נקטינן דכל שמזכירין לו אשה מקרי מתכווין להעיד אע"ג דאיכא למדחי ולמימר דשאני התם דאמרן כל שמזכירין לו אשה שהשואלין הזכירו לו אשה אבל לא אמר כל שהזכיר אשה משמע דבשהוא הזכירה ליכא למיחש למידי דהוא לא ידע דשריותא דאתתא תליא ביה אם לא כששאלוהו כך היה מקום לדחות ומכל מקום אין זה נכון אלא בכל גונא שהוזכרה אשה בין מן השואלים בין מהגוי לא מקרי מל"ת:
ובעדות השלישי של החכם קדישפי יצ"ו שאמ' יום אחד היינו בשוק ואמרו לנו הנה גוי אחד אמר שהכיר את יצחק אלמירידי הרוג וקרינו לו ואמר אני ראיתי שני יהודים וכו' הנה בעדות זה איכא לספוקי חדא דעקר העדות שיש לסמוך על הדברים הראשונים שאמרו לחכם ה"ר יצחק לא על מה שהגיד אחר שקראוהו הוה לי' כשאלוהו ולא מהני אמנם עיקר העדות הוא במה שאמרו להחכם קרישפי הנה גוי אחד אמר שראה את יצחק אלמירידי הרוג ובאמירה זו שאמר להחכם קרישפי לא פירשו אם היה מסיח לפי תומו או אולי שאלוהו ואמר שאם האמירה ראשונ' היתה מעצמו הגם שאח"כ קראוהו שיפרש דבריו מסיח לפי תומו מקרי כמו שכתב הרמב"ם ז"ל וכל הפוסקים אבל אם האמירה הראשונה היתה על ידי שאלה ששאלוהו לא מהני מידי הילכך איכא לספוקי בהאי מילתא:
גם על מה שנסתפק מהר"מ גאלנטי נר"ו והאריך שמצא באבן העז"ר תשובת הר"ן וכו' כבר הסכימו כל הפוסקים אחרונים דכל שלא שאלוהו אפילו לא הקדים דברים שלא אמר אני ראיתי את פלוני לא נפיק מתורת מסיח לפי תומו וכן כתב מהר"י ן' לב בתשובות חלק א' כלל א' סי' ח' על עדות ה"ר אפרים לבית חזן והאריך בתשובותיו והעלה דלא חיישינן אפילו שלא אמר דברים מתחלה הגם שבדברי מהר"י ן' לב ז"ל קשיא טובא שכתב וז"ל ואחר העיון נראה לי דעדות זה הוי מסיח לפי תומו ואין עדות זה דומה לפלוני מת בלא קדימת דברים דכתב הר"ן ז"ל דלא הוי מסיח לפי תומו ואפילו אם תימצי לומר דדמי אין להחמיר כסברת הר"ן שכתב הכו על קדקדו וכתב עוד וז"ל אם כן זכינו לדין דאפילו אם תמצי לומר דדמי לפלוני מת בלא קדימת דברים לאו מילתא היא דכבר נהגו להקל כסברת הרב ריב"ש וכ"ש דלע"ד אין הנדון הזה דומה לפלוני מת בלא קדימת דברים ואם יש מקום למערער לערער לא מטעם זה אלא דלכאורה נראה דנ"ד לא הוי מסיח לפי תומו דכיון שראה אותם מדברים על ההרוג הוי כשואלים לו והוא משיב ואינו מסיח לפי תומו דכיון שראה אותם וכו' וכבר היה מעשה בימי הריב"ש וכו' והורה להתיר וכו' זהו תורף דבריו ותמהני עליו מאיזה טעם אמר מתחי' כמה פעמים דאין הנדון ההוא דומה לפלוני מת בלא קדימת דברים אם הוא מפני שראה אותם מדברים על ההרוג אדרבה כשהם מדברים עליו יש מקום להסתפק דלא הוי מל"ת וגריע טפי מפלוני מת בלא קדימת דברים וראיה לדבר מההוא דאירע בימי הריב"ש שהחכם ההוא שהורה לאיסור כתב וז"ל אלא ודאי מל"ת אלא כשהגוי אומר מעצמו פלוני מת בלתי קדימת ששמע מיהודים מספרים וכו' עכ"ל: הרי נראה דפלוני מת בלא קדימת דברים עדיף טפי מראה אותם מספרים וכו' עכ"ל הרי נראה דפלוני מת בלא קדימת דברים עדיף טפי מראה אותם מספרים ואם כן היכי קאמר מהר"י ן' לב זלה"ה דאין אותו הנדון דומה לפלוני מת בלא קדימת דברים אדרבה אם אינו דומה גרע טפי והוא עצמו כתב ואם יש לערער הוא על מה שראה אותם מדברים וכו' ואם כן מאי קאמר אין הנדון דומה ומהיכן היה מתיר בנדון ההוא טפי מפלוני מת בלא קדימת דברים ובאמת דבריו תמוהים וצ"ע ובספרו אשר לפני חסד /חסר/ עלה א' סיום התשובה אולי בסוף דבריו יגלה פירוש דבריו ואם לא דבריו אינם מובנים לע"ד:
הכלל העולה מדברינו שהאשה הזאת מותרת להנשא וצור ישראל יצילנו משגיאות ויראנו מתורתו נפלאות אמן כה מעתיר הצעיר יום טוב צהלון וכתבתי ג' הרועים הנ"ל על קיום נשאתי ונתתי להתיר כדי שלא יהיה פוצה פה ומצפצף לחלוק חלילה: משה:
 
 
@שו"ת מהר"ם גלאנטי סימן נג
שאלה ראובן תושב קושטנדינא שהיה לו חצר שם ונסע לשאלוניקי ונפטר שם וחיי לרבנן ולכל ישראל שבק והיו הק"ק שבקושטנדינא לוקחים העאוואריץ מהדרים בחצר ההוא כפי העולה על רוחם ואחר זמן רב באו יורשי ראובן לקושתנדינא וחזרו לדור בחצרם ולפי שלא היו יודעים בכמה הוא כתוב החצר שלהם בפנקס המלך יר"ה אם הוא כתוב בכאנ"א א' או בשתים: גם שהיו עשירים והיו פורעים להם מה ששואלים מהם ק"ק קושתנדינא: עתה ירדו מנכסיהם והוציאו מאמר המלך יר"ה שכלל ועיקר לא יקח מהם עוואריץ ועם כל זה הם אומרים לא נפרוש עצמנו מן הצבור ח"ו רק אנו מרוצים לפרוע כמו שכתוב בפנקס המלך יר"ה אבל לא לפרוע יותר ממה שכתוב בפנקס ואע"פ שאתם אומרים שפרענו בשנים שעברו יותר ממה שכתוב בפנקס הנה אנחנו נשבעים שלא היינו יודעים בכמה כאנאש היה כתוב בפנקס המלך יר"ה לפי שהיינו עשירים ולא היינו מדקדקים בדבר הזה כי לצדקה תהיה לנו אבל עתה שירדנו מנכסינו הלכנו לחפש בפנקס המלך יר"ה ומצאנו שאינו כתוב כי אם בכאנא א' כ"ש שיש בידינו מאמר המלך יר"ה שלא נפרע מאומה רק שנהיה פטורים לגמרי ועכ"ז לפנים משורת הדין נרצה לפרוע כמו שכתוב בפנקס המלך יר"ה: ילמדנו רבינו ושכרו כפול מן השמים: ומה גם אם ירצו עתה הק"ק ויקחו בחזקה ולא צייתי לדינא אם הוא גזל בידם אם לאו:
תשובה הגם כי בפנקס של מלך יר"ה כתוב בסך כך עכ"ז יש כח לק"ק להוסיף עליהם ולפחות מעליהם כי מה שיסדרו שבעה טובי הק"ק מפני תיקון אומתנו שיש עניים שאינם יכולים לפרוע מה שכתוב בפנקס המלך מסייעים אותם בתורת צדקה וכל ישראל חייבים לסייע וכמו שפוחתים מהעניים אשר בו יכולת כך יכולים להוסיף על מי שיכול ויש לו ולכן אין ראיה להם לומר נפרע מה שכתוב בפנקס המלך כי דינא דמלכותא דינא לפרוע כל כך כאנאש עיר פלוני והם בהם מנהיגי הק"ק נושאים ונותנים זה עם זה וגורעים ומוסיפים כפי מה שיראה להם בצדק ובמישור:
הרי מצינו גבי חיוב שמירת העיר לוקחים מכל אנשי העיר ואפילו מן היתומים ותלמידי חכמים פטורים וכתב שם בגמרא מפני שאין ת"ח שבעיר צריכים שמירה שהתורה שומרתן ועם היות המלך מטיל עליהם על כולם שישמרו בני העיר פורעים בשבילם כפי דין הגמרא:
איברא אם הוא אמת שירדו מנכסיהם שלא יפרעו הכאנאש כי אם כפי ערך אנשים לערכו שהמנהג הוא שמוסיפין על קצבת המלך לסייע כמו שביארנו אינו כאשר יעלה המזלג כמו אכסרה בלי אשקפה היו לכל אחד כפי ממונו כך עולים הכאנאש לכל אחד ומעיקרא כששמו ודאי שהשומא היה כפי ערך הממון וכיון שירדו מאד ממה שהיה להם אין ראוי ליטול מהם כי אם כעניים או מה שכתוב בפנקס המלך יר"ה או אם ירצו להוסיף על הפנקס ישומו כפי ערך איש אחר בחזקת כל כך ממון שיש לו זהו מה שיוכלו ליטול אבל ליטול מה שנהגו בראשונה הוא גזל גמור ורחמנא ניצלן התקוששו וקושו היותם ראשי הק"ק ובחרם ה' ית' לראשי עם קדש אין ראוי לצאת תקלה זו מתחת ידם ויש להם רשות כיון שיוצאים משורת הדין להציל עצמם בכל אופן שבעולם אפילו בא"ה לפרוע כפי הפנקס כיון שאינם מרוצים שיפרע כמו איש אחר שוה לו ובטחנו בחסד עליון כי ישמעו לקולנו כי ח"ו מקום המשפט שם ישבו כסאות למשפט ואין מקום להאריך כי הדבר מובן מעצמו ואין להאריך במקום שאמרו לקצר: הצעיר משה גאלנטי
 
 
@שו"ת מהר"ם גלאנטי סימן נד
שאלה יורנו מורנו ראובן שלקח מעות בהלואה מרחל על משכון ורחל שמה המשכון ביד שמעון שיהיה שמור בידו אחר כמה ימים אמרה רחל לשמעון שהיה המשכון בידו המעות אשר חייב לי ראובן על משכון פלוני אני משים אלהים לפניכם שיהיו לקנות בהם שמן לבית הכנסת אחרי מותה ודבר זה אמרה שנים שלשה פעמים לשמעון שהיה המשכון בידו ולפני עד אחד ונתגלגלו הדברים ונפטר ראובן וחיי לרבנן ולכל ישראל שבק ונשארה אלמנתו ויתומיו שהם קרובי רחל הנזכרת ואחר כך נפלה למשכב וצותה ואמרה תנו כך לפלוני וכך לפלוני והשאר לאלמנתו של ראובן הנזכר וליתומיה וכנראה שנתחרטה מהחוב שאמרה שהיו לשמן כי עתה אמרה שיתנו המשכון הנזכר לאלמנה ונפטרה רחל לבית עולמה עתה אומרים גזברי בית הכנסת כי זכה ההקדש בחוב ההוא אחר כי לבעל המשכון ולפני עד אחר אמרה שיהיו לשמן זכה בהם ההקד' ואין בידה להתחרט והאלמנה טוענת כי בהיות אישה בחיים היתה נותנת המעות להקדש כדי שלא יזכה בהם אישה כי היתה לה קטטה עמו אך אחרי מותו רצתה לתתם ליתומים ולא זכה ההקדש בחייה כי היא אמרה כי אחרי מותה יתנו אותם לקנות בהם שמן לבית הכנסת ולא נתנה אותם בחייה ובאמת הוא כן שהיתה לה קטטה עם אישה כנודע לכל היושבים פה לכן יורנו רבינו הדין עם מי אם זכה ההקדש אם לאו וה' ישלם שכרו:
תשובה בפרקא קמא דמציעא אמר רב כל ממון שאינו יכול להוציאו בדיינים והקדישו אינו קדוש ואקשינן הא יכול להוציאו בדיינים והקדישו קדוש והא אמר ר' יוחנן גזל ולא נתיאשו הבעלים שניהם אינם יכולים להקדישו זה לפי שאינו שלו וזה לפי שאינו ברשותו ואוקימנא הא דרב בשיכול להוציאו בדיינים קדוש במקרקעי כי יכול להוציאו ברשותי קאי מטלטלי אפילו יכול להוציאו בדיינים אינו קדוש:
וכתב נמוקי יוסף בשם הר"ן דמכאן נראה ברור שאין אדם יכול להקדי' מלוה בשטר שיש לו אצל חבירו דהא ליתיה ברשותיה ומיחסר גוביינא: וכתב הריא"ף ומטלטלים נמי דקאמרינן אף על פי שיכול להוציאו בדיינים הקדישו אינו קדוש וה"מ היכ' דכפרי' צרי' להוציאו בדייני' אינו קדוש אבל היכא דאית ליה פקדון גבי חבריה וכי תבע ליה מיניה יהיב ליה ניהליה כמקרקעי דמי דקי"ל דפקדון ברשותיה דמריה קיימי ע"כ:
והרמב"ם ז"ל פ"ו דערכין כתב דומה לזה וז"ל אין אדם מקדיש דבר שאינו ברשותו כיצד היה לו פקדון ביד אחר וכפר בו זה שהוא אצלו אין הבעלים יכולים להקדישו אבל אם לא כפר בו הרי הם ברשות בעליו בכל מקום במה דברים אמורים במטלטלים אבל קרקע שגזלה וכפר בה אם יכול להוציאה בדיינים הרי זה יכול להקדישה ואף על פי שעדיין לא הוציא שקרקע עצמו הרי היא ברשות בעלים עכ"ל:
הרי קמן תשובת השאלה שאין דבר שיכול להקדיש כי אם פקדון שלו שיש ביד אחרים ממונו ושלו ותכף שישאלו ממנו יתננה אבל נדון דידן שהוא משכון ואינו פקדון אינו מוקדש כיון דמיחסר גוביינא דהוי כמו שטר הלואה ואין דבר שחל ההקדש כי אם פקדון דאין צריך בשש אבל כל דבר שיש שמץ פקפוק כמו משכון ושטר לא חל ההקדש שיבואו לדיינים אתה חייב לי כך על משכון זה וזה אומר איני חייב אלא כך הגם שיטול בשבועה דבעל המשכון נאמן עד כדי דמיו בשבוע' כנזכ' עם כל זה אינו כמו פקדון שהוא בלי טענות ונדון דידן כהאי ששמו המשכון שהלוה ראובן מרחל ורחל שם /שמה/ המשכון ביד שמעון לשמור בידו /שאמרה/ שאמר לו יהיה משכון זה בידך שמור כשיבא ראובן במעותיו תחזור /תחזיר/ המשכון וביני וביני עלתה /עלה/ בדעתה להקדיש החוב ההוא שהוא על המשכון לשמן בית הכנסת אינו חל בחוב ההוא קדושה דמחוסר גוביינא אינו כמו דין פקדון ואע"ג דב"ח קונה משכון וחייב בגזלה ואבדה עם כל זה אינו גוף המשכון שלו כי אם דמיה ונקראת מחוסר גוביינא כדין שטר וכל שכן שלא הקדישה מעכשיו כי אם אחר מיתתה לשמן ובין זה לזה מת ראובן ונשארו יתומיו ונתחרטה שרוצה יותר ליתנם ליתומים יותר מהשמן יכולה להתחרט שלא חל דבר בה כמו שביארנו לעיל ומעתה המעות הם לפרנסת היתומי ואין להאריך כי נראים ונכרים דברי אמת וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן נה
שאלה ילמדנו רבינו ראובן בן יעקב נשא בת שמעון בצובה עודנו נער ולא היה בקי לא במלאכה ולא בסחורה והיו מתפרנסי' על שלחן יעקב ובקש להתלמד ולהרגיל עצמו להסתחר בצובה ולא מצא ומפני זה שלחו אביו לסנים עם סחורות פעמים שלש ושם הורגל והתחיל להצליח: ויהי היום ותמאן אשת ראובן לדור עם חמיה ותשב בית אביה וכשמוע ראובן העומד אז בסנים כי הלכה אשתו אל בית אביה ולא השגיחה אל היותו איש עני וגם אל היותו בלתי מורגל בסחור' ואין בידו לזון אותה שלח לאמר לה שתבא עמו לסנים לדור שם כי שם הורגל להרויח כנז' כי בצובה יגע ופשפש ולא מצא ומאן דביש ליה בהאי מתא ליזיל במתא אחריתי אולי מזלו יעמוד לו שם ואשתו ממאנת ללכת עמו שם: יורנו המורה היוכל ראובן לכוף אותה להוציאה לסינים כיון ששתי המדינות הם בארץ אחד ובמלכות אחד ושתיהם בסורייא ושיירות מצוייו' מזו לזו לדעת את שלום קרובי' ובני משפחתה ומוציאין ממדינה למדינה באותה הארץ כנז' וכיון ששתי המדינות בארץ אחד לא נצטרך שיבא הבעל בטענה דלא אתדד /אתדר/ ליה בצובה ואינו יכול להתפרנס שם כי טענה לא /אתדר/ אתדד הוייא להוצאה אפילו ממלכות למלכות בשתי ארצות וכפי זה אין צריך ראובן הנז' לטעון שאין יכול להתפרנס שם בצובה כיון שאינו מוציאה רק ממדינה למדינה באותה הארץ: או אם נאמר דגם ממדינה למדינה באותה הארץ צריך שיטעון שאינו יכול להתפרנס שם וכפי זה צריך ראובן הנז' שיטעון שאינו יכול להתפרנס שם בצובה: ואם תימצי לומר דאף ממדינה למדינה באותה הארץ צריך לטעון שאינו יכול להתפרנס שם הנה אם אתרמי מלתא שיעקב אביו יקבע דירתו בסינים ושם יתרצה לזון את בנו וכלתו אם ידורו עמו בעי /בעיר/ א' ואף אם כלתו לא תתרצה לדור עמו בביתו אלא בבית בפני עצמן שם יתן להם מזונותיהם כי חפץ הוא להיות בנו עמו אצלו במדינתו אמנם בהיותה במדינה אחרת לא יתרצה לפרנסם האם נאמר דגם בזה צריך שיטעון שאינו יכול להתפרנס בצובה או נאמר כיון שבסינים מוצא שם מזונותם בטוחים וגם שלא ביגיעה למה נחייבהו שידור בצובה על הספק אם ירויח מזונותיו אם לא ואף אם ירויח יהיה ביגיעה רבה ובפרט בזמן הרעוע הזה אשר המזונות ביוקר ושערי הריוח והפרנסה ננעלו אף לסוחרים גדולים ומכל שכן לנער רך בשנים הזה אשר לא נפתחו עיניו בסחורות וכי מפני קצת נחת רוח של האשה שרוצה לדור בצובה עם בני משפחתה יאבד ראובן את עצמו מכל וכל ונאמר לו או תזון את אשתך במקומה או נכוף אותך לגרש ולתת לה כתובתה: על כל הדברים הנז' יורנו רבינו בפרטות על כל חלוקה: גם יורנו משפט האשה הממאנת ומורדת על בעלה מלצאת עמו לסינים הן בענין חיוב מזונותיה הן בענין כתובתה עיקר ותוספת שלא הוסיף לו אם תמאן ותמרוד עליו הן בענין חיוב מזונותיה נדוניתה ובלאותי' אשר הם כעת תחת יד בעלה והוא תפוס בהם ושכר המורה לצדקה כפול מן השמים והמאריך להשיב על כל פרט ופרט מחלקי השאלה הנזכרת יאריכו ימיו בעוה"ז ובעוה"ב אמן:
תשובה אין להאריך כי דבר פשוט הוא ומבואר שם במשנה פרק שני דייני גזלות גבי שלש ארצות בארץ ישראל חלוקות זו מזו יהודה ועבר הירדן והגליל ופירושו שמי שהוא מאחת מאלו הארצות ונשא שם אשה אינו יכול לכופה שתבא עמו לארץ אחרת ובאותה הארץ יכול להוציאה מעיר לעיר ומכפר לכפר אבל לא מעיר לכפר ולא מכפר לעיר שיש דברים שישיבת העיירות טובה להם ויש דברים שיש בת /שישיבת/ הכפרים טובה להם ופירוש באותה הארץ יכול להוציאה מעיר לעיר באותה הארץ כלומר בכל הטורקיאה או בכל מחוז ערבישטאן או מחוז מצרים זהו מעיר לעיר באותה הארץ והנה חליב טריפול נקרא ממדינה למדינה באות' הארץ שהערבישטאן כולו נקרא ארץ כלומר קומארקא אם כן לפי הדין שקולות הם ובלי שום בחינה אחרת כי אם ברצון הפשוט יכול לכופה ששתיהן נקרא בלשון גמרא סורייא והכל נדון בשוה לענין תרומות ומעשרות ובלשון לעז ערבישטן ולא שייך פה למימר נוה יפה או נוה רעה כי שם יש אנשים גדולי הערך וחשובים שקטים על שמריהם שמה שבחלב ובזה אין אנו צריכים לדעת אם יכול להתפרנס אם לאו כי אין בזה רק בתר רצונו אזלינן כל שכן וק"ו בהצטרף חיי מזונותיו פה בטריפול יותר מחליב שודאי כייפינן לה ללכת אחריו וכתב בתרומת הדשן על מי שנשא אשה במקום מולדתו והיה דעתו להשתקע שם ואחר קצת שנים ירד מנכסיו ואינו יכול להתפרנס שם ורוצה ללכת לגור במקום אחר שכופין את אשתו ללכת אחריו וכתב שהוא פשוט ולא חילק בדבריו כלל: ובנדון דידן איכא תרתי א' ששקולים הן וא' צורך המזונות ע"כ:
וכן גם כן כתב הריב"ש זלה"ה סימן פ"ח שמי שנשא אשה והביאה לה לעיר ואחר כך הוכרחו לצאת מן המקום ההוא ויקר מקרהו שבאו למקום מולדתה ועמדו שם ימים רבים ולא איתדר ליה כי לא מצאה העיר חן בעיניו וכתב שהרשות בידו להוציאה משם למקום אחר ע"כ: באופן שחייבת האשה ללכת אחריו בטריפול מהטענות שביארנו:
ועל מה ששאלת מה דינו של האשה אם אינה רוצה ולא ציית דינא בזה האיר עינינו רבינו נסים ז"ל וז"ל ובכל מקום שהוא יכול להוציאה אם אינה רוצה לצאת תצא בלא כתובה ומשמע שאפילו תוספת אין לה דלא כתב לה אלא אדעתא למיקם קמיה בכל מקום שהדין נותן שתלך אחריו ואין זה האיש ממה שמנו חכמים שכופין לגרשה חלילה כי אם ברצונו הפשוט ומדעתו אין רצונה ללכת יתן לה בלאותיה והתוספת והעיקר כתובה מפסדת: זהו מה שנראה לעניות דעתי וה' יצילנו משגיאות אמן. הצעיר משה גאלנטי.
 
 
@שו"ת מהר"ם גלאנטי סימן נו
שאלה ראובן ושמעון ולוי אחי' וראובן הוא הבכור ולראובן בן ולשמעון בת והיה שמעון רוצה לתת את בתו לבן ראובן לאשה וראובן לא רצה ונפלו ביניהם דין ודברים ששמעון לא הניח לראובן שיקח אשה אחרת לבנו כי אם את בתו וראובן לא היה רוצה ליקח שום אשה לבנו כי אם את פלונית מבחוץ ואחר כל אלה הדברים והקטטות אשר היו ביניהם אמר שמעון לראובן תרצה ליקח אשה פלונית מבחוץ לבנך ואכנס אני בחופה בנך תתן במתנה חלק הבכורה שלך לי ולאחינו לוי והודה ראובן בעל כרחו בקנין שהיה נותן חלק הבכורה שלו לאחיו שמעון ולוי אם היה לוקח את פלונית מבחוץ לבנו ויקר מקרה שנפטרה פלונית ולא זכה לקחתה לבנו עתה שואל ראובן שרוצה חלק הבכורה שלו שאם נטל קנין במתנתו הוא על מנת שיקח את פלונית לבנו וכבר נפטרה ומה גם שהיה הקנין באונס ובעל כרחו יורנו מורנו ורבינו וגאוננו הדין עם מי ושכרו כפול מן השמים:
תשובה לענין אם המתנה או המכר שמוכר או נותן הבכור חלקו קודם חלוקת האחין אין צריך למודועי כי כבר כתבו כל הפוסקים אם הבכור נתן או מכר שממכרו או מתנתו קיים כמו שכתב הרמב"ם ז"ל פ"ג והטור סימן רע"ח בכור שמכר חלק הבכורה קודם חלוקה ממכרו קיים לא נקרא מוכר דבר שלא בא לעולם מפני שיש לבכור חלק בכורה קודם חלוקה וכתב לפיכך אם חלק עם אחיו קודם במקצת נכבדים בין בקרקע בין במטלטלין יטול חלק בפשוט ויתר בכל הנכסים ואינו נוטל בשארית אלא בפשוט ודוקא כשלא מיחה אבל אם מיחה ואמר בפני שנים ענינים אלו שאני חולק עם אחי בשוה לא מפני שמחלתי בחלק בכורה אז הוי מחאה ולא ויתר בשאר נכסים עכ"ל:
וכתב רשב"ם בחלק פשיטות אין לו בו קודם חלוקה למוכרו או ליתנו במתנה וכתב הטור עליו ולא נהירא שמיד אחרי מות אביהם זכה בו למוכרו או ליתן במתנה ומיהו אינו יכול להסתלק מחלק' בכורה אם בלשון מתנה או הפקר:
אם כן שמעינן הכא דחלק הבכורה יכול לתת במתנה או למוכרה אבל צריך שתהיה המתנה נתונה כדין המתנות והמכר כדין והנה המתנה הזאת שנתן הבכור כפי מה שכתוב בשאלה לא היה כהוגן יען כל תנאי שעושין באם יהיה אם לא יהיה הוי אסמכתא וכיון שאמר אם לוקח בנך בת פלוני אני נותן חלק הבכורה לך ולאחיך ולא אמר מעכשיו ואפילו שהיה בקנין כתבו רוב הפוסקים שהוא אסמכתא שכן כתבו כל תנאים שמתנים בני אדם ביניהם אעפ"י שהם בעדים ובשטר אם יהיה אם לא יהיה אם תעשה או לא תעשה אף על פי שעשה לא קנה שכל האומר אם יהיה או אם לא יהיה לא גמר והקנה שהרי דעתו סומכת שמא יהיה או לא יהיה אבל כשאמר מעכשיו הריני נותן לך דבר זה מעכשיו אם תעשה או לא תעשה אין כאן אסמכתא שאלו לא גמר להקנותו לא היה אומר מעכשיו כן כתב הרמב"ם ז"ל והר"י ן' מיגש ורוב הפוסקים ותמהו קצת מהפוסקים על מה שכתב הרמב"ם ז"ל אסמכתא שקנו עליה בב"ד חשוב הרי זה קנה כגון שהתפיסו בית דין זכיותיו ולא יהיה אונסו הקשו על מה שכתב שלמה לנו בב"ד חשוב תיפוק לי /ליה/ דכל קנין הוא כמעכשיו ולמה לנו ב"ד חשוב הרי כמעכשיו הוא והאריך הרב המגיד שם וכתב שהרמב"ם ז"ל סובר שהקנין אינו כמעכשיו ואסמכתא שייך אפילו בקנין וכתב שזה מוסכם מן הגאונים ומהרי"ף באופן ששאלתנו הוא שקנה בקנין שאם לוקח בת פלונית נותן לו אותו חלק הבכורה ואינו כתוב אם יש בה מעכשיו כשאר הקנין באם יהיה או לא יהיה ואינו כלום שהוא אסמכתא:
ואף על פי שיש מי שסובר ואומר שאין אסמכתא בקנין הוא סברת יחיד ורבו הפוסקים שיש אסמכתא בקנין ואפילו לדברי היחיד שאין אסמכתא בקנין וכבר קנו על התנאי שהתנו שאם לוקח פלונית מוחל הבכורה לא נתקיים התנאי שמתה אותה פלונית ולא נשאה לא נתקיים המעשה בטל התנאי של בכורה באופן שחלק הבכורה במקומה עומדת הגם כי הדבור מחילה או מתנה או מכר שוה שאני הכא שלא כתבו התנאי כתיקון שהיה ראוי לכתוב ולהתנות מעתה ומעכשיו מוחל ומוותר חלק הבכורה לשני אחיו כשנושא בנו עם פלונית מבחוץ או על מנת שתשא פלונית אז אם היה אומר על מנת כל האומר על מנת כאומר מעכשיו דמי ולא שייך דין אסמכתא בעל מנת ואז גם כן הגם כי היה כתוב כזה אם לא נתקיים תנאו שמתה לא יקיים מה שוויתר דאדעתא דהכי ויתר ותו לא מידי שהדבר פשוט ומובן מעצמו והגם שכתוב בשאלה כי היה הקנין באונס לאו מילתא הוא שמי אנסו בזה ודברים שאין מעלין ומורידין והנה במה שביארנו מבורר יפה: הצעיר משה גאלנטי.
 
 
@שו"ת מהר"ם גלאנטי סימן נז
שאלה על קרקעות שהם מנהר קאסומיאה להלן לצד צידון מה יעשו בשביעי' הכא בשנה הבאה שהיא שנת שמיטה איך יתנהגו בה בשביל הגויים שמאיימין אותם שיקחו מהם שוורים וכל כלי המחרישה ושאר דברים ילמדנו רבינו הדין ושכרו כפול מן השמים:
תשובה תנן התם פ"ז מהלכות שביעית שלש ארצות לשביעית כל שהחזיקו עולי בבל מארץ ישראל עד כזיב לא נאמר ולא נעבד וכל שהחזיקו עולי מצרים מכזיב עד הנהר ועד אמנה נאכל אבל לא נעבד מן הנהר ועד אמנה ולפנים נאכל ונעבד ע"כ ופירש רש"י וז"ל לא נאכל ולא נעבד שעבודת הארץ ההיא אסורה בשביעית ואם נעבדה וגדלה אסור לאכול מאותן הגידולים: והרמב"ם בהלכות שמיטה פ"ד פירש המשנה וז"ל אין שביעית נוהגת אלא בארץ ישראל בלבד שנאמר כי תבואו אל הארץ וגומר ונוהגת בין בפני הבית בין שלא בפני הבית כל שהחזיקו בו עולי בבל עד כזיב אסור בעבודה וכל הספיחים שצומחים בו אסורים באכילה וכל שלא החזיקו אלא עולי מצרים בלבד שהוא מכזיב עד הנהר עד אמנה אף על פי שהוא אסור בעבור' בשביעית הספיחים שצומחים בה מותרים באכילה ומהנהר ומאמנה והלאה מותרים בעבודת שביעית:
ועתה צריכים אנו לדעת אם מהקאסומיאה ואילך מה נקראת בלי ספק אינו מכיבוש בבל להיות דינו כארץ ישראל ממש זה אינו עולה בדעת ואם יעלה על הדעת הוא אחד משתיב או היא כיבוש ראשונה קדושה ראשונה כבר כתב הרמב"ם ז"ל שאסור בעבודת שביעית אפי' ארצות שהם כיבוש ראשון כמו שכתב בלשונו וכל שלא החזיקו אלא עולי מצרים שהוא מכזיב ועד הנהר עד אמנה אף על פי שהוא אסור עבודת בשביעית הספיחים מותרים: הא קמן שהוא אסור ואם הוא סורייא גם כן כתב דאף על פי שדין שביעית אינו נוהג בה מן התורה גזרו עליה שתהיה אסורה בעבודה בשביעית כארץ ישראל וכתב הטעם כדי שלא יניחו ארץ ישראל וישתקעו שם אבל עמון ומואב ומצרים ושנער אף על פי שהם חייבות במעשר מדבריהם אין שביעית נוהגת בהם באופן שמכל הצדדין חייבים אם לא שהיא חוצה לארץ גמורה אבל אם היא כיבוש ראשון או סורייא חייבים מדברי סופרים בשביעית כל אחד לטעמו כמו שביארנו ולפי זה נראה שאינן יכולין לפטור עצמם מהשביעית עם כל זה נבקש צד היתר במה שנבאר והוא כי מה שנאמר שדך ואסרה התורה בשביעית ושאר איסורין בגוף הקרקע כשהיא שלו אבל קרקעות הללו כלם הם מהמלך יר"ה והם מוחכרים אצלם לתת חומש למלך יר"ה וארבע ידות להם או כפי מנהג' ובשנה השביעית ימכרו כל אחד זכותו או חזקה שיש לו לגוי סתם אני מוכר לך כל זכות שיש לו בקרקע ואח"כ בשיעבור השביעית יחזור ויקנה אותה ולית בזה בית מיחוש כיון שאינו ארץ ישראל ממש כבושה תחת ידינו וכמו שכתב הרמב"ם ז"ל ע"ז גבי מותר לישראל למכור פרה חורשת לישראל החשוד בשביעית שהרי אפשר לשוחט' ומוכר לו שדהו שהרי אפשר שיובירה ובפירוש אסור וכל שכן נדון דידן כל זמן שאינו מפרש תחזור לו אחר השביעית כי אם סתם ומוכר סתם כל כלי המחרישה והשוורים כי דוקא לישראל החשוד אסור למכור כלי העבודה לפי שאסור לחזק ידי עוברי עבירה אבל לגוי מותר כמו שכ' הרמב"ם זלה"ה ולפי שאינ' בני חיוב בשנה שביעית הנה תיקון זה יכולים לעשות אבל הם בעצמם אסורים לשום יהודי להטפל לעשות שום עבודה בשביעית אפילו שיהיו אותם המקומות סורייא או כיבוש ראשון אם לא שיהיה חוצה לארץ לגמרי גמורה כמו עמון ומואב ומצרים ושנער אף על פי שהם חייבות במעשרות מדבריהם אין שביעית נוהגת בהם ואם ח"ו אונסי /אונסים/ אותם מחמת המלך יר"ה שאין בידם להציל עצמם בלי עבודה בשביעית ואין יכול לעשות מציאות הנזכר לעיל למכור כל זכותם כיון שכופין אותם אין להם אשם וכמו שכתב הרמב"ם ז"ל משרבו האנסים והטילו מלכי גוים על ישראל לעשות מחנות לחייליהם התירו לזרוע בשביעית דברים שצריכים להם עבדי המלך וכן מי שכפאו אנס לעשות בשביעית בחנם כמו עבודת המלך וכיוצא בהם הרי זה עושה ע"כ: הרי כתב כיוצא בהם בנדון דידן שהמלך רוצה שיזרעו וליטול חלקו וזה אפילו בארץ ישראל גמור הוא מותר כל שכן במקומות אלו דרבנן כל מאי דאפשר לתקוני הגם כי נראה קולא היא מדבריהם זהו הנראה לעניות דעתי פשוט וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן נח
שאלה על דבר קצת מעות אשר הביא הר' יצחק אשר נתן /נתנה/ לו אשת הר' אברהם לפדות קצת משכונות אשר ביד בעלי חובות והוציא ה"ר יעקב שטר חוב על בעלה ה"ר אברהם הנז' שחייב לו אלפים מאיריש מצריאים בקנין ושבועה ועבר זמן הפרעון זה כמה שנים ובא לפנינו ה"ר יעקב לשאול אם יוכל לעכב המעות שהביא השליח או אם יוכל לגבות חובו מאותם המעות ילמדנו רבינו מה דינא:
תשובה ראינו אחר העיון וההשקפה שלפחות יכולים ב"ד לעכבם עד שב"ד יכתבו לב"ד שבמצרים שיחקרו ויפשפשו מאנה באו מעות הללו בידה אם טוענת מציאה מצאתי הרי היא של בעלה או אפשר ממעשה ידיה גם כן לבעלה או דחקה עצמה ועשתה יותר מלאכה מהראוי לה גם כן לבעלה שכך כתבו כל הפוסקי' ובפרט הרמב"ם ז"ל פכ"ב מהלכות אישות ואם טוענת שנתנו לה מתנה אם טוענת שנתנו לה על מנת שאין לבעלה בהם רשות אלא שתאכלי ותלבשי אינה נאמנ' והרי הם של בעל כמו שכתב הרמב"ם ז"ל בשנים ובשלשה מקומות ואם טוענת שהם מתנה סתם שאין לבעלה רשות בהם הבעל גם כן זוכה בהם כפי מה שהבין הרב המגיד על דברי הרמב"ם ז"ל וז"ל פ"ז מהלכות פקדון כתבו קצת מפרשים והוא הרשב"א ז"ל שאם יש מעות ביד האשה שנאמנת לומר נכסי מלוג הם שירשתי או שתאמ' נתנו לי במתנה על מנת שאין לבעלי עליהם כלום אלא מה שאני נותנת לתוך פי וכן העבד כל זמן שהם בידם נאמנין אבל לא יראה כן דעת רבינו ממה שכתב פרק /חסר בטכסט הפרק/ מהלכות מלוה ולוה וגם כן חולק על זה הרמב"ן וסובר כרבינו שאינה נאמנת עכ"ל ובהלכות מלוה הרב שלוה מעבדו ואחר כך שחררו או לוה מאשתו ואחר כך גירשה אין להם עליו כלום שכל מה שקנה עבד קנה רבו וכל מה שביד האשה בחזקת בעלה אלא אם כן הביא /הביאה/ ראיה שהיא מנדונייאתה וכתב הרב המגיד ז"ל כבר כתבתי סברת הרשב"א ז"ל שהם נאמנין לומר נתנו לנו במתנה ע"מ שאין לבעלה רשות בהם אבל אין דעת רבינו ז"ל כן וכן הרמב"ן שאין נאמנים אפילו שהמעות בידם וכמו שכתב רבינו ז"ל:
וצריך עיון על מה שכתב בהלכות אישות שכ' שאם טוענת טענה להוציא זכות הבעל מפירות כגון מתנה שאין לבעלה רשות כ"א לפיה אינה נאמנת אבל מתנה שאין הבעל /לבעל/ רשות בה שהבעל אוכל פירות נאמנת כגון נכסי מלוג שאינו עיקר זכות הבעל לגמרי וכפי מה שביאר הרב המגיד והבין מתוך דברי הרמב"ם קשיא דידה אדידה וכעת אין פנאי להטפל לתקן שלא יסתרו דבריו זה עם זה אך אנו למדין שכל מעות הנמצא ביד האשה הם בחזקת הבעל עד שתבי' ראיה לדבריה ולפי זה מאחר שרוב מעשיה הם של בעל כגון מציאה מתנה דחקה עצמה ואין לה נאמנות כי אם לומר נכסי מלוג הם אינו מן הראוי לפחות לעכבם עד שנדע מאין בא לה מעות הללו ונראה מה משיבה וב"ד אז יראו אם ראוי לב"ח לגבות מהם אם לאו אבל להחזירם או להוציאם /אולי חסרה תיבת מיד/ השליח ולהלבישם עד שנדע אמתות הדבר לקתה מדת הדין שהדעת נוטה שמעות הללו של הבעל הם והיא מכרחת אותם מפני בעלי חובות ויש נעילת דלת בפני לווין וראוי לכתו' שם לב"ד שבאותו מקום וכפי מה שישיבו נדונו פה או לפרוע לב"ח או לאשה ולדעתי לא יהיה בעל הוראה שיחלוק בזה הא מיהא לפחות ראוי לעכבם זהו מה שנראה לנו מן השמים וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן נט
שאלה ילמדנו רבינו ראובן שדך בתו בעיר אחרת ושלח אשתו ובניו ובתו המשודכת לשם לזמן הנשואין והוא נתאחר ימים או שנים מרוב עסקים שהיו לו עד אשר בין כך ובין כך נתפרדה החבילה וזה שלש שני' ראובן שולח אחר אשתו שתחזור אל מקומה ולא רצתה באומרה שיבא הוא אחריה ויוליכנה שאינה רוצה ללכת עם נכרי וזה בעבור הטורח אשר קרה לה בבואה עם נכרי עד אשר הוכרח ראובן לנסוע ממקומו לבוא אחריה. ויהי כאשר בא וישב ימים אחדים עם אשתו וירא מנוחה כי טוב ואת הארץ כי נעמה ויאמר ראובן לקבוע שם דירתו וישלח אחר חפציו וכלי ביתו וישכון בארץ ההיא יורנו מורי צדק אם מחוייב ראובן לפרוע למפרע המסים והארנוניות אשר הוטלו בעיר ההיא אשר אשתו מתגוררת שמה: וראובן הנז' היה פורע בעיר תחנותו כסף גולגלתא וקופת הצדקה כמו שהיה מקדמת דנא על הכל יבא דברכם הטוב ושכרכם כפול מן השמים:
תשובה תנן בבתרא כמה יהא בעיר ויהיה כאנשי העיר שנים עשר חדש קנה בה בית דירה הרי הוא כאנשי אותה העיר ובגמר' ולכל מידי מי בעינן שנים עשר חדש והתניא שלשים יום לתמחוי שלשה חדשים לקופה ששה לכסות תשעה לפרנסה לכסות עניי העיר נותן חלקו לקבורה לקבור עניי העיר נותן חלקו שנים עשר חדש לפסי העיר א"כ קשיא מתניתין שנר' לכל מלי שנים עשר חדשים ותרצו כי תנן נמי מתניתין שנים עשר חדש לפסי העיר דלפסי העיר אפילו מיתמי גובין לשמור העיר ולידע מה העיר צריכה עד כאן בגמרא והרמב"ם פסק כך פרק ששי מהלכות שכני' כל הדר בעיר שנים עשר חדשים או שקנה בה בית דירה נותן עם בני /אולי צ"ל כל/ העיר בכל הדברים הצריכים לתיקון החומה והדלתות ושכר הפרשים השומרים המדינה וכן כלל כיוצא בה: וכתב הרא"ש יראה לי דכל מיני מסים וארנוניות נקרא מידי דנטירותא כי הם שומרי' אותנו בין העמים כי מה תועלת יש בו לאומו' לשומרנו ולהשיב אותנו ביניהם אלא בשביל הנאה שניאותין מאת ישראל לגבות מהם מסים וארנוניות ולפי דעתו אפילו ליתמי רמינן ובזה חולק הרב ר' יוסף ן' מיגש ליתמי לא רמינן מסים אבל לכל אדם כשישב ודר שנים עשר חדשים חייב בכל ועם זה נבא להשיב השאלה כי סתם דירה הוא כשבא האיש לדור או עם אשתו או בלי אשתו עיקר הוא האיש ואם היה הוא בא עם בתו אעפ"י שלא היה אשתו עמו אחר שנים עשר חדש היה חייב אבל אם שלחה אשתו דרך עראי לצורך הבת ונתעכבה שם בלי רצון בעלה אינו עולה בדעת ליטול מסים שעברו כי לא אמרו בגמרא כי אם לגבי גברא וכל הדר שהוא האיש וכן הרמב"ם הדר הוא האיש או קנה שם בית דירה שצריך שיהיו ידים מוכיחות כי לדירה הוא עומד אבל לא כאורח נטה ללון אפילו אם היה בא הוא עם בתו ונתעכב שם לנישואי בתו שהוכרח ונתגלגלו הדברים והסבות של עיכוב אפילו הכי שהיה שם יותר משנים עשר חדש פטור ומותר דאזלינן בתר מעשיו ודעתו שיהיה ניכר לבא /אולי צ"ל שבא/ לדור שכך דקדקו בגמ' והרמב"ם דר בעיר לא אמר כל היושב ועומד בעיר שדירת קבע בעינן ומדעת מעשיו וכוונתו אבל בענין אחר לא ועתה שבחר לשבת ולדור יפרע עמהם וכל שכן שהיה פורע במקומו שכל זמן שהיה שם אפילו ששלחה אשתו והדין עמהם ולא היו פוטרים אותו לפי ששלחה אשתו לא שלחה כי אם לנשואי הבת ואין צריך להאריך שהדבר פשוט ומובן לכל מעיין בעלי הוראה: הצעיר משה גאלנטי
 
 
@שו"ת מהר"ם גלאנטי סימן ס
שאלה יורנו רבינו מי שיצא מהקהל שהי' מתפלל בעבור שהקניטוהו ונגעו בכבודו קצת אנשים באופן שנשבע שלא ליכנס לבית הכנסת עד עשר שנים ואעפ"י שיצא פורע עמהם הקופה שהיה נהוג והמס וכסף גולגלתא יורנו אם מחוייב לתת להם שלש פעמים ומעות פורים וכיוצא הואיל ונותן כל זה במקום אשר הלך שם ושכרך כפול ומכופל מן השמים:
תשובה מעשה בא לידינו מאיש אחד בזמן הרב מוהרי"ק ז"ל שהלך אחד לקהל אחר וחייבוהו הרבנים הזקנים אפילו מגבת פורים באמת ונמניתי עמהם שהיה נוגע האיש ההוא וקרוב לנו האיש מגואלנו הוא וחייבוהו והדין מחייב כך אם הוא יכעוס ויוצא מהקהל ונשבע יעשה התרה לשבועתו ואם יטעון שנגעו בכבודו יעמידהו לדין ויענישוהו מה ששורת הדין מחייבו ואין בזה ספק באמת כי על ידי היה המעשה: הצעיר משה גאלנטי
 
 
@שו"ת מהר"ם גלאנטי סימן סא
שאלה ראובן לוה ממושל העיר סך ממון /אולי צ"ל ידוע/ ידע ברבית ונכנס שמעון ערב בעדו וירד ראובן מנכסיו ולא היה לו במה לפרוע חובו ותפס המושל את שמעון ונתפרע ממנו חובו אחר כך גדלו הקטטות בין ראובן ושמעון ובררו להם שניהם דיינים לדון ולעשות פשרות ביניהם כפי ראות עיניהם ונטלו הדיינים ההם שבועה מראובן ושמעון לקיים כל מה שיגזרו עליהם וגזרו מה שגזרו וכתבו לכל אחד מהם פסק דין מכל מה שגזרו להיות לראיה בידו ושמעון הערב היה צווח מתחלה ועד סוף שנעשה לו שלא כהוגן בענין הפשרה ההיא שעשו הדיינים והעמיד שמעון דיינים שניים שיחזרו לדון בינו ובין ראובן וראובן טוען שאינו רוצה לחזור ולדון עם שמעון שכבר נשבעו שניהם לקיים מה שיגזרו הדיינים הראשונים. ובראות לוי אחד מקרובי ראובן גודל הקטטות בין ראובן ושמעון מחדש אמר בפני הדיינים השניים קחו ממני שבועה לעשות עם ראובן קרובי שיקיים כל מה שתגזרו עליו מחדש זולת מה שגזרו הראשונים ונשבע לוי על כך בפני הדיינים והם נטלו השבועה מלוי לעשות כן אחר כך בא שמעון וכתב שטר על לוי בזה הלשון איך נכנס לוי ערב בעד ראובן לשמעון בשבועה על כל החוב שחייב לו ראובן מצד החוב שפרע בעבורו למושל העיר שהיה שמעון ערב בעד ראובן למושל וחתם עדים עליו וכאשר ארכו הימים אמר שמעון ללוי דע שיש לי שטר חוב עליך בשבועה ממה שערבת לפרוע לי בעד ראובן קרובך החוב שפרעתי בשבילו למושל בעד ערבותיו עליו וכשמוע לוי את דברי שמעון הלך וצעק בפני הדיינים ההם שנשבע בפניהם לאמר מדוע עשו כה לחתום עליו דברים שלא היו מעולם כי הוא לא נשבע להם רק לעשות עם ראובן לקיים מה שיוסיפו הם לגזור עליו זולת מה שנגזרו הראשונים בלבד אבל לא נכנס בשום ערבנות לא על עיקר החוב ולא על מה שהוסיפו לגזור עליו אח"כ והשיבו לו הדיינים אמת כן הוא שלא נשבעת על שום ערבות אלא לפייס לראובן שיקי' מה שנגזור עילו /עליו/ מחדש זזולת /זולת/ מה שגזרו הראשונים ושמעון הביא לנו שטר זה שאמר לך שיש לו עליך לחתום לו ואמר לו שלא היו דברים שלא נשבעת על שום ערבנות לא על התוספת ולא על העיקר רק לעשות עם ראובן שיקיים מה שנוסיף לגזור עליו מחדש בלבד והחתומים הם שני אנשים ממונים מממוני הקהל ואנחנו לא ידענו דבר מזה כך השיבו הדיינים ללוי: עתה שאל השואל כיון שלוי לא נשבע לפרוע משלו אותו התוספת שהוסיפו הדיינים לגזור על ראובן שנית ולא יכול לפייסו אם הוא מחוייב לפרוע משלו כיון שעשה כל מאמצי כח ולא יכול לפייסו הרי נפטר משבועתו אם לאו: וגם על ענין השטר אשר הוציא שמעון על לוי אם היא עדות מוכחשת כיון שהדיינים עצמם שנטלו ממנו השבועה אומרים שלא היו דברים מעולם אלא כדברי לוי והוו להו תרי ותרי ונוקי ממונא בחזקת מריה שהרי הדיינים הם היו בעצמם המשביעים ללוי ומכחישים לעדות השטר שכתוב שהיתה השבועה ההוא בעד ערבנות על כל החוב על הכל יורנו מורנו על הדין ועל האמת ושכרו כפול מן השמים:
תשובה החיוב שנתחייב לוי שיעשה עם ראובן שיסכים מה שיגזרו עליו השניים אין בו ממש ודברי הבאי הם אף אם היה בו קנין כי הקנין מחייב לאדם לא השבועה שהשביעה לא מצינו שהיא מדרכי הקניו' לגבי דררא דממונא שאין השבועה קונה ואינה מקנה כי אם חייב לקיים שבועה ואם לאו עובר על השבועה ונדון דידן השבועה היא דמיא לשבועת אונסי' ופטור כמו שנפרש בס"ד ואף אם היה לוי מתחייב בקנין גמור לעשות עם ראובן הוא קנין דברים לא בשביל זה יקרא ערב חלילה ויהיה לו דין ערב כי מי שיקרא זה דין עדב /ערב/ לא ראה מאורות מימיו שהערב הוא שיאמר תן לו ואני ערב או תן ואני קבלן או תן לו ואני אפרע או תן לו ואני חייב או תן לו ואני נותן אבל מציאו' נדון זה שנשב' שיסכים לוי חס וחלילה להיות עליו שום דין מאלו כמו שנפרש והרי מצינו ענין דין ערבנות תלוי כחוט השערה שהרי כתבו כל הפוסקים ואחד המיוחד הרמב"ם ז"ל פכ"ה שאם אחר שהלוה את חבירו בא אחד ואמר אני ערב על זה אפילו בפני ב"ד אפילו שתבע את חבירו בב"ד ואמר אני ערב על זה אפילו בפני ב' ואמר אחד הנח לו ואני ערב אין הערב חייב כלום אבל אם קנו מידו שהוא ערב ממון זה אז נשתעבד או בשעת מתן מעות אמר הלוהו ואני ערב נשתעבד בלא קנין:
ודע לך בני שעל כל לשונות אלו מיני ערבות לדעת הרמב"ם צריך שיהיה דבר קצוב סך החיוב שאם אינו יודע סך חיוב המעות שיוצא ערב אין כאן חיוב כגון שאמר כל מה שתתן לפלוני תן לו ואני ערב או הלוהו כל מה שירצה ואני ערב ולא פירש קצבת המעות שערב כתב הרמב"ם ז"ל שאין זה ערב חייב כלל שכיון שלא פירש קצב המעות ואינו יודע הדבר ששעבד עצמו לא סמכה דעתו עליו ולא שבעד /שעבד/ עצמו וכתב שם בפכ"ה ודברים של טעם הם למבין לאפוקי מקצת גאונים שחולקים בזה והנה בנדון דידן לא יש שום לשון של ערבות וגם אין ידוע מה שרוצים הפשרנים השניים לחייבו מה קצבה או כמה רוצים לחייבו והעני לוי בתום לבבו לתווך השלום נתחייב הדרך בני אדם שנתכווכים /שמתווכים/ שלום ומגזימים ועושים כל מאמצי כחם האם נאמר שיכתוב לו עליו שטר חיוב ח"ו. ומענין השבועה אני אפרש בסייעתא דשמיא לקמן:
עתה נחקור לגבי הדין אם יש שום חיוב עליו מדין ערבנות ופירשנו שלא נשאר עליו שום חיוב הן מצד שלא הוציא מפיו שום לשון של חיוב ואינו בשעת מתן מעות ולא היה בו קנין גם לא פירש קצב הדבר של חיוב אף אם היה בו קנין שיש קנין כאסמכתא כמו שפירש הרמב"ם ז"ל שם:
ועתה הט אזנך ושמע שאלה של הרא"ש ז"ל כדומה לנדון דידן כמעט כלל ע"ג והבי"א הטור סימן קל"ב וז"ל ראובן קנה שדה משמעון ועשה לו שטר קניה ואשתו של שמעון אינה נמצאת פה באותה שעה וחושש ראובן שלא יטרפנה היום או למחר אם ימות בעלה בעד כתובתה ונתערב לוי בשבילה שכשתבא שתעשה גם שטר עליה וכשבאה הפציר בה לוי כי הא דנדון דידן ולא רצתה האשה בשום אופן ותבע ראובן הקונה ללוי שנכנס ערב שיעשה שתסכימה במכירה ולא רצתה שיעשה לוי שטר חוב על נכסיו במקום האשה בכדי דמי מעותיו מה דינם: תשובה הדין עם הערב כי לא נדר לו שמעון המוכר אלא שתעשה אשתו השטר ואם לא תעשנו יחזיר לו מעותיו ותתבטל המקח וכיון שלא נתחייב המוכר אלא בחזרת המעות גם כן הערב לא נשתעבד אלא לדבר זה ואם ירצה ראובן הקונה לבטל המקח יחזיר השטר שעשה לו שמעון ושמעון יחזיר מעותיו ואין על לוי שום חיוב שכבר עשה השתדלותו ולא הועיל האם נאמר שיהיה לוי חייב משום שיצא ערב שתודה האשה במכר ולא הועיל והנה שם ידע לוי דמי המכר של שדה שקנה ראובן ונתחייב להיות ערב בשביל האשה ועם כל זה אין עליו חיוב שלא עלה בדעתו שהאשה לא תודה ומה בידו לעשות כמו כן נדון דידן לוי חשב בדעתו להפציר הרבה ולהשיג הענין שיודה כמה שיחייבוהו הדיינים שנים והשתדל בכל עוז האם נאמר שבשביל זה יעשו שטר חיוב עליו בלי ידיעת שום קצבה מהחיוב כלל אינו עולה בדעת בשום מעיין ח"ו ואם יחייבוהו ללוי בפרוטה גזל הוא בידם:
גם מצינו להרמב"ם בפ' הנזכר על ראובן שמכר לשמעון שדה ובא לוי וקבל אחריות השדה עליו שאם יטרפו ממנו בעלי חובותיו שהוא יפרע וכתב עליו שטר חיוב איך נשתעבד לוי על שדה זה כתב שאין לוי חייב כלום שזו אסמכתא היא. אבל אם קנו מידו שהוא ערב לשלם דמי מכר זה ידועים וקצבו שככל מה שירצה שיתבענו לשמעון הרי זה חייב וכתב וכזה הורו רבותי:
והרב המגיד זלה"ה פירש לא ידעתי דין זה של הרב ושל רבותיו בשום מקום מהגמרא אבל הנראה בדעת רבינו ורבותיו הוא שערבות כיוצא בזה אינו כשאר ערבות דעלמא שהוא על דעת שהמעות יגבו ויגבם או מן הלוה או מן הערב אבל ערבות דמכר כשנותנין המעות על דעת להשתקע נותנין ואין האחריות על הדמים אלא על הקרקע אם יטרפוה ממנו ותדע לך דודאי אם הוקרה או הוזלה וטרפה ב"ח דמוכר מגבין למקח כפי מה שהיא שוה טרפה לא כפי הדמים שקנה ולפיכך אין כאן ערבות על המעות אלא על הקרקע והוא על תנאי אם יוציאנה מידו ואינו כערב דהלואה שהמלוה מוציא המעות מתחת ידו וכאן הלוקח מחזיק בקרקע ואין לומר כאן על אמונתו הלוהו ויש בערבות אסמכתא כמו שכתב רבינו שאפילו בקנין יש אסמכתא עד כאן לשונו:
והנה בני ברור לפניך שאפילו לשון מיני ערבות אינו מועיל כפי עניינו כל שכן נדון דידן שלא יש לה שורש ולא ענף מחיוב ערבות שהוא פטור ומותר:
ועתה לא נשאר כי אם לדעת אם ח"ו יש שום צד בית מיחוש על השבועה: ואען ואומר שלא יש חטא ועון על השבועה יען שבועה כזו נקראת שבועת אונסים וכתב הרא"ש בתשובה א' גדולה מזו מי ששידך בתו ונשבע לתת עמה חמשת אלפים זהובים ואחר כך נתקלקלו החובות שהיו חייבים לו אם אין לו במה לפרוע לא חובות ולא קרקעות וחפצים חוץ מבית דירתו וכלי תשמישו פטור מהשבועה שאין לך אונס גדול מזה והוא מכלל שבועת אונסים והנה נדון דידן גם כן הוא לוי היה חושב בלבו להביאו על ידי פיוסים ודברים שיסכים לדבריו השניים ועשה כל יכולתו וכי יכול לכופו ולהכותו שיסכים לדבריו השניים במה שהוא רוצה ואינו בא מידו ויכולים אנו ג"כ לומר שלא היה פיו ולבו שוים שבלבו היה סבור שבודאי יסכים לדבריו ועל סמך זה נשבע להביאו לדבריו ואינו בידו לעשותו וכל דבר שאינו בידו לעשותו הוא כמעט שבועת שוא אם לא היה שוגג וחשב בלבו בכל נפשו שיודה לדבריו: באופן שמכל הצדדים פטור או נידון שבועה זו מכלל שבועת אונס כי כמו שביארנו או נידון שבועת שגגה ושבועה שאין פיו ולבו שוים לכל הצדדים מאלו פטור כמו שהביאו כל הפוסקים בענין אלו השבועות ואין צריך להאריך בזה:
ובענין שמכחישים השתי כתות על ענין השבוע' לדעתי נקראים אלו ואלו עדויות מוכחשות שכן כתבו כל הפוסקים ובפרט הרמב"ם ז"ל אם הכחישו העדים זה את זה בדרישות וחקירות עדותן בטלה אבל בבדיקות בסיון או באייר או אחד אומר בירושלים לוה ממנו ואחד אומר בלוד אין כאן עדות וכן אחד אומר חבית של יין ואחד אומר חבית של שמן עדותן בטלה שהרי הכחישו בדרישות אבל אם אמר אחד מנה שחור ואחד אומר מנה לבן או בדיוטי התחתונה היה ואחד אומר בדיוטי עליונה עדותן קיימת וכן אם אמר אחד מנה הלוהו ואחד אומר מאתי' חייב לשל' מנה מתוך מאתים שבכלל מאתים מנה אבל נדון דידן מכת אחת שמעידים אופן השבועה אין כאן חיוב כלל כמו שכבר ביארנו ועל פי כת האחרת שכתבו עליו שטר שנכנס ערב הגם כי לדעת הרמב"ם ז"ל אפילו אופן ערבות זה אינו שוה כיון שבשעת השבועה לא הזכיר הסכום בכמה נתחייב באופן שאין כאן עדות כלל העדות הראשון לא יש ממשות בחיוב שלא היה בו קנין ולא שום ערבות השני מוכחשת מפי הראשונים ולוי פטור ומותר והשבועה היא כמו אונס או כמו שבועת שגגות וחייבים לקרוע לו שטר שיש עליו לבטלה או ב"ד הראשונים יכתבו שובר שאותו שטר הוא בטל ומבוטל ובזה לא נשאר על לוי שום חיוב כלל הנלע"ד כתבתי: הצעיר משה גאלנטי
 
 
@שו"ת מהר"ם גלאנטי סימן סב
שאלה לאה היה לה חצר ובתים ועליות פתוחים לתוכו ומעיין ותנור גדול להשתמש בו בני החצר בחגים ובמועדים ובשמחותיהם ומכרה לאה הבתים ועליות שבחצר לראובן ולוי ושמעון והניחה לעצמה בית לדור בו וכתבו לראובן ושמעון וללוי בשטר המכירה איך מכרה להם הבתים ועליות עם מצריהם ותשמישיהם וזה נוסח לשון שטר המכירה אני מוכרת לך הבית והעליה עם כל תשמישיהם ומצריהם וחלק בחצר כבני החצר מתחומא דארעא עד רום רקיעא ובכלל המכירה תשמש בתנור מושטריק רצה לומר בשותפות ואשפה ומעיין וגם התשמישים הנזכרים מכרה לו מתחומא דארעא עד רום רקיעא וכך כתבה לשמעון וללוי והתנור הגדול היה סמוך לכותל הבית שהניחה לאה לעצמה אחר כך מכרה לאה הבית שלה ליהודה ובא יהודה לסתור הכותל הסמוך לתנור הגדול ונפל מעט מהתנור ונתקבצו כל בני החצר על יהודה למחות על סתירת התנור ואמר להם אני אבנה לכם סתירת התנור ובלילה נפל התנור כולו מעצמו עתה יורנו מורנו אם יש לראובן וללוי הקונים הנ"ל חלק בקרקע החצר לחזור ולבנות התנור הגדול כמו שהיה מקדמת דנא כיון שכתבה להם לקונים הנזכרים בשטר המכירה ותשמישיהם הנזכרים מתחומא דארעא עד רום רקיעא או אם יש לדמותו כמו שכתב מהרי"ק זלה"ה בחשן המשפט סי' קנ"ג שכתב הרשב"א ז"ל שאלה ראובן סמך קורותיו על כותל שמעון והחזיק בו כמה שנים והכותל ומקום הכותל ידוע לשמעון אלא שראובן סמך קורותיו על כותל שמעון הדבר פשוט שאם נפל הכותל אזדא לה חזקה שלא נתן לו שמעון ולא זיכה אותו בסמיכת קורותיו אלא בכותל זה בלבד וכותל זה שחזר ובנה פנים חדשות באו לכאן ובנ"ד של התנור אם יש לומר שאבדו כל בני החצר חזקת התנור בחצר כיון שנפל על הכל יורנו מורנו ושכרו כפול ומכופל מן השמים:
תשובה גרסינן בפרקא קמא דבתרא היה לו פתח פתוח למבוי ונסתם המבוי ובקש לפותחו אין בני המבוי יכולים לעכב עליו אמר רבא לא שאנו אלא שלא פרץ פצימיו כשנסתם פתחו אבל פרץ פצימיו בני המבוי מעכבי' עליו ופירש רש"י ז"ל היה סתום מקודם היה לו פתח וסתמו ולאחר זמן נמלך לפותחו ולא פרץ את פצימיו כשסתמו לא סילק מזוזותיו ומסתום הפתח גלה דעתו דלא סלקא לגמרי וסופו לפותחו וכן פסק הרמב"ם ז"ל פ"ה מהלכות שכנים כרבא שפותחו כל עת שירצה אם לא פרץ פצימיו ואם פרץ פצימיו מעכבי' בני מבוי לחזור ולפותחו וכן פסק הטור בסי' קס"ב וכתב נמקי יוסף אפילו היה סתום קודם שיחלק להם אביהם לבניו הבתים הגיע אותו הבית שפתחו סתום לכן כל זמן שהאב לא פרץ פצימיו שהם המשקופות והמזוזות אעפ"י שפרצו הבן לאחר מיתתו לא אבד זכותו וחוזר לפותחו ויש לו ארבע אמות כנגד פתחו כדין כל פתח שיש לו ארבע אמות נגד פתחו. הרי פשוט כביעתא בכותחא שכל שבני החצר לא עשו מעשה שהיה נראה שהיו מוחלים לחזור התנור למקומו שיכולים לחזור לבנותו כבתחלה שאינו עולה בדעת שבשביל שנפל אבדו בני החצר זכותם אפי' שלא היו קונים אותו התנור כי אם בתורת חזקה שהחזיקו לבנות שם תנור אינו נדון עשן תנורים שלנו כעשן של כבשונות שהוא עשן תדיר ואין לו חזקה בשום זמן כי תנורים שלנו כבר כתבו כל הפוסקי' אם בא להעמידו בתחלה יכולי' לעכב עליו לכתחי' אפי' בעשן שאינו תדיר אבל אם ראה ושת' כבר מחל ואינו יכול לעכב כל שכן וכל שכן נדון דידן כי כל אחד מבני החצר קנה זכותו בתנור לעשות בו חלקו בדמים מהאשה ורחמנא ליצלן מהאי דעתא לומר שבשביל שנפל אבדו זכותו והם צווחים ככרוכיא שיחזרו לבנותו והצד ששואל השואל אם יעלה בדעת לדמותו לכותל שנפל מריה דאברהם תלי תניא בדלא תניא מה לתבן את הבר לדמותו:
ועתה הט אזנך ושמע והבן למה שאביא לך ולא ישאר לך שום פקפוק בזה: שאלה להרשב"א ז"ל על ראובן שהיה לו מקום חרב סמוך לחצרו של שמעון וכותל עפר חוצץ ביניהם וכדי שלא יתקלקל הכותל כסה אותו ברעפים בענין שמי גשמים היורדים עליו נגרים על החצר של שמעון ובא שמעון לעכב עליו והביא ראובן עדים שהעידו שראו שאותו מקום שהוא חרב עתה היה בנוי ומכוסה בגג שהיה הגג משפע לחצר שמעון ומימי הגג נגרים לחצר שמעון ושמעון טוען כי מיום שירש הוא החצר לא ירדו גשמים בחצרו וכך החזיק בה מעולם והשיב תשובה כל שעבוד שיש לאדם על חצר חברו כגון פתיחת חלון או שפיכות מים וכיוצא בהם אם סלקן משם הבעל בענין שיראה שהיה סלוקו מחמת מחילה אם רצה לחזור בו אינו רשאי שמשעה שסילק הזכות שיש לו מחל שעבודו ואין צריך קנין ולא חזקה אלא כל שסתם חלונותיו ופרץ את פצימיו נמחל השעבוד מיד וכן כל שסלק מימיו מחצר חבירו ושפכם לצד אחר וכיוצא בו מדברים שנראה לב"ד שנתכוונו הבעלים לסלקם ותניא בפרקא דבתרא פרץ פצימיו אין לו ארבע אמות כנגד פתחו בחצר כמו שאר פתחים ואין צריך לזמן אלא מיד שפרץ הפצימין נסתלק השעבוד אבל אם נפל הכותל מעצמו או שסתר הוא כותלו על מנת לבנותו לא אבד וכל שגוף הדבר שנשתעבד ושינו בעלים לא נסתלק השעבוד שאילו מי שיש לו שעבוד על כותל חבירו לנעיצת קורה אעפ"י שנשברה אותה קורה לא נסתלק השעבוד שאין השעבוד לאותה קורה אלא לנעיצת קורה וכן לא נשתעבד חצר לשפיכת מים של אותו מרזב וכן הדין לחלון העשוי לאורה אעפ"י שנפל הכותל לא נסתלק השעבוד שאין השעבוד לאותו חלון שבאותו כותל אלא לחלון של אותו בית על אותו חצר וכן מוכח בירושלמי ודברים ברורים הם ע"כ לשון הרשב"א זלה"ה:
הא קמן שמקומות וזכיות שזכה בהם אפילו שנפלו כל עוד שאינו עוקר מקומו לגמרי נראה שאינו רוצה עוד בקיומן אז אבד זכותו אבל אם נפל או סתר בידו לתקנו שאינן נראין מתוך מעשיו שרוצה לעקור זכותו כי אם לקיים ולחזור חלילה וחס שיאבד זכותו כ"ש וכ"ש שזכות זה התנור כל אחד קנה חלקו לא קנאו מכח חזקה שעושי' שראה שעשו התנור ושתק אינו כי אם בדמים קנאוה חלקו ומה לתבן את הבר לדמותו למה שכתב הרשב"א ז"ל שכתב בשאלה דשאני התם שסמך שלא ברשות הבעל חבירו ואח"כ ידע ושתק שכל עוד שהכותל קיים יהיה זכותו קיים נפל הכותל נפל זכותו הגע עצמך שקנה במעות בעל הקורה לנעוץ שם הקורה ונפל האם נאמר שלא זכה כי זה הכותל קנה ועתה שנפל פנים חדשות באו לכאן ואיבד זכותו חלילה לקתה מדת הדין יחזור לבנות הכותל וינעוץ בו קורותיו כיון שהגיעו לו מעותיו שקנה ממנו זכות לנעוץ כמו כן התנור יתכן כי כל אחד קנה זכותו מבעל החצר ועתה שנפל אבד זכותו אם יש מי שסובר כן תועה בדבר פשוט וכמו שלא ראה מאורות מימיו שהנה התשובה של הרשב"א שכתבנו לעיל שאם נפל הכותל מעצמו או שסתר הוא לא אבד זכותו וכל זמן שגוף השעבוד קיים כמו נדון דידן מקום התנור עם שבריו ונקבצו כל בני התנור למחות ביד יהודה שסותר התנור ונדר להם שיחזור לבנותו יעלה בדעת שאבדו זכותם ודברים אלו מי שעולה בדעתו לדמותו לנעיצת קורה טועה ובני החצר יחזרו ויבנו אותו כבראשונה ויקחו ממנו שכרם כיון שהוא סתרו בידו וכל ב"ד יסייעו לכת של בעל התנור ויאכלו ויקבלו שכרם כיון שהוא סתרו בידו כנזכר וידונו דין אמת לאמתו:
אחרי כותבי זה שמעתי שיש מי שסובר מלת תשמיש בתנור אינו התנור כי אם תשמיש וכיון שנהרס אבדו הזכות של התנור רחמנא ניצלן דמיא האי גברא כמאן דלא גמר שמעתא מעולם וכי אינו יודע שהכונה הוא פירושו תנור לתשמישו כמו שמצינו המוכר פירות שובך לחבירו או פירות כוורת קנה ואין זה מוכר דבר שלא בא לעולם לפי שאינו מוכר יונים שיולדו או דבש שיבא לכוורתו אלא הוא מוכר שובך לפירותיו או כוורת לדבשה והוא כשוכר אמת המים לחבירו שהוא נהנה בכל מה שיצוד בה כך זה הקנ' שובך זה לפירותיו כמו שמוכר אילן לפירותיו ועם היות שלא אמר אלא פירות שובך אפילו הכי כוונתו היה שובך לפירותיו וכל זה לשון הרמב"ם ז"ל כמו כן התנור הגם כי כתוב תשמיש התנור הכונה הוא תנור לתשמישו ומשועבד אותו מקום לעולם לתשמיש תנור ואם יפול כמה פעמים יחזרו לבנותו ומוכרח לכל מעיין לומר זה שאם לא איך יכול למכור תשמישי התנור והלא דבר שלא בא לעולם הוא ואין אדם מקנה דבר שלא בא לעולם אלא הוא כמו פירות שובך פירות דקל דאעפ"י שלא אמר אלא פירות הכוונה דקל לפירות שובך לפירות וזה פשוט ומובן לכל מבין ואין ראוי לשום ירא שמים לקבוע עצמו לדבר אחר כי אם בינו לבין קונו יעבור פעם ושתים תשובה זו ויחזור מדעתו ויודה על האמת והשם יהיה בעזרו ויצליח בלימודו אם יודה על האמת ויחזור מסברתו וה' יצילנו משגיאות: נאם הצעיר משה גאלנטי:
 
 
@שו"ת מהר"ם גלאנטי סימן סג
שאלה שליח שר העיר עם יהודי רשע רע מעללים אשר הוא אמוד לכולי עלמא למלשין ולמוסר נכנסו בחאן בבית יהודי אחד מגדולי החאן ואמר השר שבעיר שולח לנו אצלך שיהודיה אחת דרה פה ויש לה בגד פשתן מגאלאט' וכנו האשה פלונית והיהודי לא היה מכירה בשם אלא כינוי /בכינוי/ עד שהם מעצמם אמרו פלונית שביתה במקום פלונית ונודע שהיתה אשה פלונית ושלח אותו חכם בשבילה ובאה ואמר לה אמת שיש לך בגד פשתן למכור וכחשה ואמרה לא יש לי מאומה אמר שליח השר תגזור עליה חרם שכך צוה שר העיר אם מכחשת וגזר עליה בגזרת ברכה לבד ואז היא הביאה הבגד פשתן ונטלה התוגר והיהודי ותרא אותו כי טוב הוא ותצפנו אמרה האשה תן לי מעותי אמרו השר יתנם אמרה איני מניחך עד שתפרע אמרו האלמים החכם תצא ערב כי כן צוה השר העיר אמר אנכי אערבנו אמרה האשה איני מתרצה בערבנותו תן לי משכון אמרו האנסים להחכם תן משכון בעד השר אז ראו משכון בבית החכם והעני החכם לא יכול לומר אין לי שראו בגד פראנקיאה אדום והוכרח לתת משכון בידה והלכה לה והשר פרע כמעט כל החוב ונשאר מעט מצער לחוב והאשה נטלה ושלחה ידה במשכון וחתכה מהבגד ובין דין לדין סלקו השר ונשאר לחוב קצת והחכם טוען כי אנסוהו לצאת ערב ואנסוהו לתת משכון ילמדנו מורנו אם הדין עמו אם לאו:
תשובה גרסינן התם הבא מחמת חוב ומחמת אנפרות אין בו משום סקריקון וכו' אמר רב יוסף אין אנפרות בבבל והא קא חזינן דאיכא אלא אימא אין דין אנפירות בבבל כיון דאיכא בי דואר ולא אזיל וקביל אימא אחולי אחיל ע"כ. ופירוש שמועה זאת לדעת רוב הפוסקים הרמב"ם והטור ז"ל הבא מחמת חוב פירוש נכרי שירד לתוך קרקע ישראל מחמת חוב שהיה הישראל חייב לו ולא המתין שידונו אותו בבית דין של ישראל מחמת חוב שהיה לו ולא בערכאות של גוים וכן מחמת מפירות /אולי צ"ל אנפירות/ פירוש שירד לתוך קרקע ישראל מחמת טענתו שיש לו נזק שהיה ישראל הזיקו שאינו חוב אלא היזקו או הפסדו שמלת אנפירות הוא נזק והפסד אין בו משום סקריקין פירוש הלוקח ממנו אין צריך להמתין כלל ואין נוהגים בו שום דין מדיני סקריקון אלא מקחו קיים והיינו שהבעלים ישראל מודים שהם חייבים לו המעות או שיש עדים ישראלים לגוי מזה דאם לא כן בטלת דין הסקיריקון /הסיקריקון/ שכל אנס יאמר חוב יש לי עליו והאמר רב יוסף אין אנפרות בבבל סלקא דעתין דתנא קמא אין גוי יורד משום אנפרות שטוען היזק או הפסד שהוא פירו' אנפרות וקא מקשינן והא קא חזינא דעבדי הכי והשיב אין דין אנפרות פירוש כשהגוי יורד לתוך קרקע של ישראל אין צריך להוכיח דין אנפרות שהוא טוען כיון דאיכא בי דינא קבוע של גוים ולא אזיל ישראל קמייהו נראה שהאמת טוען הגוי ומפני שדין אנפרות שיש עדים לגוי בודאי כדקאמר קאמר שאין דין אנפרות ע"כ פירוש השמועה כפי פירוש הרמב"ם ז"ל והטור והרא"ש ז"ל וכמו שכתבו הרמב"ם והטור גוי אנס ירד לתוך שדה של ישראל מחמת שהיה לו חוב על בעלי השדה או שעשה לו הישראל נזק או הפסיד ממונו אז אין הבעלים יכולים להוציא השדה מיד הישראל שקנאה ובתנאי שיודו הבעלים שאמת הוא או עדי ישראל וכן אם יש מלך או שר באותה העיר שיכול לכוף את הגוי ולא הלך שם לתבוע אינם יכולים להוציא מיד הלוקח ההוא שאם אמת שהוא גזלן למה לא תבעתם בדיניהם ע"כ:
ובזה נפרש התשובה בס"ד הנה צריך שלשה תנאים כדי שהלוקח יזכה בשדה ואם לאו חוזר השדה לבעליה שבעל השדה חייב לגוי או מחמת היזק או הפסד ושיודה הוא כי הוא אמת או עדי ישראל אם הוא מכחיש הגוי אבל אם חסר אחד משלשתם חוזר השדה לבעליה והלוקח מן הגוי אבד מעותיו. והנה נדון דידן שר העיר אין מי שיכול להעמידו לדין שאיננו גדול בעיר ממנו ושלח שלוחו ליקח הבגד פשתן מהאשה וצוה להחכם אחד מהחאן שיערב לו לית דין צריך בשש שלא חל דין ערבו' עליו יען הוא באונס שאם היה מסרב להיות ערב היה מסכן בעצמו שהיו מלשינים אותו לשר והערבות אינו חל כשהוא באונס אפילו מישראל לישראל כל שכן נדון דידן והנה תפיסת ממון זה הוא בגזל גמור שבעל הממון לא היה חייב כלום לשר ולא הזיק לו ולא חסר לו כלום כי אם דרך משא ומתן נטלו ממנה ובדברים רכים ובעין יפה נטלו ממנה ומאחר שנאנסה אם היה השר חוזר למוכרו לישראל אחר חוזר /חוזרת/ האשה ונוטלה מהישראל שאפילו שהיא מטלטל הוא גזל בידו עד שיפרע לאשה כמו דין האנס שירד לשדה שאם אין על ישראל אחד משלשה דברים שביארנו או חוב או היזק או הפסד שהוא אנפרות חוזרים הבעלים ונוטלים השדה מהלוקח מהאנס ולא תימא דהתם הוא קרקע וקרקע אינה נגזלת דלא מהאי טעמא אמרינן שם בדין סקריקון דאי מטעמא דאינה נגזלת אפילו נמכרה לאלף זה אחר זה ונתייאשו הבעלים הרי זה חוזרת לנגזל בלא דמים וכל מי שיצאה מתחת ידו חוזר על זה שמכרה לו וחוזר המוכר השני על דרך זה וכו':
והנה כדין הסקריקון אם שהתא בידו /בידי/ האנס י"ב חדש וקנאה ישראל אחר הרי היא שלו ואמאי נימא קרקע אינה נגזלת לעולם אלא בחזקת בעליה עומדת אלא ודאי אינו מהאי טעמא כ"א תקנה שהתקינו דין סקריקון שיתן לבעלים רביע יען מוכרים בזול והם קודמים לכל אדם ושאר מלי אבל הוא הדין אנס שנטל מטלטלים מישראל ומכרם לישראל אחר שהבעלים נוטלים ממונם מאחר שהאנס נוטלם בלי שום טעם לא מחמת חוב ולא מטעם הפסד שהוא אנפרות וגם לא יש בי דואר לצעוק לפניו שהוא הוא שר העיר ואין באותה העיר גדול ממנו הוא גזל גמור וכיון שהוא גזלן גמור ובגזל מגיע מיד האלמים הללו הגם שהחכם נתן משכון שחייבוהו לתת שאמר לו תן משכון בשביל השר והוכרח לתת חוזר ליטול המשכון כי באונס נתנו:
עוד טעמא אחרינא אפילו שנשא ונתן ביד המשכון חוזר ונטלו שהרי תכף שהביאה והגיעה ליד שליח השר הויא ליה כשרוף וכל מה שנתחייב אחר כך החכם ערבות או משכון אינו מועיל:
וכן כתב הרמב"ם ז"ל בהלכות חובל נשא ממון חבירו בידו ונתנו לאנס חייב לשלם מכל מקום אעפ"י שהמלך אנסו בד"א שאם אנסו להביא והביא חייב כשלא הגיע הממון לרשות האנס אבל אנס שאנס ישראל עד שהראהו ועמד האנס על הממון ונעשה כרשותו ואנס את ישראל עד שהוליכו למקום אחר לרשות האנס פטור שכיון שהיה עומד עליו הרי הוא כמו שאבד וכאילו נשרף עכ"ל: וכן נדון דידן ממש מאחר שהם ידעו שהאשה היה לה הבגד פשתן ובאו בית החכם והפצירו בה עד שהביאתו בשעה שהגיע לידו של אנס כבר נאבד ונשרף: ומה שאמרו להחכם להיות ערב אינו כלום ואם המשכון שהפצירו ונתן הוא מחמת אונס והרי הוא כנשרף ונאבד אם כן המשכון לא בא ולא נשתעבד וחוזר המשכון להחכם והאשה תגבי חובה מהאנס או מהשר אם תוכלי כמו שפרע שני שלישים יפרע שליש השלישי אם תזכי ואם לאו הנם ככל המון ישראל אשר תם ואין על החכם שום חיוב ויחזור המשכון ואם שלחה ידה בפקדון חייבת לפרוע מן הדין זהו מה שנראה לעניות דעתי בלי אריכות ענינים כי דברים פשוטים בעיני הם וה' יצילנו משגיאות ויראנו מתורתו נפלאות אמן: הצעיר משה גאלנטי
 
 
@שו"ת מהר"ם גלאנטי סימן סד
שאלה העיד עד אחד נאמן בפני ב"ד איך שמע מפי עד אחד נאמן ששמע בטריפול מפי אנשים נאמנים איך נהרג איל סוברינו דיל חכם גאלנטי נר"ו בלכתו מברוט לצידון ועתה יורנו מורנו אם משיאין את אשתו בעדות זו אם לאו ושכר המורה כפול מן השמים:
תשובה יש כח בעדות זו להתיר את האשה מהא דתנן בסוף פרק משיאין אשה על פי עד אחד ועשה רבן גמליאל מעשה שנהרגו הרוגים בתל ארזא והשיא ר"ג נשותיהן על פי עד אחד והוחזקו להיות משיאין עד מפי עד מפי אשה מפי שפח' ר' אליעזר ור' יהושע חולקים ורבי עקיבא גם כן חולק שאין משיאין לא על פי אשה ולא על פי קרובים ולית הלכתא כחד מנייהו אלא כתנא קמא שמשיאין עד מפי עד ע"פ אשה על פי קרובים חוץ מחמש נשים וכן פסקו כל הפוסקים הרמב"ם פרק י"ב ובעל הטור סימן י"ו ובודאי כיון שהעד מעיד ששמע שנהרג אין אנו חייבים לחקור ולדרוש מי הוא האומר הראשון וכיצד היה יודע שמת וכמו שכתב הרב המגיד אף על פי שכשהעד מעיד שמת פלוני ואומר שהוא ראה שמת שואלין אותו היאך ראית וממה ידעת שמת ואז אם העיד בדבר ברור נאמן כמ"ש הרמב"ם ז"ל בפ' הנז' עם כל זה כשאומר שמעתי שמת או נהרג אין חוקרים ודורשים על הענין ופירוש הרב המגיד ז"ל דאף על גב דקיימא לן כת"ק אין בודקים עדי נשים בדרישה וחקירה ודלא כר' טרפון ור' עקיבא עם כל זה לא פליגי אלא בדרישה וחקירה אבל לומר כיצד מת כיון דאפשר לפרש דבריו אחר שאמר מת ואני ראיתיו שואלים לו היאך ראית דחיישינן בדדמי שמת מה שאי אפשר לחקור כשאומר שמעתי מי האומר הראשון ואין דנין אפשר משאי אפשר כשאמר שמעתי שמת אין צריך דבר אחר כלל:
הא קמן שכשהעד אומר שמעתי אין צריך לחקור עוד כלל וכיון שבנ"ד העיד העד ששמע בטריפול מפי אנשים נאמנים הגם כי אין צריך שאפילו עבד ושפחה נאמנים בענין זה כמו שביארנו היא מותרת ואומר אני שהאיש או אנשים ששמע מפיהם שנהרג הם עברו באותו מקום והכירוהו דהוא הוא דהעידו ואין כאן בית מיחוש וכמו שכתב הרמב"ם ז"ל בתשובת שאלה בהתר אשה עגונה כל המחמיר וחוקר ודורש בדברים אלו לא יפה הוא עושה ואין דעת חכמים נוחה הימנו שעיקר תקנתם בעיגונא הקלו משום עגונא דאתתא ע"כ: ואין כאן בית מיחוש על שאמר איל שוברינו דיל חכם גאלנטי שהיה הולך מבארוט לצידון ולאיש בן אחותו אחר ומה גם כי היהודים שבברוט הכירו וידעו שזה היה הולך מברוט לצידון והגם אם היה בן אחותו אחר בעולם לא הלך באותם הסביבות והוא בחיים חייתו באופן דהוא הוא ואשה זו מותרת וכו' והשם ינקום נקמתו ואין כאן נדון להאריך במקום שאמרו לקצר זהו מה שנראה לע"ד כתבתי: הצעיר משה גאלנטי
 
 
@שו"ת מהר"ם גלאנטי סימן סה
שאלה בחדש אייר שנת השמ"ב ליצירה במותב תלתא כחדא הוינ' יתבין כשבא לפנינו היקר כ"ר שמואל פאלאנסייאנו והעיד בתורת עדות אמת ויציב בכח אם לא יגיד ונשא עונו שאחר חג הסוכות שעבר משנתנו זאת הנז' כמו עשרה ימים או ט"ו יום בהיותו הוא בצידון נשמע שמה קול שנטבעה ספינה אחת ושהיו בתוכה יהודים ואחר יציאת הקול הנ"ל פגע הוא בישמעאל אחד שהיה מהאנשים שהיו באים בתוך הספינה שנתבעה /שנטבעה/ שניצול ויצא לחוץ ובהיותו הישמעאל הנ"ל מגיד מסיח לפי תומו אופן טביעת הספינה והאנשים שהיו בתוכה שקצתם נטבעו וקצתם ניצולו כמוהו שהיה בא בתוכה וניצול כנז' ואמר לו הישמעאל כדברים האלה כי היו ארבעה יהודים האחד זקן והאחד אדם ארוך וקצת שחור והאחר שהי' מוכר אלגאליי' והאחד בחור אחד ושהשנים מהם שהיה האחד ארוך וקצת שחור והמוכר האלגאלייא נטבעו ומתו כי ראה אותם מתים בשפת הים כשיצא לחוץ והב' האחרים הזקן והבחור ניצולו כמוהו ויצאו חיים אל היבשה ולא ידע אנה הלכו להם עד כאן מה שאמר הישמעאל מסיח לפי תומו כנזכר ואחרי כן ביום שלאחריו בא שמה היהודי הבחור שניצול ממנה ושאלו ממנו הוא ויהודים אחרים שיגיד להם מי היו היהודים שהיו באים בתוכה וכמה היו ואמר להם הבחור הנ"ל כי היו ארבעה יהודי /יהודים/ האחד זקן כר' יצחק נכש והאחד קארראדור א' מצפת שהיה חתנו של מילקאש והיה אדם ארוך ושחור והאחד יהודי אחד ממצרים שהיה מוכר אלגאלייא והרביעי היה הוא ושהשנים מהם שהם הקארראדור הנזכר ואותו שהיה מוכר האלגאלייא נטבעו והזקן והוא ניצולו ויצאו חיים בחמלת ה' עליהם ומתוך שהיה עסוק בהצלתו אינו יודע בבירור בשנים הנ"ל שנטבעו אם יצאו מתים ליבשה אם לאו האמנם יודע בבירור שנטבעו עד כאן דברי הבחור שנצול שאמר להם ע"כ דברי העד כה"ר שמואל הנ"ל שהעיד בפנינו בחדש הנ"ל ולראיה חתמנו שמותינו פה והכל שריר ובריר וקים שלמה אבסבאן: דוד נאבאדו: שלמה בכמהר"ר משה סאגיש זלה"ה:
עוד בא כתב אחד משאלוניקי וז"ל בפנינו עדים חותמי מטה בא תוגר אחד ביום הכתוב למטה ומצא ליקר כ"ר דוד מסעוד חתנו של הישיש כ"ר שמואל מילקאש ז"ל ושאל התוגר הנזכר בשלום ה"ר דוד הנ"ל שהיה יושב ה"ר דוד הנז' בחנות אחת שקט ושאנן ובפתע פתאם תפס התוגר הנזכר לה"ר דוד הנזכר ושאל בשלומו ואמר ה"ר דוד הנזכר לתוגר הנזכר מי אתה ואנה תלך ומאי זה מקום אתה מכיר אותי והשיב התוגר הנז' לה"ר דוד הנזכר אני אוהבך ואוהב חתנך בארץ צפת תוב"ב ודברו זה עם זה עד שהכירו זה לזה ומתוך הדברים אמר ה"ר דוד הנזכר לתוגר למה אתה הולך ערום בלי כסות הראוי לך השיב התוגר מסיח לפי תומו שאבד כל נכסיו דרך הים שנשברה ספינה תכף לחוף הים מצור ובספינה הנז' היו יהודים כעשרה וכשנים עשר ומכולם לא נשאר חי כי אם בחור אחד ומאחד /ומאלה/ מהם שמתו היה אחד מהם נסים קרקשוני ועיני ראו ולא זר לה"ר נסים הנזכר מת ומהנזק הספינה הנזכר לא נשאר לתוגר הנז' בלתי אם גויתו ואנחנו חותמי מטה דברנו עם התוגר הנז' בלשון תוגרמה כי לא היה יודע התוגר הנז' לשון ערבי היטב ושאלנו הדברים הנז' מאת התוגר הנז' והשי' אמריו לנו שהוא אמת שעיניו ראו לה"ר נסים הנז' מת ומה שהיה בפנינו כתבנו וחתמנו ביום א' י"ט לחדש אדר משנת הגשם ליצירה בשאלוניקי וקי' דניאל ציצילייו: יוסף מולכו: במותב תלתא כחדא הוינ' אנחנא בי דינא דחתמין לתתא כד הנפק שטר זכרון עדות דנא קדמנא ואשרנוהו וקיימנוהו כדחזי והיה זה בשאלוניקי ביום ד' כ"ב לחדש אדר שנת הגשם ליצירה וקים מנחם בכ"ר אברהם ן' ראסו אשכנזי זצ"ל ה"י ן' יוסף בכ"ר משה ששון ז"ל אברהם טולידאנו: יורנו מורנו אם האשה הזאת מותרת לינשא על פי עדויות הללו או לאו ושכרו כפול מן השמים:
תשובה חזרתי על כל הצדדי' וצדדי צדדי' ולא ראיתי שום צד לעגנ' ואין כאן בית מיחו' כלל אלא שהאשה מותרת להנשא והגם כי בעדות ה"ר שמואל פאלאנסייאו אין כאן מקום להתירה כי מה שהעיד מפי ישמעאל א' שהיו מן האנשים אשר היו בתוך הספינה והעיד על אדם אחר שהיה ארוך וקצת שחור ואדם אחר שהיה מוכר אלגאליי' כי ראה אותם מתים על שפת הים אין זה כלום על הסימנים ארוך ושחור שכך שנינו בתוספתא אין מעידים באומד הדעת עד שמכירים שמו וכמו שכתב הרמב"ם ז"ל ופירשו התוספות הכי ישראל שאמר איש יהודי מת עמנו במקום פלוני כך וכך צורתו כך וכך סימניו אין אומרין באומד הדעת פלוני הוא עד שיעיד שהוא פלוני ויכיר שמו ושם עירו וכו':
והטעם פירש הטור סימן י"ז משום דקיימא לן סימנים לאו דאורייתא ולא סמכינן בהו לענין איסורא אי סימנים דאורייתא סימנים כי הני לאו סימנים נינהו כדאיתא בפרק אלו מציאות כי יש הרבה בני אדם כענין זה יש ארוכים ויש קצרים ויש אדומים ועיניו שחורות וג"כ בנדון דידן הרבה בני אדם ארוכים ושחורים: וגם כן בעדות הבחור שניצול שהיה מכירו שהיה חתנו של מלקאש והיה ארוך ושחור לא ידע אם יצא מת ליבשה אבל יודע בבירור שנטבע גם זה אינו עדות להתירה דבמים שאין להם סוף אף על פי ששהא עד שתצא נפשו היינו בדיעבד אם נשאת דלא תצא אבל ודאי אסורה להנשא לכתחלה כל עוד שלא ראה אותו מת ממש ואפילו בלשון העדות אינו מעיד אלא שנטבע ואינו מעיד ששהה שם עד שיצא נפשו כי כך בעינן במים שאין להם סוף לגבי אם נשאת בדיעבד דלא תצא שאם לא שהה ועמד עד שתצא נפשו במים שאין להם סוף אם נשאת תצא וכמו שנראה כך מלשון הרב המגיד ז"ל וז"ל מתבאר בדברי רבינו ז"ל שמים שאין להם סוף שאי אפשר לעמוד על בורייו של דבר לעולם אינו מעיד עד שישהה כדי שתצא נפשו ולא חיישינן דאמר בדדמי וזהו שכתב רבינו ז"ל או שטבע בים הגדול וכן עיקר עכ"ל:
נראה מלשונו רב האי /נראה שצ"ל דבהאי/ גוונא יש לו דין מים שאין להם סוף ואסורה ואם נשאת לא תצא אבל אם לא שהה אם נשאת תצא באופן שבעדות הבחור אין כאן עדות להתירה לכתחלה:
אבל אשה זאת מותרת להנשא על פי מעשה בית דין שבא משאלוניקי בגוי מסיח לפי תומו כמו שכתוב בשאלה כמו שאמרינן לקמן בס"ד גופא דעובדא דהאי ספינתא היכי הוה שנסעה מצידון /עם/ יהודים מהם נטבעו ומהם ניצולו ומהם היה האיש הזה שמו נסים קרקשוני היה בצידון ונכנס באותה הספינה ובקרוב בין צידון צור נשברה ובאו העדויות שאמרנו לעיל ולא הועילו לה כלום אבל במה שאמר הגוי מסיח לפי תומו הותרה האשה:
ראשונה אין לפקפק כלל בדברי הישמעאל שבודאי אין מסיח לפי תומו כמוהו שהכירו לר' דוד ושאל לו למה אתה לבוש בגדים צואים ואין כבודך בלבושים הללו והשיב שנשברה הספינה והלך לו כל אשר לו ובכלל סיפור דבריו בלתי שישאלו לו דבר וחקירה כלל הוא דבר ואמר שמתו כל האנשים בלתי בחור אחד שניצול ובכלל המתים היה בחור אחד שהיה שמו נסים קרקשוני ועיניו ראו אותו מת על שפת הים ולכן לא נשארו לו בלתי אם גויתי ונשא' ערום ובודאי אחר שאמר נסים קרקשוני בשם ודאי שהכירו ולא הוחזק בצידון ולא בספינה כשנסעה מצידון כי אם נסים קרישוני /קרקישוני/ אחר ולא חיישינן לתרי נסים קרישוני דקיימא לן כרבא דלא חיישינן לתרי יצחק ריש גלותא היינו דלא הוחזקו תרי יצחק או תרי יוסף בן שמעון בעי' אחת וכן פסק הראב"ד בהשגותיו וכתבו הרב המגיד ז"ל בשמו פרק י"ג ובודאי ליכא לספוקי בנדון כהאי דפשיטא הוא דלא הוחזק לא בעיר צידון ולא בספינה שראו היהודי שבצידון כשנסעו למרחוק בלתי נסים קרקשוני אחר לבדו ועת' ישמעאל זה מסיח לפי תומו א' שראהו מת אין ספק שעל אותו האיש בעל האשה הוא ומותרת:
ואף על גב דלא אמר לא שם אביו ולא שם עירו אחר שאמר שמו וכינוייו מספיק הגם כי הרמב"ם ז"ל נראה מלשונו שצריך שיאמר שם עירו שכך כתב שיזכיר שמו ושם עירו כבר כתב מהרי"ק ז"ל וז"ל נראה לע"ד דהיינו דוקא היכא שאין מזכיר שם אביו אז צריך לומר מקום פלוני אבל כשאמר בן פלוני אין צריך ידיעת המקום דטפי איכא היכירא בשם אביו מבשם מקומו והביא ראיות רבות ומהאי טעמא כשלא אמר שם אביו אלא בכינוייו יותר טפי מינכ' משם אביו וכל זה בדלא הוחזק איירי כדמוקמינן:
איברא שראוי לבאר ולהכניס עצמנו בביאור אם יספיק הגוי לומר ראיתיו מת או אם צריך לומר וקברתיו שכך כתב יצא גוי וישרא' מעמנו ולמקום פלוני ובא הגוי ואמר מסיח לפי תומו איש שיצא עמי מכאן מת משיאין את אשתו ואף על פי שאין הגוי יודע אותו האיש והוא שיאמר קברתיו עכ"ל: והכין הוא דבגמרא דיבמו' פרק האשה מעשה בישראל ותוגר שהיו מהלכין בדרך ובא גוי ואמר חבל על יהודי שהיה עמי שמת וקברתיו והשיאו את אשתו: שוב מעשה בקולר בני אדם שהיו מהלכין באי אנטוכיא ובא גוי ואמר חבר /אולי צ"ל חבל/ על קולר בני אדם שמתו וקברתים והשיאו נשותיהם ועוד כמה מעשיות שם כיוצא כאלו ובכולם נזכ' וקברתי':
וכתב הרב המגיד ז"ל שסברת הרמב"ם ז"ל גבי המעשיות דקאמר וקברתים הוא בדוקא ואין לומר דלאו דוקא אלא מעשים שהיו כך היו דאם כן מה צורך היה לברייתא להשמיענו דברי הגוים וסוף דבור' ליתנו מיתה לבד והויא רבותא טפי דבלא הזכרת קבורה היו מתירים ובודאי שאם לא היה בדוקא לא היו מזכירין בו מעשיות כיון שמעשים הללו באים להשמיענו דין זה וכן נראה מדברי הרשב"א ז"ל דכל גוי מסיח לפי תומו שצריך שיאמר וקברתיו אם כן לכאורה בנדון דידן לא אמר וקברתיו אלא מיתה לבד ניחוש להאי דהרמב"ם ז"ל שג"כ כתב הריב"ש ז"ל גוי שלא אמר וקברתיו כיון שיצא הדבר מפי הרי"ף והרמב"ם להחמיר ראוי לחוש לדבריהם כמו שאמר הרשב"א בתשוב' ומי לא יחוש אחריו וכי הרי"ף והרמב"ם ז"ל קטלי קני באגמא נינהו הלא הם גאוני עולם ועמודי ההוראה ומי יתיר אשה שהיא ערוה לדעתם חלילה עכ"ל הריב"ש:
וכן כתב הר"ן על מעשה דמסיח לפי תומו דכל שלא אמר וקברתיו לאו כלום הוא הגם כי הרמב"ן ז"ל ובעל הטור וגאונים רבים לא חיישי מלומר וקברתיו שכתבו היא חומרא יתירה ואינה מעכבת עם כל זה אין לנו אלא דברי הרי"ף והרמב"ם ז"ל דהוא מאריה דאתרין ואפילו הכי אין לחוש בנדון דידן שכבר האיר עינינו הרב המגיד ז"ל בזה וז"ל ואני אומר שאף הרמב"ם ז"ל סבור שאין צורך בגוי המסיח לפי תומו לומר מת וקברתיו אלא במקום שאין הגוי מזכיר שם היהודי אלא שאומר איש יהודי שהיה הולך עמי ואנו יודעים שהוא פלוני וכן מעשה דעשרה אנשים יצאו בקולר הגוי אינו מכירן ואינו יודע שמותיהן וכל המעשיות שמזכיר בגמרא הם בלא הזכרת השם אז צריך שיאמר וקברתיו והט' שבלא הזכרת השם צריך שיאמר דבר ברור ממיתה וקבורה: והרב המגיד ז"ל לא פירש הטעם כל צרכו אבל הר"ן ז"ל כתב טעם מספיק וז"ל בתשובה אין ספק שכל שהגוי מכירו ויודע שמו אין צריך שיאמר וקברתיו והוינו עובדא דבי חיוואי ובי חסא מאן איכא בי חסא ולא אמר הגוי וקברתיו אלא מת וטעמא דמלתא דיותר אדם בקי במי שהוא מכירו מבמי שאינו מכירו דבמכירו כל שאמר מת בלחוד סגי ולא חיישינן בדדמי לפי שאין הדברים ברורים במי שאינו מכירו עד דאמר וקברתיו עכ"ל ובודאי הוא הטעם של הרב המגיד אלא שקצר בלשונו כמנהגו הטוב:
גם כן הריב"ש ז"ל בתשובה כתב כסברת הרב המגיד והר"ן ז"ל ולא הצריך הרמב"ם ז"ל לומר קברתיו אלא כשאין הגוי מזכירו בשם כי כן מזכיר בגמרא בהנהו עובדי דאבא יודן בכולהו קברתיו והנהו הכי הוו שלא היה הגוי מזכיר המתים בשם אבל כשאומר מסיח לפי תומו איש פלוני מת חלילה לרב שצריך קברתיו שהרי באותו פרק עצמו כתב כיצד משיאין על פי גוי מסיח לפי תומו ולא הזכיר כלל קברתיו וכן בכמה מקומות בפרק ההוא ובפרק שלפניו כי הרב ז"ל אינו סובר בתלת עובדי וקברתיו מעשה שהיה כך היה ועשה זה החילוק והוא כתב בסוף התשובה שחילוק הזה אינו נכון וכשאמר בגמרא וקברתיו מעשה שהיה כך היה ולאו לדוקא עכ"ל: ונמקי יוסף כתב שהרשב"א והריטב"א תמהו על דברי הרמב"ם ז"ל ולתקן דבריו כתב הריטב"א דכל היכא דגוי מכריז ואומר מאן איכא בי חסא דגוי מכריז ואומר מאן איכא בבי פלוני סגי בלא קברתיו כיון דמעייל נפשיה לאכרוזי ולמימר הכי אי לאו דקים ליה הכי דשכיב לא הוה אמר אבל בגוי מסיח לפי תומו חיישינן דילמא אמר בדדמי וצריך שיאמר קברתיו וטעמא דמסתבר הוא עכ"ל:
ולפי עניות דעתי במחילתו לא שייך טעם זה בדברי הרמב"ם ז"ל שבמקום שכתב הרמב"ם שכשאמר מת לבד בלא קברתיו מספיק לא קאי על עבודא /עובדא/ דחסא דאכרוזי מכריז אלא אמסיח לפי תומו לבד וז"ל כבר אמרנו שגוי מסיח לפי תומו משיאין על פיו כיצד היה הגוי מסיח לפי תומו ואומר אוי לפלוני שמת כמה היה נאה כמה טובה עשה עמי או שהיה מסיח ואומר שכהייתי /שכשהייתי/ בא בדרך ונפל פלוני שהלך עמנו ומת ותמהנו עליו כיצד מת פתאום שלא נתכוון להעיד הרי זה נאמן עכ"ל:
הרי בשני פנים משונים לא הזכיר וקברתיו: ולא איכא הכרזה כעובד' דבי חסא אם כן לא שייך החילוק בדברי הרמב"ם בין אכרוזי ללא אכרוזי אלא החילוק שכתב הרב המגיד והר"ן והריב"ש נקטינן שהוא חילוק אמתי וישר בדברי רבינו לפי חומרתו שהחמיר שצריך שיאמר קברתיו בנדון דידן לא בעי מאחר שמזכיר שמו ומכירו:
איברא שיש מקום למעיין לטעות מתשובת שאלה להרשב"א ז"ל סימן תתק"ף וז"ל במעיד על אשה שצריך לומר מת וקברתיו שכל שראו אותו שטובע בנהר או יורד במלחמה או כיוצא בזה סומך ואומר על דרך הדמיון ומ"מ אם נשאת לא תצא ויש מי שהתיר בלא קברתיו והראשון עיקר עכ"ל:
והנה לכאו' נראה ג"כ בנ"ד דטבע בים ומת ולא אמר קברתיו אולי חיישי' בדדמי לא קשיא לן מידי דהכא שנחוש לדברי הרשב"א ז"ל הכא אין כאן בית מיחוש שמה שכתב הרשב"א ז"ל הוא דאמר טבע ומת וחיישינן בדדמי כמו במלחמה אבל נדון דידן מעולם לא אמר הגוי טבע ומת אלא מתו כל האנשים ולא נשאר חי כי אם בחור א' ועל נסים קרקשוני ולא אמר נטבע ומת אלא ראיתיהו מת על שפת הים ומעולם לא סח על הטביעה אם כן לא קשה לן מהרשב"א ז"ל:
או נוכל לומר דהתם על ענין עדות בעד אחד וזהו במעיד על האשה אבל לא בגוי מסיח לפי תומו וקרוב /וקרובים/ דברי הרמב"ם ז"ל לתשובת הרשב"א ז"ל שז"ל עד אחד לומר ראיתי מת במלחמה או במפולת או שטבע בים ומת וכיוצא בדברים אלו שרובן למיתה אם אמר קברתיו נאמן ותנשא על פיו ואם לא אמר קברתיו לא תנשא ואם נשאת לא תצא עכ"ל:
הרי שנטבע בים ואמר צריך וקברתיו וכבר תירצנו בכל המקומות שסובר הרמב"ם ז"ל שצריך קברתיו כפי מה שביארנו לדעת הרב המגיד והר"ן והריב"ש ובלאו הכי נאמר דנדון דידן הוא בגוי מסיח לפי תומו ומאי דקאמר הרשב"א והרמב"ם ז"ל הוא בעדות עד אח' ולא ראי זה כראי זה כל שכן וק"ו שנדון דידן לא קאמר מעולם טבע אלא ראיתיהו מת ואין כאן מקום להאריך יותר:
ונקטינן לענין הדין דהאי אתתא היא מותרת ואין כאן עיגון עוד זהו מה שכתבתי אם יסכימו עמי רבותי וחבירי ואם לאו אני מבטל דעתי מפני דעתם הנראה לעניות דעתי כתבתי להיתירה דעיגונא וה' יצילנו משגיאות אמן: הצעיר: משה גאלנטי
 
 
@שו"ת מהר"ם גלאנטי סימן סו
שאלה על שטר מתנה שנתן ה"ר יהודא לבנו ה"ר משה אות באות תיבה בתיבה וז"ל בפנינו עדים חותמי מטה הודה הנבון ה"ר יהודא יצ"ו הודאה גמורה איך לא היה לו שום טענה וערעור ודין ודברים בחזקות הכאן שכל כח ורשות שהיה לו בהם הכל נתן במתנה גמורה לבנו רבי משה יצ"ו בעת שדוכיו ומעתה ומעכשיו סילק כל כחו ורשותו סילוק גמור ומסר אותו במתנה גמורה לבנו הנז' והוא אשר יהיה בעל דין ודברים על כח שיש לו בחזקת הכאן. וקנינא מיד ה"ר יהודה הנז' קנין שלם במנא דכשר למקניא ביה יום א' י"ט לכסלו שנת הש"ל פה צפת תוב"ב והכל שריר ובריר וקיים: משה ן' מכיר: יצחק לוי: וביום שלישי כ"ח לאלול שנת הש"ל באו הר' יהודה ואשתו ונתנו במתנה גמורה כדת וכשורה זכות חזקתם שבמגאזין בקרן צפונית מערבית להר' יצחק מתנה גמורה כדין וכהלכה ולא כמתנתא טמירתא וקנין גמור כתב וחתום שטר המתנה ביד הר' יצחק יצ"ו: וביום חמישי כ"ה לחדש אב שנת האש"ל מכר הנבון הר' יצחק הנז' חזקת המאגזין להר' מנחם ולגיסו הר' דוד בעשרים פרחים מכירה גמורה וקיימ' כדת וכהלכה כאשר כתוב וחתום ביד הר' מנחם בשטר המכירה וקבל הר' יצחק הנז' קצת המעות ובאותו יום עברו מריבות בין הר' מנחם עם הר' יעקב על ענין מעבר הפתח אשר סתם חציו בבית קטן אשר עשה והיה טוען הר' יעקב שאם הר' מנחם מרוצה במעבר כמו שהוא מוטב ואם לאו שהוא יכנס במקומו באותם המעות עצמם ונמשכו הדברים עד שפגע הר' יצחק ברבי מנחם ואמר לו אחר חמשה ימים מרוצה אתה במעבר כמו שהוא ואם לאו אחזור ואמכור אותה לר' יעקב ואמר הר' מנחם אני מרוצה תן לי מעותי והשותף האחר שקנה עם הר' מנחם וקנו החזקה בשותפו' הוא בארץ אחרת וזכו לו בקניית החזקה ולא נמצא בביטול המקח ולא החזיר לו מעותיו הר' יצחק הנזכר כי אם שהעמידו במעמד שלשתן עם החכם הר' יעקב יצ"ו שיתן מקצתם ובאותו יום הלך הר' יצחק ומכר החזקה להר' יעקב וכשידע הר' מנחם כך חזר לתבוע חזקתו שלא הגיעו לו מעותיו ואביו של שותף של ר' מנחם הנזכ' לא נתרצה בביטול המקח שביטל ההר' /הר'/ מנחם באומרו שבנו כבר זכה בקניה ובענין המעבר יעמדו לדין וכשראו כך טען הר' יעקב שהמתנה שנתן הר' יהודה לרבי יצחק זכות החזקה אשר מכח אותה מתנה מכר הר' יצחק להר' מנחם ולשותפו אינה מתנה כי נמצא שטר מתנה שנתן רבי יהודה לבנו הר' משה כל זכות הכאן וזו בכללה ונוסח שטר המתנה כמו שמוטפס /שמודפס/ לעיל וטען שבין המתנה הראשונה כמו שמונה חדשים למתנה שניה וכאשר חשב הר' יצחק הנז' כי ר' משה הנזכר הוא בעל החזקה מכח שטר המתנה ואם הוא יסכים במתנה של רבי יצחק יכול למכור מכירה זכה וברה מכח שמתנתו קדמה קנה ממנו גם כן והחזיק מתנת אביו וכך כתוב המתנה שנתן אביו להר' יצחק היא חזקה וקיימ' ובפנינו עדים חותמי מטה הודה הודאת גמורה שאין לו ולבאי כחו שום זכות ושעבוד במתנה זו כלל ועיקר כי מעולם לא נתן לו אביו חזקת המאגזין במתנה ואם היה תהיה לו בחזקת בית זה שום כח וזכות ושעבוד במתנה זו כלל ועיקר כי מעולם לא נתן לו אביו חזקת המאגזין במתנה ואם היה תהיה לו בחזקת בית זה שום כח וזכות ושעבוד אעפ"י שנעלם כעת מעיניו ויתגלה לו לאחר מכאן הנה הוא נתרצה ברצון נפשו ונתנו גם כן במתנה גמורה וכו' והוא מסכים ומודה בכל מה שנתן אביו כאשר כתוב בשטר המתנה ביד הר' יצחק הנז' והלך הר' יצחק הנז' ומכר החזקה הנז' לר' יעקב הנז' אחר חמשה ימים למכירת הר' מנחם: ועתה באו לדין ר' מנחם וחמיו אביו של שותפו עם הר' יעקב הנז' לדעת מב"ד הצדק מי הוא אשר יזכה בחזקה זו וטוען ר' יעקב הנז' כי קנייתו זאת ברה וזכה שהיא אחר שקיים רבי משה מתנת אביו שהוא בעל המאגזין מכח שטר המתנה הנז' שכתב לו כי מה שנתן אביו קודם בלא רשות ר' משה הנז' אינו שוה כלום שכבר סילק כחו וביום שקנה הר' מנחם מרבי יצחק עדיין לא הודה ולא נתרצה ר' משה ולמפרע מתנתו של אביו שנתן להר' יצחק אינה מתנה עוד טען שכבר נתחרט ובטל המקח והעמיד מעותיו אחר חמשה ימים אצל אחר במעמד שלשתן וכבר סילק ידו והשיב הר' מנחם הנז' כי יראו הדיינים שטר המתנה האב לבן אם היא מתנה אם לאו ואם המתנה אינה מתנה קנייתו קניה ואעפ"י שבכעס אחר חמשה ימים תבע המעות מר' יצחק הנז' רציתי לשחק בו שלא הייתי אני יכול לבטל חלק זכות גיסי שקנינו לאמצע: ועוד טוען שלא החזיר לו המעות אפילו מחלקו כי אם מקצתם במעמד שלשתם ומעות מעמד שלשתם אינה /אינן/ קונות חזקת הבית:
תשובה אחר העיון ראיתי שאין לשטר המתנה הראשונה אשר עליה בנויים כל הקטטות לא שורש ולא ענף כי מתחלת השטר נראה ששטר הודאה בלבד הוא מה שנתן לו בעת השדוכין ואחר כך סיים ומעתה ומעכשיו סילק כל כחו ורשותו וכו' ומסר אותו במתנה גמורה נראה כי עתה נתן ואם היתה המתנה בעת השדוכין צריך להוכיח במאי זכהו בחזקות ההם אם בשטר או בקנין או בחזקה מה שאינו כי מתוך השטר נראה כי לא הוחזק בשום דבר רק שעשאו בעל דין ודברים עם כל המחזיקים שלא פייסוהו במה שפסקו עליהם הבירורים ודברים הללו אין בהם ממש להקנותם לבנו רק אגב ארבע אמות קרקע כי המחזיקים דמים חייבים לו לפי גזרת הרבנים הגם אם גזרו ואיימו עליהם שאם לא ישלימו עמו יפסידו מ"מ דמי לו לא גוף הקרקע ואם נודר כי הגוף נתן מאחר שלא הוחזק בהם צריך ליתן לו בשטר או בקנין שלם מתנה גלויה ומפורסמת לכל מה שנראה שלא היו דברי' מעולם שהוא לא אמר כתבוה בשוקא וכו' והם לא פירשו המתנה והדברים כי היא מסותרת במה שנמשך אחר כך כי נתן לאחרים ואח"כ נתגלה ולפי ששמעתי שכתבו עתה שטר אחר כהוגן אם מזמן הראשון כתבו וחתמו אין בדבריהם כלום כי עדים החתומים בשטר נעשה כמי שנחקרה עדותן בב"ד ושוב אינו חוזר ומגיד הגם כי ראויים הם לעונש ועל אחד מהם תמהתי אם לא כי היתה כשגגה היוצאת מלפני השליט ולפום חורפיה לא דק וראוי לתקן את אשר עוות כי להבא נפיק מניה חורבא בודאי לא לעת כזאת כי לא יזיק כלל לעניינו כי אין בו ממש כי שטר המתנה בטל ואין בו ממש והוי מתנה טמירתא כמו שכתב הרמב"ם ז"ל בהלכות זכיה הנותן מתנה בין בריא בין חולה צריך שתהיה גלויה ומפורסמת לפיכך כל שטר מתנה שאין כתוב בו ואמר לנו פלוני הנותן שבו בשווקים וברחובות וכתבו לו מתנה גלויה ומפורסמת חוששין לה שמתנה מסותרת היא ולא זכה המקבל וביאר הרב המגיד ז"ל הטעם שאם נאמר שמתנה בסתם מועילה יבא הדבר לידי הפסד שימכור אחרי כן מה שנתן ויקחוהו ממנו לפי שלא ידעו במתנה ולפיכך אמרו שלא תועיל להסית הקנוניא עד כאן לשונו:
וכן כתב הטור סימן רמ"ב וכתב בשם הרמב"ם ז"ל שאם לא כתבו העדים כן שאמר להם כן והחזיק המקבל מוציאין הקרקע מידו והוא מימרא דרב יהודא בפרק חזקת הבתים האי מתנה טמירתא לא מגבינן בה היכי דמי מתנה טמירתא דאמר להו לסהדי זילו ואטמירו וכתבו ליה ואיכא דאמרי אמר רב יוסף דלא אמר להו כתבו' בשוקא מאי ביניהו איכא בינייהו סתמא מאי רבינא אמר לא חיישינן רב אשי אמר חיישינן והלכתא חיישינן כמו שפסקו הרמב"ם והרמב"ן והרמ"ה והטור ואף על פי שבמלת חיישינן יש מחלוקת בין הר"ן ורבינו חננאל מדנקט האי לישנא ולא אמר פסולה משמע דלא פסולה לגמרי אלא דחיישינן דלא עבדינן ביה עובדא והיכא דקיימא תיקו' ואי תפס לא מפקינן סבר הרמב"ם ז"ל והטור בסברת חוששין דאמרו בגמרא פסולה היא וכן פסק הרב המגיד:
והנה בעיני דנדון דידן כולי עלמא מודו אפילו לדעת הר"ן ושאר הגאונים האי מתנה פסולה איהו דאינהו לא פליגי אלא בשטר מתנה סתם דעדיין ראינו דלא נפיק מניה חורבה אבל בנדון דידן שסופו הוכיח על תחלתו שאחר שזיכה לראשון שהוא לסוף שמונה חדשים נתנו להר' יצחק הוה ליה כמפרש אל תגלו מתנה זו:
ועוד אפילו לדברי הר"ן לא פירש אלא במטלטל אם תפס ובנדון דידן לא החזיק ולא תפס שהוא קרקע עולם: ואם באולי יראה המעיין בדברי הרב ר' יהוסף שכתב דמתנה טימרתא דלא קנה בדלית בה קנין ולא מכוין לאקנויי ליה אלא בשטרא אבל אי מקני ליה בקנין אפילו לא אמר כתבוה בשוקא וכו':
והנה בשטר מתנה זו יש קנין הנראה לכאורה שמתנה כשירה היא כמו שכתב הר"ן ז"ל והרב המגיד בפרק שמיני מהלכות זכיה דברי רבינו חננאל דמתנה טמירתא אפילו בקנין נמי אם לא אמר בשעת הקנין שהיא מתנה פרהסיא וכן נראה מדברי הרמב"ם ז"ל אפילו בקנין וכן כתב רבינו ירוחם בנתיב ט"ו דין מתנה טמירתא אפילו דקנו מניה ואפילו לפי דבריהם אפשר לו' כי אין מעכב פרסום השטר וחתימתו ובלבד שיהיה הקנין בפרהסיא לבד אם החזיק אותו בה מעכשיו והנה כולי עלמא ידעו דלא החזיק רבי משה בנו בשום חזקה שנתן לו אביו דלאו כולי עלמא דינא גמירי ללכת ולהחזיק והנה נראה לו שבשטר לבד זוכה בו ואם היה אומר האב לבנו ילך ויחזיק מעכשיו אע"ג דלא כתב כתבוה בשוקא וכו' היה כשר שהרי היה זה פרסום וכמו שכתב הרשב"א ז"ל בתשובותיו סי' תתקצ"ד עיין שם:
ואם לכאורה נראה להכשיר מתנה זו ממה שכ' הרא"ש ז"ל האידנא דלא כתבינן בשטר כתבוה בשוקא וחתמוה בברא משום דנהיגי למכת' בכל שטרי הכי הילכך כשמצוה לכתוב שטר מתנה סתם דעתו היה שיכתבהו כמנהג הסופרים הילכך הוי כמי שאמר כתבוה בשוקא וחתמוה בברא עכ"ל והם דברי הטור ז"ל בשם הרא"ש ז"ל בסימן רמ"ב:
והנה חוץ מכבודו כל מי שיעיין בדבריו יראה שדבריו סותרים זה את זה כמו שדקדק הרב מורנו ז"ל בחיבורו שמתחלה כת' האידנא דלא כתבינן משמע שבזמנו לא היו כותבין כתבוה בשוקא וכו' ואחר כך כתב משום דנהיגי למכתב בכל שטרי מתנה הכי והטור ז"ל לא העתיק לשון אביו ז"ל כהלכת' כי ללשון אביו ז"ל לא קשה מידי שז"ל והאידנא דלא חיישינן לסתמא משום דנהיגי למכתב והכי קאמר האידנא כי נפיק שטר מתנה קמן כתוב סתם דלא כתבוה בברא לא חיישינן למפליה משום דנהיגי למכתב וזהו מה שכיוון הטור ז"ל לדעת הרא"ש ז"ל ולפי מה שפירשו שם התוספות בשם ר"י וז"ל מיהו לפי שנוהגים עתה לכתוב בשטר מתנה ואמר לנו מתנה זו כתבוה בשוקא הילכך כי אמר לסתמא דעתו לומר כמו שכותבין בשטרות ובימי האמוראים לא היו נוהגים לכתוב כך לכך היה צריך לומר להם בפירוש כתבוה בשוקא עכ"ל:
והשתא בהאי קרי אנפי דלישני איכא נפקותא לדעת לדעת /כך נכפל במקור/ הרא"ש והוא שצריך בשטר סתמא דנפיק קדמנא שיעידו בפי' שכך אמר בשעת המתנה או אם לא אמר יסמוך דעתו על מנהג הסופרים שכותבים והנה בנדון שלפנינו מוכיח' אפילו לדעת הרא"ש שהוא לא אמרו וגם הסופר לא כתבו בטענות שביארנו וכבר ביארנו סברת האחרונים:
ומצאתי כתוב בשם רבינו ישעיה האחרון בשלטי הגבורים לי נראה שאם אמר סתם אין להם לכתוב אלא סתם ואין להם לכתוב מה שלא אמר להם והרי זו בחזקת מסותרת והיא בטלה לגמרי: ועכשיו בעיר הזאת כל המתנות היוצאות לפני ב"ד יכון בצדק כולם והם כתובים כדת וכהלכה ומי שלא כתב כן איהו דאפסיד אנפשיה:
ואל יעלה על הדעת שילכו לעדים שיעידו שאמר להם כתבוה בשוקא אחר שלא כתבו שהוא לא צוה והם לא שמעו והנה בח"מ ז"ל אחר שהביא לשון האידנא שביארנו אמר ז"ל מתנתא טמירתא לא חשיבא אפילו במודעא לבטל מתנה גלויה שלאחריה כגון אם נתן שדה א' במתנה טמירתא או בסתם שלא אמר כתבוה בשוקא ואחר כך נתן אותו שדה לאחר במתנה גלויה השני קנה ולא אמרינן הרי גילה דעתו במתנה הראשונה שאין חפץ בשניה אלא אם כן איכא הוכחה בשניה כי ההיא דאזיל לקדושי אתתא וכו':
והנה נדון זה כנדון דידן שכתב סתם לבנו ואחר כך גלויה להר' יצחק הנז' ככתוב בשטר מתנתו גלוי לכל העמים השני קנה ובנו לא קנה ואחר שמתנת הר' יצחק הויא מתנה מכירתו שמכר להר' מנחם הויא מכירה שרירא וקיימא ולית איניש דימחא בידיה:
ועל הטענה שטען הר' יעקב שנתחרט הר' מנחם וביטל המקח שהעמידו במעמד שלשתן הנה טענה זו אינה טענה כלל ולית דין צריך בשש כי מאחר שקנה החזקה כהוגן וכשורה לא שייך ביה חרטה כי אם שיחזור למוכרה להר' יצחק ובדברים ובחרטה אינו חוזר ר' יצחק וקונה מהר' מנחם והיה צריך לומר חזקת הבית מכורה לך בהאי מעות דמג' דחרטה לא שייך למקני ומטעם דהוייא חזרת דמים גם כן לא הוי דהעמדת שלשתן לא הויא חזרת דמים שדין מעמד שלשתן הוי' הלכת' בלא טעמ' ואין למדי' ממנו לדבר אחר והיכן מצינו בשום מקום שיקנה אדם קרקע בכסף מעמד שלשתן אע"ג דקביל עליו ליקח הדמים מאותו השליש כיון שאינו נותן בידו הכסף כדי שיוכל לקנות לא קנה ואע"ג דלגבי קדושי אשה מקודשת כדין מעמד שלשתן כמו שכתב הרמב"ם פרק ה' מהלכות אישות ויש גאונים שחולקים עליו כמו שבאר הרב המגיד ז"ל והר"ן עם כל זה צריך לומר המוכר ביתי מכורה בחוב שיש לך ביד זה במעמד שלשתן דומיא דקדושי אשה שצריך שיאמר הרי את מקודשת לי בחוב שיש לי ביד זה במעמד שלשתם והכא לא הוי אלא חרטה שנתחרט אם כן אע"ג שנתחרט ר' מנחם ברשותו קיימא עד שיחזור וימכור בדרכי הקניה:
זאת ועוד אחרת אפילו אם תמצי לומר שחזר ר' מנחם למכור אינו רשאי לחזור בחלק שזכה חבירו בעת הקניה וזכין לאדם שלא בפניו ואין חבין לו וכולי עלמא מידע ידעי שחזקות הכאן הם בעילוי בכל יום ויום מרובה וברכת הבית מרובה:
זאת ועוד אחרת כי בשטר הודאת הבן להר' יצחק הנז' כתוב כי הודה ר' משה הודאה גמורה שאין לו ולבאי כחו שום כח וזכות ושעבוד במתנה זו והודה כי מעולם לא נתן לו אביו חזקת המאגזין דמיא למה שכתב הרמב"ם ז"ל בהלכות זכיה פ"ד אם אמר נתתיה לו והוא אמר לא נתת לי הודאת בעל דין כמאה עדים דמי והרי הוא בחזקת הנותן ובנדון דידן גם כן אמר הבן מעולם לא נתן לי לא קבלתיה שכך כתוב בשטר המתנה שעשה להר' יצחק הנז' אם כן חזרה המתנה לנותן: ואפילו לדעת הראב"ד שחילק בשב"ח ומקבל לאחרים שיש לו כ"ח לגבות ממנה אם לא חב לאחרים נאמן וכן בנ"ד לא שייך למימר שבשביל אי זה דבר ואי זה קינוניי' להפקיע זכות בעל חובו כי כבר ידוע שאין לו שום בעל חוב שירא שיטרפוה ממנו ואם כן הוא הודה הודאה גמורה שעמד' לעולם ברשות אביו חזקת המאגזין ולא קבלה מידו ובשטר המתנה אינו מסויים שום חזקה ובנו מודה שהחזקה נשארה ברשות אביו:
כלל הדברים שמתנת רבי יהודה שנתן להר' יצחק בכ"ח באלול הויא מתנה גמורה ומתנה שנתן לבנו קודם הויא מתנתא טמירתא ואחר שהמתנה היא קיימת המכירה שמכר ר' יצחק לר' מנחם מכח אותה מתנה הויא מכירה שרירא וקיימא והביטול שביטל הר' מנחם אחר חמשה ימים לא הויא ביטול ונשאר בחזקתו ומה שמכרה אחר כך לר' יעקב לא הויא מכירה כי מכר מה שאינו שלו והחזקה תשאר ביד הר' מנחם וחבירו מהראיות שביארנו והנלע"ד כתבתי וחתם הרב המהר"ר דוד ן' זמרא זל כותי ואישר דברי תשובתי הצעיר: משה גאלנטי
 
 
@שו"ת מהר"ם גלאנטי סימן סז
שאלה על דבר רבי דוד בינדיג'ו: שבא בטריפול ונפטר שם ונשארה אשתו זקוקה ליבם שהוא תושב אונייון זה חמש שנים ואבי היבמה שם בכל יום ויום מתקוטט עם היבם שיבא להתיר יבמתו ועברו כמה מריבות וקטטות ופזרו מעות בערכאות שבתוגרמה כל אחד מצדו ולבסוף נלאו מלהתקוטט עוד עד שצוה להם לתווך שלום ביניהם שיבררו איש אחד יהודי בין שניהם ויגזור עליהם כל מה שנראה בעיניו וכן עשו השתי כתות בררו הנעלה ה"ר יוסף די לאטיש לתווך ביניהם השלום ונטל קנין ושבועה חמורה בנקיטת חפץ בידו שבתוך ארבע שנים יחוייב לבא פה צפת תוב"ב לחלוץ ליבמתו ונשאר הדבר כך כל הזמן הנז' ובהגיע הזמן בקרוב הלך מעיר לעיר לבקש על נפשו שיתירוהו או שיראו חכמי המדינות אם שבועתו שבועה ואם השבועה במקומה שיתירו לו שלא מדעת ה"ר יוסף כי ה"ר יוסף הנזכר אינו רוצה להתירו בשום אופן עד שבקש ומצא קצת ת"ח שבאיטלייא וכתבו ונתנו לו פסק בידו שאין שבועתו שבועה מכמה טענות כל אחד ואחד בראיותיו והגיעו לידינו והוכרחנו לכתוב על הדין ועל האמת מפני זכות היבמה שלא תשאר עגונה מה שהורונו מן השמים:
תשובה תמהתי מאד מבעלי הוראות שהורו לרבי ברוך שהוא נקי מאלתו והמכשלה הזאת תחת ידם בהוראתם ובטענתם כי בעיני מהבל ימעט ואת כולם ישא רוח הבל וריק יעזורו וחוששני להם מחטאת:
ואומר שאפילו אם תמצי לומר שאין לו שבועה מן הדין בנדון זה הדין הוא שיבא היבם אחר היבמה אף על גב דקימא לן בפרק זה בורר היבמה הולכת אחר היבם להתירה והוא מימרא דרב אמי שם ומוסכם מכל הפוסקים לאו בכל דוכתא קאמר ודבריו צריכים ביאור שאלו בגמרא עד כמה ילך היבמה אחר היבם אמר רב אמי אפילו מטבריה לצפורי ומאי קראה אמר רב כהנא וקראו לו זקני עירו ולא זקני עירה וכתב רש"י ז"ל שאף על פי שיש כת טבריה גדולה מצפורי הלך אחריו לצפורי וכתב נמקי יוסף משם הרא"ש ז"ל דדוקא כשמקום דירתו בצפורי אבל אם הלך לעיר אחרת אין היבמה הולכת אחריו אלא כופין אותו לבא אחריה דלא מקרי זקני עירו וכן משמע מהירושלמי ביבמות פרק החולץ ובודאי כי כפי סוגיית הגמרא משמע שיש שתי בתי דינין מומחין בשני מקומות אלא שזה גדול מזה כמו טבריה וצפורי אז לא נחוש ותלכי /ותלך/ היבמה אחר היבם ולא יספיק שידעו זקני עירו דיני חליצה לבד שאם הוא כך לא הוה ליה לרב אמי למימר מטבריה לצפורי אלא היבמה הולכת אחר היבם ובודאי ידעינן ממילא דידעי דיני חליצה דאם לא ידעי איך תחלוץ בפניהם אלא ודאי אתא לאשמועינן במאי דקאמר מטבריה לצפורי דלא תימא דוקא כשהב"ד הם שקולים אז היבמה הולכת אחר היבם אבל כשאחד הוא גדול כמו שפירש רש"י ז"ל שישיבת טבריה גדולה מצפורי הייתי אומר הלך אחר ב"ד יפה משום צדק צדק תרדוף למדנו רב אמי שאפילו כשאין הבתי דינין שקולים אפילו הכי היבמה הולכת אחר היבם ודוקא כששניהם מומחין אלא שזה גדול מזה ובנדון דידן מקום דירת היבם הוא עיר אנונייון וקאנפאנטראש לא יש שם לא בית דין מומחין ולא ב"ד שאינן מומחין כי בעונות נטרדו בזמן הגרוש החרש והמסגר ואין בהם כי אם הדיוטות ואף על גב דידעי דיני חליצה לא סגי בהכי ומוכרח לבא היבמה במקום מומחים בארץ ישראל סמוכים לעד לעולם ואם יטעון היבם שילך למקום קרוב לפירארה או למקום אחר קרוב שיש שם ב"ד יפה כבר הבאתי לך מה שכתב הרא"ש ז"ל והירושלמי שכתבו דדוקא שמקום דירתו בצפורי אבל אם הלך לעיר אחרת אין היבמה הולכת אחריו אלא כופין אותו לבא אחריה דלא מקרי זקני עירו אלא במקום דירתו ועתה שמקום דירתו אין שם ב"ד יפה אין לו רשות ללכת לעיר אחרת אלא לבא פה אחר היבמה כל זה הצענו באם תמצי לומר שאין לו שבועה כל שכן וק"ו אחר שנשבע שבועה חמורה ביד השליש לקיים מאמרו וצוה לו מכח שבועתו שיבא להתיר יבמתו מי שמע כזאת לתת יד לפושעים ולבקש טענת ותואנות להעבירו על השבועה ובודאי איסור השבועה בידו וכל הטענו' שטוענים בשבילו הנני קולע אל השערה אבן תחת אבן ערו עד היסוד בה אחת אל אחת:
ראשונה השיב המשיב שאפילו אין לו שבועה בכתובה אלא שמתחייב בהלכת גוברין יהודאין השבועה שנשבע לצאת וללכת להתיר ליבמתו כתב שהוא שבועת שוא כמי שנשבע שלא לפרוע חובו אחר שהוא חייב בקיום עונה ובצאתו נתבטל ממצוה ההיא עד כאן תמהתי אני הכותב מדעתא דהאי גאון הגע עצמך שיבמה זאת הולכת שם ויבם אותה אפילו במקומות שאינם יכולים לישא שתי נשים משום תקנה ר"ג ופשטה תקנה זאת בארצותם לא גזר על מי שנפל לו אשת אחיו ליבם וכן כתבו כל הפוסקים יען אשה זו מן השמים הקנוה ואחר שיבם אותה לא יגיע לאשתו ראשונה המוטלת דבראשונה ובמקום שיכול לישא כמה נשים זו אחר זו והוא שאפשר למיקם בספוקייהו אין אשתו ראשונה יכולה לעכב עליו משום הפסד עונה שבראשונה היה מגיע לה עונתה פעם אחד בחדש אם הוא ת"ח ואחר שנשא ארבע נשים מגיע לה פעם בחדש ואין בידה למחות שממעטת עונתה כל שכן זאת שמן השמים הקנוה ואם יבם אותה לא יגיע לה עונתה כפעם בפעם כבראשונה כי אם לחצאין ומוטב שיחלל שבת אחד לבא להתירה תוך ששה חדשים שאין לה עונה גדולה מזו כדין מלח וילך וישוב לביתו לשלום וישאר העונה שלמה לאשתו יותר מלהיבם אותה ויתמעט עונתה וכשאמרו חז"ל יש לאשה לעכב הוא דוקא לסחור' או למילי דחול אבל למצוה אין בידה למחות שהרי ת"ח יוצאים שלא ברשות שתים ושלש שנים ובין כך עגונה שעונתה בכל לילה יכול ליעשות תלמיד חכם שעונתה מליל שבת לליל שבת ואין אשתו יכולה לעכב וכמו שכתב הרמב"ם ז"ל פרק י"ד מאישות דקיל"ן כרב אדא בר אהבה וכן פסק הרמ"ה ואף לדעת הרי"ף ז"ל דלא סבירא ליה שתלמיד חכם יצא בלא רשות שלשים יום לבד דלא כחכמים שמתירים שלש או ארבע שנים וכן כתב הרא"ש ז"ל כהרי"ף ז"ל אפילו לפי דבריהם דוקא לת"ח שהיו יוצאים מא"י לבבל ללמוד טפי ויכולים ללמוד בארצם אלא להחכים טפי אבל בנדון דידן שהוא להתיר עגונה זה כמה שנים היא מצוה מלכת לתלמיד חכם שבעוד ששה חדשים יכול לקיים מצותו ולחזור לביתו ואינו ג' או ד' שנים שהוא זמן ארוך כמו לתלמידים היוצאים:
אחר זה מצאתי בנמקי יוסף פרק החולץ ז"ל כתב הריטב"א ז"ל בשם רבו שאמר בשם רבותיו דבמקום שנהגו שלא לישא אשה אחרת על אשתו דאומתנ' דמוכח היא דאדעתא דהכי אנסיבא ליה דלא לינסוב אחריתא והוה ליה כחמר שאינו רשאי ליעשות גמל ובתוספות כתבו שר"ג החרים על הנושא אשה על אשתו וחייבים לכוף על החכם אבל ביבמה לא החרים ויכול לישא אותה עכ"ל:
ראה אחי שכפי התקנה והגזירה שלא ישא שתי נשים זו אחר זו יכול לישא יבמתו ולא אמרינן דהוה ליה חמר שנעשה גמל שאינו יכול ואינו רשאי בשביל ביטול עונה אם כן נמצינו למדין שאין טענת העונה טענה לבטל חומר' השבועה בפרט בזו שמן השמים הקנוה וכשנשא אשתו ראשונה אעפ"י שלא פירש אדעתא לקיים מצו' יבום אם יש לו אח ואין בידה לעכב כל שכן במדינות שלהם שאין נשבעים שלא לישא אשה אחרת עליה זאת ועוד טענה אחרת ועם זה לא נשאיר לסברא זו לא שורש ולא ענף כי אף לפי דבריהם שטענת עונה היא טענה כבר אפשר לקיים מצות עונה ולקיים שבועתו שיביאנה עמה ויהיו שתיהן בא"י ויקיימו הכל מעלין לארץ ישראל ויכול לכוף אותה לעלית /לעלות/ עמו דקימא לן כהרמב"ם ז"ל שלא חילק ובין בזמן הבית ובין בזמן הזה כופין לעלות כסתם מתניתין וכן פסק הרשב"א והטור והר"ן ושאר כל הפוסקים אע"ג דאית מי שסובר כירושלמי דבזמן הזה אין כופין לעלות אותה אם היא אינה רוצה לעלות כל הפוסקים חולקי' בזה והכי קיימא לן כל שכן בנדון זה שיש עמו שבועה חמורה שיכוף אותה שיעלה עמו או שתמחול לו עד שילך ויחזור כי יש בידה למחול שכך כתב הרמב"ם ז"ל האשה שהרשה את בעלה אחר הנשואין שימנע עונתה מותר כשיקיים מצות פריה ורביה ובנדון דידן אינו מונע ממנה אלא עד שיחזור לביתו תוך ששה חדשים או תעלה עמו לארץ הצבי ויקיים שבועתו וילך לו: ודברים הללו אין להם שיעו' ואין הדעת סובלתן:
ובר מין דין ובר מין דין תשובה נצחת לבעלי הוראה הללו מטעם עונה כי יכול לקיים שבועתו לפי דבריהם ולא יהיה עליו מצות עונה יגרשנה בגט ומעתה לא נשאר לו מצות עונה ואל תתמה מזה לומר שקשין גירושין שהר"ן כתב בתשובה בנדון דידן וז"ל על ראובן שנשבע לשמעון על דעת רבים ללכת לקבוע דירה בארץ ישראל או בסביבותיה באסכנדריאה או בדמשק ועתה אשתו מסרבת ללכת והשיב מיראי הוראה אני וכל שכן בהיתר שבועה חמורה כזו שראוי לכל בעל נפש לברוח מזה כבורח מן הנחש אבל מה אעשה כי יש לפני שתי דרכים חומר השבועה וחומר עיגון וכתב אני מוכרח לכתוב דעתי והוא שקרוב אני לומר ששבועה זו אינו צריך היתר חכם דהוה ליה נשבע לבטל את המצוה לפי שאין האיש רשאי להניח אשתו וילך לו וגם לא להוציאה ממקומה וכי תימא הכל מעלין לארץ ישראל שאני הכא שעל מנת כן נשבע שיכול לדור בדמשק או באיסכנדריאה וכיון שאינו רשאי לצאת משם אלא על מנת לעלות לארץ ישראל לבד לא חיילא השבועה וכי תימא יגרשנה ויקיים שבועתו מה אעשה שיש חרם בארצותם שלא לגרש והאריך שם: ראה כי כיוון הר"ן ז"ל כמעט למה שביארנו כבר היה יכול להוציאה ממקומה לעלות לארץ ישראל לולי שאמר או לסביבות א"י שאין שם מצוה וראה שאלולי חרם שלא לגרש היה מצוה לגרשה ולקיים שבועתו ובארצות צרפת אין להם לא חרם ולא שבועה שלא לגרש בארצותנו שכותבין בשטר כתובה ושלא יגרשנה כי אם ברצונה: ולכן אם לא סגי בלא טענת עונה או תעלה עמו ויקיים עונתו ושבועתו ואם לאו יגרשנה אם לא תרצי למחול לו בטול עונה בזמן עלותו פה לחלוץ ולשוב אליה:
אם כן זכינו בדין להאי גאון שהורה מטעם עונה: ועל טענת גאון אחר המורה מחמת אונס שהוא פטור טענה זו משתברת מאליה ואין צריך להאריך כל כך כי הוא בעצמו אמרו כמסתפק ואמר בהוראתו השכנגדו /אולי צ"ל שהכנגדו/ היה עצום ממנו ורגלים לדבר שכן הוא כי מי הכניסו ליבם להתקשר בקשר קומפארומישו על ידי ערכאות של גוים ומחמת יראה עשה והוא אנוס ואנוס רחמנא פטרי' עכ"ל הוראתו: ורחמנא ליצלן מהאי דעתא וחוץ מכבודו שאין זה בכלל נדרי אונסים כיון דבסתם קבל השבועה וחל עליו חומר השבועה אלא יקיימנה שגדולה מזו כתב ה"ר שמעון בר צמח ז"ל על שותפין שבררו דיינים בכח חרם ונדוי לקיים עליהם כל מה שיגזרו הברורים ואחד מהם מסר מודעא שלא קבל עליו הנבררים אלא כדי שיתאמת מה שחייבו לו שהרי ירא פן יכחיש שהתחיל לומר לו אין לך בידי כלום ואחר שגזרו הברורים הראה מודעא זו ואמר שאינו רוצה לקבל אלא מה שידון ביניהם דיין הקהל בדין תורה והשיב שאסור לו אם לא יקבל פסק דינם ואפילו היה לו אונס שאין זה בכלל נדרי אונסין כיון שלא היו מסכימים לקבל פסק דינם כיון שקבל סתם החרם או הנדוי חל עליו ואסור לסתור דינם עכ"ל:
הרי שאפילו במודעא רבה אינו נקרא אנוס וחל עליו החרם כל שכן בנ"ד שלא מסר המודעא ולא פירש ולא הגיד שום אונס ומאי אונס שייך הכא כי הגם כי הכריחוהו הערכאות של גוים לומר לו עשה מה שישראל אומר לך הלזה נקרא אונס אורחא דעלמא לתווך איש הבניים לשום שלום בין אדם לחברו ומקבלים לשמוע בקול דבריו ולא הכריחוהו הערכאות מעצמם שיבא לחלוץ אלא מה שיקבלו עליהם מה שיגזור להם הנעלה ה"ר יוסף די לאטאש והוא גזר מה שהראוהו מן השמים והסכים וקבל שבועה חמורה לדעתו ולדעת אבי היבמה:
והגאון האחר שהורה יען בשעה שנשבע לקיים גזרת הברורים לא אסיק אדעתיה שאשתו תעכב על ידו ואלו היה יודע לא היה נשבע זה מהבל ימעט כי אפילו לפתח התרה אינו מועיל יען אשתו מעיקרא אינה יכולה לעכב עליו בשביל הטענות שביארנו ואין צריך לבאור אחר:
ועל מה שכתב הגאון האחר שבשביל חומר השבועה ילך אצל חכם או שלשה הדיוטות ויתירו לו תמהני מאד אם איתי אנש על יבשתא דעייל ראשיה בין טורי רמאי דהא קי"מלן נשבע על דעת חבירו אין לו התרה אלא מדעת אותו שנדר על דעתו ודוקא שנדר על דעתו בשביל שום טובה שעשה לו כמו משה שנדר על דעת יתרו שהשיא לו בתו אבל אם נדר מעצמו על דעת חבירו אין יכולים להתיר לו בלא דעת חבירו והרמב"ם ז"ל לא חילק אלא בכל גונא בין שנוגע למשביע בין שאין נוגע לו אין מתירין לו אבל כשנדר מעצמו על דעת חברו גם הרמב"ם ז"ל מסכים בזה שמתירין לו שלא בפניו והנה לכולי עלמא אין יכולים להתיר שבועה יען נמשך מזה פגם ובושת וחרפה למשביע שביררוהו לקיים גזרתו ועכשיו מתחרט ובקיום גזרתו הוא לו לכבוד ולתפארת ואין לך תועלת גדול מזה ולא שילעיגו עליו וילך מעיר לעיר לבקש התרה ואם באולי ימלא לבו לשום חכם אחד או הדיוטות להתיר לו אין התרת' היתר לפי דעת הראב"ד והרשב"א והר"ן וכמה רברבי כמו שהבי' מוהרי"ק ז"ל ואם יסמוך המורה לדעת ר"ת שכתב שאם התירו הויא התרה פוק חזי מאן גברא סהיד עליו שהרשב"א כתב בעצמו סברת הראב"ד ושאר רברבי וראייתם מצדקיהו מדכתיב אם לא אלתי אשר בזה ובריתי אשר הפר אע"פ שהתירו לו סנהדרין שבועתו ואם איתא דאם התירוהו מות' הרי לא בזה ולא הפר אלא סנהדרין פשעו בדבר כשהתירוהו וכל זה משום השבועה שהיה לתועלת נבובד נצר /נבוכדנצר/:
ואם כן עלה בידינו שכל שנשבע לתועלת חברו אין מתירין לו ואם התירו אינו התרה והריב"ש ז"ל בעצמו כתב על מעשה שעשה על קדושי אשה הבי' שלשה טעמים להקל וכתב אעפ"י שזו קולא יתירה לסמוך על ר"ת וכל ב"ד שנזקק לכך ראוי להוכיחו ולייסרו שנותן דמי מלחמה בשלו' וכתב שלא היה עושה מעשה שם אלא שמצא שלשה טעמים וכתב בהתאסף שלשה טעמי' נוכל להקל:
ראה אחי כמה היה חושש לסברת אלו הגאונים שכת' שאם התירו אין התרה ולאהבת הקיצור לא הבאתי התשובה ראה כי אין לסמוך על סברת ר"ת כי אם בנדון ההוא עיין שם בשביל שלשה טעמים ובזולתם סובר שאינו מותר ולנדון דידן שקבלוהו לדיין ולפטרון ודאי נקרא אף לדעת הרשב"א ז"ל שלא מדעתו בעצם ואם התירו אינו מותר:
הטענה גם כן של החכם הר' רפאל יוסף י"צ שחזר בו ממה שהורה בתחלה משום סכנת נפשות כי יש בים שודדים ושוללים במחילה ממנו כי שומר מצוה לא ידע דבר רע וכמה אניות באות דרך ים שקטים ושלוים אין שטן ואין פגע רע ואם יצטרך אי זה פיזור יותר מהנהוג כדי לבא על נכון מבלי פחד ראוי לאבי היבמה לעזור לו ולתומכו כדי שיוכל לבא וכבר ידענו שהבטיחתו ע"י השררה של מרציליי' העיר עד אלף פרחי' ואנו מתרין בו שבכל יום ויום עובר על שבועתו והוא עבריין שכ"כ הרשב"א והרא"ש ז"ל על מי שנשבע לפרוע לחבירו לזמן פלוני או להזמין בתו לנשואין לזמן פלו' ולא עשה עובר בכל יום ויו' על שבועתו אבל אם נשב' לעשו' הדבר ביום פלו' ועב' היום שוב אין חיוב שבועה עליו ולוקה על שבועתו וישאל על שבעותו /שבועתו/ ובנדון דידן קבל לבא לחלוץ אחר ארבע שנים ולא קבע יום לשבועתו בכל עת ובכל זמן עובר על שבועתו והוא מוחזק לעבריין /ומוחרם/ ומחורם ומנודה אם לא יבא לקיים שבועתו ולא ברוך קרא ה' שמו כי אם להפך ואנו במקומנו אנו גוזרים עליך ברשות הרב אב ב"ד בהור"ר משה מטראני נר"ו גזרת נח"ש שרף ועקרב חיוויי' דרבנן ובנוצצי דנורא דנפיק מפומיה תדלק ובגחלת כמה תלמידי חכמים עשר קדושות הן תשרף אם תחדל לעשות גזרתנו גזרת התורה ונכריזך בבתי כנסיות ובבתי מדרשות ובתלמוד תורה בתינוקות של בית רבן ואם באולי יגיע לידך אי זה פסק מסיוע הם בטלים במעוטם ורבים אשר אתנו מאשר הם וחוש לעצמך ולנפשך ואם תשוב ותקבל ורפא לך ותהיה מבורך מפי האל ומפינו: נאם הצעיר משה גאלנטי:
 
 
@שו"ת מהר"ם גלאנטי סימן סח
שאלה ראובן דר בקושטורינא והרשה את אחיו שמעון לקדש לו את לאה העומדת בצפת תוב"ב ועמד שמעון וקדשה לעצמו ולמחר חזר שמעון המורשה וקידשה לאחיו כמו מורשה מאחיו ראובן ומת שמעון ובא ראובן וגירשה בגט ולראובן ושמעון יש להם אח שמו לוי ילמדנו רבינו אם צריכה גט חליצה מהיבם ואם תמצי לומר שצריכה גט חליצה מהיבם אם נשאת ליעקב בלתי חליצה מהיבם ונתעברה אם הולד ממזר או לאו על הכל ילמדנו רבינו ושכרו כפול ומכופל מן השמים:
תשובה שאלה זו מבוארת מאליה ודברים ברורי' בפוסקים ראשונה מה שעשה שקדשה לעצמו ידוע הוא כי מה שעשה עשוי וקדושיו קדושין וכמו שכתוב בפרק האומר בקדושין ופסק הרמב"ם בפרק ט' הרי זו מקודשת לשליח אלא שאסור לעשות כן דבמקח וממכר נקרא רשע ע"כ: וכשבא שמעון למחר וקדשה לאחיו שהוא מורשה שלו אין הקדושין חלים על אשת איש ואין קדושיו קדושין זה פשוט: ואח"כ מת שמעון המקדש ובא ראובן וגרשה מי הכניסה שתצא אם מעיקרא לא חלו הקדושין מאי מגרש ואם נותן זה גט להפקיע הזיק' של אחיו דין פשוט הוא שהיבמה שנתן לה היבם גט כריתות פסלה עליו ועל שאר האחים שהרי נעשה כמו שחלץ לה ואין הגט מועיל ביבמה אלא מדבריה' הוא ז"ל והגט מגרש אשת איש אבל אינה מותרת לזר עד שתחלוץ לה באופן שנדון דידן הוא הוא וצריך חליצה וכן כתב הרמב"ם זלה"ה פרק חמשי מהלכות יבום ומה ששאלת אם נשאת ליעקב קודם חליצה ונתעברה אם הולד ממזר גם זה פשוט משנה פרק האשה רבה אמרו לה מת בעליך ואח"כ מת בנך ונשאת ואח"כ אמ' חילוף הדברים תצא והולד ממזר ע"כ:
ודע בני שמשנה זו מתוקמא לדעת רבי עקיבא דסבר שיש ממזר מחייבי לאוין ולרבנן הולד כשר וכן פסק הרמב"ם ז"ל סוף פרק ג' מהלכות יבום ואף על פי שהדין הוא שתצא אם נשאת לזר קודם חליצה בין במזיד בין בשוגג בין שיש לו בנים ממנה בין שאין לו בנים ממנה וכתב בעל העיטור שאפילו מת היבם תצא ודינה כדין האשה שהלך בעלה למדינת הים ונשאת ואחר כך בא בעלה שתצא מזה ומזה וי"ג דרכים בה אפילו הכי אין הבנים ממזרים וכן כתב הטור סימן קנ"ט וכתב וכן הוא סברת א"א הרא"ש ז"ל ואפילו ממזר דרבנן לא הוי וכמו שפסק בית יוסף שדקדק לשון הרמב"ם ז"ל אין הולד ממזר משמע כלל דאם לא כן לא הוה סתים לן סתומי והוה ליה לפרושי וכן היא סברת הרי"ף:
נמצינו למדין דרך כלל השאלה קדושי שמעון הם קדושין גמורים אפילו שהיה מודעא מאחיו שקדשה לעצמו מה שעשה עשוי ובגט שנתן ראובן ליבמתו פסלה על האחין ליבומי וצריך לחלוץ ואם נשאת קודם חליצה ועבר אלאו דלא תהיה אשת המת החוצה לוקה ואם נתעברה אין הולד ממזר אפילו דרבנן ודברים הללו דברים ברורים ופשוטים ובעונות העדר הספרים שיש ביניהם נולד העדר הידיעה וכבר רמזתי לך בכל מקומות מושבותיהם ומקומם עכ"ל: והנלע"ד כתבתי הצעיר: משה גאלנטי:
 
 
@שו"ת מהר"ם גלאנטי סימן סט
שאלה ראובן מכר כתב מחוב שהיה לו על השר בוגדאן מסך גדול כסך פחות ממנו לשמעון ואמר לו שילך ויגבה ויהיה היתר שלו וקנה שמעון השטר כהלכה ושלח שם שליח וחזר אחר זמן ואמר שלא ראה השר בוגדאן הכתב ועתה חוזר שמעון כי כן היה התנאי ביניהם וכתוב שטר בידו שאם יחזיר אחור הכתב שלא יעבור ולא יקובל שיקח מעותיו וראובן מראובן טוען תן לי הכתב שמסרתי בידך ואפרע לך מעותיך ושמעון משיב אינו בידי אותו הכתב עצמו כי כבר ידעת שבא הכתב וחזר אחור והודעתיך חזרתו ואמרת לי שאתן אותו ללוי קרוב' שהוא יחזור ויקיימהו מהמורשה של השר בוגדאן הנקרא דשקאלו ובתת אותו לדשקאלו נאבד מידו והדשקאלו עשה טופס אחר במקומו מידו והוא נאמן בית השטר בוגדאן והמקיים כל כתביו וכל כתב אשר הוא מקויים מידו הרי הוא מקובל יותר מכתב יד הסופר עצמו מהשר בוגדאן כנודע לכל העולם ואם הכוונה מהשר בוגדאן לפרוע חובך והוא חוב אמתי הנה הוא יפרע עם זה הטופס שעשה הדשקאלו יותר מכתבך הראשון כי כן עשה כל מי שהיה לו כתב מהשר בוגדאן על פי מאמרו שיבואו פה קושטנדינא לקיים אותו מיד הדשקאלו או שיקח אחר במקומו וראובן משיב לו נא יהי כדבריך אני מפחד אולי נפל השטר חוב ביד אחר והוא ילך ויגבה מהשר בוגדאן כי כתוב בו לכל מוציא שטר זה כו' וכשאלך אני עם הטופס לא יועיל לי דבר כל שכן שאיני מאמין לך שלא נפרעת כל זמן שאיני רואה השטר שמסרתי לך ואפילו אאמין אותך לא אאמין לשלוחך וכשיתברר שלא נפרעת נדעה בינינו מה טוב ואם כן אם נאבד ממך אתה חייב באחריותו אפילו לא היית עליו אלא ש"ש כל שכן שאתה קנית השטר קנין גמור ואני נתחייבתי באחריותו אם יחזור אחור ואין לחייב אותי אלא במה שנתחייבתי ואם כן אפילו נאנס כל שלא חזר ובא לידי לא אתחייב עד"ש אחוי טירפך ואשלם לך כי לא נתחייבתי להאמינך שהרי אמרו שאפילו קבל המוכר עליו אונסים סתם פטור מאונסים דלא שכיחי כל שכן מאונסים שאי אפשר לבררם ושמעון טוען כי מה שטען ראובן שהוא מפחד אולי יפול השטר חוב ביד אחר וילך ויגבה זה ברור שאין לפחד שהרי אינו כתוב בו לכל מוציא שטר זה וכו' כמו שטענת ולא עוד אלא שמעול' לא כתבו כן כנודע לכל כל שכן שאין פורעים שם לכל מוציא שטר חוב ואפילו שיהיה אמתי אם לא שחוקרין ודורשים ושואלים תחלה ממנו מה סחורה נתן ולמי נתנה ובאיזה זמן נתנה וכשימצא שאינו משיב כענין וטועה כחוט השערה אינם פורעים כלל כנודע לכל העולם: ולמה שטען ראובן שאינו מאמין אותו כ"ש לשלוחו השיב שמעון שדבר זה נודע לכל העולם שלא הייתי אני בעצמי הולך שם לגבות החוב כי אם תוגר א' רגלי כמו שכתוב בכתב החוב שחייבים לתוגר שמו מושטאפ"א ובכן בודאי שעל דעת כן היה התנאי כי מי זולת תוגר הוא ההולך שם לגבות אשר על כן היתה ההמצאה מתחלה בהיות החו' ליהודי לכותבו על שם תוגר ועל מנת כן היה התנאי בינינו שילך תוגר לא שילך יהודי ויעשה הדבר ע"י עדים יהודים במקום שאין שם יהודים כנודע ולמה שטען ראובן שאינו מאמינו שלא נתפרע גם דבר זה ברור לכל העולם וקלא דלא פסיק הוא כי בפעם הראשון שחזרו הכתבים להתקיים פה מיד הדאשקיל וכל העולם יודעי' שלא פרעו לשום אדם אפילו שיהיה כתבו אמתי ובפעם השני הנה הכתב חזר בלי שיהיה כתוב מאחריו שום פרעון ובזה נודע הדבר שלא פרעו ודאי כל שכן שהתוגר אשר הוליך הכתב הוא פה והביא פרעון מכתבים אחרים ומכתב זה לא הביא וכן ישנן פה תוגרמים אנשים נכבדים שנשבעים באמונתם שלא פרעו מהכתב הזה שוה פרוטה כי לא רצו לקבלה כל שכן כי מספק אין לך להסי' חזקת שטרי אשר עליך ממה שאתה טוען שמא נתפרעתי ובפרט שנוד' לכל העולם שלא נתפרעתי מהטענות שאמרתי ולאו כל כמינך ובפרט שאם כן התנאי שעשיתי עמך אינו יכול להתקיים לעולם באמורך שמא נתפרעתי והוי כאילו לא התניתי עמך כי לעולם איני יודע אם נתפרעת וזאת טענה שלא יכילה רעיון ודעת שום אדם בעולם ואחר שכן פרע לי וקיים התנאי כפי מה שכתוב בידי כיון שחזר הכתב ואם אפשר שימצא שנפרע שטרך אתחייב לך בכל אשר תשים עלי בערבון בטוח ולמה שטוען ראובן שנאבד והו' באחריותו של שמעון השיב שמעון שלו יהיה כדברו שהוא על אחריותי הנה לא נאבד אלא שאחר שחזר ובא פה הוא שנאבד אשר בזמן ההוא הוא על אחריותו וכבר נתחייב ראובן לפרוע דמי הקניה ומה שעשה שמעון מאז ואילך הוא שלוחו והשתדל להגיעו התועלת בכל האפשר ואם המצא תמצא שנמשך לראובן שום נזק מכל מה שעשה שמעון הנה הוא מעתה מתחייב לו לשלם כי הדבר ברור שאין במה שעשה נזק כלל וזה נודע לכל העולם ומה שטוען ראובן שכל שלא חזר ובא לידו אינו חייב השיב שמעון שאין התנאי שיבא לידו כי אם שיחזור פה כמו שכתוב בשטר וכבר הודיע שחזר ובא ובפרט אם החזרה הנזכרת בשטר הכוונה היא שלא יקובל ובכן אפילו שלא יביא הכתב ראובן חייב כי לפעמים עושין כן שמעכבים הכתבים כשהחוב אינו אמתי כמו שרצו לעשות בזו הכתב אם לא שהיה שם גאוש אחד שעשה שיחזירוהו בעל כרחו ולמה שטוען ראובן שהם אונסים שאי אפשר לבררם גם זה אפשר ואפשר אחר שהוא כתוב בתוך הכתב שנאבד ושלא יקובל הא' הנה כי המקיים הכתבים מעיד שנאבד ואומר שלא יקובל הראשון והטענה הזאת יועיל לי גם כן ולמה שטענת שאתה מפחד כשתלך שם שלא יפרעו לו כי לא יועיל לך כי הנה כתבו בתוכו שזה הכתב יהיה מקובל ולא הראשון כי הוא מעיד שנאבד כמנהג' לעשות כן כנודע לכל העולם כל שכן שיש לי עד אחד יהודי שיודע שנאבד והוא הוא אשר הוציא הטופס הזה על פי שאמר קרובך אשר אמרת עם כתבים אחרים שהיו מהמשא ומתן הזה מאותו קרובך הנזכר שראם שכולם חזרו גם כן והאמת מתקיים על רגליו והשקר אין לו רגלים לעמוד ילמדנו רבינו הדין עם מי ושכרו כפול מן השמים עד כאן הוא ענין השאלה מהתביעות והטענות אשר עברו בין ראובן לשמעון:
תשובה נראה לי שכל זמן ששמעון אינו חוזר השטר לבעלים כמו שמסרוהו בידו בשעת המכר אין ראובן חייב לתת לו מעותיו מכמה טעמי כמו שנבאר לקמן בס"ד:
ראשונה ראוי לתת לב על שטר מכר זה אם אמת היה הדבר שנעשה המכר כדין מכירת השטרות הגם כי היה השטר של גוי אם הקונה קנה אותו בכתיבה ובמסירה כדין וכהלכה אך בתנאי שעשו שאם יחזור אחור שלא יקבלום יחזור לו מעותיו אחריות השטר עד שיחזור ליד המוכר הוא על שמעון הקונה כי דין השטר הוא כדין החוב וכמו שהחוב הוא באחריות הלוה עד שיפרענו ליד המלוה או ליד שלוחו כך הוא השטר חוב באחריות הקונה עד שיחזור אותו בידו: והדבר הזה צריך ביאור רחב:
גרסינן בפרק הגוזל עצים אמר רבה השורף שטרותיו של חבירו פטור וכתב הרי"ף לית הלכתא כותיה דהא אסיקנא אמר אמימר למאן דדאין דינא דגרמי מגבי ביה שטרא מעליא הוה עובדא וכפייה רפרם לרב אשי ואגבייא כי כשור' לצלמי פי' פרעון גמור וכן הלכתא:
וכתב עוד הרי"ף ז"ל ה"מ היכא דקא מודי ליה דקושטא קא טעין עליה ומחמת דשריף לי' לשטרי' הוא דלא מצי מגבי לי' אבל היכ' דלא קא מודי ליה דקושטא קא טעון לא מחייב כדאמרינן ורמי בר חמא התקיף היכי דמי אי איכא סהדי דחתמי עליה דידעי מאי הוי בשטרא נכתוב ליה שטרא אחרינא ואי דליכא סהדי מנא ידעינן אמר רבא תהא במאמינו פי' שמאמין למלוה שהיה מקויים וכמה סכומו עכ"ל:
וכן פסק הרמב"ם זלה"ה בהלכות חובל השורף שטרותיו של חבירו חייב לשלם כל החוב שהיה בשטרות אעפ"י שאין גוף השטר לממון הרי גרם לאבד הממון ובלבד שיודה לו המזיק ששטר מקויים היה וכך היה כתוב בו ומחמת ששרפו הוא אינו יכול לגבות החוב אבל אם לא האמינו אינו משלם לו אלא דמי הנייר בלבד עד כאן לשונו:
וכן כתב הטור סימן שפ"ו ולא הוסיף על מה שכתב הרמב"ם ז"ל כי אם חילוק שמחלק כשאין עדים שיודעים כמה היה כתוב בו שאם יש עדים שיודעים אינו חייב כלום שהעדים יעשו למלוה שטר אחר עכ"ל: והנה הם דבר /דברי/ רמי בר חמא אי איכא סהדי וכו' והשיב במאמינו וכו' ולכן לא הביא הרמב"ם ז"ל החילוק הזה שכתב הטור שמאחר שכתב אם לא האמינו אינו משלם אלא דמי נייר הרי פירש החילוק בלשונו הצח:
הרי ביארנו כל הצורך לדעת הפוסקים ז"ל מוסכמים לדעת אחד כדין השורף שטרותיו של חבירו:
ועתה נבא לפרש הנדון דידן מכל הצדדים בהקדמה שהקדמנו ששטר חוב זה נעשה קניינו כדין וכהלכה בכתיבה ובמסירה ובודאי שהיה השטר ההוא מקויים ומאושר בדיניהם בשני עדים או בחתימת השר בוגדאן נכר' גלוי לכל העמי' לעיל כל כי האי השטר הוא אמת או כתיבת ידו היא אמתית שלכך ירד לקנותו שאם לא היו נכרות החתימות שהם ודאות או כתיבת ידו לא היה נותן מעותיו על קרן הצבי דמי שלו' במלחמ' כי אין הדעת סובל ומאחר שהיה השטר חוב מאושר ומקויים ואין בו זיוף אלא דלא אסתייעא שעתא לגבותו עד שיחזור לבא פה ביד הדשקאלו המשנה שלו ונאבד מתחת ידו היתכן שיחזיר לו ראובן מעותיו ומאין יגבה זה חובו:
ואם באולי יעלה על דעת שמעון לומר כבר חזר ובא השטר פה קושטנדינא הגם שלא בא לידו כיון שלא קבלוהו שם אין לומר זה שכונתו היתה שאם יחזור אחור הכתב הוא לו' שיחזור בידו אבל לא שתאבד ממונו:
והא לא דמיא למאי דאמר בגמרא פר' יש נוחלין אמר רב נחמן האומר שור זה נתון לך על מנת שתחזירהו לי אינו קדוש משום דלא חזי ליה פירושו אם היה מוקדש אינו ראוי לו וכל שלא החזירו כשהיה ראוי לו נתבטלה מתנתו והרי זה הקדיש דבר שאינו שלו: הרי לכאורה נראה שאפילו שלא אמר ליה הוי חזרה ובנדון דידן גם כן נימא הכי אע"ג שלא הגיע לידו כבר בא לקושטנדינא ונקראת חזרה:
הא ליתא דלא דמיא מתנה למכר דהתם גבי מתנה קיים תנאו אע"ג שהקדישו ולא אמר לו שמסרו בידו וההקדש הפקיע השעבוד אבל נדון דידן הוא מכר גמור אך בזאת שלא יקבלהו יתבטל המקח מעיקרו וישאר כל אחד בשלו זה במעותיו וזה בשטרו שאבד שטרו אבד מעותיו:
והא לא דמיא אלא למה שכתב הרמב"ם ז"ל בהלכות מכירה המוכר או הלוקח שהתנה שיחזור לו מקח בזמן פלוני או כשיתן המעות הרי המכר קיים ויחזיר כשהתנה ע"כ: בנדון דידן גם כן כשתרצה לקבל מעותיך תחזיר השטר בידי אחזיר לך המעות שקבלתי לא קיים התנאי להביא לו השטר חוב לא יקבל מעותיו:
איברא אם הטופס שנותן לו עתה הדשקאלו הוא במקום הכתב הראשון שכולי עלמא יאמרו שאינו חסר דבר ולא יבא לו שום היזק כלל ועיקר דהוה ליה כאלו השטר חוב בעצמו נדון על פי אנשים גדולי הערך שיראו זה בעיניה' שזה במקום זה ממש וכמו שאנו עושים בדינינו כשנאבד שטר חובו לא בשבילזה יאבד המלוה מעותיו אלא יכתוב שובר אפילו שצריך לשומרו מן העכברים עם כל זה לא בשביל זה יאבד מעותיו:
ודמיא למאי דאמרינן לעיל גבי השורף שטרותיו של חבירו שאם ימצאו שם עדים בשעת השריפה ויודעים סכום המעות ושהוא מקויים לא יפרע השורף כלום יען העדים יכתבו שטר אחר מכל מה שכתוב בשטר הראשון אבל כשאין עדים שיודעים ומאמינו במה שאומר בעל השטר חייב השורף בדמיו אף הכא נמי בנדון דידן אם יעידון יגידון כולי עלמא שהטופס יש לו כח וזכות ושעבוד וקיום כמו שהיה בשטר חוב הנאבד אז הדין עמו כי הטענה שיטעון שמא ימצא ביד איש אחר וילך לגבות כבר מבטיחו וזה גם כן כפי מה שיראו בעיני מי שנוהג בנימוסים סוף דבר כל שהו שיהיה רעוע הטופס מן השטר הא' ראובן מעכ' מעותיו כמו שביארנו:
ואין לומר דדמיא הא למנה לי בידך והלה אומר איני יודע אם אני חייב לך שישבע שאינו יודע ויפטר הכא נמי הכי הרי נפטר מהחוב כשמכ' ומה שהקנה אחר כך שאם יחזור הכתב יפרע לו הוי חיוב חדש שמחייב עצמו ואם כן הוה ליה חיוב חדש ויאמר לו ראובן איני יודע אם אני חייב לך שהרי קבלת הכתב מה אתה בא לחייבני איני יודע אם אני חייב לך דשמא נתפרעת ומסרת הכתב כיון שאין הכתב בידך אין לומר כלל דמיון זה דהכא הוא מכר ותלה החיוב של מכר עד יראה אם יקיימוהו שם והמעות הם כמו פקדון אצלו עד שנראה אם נפרע מעותיו אם לאו ומאחר שלא קבלוהו נתבטל המקח מעיקרו ואין כאן מקח וכשיבא ליטול מעותיו אין ליטול אלא מה שנתן לבד לא היותר שהיה גובה מן הגוי שכיון שנתבטל המקח מעיקרו יטול מעותיו ולא יתן לו יותר אפילו פרוטה שהיא רבית דרבנן שנוטל יותר ממה שנתן ואם היה שורת הדין מחייב ליתן מעותיו לא היה נוטל אלא מה שנתן לבד באופן שאינו דומה להא שאיני יודע אם אני חייב לך אם לאו ולכן אני אומר שאין שמעון יכול ליטול מעותיו ולבטל המקח רק שיהיה האגר' השני' אליבא דכולי עלמא כחה יפה ככל כח הראשונה וכשיאמרו הסוחרים ואנשי דעת שיודעים נימוסם שלא יתרועע השנית מן הראשון בכל מכל כל והויא כאלו לא אבדו כמו בדינינו דין השורף כשעדים מעידים כמו שביארנו אז יבוטל המקח ויתן לו מעותיו לבד שלא יהיה רבית:
ואין לדמות זה הדמות כלל לספינה זו או יין זה שפירשו דינם בה' שכירות דאיכא קפידא במלת זה ומצא מקום לנוח כדפי' הרמב"ם ז"ל שם כי בנדון דידן לא אמר שטר חוב זה ולא נחית לזה ולא אסיק אדעתיה כלל כי דין הספינה אורחיה דעלמא להטעות או קטנה מהאחרת או ישנה מכמה ימים וכן ביין גם כן לומר בזה הגם כי מה לי יין זה או יין אחר אלא שמצא מקום לנוח אבל בנדון דידן לא אמר לו לא זה ולא זאת כי אם שאם יחזור אחור הכתב שלא יקובל שיקח מעותיו ולא אסיק אדעתיה או שיאבד ויביא אחרת כדי שנראה אם שניה היא כמו הראשונה אם לאו ואם איתא דאפשר שהשניה יהיה כחה וזכותה דלא אית בה רעותא כלל כמו דכתיבנא הוה ליה כאלו הוא כתב הראשון שלא חסר כלום ואין כאן מקום קפידא דלא אמר זה ולא דבר של קפידא דלא אסיק אדעתיה בהאי כמו בספינה דאורחייהו לישבר וליטבע באופן דלא דמיא הא להא כלל ואין מקום להאריך בזה:
ועתה ראוי לפקפ' על ענין שטוען שמעון לראובן שאמר לו תן השטר שחזרת ללוי קרובך שיחזור ויקיימהו מהמורשה הנקרא דשקאלו מורשה של השר ובתת אותו נאבד מידו ודשקאלו עשה טופס אחר היה נראה לכאורה וכנראה שאם אמת נכון הדבר שעשאו שליח ועל פי מאמרו מסרה לקרובו כדי שיקיימהו שכבר השלי' שליחותו שהוא כבר חזר והביאו ואם לא היה נאבד היה מוכרח לתת מעותיו כי לא קבלוהו ואם היה אז בא לב"ד היו מחייבים אותו לחזור מעותיו ולא היו אומרים לו המתן עד שיעשה מעשה אחר שיקיים אותו הדאשקאלו כי לא היה התנאי בכך כי אם ללכת שם ואם לא יקבלוהו יחזור מעותיו ואינו חייב ללכת אנה ואנה לקיימו ומאחר שכבר עשה מה שנתחייב עתה כשאומר לו תן ללוי קרובי שילך ויקיימנה הוא שלוחו ואם נאבד האחריות עליו יען לא היה מוטל עליו ללכת שם כי אם במאמר ראובן ונאבד מידו כי הוא שלוחו ומה לו לשמעון ללכת בזה הנה צד אחד לחייב ראובן ונוכל לומר סברא אחרת לפטור אותו שאם אמת הדבר כמו שכתוב בשאלה שכל מי שיהיה לו כתב מהשר בוגדאן על פי מאמר שיבואו פה קושטנדינא לקיים אותו מיד הדאשקלו אם כן מעיקרא כשמכר לו הכתב הוא אדעתא שיעשה בכתב הזה לגבות החוב מה שהוא נהוג בכל הכתבים שיקיימ' ואף על פי שלא פירש סמך למנהג העיר שכך כתבו כל אחד מהפוסקים שכל מוכר וקונה סתם על מנהג העיר הוא סומך ואם כן עדיין לא השלים המעשה והוא באחריות שמעון עד שלא יראה הדשקאלו לקיימו ואז יחזור הדמים:
הנה הם תרתי דסתרן אהדדי אי זה משני צדדים מחייב השכל והאמת בעיני הוא שאם כנים דבריו וראובן מודה שהביא השטר חוב ומאמינו ושעשאו שליח שיוליכנו ללוי קרובו שיקיימנו הדשקאלו וכן עשה ונאבד מאחר שהוא אמר לו שיוליכנו ולא חשש לראותו ודאי האמינו כיון שלא חשש לראותו והוא עשה ונאבד באחריות של ראובן נאבד אבל אם אינו מאמינו שהבי' הכת' ולא ראה אותו או שהאמינו שהביאו ומכחישו שלא א"ל תן ללוי ישבע ראובן שבע' /שבועת/ היסת וישאר במעותיו עד שיתן השטר וכל זה הוא מפני שעשה אותו שליח ועשה שליחותו על פי מאמרו אם אמת נכון הדבר:
ואין להכניס עצמנו אם הוא כדין שומר שכר או שומר חנם ודיניהם פשיעה או גניבה ואבידה הם בעסקי פקדון אבל לא כנדון דידן ולכן אין להאריך בזה ולפי שהשואל דמה זה למה שכתב הרמב"ם ז"ל בהלכות מכירה הלוקח מחברו מקח והודיעו שהוא מוליכו למדינה פלונית למוכרו שם ואחר שהוליכו שם נמצא בו מום אינו יכול לומר החזר לי מקחי לכאן אלא מחזיר לו הדמים והמוכר מטפל להביא ממכרו ואפילו אבד או נגנב אחר שהודיעו הרי הוא ברשות מוכר עכ"ל:
ונראה מדברי השואל שבשטר חוב זה נמצא בו מום שאמר שכל שטרי חובות שאינם מקבלים שם וחוזרים אחור הוא מחמת איזה מום שמוצאים בשטר חוב ע"כ אם אמת הדבר שיכול לברר שהיה בשטר ההוא אי זה מום לית דין ולית דיין אשר יפקפק בזה שאפילו שנאבד הוא עליו שכך הוא הדין שאם נגנב או נאבד אחר שהודיעו הרי הוא ברשות מוכר וכל שכן כמו שכתב השואל שכל שטר שלא יקבלוהו שם הוא מחמת מום וריעותא שמוצאים בשטר חוב וכבר הקדמנו בתחלה שכל מה שנזכה לראובן הוא בהקדמה שביארנו שמכר שטר חוב יפה ומיופה ולא בעל מום ואם ראובן מכחישו וטוען ששטר חוב חזק ובריא ומנוקה מכל מום היה על שמעון להביא ראיה שראובן מוחזק במעותיו:
הכלל העולה מדברינו הוא שאם השטר חוב שמכר ראובן היה שטר חוב בלי שום ערעור ופקפוק מנוקה מכל מום שכך הדעת נוטה שכך היה מסתמא המכר קיים ואז היה חייב להביאו לידו אם לא קבלוהו ואינו יוצא ידי חובתו עד שימסרנו לידו כמו שהוכחנו ואם יודה ראובן שברשותו מסר לדשקאלו ונעשה שלוחו הגם כי לא ראה השטר בעצמו האמינו עליו ואחריותו עליו. ואם יכפור שלא אמר לו שיתן ללוי ישבע היסת שלא אמר לו כלום וישאר במעותיו ואחר שישאר במעותיו אם הטופס שנתן הדשקאלו כל כך חזק ויפה בלי שום ריעותא אליבא דכולי עלמא שיש כל כח בזה כמו בראשון ואינו בא עכוב הפרעון מחמת עצמו כי הוא טוב ויפה יותר מהראשון כי אם שאינם רוצים לפרוע או אין להם מעות כעת ואינם פורעים אז חייב ראובן להחזיר מעותיו וכל זה הוא שדברי השואל הם קצת סתומים שמורה בכתבו שהיה השטר חוב של מכר בו מום וריעותא אם הדבר כן מעתה ומעכשיו בטל המקח כי משום זה לא קבלוה וחזר אחור אבל צריך לברר וללבן ולהביא ראיות ברורות שוות ויפות שכך הוא ואם לאו יהיה נדון כפי מה שכתבנו לעיל בראיות ברורות וראינו שהשואל שאל הדין ושואל ממנו סברת החכם השלם המורה ומקשה לדבריו ומשורת הדין אין לנו עסק להטפל בזה שת"ל הוא בחיים חייתו ישאל ממנו ואין לנו כי אם להגיד סברתנו ועניות דעתנו כפי מה שהורונו מן השמים:
ועל דברי השואל אני תמה שהוא סובר מדברי כללות החכם המורה נר"ו שמזכה את ראובן ושואל להפך בזכות שמעון בטענות שמביא ואינו כי אם ידקדק בסוף כללות התשובה יראה מדבריו שמחייב את ראובן ולא הבין ובמחילה מכבוד תורתו שכתב בסוף התשובה וז"ל אלא שמהטעם שכתבתי למעלה שהרי נתקיים התנאי שהביא הכתב עצמו כמו שהתנה שלא התנה שיתננה ביד ראובן אלא שתבא פה והרי בא ואע"ג דאבדו אם אינו בפשיעה הרי ביארנו דפושע בשטרות דפטור שלא כדעת הרמב"ם ז"ל וסיים ע"כ תשובתו. הנה שהוא סובר שחייב ראובן להחזיר מעותיו יען שהוא סובר שבהגיע הכתב לקושטנדינא נקראת חזרה ובהיות כי מחזר המורה בכל ענין מכל הצדדים מצד זה פטור ראובן ומצד זה חייב טעה השואל בדבריו בחושבו מכתבו שמזכה את ראובן ולא היא ידקדק בלשון התשובה ויראה שכך האמת ונקל להבין ואנחנו כבר כתבנו סברתנו כל דרך איש ישר בעיניו והשם ית' יאיר עינינו בתורתו אמן: הצעיר משה גאלנטי
 
 
@שו"ת מהר"ם גלאנטי סימן ע
שאלה ילמדנו מורנו יעקב נכנס ערב קבלן לכתובת בנו שאם ח"ו יבא לידי גרושין או מיתה ואין בנכסים כדי כתובתה ישלים חמיה סך כתובתה ובהמשך הזמן עקר יעקב הערב דירתו מהעיר ונשאר הבן ואשתו פה והתחילו לשאת ולתת במשא ובמתן בעסק הצמר והיתה היא נושאת ונותנת בתוך הבית היתה יוצאת ערבנית קבלנית בכל מקח שהיה בעלה קונה בהקפה עד שכמעט ירדה כל כתובתה לטימיון כדי לפרוע לבעלי חובותיה ולא נשאר מכתובתה כי אם מעט מזער מקצת מלבושיה וכליה וכשידע חמיה שהיא יוצאה ערבנית חרה לו עד מות באו' אם אני נכנסתי ערב הוא על סמך שיהיו תכשיטיה קיימים שאם לא היתה יוצאת ערבנית לא היו הבעלי חובות יכולים ליטול ממנה כלום ואת הפסדת על עצמך מה דינו של נדון זה והנה שכרו כפול מן השמים:
תשובה שאלה זו אינה צריכה עיון רב ומלתא דפשיטא היא כביעתא בכותחא דכיון דהיא נשאה ונתנה בנכסים ויוצאת ערבנית לבעלי חובות איהי דאפסדת עצמה בידים ובודאי דעל סמך זה יצא חמיה ערב דהוי נדון זה כמי שאומר לחבירו היה ערב לי בסך מעות ואתן משכונות ליד המלוה לבטחון הערבנות וכן עשה אם המלוה אבד המשכונות אז יצא הערב מערבנותו לפי שיאמר לו לא הכנסתי ערב אלא לבטחון המשכונו' כי האי גונא בנדון דידן בעל האשה הוא הלוה שהכתובה היא כשטר חוב והאשה היא המלוה לזמן שתבא הכתובה לידי גבייה וחמיה ערב החוב והנה בידה המשכונות של לוה והיא בזבזה ואבדם בידים בהיותה ערבנית בעד חובות בעלה שאם לא היתה ערבנית לא היה להם לבעלי חובות לשלוח יד בנכסי כתובתה דהיא היא אפסדת עצמה ואין כח לשום בעל חוב ליטול שום דבר מנכסיה שהביאה עמה ולא גם כן במה שנתנה לו בעלה במתנה כשנשאה ואע"פ שאם לא היתה ערבנית אם הבעל היה נוטלם ופרע חובותיו מנכסיה בלי דעתה מה שעשה עשוי בדיעבד כמו שפסק הרמב"ם ז"ל בפר' כ"ט בעל שמכר מטלטלין של נכסי צאן ברזל או מטלטלין שנתנו לה משלו אע"פ שאינו רשאי אם עבר ומכר או נתן קנו הלקוחות כדאיתא בהרב המגיד ז"ל ודקדק שאמרו אין אדם רשאי ולא אמרו בעל שמכר בלי רשות אשתו לא עשה כלום הגם כי הרשב"א ז"ל כתב על הרמב"ם ז"ל לא נראו לי דבריו וסובר דאפילו בדיעבד אם מכר ונתן לא עשה כלום והאשה יכולה להוציאה מיד הלוקח ואע"ג דנהגו כהרמב"ם ז"ל דאם מכר הבעל אינו יכול להוציאה עם כל זב בנ"ד אין כח לשום בעל חוב ליטול שום דבר משלה ולזכות בדין ואם תמצי לומר כיון שהבעל אם נטלם ומכרם מה שעשה עשוי לאו ברשיעי עסקינן דכיון דלכתחלה אינו יכול כל שכן וכל שכן שבשטרי כתובות כותבין שבועה חמורה בלי רצונה וחפצה וכיון שמדעתה ומרצונה נשאה ונתנה ונכנסה ערבנית קבלנית בעד בעלה ועשתה באופן שבעלי חובות של בעלה זכו בדינם ליטול את שלה מה שהיו מונחים לבטחון הערבות של חמיה ודאי נפטר מהערבנות:
איברא דבעי לן לאפלוגי בהני נכסי דילה כשנשאת במה הוו קיימין אי במקרקעי אי במטלטלי אי בזוזי ואע"ג שהשואל לא ביאר שאלתו חזייא לן מדינא למיסק קמיה פרטי הדין כי היכי דלא למטרח ולמסבר ולמשאל זימנא אחריתי ניחזי אנן אי כתובתה מדקרקעי ומטלטלי ובכל מידי דלית הוה בעלה למשלט ביה ידוי ודאי לית דין ולית דיין דלימא דערבנות קיים מכמה טעמי דאמרינן לעיל אבל אי כתובתה הויא כולה בזוזי או קצתה כיון שכשנטלם הבעל אדעתא לישא וליתן יהבו ליה ואם יבזבזם ויאבדם אדעתא דהכי נחית הערב אע"ג דהיא גם כן נכנסה ערבנית כל כנגד המעות הוי הערבות קיים שאפי' לא הית' ערבנית היו בע"ח יכולים לגבות חובם מהמעות שבידו ואז הוא חייב בערבנותו וכדומה לזה כתב הרמב"ם ז"ל פי"ט ראובן שמכר שדה לשמעון שלא באחריות וחזר ולקחה משמעון באחריות ובא בעל חוב של ראובן לטרוף אותה ממנו אינו יכול לחזור על שמעון שאע"פ שלא קבל עליו אחריות שמעון אחריות עצמו קבל שלא יהיה הוא המוכר והוא המוציא לעצמו כמו כן בנדון דידן אם יצא הוא ערב לבנו הוא שמא יאבדו הנכסים בידו אבל אחריות עצמה שתאבד הנכסים בידיה לא קבל ומעתה אין עוד שעבוד על ראובן הערב בכל סך הכתובה כי אם הנכסים שבלו בבית ובלו מעצמם ומאליהם אבל אם כל הסך שנפרעו הבעלי חובות מחמת שיצאת ערבנית הוא פטור ולא נשאר עליו שעבוד:
עוד הנראה לעניות דעתי הוספתי על השמועה להביא ראיה ממש בנדון דידן מתשובת שאלת הרשב"א ז"ל סי' תתצ"ב על ראובן שלוה משמעון מנה ומשכן לו עליה א' ונעשה לו לוי ערב אחר כך מכר ראובן העליה ליהודה וחתם בה שמעון המלוה וכשהגיע הזמן בא שמעון לגבות מלוי הערב ואומר לוי את הוא דאפסדת עצמך כשחתמת ליהודה בשטר המכר והשיב שהדין עם לוי הערב והביא ראיה ממאי דאמרינן בפרק מי שהיה נשוי דאין נפרעין ממשועבדין במקום בני חורין ואפילו הם זיבורית ואבעיא להו שם בגמרא אשתדוף בני חרי מהו דליטרוף ממשעבדי ת"ש כתב לראשון ולא חתמה לו לשני וחתמה לו אבדה כתובתה ואמר רבא אבדה כתובתה לגמרי משמע ועוד תניא לוה מן האחד ומכר נכסיו לשנים וכתב ב"ח ללוקח שני דין ודברים אין לי עמך אין לו על הלוקח ראשון כלום מפני שיכול לומר לו הנחתי לך מקום לגבות ממנו כלומר דהוא כדין דאשתדוף בני חרי דאינו גובה ממשעבדי ודאי שאני התם דאיהי אפסיד אנפשיה כשחתם לו הכא נמי שמעון המלוה אפסיד אנפשיה כשחתם בשטר המכר ליהודה שאם לא חתם לא היה לו לחזר על הלוקח שלקח מראובן דודאי היכא דאיכא משעבדי וערב יכול הערב לדחותו למשעבדי דאע"ג דאמרינן נכסוהי דבר איניש אינון ערבין ליה לעולם חוזר תחלה לנכסים דאין דעת הערב לשעבד עצמו אלא במקום דאשתדופי בני חרי של לוה עכ"ל:
והנה בנדון דידן כ"ש וק"ו אם במקום בשביל חתימה לבד שחתם שמעון ליהודה וגרם מזה שנמכר העליה ונפטר הערב מערבנותו כל שכן האשה הזו שאבדם בידיה והוה ליה כמי שמכרם ואדעתא דאותם נכסים יצא חמיה ערב ותכשיטי זהב וכסף דילה והבתים שהביאה עמה הם כמו העליה שממשכן ראובן הלוה ביד שמעון המלוה וכן היא מלוה בכתובתה ויש נכסים בידה מהמלוה שהבעל הוא הלוה כדפירש לעיל והערב חמיה נכנס ערב לבטחון הנכסים והיא מכרם ואיבדם בידיה ודאי פשיטא דערב פטור שיעור מה שאיבדה בידיה וגרמה לו והשאר שבלה עליה מעצמה חייב ותו לא מידי זהו מה שנראה לעניות דעתי כתבתי. הצעיר: משה גאלנטי
 
 
@שו"ת מהר"ם גלאנטי סימן עא
שאלה יחידים מצרורי הקהל שנתקבצו בבית הכנסת לעשות הסכמה ביניהם באומרם שהיא מתקוני העיר ושלחו בעד כל היחידים ומצאו שם כולם ויסכימו באותה הסכמה לבל יאמרו אחר כך שום אחד מהם שהוא לא נמצא שם בעת עשייתם ההסכמה זו ושלא הסכים עמהם לכן שלחו להמצא שם כולם ויסכימו באותה הסכמה והיה בתוכם ראובן וידע והבין רצונם והסכמתם שהיו רוצים לעשות וקודם הליכתו לבית הכנסת קדם ונשבע שלא לקיים הסכמתם אשר יעשו לפי שראה שאין לו פרנסה אחרת כ"א באותו אופן שהיו רוצים להסכים עליו שלא לעשותו ונמצא שמזונותיו תלויים בביטול הסכמתם זו. ואחר שבועתו הלך אצלם ואמרו שיצטרף עמהם באותה הסכמה ושישבע לקיימ' והשיב להם שאין רצונו להשבע שהוא אינו תושב העיר מעיקרא והגם שזה לו ארבע וחמש שנים שהוא דר בתוכם דירתו שם היתה באונס ועתה רצונו ללכת לעיר אחרת קודם ששה חדשים ושלכן אין רצונו להצטרף בשבועתם לקיי' אותה הסכמה אמנם לא פירש להם בבירור שיעבו' על הסכמתם כי אם שאין רצונו להשבע ומה שלא פירש להם בפירוש שלא היה חושש לחומרתם ולהסכמתם כי אם ששתק הוא לפי שלא תתבלבל הסכמתם וירבו המחלוקות כי רבים מאותם היחידי' אשר נמצאו שם היו ממתינים לראובן זה שיחלוק עמהם כדי לחלוק הם גם כן וכשראו שראובן שתק כולם קבלו וקיימו עליהם הסכמה זו וכתבו הסכמתם והכריזוה בבית הכנסת וז"ל אנו ח"מ הסכמנו לבל יהיה שום אדם רשאי וכו' וכל העובר על ההסכמה זו בסתר הוא לבדו ילכד בחרם ואם יתפרסם ענוש יענש והחתומים שם הם חכם הקהל וארבעה או חמשה יחידים וראובן זה לא חתם שם וקודם הכרזתם הסכמה זו אמר איני חושש לחומרתם ושלא שתק כי אם כדי שלא להרבו' המחלוקת וירבו הפורצים פרצות בכל הסכמתם. עתה יורנו מורנו אם ראובן זה יש לו חשש מחרם זה ראשונה שלא הסכים עמהם וכבר קדם ונשבע שלא לקיימה לפי שאין לו זה ארבע או חמש שנים שהוא דר שם פרנסה זולת אותו אופן ומעולם לא ידע אדם שמשם היה מתפרנס ועוד היום אינם חוששים לו גם שהם כתבו אנו ח"מ הסכמנו והוא לא חתם עמהם ואף שקצתם טועים להסכמתם ושבועתו שלא ידור אצלם ואף שלא הכריזו חרם או נדוי כלל כי אם שכתבו וכל העובר בסתר הוא לבדו ילכד בחרם אם נאמר דהכותב לישנא דקרא נקט או אם הוא לשון גזרה ואם הוא לשון גזרה אם יש לראובן לחוש לזה בסתר מאחר שנשבע שאין לו פרנסה זולת זה יורנו מורנו ושכרו כפול מן השמים:
תשובה על ראשון ראשון במה שכתבת שנשבע שלא לקיימה ושלא יסכים עמהם נאמר אם ההסכמה היתה עולה בדין כמו שנפרש לא היה יכול שמעון לפרוש הגם שנשבע שבפירוש כתב ספר המצות סי' רל"ח שהנשבע שלא ליכנס בתקנות הקהל ובהסכמתם הוי שבועת שוא וכן כתב גם כן בתשובת ר' יוסף טוב ור"י וה"ר יהודה ורש"י ז"ל כולם הסכימו דהוי שבועת שוא והרמב"ן ז"ל בתשובותיו האריך עוד וז"ל הנשבע שלא ליכנס בתקנת הקהל על כרחו חל עליו תקנת הקהל ואם אינו נוהג כהסכמתם נכשל בחרם תקנתם וצריך להשאל התרה על שבועתו ולקבל עליו כל חרמי צבור והסכמתם ותקנתם עכ"ל. אבל ההסכמה נעשית שלא כהוגן שצריך הסכמת הצבור כולו מסכימים לאותה תקנה עם אדם חשוב ופירושו ת"ח שבעיר שאינם יכולים לעשות מאומה בלתי רשותו כמו שכתב הרמב"ם פרק י"ד אין התקנה מועיל אם לא ברשות ת"ח שבעיר ואינם יכולים להעניש ולהחמיר ולהפסיד ולעשות דבר אלא א"כ מדעת החכם והוא גמרא ערוכה בבבא בתרא רשאין בני העיר לעשות כל מה שירצו ולהסיע על קצותם פיר' להעניש וכו' ובנ"ד הגם כי נמנה עמהם ת"ח שבעיר אינו מועיל ולא חל עליו ההסכמה ולא נעשה בהסכמת רוב הצבור כפי' השאלה שלא חתמו כי אם ארבעה או חמשה והחכם עמהם ואע"ג דבכל הדברים רוב הצבור עיקר והמיעוט נגרר אחריהם כמו שכתב הרמב"ן ז"ל וז"ל אם מקצת הקהל מודים בחרם הסכמה א' במה שהצבור מנדין או מחרימי' כיון שהם מיעוט אינו מועיל החרם עליה כיון שרוב הציבור מסכימי /מסכימין/ ואפילו יהיה הדבר שלא כדין כיון שיראה להם בדין רשאין וכו' כהסכמת אדם חשיב כדפרישנ' /כדפירש'/ עכ"ל והרשב"א כתב על לשון הרמב"ן ז"ל וז"ל מה שכתב שהמיעוט נגרר אחר רובו דע שכל ענייני צבור אין למקצת /מקצת/ הצבור רשאים לעשותה בלתי הסכמת הצבור כולו עכ"ל ואפי' אם היינו דוחקין לפר' שפי' הציבור כולו הוא רובו הלשון אינו סובל שמפרש כל ענייני הצבור צריך הצבור כולו ולא רובו ואם נדחק לומר רובו ככולו הוא בהסכמה זו הוא מיעוט דממעוט ארבעה או חמשה בסעיפיה והם קבלו מה שקבלו שכך כתבו אנו ח"מ הסכמנו הם הסכימו והם חייבים לקבלם אבל שאר יחידים אינם נכנסים בהסכמתם וחשבתי שלא להאריך מחמת מעט בריאו' אבל עם כל זה אבאר קצת וארחיב הענין יסוד כל מה שאמרנו הוא תלוי על מה שביארנו רשאין בני העיר להסיע את קצתם /על קיצותם/ וכו' היינו בדבר שנהגו מימי קדם או שהם עצמם באים לתקן תקנות מדעת כולם כי הנהו טבחי דאתי לקמיה דרבא וכו' האי מלתא דנדון דידן דאיכא פסידא להאי ורווחא להאי ולאו מגדר מלתא הוא אין שומעין להם דבדבר שאינו מגדר מלתא כההיא שכתב הרשב"א בתשובה שיכולים הקהל להפקיע קדושין שכל מי שלא קידש בפני עשרהאין קדושין /קידושיו/ קדושין ויכולים להפקיע ממון ולהפקי*ר הפקר בית דין כההיא אינו מגדר מלתא ואז חייבים המיעוט לקיים הרוב ואז אם ח"ו יעכבו המיעוט על הרוב הקולר תלוי בצואר הרבים אם לא ייסרו אותם עכ"ל אבל בדבר שאינו פסידא להאי ואפילו לאחד מהם אין שומעין להם לרדת עם היחידים לחייהם דתלוי מזונותם כפי השאלה:
כללא דמילתא במידי דאיכא פסידא להאי ולאו מגדר מלתא היא דאייתי לדבר האסור אין שומעין להם לעשות תקנה לעצמם שלא כדין התורה ומעתה ראובן פטור ומותר כפי שאלתו ודבריו והנראה לעניות דעתי כתבתי וחתמתי שמי. הצעיר: משה גאלנטי
 
 
@שו"ת מהר"ם גלאנטי סימן עב
שאלה לאה בת יעקב השיאה אותה אביה בעודה קטנה והיתה הבת הקטנה ובעלה ניזונים על שולחן אבי בעלה והיו עומדים יחד הבעל והאשה עם אביו ואמה שנתחייבו בעת הנשואין לזון את הבן ואת אשתו ואחר שלשה חדשים לנישואיה ועדיין היא קטנה קנו צמר בהקפה ובעת כתיבת השט' הסופר נטל קנין מהבת הקטנה וכתב שטר חוב איך ארבעתם חייבים לפרוע לפלוני מסך צמר שקנו וכשידע אבי הבת שנטלו קנין מבתה הקטנה צעק צעקה גדולה נגד הסופר ונגד הב"ח וגרמו חטאם שנשברו מנכסיהם וירדו לטמיון והב"ח כשרואה שאין להם מאומה קובע מנדוניית הבת שתפרע אחד שנתחייבה ואביה טוען שהבת היתה קטנה כנודע ומפורסם לכל ואין ממשות במעשיה ורצה לכתוב ראיותיו בראיות ברורות וכל מי שטועה בזה בעיני שטועה בדבר משנה:
תשובה אבי הבת ראשונה אין צורך להכניס עצמנו אם ממכרה ממכר וקנייתה קניה משש שנים והלאה עד שתגדיל כדי לראות אם יודעת בטיב משא ומתן אם לאו שאם היינו בדין המקח לענין דיני המקח אם תוכל להתחרט אם לאו ושאר דיני מקח וממכר אז היינו נותנים לב להבין ולפלפל במה שכתב הרמב"ם ז"ל פכ"ט מהלכות מכירה שכתב משש שנים עד שיגדיל הקטן אם יודע הקטן בטיב משא ומתן מקחו מקח וכו' ודבר זה עשו חכמי' כדי שלא יבטל ולא ימצא מי שימכור לו ולא יקח ממנו עכ"ל. ונדון דידן הוא בקטנה שמעולם לא יצאה מפתח בית אביה ואמה ואינה יודעת כי אם בפלך ובבית תבשילה ולא לחנם נקט הרב ז"ל בטיב משא ומתן ואינו מספיק שיודע איזה דבר ממקח וממכר דאם כן לא היה לו בטיב משא ומתן ואפילו קטן צריך שיהיה חריף ובקי היטיב כמו שאז"ל כל שאינו יודע בטיב גיטין וקדושין לא יהא לו עסק עמה' צא ולמד לשון בטיב גיטין וקדושין לא שיהיה מצות אנשים מלומדה כי אם בטיב בדקדוקי גיטין וקדושין שנקל ח"ו לטעות וכמו כן בנדון דידן בטיב משא ומתן ודוק ותשכח האמת שכך הוא שהרי כתב הרמב"ם ז"ל אחר דין זה בודקין את הקטן אם יודע בטיב משא ומתן או אינו יודע לפי שיש קטן חכם ונבון שיודע ויש אחר שאפילו בן י"ג שנה אינו יודע בטיב משא ומתן הנה נראה שצריך שיהיה חריף ובקי במשא ובמתן ובנדון דידן אין צורך לכל זה בבת הקטנה שמעולם לא נשאה ונתנה בענין מכר שבנות הקטנות כל כבודה בת מלך פנימה בבית אביהם לא שייך כל זה: נמצינו למדין שטיב משא ומתן אינו בנקל בכל דהוא ועתה אין אנו צריכין לזה כי הב"ח מראה השטר חוב והוא כתוב חייבים לפרוע הצמר שקנו:
ועתה צריך אני לבאר ולדעת מאין באה לה חיובא כולי עלמא ידעי והעדים שלא נתחייבה אלא מתוך קנין שקנו מידה והיא לא קבלה לא צמר ולא מידי וכבר ידוע שאין קנין מיד הקטן כלום שכך כתב הרב בעצמו בפרק הנז' ואפילו הקטנה שנתרבתה חצרה מידה לענין קנין שוים ובודאי השכל מחייב שאין קנין זה אלא ערבנות אחר שהיא לא תבעה ולא קנתה ולא דברו לה מאומה אין דומה זה אלא ערבנות שערבה לבעלה ולחמיה ואם זה הוא ערבנות הרי כתבו כל הגאונים וכן הסכים הרמב"ם ז"ל פרק כ"ו מהלכות מלוה אבד מעותיו שאין לקטן דעת לשעבד עצמו בדבר שאינם חייבים וכתב הרמב"ם ז"ל ודין אמת הוא וכן ראוי לדון ואם לחשך אדם לומר הרי השטר כתוב בלשון הלואה וחיוב שכך כתוב שחייבים ארבעתם מסך צמר שקנו הגם כי הרמב"ם ז"ל פסק קטן שלוה חייב לפרוע כשיגדיל כבר חלקו עליו חביריו בעל הלכות ורבינו יונה שאינו חייב לשלם אפילו כשיגדיל ונתנו טעם לדבריהם שאם נפרעים ממנו לכשיגדיל יבזבז כל ממונו בקטנותו ודחו סברת מאן דאמר חייב וכתבו מאן דאמר חייב הוא משום דקי"ל האשה שהלך בעלה ולותה למזונותיה חייב בעלה לשלם אפילו באשתו קטנה ולכאורה נראה שאחר שהוא חייב לפרוע חובה גם היא חייבת וכתב הר' יונה דלא דמיא דהתם חייב הבעל ומוטל עליו לזון אותה אבל הקטן בעצמו לא והרא"ש ז"ל חילק וכתב שאם ידוע שלוה לצורך מזונות נפרעים ממנו כדי שימצא מי שילונו בשעת דוחקו אבל אם אין ידוע שלוה לצורך מזונותיו אין מעשיו כלום ואין נפרעים ממנו לכשיגדיל והרב מהרי"ק זלה"ה בקיצור ח"מ סימן רל"ה הביא שלשה סברות הללו ולא הכריע הדבר כמאן וכתב יש מי שאומר חייב ויש מי שאומר אינו חייב ויש מי שחולק עיין שם והנה לפי קוצר דעתי אף לפי דעת הרמב"ם ז"ל שמחיי' בקטן שלוה בנדון הבת יודה דפטורה דשאני התם בקטן שלוה ממש והגיעו מעות לידו ומטא ליה הנאה ובנדון דידן לא לקחה ולא מטא לה שום הנאה בלתי נטילת הקנין שנטלו ממנה והנה לדעת הרא"ש ז"ל גם כן פשיטא לן דפטור דלא שייך גבי דידה לצורך מזונות שעל הבעל ועל חמיה היו מוטלים עליהם מזונותיה וזה לא היה כי אם לסחורה לשאת ולתת זבוני זבין ולכן הרא"ש ז"ל כתב חיוב ושלילה אם ידוע בבירור שלוה לצורך מזונות אין מעשיו כלום ומה לה לבת שיקנה בעלה צמר או לא יקנה ילך ויעבוד את האדמה שכן כתוב אפלח ואזון ואפרנס ואין לה עסק שבעלה יסחור את הארץ ואם לא יראה בעיני המעיין מה שכתבתי כי אף לפי דעת הרמב"ם ז"ל יודה בענין זה מהחילוק שחלקתי יהיו הנכסים ביד המוחזק ויאמר קים לי כבה"ט וה"ר יונה והרא"ש ז"ל ודלא כהרמב"ם ולא יוציא ממון מספק שכך כתבו כל הפוסקים מוהרי"ק והריב"ש הלכתא כרבא בארעא וכרב יוסף בזוזי היכא דקיימא ארעא תיקום והיכא דקיימ' זוזי תיקום הוכיחו משם כל האחרונים הלכה למעשה כל ספיקא דדינא אין מוציאין מיד המוחזק ובפרט בדין זה קטן שלוה שאין לו שורש בגמ' אלא בדעת הפוסקים בשיקול הדעת דפשיטא דנוכל לומר קים לי כהני רברבי דפוטרים:
ולפי ששמעתי שחכם אחד שהבעל חוב הוא יחיד שלו מסייעו בסברא פחותה וגרועה בעיני כל מעיין וכל מי שנוגע יראת אלהים בלבו באזניו ושמע /ישמע/ ובלבבו יבין דברי אלה אשר התחננתי לפני כל ת"ח מורה הוראות אם כנים דברי אם לא אמרו לי משמו שמחמיר יותר בנדון הבת הקטנה מקטן שלוה דהתם קטן שלוה לא על ידי מקח וממכר הוא כי אם בתורת הלואה ולכך הקילו אבל בנדון דידן שבאה ההלואה מבעל חוב מקרקעי ואגבן מטלטלי וכבר יש לה דעת אף אם היא קטנה והגם כי כתב הרמב"ם ז"ל שיהא בקי בטיב משא ומתן לא יחוייב שיהיה בקי בעצם כי אם דמסבר ליה סביר ואומר שכך מצא ברבינו פרץ דמסבר ליה סביר מספיק ולפיכך תידון הבת יותר מקטן שלוה שקטן שלוה דין הוא שהקילו אבל זו שבאה מכח מקח וממכר דין הוא שתפרע ובעיני כד נאים ושכיב אמר' להאי שמעתתא וכי לקתה מדת הדין יציבא בארעא וגיורא בשמי שמיא הלואה גמורה שהיא מיד ליד ינקה הקטן זו שהיא מכח קנין ומכח מקח שהיסוד רעוע לדעת פי' בטיב משא ומתן לדעתו מה היא ואם יודעת או אינה יודעת לא כ"ש וק"ו בן בנו של ק"ו שהיא פטורה ובעיני חשוב ק"ו זה כקלים וחמורים דכתיבין בספרא דאורייתא שהם עשרה ומה פירכא איכא לזה אלא שחכם זה רוצה לכסות השמש בסברה ועם כל זה אורה לא ימיש:
ומה שאומר בטיב משא ומתן שמצא ברבי פרץ דמסבר ליה סביר צריך להבין מהו מסבר ליה סבר לא נעלם ממנו ששורשו בגמרא פרק מי שמת וגופא דעובדא הכי וז"ל הגמרא ההוא פחות מבן עשרים דאזל זבין נכסיה אזל אתא לקמיה דרבא אמרו ליה קרוביה זיל אכול תמרי ושדי ביה קשיטה כי רבא עבד הכי אמר להו רבא זבינא לא זביניה כי כתבו ליה שטרא אמרו ליה לקוחות זיל אימא ליה לרבא מגלת אסתר בזוזא שטרא דמר בזוזא אזל אמר ליה אמר להו מסברי ליה סבר בין דמסברא ליה וסבר מידע ידע והאי דעבד הכי חוצפא יתירה הוא דהוה ביה עכ"ל הגמרא:
ועתה יראה כל בן דעת כי דמסבר ליה סבר שיש לו דעת להבין אי זהו בזול ואי זהו ביוקר אחר שיש לו דעת להקל הפרעון של פס"ד ומטעים אותו הטעם לרבא והבת הקטנה זו יודעת יוקרא וזולא מהצמר או מקאריזיאש ואנייר כדי שתקרא מסבר ליה סבר:
זאת עוד כשהרמב"ם ז"ל ושאר הפוסקים אמרו בטיב משא ומתן בדין הפעוטות שהיא משנה שם בנזיקין אמר בגמרא עד כמה יהיו נקראים פעוטות מחוי רב יהודה כבר שית כבר שבע מחוי רב כהנא כבר שבע כבר תמני במתנית' תנא כבר תשע ועשר ולא פליגי כל חד לפום חורפיתא ולא נקט הרמב"ם ז"ל לשון הגמרא לומר לפי חריפות הבן אלא בטיב משא ומתן אם כן צריך שיהא בקי וחריף הטיב /היטב/ כדי שיהיה ממכרו /ממכר ומקחו/ מקח ולכן נקט הרמב"ם ז"ל ושאר הפוסקים בדין זה בטיב משא ומתן פי' חריף וחכם ונבון במקח וממכר כמו שדקדקנו כבר בלשון הרב ז"ל וכבר ביארנו בתחלת התשובה שאין צריך להרגיש עצמנו בזה דהתם מעשה דרבא דמסבר סביר הבן שהיה פחות מבן עשרים מכר והיו רוצים קרוביו לבטל המקח והלקוחות היו רוצים לקיים המקח והנה הבן מראה לרבא חורפא וטפשות מתחלה שהיה משליך גרעיני תמרא בפני רבא אבל בנדון דידן אינו לא לבטל מקח ולא לקיים מקח כי מה שקנו קנו הצמר וזקפום עליהם המלוה וכתבו עליהם שטר חוב כנהוג ואז נטלו קנין מהבת באופן שאין עובדא דהתם דמיא לעובדא דידן:
עוד השי' אבי הבת שיצא ערב לחתנו מסך צמר שקנה כנודע ולבטחון הערבנות מסרה הבת ובעלה משארית פליטת הנדוניא מה שהשאיר הברד שרובה הלך לטמיון ומכרו שניהם בפני שני ת"ח שארית הנדוניא בשביל חוב הצמר שיצא החכם אבי הבת ערב בשבילם והלך כל הצמר לטמיון ואז מכרה מכירה גמורה כל מטלטליה ומלבושיה בעד החוב ואם יותיר איזה דבר על החוב שלא יכלו העדים לדקדק יפה יפה בשומא נתנו היתר במתנה גמורה הבעל ואשתו לאבי הבת בקנין גמור באופן שהחכם הוא תפוס ומוחזק בנכסים אלו במכר ובמתנה אף אם היתה הבת גדולה ממש ויהיה קניינה קנין אף אם יהיה בעל חוב התובע קודם לחוב אבי הבת ולכאורה נראה שיש דין קדימה יען כותבין בשטרות מטלטלי אגב מקרקעי כבר נהגו העולם כהרא"ש שכתב מפני תקנת השוק אין מגבין לבעל חוב מוקדם מטלטלי שמכר או נתן שאם כן אין לך אדם שיקנה חפץ מחברו ויהיה צריך שטר על המטלטל ואחריות כמו על הקרקע וכן פשט המנהג הזה בעיר הזאת שאם לא ירבו המדיינים אלו בכל יום עכ"ל:
אם כן זכינו לדין לכל הפירושים אף אם היתה גדולה כעת אין כח ביד בעל חוב כלל זהו מה שהורונו מן השמים והוכרחתי לכתוב ולשום בספר לפשפש בזכות הבת הקטנה כמו שעשה הריב"ש בזכות בתו כנז' בשאלותיו ועתה ת"ח מורי הוראות בישראל תהלה לאל רבו וזקן הדור דיין מובהק אב ב"ד תורתו מצויה יחי לעד עם כל חכמי דייני ישראל ולא תהיה בימינו ח"ו פוקה ותהי האמת נעדרת ואם לא יראו דברי אלה מבטל אני דעתי מפני רבותי. הצעיר: משה גאלנטי
 
 
@שו"ת מהר"ם גלאנטי סימן עג
שאלה ראובן שידך את לאה בת יעקב ונכתב שטר שדוכין בינו ובין שמעון גיסו והתנאים כמנהג המדינה והכל בקנין ושבועה ועל פי אותו שטר נתקדשה המשודכת הנז' אחר כך בעת הנשואין אחר שומת הנדונייא קמו אם הכלה ואחיה ושאלו תנאים חדשים שלא כמנהג המדינה ובראות ראובן כך הרבה עליהם ריעים לדבר להם לבל ישאלו שאלות אשר לא כדת ושלחו להם רבים ונכבדים ולא שמעו ולא הטו את אזנם אבל אמר שאם לא יסכים החתן בכך תשב הכלה עד שתלבין ראשה ובראות ראובן כך הזמינו לדין ולא רצה לבוא ואמר כי יש שופט בערכאות ושם ישיב שואלו דבר כאשר ראה ראובן שלא היה מציאות להכריחם על הדין ועל האמת והיה הזמן קצר והיה טבחו טבוח ויינו מזוג הסכים להודות לדבריהם וקודם קיום הכתובה בקנין ושבועה מסר מודעא בפני שנים וזו נוסחה בפנינו עדים חותמי מטה בא ראובן וכו' אתם רואים ויודעים את אשר נהיה ביני ובין חמותי וגיסי ולכן קודם גמר הענין אני מודיע לכם שמחמת אונסי אשר אתם יודעים אני מסכים לוותר ולמחול מהדין והחיוב אשר בשטר השדוכין ואוסיף חיוב על התנאים מה שאיני חייב לפי הדין ומעתה אני מוסר מודעה ומבטל כל החיוב שאתחייב בתנאי הכתובה נוסף על מנהג המדינה והרי הוא כחרס הנשבר כי הוא בעל כרחי ושלא ברצוני ואף שאעיד על עצמי שלא מסרתי מודעה או שמסרתיה ואני מבטל אותה ואף שאבטל כל מודעי ומודעי דמודעי עד סוף כל מודעי וכו' או כתב או עדות שיצא נגד אותם התנאים כל הביטולים ההם אפילו שיהיו פרטי פרטיים אני כולל את כולם ומבטלם מעכשיו והמודעא הזאת קיימת וכל הדברים והבטולים שאמסור על ביטול מודעא זו שגורמי' כאשר יתקיימו אותם הדברים והבטולים שתהיה מודעא זו בטלה והבטולים קיימים כלם אני מבטל אותם מעכשיו באופן שהמודעא הזאת תהיה קיימת והבטולים בטלים ואפי' שאפסול על עצמי כל עדי מודעא דעו כי הפסול ההוא שלא מדעתי ובעל כרחי מצד הטענות הנזכרות ועדי מודעא זו בכשרות הם עומדים ואף שאשבע שבועה ע"ד רבים מפורשים בקיום תנאים דעו לכם כי הכל בהכרח גמור כי לא מלבי ולכן אתם עדי דעו כי מודעא זו קיימת ולא יהיה לה ביטול עולמית עד שאקרענה קרע ב"ד או אפסול אתכם בפי' וכל מיני קיומים שאכתוב בתנאים ההם לקיימם אפילו יהיו כתיקון חז"ל הכל יהיה כחרס הנשבר ועוד אני מפר' בפניכם כי הקנין והשבועה אשר אתחייב ואשבע בכתובה אין כונתי אלא על סכי הכתובה ותנאים הנהוגים במדינה ולא עוד ולא אפרש אז מפני הטענות הכתובות לעיל ומפני המחלוקת וקרא כתיב עם עקש תתפתל ואנו עדים חתומי מטה הכרנו וידענו היות כל דבריו האמת והצדק ושמענו כל דברי המודעא הזאת מפיו בכל פרטי' ונוסף על דבריו נטל קנין גמור במסירת מודעא זו והיה זה ביום פלוני ולראיה ביד ראובן כתבנו וחתמנו עכ"ל המודעא ואחר זה נכנס ראובן לחופה ונכתב השטר כתובה עם כל התנאי' שרצה אחי הכלה ואמר בביטול כל מודעאי ובפסול עדיהן ונטל קנין ושבועה כמנהג עכשיו. ילמדנו רבינו אם חייב ראובן מכח שבועתו לקיים כל התנאים הכתובים בשטר כתובה הנוספים על מנהג המדינה או אינו חייב אלא על הנהוגים כאשר כתוב במודעא ושכרו כפול ומכופל מן השמים:
תשובה השואל הזה לא פירש מה הם התנאים שהכריחו לראובן לשעבד יותר על תנאים הנהוגים אם הוא שעבוד הגוף או שעבוד ממון כאשר הוא תנאי הירושה לקרב התועלת לאחד מהם וגם אנו אין צריכים לחקור על זה כי כוונת השואל הוא לדעת אם המודעא קיימת והביטול שעשה אחר כך בפסול העדים אם בטל או לאו עוד צריך לחקור על ענין השבועה שנשבע ומסר מודעא קודם על השבועה גם כן אם מועיל המודעא לבטל השבועה אם לאו:
ועל זה נשיב על ראשון ראשון כבר ידעת מה שכתב הרמב"ם ז"ל שאם מסר מודעא בבטול המודעא שהגט פסול וכתב הרב המגיד ז"ל שאף כי דין זה אינו מבואר בגמרא אבל דברים נראים הם לפי שאף על פי שביטל המודע' עדיין לא ביטל מודעת הביטול ומשמע שעל הכל יכול למסור מודעא ואין לו תקנה אלא כשיאמר מאמר כולל כל מה שקדם כמו שכתב שם הרמב"ם ז"ל אם כן מהו תקנת דבר זה שאמרו לו העדים אמור לפנינו שכל הדברים וכו' וטעם הרמב"ם ז"ל הוא כמו שכתב הרב המגיד כשאומר דבר כולל מכל מקום דבריו האחרונים כולל לבטל כל מה שמס' עכ"ל וכבר ידעת מה שכתב הרשב"א ז"ל וחולק עליו וז"ל ולי נראה שאם מסירת המודעא על ביטול המודע' מבטלת ביטול המודעא גם כי אמר לשון זה מה הועיל דילמא אף הוא מסר מודעא גם על ביטול כזה והאריך שם וכתב אלא שהראשונים עזי נפש הסכימו שביטול מודעא תועיל לכל מודעא שקדמה:
וכתב הרשב"א ז"ל ואני אומר לצאת ידי כל ספק שיבטל כל מודעא ויפסול עדיו ואם תאמר מה מועיל לגבי אסורה אם יעידו אני אומר כל שהוא פוסל עדיו אף הוא מבטל מודעא לגמרי וכן נהגו בארצותינו לפסול עדים והרב המגיד השיב קושית הרשב"א שהקשה על הרמב"ם ז"ל שאחר דבריו האחרונים אנו הולכים וכיון שהוא כולל כל מה שקדם כל מה שאמר נכלל בדבריו אחרונים והכל בטל:
וכתב ודע גם כן שאין דברים אלו אמורים אלא במי שאינו אנוס אבל האנוס כבר נתבאר שאינו מועיל ובנדון דידן מעידי העדים שהיה אנוס שהיה רוצה לדונו בערכאות המודעא קיימת והביטול בטל:
ועם מה שהביא הר"ן בפרק חזקת הבתים על דברי הרשב"א ז"ל דתקנת ביטולו מסירת מודעא לענין מכירה היא כפוסל עדי בטול ואני אומר שאם מסר מודעא אף על פיסול זה אכתי לא מהני שאף פיסול זה מחמת אונסו הוא שפוסל וכבר קדם ומסר מודעא עליו ולפיכך נראה לי דכל דידעינן באונסיה ומסר מודעא על המכר ועל כל הבטולים שיעשה ואף על פיסול עדים הרי המכר בטל ואין לו תקנה עכ"ל. וכן כתב נמקי יוסף בשמו הרי דבנדון דידן דפסל עדי ביטול וכל הביטולים נשארה המודעא קיימת ולית דין צריך בשש:
גם הריב"ש בתשובת תפ"ב הביא דברי הרמב"ם ז"ל שהם אמת ונכון ואחר כך דברי הרשב"א ז"ל וכתב אחר כך כפר פסל העדים שיעידו על מסירת מודעא ואם כן המודעא בטלה אם לא היתה בלשון כולל ואף אם הביטול לא היה בלשון כולל ואם המודעא היתה בלשון כולל אם הביטול היה כן המודעה בטלה אמנם אם המודעא היתה בלשון כולל שמוסר מודעא על כל ביטול והביטול אינו במאמר כולל שיכנס בכלליו ביטול כל מה שאמר קודם אז המודעא קיימת והביטול אינו מועיל וכל זה במי שלא ידענו שהוא אנוס אבל אם הוא אנוס חליצתו פסולה ואף על פי שביטל המודעא המודעא כאלו אינה כיון שבטלה מכל מקום האונס במקומו עכ"ל הנה בנדון דידן גם כן לשון מודעא כולל כל מה שיוכל לפרט בביטול והביטול הוא מעט מזער מהמודעא וכבר המודעא כללם ובטלם באופן שנשאר המודעא קיימת והביטול בטל:
ועתה צריך לחקור על ענין השבועה אם יכשל בשבועה או אם יועיל המודעא שפרט בפרטות על השבועה אם לאו:
ואומר שגם כן מועיל על ביטול השבועה שאף אם נאמר שמודעת השבועה אינו מועיל כי אם לגבי דידיה כדתנן הרוצה שלא יתקיימו נדריו של כל השנה עומד בראש השנה ואומר כל נדרים שאדור וכו' וכתב הטור שכל דברים אלו בין שבועה בין נדר שוים וכתב הר"ן ז"ל בשם התוספות דוקא בשבועות ונדרים שנשבע ונדר לעצמו אבל מי שהשביע חבירו או נדרו אין ביטול זה מועיל כלום שעל דעת חבירו נשבע ונודר וכמו שמבטלן תנאי לגמרי וכן כתב הרמב"ן ז"ל בתשובותיו ורבינו ירוחם נתיב ז' וי"ד וכן כתב הטור סימן תרי"ט בא"ח והנה בנדון דידן לכאורה נראה דכיון שנשבע על דעת המשביע נשבע ובטל המודעא עם כל זה נאמר דמודעת השבועה קיימת והשבועה בטלה מטעם שהוא כמו אנוס כמו שנבאר בס"ד ואגלה לך מה שכת' מהרי"ק בשורש קס"ז על ראובן שנשבע לאביו שלא ישא אשה בלי רשותו וקודם שנשבע מסר מודעא בפני עדים לבטל שבועתו באומרו שהיה ירא פן לא ירצה אביו ללכת בעבורו במקום פלוני אם ימאן מלישבע על דבר זה אין כח במודעא זו לבטל השבועה דלא חשיב' אונס כיון שאינו עושה לו דבר רע אם לא ישבע אלא שנמנע מלהטי' לו והאריך בזה עכ"ל. ראה בעיניך והבן כי לא נחשב אונס לבטל השבועה כי אם במניעת הטוב אבל בהבאת הרע כנדון דידן כי נזקק לנישואין ומעכב בידו לישא ולעשות מצוה והוא זקוק אליה לישא אותה שלא יתנו לה אחרת בעוד זקוק אליה הויא אונס ניכר והמודעא מתיש כח השבועה:
עוד סיוע לדברינו ממה שכתב ה"ר שמעון בר צמח זצ"ל שנשאל על אלקנה שנשא פנינה על חנה לפי שלא היו לו בנים וחנה תפסה כל נכסי בעלה והבריחתם ולא רצתה להחזירם עד שיגרש פנינה ויאסור אותה עליו עולמית מתוך אונס ממונו עשה כן ובדעתו לשוב אליה אחר שתחזיר לו חנה נכסיו והשיב שזה בכלל נדרי אונסים ופטור וכן בנדון דידן כשנשבע כשהיו מעכבין על ידו ומאיימין לו בערכאות והוכרח לישבע על התנאים הראשונים הנהוגים הוא מצטער והוא בא להוסיף ודאי לא כיון בשעת השבועה כי אם בנהוג והמודעא קיימת ודבריו אחרונים בטלים ונשאר ראובן פטור ומותר מכל הגזירות שחדשו עליו יותר על הנהוג ומה שנראה לע"ד כתבתי בלתי אריכות במקו' שאמרו לקצר. נאם הצעיר: משה גאלנטי
 
 
@שו"ת מהר"ם גלאנטי סימן עד
שאלה קהל אחד הסכימו להיות כולם לאגודה אחת לבא להתפלל לבית הכנסת שלהם וכתוב בהסכמה שנשבעו שבועה חמורה בשית' לדעת כל חכמי צרפת ואשכנז ותוגרמה ושלא לקבל התרה ולא התרה להתרה ובהמשך הזמן נתרבה המחלוקת ונעשו שתי כתות ונפרדו איש מעל אחיו והלכו להתפלל לבית הכנסת אחרת ועתה הכת הנשארת בבית הכנסת הישן מנגדים לכת האחרת בכח אותה ההסכמה וקוראים אותם עבריינים שעברו על אותה שבועה והכת האחרת אומרים שמעולם לא נשבעו ולא הוציאו שבועה מפיהם מי אמרינן נוגעים בעדותן עכ"ל השאלה. ילמדנו רבינו ושכרו כפול מן השמים:
תשובה רואה אני תשובה זו שאינה צריכה לפנים דמשום שחתמו שמעון ולוי ויהודה באותה הסכמה אין בחתימתן כלום שהרי לא הוציאו שום שבועה מפיהם ולא עוד אלא אפילו כתב בכתב ידו הריני נשבע שבועה לעשות דבר פלוני או שלא לעשות וחתם שמו על זה אין בכתיבתו וחתימתו כלום שהרי כתב הרמב"ם ז"ל סוף פרק ו' מהלכות נדרים מי שנשבע או נדר שלא ידבר עם חבירו הרי זה מותר לו לכתוב בכתב ולדבר עם אחר והוא שומע הענין שרוצה להשמיעו ובזה /וכזה/ הורו הגאונים ז"ל עכ"ל וכן הסכים בעל הטורים סוף סימן רכ"א:
ועל מה ששאלת אם החתומים באותה הסכמה אם נאמנים אלו על אלו לומר להם שהוציאו שבועה מפיהם אי הוו נוגעים בעדות אם לאו נראה לע"ד דהוו נוגעים בעדותם אע"ג דלא מצינו בשום דוכתא בגמרא די להוו נוגעים בעדות אלא אם כן איכא דררא דממונא מכל מקום מה שכתב הרשב"א ז"ל בתשובת שאלה סימן מ"ט כשהסכימו שלשה או ארבעה על ענין אחד ונשבעו איש אל אחיו ועשה כל אחד כעושה טובת הנאה לחבירו ואין מתירין אלא מרצון כולם וכן כתב מוהר"י קולון זלה"ה בשורש נ"ב וכיון דחשיב טובת הנאה מה שמתקשר עם חבירו במה שעושים נחת רוח זה לזה להיות לאגודה על הענין שהם חפצים אם כן כשכת אחת מתפרדת והאחרים מעידים עליו פשיטא דהוו נוגעים בעדות זאת ועוד דבנ"ד הוה מצינן למימר דאיכא דררא דממונא בזמן המסים והארנוניות שבהיותם יחד אינו מגיע כל כך לכל אחד ואחד מהפסדות רבות שמתרבה באותו זמן כמו שמגיע כשהם נפרדות אלא דלא צריכנא להאי טעמא ודברים פשוטים הם: הצעיר משה גאלנטי
 
 
@שו"ת מהר"ם גלאנטי סימן עה
שאלה ראובן נשא אל /את/ לאה בת שמעון והתנו ביניהם תנאים ובכלל התנאי' קבל ראובן הנז' עליו נזירות שמשון בכל תנאיו שלא לדור חוץ מהמדינה אשר דר בה חמיו שמעון הנז' כי אם ברשותו סך זמן וכעת נתחדש שראובן הנז' גירש את אשתו לאה הנז' ופרע לה סכי כתובתה על פי ב"ד ואחר זמן מה החזירה ראובן הנז' ונשארה פעם שנית וכתב לה עתה תנאים מחדש אשר נתרצו בהם שניהם יחד איש ואשתו וענין הנזירות הקודם לא כתב לה ולא הזכירו כלל ילמדנו רבינו אם כשנשאה פעם שנית נתבטל הנזירות הנז' אשר קבל מקדמת דנא אם לאו ושכרו כפול מן השמים:
תשובה דבר פשוט הוא ואין כאן מקום להאריך כי הדבר מובן מעצמו שכיון שגירשה גירושין גמורים נתבטלו כל התנאים שהיו ביניהם ואם אחר כך כשהחזירה לא חזרו לחדש מחדש התנאים הראשונים נתבטלו מעצמם ולא נשאר כי אם התנאים שהם תנאי ב"ד כנודע שתנאי ב"ד בין הוזכרו בין לא הוזכרו בין שנכתבו בין שלא נכתבו שרירים וקיימים הם כך הוא מוסכם בכל הפוסקים ותנאי זה שקבל נזירות לדור במקום חמיו כשגירש את בתו איבד זכותו אע"פ שהחזירה אחר כך שהדבר ידוע שלא חל עליו הנזירות אלא בעודו נשוי עם בתו וכיון שגירשה נתבטל התנאי של נזירות כיון שלא חזר להזכיר ולקבל הנזירות עתה מחדש ומה גם עתה כשהחזירה חזרו להתנות תנאים אחרים שניהם יחד איש ואשתו וענין הנזירות לא הזכירו כלל לא היא ולא אביה והיה לו לקבלו מחדש כדין הנזירות:
ואם לחשך אדם לומר הרי משנה שלמה שנינו בכתובות פ' הכותב הוציאה גיטה וכתובתה ומת הבעל אינה גובה אלא כתובה אחת שהמגרש את אשתו והחזירה על דעת כתובה ראשונה החזירה וכן פסק הרי"ף והרמב"ם ז"ל פי"ו מהלכו' אישות והרא"ש והטור ז"ל אם כן לכאורה נראה דחל עליו תנאי הנזירות כיון דקיימא לן על דעת כתובה ראשונה החזירה אין כאן מקום לטעות דלא דמי נדון דידן להתם דהתם לא נפרעה כתובתה ולא נקרעה וכשחזר לכונסה כיון שאין בידה אלא כתובה אחת וזמן הכתובה קדמה לזמן הגט ודאי אמרינן שסמך על כתובה ראשונה שכיון שעדיין לא נפרעה לא נמחל שעבודה אבל בנדון דידן שנפרעה כתובתה בפני ב"ד כפי מה שכתוב בשאלה וגם מסתמא נפרעה ואף אם לא נקרעה אינה יכולה לסמוך דעתה על אותה כתובה שכבר נמחל שעבודה והרי הוא כשטר שלוה בו ופרעו שאינו חוזר ולוה שכבר נמחל שעבודו ונעשה כחרס וכמו שכתב הרמב"ם ז"ל פרק י"ד מהלכות מלוה ולוה אם כן ודאי אבד זכותו בגרושיה:
זאת ועוד שהרי ראינו לענין מאתים זוז לבתולה כשמחזירה אחר גירושיה אין לה אלא מאה וכמו שכתבו הרי"ף והרמב"ם והרא"ש וזה הוא ק"ו ואם אבדה עצמה בגרושיה לענין מאתים זוז ואין לה אלא מנה כ"ש תנאים אחרים ואין לחוש אם הדברים מוכיחים שהיה כל זה דרך ערמה כדי לבטל הנזירות ולכן הושם לגרש את אשתו ולהחזירה אחר כך לבטל זכות חמיו דאין בזה מקום לבעל דין לחלוק שהרי מצינו דוגמת נדון דידן בגמרא בכתובות פרק האשה שנפלו. תניא ר' אבא אומר שאלתי את סומכוס הרוצה שימכור בנכסי אחיו כיצד יעשה אם כהן הוא יעשה סעודה ויפייס ואם ישראל הוא מגרשה בגט ומחזירה ופירוש שאין כח ליבם למכור נכסי אחיו אפילו היו לו אלף מנה כל נכסיו אחראין לכתובה והיא אינה נותנת לו רשות למכור מה יעשה כדי שיוכל למכור אם כהן הוא יעשה סעודה ויפייסנה במשתה שתתן לו רשות למכור העודף על כדי כתובתה ואם ישראל הוא יכול לגרשה ולתת לה כתובתה ומוכר השאר אם ירצה ואחר כך מחזירה ועתה חזרה דינה להיות ככל הנשים שאינו מעכבתו מלמכור אלא בעודה שם יבמה עליה לפי שאין היבם כותב לה כתובה ואין כתובתה אלא על נכסי בעלה הראשון ולכן יכולה לעכב בכולהו נכסי אבל אחר כך שמגרשה וכותב לה כתובה לא מצי מעכב ופיר' רש"י זלה"ה מגרשה בגט ואפילו רוצה להחזירה מיד איבדה כחה וזכותה בגירושיה אפילו דרך ערמה כל עוד שמגרש גרושין גמורים בפני בית דין הצדק הרי בגמרא ערוכה יהיב עצה ליפות כח הבעל שיכול למכור וכמו שפסק שם הרי"ף ז"ל והכי הלכתא ובנדון דידן גם כן אף אם נראה שהיה דרך ערמה לסלק כח הנזירות כיון שגירשה גרושין גמורים ופרעה לה כתובתה אין כאן לא נדר ולא איסר ונתבטל הנזירות מעצמו ויש לו רשות לדור במקום שדעתם חפץ ואין יכולים לעכב בידו זה נראה לעניות דעתי אם יראה בעיני רבותי: הצעיר משה גאלנטי
 
 
@שו"ת מהר"ם גלאנטי סימן עו
שאלה יורנו רבינו ראובן הקדיש ארבע מאות זוז מנכסיו והוא מתעסק בהם ופירש שהקרן יהיה לעיר פלונית לאחר מותו לת"ת וגם הריוח אך בעודנו חי יהיה הריוח לת"ת שבעירו והיה נותן הריוח לתלמידי עירו מדי שנה בשנה. אמנם בשעת נדרו לא היה בנו חפץ ללמוד תורה ועתה נכנסה בבנו רוח טהרה ורוצה לעשות תורתו אומנותו והחל לעשות והולך ומצליח ועתה ראובן אביו רוצה ליתן הריוח לבנו כדי שיצא ת"ח מי אמרינן כיון דהכל תלמוד תורה יכול לשנות אפילו לאחר שאינו בנו כל שכן בנו שהרי אף ממצוה למצוה יכול אדם לשנות צדקתו עד שלא באה לידי גבאי כפשט דשמעתא דערכין פ"ק ואפילו לדעת מקצת מפרשים שדחקו לפרש דלשנותה היינו ללוותה אבל לשנותה ממש למצוה אחרת אסור נראה דהכא מודה דמאיש לאיש לא הוי שינוי כיון דהכל תלמוד תורה וכל שכן לבנו דמצות למודו מוטלת עליו מסיני יותר מלימוד כל אדם מי אמרינן ודאי בנו קודם לכל אדם יורנו רבינו על הדין ועל האמת ושכרו כפול ומכופל מן השמים:
תשובה על ההיא שמעתא דערכין כבר פסק הרמב"ם ז"ל פרק שמיני שקודם שהגיע ליד הגבאי יכול לשנותו באחד /באחר/ אע"ג דהפריש ואמר סלע זו לצדקה אבל משהגיע ליד הגבאי אסור לשנותו עכ"ל:
ועתה נבאר הא דפרקא קמא דערכין אמר רב האומר סלע זו לצדקה מותר לשנותה בין לעצמו בין לאחר בין אמר הרי עליו /עלי/ בין אמר הרי זו ופרש"י ז"ל והתוספות דלשנותה היינו ללוותה ולאחר פרש"י ז"ל להלוותה לחבירו והרי"ף והרא"ש זלה"ה הביאו מימרא זו בפ"ק דמציעא וכתב והרא"ש /הרא"ש/ ז"ל שם דלדעת ר"ת שמתיר לשנות קופה לכל מה שירצה אפילו לדבר הרשות הא דאמר רב נחמן משמיה דרב משבאה ליד הגבאי אסור לשנותו ה"מ גבאי אבל צבור יכולים לשנות וגבאי נמי דוקא לדבר הרשות אבל לדבר מצוה מותר לשנותה והקשה שם כיון שמפרש משבאה ליד הגבאי אסור לשנותה היינו דבר הרשות אם כן עד שלא בא ליד הגבאי מותר אף לדבר הרשות וקשה הא אמרינן אי אפשר לחזור בו וי"ל דהכי קאמר עד שלא בא ליד הגבאי מותר לשנותה פירוש לחזור ולפרוע אבל לשנותה לדבר מצוה מותר אפילו בלא יפרענה עוד עכ"ל:
הא קמן דלדעת הרי"ף ז"ל והרא"ש ור"ת שלדבר מצוה מותר לשנותה אפילו בלא יפרענה עוד ולדעתי כי כך סובר הרמב"ם ז"ל כמו שכתב מותר לשנותה דאחר הוא מצוה אחרת ופירוש לשנותו לאיזו מצוה הוא בלי פרעון מצוה ראשונה כל עוד שלא באה ליד הגבאי: ובעל הטורים כתב מימרא דרב כי האי גוונא עד שלא בא ליד הגבאי יכול לשנותה ללוותו לצורכו ויפרע אחר תחתיו אבל יכול לשנותו מדבר שנידר אותה לצורכה לצורך מצוה אחרת אפילו לא יפרעו אחרת תחתיה כע"ל /עכ"ל/:
איברא שדברי הרמב"ם ז"ל סתומות ולא פירש כל הצורך במה שאמר אם רצה לשנותו באחר מותר מאי דעתיה דלא פירש מאי אחר וכבר ביארנו לעיל שפירוש אחר הוא מצוה אחרת: ונוכל לפרש עוד דמותר לשנותן דקאמר לא ללוותן ולא להלוותן אלא להחליף סלע זה של צדקה שהו' נוטל סלע זה ומניח אחר תחתיו ומאי דנפקא מינה הוא דאעפ"י ששניהם שוין בדמים שמטבע של סלע זה של צדקה צריך לו יותר כגון שהוא צריך לנותנו לבני מקום שהוא יוצא שם יותר בריוח מחבירו ופירוש זה הוא דקדוק נאה ליישב לשון הרמב"ם ז"ל אלא שמימרא דרב בין לעצמו בין לאחר אינו מתיישב יפה. הנה ביארנו מימרא דרב לדעת כל הפוסקים וכולם מודים שקודם שיגיע ליד הגבאי למצוה אחרת מותר אפילו מקדושה חמורה לקדושה קלה כגון מתלמוד תורה לבית הכנסת ושאר מילי כל שכן מתלמוד תורה לתלמוד תורה וכל שכן לבנו דעניי ביתו קודמין לעניי עירו ובודאי שמחמת שבנו לא היה רוצה ללמוד תורה נדר לתלמוד תורה אחרת אבל צדקה שנכנס בו רוח טהרה וקבל ללמוד ולהיות תמיד שקוע בלימוד ודאי הוא קודם לכל אדם וכל שכן שרוצ' לקבוע לימודו פה בארץ ישראל שהוא עניי עירך לכל העיירות שבחו"ל וכן תניא בספרי אחיך זה אחיך מאביך כו' באחד שעריך אנשי עירך קודם לאנשי עיר אחרת יושבי ארץ ישראל קודמין ליושבי חוצה לארץ ויושבי חוצה לארץ מנלן אשר ה' אלהיך נותן לך לדעת כל מקום ופסקה זמנו להאי ברייתא למעשה וכ"כ המרדכי בפ"ק דב"ב:
הנה לפנינו כמה וכמה יתרונות לחזור הריוח לבנו אם יעסוק בתורה הוא ובנו מתלמוד תורה לתלמוד תורה ובארץ ישראל קובע לימודו מעתה פטור ומותר אך בזאת אם ח"ו יתחרט ולא ילמוד חזר הנדר למקומו ונעשה מצוה אחרת אם הנודר יתחרט מההיא מה שנראה לעניות דעתי כתבתי. הצעיר: משה גאלנטי
 
 
@שו"ת מהר"ם גלאנטי סימן עז
שאלה ראובן ושמעון שהיו שותפין ב'פאטוריאש מהרב' בני אדם והיו חולקים בכל מה שהיו מרויחין ב'פאטוריאש הבאות לכל אחד מהם ופעם א' שלחו לשמעון אבנים טובות למכור ולא הודיע את שותפו ולקח אותם והחביאן בחור א' שבכותל החוגארה ולא שם אותם בארגז כדרך שמור האבנים טובות ונגנבו משם ותבע את ראובן שכמו שהם שותפין בדבר ריוח כך הם שותפים בהפסד וראובן השיב שאינו יודע מזה כלום ועוד שלפי דבריו פשע בהם שלא שמרן כדרך השומרים יורנו רבינו הדין עם מי ושכרו כפול ומכופל מן השמים:
תשובה לית דין צריך בשש כי מלתא דפשיטא היא שכתב הרמב"ם ז"ל בהלכות שותפין כל שותף שעשה דבר שלא מדעת חברו שלא הודיעו חייב לשלם לבדו ואין שותפו חייב באותו הפסד אבל אם עבר ועשה שלא מדעת חבירו ואחר כך הודיעו ואמר לו עשיתי כך וכך והסכים למעשיו הרי זה פטור וההפסד יהיה בין שניהם ואין צריך קנין אלא בדברים בלבד עכ"ל. והנה בנדון דידן שמעון לא הודיעו כשקבל האבנים טובות אינו חייב באחריותם:
איברא שאם התנו מתחילה שכל אחד יוכל לקבל בלי הודעת חבירו אז נכנס בהפסד גם הוא ואם יש הכחשה ביניהם שראובן טוען שלא התנו מעיקרו ושמעון טוען שהתנו והיה לו רשות לקבלם מה ששורת הדין מחייב הוא שאם בא להוציא מראובן חלק ההפסד ישבע ראובן שלא התנה ושלא ידע והסכים או יביא שמעון עדים ויטול ואם שמעון יש תחת ידו ורשותו כנגד שווי המרגליות ישבע שבועת השותפין בנקיטת חפץ ויפרע מתחת ידו שכך כתב הרמב"ם ז"ל בפי' אין השותף מן הנשבעים ונוטלים כדי שישבע ויטול מה שביד חבירו אלא נשבע ונפטר או נוטל מדבר שהוא בידו וכתב והזהר בדין זה שכבר טעו בו בעלי הוראה שהרי אפילו שינה מדעת שותפו לקנות חטים וקנה שעורים אם פחתו פחתו לו ואם הותירו הותירו לו: הרי לך מצד זה החלוקה ברור לפנינו אבל על הצד האחר שהניחו בחור אחד בכותל שעשה פשיטא שפשע ולא שייך לומר אם יש תחת ידו שזה פשיעה גמורה היא ואם פשע השותף הוא לבדו חייב בהפסד ואם יקשה המעיין איך נפרע ממה שתחת ידו אם הוא של שותפות הרי כתב הרמב"ם בפ' חמישי דבר הידוע לשני השותפין אעפ"י שהוא ברשות אחד מהם אינו יוצא מחזקתו של שני כל ימי השותפות אלא הרי הוא בחזקת שניהם עד שיביא האחר ראיה:
תשובת זה הענין הוא מה שאמר שיטול ממה שתחת ידו הוא דלא מצי למטען לא היו דברים מעולם או החזרתיו לך כגון שבאו העדים שראו איזה דבר תחת ידו וידמו שזה משניהם וזה דקדק הרמב"ם ז"ל דבר הידוע לשני השותפין באופן שביארנו כל שכן בפשיעה גדולה לשום מרגליות בחורים אם לא במקום שנוהגים לשומרם או כפי סברת הגאונים והרמב"ם ז"ל וז"ל אין הקרקע מאבדת אותו במהרה כגון לשונו' של זהב ואבנים טובות ומרגליות שאין להם שמירה אלא בקרקע ולזה דעתי נוטה. וכן פסקו כל הפוסקים זולת הר' יהודה ברצלוני שחידש שלא נאמר זה אלא בשעה שגנבים מצויין שמחפשין אחריהם אבל במקום דליכא כל הני אין צריך לכסותן בקרקע אלא מניחם במקום שמניח מעותיו דלא עדיף מדידיה ועל זה סמכו קדמוננו וכן כתב הרא"ש ז"ל והטור שראוי לסמוך על קבלתו והרמב"ן ז"ל כתב על הר' יהודה ברצלוני אם קבלה נקבל בסבר פנים יפות והביא ראיה מהירושלמי האידנא דשכיחי גשושאי טפוחאי פרומאי אין להם שמירה וכו' אלמא הכל לפי הזמן ובנדון דידן הגם כי נקטינן כר' יהודה ברצלוני והפוסקים שבאו אחריו כדאמרינן שהוא שלא יטמינם בקרקע אבל יטמינם בארגז במקומו' שיטמין זהב וכסף וכל שלא עשה כן הרי הוא פושע ואם באולי יטעה האומר שכבר טמנם בכותל והכותל הוא כמו הטמנת הקרקע שכך כתבו הפוסקים לא יטעה בזה הטועה שצריך בכותל בטפח גובה העליון הסמוך לקורה או בטפח תחתון סמוך לקרקע ולא בשאר חלקי הכותל כל שכן באמצע אפילו נעל כראוי אפילו זה הרי זה פושע וחייב לעולם:
נמצינו למדין ששמעון פשע לשום בחורין המרגליות איברא שאם כטענה הראשונ' שלא ידע ולא קבל עליו מידי הרי לך משני טענות הללו אמתיות שחייב הוא לבדו באחריותם ואין לשותפו שום חיוב כלל הנרא' לעניות דעתי כתבתי. הצעיר: משה גאלנטי
 
 
@שו"ת מהר"ם גלאנטי סימן עח
שאלה ראובן שהיה לו פ'אטור ושלח לו סחורות ובכללם שלח לו שלש טאבלש וג'אמילוטיש והוצרך ה'פאטור לבא לצפת תוב"ב והניח השלשה טאבלאש ביד שמעון ובא ראובן לצפת ומצא ה'פאטור בצפת ושאל ממנו חשבון ובכלל החשבון שנתן לו אמר שהשלשה טאבלאש הניח אותם בחליף ביד שמעון והודה כן בפני בית דין ועתה אם יאמר שמעון שרוצה לעכב הטאבלאש לפי שה'פאתור חייב לו מעות וראובן יטעון כבר הוא מפורסם שלוי זה הוא פאטור שלו ושבכל מין יש לו חותם ידוע שניכר שהם שלו ושאין מן הדין שיעכב הטאבלאש שלו בשביל חוב ה'פאטור יורנו הדין ושכרו כפול מן השמים:
תשובה מקום שאמרו לקצר אין ראוי להאריך דבר פשוט הוא שה'פאטוריש והסרסורים הם שלוחים אלא שנוטלים שכר שליחותם כמו שכתב הרמב"ם ז"ל בהלכות שלוחין במקום המשלח ואם כן איך יעלה בדעת שמעון לשלוח יד בממון המשלח אחר שהוא אינו חייב כלום והם פקדון אצלו:
ועתה אפרש גרסינן פרק איזהו נשך אמר ליה רבא לרב יוסף הני זוזי דיתמי היכי עבדינן להו א"ל מותבינן בבי דינא ואכלי זוזא זוזא א"ל והא קא כליא קרנא א"ל מר היכי עביד א"ל כד גברא אית דהבא פריכא ונקטינן דהבא פריכא מניה אבל דבר מסויים לא דילמא פקדון נינהו ואתי מריה ויהיב סימני' ושקיל ע"כ: והביאו הרמב"ם ז"ל פי"א מה' נחלות לפסק הלכה יקח משכון של יתומים זהב סגור שאין בו סימן ופסק הר"ן ז"ל בתשובה מהאי וקאמר דאיכא פריכא על ראובן שהפקיר פקדון ביד שמעון ובא לוי ותפשו מיד שמעון בשביל החוב ששמעון חייב לו וראובן אומר מה לך אצל ממוני ושמעון מודה שהפקדון הוא של ראובן פסק שלוי חייב להחזיר הפקדון ליד ראובן וכן פסק ריב"א וליכא למימר כיון ששמעון חייב באחריותו והרי פשע שהיה לו להזהר שלוי לא היה תופסו יכול לומר לוי של שמעון אני תופס דהא קימא לן גנב ופרע בחובו לא עשו בו תקנה לשוק וצריך להחזיר לשלם בחנם כל שכן הכא שנדבק בו בעל כרחו שצריך להחזיר בחנם אם כן בנדון דידן צריך שיחזיר הפקדון ה'פאטור לבעליו, וה' יצילנו משגיאות אמן. נאם הצעיר: משה גאלנטי
 
 
@שו"ת מהר"ם גלאנטי סימן עט
שאלה ראובן קנה קצת בגדים משמעון ולא היה בידו כי אם בגד אחד ועל אותו הבגד נתחייב לתת אחרים כמוהו כדמותו בצלמו בגוון וב'פיניזא ושיהיה עב כמוהו ונגמר המקח שלהם אחר כך נתן לו בגד ב' כמו הראשון ובגד שלישי ונתרצה ושלחם לדמשק ביד לוי שהוא פאטור שלו למוכרם ומכר הראשון ונשאר השני וכשבא לקבל השני' אחרים לא היה בידו הבגד הראשון או שני כדי לדמותן אם הב' כמוהו ואמר ראובן הקונה כמדומה לי שבגדים הללו אינם כמו הראשון והשיב שמעון אלו יפים מהראשונים והיה אומר לו אם אין אתה מרוצה אני אתן לך אחרים וכשראה ראובן שעבר הזמן שהתנו לקחם ושלחם לדמשק ונתעכבו שם עד שהלך ראובן וראה בעיניו ההפרש גדול שיש בין הראשון או השני ולפי שלא להרבות הוצאה חתך אמה אחת מבגד השני כדי לדמותן ולהשוותן שיראו התגרים ההפרש שיש ביניהם ילמדנו רבינו מה דינו בכל זה על כל הצדדים ופרטים דשייך בענין זה ושכרו כפול מן השמים:
תשובה לעולם חייב שמעון לקיים תנאו ולהשלים עמו שיהיו שווים כמו הא' והשני ואף על פי שהשני משובח קצת מהראשון לפי דברי שמעון שאומר שהשני משובח מהראשון וראובן מכחישו אלו היה בדבר שמעון שהוא משובח יותר אחר שמסרו כדרך הראשון יש לו דין הראשון וצריך שיהיו הג' אחרונים כמוהו שכך דרכם של תגרים אם מה שנתן באחרונ' הוא משובח מהראשון או כמוהו נוטלו אבל גרוע הרבה לא מזער אינו מקבלו ואם קבל ראובן השלשה בגדים על סמך הראשון קבלם או השני כמוהו ופה צפת לא היה בידו הבגד השני לדמותן וכשראה ההפרש קובל כנגדו ולא שייך בסגנון זה זמן דין כדי שיראה לתגר ואחר שעבר כל זמן זה אינו חייב חלילה שזהו נידון כמו מקח טעות והוי כמו מוכר חטים שחמתית ונמצאת לבנה לבנה ונמצאת שחמתית הוא מקח טעות כמו שכ' הרמב"ם ז"ל פי"ז מהלכות מכירה ונתן טעם שם לפי שאין זה המין שאמר לו למכור כן הוי בנדון דידן אחר שהתנו שיהיו הבגדים כולם כמו הראשון בגוון בצמר בעביו' ובכל שאר דברים לפי מנהג התגרים שיאמרו שיש הפרש בהם וזה גם כן אחר שהגוון אינו שווה וכן נמי בשאר דברים הוי כמו שחמתית לעד וכפי דין זה בטל המקח מעיקרו אבל אם נידון סגנון זה כמו חטים יפות ונמצאו רעות לוקח יכול לחזור בו ולא המוכר כמו שכתב הרמב"ם ז"ל שם וכתב הרב המגיד אעפ"י שאין אונאת שתות אלו לאלו בדמי המקח אפילו הכי המוכר יכול לחזור מפני שהטעהו והרי זה כשינוי חפץ לחפץ שאם רצה המתאונה /המתאנה/ לחזור בו ולבטל מקחו רשאי אבל לא המוכר לפי שאינו שינוי חפץ לגמרי עכ"ל:
אם כן נמצינו למדין בין שיהיה נידון כמו שחמתית ולבנה כיון שיש הפרש בגוון בין שיהיה נידון כדין יפות ונמצאו רעות יכול הלוקח לחזור אם ירצה להשלים ההפרש בין זה לזה כפי ראות אנשים בקיאים אם כן נדון זה הוא כמו מקח טעות ולעולם חוזר ולא דין אונאה צא ולמד אפילו בדין אונאה שהוא זמן כדי שיראה לתגר הוא דוקא ללוקח שהמקח בידו ויכול להראותו אבל המוכר אם נתאנה חוזר באונאה לעולם כמו שכתב הרמב"ם ז"ל פרק י"ב עד זמן שיראה כמותו בשוק והנה בנדון דידן לא היה ביד ראובן הבגד הראשון או השני כדי לדמות הג' אחרונים שאם היה בידו כדי לדמותן ושתק ולא תבע היינו אומרים לו כיון שראית ושתקת ודאי מחלת והראיה כיון שהלך לדמשק וראה הבגד השני ההפרש שיש מן השני לשלשת' אז בא וקבל לפני בית דין וודאי לא מחל:
איברא שצריך ראובן להביא ראיה ברורה בעדים שאמה של בגד היא מהבגד עצמו של שמעון ושהבגד כולו שוה כמוהו ושיראו ויכירו סימן שעושה שמעון בבגדיו היא היא ומשם חתכו או שם יחתכו אמה במקום הסימן וישלחו פה להוציא הספק ואם לא יש פה כי אם הפרש בגד אחד והשנים שם בדמשק לא יחוייב כי אם ההפרש שבבגד הא' אך שם יעשו מעשה ב"ד ויראה השנים האחרים אם הם כמוהו אם לאו שלא להרבות בהוצאה להביאם פה ואם אמר יאמר שמעון ויטעון אחר שיראו שנחתך מהבגד שיש בו הסימן שעושה שמעון מי יודע אם ה'פאטור קנה איזה בגד מבגדי שמעון ששולח שם ביד אחרים והם גרועים ממה שמכרתי לך ואתה בא לרמות אותי בדברים אפילו הכי אין דבריו כלום:
ולכאורה נראה שהוא נידון כדין שומר שמסר לשומ' שיכול בעל החפץ לומר לו אתה נאמן עלי להשביעני וזה אינו נאמן עלי ואפילו אם ידוע לכל שהשני אדם טוב ונאמן וכשר יותר מהראשון לא דמיא דהתם נאבד החפץ לגמרי ותובע בעל החפץ מהשומר ושומר ראשון לשני אז יכול לומר לו אתה נאמן ואין האחר נאמן עלי אבל בנדון זה הבגד מצוי ביד שומר השני בסימן מובהק ואין ראוי לחוש שמא קנה בגדים אחרים משמעון או מאחרים בסימן זה וכל שכן שראובן בעצמו מכיר השלשה בגדי' גרועים בטביעות עינא דהא הם השלשה שקנה האחרון ואם יטעון שמעון שאמת שהם גרועים מהשני אבל הם שוים כראשון שעליו נגמר המקח והשני אמת שהיה משובח יותר מהחיוב אם הראשון הוא בעין ידמו וישאו זה עם זה ואם אינה בעין ישבע שמעון שבועת היסת שאלו השלשה הם כמו הראשון בכל בגוון ובעביות ובצמר ויפטר מתביעת ראובן ואם אינו יכול להשבע שאין בדעתו כל כך היכר ישבע ראובן הקונה שאלו השלש' בגדים הם הם מה שקנה ממין שמעון ושהחתיכת בגד הוא אח' השני כמו הראשון של ערך וכדרך הראשון נטלין ושיבחינו הסוחרים מה שיש בין זה לזה ויפרע לו מה שיש בין זה לזה אם ירצה או יתן לו בגדים אחרים כמוהו זהו מה שנראה לעד על הדין ועל האמת ולראיה חתמתי שמי: הצעיר משה גאלנטי
 
 
@שו"ת מהר"ם גלאנטי סימן פ
שאלה בזמננו זה קרה מקרה מיבמה אחת שנפלה זקוקה ליבם זה שנתים ימים ואש מתלקחת היה בוער כאש בהם בכל יום מכמה טענות ומריבות שהיו לקרובי היבם עם קרובי היבמה שהיבם היה אומר שהיה רוצה ליבם ולא הוה אסתייעא מלתא ויהי היום יעצוהו לקרובי היבמה שילמדוה שתלכי לבית הכנסת במקום מושב היבם בשעת קריאת ספר תורה ותרוק בפני היבם וכן היה נכנסה ביום שני בשעת קריאת התורה ועמדה בפני היבם וירקה בפניו שלש פעמים ובכל פעם רוק הנראה כדין בפני כל הקהל ובכל פעם היתה אומרת זהו היבם שרוצה ליבמי איני רוצה בך איני רוצה בך ורקקה עד שלשה פעמים כפי מה שהעידו שלשה מהקהל שעבר בפניהם ועשו מעשה בית דין ככתוב אצלם:
ועתה שואלים מה דינה של יבמה זו אם אסורה ליבם וחולצת ויש כח ברקיקה זו לאוסרה ליבם וצריך לחלוץ ואם תימצי לומר שתחלוץ ראוי לדעת אם יכולים בית דין לכוף ולאנוס ליבם שתחלוץ אם לאו. עוד ראוי לדעת כי הם שני אחים אם מספיק בחליצת הגדול שרקקה בפניו או כמו שחליצה פסולה פסלתו על כל האחים גם כן צריך לחזר על כל האחים כל זה צריך לבאר ביאור רחב ועת לקצר ועת להאריך יבא תשובת האדון ושכרו כפול מן השמים:
תשובה כבר קדמונו רבנן אנשי שם בעלי הוראות אירע בזמנם מעשה כזה הלא הוא החכם השלם כמוה"ר יוסף ן' לב בתשובותיו והנה השאלה והתשובה לפניך ואין צריך להביאה פה ולא יהיה כוונתנו פה להאריך בדברים לומר זה אומר בכה וזה אומר בכה ולהאריך התשובה אלא כוונתנו יהיה בקוצר בכל מה שנוגע לעיקר הדין בנדון דידן:
איתא בגמרא פרק מ"ח שלחו ליה לאבוה דשמואל יבמה שרקקה תחלוץ מכלל דאיפסלא לאחרון כו' ושקלי וטרו שם ואסיק' שם רקקה שלא חלצה שלא קראה אליבא דרבי עקיבא דהלכתא כותיה דהויא חליצה פסולה וכמו שפסק הרמב"ם ז"ל פ"ד רקקה בלבד שלא חלצה חליצה פסולה ולא נשים עצמנו לחזור אם יראה מלשונו שהוא דאורייתא כמו שהביא הפסוק ככה יעשה לאיש או דרבנן כי הרב המגיד ז"ל כבר תפסו בזה ומכריח שהוא גזרה דרבנן משום דנפיק מניה חורבא וכן נראין הדברים מסוגית הגמרא והרב המגיד ז"ל כתב שצריך עיון והיינו יכולים ליישב דברים אלו וכמו שכתב מהר"ר יוסף ן' לב ז"ל ותירוצים אחרים אלא שאין לנו עסק בזה להאריך וכשיט' שהוא סובר שהוא מדרבנן קיימינן כל שכן אם הוא סובר שהוא מדאורייתא ומה דאית לן לטעוני ולעיוני אי בעיא כונה מתרווייהו או בחד מנייהו סגי או לא בעינן כלל דהא כתב הרמב"ם ז"ל נתכוונה היא ולא הוא או נתכוון הוא ולא היא חליצה פסולה וכן לשון הטורים נתכוון הוא ולא היא או היא ולא הוא לא הותרה ומיהו חליצה היא לפוסלו על האחין וכן אם רקקה לפני היבם בפני בית דין אסורה להתייבם עכ"ל: גם כן נמוקי יוסף כתב שבכוונת אחד מהם פסלה לאחין וכן כתב רבינו ירוחם ואם אחד מהם לא כיוון פסולה החליצה והגם כי נמוקי יוסף ורבינו ירוחם נראה מדבריהם דאיירי בחליצת מנעל ענין הכוונה כבר הוכחנו דבין רקקה בין חלצה כל אחד משניהם נקראת חליצה פסולה ופוסלת והנה בסגנון דידן היא כיוונה לרוק בפניו ולומר לו אי אפשי בך ודאי נפסלה על כל האחין ואסורה להתייבם:
איברא דמלשון הרא"ש ז"ל בפרק מצות חליצה נראה מדבריו דפליגי אדידן וצריכין אנו להביא לשונו ולדקדק בו ביאור רחב לבא להוציא מכלל דבריו שבנדון דידן יודה שחליצה פסולה מהטעם שנבאר בס"ד לקמן:
כתב הרא"ש ז"ל בפסקיו וז"ל שלחה ליה לאבוה דשמואל יבמה שרקקה תחלוץ אמאי הדחיקו הנך אמוראי לקמן להטעות ר' חייא ואביי ורב פפא דאמרו ליה חלוץ לה ובכך אתה כונס ואחר כך כופהו לחלוץ חליצה מעלי' וכן אביי ורב פפא דאמרו ליה חלוץ לה על מנת שתתן לך מאתים זוז כיון שעמדו היבם והיבמה לפניהם יאמרו לה שתרוק בפניו ונפסלה לו ואחר כך יכפוהו לחלוץ ואי לית להנהו אמוראי הא דשלחו לאבוה דשמואל אם כן לאו הלכתא היא והרי הביאה לפסוק הלכה ונראה לי דשפיר אית להו להנהו אמוראי והא דלא אמרו לרוק בפנינו משום דלא מהניא דרקיקה הביא לפסול כדאמרינן לעיל יבמה שגדלה בין האחין מותרת להנשא לאחד מהם ואין חוששין שמא חלצה סנדל לאחד מהם ופריך טעמא דלא חזינא הא חזינא חיישינן שמא כיוונה והא תניא בין נתכוון הוא ולא נתכוונה היא בין נתכוונה היא ולא נתכוון הוא חליצתה פסולה עד שיתכוונו שניהם ומסיק דכי חזינא חיישינן שמא כיוונו אלמא אף חליצת סנדל לא מהניא לפסול כלל כוונת כל שכן רקיקה והגם עובדי דלקמן דידעי ביה שלא היה רוצה לחלוץ רקיקה לא פסלה כי ידוע שלא כיוון עכ"ל:
הנה לפי סברת הרא"ש ז"ל כולי האי רקיקה אינה פוסלת ומותרת להתייבם אבל הראיה שמביא הרא"ש משום הנהו עובדי דאביי ורבא שהיו מטעין ליבם ואמרו לה שתרוק בפניו ונפסלה במחילה מכבודו אין זה ראיה שיותר היה ראוי להם לטעותו ושיעשה גוף החליצה כתיקנ' יותר מלתת עצה שתרוק בפניו ולעבור סדר המצוה להיות כתיקנה או להפך ולמה להם לתת עצה רעה כזו שתרוק מפי שני גדולי עולם אם כן אין ראיה מהנהו עובדי על כל זה אין להרהר אחר משמעות דבריו שודאי כך נראה לדעתו שאינה פוסלת הרקיקה להתייבם כל עוד שאינם מכוונים ואם לאו דמסתפינא הוה אמרי בנדון דידן דהוה רקיקה שלשה זמני ורקיקה קדמאה ודאי היא כיוונה והוא לא כיוון אבל אחר שלא קם ממקומו והלך לו ועמד שם וחזרה ורקקה ובכל פעם הוה קאמרה אי אפשי בך דילמא גם כן נתרצ' ומאס בה אחר שהעיזה פניה ותאמר לו אי אפשי בך כההיא שגדלה בין האחין אם ראינו שחלצה חיישינן שמא כיוונו וכן גם כן בנדון דידן היבם בשעה שהיא רוקקת הוא בשב ואל תעשה בלי שום פעולה אלא עומד ומקבל הרוק בשב ואל תעשה ומי יאמר לנו שבפעם שנית ושלישית שגם כן כיוון להסירו ולהוליכו ממנו דאי לאו הכי למה לא עמד בו והלך לו ודאי יש לחוש אפילו לדברי הרא"ש ז"ל בנדון דידן כמו שאמרנו וביארנו:
נמצינו למדין דבנדון דידן ליכא מאן דאמר שהיא ראויה לייבם אלא חולצ' עתה אחר שהוכחנו דאי כוונה לייבם וחולצת ראוי לדעת אם יש כח לב"ד לכוף ליבם אם לאו:
ואומר דבר זה הוא מחלוקת גם כן בין הפוסקי' ומי ישים ראשו בין שני הרים הגבוהים ביין הרשב"א והריטב"א כמו שנבאר לקמן לשונם וקודם שאשימה ידי עליהם אחקור על דברי הרא"ש ז"ל שהביאונו לעיל מה דעתו בכך ובודאי כפי הנראה לדיוק לשונו נראה שיכולים בית דין לכופו ממה שכתב בדין הרקיקה הקשה למה ליה לרבי חייא ואביי בהנהו עובדי דאמרו ליה חלוץ ובכך אתה כונסה או חלוץ על מנת שאתן לך מאתים זוז יאמרו לה שתרוק בפניו ונפסלה לו ואחר כך יכפוהו לחלוץ עכ"ל דוק בדבריו שאם היה עולה בדין הרקיקה נראה שהיו יכולים לכופו שכך כתב יכפוהו לחלוץ. והנה נראה מדבריו שיכולים לכוף מדינא לדעת הפוסלים לייבם ותחלוץ על כרחו והריטב"א כתב שאין כופין אלא באותן שכופין להוציא בגט כדמשמע פרק מצות חליצה שהשווה גט לחליצה בענין זה אבל הרמב"ם ז"ל בפרק שני כתב יבמה הראויה להתייבם ולא רצתה דינה כדין מורדת עם בעלה וכופין אותו לחלוץ עכ"ל:
ולדעתי אין ראיה מהרמב"ם שהוא הולך לשיטתו כדין המורדת שכתב בהלכות אישות שכופין הבעל לגרש כדין מורד' וכל שכן ליבמה שכופין לחלוץ אבל כל הפוסקים חולקים עליו שאין כופין במורדת ולכן אין ראיה מהרמב"ם ז"ל דלא קימא לן בזה כותיה דאזיל לשיטתיה דכופין כדין מורדת אבל ממה שכתב הרשב"א ז"ל על דין זה בעצמו מצאתי און לי וז"ל שאלה העושה מאמר ביבמתו וחזרו /וחזרה/ וקבלה מאמ' מאחיו ואסרה עצמה או שרקקה וקיימא לן דנאסרה איבמה מי דיינינן לה כמורדת כמי שנדרה הנאה מיבמתו /מיבמתה/ אחר מיתת בעלה:
תשובה כל כי האי גוונא לא מצינו שכותבים אגרת מרד אלא דאמרינן שתחזור בה ותתייבם לו אבל זו שנאסרה על האחין כולם למה כותבין עליה והא אי אפשר להתייבם לו מעתה ותדע שאין לך ערמת לאסור על בעלה יותר מן הממאנת ואפילו הכי אין דנין אותה כמורדת שהרי לא הפסידה בלאותיה והאריך שם:
הרי בפירוש שברקקהאין לה דין מורדת וכיון שאין לה דין מורדת ואינה יכולה להתייבם כופין אותו לחלוץ לה וכן עלה בהסכמת כולנו זהו הנלע"ד ולראיה חתמתי שמי הצעיר: משה גאלנטי
 
 
@שו"ת מהר"ם גלאנטי סימן פא
שאלה ילמדנו רבינו ומורנו יעקב נכנס ערב קבלן לכתובת בנו שאם ח"ו יבא לידי גרושין או מיתה ואין בנכסים כדי כתובתה ישלים חמיה סך כתובתה ובהמשך הזמן עקר יעקב הערב דירתו מהעיר ונשאר הבן ואשתו פה והתחילו לשאת ולתת במשא ובמתן בעסק הצמר והיתה היא נושאת ונותנת בתוך הבית והיתה יוצאה ערבני קבלנית בכל מקח שהיה בעלה קונה בהקפה עד שכמעט ירדה כל כתובתה לטמיון כדי לפרוע לבעלי חובותיה ולא נשאר מכתובתה כי אם מעט מזער מקצת מלבושיה וכליה וכשידע חמיה שהיא יצאה ערבנית חרה לו עד מות באומרו אם אני נכנסתי ערב הוא על סמך שיהיו תכשיטיה קיימים שאם לא היתה יוצאת ערבנית לא היו הבעלי חובות באות ליטול ממנה כלום ואת הפסדת על עצמך מה דינו של נדון זה ושכרו כפול מן השמים:
תשובה שאלה זו אינה צריכה עיון רב ומילתא דפשיטא היא כביעתא בכותחא דכיון שהיא נשאה ונתנה בנכסים ויוצאת ערבנית לבעלי חובות איהי דאפסידת עצמה בידים ובודאי שעל סמך זה יצא חמיה ערב דהוי נדון זה כאומר לחבירו היה ערב לי בסך מעות ואתן משכונות ליד המלוה לבטחון הערבנות וכן עשה אם המלוה אבד המשכונות אז יצא הערב מערבנותו לפי שיאמר לו לא הכנסתי ערב אלא לבטחון המשכונות. כי האי גוונא בנדון דידן בעל האשה הוא הלוה שהכתובה היא כשטר חוב והאשה היא המלוה לזמן כשתב' הכתובה לידי גביה וחמיה ערב החוב והנה בידה המשכונות של לוה והיא בזבזה ואבדם בידים בהיותה ערבנית בעד חובות בעלה שאם לא היתה ערבנית לא היה להם לבעלי חובות לשלוח יד בנכסי כתובתה דהיא היא אפסידת עצמה ואין כח לשום בעל חוב ליטול שום דבר מנכסיה שהביאה עמה ולא גם כן במה שנתנה לה בעלה במתנה כשנשאה. ואעפ"י שאם לא היתה ערבנית אם הבעל היה נוטלם ופרע חובותיו מנכסים בלי דעתה מה שעשה עשוי בדיעבד כמו שפסק הרמב"ם ז"ל בפרק כ"ט בעל שמכר מטלטלין של נכסי צאן ברזל או מטלטלין שנתנו לה משלו אעפ"י שאינו רשאי אם עבר ומכר או נתן קנו הלקוחות כדאיתא בהרב המגיד ז"ל ודקדק שאמרו אין אדם רשאי ולא אמרו בעל שמכ' בלי רשות אשתו לא עשה כלום. הגם כי הרשב"א ז"ל כתב על הרמב"ם ז"ל לא נראו לי דבריו וסובר דאפילו בדיעבד דאם מכר ונתן לא עשה כלום והאשה יכולה להוציאה מיד הלוק' ואף על גב דנהגו כהרמב"ם ז"ל דאם מכר הבעל אינו יכול להוציאה עם כל זה בנדון דידן אין כח לשום בעל חוב ליטול שום דבר משלה ולזכות בדין. ואם תימצי לומר כיון שהבעל אם נטלם ומכרם מה שעשה עשוי ולא ברשיעי עסקינן כיון דלכתחלה אינו יכול כל שכן וכל שכן שבכתובות כותבים שבועה חמורה בלי רצונה וחפצה וכיון שמרצונה ומדעתה נשאה ונתנה ונכנסה ערבנית קבלנית בעד בעלה ועשתה באופן שבעלי חובות של בעלה זכו בדינ' ליטול את שלה ומה שהיו מונחים לבטחון הערבות של חמיה ודאי נפטר מערבנותו:
איברא דבעי לן לאפלוגי בהני נכסי דידה כשנשאת במה הוו קיימין אי במקרקעי אי במטלטלי אי בזוזי ואף על גב שהשואל לא ביאר שאלתו חזייא לן מדינא למיסק קמיה כל פרטי הדין כי היכי דלא ליטרח למיהדר ולמשאל זמנא אחריתי. נחזי אנן אי כתובתה היא במקרקעי ומטלטלי ובכל מידי דלא הוה לבעלה למישלט ביה ידו ודאי לית דין ולית דיין דלימא דערבנות קיימא מכמה טעמי דאמינא לעיל אבל אי כתובת' הויא כולה בזוזי או קצתה כיון שכשנטל' הבעל אדעתא לישא וליתן יהבו ליה ואם יבזבזם ויאבדם אדעתא דהכי נחית הערב אע"ג דהיא גם כן נכנסה ערבנית כל כשנגד /שכנגד/ המעות הוי הערבות קיים שאפילו לא היתה ערבנית היו בעלי חובותיו יכולים לגבות חובם מהמעות שבידו ואז הוא חייב בערבנותו. וכדומה לזה כתב הרמב"ם ז"ל פרק י"ט ראובן שמכר שדה לשמעון שלא באחריו' וחזר ולקחה משמעון באחריות ובא בעל חוב של ראובן לטרוף אותה ממנו אינו יכול לחזור על שמעון שאף על פי שלא קבל עליו אחריות שמעון אחריות עצמו קבל שלא יהיה הוא המוכר והוא המוציא לעצמו כמו כן בנדון דידן אם יצא הוא ערב לבנו הוא שמא יאבד הנכסים בידו אבל אחריות עצמה שתאבד הנכסים בידיה לא קבל ומעתה אין עוד שעבוד על ראובן הערב בכל סך הכתובה כי אם הנכסים שבלו בבית וכלו מעצמם ומאליהם אבל כל הסך שנפרעו הבעלי חובות מחמת שיצאה ערבנית הוא פטור ולא נשאר עליו שעבוד עוד. הנראה לעניות דעתי כתבתי וחתמתי שמי הצעירי /הצעיר/: משה גאלנטי
 
 
@שו"ת מהר"ם גלאנטי סימן פב
שאלה ראובן שדך את בתו עם לוי ונדר לתת לו מוקדמים מאתים אלפים לבנים לערך הפרח מאה ושמנים לבנים שהם פרחי זהב אלף ומאה ואחד עשר וקבל לוי מחמיו הנז' כל הסך הנז' בפרחי זהב ואחר כך הכריז המלך יר"ה הפרח לערך מאה ועשרים לבנים ולוי טוען שבהיות שהפרח ירד משיויו לסבת שאותם הק"ק לבנים שהיו נותנים אז בפרח היו רעים מאד ולכך היו העם מרבים לתת הלבנים בעד הפרח כי לא היו כסף רק שליש כסף ושני שלישים נחשת שלכך אינו רוצה לכתוב בכתובה המאתי' אלפים מוקדמים כאשר היו שוים בעת שקבלם רק כפי מה ששוין עתה בעת העלותם על הכתובה שהם קל"ג אלפים ושלש מאות ועשרים לבנים ועל דרך זה יכתוב לה התוספת: וזה נוסח השטר שדוכין שנעשה ביניהם בסימן טוב ובשעת ברכה והצלחה ובמזל צומח ועולה מלא ברכת ה' היא תעשי' בפנינו עדים חותמי מטה נתפשרו ונתקשרו קשר אמיץ לעולם לא ימוט מדעתם ומרצונם הטוב בלי שום זכר אונס כלל הצדדים האלה ראובן צד אחד ולוי צד אחד על אודות ארוסין נטעי נעמנים הבחור מעם משכיל ומבין פלוני עם הנאמנה תמ"ה פלונית בת ראובן להיות לו לאשה כי מה' היתה לו ונתחייבו הצדדי' כל אחד לפייס את' /את/ הבא מצדו ראובן את הארוסה בת אחיו שמעון ויעקב את בנו הארוס לוי להכנס לחופה בע"ה לזמן שיסכימו ביניהם בלי שום מיאון וסירות /וסירוב/ עד שאיזה מהצדדים שיבא מצדו המניעה חס ושלום נתחייב לתת קנס לארץ ישראל צפת תוב"ב כל כך מעות שיהיו עליו כחוב הגמור לתתם תוך כ"ד שעות מעת שיחזור בו או שיבא מניעה מצדו כל זה בחיוב קס"ו בב"ד חשוב בלי טענת אסמכתא ובכן נתחייב אפטרופוס הבחורה לתת לבחור הנז' או ביד אביו הנז' בעד נדוניית הבחור הנז' כמשפט הבנות מדודים בעין ונדוניא כנהוג במדודים מאתים אלפים לבנים לערך הפרח מאה ושמנים לבנים הא וכיוצא בערך הגרוש' נחלקים ונתונים המה לו בזמנים הללו בר"ח פלוני הב"ר לשלום בע"ה שבעים אלפים לבנים יפים וטובים ובחדש פלוני הב"ר לשלום שבעים אלפים לבנים אחרים יפים וטובים וששי' אלפים לבנים הנשארים לתשלום המאתים אלפים מהמדודים בר"ח פלוני ונדוניא ממלבושים ומרוקמים ושמושי ערש לפי כבוד בית אבי הבחורה המאורסה הנז' ולזמן כניסתם לחופה בע"ה יכתוב לה הארוס שטר כתובתה מהמדודים והנדוניא שתביא לו כמהר הבתולות עם התוספת הכל בנאמנות גמורה בפירוש להיות צד המקיים על העליונה בכל חזוקי סופר ב"ד וכאחריות נכסי הצדדים הנזכרים אם יחזור שום צד בו או אם יבא מניעה ח"ו לזיווג זה מצדו ומסבתו ומסודר וכו' ולא יפסל וכו' וקנינא מיד הצדדים הנזכ' קנין שלם מעכשיו וכראוי במנא דכשר למקנייא ביה וקקס"ו. וכן נשבעו שבועה חמורה לאלהים בביטוי שפתים ובנקיטת חפץ לדעת השי"ת ולדע' הנשבעים וכל אחד לדעת חברו הצד האחד לצד חברו לנהוג ולקיים ולגמור כל הכתוב לעיל בלי שום חזרה וחרטה ובלי שום פתח התר הכל דלא כאסמכתא ודלא כטופסי דשטרי בבטול כל מיני מודעי ומודעי דמודעי עד סוף כל המודעות ובפסול עדיהן לדעת הרשב"א ז"ל וההוה פה קסטנדינ' ביום פלוני באחד לחדש פלוני שנת פלונית ליצירה וקיים עד סוף כל המודעות הנז' עד כאן טופס שטר השדוכין יורנו מורה צדק הדין עם מי הוא ושכרו כפול ומכופל מן השמים:
תשובה לדעתי זוכה לוי הארוס בטענתו שמאחר שאינו המין המטבע הראשון כמו השני שהיו הראשונים רעים וחטאים ולא הוקרו הסחורות ועומדים בשער הראשון והוא שכל כך שוה מאה ועשרים טובים כמו מאה ושמנים רעים שאם היו הסחורות ביוקר מחמת יוקר הזוזי' אז היינו מכניסים עצמנו אם הוזלו אם הוקרו עד כמה:
ועתה נרחיב הענין באר היטיב בס"ד בפרק הגוזל עצים בסוגיא וז"ל המלוה את חבירו על המטבע והוסיפו עליו מהו ושם נפשט הסוגיא כמו שביאר הרמב"ם ז"ל וז"ל המלוה את חבירו על המטבע וכן הכותב לאשה בכתובת מטבע ידוע ופירש משקלה והוסיפו על משקלה אם הוזלו הסחורות מחמת התוספת מנכה לו שיעור התוספת ואפילו הוסיפו עליו כל שהוא ואם לא הוזלו מחמת התוספת אינו מנכה לו אלא נותן לו מטבע היוצא באותה שעה וכתב במה דברים אמורים כשהוסיפו עליו עד חמישיתו כגון שהיה משקלו ארבעה ועשהו חמשה אבל אם הוסיפו יותר על חמישתו מנכה לו כל התוספת אע"פ שלא הוזלו הפירות והוא הדין למלוה על המטבע ופחתו ממנו עכ"ל:
ולכאורה נראה בנדון דידן שהוא יותר מחמישתו שהמאה ושמנים הוקרו במאה ועשרים והוא ששים פחות והנה הששים הוא שלישית האונא' ואעפ"י שלא הוקרו הסחורות יען יש בו משקל כסף הרבה זה אינו כלום בנדון דידן שאם היה המטבע אשר הכריז המלך יר"ה מעין מטבע הראשון היינו מכניסים עצמנו בענין זה אבל מטבע הראשון הם רעים ונפסלו והכריזו טובים וחדשים והסחורות הם במקומ' אם כן הכל אחד כל כך היו מרוצים בק"ף לבנים מקודם הפרח כמו עתה בק"ך לא נשתנו שערי הסחורות וכדין שכתב הרמב"ם זלה"ה גם כן הסכים בעל הטורים סימן קס"ה וכל הפוסקים וא"כ מאחר שנשתנה המטבע מעצמו ולא עלו ולא ירדו הסחורות והשערים מבני המדינה שכמו שנותנים עתה הסחורה במעט זוזים מחמת שהם טובים כך היו נותנים הרבה זוזים קודם לפי שהם רעים והכל אחד:
ולענין הדין אחר העיון וההשקפה אם מלשון השאלה אם מלשון נוסח שטר האירוסין שכתוב לערך הפרח מאה ושמנים א"כ אין לנו להשגיח על הזוזים אם יעלו אם ירדו שאינם הם העיקר כי אם הפרחים של זהב וכשהארוס יכתוב בכתובה כל כך פרחים זהב כמו שהיו עוברים ושוים בשעת מתן מעות אינו חייב עוד לשום הכתובה ולא יזכרו בכתובה שום לבנים כי אם פרחים זהב מכל כך סך שהיו עולים קודם יצא ידי חובתו ואין עליו אשם:
איברא אם לא היה כתוב בשטר האירוסין כי אם לבנים ולא נזכר פרחים הגם כי כבר חלקו כי הלבנים אחרונים אינם כמו הראשונים היה מקום לבעל דין לחלוק ולבקש טענות ותואנות אבל מאחר שכתוב ששוים מאה ושמנים כל פרח לית דין ולית דיין שיחמירו עליו יותר כמה פרחים זהב היו עולים סך כלן כך לבנים כך יכתוב עתה כל פרחי זהב ומה לנו מהלבנים ואם ירצו לכתוב גם כן בכתובה תוכן הלבנים יכתבו בפירוש בכתובה שעולים סך כך לבנים שהיו נוהגים מקדמת דנא עולים כך וכך פרחים זהב ובזה לא יש מקום לחלוק כלל ועיקר כי כבר כתוב כך לבנים שנתנו לו כפי המנהג הראשונים אבל הפרחים זהב הוא העיקר וכפי זמננו זה גם כן פה שינוי המטבעות בהמשך זמן מעט יחזרו גם כן להיות ק"פ כי לא אכשור דרי שגם כן יפסלו הטובים בהמשך מעט זמן ויחזרו לקדמותם אבל הזהב אינו זז ממקומו:
ותמהני על ראשי קושטנדינה מה להם להזכיר אלפי אלפים לבנים שאינם יכתוב כל כך גרושוש או כל כך זהובים שלעולם הם במקומם ושות שתו השערה של לבנים אבל באלו לא שני המטבעות ולא ידעתי מה נשתנה מדינה זו מכל המדינות שפה אנו בכתובות ובשטרות אין אנו כותבים כל כך קאטש אף על פי שפה עשרה קבים עניות כותבים זהובים או גרושוש הן מעט הן הרבה ומה לנו מאתים אלף ארבעת אלפים כי באמת נראה חשבון הנערים ונראה יוהרא וחס ושלום גם כן עין הרע שמבהיל מאתים אלף ואם היו כותבים כזה לא היה מעולם הפרש ביניהם כי הדבר ברור כשמש ליודעי דת ודין והיה להם לעשות תקנה זו כיון שבכל עת משתנים הלבנים ולסלק המחלוקת זהו מה שהורוני מן השמים בלתי אריכות שהוא ערב פסח ולדעתי לא יהיה בזה חולק כי הדבר ברור וה' יצילנו משגיאות אמן הצעיר: משה גאלנטי
 
 
@שו"ת מהר"ם גלאנטי סימן פג
שאלה ראובן ושמעון הלכו יחד בשיירה למדינת הים ובהיותם במדינת הים נפלו נכסים של ראובן ביד שמעון וכשבא ראובן לתבוע נכסיו מיד שמעון אמר לו שמעון לראובן אני יש לי תביעת ממון עליך ונכסיך תפוסים בידי עד נעמוד לדין יחד שתפרע לי מעותי ובראות ראובן נכסיו תפוסים ביד שמעון וראה שיש לשמעון דין עליו נתפשר עמו ומסר בידו כל כך נכסים שיהיו בידו של שמעון בתורת עסקא לשתי שנים וכתבו ביניהם שטר בקנין ושבועה ובנקיטת חפץ שלא יגע בנכסים אפילו פרוטה אחת אפילו לעצמו תוך הזמן הנז' שיהיו הנכסים קרן וריוח ביד שמעון השתי שנים ובזה נתרצה שמעון מהתביעה שיש לו על ראובן כעת עד יעבור הזמן ועתה שמעון מסר נפשו בכפו ועבר הים בנכסים הנזכרים ובא לארץ ישראל להיות עוסק בנכסים כתנאי שביניהם ואח"כ בא לוי ותבע משמעון נכסי ראובן שראובן חייב לו סך מעות והשיב לו שמעון ללוי שאין לראובן שום זכות באותם הנכסים עד יעברו השתי שנים שכן יש שבועה ביניהם שאינו יכול ראובן ליקח נכסיו מידו עד יעבור הזמן והריוח מכל מה שירויח שמעון בנכסי ראובן וכן כל מה שירויח ראובן בנכסים אחרים שבידו בשתי שנים הנז' הכל יחלקו בין ראובן ושמעון ועל כן נתרצה שמעון מראובן ומחל לו התביעה אשר לו עליו כנזכר. עתה שואל שמעון אם יכול לוי ליקח מידו נכסי ראובן מאחר שאפילו ראובן שהוא בעל המעות אינו יכול ליקח מעותיו מכל שכן לוי שהוא בא בשבילו ועוד אומר שמעון שהטבה היא שהטיב הוא עם ראובן לעשות שותפות עמו כי אמר אפשר שנרויח בנכסים הסך שחייב לי תוך הזמן ולכן ויתרתי לו התביעה שיש לי עליו ואם עתה יקחו הנכסים מידי אחזור לתביעתי שיש לי עליו והרי הנכסים תפוסים בידי בשביל החוב שחייב לי עתה. ילמדנו רבינו אם יכול לוי ליקח הנכסים מיד שמעון ושכרו כפול ומכופל מן השמים:
תשובה לית דין ולית דיין שיכול להוציא הממון מיד שמעון כי נכסים שבידו הם בחלוף התביעה שהיה לו על נכסי ראובן והיה תפוס הממון בידו והיה נאמן לומר אתה חייב לי כנגד כל מה שבידי ואם ויתר שאלתו שלא לשלוח יד בנכסים הוא מחמת התועלת שמרויח בנכסים שנתים ימים והם משועבדים עד סוף הזמן שהתנה שמעון עם ראובן ואם קשה הדבר לומר איך הניח תביעתו שהיה תובע שחייב לו כנגד מה שבידו בשביל הריוח אינו קשה שהרי הוציא יותר ממון על מה שנתן לו והוא יודע שעולה לו הריוח של כל הנכסים יותר ממה שהיה תופס וממה שהיה בידו כנגד מה שמרויח בעיסקא של כל הנכסים והרי כל הנכסים משועבדים לתביעתו הוא גם כן בעל חובו ותפוס ולכן ישא ויתן כל הזמן שהתנו להתעסק בהם ובתשלו' הזמן יקח שמעון הריוח שיזמין לו השי"ת והקרן אז יהיה משועבד ללוי בעד חובו ואינו יכול שמעון אז לעכב כלל כי כבר ויתר חובו ושאלתו בעד הריוח שירויח נמצאו הנכסים תחת שעבוד שמעון שאין כעת שום בעל חוב כי אם הוא טענה זו היא מועילה לבדה כל שכן בהתחברה עם טענה האחרת כי עם היות שלא היה לשמעון טענה לומר אתה חייב לי ואני תפוס בלי טענה זו אינו יכול לוי להוציא המעות מיד שמעון עד עת בא זמנו תשלום הזמן שהתנו בשביל שהוציא הוצאות ונכנס בעובי הקורה בים ובמדברות ובסכנת דרכים כל חיוב זה הוא נכנס בגוף העסק כי משם בע"ה בהיות בו ריוח יוציא שכר טורחו ועמלו והוצאותיו והרי הוא כמי שהלוה כל כך מעות על אותו ממון עד שיזמין ה' יתברך ריוח ויתפרע נמצא כי מלבד הטענה הראשונה הוא בעל חוב והשכיר עצמו כפועל ללכת בים וביבשה לראות אם יזמין לו ה' יתברך פעולת שכירותו והנכסים משועבדים כלם לשעבוד זה ששעבד גופו עד תשלום הזמן וכ"ש בהתחבר טענה ראשונה ושנייה דלית דין ולית דיין שיוציאו הנכסים מתחת רשותו עד תשלום הזמן של העסק ואז יוציא שטרו ויטול חובו אם שורת הדין יחייבוהו זהו בלי אריכות דברים ובלי טורח כי דברים הללו פשוטים בדעת לכל מבין ויודע ואין בזה שום פקפוק לדעתי ואם יצטרך להאריך בראיות נרחיב כיד ה' הטובה עלינו אבל לדעתי אין צריך כי הדברים הללו פשוטים כביעתא בכותחא ותו לא מידי ולראיה חתמתי שמי: הצעיר משה גאלנטי:
 
 
@שו"ת מהר"ם גלאנטי סימן פד
שאלה ראובן ושמעון ולוי היו שותפין שלשתן במוקטעא של המלך יר"ה והיו ביניהם הפרשות ודין ודברים והגישו את תעצומותיהם אל הדיינים ומכח הקנין שנטלו הדיינים מהכתות פשרו ביניהם וגזרו שראובן יתן לשמעון ולוי חבריו מאתים דינרים ועוד הבתים הידועים לו ועוד שיפטור אותם מכל תביעות מתישקיריש שיש עליהם שחייבים לישראלים ולגוי' ולערלי' הכל יפרע ראובן וכל זה נעשה בכל חמר וחזק והדיינין חתמו להם גזרה זו והרי היא מאושרת ומקויימת בידם: לימים הלך ראובן לקושטנטין ושלח בנו אל השותפין עם הדיפטארדאר ואמר להם שיכתבו לאבין /לאביו/ שטר מחילה מאושר ומקויים מכל אותם החיובים שעליו ואם לא יכתבו לו שיעשה עמהם נקמות ויוצא חוקומיש שהביא עמו מהמלך שעדיין חייבים למלך ושימכור בתיהם וכלי תשמישם כי מי יאמר שיצאו נקיים מחוב המלך והביא איש מאנשי הדיפטארדאר להוליכם ולהוציא החוקומיש עליהם לכלותם ושמעון ולוי בראותם כי כלתה אליהם הרעה ובאו מים עד נפש כתבו לו שטר מחילה ככל אות נפשו וקודם שכתבו לו המחילה כתבו שטר מודעא וז"ל בפנינו עדים חותמי מטה באו שמעון ולוי ואמרו לנו דעו לכם רבותי שראובן חייב לנו כך וכך בשטר כתוב וחתום מדייני ישראל ועתה בא בנו עם הדיפטארדאר והביא לנו אחד מאנשיו ואמר לנו שנכתוב לאבין /לאביו/ שטר מחילה מכל מה שחייב לנו ושאם לא נכתוב לו הנה איש מאנשי הדיפטארדאר להוליכנו אל הדיפטארדאר ויוציא עלינו חוקומיש מהמלך שהביא עלינו שעדיין אנחנו חייבים למלך ושימכור בתינו וכלי תשמישינו ולכן בראותינו כי באו מים עד נפש הוכרחנו לכתוב לו שטר מחילה כפי רצונו וקודם שנכתוב לו שטר מחילה אנו מוסרים בפניכם מודעא שכל שטר וכתב מחילה שנכתוב לו ולבאי כחנו ממנו ומבאי כחנו בין מהסך שחייב לנו בין מהחובות שחייב לפרוע בעדנו וכל אופן שטר מחילה שבעולם הכל יהיו בטלים ומבוטלין לא שרירין ולא קיימין אעפ"י שנכתוב לו בשטר בביטול כל מיני מודעי ומודעי דמודעו /דמודעא/ וכו' הכל יהיה בטל ומודעא זו קיימת ולא תבטל לעד לעולם לפי שאנו מוכרחים במעשינו וכל מה שנכתוב לו הוא מחמת אונס ואנו עדים חותמי מטה ידענו והכרנו ידיעה ברורה שאונסו אונס ברור וימשך ממנו היזק גדול לכן חתמנו על מודעא זו שתהיה בידם לראיה לתבוע תביעתם בכל מקום ובכל זמן ואין מוחה בידם ולהיות כל זה אמת כתבנו וחתמנו דלא כאסמכתא ודלא כטופסי דשטרי אלא כהוגן ותיקון חז"ל והיה זה ביום פלוני וכו' יהודה בן יעקב עד משה בן עמרם עד: עתה יורנו מורה צדק היושב על כסא ההוראות אם המודעא זו קיימת ויש כח בידם לתבוע מראובן כל מה שחייב להם כי אנוסים היו ושכר מעלתו כפול ומכופל מן השמים:
תשובה לשון הרמב"ם זלה"ה בפרק עשירי מהלכות מכירה צריכים העדים לידע שיהיה מוכר מפני האונס ושהוא אנוס ודאי לא שיסמכו על פיו וכל מודעא שאין כתוב בה ואנו העדים ידענו שהיה אנוס אינה מודעא במה דברים אמורים במוכר או בעושה פשרה אבל במתנה או במחילה אם מסר מודעא קודם מתנה או מחילה אף על פי שאינו אנוס הרי הם בטלים שאין הולכים במתנה או במחילה אלא אחר גילוי דעת הנותן שאם אינו רוצה להקנות בכל לבו לא קנה המקבל והמחילה מתנה היא עכ"ל:
ואם כן נדון דידן שעשה לו מחילה אעפ"י שהעדים לא ראו ולא ידעו שהיה אנוס כיון שמסר מודעא המחילה בטלה דאזלינן בתר גילוי דעת והמחילה היא מתנה כל שהוא בגילוי דעת שאינו מדעתו הויא המחילה בטלה וכ"ש וק"ו שאיימן בנו של ראובן על ידי ערכאות והיה לאל ידו דפשיטא דהויא מחילה בטלה:
ויותר מזה כתב הרשב"א ז"ל בתשובה שנשאל על ראובן שתבע משמעון תביעה שאינה זוכה בדין והפחידו שאם לא יתן לו אותם המעות ילשין וימסור אותו למלך ועמד אחד ועשה פשרה ביניהם בקנין וביטול מודעא ולאחר זמן תבע שמעון מראובן אותם המעות שלא נתנם לו אלא מפני פחד שלא ילשינם וראובן טוען שאין עליו כלום מפני שכבר מחל לו בקנין וביטול מודעא והשיב שהדין עם שמעון מפני שהיה אנוס והוא ליה כתלאוהו ויהיב והקנין וביטול מודעא היה מחמת אונס עכ"ל: והנה כל שכן נדון דידן שהנה ענין הרשב"א ז"ל לחזור ולהוציא את בולעו מפיו יש לו ולהוציא מעות מידו עם היות שנעש' בקנין וביטול מודעא כל שכן נדון דידן שהמחילה מעצמה בטלה ומבוטלת ולית דין צריך בשש:
ועתה נבא לפרש ענין ביטול המודעות איזו מועילה ואי זו אינה מועילה ויאירו עיניך: כתב הרשב"א ז"ל על מה שכתב הרמב"ם ז"ל ואם אמר לעדים הוו יודעים שכל קנין שאני לוקח לבטל המודעא שהכל בטל ואיני אומר כן אלא מפני האונס שאתם יודעים ואין בדעתי להקנות לזה האנס לעולם הרי המכר בטל ואעפ"י שקנה מידו לבטל המודעא על הדרך שביארנו עכ"ל: וכתב עליו הרשב"א ז"ל ואותם שכותבים בבטול כל מיני מודעי ומודעי דמודעי עד סוף כל מודעי אינו כלום ומ"מ כתב ומסתברא לי דתקנת הביטול דפוסל עידי המודעא ואומר הריני פוסל לעצמי כל עדים שיעידו עלי שמסרתי מודעא על מכר זה יועיל שהרי שם אותם לגבי נפשיה כעדים פסולים וכענין שאמרו גבי נאמנות עכ"ל וכתב הרב המגיד וכן כתבו אחרים עמו ובחפשי באמתחו' הפוסקים לבקש סיעת המסייעים סברא זו מצאתי בהר"ן ז"ל פרק חזקת הבתים שהביא לשון הרשב"א ז"ל וכתב עליהם שנראה לו שאם מסר מודעא אף על פיסול שאמר אף על פי שיעשו עלי שאפסול עדי המודעא אותה המודעא של פיסול העדים יהיה בטלה אז מודעת פיסול העדים אינה שוה שאף פיסול העדים מחמת אונסו עשה וכבר מסר מודעא על זו וכתב ולפיכך נ"ל דכל היכא דידעי באונסיה ומסר מודעי על המכר ועל כל הביטולו' שיעשה ואף על ביטול הרי המכר בטל ואין לו תקנה:
באופן שנידן דידן כיון שהיה מחילה לא מבעיא דהוא אונס דמחילה ומתנה אין צריך אונס כמו שביארנו אלא אפילו בלא אונס כיון שעשה מודעא וגילה דעתו דשלא מדעתו מחל אין מחילתו מחילה וחייב ראובן בכל מה שנתחייב והגם כי כשאנסו ביטל המודעא כבר הקדים במודעא שאף על פי שיבטל אותו ענין בטל והמודעא קיימת וחייב בכל מה שנתחייב מקודם וזה פשוט לכל מבין ומפי ספרי' ואין צריך להאריך יותר כי לית דין צריך בשש וה' יצילנו משגיאות: הצעיר משה גאלנטי:
 
 
@שו"ת מהר"ם גלאנטי סימן פה
שאלה בא מדמשק ראובן שמכר אצבע ממים הנגרים ממעין למעין כנודע ובא לוי המצרן ואמר שהוא מצרן ורוצה לקנות לדחות הקונה את המים ילמדנו רבינו אם דינו כקרקע ויש מצרנות או לאו ושכרו כפול ומכופל מן השמים:
תשובה ענין זה אין צריך ביאור רחב כי אם בקוצר כי הדבר מובן מעצמו ונאמר ודאי אית ליה דינא דבר מצרא לפי מנהגנו שנהגנו כהרמב"ם והרשב"א והרא"ש ז"ל ובעל העיטור דיש דינא דבר מצרא דהא קימל"ן כללא דמלתא כל דאית להו חזקה אית ביה דינא דבר מצרא כמו שכתב בעל העיטור והביאו הרב המגיד ז"ל סברתו גם הטור הביא בשם ה"ר יהודה ברצלוני וז"ל אין דינא דמצרנות אלא בקרקעות אבל לא במטלטלין וכל קרקעות בעולם יש להם דין מצרנות כגון בית המרחץ ובית הבד ושובכות והמגדלות ושדות וכרמים ובית השלחין ובורות שוחין /שיחין/ ומערות והדומה להם והמחובר לקרקע כללא דמלתא כל דבר שיש בו חזקה יש בו מצרנות עכ"ל: הרי כפי הכלל הזה נכנס גם כן דין מצרנות כל עוד שאצבע ההוא הנכנס בחצרו אית ליה חזקה שאם אחד מהשוק רוצה לעכמו /לעכבו/ אינו יכול כי כבר החזיק גם כן אית ליה מצרנות וכבר היינו יכולים להביא ראיה מבורות שיחין ומערות דאית להו חזקה ומצרנות כמו שכתב ה"ר יהודה ולדמות המעין אליהם כי על עסקי המים הם משתמשים כמו המעין ומחובר לקרקע הוי שאין המעין רק אלא על דרך זחילת הקרקע במדרון וכמו שבורות שיחין ומערות צריכין לקרקע כך צריך נמי המעין לקרקע המוליכן ובאים שוה שלכך כתב ה"ר יהודה והדומה להם לרבות המעין ודומה לו ואם נטל בורות שיחין ומערות במקומו לא היו משתמשין כי אם במינים הללו ולא דרך מעיינות המובאות מבית לבית כדרך הנוהגים בדמשך /בדמשק/ ובטריפול ובארם צובה אבל הוא הדין מעין כי עיקר המעין הוא הקרקע המוליכים דרך מדרון ממקום למקום אלא שעדין יהיה מקום לבעל דין לחלוק ולומר כי אינו דומה המעין למקומות הללו שהמים מקובצים יחד והם כמו בית אבל מעין ומים נגרים הוו אימא לך דלא אית בהא דינא דבר מצרא לכל ואין זה כל: וניתי ראיה ממאי דאמרינן פרק חזק' הבתים אמר רב יהודה אמר רב שמואל צינור המקלח מים לחצר חבירו ובא בעל הצינור לסתמו בעל החצר מעכב עליו דאמר ליה כי היכי דאת קניא לך חצר דידי למשדי ביה מיא לדידי נמי קני לי מיא דאיגרך ע"כ: פסק הרמב"ם ז"ל כשמואל פ"ח וז"ל הרוצה להוציא צינור על חצר חבירו כדי שיקלח שם המים או שיעשה מזחילה על כותלו כדי שיהיו מימיו נזחלין ויורדין לחצר חבירו בעל החצר מעכ' עליו ואם לא מיחה החזיק זה בצינור רצה אחר כך לסתום הצינור בעל החצר מעכב עליו שכשם שהחזיק בעל הבית לשפוך מימיו לחצר חבירו כך החזיק בעל החצר שיהיו מימי גגו של חבירו באים אצלו לרשותו וכן פסקו הרמב"ן והרשב"א והריטב"א. והנה מעין המקלח הוא כצינור המקלח בחצר חבירו שאינו דוגמת בורות שיחין ומערות ואפילו הכי אית לצינור חזקה וכל מילתא דאית ביה חזקה אית ביה מצרנות ואין ספק כי בורות שיחין ומערות ה"ה מעין ונקט מידי דהוו רגילי ביה אינהו טפי תשמיש מימיהן על ידי החלקים כש"מ זאת ועוד אחרת אם הגע עצמך אצבע זו של מים אין מנהג למוכרו אלא למסתפק ממנו השכנים דרך חן וחסד היה הדין הקרוב ראשון למעין מתמלא ראשון מפני דרכי שלום כמו שכתב הרמב"ם ז"ל בור הקרוב לאמה מתמלא ראשון מפני דרכי שלום לאפוקי שלא נניח הדבר לכל דאלים גבר אלא הקרוב ראשון ראשון ובנדון דידן שהוא דרך מקח וממכר ונקיים ביה ועשית הטוב והישר לשכן קרוב ויזכה הוא בו קודם לרחוק ומעתה זכינו לדין דאית ביה דין בן המצר כיון דאית ביה חזקה זהו מה שנראה לקוצר דעתי וה' יצילנו משגיאות: הצעיר משה גאלנטי:
 
 
@שו"ת מהר"ם גלאנטי סימן פו
שאלה מעשה שהיה כך היה ראובן שנשא בת שמעון אחי אביו ונשאר ביד שמעון מנדונית בתו כחמש מאות פרחים ויהי כתבוע אותם יום יום נתפשרו ביניהם ועשו פתקא בכתב ידם וחתימות ידיהם בלשון לעז וזה לשונם קונפישו יו ראובן שיאיר וירדת קינו טינגו דימאנדא קון איל שינייור מי טיאו ה"ר שמעון אסירקא די דוקא ת"ק דימי קאזאמיינטו קי טאנאטוש מי אביא"ה די דאר מאש די לוקי מי דייו פור קואנטו אביאן די שיאיר אלף ומאתים אינו מי דייו מאש די ת"ש קומי פאריסי קונפיסו אקי פריזינטי דיל רב נו טיניר קון מי טיאו קואינטו ני דימאנדא נינגונא פור קואנטו שומוש די אקואירדו קון טאנטו קי ייו שיאה שו אירידירו אלואינגוש אניינוש דישפואיש די שו מואירטי לו אירידאראן שיש פיגוש אי ח"ו נו טיניינדולוש קי שיאה ייו שו אירידירו קומו היגו פור קואנטו לי אלארגו לוש דיגוש ת"ק דוקא' אי שיינדו קי אייא אוטרוש יורשים טיראנדו פיגוש קי דאריש דישרי אגורא דייש דוקאדוש אי קון אישטוש דייש דוקא לוש דישאירידו אי פור אנשי שיאיר וירדאת אטורגו נו טיניר דימאנדא קון מי טיאו קי איל שיאה שינייור דישו פאזיונדא אי פאזיר לוקי קיזיירי אין שו וידא אי אלואינגוש אנייוש פאזיר ביין פור שו אלמא קון טאנטו קינו מי דישאירידי אי שיינרו קאבזא קיטוביירי היגוש קי ייו אינטרי אראטה קון אילייוש קון טאנטו קיפונגא אמיינטיש לא פארטי קיימי טייני דאדו אי פור שיאיר וירדאת נוש טומו קנין איל שינייור רב הא אנבאש לאש פארטיש קומו פאריש: ראובן אקורדו מיגו קון מי שוברינו ראובן קואל מינטי נו טייני קון מיגו דימאנדא קומו פארישי פור אישטי אישקריטו אי קונפיסו טורו לודי אריבא אלוש כ"ט די גולייו לחשבונם אלף ותקע"ז: שמעון במותב תלתא כחדא הוינא נחנא בי דינא כד הנפק קדמנא כתבא דנא דמכתבא בלשון לעז וחתומים ראובן ושמעון ואתו סהדי ואסהידו על חתימתם דאינהו חתימות ידייהו ומדאתברר לנא אשרנוהי וקים: יוסף בן שמעון: חנוך בן ראובן: דן בן נפתלי: כתבא דנא העתקנו אותה אות באות תיבה בתיבה בלי שום תוספת ומגרעת כלל והיו חתומים בכתב ראובן ושמעון והיתה מקויימת קיום ב"ד וחתומים תחת הקיום יוסף בן שמעון חנוך בן ראובן דן בן נפתלי. עוד יש שטר כתוב וחתום ומקויים ותורף דבריו הוא כי בהיות אחר ימים שמעון חמיו של ראובן הנ"ל שכיב מרע איך אמרו לו למה אינך רוצה לעשות צוואה ולתת גט לאשתך מפני היבם והשיב שמעון תמה אני מכם איך אתם אומרים לי דברים כאלו הלא ידעתם הלא שמעתם כי דוד אחי אינו אחי כלל ואינו צריך צוואה ולא שום דבר ע"כ ומאותו חולי נפטר שמעון ונשארה אשתו זקוקה לאותו דוד אחיו כי אביו של ראובן שהוא אחיו ג"כ מאז נעשה ביניה' אותה הפשרה להחליף חוב הת"ק בעד הירושה לא היה אביו של ראובן קודם וגם אשת ראובן בת שמעון מתה קודם שמת אביה ועתה תובע כל עזבון שמעון דודו מכח הכתובה וחתימת ידיהם על הפשרה שנתפשרו בקנין להחליף הירושה של שמעון בעד חוב הת"ק: יורנו מורנו אם הדין עמו אם לאו ושכרו כפול מן השמים:
תשובה נראה לעניות דעתי שראובן לא זכה בנכסים מכח התנאי שהתנה עם חמיו ולא מכח חליפין ולא מכח מכירה ולא מכח מתנה הגם כי היה קנין ביניהם הרי לדעתי הקנין הוא קנין דברים מכמה טעמים שנפרש לקמן בס"ד: מכח ירושה חליפין שהחליף הת"ק פרחים בחילוף הירושה לא קנה אפילו אם לא היו מעות כי אם מטלטלים שוה הת"ק פרחים אין מקח זה כלו' דאימתי קונין החליפין זה את זה כשהחזיק זה או משך או הגביה קנה השני חליפיו כשהחליפין הם בעין ידועים ומסויימים אבל אם לא יהיה לו אותו דבר או יקנהו אינו מועיל כלו' כי משנה שלמה שנינו בקדושין פ"א כל הנעשה דמים כאחד /באחר/ כיון שזכה זה נתחייב זה בחליפיו כיצד החליף שור בפרה או חמור בשור כיון שזכה זה וכו' וכן בפרק הזהב במציעא כל המטלטלין קונין זה את זה וכו'. הנה הוכחנו שצריך שיהיו החליפין בעין וידועים וגבי נדון דידן שהחליף הת"ק פרחים בשביל כל מה שירש לעתיד מנכסי חמיו לא קני דמי יאמר לי /לו/ שלא יאכל הכל בחייו ולא ישאר אחרי מותו כלום או בנים ובנות יוליד וירש כל אחד חלקו והוא כאחד מהם מה תורת חליפין שייכי הכא כל שכן וכל שכן שהחליפין הוא מטבע ואינו קונה ואינו נקנה הגם אם היו המעות בעין אם לא באכסרה שהוא דבר שאינו לא מנוי ולא מדוד אז קונין כמו שכתב הרמב"ם ז"ל פ"ה מהלכות מכירה וז"ל דמים שאין מקפידין עליהם הרי הם כשאר מטלטלים כיצד הרי שהיו מעות בלא משקל ובלא מנין אלא נטלן בצרור ואמר לו מכור פרתך או יין זה באלו ונתן לו את הדמים קנה ואין אחד מהם יכול לחזור שזה דבר שאינו מצוי ולא הצריכו בו משיכה עכ"ל וכן פסק בעל הטורים ז"ל סי' ר"ג ומאחר דנדון דידן הם מעות אינו קונה חליפיו ותמורתם אחר המיתה דמטבע אינו קונה ואינו נקנה:
ואם יעלה בדעתך לומר שהת"ק פרחים שהם חוב מאחר עליו הרי מצינו שאע"פ שמעו' אינו קונה ואינו נקנה אם היה חוב עליו ואמר מכור לי מטלטלין אלו בחוב שיש לי אצלך מחמת מכר שמכר לו קנה אינו דומה שצריך שיהי' החוב מחמ' מכר שמכ' לו והי' וכו' והי' מבקש דמיו לקנו' יין ושמן והיה לו יין ושמן ואמר לו מכור לי יין ושמן מחמת המעות שיש לי אצלך חוב מחמת המכר אז קונה לפי שאמרו חז"ל שהוא דבר שאינו מצוי לא הצריכו בו משיכה אבל חוב שלא מחמת מכר כמו נ"ד אינו קונה וכמו שהביא הרמב"ם ז"ל פ"ה מהלכות מכירה וכל שכן וק"ו בחליפי השני שהם נכסי שמעון לכשיבקע הנאד שאינם מצויים ואם תמצי לומר מצויים כמה וכמה יהיו או יצטרפו ויאכלו אותם ומאומה לא ישאר לו ולכן דל מהכא הנאת זכיית הירושה מחמת חליפין:
גם אינו זוכה מטעם ירושה מלתא דפשיטא הוא דמשנה שלמה שנינו בפ' יש נוחלין האומר איש פלוני בני ירשני במקום שיש לו בת בתי תירשני במקום שיש לו בן לא אמר כלום שעקר את הירושה ממקומה וכמו שפסק הרמב"ם ז"ל פ"ו מהלכות נחלות בלשון המשנה ובעל הטור סימן רפ"א פירש בתי תירשני ויש לו בן או איש נכרי או אפילו על אחיו ירשני ויש לו בת לא אמר כלום ופירש רשב"ם גם כן על מה שאמר רבי יוחנן בן ברוקא במשנה אם אמר על שהוא ראוי לירושה דבריו קיימים ועל מי שאינו /ראוי/ לירושה אין דבריו קיימים על מי שראוי ליורשו שהוא ראוי ליורשו במקצת כגון בן הבנים הילכך דבריו קיימים אם אמר יירש הכל ועל מי שאינו ראוי ליורשו כגון אחיו במקום בתו אין דבריו קיימים והלכה כרבי יוחנן בן ברוקא וכמו שפסק הטור והרמב"ם ז"ל הגם כי הרמב"ם ז"ל חולק כשהוא שכיב מרע שצריך לומר בני ירשני מכלל בני או בתי תירשני מכלל בנותי דבריו קיימים בין על פה בין בכתב אבל אם אמר פלוני ירשני לבדו אם אמר על פה דבריו קיימים ופירוש לבדו הוא שלא אמר מכלל בני או בנותי אלא פלוני בני ירשני ובה"ט לא חילק ומהכרח השמועות הנזכרות בגמרא הוכרח הרמב"ם ז"ל לחלק כמו שפירש הרב המגיד ז"ל ואין לנו עתה עסק בחילוקי' אלו אלא מה שנוגע בנדון דידן דאמר שמעון לראובן אתה תירש אותי במקום שיש לו בת שהיא הנשואה עמו לא אמר כלום שעקר הירושה ואם בשביל הת"ק פרחים שהיו חייבים לו מכר לו הירושה בקנין לא היה לו להוציא בשפתיו לשון ירושה כי אם בלשון מכר או מתנה אם היה עולה בדין כמו שנפרש בע"ה לקמן וכיון דאפקיה בלשון ירושה לאו מדי /מידי/ הוא ואם נאמר שיזכה בנכסים מכח שהיא כמו מכר שמכר ירושתו אחר מיתה בשביל החמש מאות פרחים אל יעלה על דעתך שאין זה מכר דהגע עצמך אם יבא זר מן השוק ויתן לאדם כך וכך דינרין על מנת שירש אותו ונטל קנין היעלה על הדעת שיקנה אינו קונה לפי שהנכסים שאומר לו ליתן אחר מותו בתורת ירושה הוא דבר שאינו מסויים והוה ליה כמי שאומר כל מה שיש בבית הזה אני מוכר לך או מה שיש בתיבה זו אני מוכר לך בכך וכך אף על פי שמשך הלוקח אין כאן קנין לפי שלא סמכה דעתו של לוקח שהרי אינו יודע כמה הוא או מה יש בו ואינו אלא כמשחק בקוביא וכמו שכתב הרמב"ם ז"ל פכ"א מהלכות מכירה ורבינו האיי בספר מקח וממכר שלו זה ביאור הרב המגיד ובעל הטורים הביאו סברת הרמב"ם ז"ל ורבינו האיי ופסק כן גם כן סימן ר"ט ואם כן נדון שלפנינו גם כן אי אפשר לומר שמכר לו הירושה בשביל החמש מאות פרחים שהוא דבר שאינו מסויים ואין מינו ידוע אם יניח קרקע או יניח מטלטלים או מטבע וכסף וזהב לא סמכה דעתיה ואסמכת' דעלמא הוי והקנין בטל גם כן לא יעלה בדעת לומר דהויא כמו מתנה דאם כן המתנה צריך לסיים הנותן כמו שכתב הרמב"ם ז"ל פ"ג מהל' זכייה וזה לשונו כשם שמוכר צריך לסיים הממכר כמו שביארנו כך הנותן. כיצד הכותב לחבירו קרקע מנכסי נתונה לך או שכתב כל נכסי קנויים לך חוץ ממקצתן הואיל ולא סיים הדבר שנתן לו ואינו ידוע לא קנה כלום ואינו יכול לומר תן לי פחות שבנכסיך עד שיסיים לו המקום שנתן לו אבל אם אמר לו חלק אחד כך וכך בשדה פלונית הואיל וסיים השדה אף על פי שלא סיים החלק מן הפחות שבאותה שדה באופן שאיני רואה זכות לזה האיש לזכות בנכסים בשום אופן לא משום מתנה ולא משום חליפין ולא משום מכירה ולא משום ירושה כמו שביארנו כל חדא וחדא מטעמיה ותו לא מידי: הצעיר: משה גאלנטי
 
 
@שו"ת מהר"ם גלאנטי סימן פז
שאלה ראובן השיא בתו לשמעון בדמשק ובכלל התנאים שהתנה הוא שקבל נזירות שמשון שלא להוציא לדור דירת קבע כי אם בדמשק במקום משפחתו ובכל יום ויום המחלוקת ביניהם עד שלסוף שנה נתגרשת /נתגרשה/ מבעל' ועמדה כמה ימים מגורשת ואחר כך חקרה מבעלה על ידי אחרים ששמו שלום ביניהם ולא פירשו שום דבר מענין הדירה שקבל קודם נשואין הראשונים ועתה רוצה בעלה להוליכה לעיר אחרת שעולה בדין שיכול אם לא מחמת הנזירות שקבל פעם ראשונה אם נאמר שאדעתא דתנאי נשואין הראשונים חזרה עמו או לא כיון דלא פירשו השתא מחדש יורנו רבינו הכל בפירוש ושכרו כפול ומכופל מן השמים:
תשובה דברים הללו דברים פשוטים הם ואין כאן מקום להאריך במקום שאמרו לקצר כי הדבר מובן מעצמו בלתי חפישת באמתחות הפוסקים ומה גם כי למעלה שאלה ותשובה מעין זו ומצאת כי תדרשנו בשאלה ע"ה עמוד עליו כי קרובים הדברים אלו לאלו: ובודאי שכיון שגירש את אשתו גרושין גמורים נתבטל תיכף התנאי שהתנה עם חמיו והרי יש לו רשות לדור עתה בכל מקום שלבו חפץ דמלתא דפשיטא היא שלא נתחייב בתנאי זה אלא כל זמן שהוא נשוי עם בתו ועכשיו שגירשה נתבטל התנאי ואף על פי שהחזירה אחר כך כיון שלא הזכיר לו תנאי עתה מחדש מסתמא מחל לו והדבר ברור שראינו שכתב לה עתה מחדש תנאי תנאים אחרים שנתרצו שניהם יחד איש ואשתו וענין הנזירות לא הזכירו כלל:
ואם לחשך אדם לומר שהרי מצינו משנה שלמה שנינו בכתובות פרק הכותב הוציאה כתובה וגט ומת אינה גובה אלא כתובה אחת שהמגרש את אשתו והחזירה על דעת כתובה ראשונה החזירה וכמו שפסקו הרי"ף והרמב"ם ז"ל בפרק י"זז /י"ז/ מהל' אישות. ולכאורה נראה דבנדון דידן גם כן על תנאי כתובה ראשונה החזירה ואם כן חל עליו תנאי הנזירות. לא דמי דמאי דאמרינן התם על דעת כתובה ראשונה החזירה היא כתובת מנה מאתים שתקנו חכמים ואסור לאדם לעמוד עם אשתו בלא כתובה ומסתמא כיון שלא ראינו שחזר לכתוב לה כתובה אחרת סמך דעתו על כתובתה הראשונה אבל בנדון דידן שקרע כתובתה הראשונה ופרע לה כתובתה בפני ב"ד אין כאן מקום לומר על כתובתה הראשונה החזירה וכל שכן על תנאי כתובת ראשונה החזירה כי כבר קרע כתובתה הראשונה ונתבטלו התנאים ולא יתקיימו כי אם התנאים אשר הם מחדשים עתה מחדש כ"ש וק"ו שאין עליו תשובה השתא ומה מאתים זוז שהיה לה בכתובתה הראשונה עכשיו כשנתרצה והחזירה אין לה עליו אלא מנה וממילא נתבטלה כתובתה ראשונה מסתמא כל שכן תנאי כתובתה הראשונה שנתבטלו ולא יתקיימו כי אם התנאים שמחדשים עתה ודברים שהם תנאי ב"ד מסתמא שכ"כ הרמב"ם ז"ל והרי"ף ז"ל שמי שגרש אשתו ופרע לה כתובתה כשהחזירה אין לה עליו כי אם מנה כדין הבעולות ובנדון דידן גם כן כיון שגירשה ופרעה כתובתה בפני ב"ד איבדה מלהיות כתובתה מאתים כי אם מנה וכ"ש שאר תנאי כתובתה ועוד אני אומר שאפילו שכתובתה נשארת קיימת אחר שנפרעה בפני ב"ד אחר כך כשהחזירה אינה יכולה לסמוך דעתה על כתובה ראשונה שכבר נמחל שיעבודה כמו שטר שלוה ופרע ואחר כך חזר ולוה בטל השטר שכבר נמחל שעבודו כמו שפסק הרמב"ם ז"ל בפרק כ"ג מהל' מלוה ולוה וכיוצא בזה הביאו בגמרא דכתובות פרק האשה שנפלו תניא רבי אבא אומר שאלתי את סומכוס הרוצה שימכור נכסי אחיו כיצד יעשה לפי שכל נכסי יבם משועבדים לכתובתה אפילו אלף מנה והיא אינה נותנת רשות למכור מה יעשה אם כהן הוא יעשה סעודה ויפייס ואם ישראל הוא מגרשה בגט ונותן לה כתובתה ומוכר השאר אם רצה ומחזירה על דעת כתובתה ראשונ' ופירש רש"י ז"ל אפילו רצה להחזירה מיד מוכר כל זמן שירצה שאין מעכבתו מלמסור אלא בעודה שם יבמה עליה מהטעם שכתב שם אבל אחר כך כשמחזירה כותב לה כתובה לא מצי מעכבא הרי שאפילו דרך הערמה כשכותב לה אינה עוקרת כל כח וזכות ותנאי שהיה לה עליו ובנדון דידן גם כן כבר הפסידה תנאי הנזירות ואין שום בריה יכולה לעכב דירתו במקום שירצה כדין התורה וכמשפטה ותו לא מידי ובמקום שאמרו לקצר אינו ראוי להאריך וכבר למעלה בתשובת שאלה ע"ה נתפרש יותר וכנז' מה שנראה לעניות דעתי כתבתי וה' יצילנו משגיאו' אמן. הצעיר: משה גאלנטי
 
 
@שו"ת מהר"ם גלאנטי סימן פח
שאלה ראובן הגיע לצידון בכמה שקים של צמר והוצרך למעות ושלחם פה ביד שמעון שיבקש בריוח לצורך ההוצאה והיו השקים מוטלים ברשות הרבים והוא היה הולך לבקש מעות לבעלי הגמלים ולשכירות הספינה ומצא את לוי ואמר לו תרצה לחתוך דיטא שחייב לי ראובן על השקים הללו ואמר הן כמה חייב לך חמשים פרחים הא לך ארבעים פרחים ולא משך הוא השקים אלא שמעון הסגירם במאגאזין כולם עד שבא ראובן מצידון ותובע לו חמשים פרחים וזה אומר לו ממה והשיב לו מדיטא אחד שחתכתי עליך בפחות אמר לו ולא נטלתי ממנו שום שקים אמר לאו שבטחתי באמונתך שתפרע לי ובדיבורך הקל נתתי ועתה שואל אם יש צד רבית שנתן ארבעים פרחים ונוטל עתה חמשים וראוי לדעת איך הקנה המעות הללו שמעון ללוי כדי שיוכל ליטלם מראובן. יורנו מורנו הדין ושכרו כפול מן השמים:
תשובה לית דין צריך בשש כי פשוט הוא כי הוא רבית קצוצה כמו שנפרש בס"ד בהרבה מקומות בגמרא מייתי דין מ"ג ועיקרא פסוקה פ"ק דגיטין והיא הלכתא בלא טעמא ובהיות הדין כך מוסכם מכל הפוסקים יצא הדין שהמטבע אין לו דרך שיזכה מי שאינו ברשותו אם הוא פקדון אגב קרקע אשר היו המעות שם מונחים או שכירות מקום מטבע ואם הוא חוב אין יכול להקנות החוב ההוא אלא כולו וכבר ידוע לחכמים פרטי הדינין שנוגע לדין מג' וכמה הלכתא רבוואתה אית בה לפי שהיא הלכה שאין בה טעם ואין למדין ממנה לדין אחר וכמו שפסק הרמב"ם ז"ל בכמה מקומות בהלכות מכירה פי"ו ובהלכות שותפין פ"ג ובהלכות מלוה ולוה פי"ו ומעתה כיון שהדין כך מוסכם מכל הפוסקים מי שרוצה לחתוך דיטה של חבירו והוא אינו נמצא פה להיות שלשתן יחד אין לו מציאות אם לא שיהיה בידו משכון של לוה ויחתוך הדיטא על המשכון בפחות ודוקא במשכון או שטר חוב על חברו ויחתוך לו בפחות ויקנה לו השטר חוב בכתיבה ובמסירה ואינו חושש משום רבית כמו שכתב הרמב"ם ז"ל בהלכות מלוה ולוה פרק ה' והוא בירושלמי והביאה הרי"ף בהל' בפסקי הלכה פרק איזהו נשך וכן עמא דבר ואם יארע שלית ליה משכון מהלוה וגם אין לו שטר ואם אינו נמצא כעת להיות שלשתם אינו יכול להקנו' ואם הקנה החוב בפחות אינו קנייה ואינו חייב אלא ארבעים והעשרה הם רבית גמור כיון שהתל בו שלא הקנה החוב על המשכון וכשבא לוי ואמר לו החוב שיש לי עליך מכרתיו לשמעון אינו כלום שמכרתיו הוא לומר המכר הראשון והוא לא היה נמצא פה נמצא שהמכר אינו מכר פיו הכשילו שאומר שאינו בטוח עמך אלא שתתן לו משכון או בטחון אחר נמצא שאפילו במכר הראשון לא היה בוטח בו עד שיתן המשכון ובשעת נתינת המעות לא היה בטוח בו נמצא שמשכון אין כאן מעות אין כאן נמצא שאינו יכול לתת יותר ממעות שנתן בשבילו ואם המחה יהודה אינו יכול לתת לו אלא הארבעים ואם יתן יותר הוא רבית כן נראה לע"ד. הצעיר: משה גאלנטי
 
 
@שו"ת מהר"ם גלאנטי סימן פט
שאלה ממצרים לחכמי צפת ראובן הלוה אלף זהובים לשמעון חבירו וקבע לו זמן לפרעון ואם באולי בהגיע הזמן לא יפרע אסר עליו בשר ויין עד יפרע לו מעותיו ובעונותיו קודם זמן הפרעון ירד מנכסיו שהיה חייב למלך יר"ה ושללו כל אשר לו ועתה רוצה ראובן לאסור לשמעון שלא יאכל בשר ולא ישתה יין עד יפרע לו ושמעון משיב אין לי כעת אולי יהיה ה' בעזרתי ואשיג לפרוע לך. יורנו מורנו מה דינו אם אסור בבשר ויין עד יפרע חובו אפילו שאין לו או הוא פטור מהנדר כל זמן שאין לו ושכרו כפול מן השמים:
תשובה השיב תלמיד חכם אחד במצרים שם והביא ראיות שאסור לאכול בשר ולשתות יין עד יפרע לב"ח אפילו שאין לו כח לפרוע והביא ראיות ואני בעניי קלעתיה בכף הקלע אבן אחר אבן ערו ערו עד היסוד בראיות ברורות מלבד אשר כתבתי פעם ראשונה וחתמו עמי כל חכמי העיר אביא עוד ראיות ברורות אחר סתירת ראיותיו ואוציא בע"ה הדין לאמתו וכן כתבתי לו הגיע לי מנחת תשובתך עברתי עליו פעמים שלש ולא ראיתי בהם הדמות כלל כי אם בשנים או שלשה מקומות וקלעתים בכף הקלע והנה אחי חצי התשובה תאריך טרחא בדברים אשר לא מועילין ולא מורידין ויראה אותה כל מבין ספר ומורים הוראות אם האמת אתי ואם כנים דברי:
על מה שכתבת שיש חילוק שאין ענין האכילה דבר של קפידא שאינו אלא לכבוד בעלמא ותועלת מעט ודבר ידוע שלא עלה על דעת שניהם שיחול האיסר ואונס כזה במקום תנאי גרוע כזה קראוהו נדרי אונסים אבל בנדון דידן שיש כאן תנאי יפה שמלוה לו מעותיו מפני שזה אוסר בשר יין ואלמלא שהיה נודר כן לא היה מלוה לו מעותיו והילכך דעת המדיר וכל טצדקי דמצי למעבד ליעביד וימשכן עצמו וילוה אחד בשנים ואם לאו יאסר ע"כ לשונך:
תמהתי איך עולה בסברא לחלק והנם שקולים לכל מבין שכשם שזה לא היה מלוה מעותיו אם לא נדר כך הענין שם בהזמנת חבירו שאם לא שנדר וסמיך זה לנדרו שאסר עצמו אם לא יבא לסעוד אצלו לא היה העני הזה להוציא הוצאות לזמנו והלך זה להזמין סעודה כפי כבודו שראה שהניח ללכת לסעודה אחרת להפיק רצונו של זה לכבדו כמו שפירשו שם בסוגיא בזה והבטיחו על נדרו אחר כך חלה בנו הוא נדר אונסים והנה שקולים הם ויבואו שניהם:
ואפשר לפעמים להיות נדון של הלואה מועטת על פרח אחד ונתן הוצאת הסעודה הרבה בשבילו דלאו מלתא זוטרתי הויא ההנאה שמקבל האדם כשמזמין את חבירו ובפרט אם הוא אדם חשוב ובא לאכול לחמו עמו שהרי מצינו שהאשה מתקדשת כשאמרה לאיש הילך דינר זה מתנה ואתקדש לך ולקחו ואמר לה הרי את מקודשת לי שלקחתי ממך מתנה אם אדם חשוב הוא הרי היא מקודשת בהנאה שנהנה ממנה ובההיא הנאה הקנה עצמה לו וכמו שכ' הרמב"ם ז"ל פרק חמישי והרשב"א והר"ן ז"ל באדם חשוב הרי שהנאת קבלה ללכת לסעוד עם חבירו והבטיחו לא דבר רק הוא ואפילו הכי כשהוא אנוס הוא נדרי אונסים ושקולים הם לדין אחד:
עוד אני אגלה הולך רכיל מגלה סוד מאין נולד לך החילוק הזה רצית לתפוש לשון הריב"ש ז"ל שהביא החילוק הזה וזה הלשון שהבאת הוא מועתק מלשון הריב"ש אות באות והנה אחי צללת במים אדירים והעלית חרס בידך הסתרת פניך מלשונו ממה שמזיק לך וחלילה שמה שכ' הריב"ש ז"ל שאינו דומה לאונסים לא דיבר במי שהעני שאין לך אונס גדול מזה בעולם ונדון השאלה אשר שם שטוען בעל דין שהיה אנוס לפי שהשר עיכבו ואם יעבור מצותו ינזק בממון התם הדין עמו שאינו אונס שכל שבידו לבטל בנקלה ואינו מבטל אינו אנוס אלא מזיד ואפילו על ידי ממון הרבה שיצטער בנתינתו נראה לנו שחייב לתת ולא יעבור על מצות לא תעשה שלא מצינו בשום מקום היתר לעבור על מצות לא תעשה מחמת הפסד ממון ע"כ לשון הריב"ש. והתם ראוי לחלק בין נדון זה לנדון זה מהטעם שביאר אבל נדון דידן חלילה שאין לך אונס גדולה /גדול/ מזה כמו שנבאר בס"ד:
גם על מה שכתבת והבאת ראיה מהירושלמי ומהרא"ש דעניות לאו נולד הוא ופותחין פתח להתרה ומשם הבאת ראיה דהוה ליה לאסוקי אדעתיה וכיון דשכיח אסיק דעתי בכלל הנדר ע"כ לשונך מרי דאברהם תמהני האי גברא תלי תניא בדלא תניא ולפרושי קרוי מלתא בתחלה בעינן למנדע בראש דפותחין בנולד לידע טעם ושורש אין פותחין בנדרים בנולד אמאי לא והענין הוא כמו שפי' הרמב"ן והטור ז"ל אין פותחין בנולד וכו' שאינו מצוי ולא שכיח כגון אלו ידעת שיעשה פלוני אותו בית שאסר בית הכנסת לא הייתי נודר אין זה פתח לפי שעל ידי פתח זה נעקר הנדר מעיקרו ופתח כזה אינו עוקרו שאף אם היה מעלה אותו על לבו לא היה נמנע בשבילו לידור כיון שאינו מצוי ולכך אין פותחין בנולד שאינו מצוי אבל בדבר מצוי פותחי' והפתח הוא כשאינו מתחרט מבקשים לו פתח אלו היית יודע דבר זה לא היית נודר נמצא הנדר נעקר מעיקרו ואם יקשה המעיין אם אמת שנעקר מעיקרו והויא כדבר טעות ונדרי שגגות למה צריך שאלת חכם:
יש לומר דהוי כטעות אבל לא טעות ממש כדין נדרי שגגות ששם יש בעיקר הנדר שגגה גמורה כגון שגנבה אשתי כיס של מעות ונמצא שלא גנבה או אונס גמור כגון שהפסיקו נהר דזה מן הסתם כמתנה בנדרו אבל כשאין בנדרו שום שגגה אלא שנדר בעצמו אם יש לו פתח של אונס הרי נדר זה חל שאין כאן שגגה גמורה וצריך שאלת חכם הואיל ויש לו עכשיו טענת אונס שהוא מתחרט מחמת אונס קצת שהיה לו ועכשיו עבר:
ובקשתי לי חבר על זה ומצאתי לי רב בתשובו' הרמב"ן ז"ל סימן רע"ג תירוץ הלז:
והשתא מהדרינן על ענין העניות דהוי פתח של חרטה והסכימו הפוסקים על זה יען הוא נולד מצוי ובגמרא מאי טעמא דרבי אליעזר דסבר פותחים בנולד דאמר קרא כי מתו כל האנשים כו' ופירושו שמשה נדר לשבת במדין ושלא לשוב למצרים עוד /עד/ יפתח לו הקדוש ברוך הוא פתח שאם היה יודע שימותו שונאיו לא היה נודר והא מיתה נולד הוא ורבנן סברי אינהו לא מתו משום מאי דאמר רבי יוחנן שהיו בעדת קרח אלא שירדו מנכסיהם ופירש הרא"ש ז"ל דעניות לאו נולד הוא דשכיחי ואם כן זכינו לדין דלא נאמר זה דעניות שכיח אלא לפתח שאינו רוצה להתחרט ובפתח זה מתחרט ונאמר לו אלו היית יודע שיענו לא היה נודר נמצא הנדר נעקר מעיקרו הנה שגם שעניות שכיח בזה עיקר שלא ידע מעיקרו ואם כן בנדון דידן אע"ג דעניות שכיח לא אסיק אדעתיה בההיא שעתא שהנה פותחין בו לעקור הנדר באלו הייתי יודע ובנ"ד גם כן לא אסיק אדעתיה הגע עצמך בנדון אחר אסר בשר ויין ורוצים להתירו בפתח של עניות לא יאמרו לו אלו היית יודע שתרד לעניות לא היית אוסר נמצא בנדר טעות אונס ומותר מעצמו דוק בעין אהבה ותשכח דשכיח לך נרגא דפרזלא ומה שהבאת ראיה מהרב הגדול הרב רבי דוד מתשובתו וכשנעמוד על תשובתו ונדמה דין לדין אם יש הדמות זה מזה אם לא: וידעתי שאין זה סגנון תשובתו שכבר בא מועתק מפי מנגדך בסגנון אחר סיוע לדברי מנגדך. ומעתה לא אעזור ממנו ולא אחלוק עמו ואם המצא תמצא אין משיבין את הארי לאחר מיתה:
עוד על מה שחלקת בין נדר לעצמו לבין הדירו חבירו והביא ראיה מהר"ן ז"ל שכתב בפ' ד' דנדרים על דין התנאי פירוש מודעות שעושה האדם מנדרים ושבועות שהם בטלים דוקא בנדרי' שנדר לעצמו אבל לחבירו אין ביטול זה מועיל והארכת שפת יתר אין זה ראיה כלל דהתם הוא סבר' שלא יוכל להתנו' מודעות ותנאי להזיק את חבירו דא"כ לא שבקת חיי לכל בריה וחיישינן לרמאי' שיעשו ג"כ בינם לבין עצמם וילכו ללוות בשבועות ונדרים ואחר כך יהתלו בו באומרם כבר יש לנו ביטול ומודעא וחלילה שאפילו דלא הוה נפיק האידנא מפי הר"ן פה קדוש מדבר מדעתא ומסברא הזה אמינא ליה אבל בנדון דידן הוא מדירו כפי דרכן של בני אדם יסלק אם לקיי' נדרו הרי טוב ואם לאו הוא אנוס דאין לך אנוס גדול מזה ולא דמי הא להא:
הרי מעתה כל מה שהבאת לדמות זה מהרמב"ם ז"ל ומסוגיא דקניא דרבא היא משענת קנה רצוץ ובאמת הארכת בענין שני דפין דברים שאינו מעלה ומוריד בנדון דידן כלל ענין דעת חבירו לדעתו כי לדעתי אפילו שהיה נודר לדעתו בההיא לא אסיק אדעתיה שאם יעני יעמוד בנדרו בלי ספק ומה יעשה שאין לך אונס גדול יותר ממי שאין לו:
ומה שהבאת מהרב רבי יוסף ן' לב זלה"ה אין צריך להאריך שכבר ראית שדבריו סותרים דבריך וחתרת להשיב אל היבשה ולא יכולת וכתבת שיותר תמשוך עצמך לתרץ דברי ראשונים ולא דברי אחרונים ושאינך חושש לסברתו ושאין משיבין את הארי לאחר מיתה והגם כי מתשובת הרב ן' לב יש סיוע לדברינו לא מצטרכינין ליה בנדון דידן ונביא ראיה עוד לדברינו והיא מהשכיר שחייב אדם לתת שכרו ביומו ואינו עובר אלא אם כן יש לו ליתן ולא נתן ואם תבעו שכרו ואין לו מה יתן לו הוא פטור ואינו עובר על לאו דבל תלין והגע עצמך אם ביום ששכרו היה לו לפרוע וכשהשלים שכר פעולתו העני ואין לו במה לפרוע נאמר לו שעובר חלילה שאין שכירות משתלמת אלא לבסוף ומזלו גרם שהעני בנתים הנאמר לו שעובר על לאו דאורייתא חלילה כך ענין זה אע"ג דהיה לו מעות בתוך זמנו אין אדם פורע בתוך זמנו ובזמנו ירד מנכסיו ומזלו גרם:
ועל מה שכתבת שידע' מפי מגידי אמת שהיה מביא כיס מלא דינרים והיה נותן למי שהיה רוצה אם בתוך הזמן אין בו עון אשר חטא שלא היה חייב ואם אחר זמנו יחקור על הדבר אם יש לו אלהים יראה לו ויסדרו לו כמו שמסדרים לבעל חוב במאכלו הראוי לו ובכסות הראוי לו כדרכו וכל היתר לצורכו יתן לבעל חובו ראשון ראשון וישים המלוה מגמת פניו שאסור להראות עצמו לבעל חובו אפילו לעבור לפניו כמו שכתב הרמב"ם ז"ל וכשם שהזהרנו למלוה כך אנו מזהירים ללוה שאם יגיע ליתן יותר מצרכו שיפרע לבעל חובו ויצא ידי חובתו ולא יעבור ח"ו על נדרו אם ישיג לתת לו זהו מה שהורונו מן השמים אוכיחך ואערכה ולמוכיחי' ינעם וכו' מוכיח אדם ממחליק לשון ובהשי"ת בטחתי שיכנסו דברי באזניך ותחזור ממדותיך ותתקיים תורת אמת היתה בפיהו וכו' כי מלאך ה' צבאות הוא ותהיה נאהב לשמים ולבריות ויהיה תורה וענוה ויראת חטא במקום אחד כי כן דרכך להיות מודה על האמת והאמת והשלום אהבו והנלע"ד כתבתי הצעיר: משה גאלנטי
 
 
@שו"ת מהר"ם גלאנטי סימן צ
שאלה ראובן ושמעון עשו שותפות ביניהם בזה האופן שהוציא ראובן עשרים אלף לבנים ושמעון עשר' אלפים לבנים והתנו ביניהם שהריוח יחלקוהו לחצאין שוה בשוה: והשותפות הנז' נעשה בזמן שהיה שוה הגרושוש מאה ועשרה לבנים ולערך זה הוציאו הגרוש כל אחד מהם ועתה בבואם לחלוק השותפות והריוח טוען ראובן שרוצה הוא לקבל הקרן שהוציא בשותפות הנז' לערך שמנים הגרוש' ושותפו שמעון כמו כן ואחרי כן יחלקו הריוח כפי תנאם לחצאין: ושמעון הנז' טוען לא כן הוא אלא שכל אחד יקבל מעותיו לערך מאה ועשרה הגרושו' כמו שהוציאו אותם ואחרי כן יחלקו הריוח הנשאר: ועוד נפל ביניהם הפרש עד שהוצרכו שניהם לקחת מעות בהלואה והלוה ראובן אל השותפות שלשי' אלף לבנים בגרושוש לערך מאה ועשרה לבנים ובעד ריוח עשרים למאה: ועתה בבואו לגבות דמי הלואתו והריוח הנזכר רוצה לגבות הגרושו לערך שמונים ושמעון טוען שאין לו לגבותם כי אם לערך ק"י הגרושו. ילמדנו רבינו הדין עם מי עם ראובן או עם שמעון ושכרו כפול ומכופל מן השמים:
תשובה אין ספק שראובן לא יטול חלק העודף על חבירו כי אם כל גרוש לערך ששמו אותם בשותפות שהם מאה ועשר שכך כוונו באותה שעה שכל הריוח אחר שיטלו כל אחד מהם מה ששם בשותפות כל כך לבנים ששוויים בסך כך גרוש ואחר כך יחלקו הריוח הוה ליה כאילו כתוב בפירוש בשטר כך וכך גרושוש או יעלו או ירדו אחר שעשויים בכך גרושוש הוה להו שהתנו הקרן שלך הם כך גרושוש והשאר הם כך ואחר חלוקת הריוח אימתי נקרא ריוח אחר שיטול כל אחד מה ששם וכל מה שימצא שלא שמו בשותפות נקרא ריוח ומסבר' נוכח זה הגע עצמך שאותם המעות היו מונחים בארגז ועדיין לא נשאו ונתנו בהם עד שירד הגרושו לערך שמנים יתכן שנאמר אם לא רצו עוד להיותם בשותפות שיטול בעל הארבעים כל גרושו לערך שמנים לקתה מדת הדין שודאי אמרינן שכל אחד יטול את שלו לערך ששמו אותם וכמו שנוטל כל אחד בהיות' בגרושו וירדו כל אחד שלו כך עתה שנתנו ונשאו אינו מגיע לכל אחד כי אם לערך ששמו שמטבע אין לו סימן לומר אלו מעותי ואלו מעותיך שודאי נתערבו זה בזה וכמו זה כמו זה והם שוים. וקרוב לזה מצינו בפוסקים ושנים מהם הרמב"ם ורש"י ז"ל גבי השותפין שהטילו לכיס אחד זה מנה וזה מאתים וזה שלש מאות ונתעסקו כולם בממון ופחתו או הותירו השכר וההפסד הוא לאמצע בשוה לפי מניינם לא לפי מעות וכמו שכתב הרמב"ם ז"ל ואפילו לקחו שור לטביחה שאלו שחטוהו היה נוטל כל אחד מבשר כדי מעותיו אם מכרוהו חי ופחתו או הותירו השכר או הפח' לאמצע וכתב הרב במה דברים אמורים כשנשאו ונתנו במעות שנשתתפו אבל אם המעות קיימים ועדיין לא הוציאו ופחתו או הותירו מחמת המטבע ששוה המלך או אנשי המדינה חולקים השכר וההפסד לפי המעות וזהו דוקא כשנשתתפו בסתם ולא פירשו אופן הפחת והריוח מה יגיע לכל אחד אבל אם פירשו כמו גבי דידן שפירשו בשטר שיהיה השכר וההפסד לחצאין או אפילו שפירשו שיטול בעל המאה שהוא גרוע מכולם שלשה רבעים ובעל מעות הרב יטול רביע ובהפסד הוא להפך שבעל המאה יפחות רביע לבד ובריוח שלשה רביעים ובעל המאתים יפחות מהפחת שלשה רביעים אפילו שלא נוטל מהשכר כי אם רביע תנאם קיים שכל תנאי שבממון קיים:
הא קמן שכל זמן שכתוב בפירוש השכר והפחת כמו נדון דידן אפילו שיהיה הפחת או השכר מחמת המטבע עצמו שעדיין לא נשאו ונתנו כי אם המלך הוריד או עלה המטבע הם לגמרי הנה מצינו שהם שוים בפחת ובשכר בין שימשך מחמת המטבע בין שיהיה מחמת הסחורות יהיה לחצאין כמו שכתוב בשטר בפירוש אחר שיטול כל אחד מעותיו כמו ששמו מעיקרא אז יהיו שוים יעמדו לחשבון בפחת ובשכר לאמצע וכתב רש"י ז"ל על זה אם הטילו זוזי חדתי לכיס ונשאו ונתנו בהם עד שנעשה שנים אעפ"י שעל ידי עסקא הרויחו כיון שלא הרויחו אלא המטבע אין להם אלא סכום הראשון לכל אחד וחולקים לפי הממון עד כאן. וכבר ביארנו שלכולי עלמא אינו אלא שותפות סתם אבל מפורש כל תנאי שבממון קיים ההיזק והשכר לאמצע כמו שהתנו אחר שיטול כל אחד מה ששמו ולערך מה ששמו כמו שביארנו והנלע"ד כתבתי וחתמתי שמי. הצעיר: משה גאלנטי
 
 
@שו"ת מהר"ם גלאנטי סימן צא
שאלה טופס: בפנינו חותמי מטה בא לדין ראובן עם דודו שמעון וראינו כל טענותיו ותביעותיו והשטר שהיה ליעקב אביו נ"ע על אחיו שמעון הנז' ועל בני אחיו לוי נ"ע ופסקנו שאין לו שום זכות על דודו שמעון הנז' ולא שום שעבוד לא מצד החוב שהיה חייב שמעון הנז' לאביו נ"ע ולא מצד כתובת אמו ולפנים משורת הדין עשינו שיתן לו שמעון הנז' החמשים פרחים שנשאר חייב שמעון הנזכר ליעקב אחיו נ"ע סוף כל חשבון והיה לו זמן עוד ארבע שנים באופן שכל החוב שהיו חייבין האחים בני לוי נ"ע ליעקב נ"ע שהוא חמש מאות ותשעים פרחים נשאר לשמעון הנזכר לגבות החוב שחייב לו אחיו יעקב נ"ע בשטר מקויים ככתוב בשטר ההוא ולהיות זה אמת ועבר בפנינו חתמנו שמותינו פה היום יום ו' כ"ב לכסליו שנת השל"ג פה המקום פלוני ושריר וקיים: אברהם. משה:
עוד טופס אחר שבאו לדין לפנינו יהודה עם שמעון ושמענו כל טענותיהם ובדין התורה היה חייב יהודה הנזכר לשמעון הנז' מאה ושלשה עשר זהובים זהב בזהב עשינו לפנים מן השורה מזהובים גרושוש וויתרנו השלשה עשר גרושוש ונשאר חייב מאה גרושוש וחייבנו שבועה לשמעון הנזכר בכל מיני גלגול שבועות הכל כאשר כתבנו וחתמנו ונתננו ביד שמעון הנזכר ואחרי כן שנשבע שמעון הנזכר כתבנו לו וזה נוסחו אות באות תיבה בתיבה:
אנו בית דין ח"מ באו לפנינו יהודה עם שמעון על דבר חוב מזמן רב שהראה בשטרות שמעון הנז' בפנינו וחייבנו לשמעון הנז' שבועה בנקיטת חפץ עם מיני גלגולי שבועות ונשבע על הכל לדעתו ולדעתנו כדין וכשורה באופן שנשאר חייב יהודה הנז' מאה גרושוש ובכל מקום שימצא ממונו של יהודה הנז' יש לו יכולת ורשות ממנו שמעון הנז' ליפרע מהם ולראיה ולזכות ביד שמעון הנזכר כתבנו וחתמנו שמותינו פה צפת תוב"ב ומסרנו בידו להיות בידו לראיה ולזכות והיה זה יום פלוני סך ימים לחדש פלוני שנת פלונית ליצירה וקים: משה. אברהם. חייא:
עוד טופס. וז"ל אחרי שמוע כל טענותיהם ונשבע מי שחייב להשבע וניכה מהחוב מה שעלה כפי הדין והוראתם לנכות נשאר החוב הנז' בדף אשר מעבר הלז נשאר נקי לשלם יהודה הנז' חמשה ושמנים גרושוש מהיום עד ערב חג הסוכות הב"ר ואחר כך מפני חוב אחר אחד מהתביעות שבעה גרושוש שיש על יהודה הנז' על הר' יעקב בנו של שמעון הנז' לסלק אותה התביעה הורדנו החמשה גרושוש מהחמשים ושמנים הנזכ' ונשארו השמנים גרושוש לבד לזמן הנזכ' וקים: משה. אברהם. חייא:
עוד טופס. אמר וז"ל בהיות שאנחנו חתומי מעלה נתננו זמן בד' הנז' בנז' עתה יש רשות ביד שמעון הנז' שאם יעבור מהזמן הנז' שיש לו לגבות ממונו בכל צד ואופן שיהיה בין בדיני ישראל בין בערכאות ולראות האמת חתמנו משה. אברהם. חייא:
למען ציון לא אחשה שערים המצויינים בהלכה לא אשקוט עד יצא כנוגה צדק' צדק ומשפט ויושר דין זה אשר דנינו יחד שלשתנו זה שלשה חדשים ועם בעל דינו נשאנו ונתננו בכל פרטי דיניה ומראה מקום לכל דבר להיות הבעל דין אשר יצא חייב מבית דינינו ת"ח וכל כי האי בעי לאודועי הורוני מהיכן דנתוני ולא חששנו לכתוב מהיכן חייבנו כי חשבנו כי היה מספיק המשא ומתן אשר בכל יום ויום היינו למשפט עד אשר ראינו שקבל הדין ושאל שישבע לו בעל דינו שמעון והשבענוהו כמה מיני שבועות הן בגופי שבועה הן במיני גלגול אשר לא היה חייב בגופה על הכל השבענוהו ברצון בעל דינו והעיקרים שלא מחל לו החוב בעל חובו ונשבע על הכל ונשאר בעל חובו קיים בשטרו וקבענו לו ארבעים יום לפרעון כמו ששורת הדין מחייב ויהי כאשר קרב זמן הפרעון והתחיל לבקש מנוס כדי לפוטרו אחר גמר מחלוק' ותמהנו מאד ממנו דלאו אורח ארעא ולאו מן דינא למעבד הכי דאם כן לא הנחנו בת לאברהם אבינו ע"ה בכל דין ודין שדנין אחר גמר דין בשלש' ואחר השבועות שמשביעין יסתור כל אחד הדין חלילה וחס יעשה תורתנו פלסתר משום דהאי ת"ח הוא ישתנה עליו סדרי בראשית לאסוף שבעים זקנים שיחזירוהו לראות בדינו מה שלא נעשה מעולם שלא שמענו ולא ראינו הנעשה כזה כי בימי חרפי ואני לבדי ת"ל בכמה דינים חלקנו עם גדולי ההוראה והכריעו כוותי והנה בבית אמתחתי כתיבת הרב כמהר"ר דוד אבי ן' זמרה זלה"ה פעם אחד עם גדול מהמורים ופעם א' החכם השלם הכריע כמהר"ר ן' וירגה ז"ל ושניהם באמת הכריעו כמוני הצעיר. והשתא דקשישנא חזרנא לדרדקי וכל שכן וכ"ש עם חבירי וגדולי מלאים תורה ומורים הוראות בישראל לעת זקנתנו חזרנו לנערותינו ומי יתנני והייתי בערך ימי בחרותי חכמי רבני ישראל אשר קטנם עבה ממתני ולא היו סובלים בהאי זילותא דבי דינא עם כל זה רצינו להיות מהנעלבים ויהי היום בעת קרב קץ הפרעון ויצא בכלי מפצו בידו אשר לא נחתם שם האיש החכם המורה ואם הוא הבעל דין בעצמו יסדו וסדר שם טענותיו ולסתור דינינו אין בו אשם כי אין אדם רואה חובה לעצמו וירד בים והעלה חרסי אדמה לעין כל מעיין אבל אם הוא ת"ח לא עשה מעשה ת"ח כי בודאי ידוע ידע כי זה ארבעה חדשים שמעון צווח בכרוכיא /ככרוכיא/ בשווקים ובחוצות בכנסיות ובמדרשות צווח בכרוכיא שיעיינו בדינו עד שהובררנו מפי כל ת"ח שבעיר ומי יתן שהייתי חושך עצמי מן דין זה ומדינים אחרים כי קצתי בחיי כי איני יכול לסבול:
והנה עתה עם היות שאני מוטל על ערש דוי בשישייוניש לא עונת ת"ח הוכרחתי באמת לאזור חיל ולשום בספר בדיו לפני כל יודעי דת ודין אם הכתב שמוציא עתה לפטור עצמו הוא מאי זה חכם ונכנס טעמו בשכלו ראוי בהאי להוציאם משיבוש זה ודמי' האי מרבנן שהכניסו בזה כמי שלא ראה אור מעולם שקודם שיכנס בדין זה לחקור ולדרוש מאי זה טעם חייבוך כבר דנו קבל אחי הדין לא יתחלל שם שמים כאשר הלך לפני זקני הדור והשיבו לו כזה וכזה ואז מצא אי זה ת"ח וכתב מה שכתב:
ומעתה לפני כל יודעי דת ודין מבעלי הוראה ומבעלי סברא אם דמיא האי מלתא דידן למה שהוא כתב אפילו אות א' אלא מוציא הדברים /באכסרה/ באכסרא כאשר יעלה המזלג לפום ריהטא בלי השקפה ובלי עיון כי אם לרצותו ולפייסו שיבקש לו בית מנוס ונלכד ברשתו כאשר נבאר בע"ה וכתבתי כל זה שהנה בטני כיין לא יפתח אדברה וירוח לי כי בעיני בדורנו זה אסור לאדם להטפל לדון כי אין הדור מקבלים מרותא וכבר ראינו כמה פעמים השתדלתי להקים דגל התורה שיחזרו עטרה ליושנה ולית סייעתא דשמיא להקים י"ב נשיאי ישראל כבראשונה שלשה בכל חדש ולא עלה כי יבואו לידי חרפה כזו ומה תועלת הפורק ממנו דין וכו':
הנה נוסחאת /נוסחת/ הפסק שכתבו שם בעיר פלונית כתוב בריש האגרת הזאת כדי שיעלו על לב דברינו אם דנינו כהוגן בכל הנזכר אם לאו:
תחלת כל דבר הנני קולע אל השערה כל דבריו של החכם אבן אחר אבן ערו ערו עד יסוד שאין להם מעמ' לבי לא אחרי' בפרטו' על ענין המחילה שאמר שהם ענין אחד מחילה ופרעון ודרך לעג דבר כי מה לי טענת פרעתי או טענת מחלת שהרי היא המחילה כאלו התקבלתי והביא ראיה ממה שכתב הרמב"ם זלה"ה בפרק כ"ג מהלכות מלוה ולוה בשטרי חובות אינו כן אע"פ שעדיו קיימים וחזר בשעתו וכו' יהודה וישראל ראו מה לתבן אל הבר לדמות מחילה ופרעון שהכל אחד ואם יש לו בקיאות בהרמב"ם ז"ל איך הביא מה שלא יש דמיון כלל לדין בעצמו ואם שנאו שכחו שצריך המורה לשבור ראשו עליו וכולי האי ואולי יזכור מה שכתב בפרק י"ד הוציא עליו שטר מקויים והלוה טוען מזוייף הוא רבית הוא אמנה הוא והמלוה אומר שקר אתה טוען ואמר הלוה השבע לי הרי זה מחלוקת בין הגאונים יש מי שהוא אומר שחייב בעל השטר לישבע כעין של תורה כמי שטוען עלי שפרעו ורבותי הורו שלא ישבע המלוה כלל אם טען פרעתי אבל כל שאר טענות שמשיב לו לא ישבע יען השטר לפרעון עומד אבל לשאר טענות כוזבות לא משביעינן כגון מזוייף רבית אמנה כתבתי ללוה /ללות/ ולא לויתי. ולענין מחילה שטוען מחלת לי החוב לדעתי והוא אמת שמלשון הרמב"ם ורבותיו נראה שגם כן הוא טענה כמו רבית או מזוייף שכך כתבו ורבותי הורו שאין משביעין המלוה אלא אם כן טוען עליו שפרעו בלבד שהרי הודה בשטר ולפרעון עומד אבל כל שאר טענות לאו כל הימינו לבטל השטר וכן כתב בעל העיטור וכן כתב בעל התרומות וכן כתב הרשב"א ז"ל שאם טען מחלת לי השטר אינו משביעו שהשטרות אינם עומדות לימחל כי מי ומי מוחל שטרו והוא דבר שאינו מצוי לא עמדו בדבריו של לוה בזה אם כן איך מדמה החכם המורה שטענת מחילה וטענת פרעון שוים וכתבו בפשוט ובודאי אם היה רואה אלו הגאונים ארבעתם והרמב"ם ורבותיו לא היה כותב מה שכתב והביא דמיונות הבלים וחזיונות ואנו הטלנו עלינו שבועה על טענתו של המחילה שבועה גמורה ונשבע שמעולם לא מחל ולא נתן. לפנים משורת הדין להיות בעל דינו ת"ח וה' יכפר בעד:
ועתה נבא לשורש הדין אשר חשב וכתב שמה שיש ביד שמעון הוא פסק דין והנה אני הארכתי והראיתי לו מקומות שדברו בו הפוסקים ההגהות מימוניות מפוזרים הנה והנה סברות שיש חילוק בפסק דין אם הודיעו ללוה אם לאו סברות אם רחוק אם קרוב והנה על כל פרטיה ודיניה של פסק דין לפי דבריו הנה הרב מוהרי"ק זלה"ה סתם בשלחנו בסי' מ' בקיצור בלי בלבולים וז"ל בלי שום חילוק אם יש ביד אדם אחד פסק דין בידו אין הלוה נאמן לומר פרעתי כמו שאמרינן בשטר שטריך בידי מאי בעי כך פסקיך בידי מאי בעי והנה אין בזה שום ספק:
ועתה אני איני יכול להאריך לחזור בכבוד מורי הרב זלה"ה על התימה שתמה בספרו בדברי הרמב"ם זלה"ה ותמה הכותב עליו ואין לי עסק בזה כי אראה לו פנים וילך וישק עפר קברו ואין משיכין /משיבין/ הארי וכו' כי עתה במה שאני כותב אין אנו צריכים לזה כלל ואוציא העורון מבין עיניו של החכם המורה נר"ו יהיה מי שיהיה וקודם שישים קולמוס יפתח עיניו ויבין בשכלו:
ועתה פתח עיניך כפתחו של אולם כל אלו הפסקי דינין שאמרו ואפליגו אם נאמן לומר פרעתי אם לאו הם פסקי דינין מחוב שבין אדם לחבירו כגון צא תן לו חייב אתה ליתן לו צא פרע לו אבל נדון דידן הוא מעשה ב"ד שטר חוב גמור עם מעשה ב"ד והחכם העני הלז לא סיימוה קמיה והענין ששטר אחד היה ליעקב הנז' על יורשי אחיו אביהם של יהודא בעל דינו ונפטר אביהם שהיה לו אחים והיה תובע שטרו לפני ב"ד שיפרעו היורשים מנכסי אביהם שגדולים היו וב"ד ראו השטר חוב שהיה לו ליעקב על אביהם ככתוב לעיל בריש דפא ויעקב היה חייב לשמעון בעל דינו שהוא עתה וראו ב"ד להגבות חובו של יעקב הנז' והפקיעו החוב מעל היורשים מיעקב שהיה לו להם והטילום על שמעון כמו דינא דר' נתן מוציאים מזה ונותנים לזה וכמו שכתב הרמב"ם זלה"ה בפירוש הוא נדון דידן וז"ל ראובן שהיה חייב לשמעון מאה ולוי חייב לראובן מאה מוציאין מלוי ונותנים לשמעון לפיכך אם אין לראובן נכסים והיו לו שטרי חובות על לוי ואמר לו שטר אמנה הוא או פרוע הוא אינו נאמן אפילו הודה לו ראובן אלא ישבע שמעון ויטול מלוי כדין כל טורף כו' וכתבו חידוש אחד הפוסקים שאפילו היה השטר במאתים והוא אינו חייב אלא מאה ופוגם גם כן מאה אחרים שלו אפילו אינו נאמן אם כן יהודה ואחיו היו חייבים ליעקב בשטר חוב מקויים ויעקב היה חייב לשמעון באו ב"ד והפקיעו החוב מעל האחים והטילו שיגבה חוב יעקב ממה שחייבים לו:
ומעתה השטר חוב שיש ליעקב הנז' על האחים אינו מעלה ומוריד יען כתבו ב"ד בידו שכל החוב שהיו חייבים היורשים האחים ליעקב חייבים לפורעם לשמעון בעד חוב שהיה חייב יעקב הנז' לשמעון הנז' וחתמו ב"ד והשאר מעתה אינו מוריד ומעלה כלל כי אם יבא יעקב לתבוע לאחים אינו יכול שכבר כתבו להם שאין לו עמהם כלום שכבר נפרע חוב אביהם בהפקעת חובם לשמעון הנז' והנה הכח והזכות ושעבוד שהיה ליעקב הנז' באותו שטר על נכסי אביהם נפקע ממנו ונכנס כל הכח והזכות והשעבוד לשמעון הנז' והוא שטר חוב גמור ובקיום בית דין ומעשה ב"ד מסודר ומקויים אם כן מנין לו הנאמנות לומר פרעתי או מחלת אם היה אותו שטר בידו והיה מוציא עליה' לא היו משיבין לו מה לך בשטר של יעקב וכי אנו חייבים לך שום דבר נמצא שהשטר ההוא היה מריע לו ולא להטיב אבל עתה שמוציא כח ב"ד שהפקיעו החוב חייבים היורשים לשמעון הנז' כל כח וזכות שהיה לו ליעקב הנז' עליהם איך יוכל לומר פרעתי מחלת באמת עמדתי מרעיד איך עולים דמיונות כוזבות בדעת המעיין כי הדין ירצה יושר לא פלפול הפלפול בישיבה שהדין דין אמת וישר והאמת יורה דרכו:
והגם שיהודה הנז' בא פה ואחיו פרע חלקו על פי מה שסדרו הב"ד ונשאר חלקו ומה לנו אם ידע אם לא ידע ודאי קודם שידע שב"ד סדרו זה לא פרע חלקו לא ליעקב ולא לשמעון ועברו שנים עד שנפגעו יחד וכי לא נהנה לרשת חלקו בנכסי אביו כך יפרע חוב אביהם כשנפגעו יחד בצפת הודיע כך וכך עשו ב"ד של מקום פלוני' אחיך נתן לי תן לי חלקך ואז יתחיל לחלותו שימחול לו כשידע מה שעשו ב"ד ונתנו בידו זכותו והאיש הזה שמעון הנז' עומד בזכיותיו בידו שהם יותר חזקים משטר קדמון שהיה לו ליעקב הנז' עליהם שטר ומעשה ב"ד אם כן איך הם חלומותיו של זה החכם פסק דין הוא נאמן הוא אינו נאמן כי באמ' כי כל דבריו שלא בהשכל ומה לנו אם האחים ידעו שעמדו לדין יעקב הנזכר עם שמעון הנז' ושכתבו לו פסק דין כשיבא שמעון הנזכר לתבוע חובו אז ידע כל אחד מה שחייב בחלקו כמו שפרע האח יפרע הוא גם כן באמת ובאמונה ולא ילך בעקיפין עמו ולענות דינו זה ארבעה חדשים יפייסהו במיני פיוסים שימתין אם אין לו כעת ולא ללכת אחרי דברים אשר אין להם שחר ובאמת נתביישתי שהוא חילול ה' ומי יתן שמעיקרא לא נמצאתי בזה ולא נטפלתי כי דין עסק ביש ורחמנא יצילנו משגיאות וישים בלבו שישמע לדברי חביריו כי באמת היא תורת משה והחכם הכותב ודאי שיש בו יראת שמים יקרא פעם ושתים ויודה על האמת ויקובל תורתו לפני עליון. הצעיר מר ונאנח מוטל על ערש דוי וקנא קנאתי לה' עד רואי כתיבת אגרת אוגרת ומסוכסכת קמתי ואתעודד וכתבתי שורתים אלה בזעת אפי: הצעיר משה גאלנטי
 
 
@שו"ת מהר"ם גלאנטי סימן צב
שאלה ראובן היה חייב לשמעון סך מעות בשטר וירד מנכסיו ולא היה לו מה לפרוע והלך לארץ מרחקים והרויח שם וחזר והביא עמו סחורות ואמר לשמעון בעל חובו תקח סחורה ששוה כפלים מאשר אני חייב לך ותוליך אותה למקום פלוני למוכרה כי שם ימכרו הסחורות היטב ונרויח ואני אתן לך בשכר טורחך חמשים גרושוש וגם כן החצי מכל מה שתרויח מאשר תגנוב מהמכס וכל ההוצאות יהיו עלי וכתבו שטר ביניהם מכל זה ותכף מסר לו הסחורות כאשר נתפשר עמו והוליך שמעון הסחורות אל מקום אחר כי שם ביתו ולא הלך למקום אשר נתפשר עמו ומכר במקומו קצת מן הסחורות כאשר מצא ועבר זמן רב על הסחורות ונפסדו ונכנס העש בהם ושלח לו ראובן כמה כתבים שילך למקום אשר נתפשרו וימכור שם ושלא יעשה לו זה ההיזק ולא הועיל ושלח לו תשלח לי מעותי וקבל סחורותיך ולראובן לא היה לו מעות אחר לשלוח לו וביני וביני הזיק היזק גדול לראובן האח' שאם היה הולך אל המקום אשר נתפשרו היה מרויח בסחורות ההם הרבה ואפילו במקום אשר היו היו /המלה היו מיותרת/ נמכרים ביותר ועדיין קצת מהסחורות ביד שמעון והשטר חוב הישן וקצת מאותם הסחורות נשארו ביד ראובן הוליכם ראובן אל המקום אשר נתפשר עם שמעון ומכרם שם היטב ובריוח גדול ממה שנמכרו אותם שנפסדו מן העש. עתה יורנו רבינו מורה צדק אם חייב שמעון לפרוע לראובן כל ההיזק אשר עשה לו הן מאשר הוליכם למקום שאינם שוים כל כך ומכר כאשר מצא והן מהזמן רב אשר עבר עליהם ובסיבתו נפסדו ונכנס העש בתוכם ושכרו כפול מן השמים:
תשובה זו לית דין צריך בשש כי מלתא דפשיט' היא דכל שינוי שעשה השותף בלי ידיעת חבירו אם הפסיד הפסיד לעצמו ואם הרויח הרויח לאמצע וכמו שכתב הרמב"ם ז"ל פ"ה מה' שותפין וז"ל המשתתף עם חבירו סתם לא ישנה ממנהג המדינה באותה סחורה ואינו רשאי ללכת למקום אחר ולא יפקיד ביד אחרים ולא ימכור בהקפה אלא דבר שדרכו למכור תדיר בהקפה אלא אם כן התנו תחלה או שיעשה מדעת חבירו עבר ועשה ואם שינה מכל אלו הדברים שהלך למקום שלא היה לו לילך או שמכר בהקפה או נשא ונתן בסחורה שאין דרך לסחור בה כל פחת שיבא מחמת זה הפחת חייב לשלם לבדו ואם יהיה ריוח לאמצע עכ"ל: וכל זה הוא שותפות סתם כי אם כשהולכין על מנהגי המדינה כל שכן וק"ו הכא שהתנה בפירוש ותנו שטר שיוליך למקום פלוני כי שם ימכרו הסחורות היטיב ותכף שינה דעתו ללכת אל מקום אחר כי שם ביתו:
וכתב מהרי"ק ז"ל שורש כ"ו שכל המשנה לעשות דבר בשותפות דמסתמא חבירו מקפיד עליו כל ההפסד שאפשר לתלות שבא מחמת שינוי עליו לפרוע: וכתב עוד מהר"י קולון ז"ל דאם אי אפשר באותו נדון לברר כמה ראוי להטיל על השותף ההוא בהפסד אז הדיינים יעשו בלי אומד דעתם. אמנם כל מה אשר יהיה אפשר לתלות מפני מה שעשה השותף בלא ידיעת חבירו ראוי להטיל עליו עכ"ל. הרי קמן דמן הסתם דמסתמא יקפיד חבירו אם טעה בלי ידיעתו חייב כל שכן בנדון דידן דפשע ושינה היות כתוב כל התנאים בשטר ועקל דרכיו ללכת אל עיר אחרת ודאי דחייב:
איברא שיברר על פי סוחרים שהיו שם בעיר שצוה ללכת שם אם היה מוליך הסחורה ההיא באותו זמן אם היא נמכרת בזמן ממנו ובכמה היה נמכרת כי מיני הסחורות יודעים הסוחרים אופן מציאותם איך הנהגתם דהגע עצמך שיאמרו שגם שילך לשם לא ימכרו בזמן ההוא שהעתים משתנים לעליותא ולגריעותא שלא כל העתים שוים אין ראוי לחייבו אלא כפי שיראו בעיני שני סוחרים יראי שמים שיגידו האמת ואם יאמרו שכפי ראות דעתם אם היה הולך שם היה מוכר הכל בסך כך ובסיבתו אכלם עש ונמכרו בזול חייב לשלם ההיזק ובמה שכתבו שקצת מאותם הסחורות שנשארו ביד ראובן על ידם אחר כך ונמכרו שם בחוב בריוח אין ראיה אולי נשתנה הזמן הנהוג כי לפי הזמן אמדינן כמו שביארתי שיאמרו שאם היה הולך שם בזמן ההוא כמו שכתוב בשטר היו נמכרים בריוח או הסך כך ודאי שחייב בהיזק ובפחת שפיחת כי /בתר/ אומדן דעת סוחרי אותה העיר אזלינן ועל פיהם יהיה כל ריב וכל נגע זהו מה ששורת הדין מחייב ואין צריך להרחיב ולהאריך במקום שאמרו לקצר זהו מה שנראה לעניות דעתי וה' יצילנו משגיאות ויראנו מתורתו נפלאות אמן: הצעיר משה גאלנטי
 
 
@שו"ת מהר"ם גלאנטי סימן צג
שאלה זה ימים רבים ושנים קדמוניות שופט העירה דמשק תבע קרקע מראובן לבנות לו שם בנין וראובן נתנו לו ברצונו ובנה השופט שם בנינו ואחר ימים הסירו השופט ועמד ימים בעיר ואחר כך הלך לעיר אחרת ומכר שם הבתים אשר בנה לגוי זולתו והגוי הלוקח החזיק בה שנים רבות ואחר זמן מכר הגוי לישראל והחזיק בה חמש שנים ועתה באים יורשי לוי ואומרים כי הקרקע הלז הוא שלהם ושל אביהם כי ראובן היה פקיד על הבתים אשר לאביהם לחזק בדקם ולהשכירם והנה נתן לשופט מה שאינו שלו וישראל טוען כי ראובן היה בעל הקרקע דהא ראיה כי כמה שנים אחר שמכר לשופט לא תבעו ממנו דבר וראובן היה מוחזק לעשיר וציית דינא ועוד שאם לא היה שלו למה לא פטר עצמו בטענה שאינה שלו יורנו מורה צדק מי הוא בעל דברים דישראל אם יורשי ראובן או יורשי לוי ואחר שנדע זה צריכים אנו לידע אם יחשב השופט אנס אע"פ שמרצונו נתן ראובן הקרקע אף כי השופט היה מוחזק במדינה לאדם כשר ולא לקח דבר בחוזק יד כי כן טוענים יורשי לוי כי אף אם נתן ראובן מרצונו הקרקע הלז היה מפני אימתו וישרא' טוען כי היה בדואר במתא שליט גדול ממנו הוא שר העיר ולמה לא הציל הקרקע אם נתנו לו מפני אימתו ומה גם כי אחר שהסירו אותו השופט עמד זמן במדינה ואז אין אימתו מוטלת על שום אדם ולמה לא תבע שלהם מידו. זאת ועוד כי אחר זמן רב הניח השופט פקידים על הקרקעות והיה לו לראובן להציל מן הפקידים על הנקלה ולא הציל. יורנו מורה צדק הדין עם מי ושכרו כפול מן השמים:
תשובה מדברי השואל נראה שאין לשום אחד מהם שטרות וראיות כי אם טענות על פה זה אומר בכה וזה אומר בכה ואם כן הנה הענין ודאי דאינן נאמנים לומר הקרקע הזה של אבינו ראובן וכשנתנו לגוי שלו נתן כי אין אדם נותן מה שאינו שלו ונראין הדברים שהיה הקרקע בחזקת ראובן ומה שנתן לגוי הויא מתנה ואם אחר כך השופט מכר לגוי אחר מכירתו קיים גוי מגוי ומה שמכר הגוי אחר כך לישראל מכירתו קיימת שאין אומרים ישראל הבא מחמת הגוי הרי הוא כגוי וכשם שאין לגוי חזקה כי אם בשטר כך לישראל וזה שמאחר שגוי זה בא מכח השופט וכולי עלמא ידעי שראובן נתנו לו לשופט במתנה זה שעשה עשוי. ומה שכתוב בשאלה שהגוי הלוקח החזיק בה שנים רבות וגם כן הישראל השני שקנה מהגוי דר בה שמנה שנים כל זה לא היה עולה בדין לא שני חזקת הגוי ולא חזקת ישראל אם מעיקרא תחלת דינא דראובן אם לא היה הקרקע שלו כל מי שבא אחריו הוא יסוד רעוע וחזקה רעועה וכל זה הוא פשוט פרק חזקת הבתים מימרא דרב יהודה ישראל הבא מחמת הגוי הרי הוא כגוי מה גוי אין לו חזקה אלא בשטר אף ישראל הבא אחר הגוי אין לו חזקה אלא בשטר ופירש רשב"ם ז"ל שדה שהכל יודעים שהיא של ישראל ואכלה הגוי שני חזקה וטען שקנאה מישראל ואזל ישראל וקנאה מן הגוי ואכל גם הוא שני חזקה לא הוי חזקה אלא אתי מאריה דארעא ומפיק לה מיד ישראל וישראל ליזיל וליתבע דזבן מיניה דאיהו אפסיד אנפשיה דלא הוה ליה למזבן מגוי עד דלימא ליה הב לי שטר זביניה דזבנת מישראל דדין חזקה אין לו לגוי וכל דאתי מחמתיה דסתם תוגרמים גזלנים ויש ירא למחות עכ"ל. וכן פסק הרמב"ם ז"ל בהלכות טוען וז"ל הגוי אפילו אכל כמה שנים אין אכילתו ראיה ואם לא הביא שטר תחזור השדה לבעלים בלי שום שבועה והגם שהראב"ד חולק שחייב שבועה הולך לשיטתו וחלקו עליו כל הגאונים וכתבו כהרמב"ם ז"ל וכן פסק הטור באופן שחזקת הגוי בזמנו כך שנים והישראל חמש שנים לא היה מועיל להם כלום אם לא שראובן הנותן הראשון נתן לשופט את שלו וחזקתו ואם עתה טוענין יורשי לוי ליורשי שמעון שהי' פקיד לבד יביאו ראיה לזה ואז חזקת הגוי וחזקת ישראל יהיו בטלים שנתן קרקע שאינו שלו ואם יורשי ראובן טוענין אבינו קנה קרקע זו מאביכם ואכלנו שני חזקה וידוע שאכל ראובן שני חזקה נאמנים אפילו בלא שטר ראיה לזה כמו שכתבו הפוסקים שעד שלש שנים נזהר אדם באופן שטענ' יורשי לוי אינה טענה ומתנת ראובן לשופט הויא מתנה וכל הבאים מכח השופט חזקתם חזקה וקניינם קנין טוב ואין צריך להאריך בדברים פשוטים לעין כל מבין וה' יצילנו משגיאות אמן. הצעיר: משה גאלנטי
 
 
@שו"ת מהר"ם גלאנטי סימן צד
שאלה ראובן שהיה לו קרקע ובא גוי אחר והחזיק במקצת ממנו שלא בפניו ולאחר זמן מכר הגוי אותו הקרקע לשמעון בעל המצר גם שלא בפני ראובן ולא בידיעתו היוכל ראובן להוציא זה הקרקע מיד שמעון באומרו הגוי החזיק בקרקע שלי בגזל ועולה שלא /בידיעתי/ בידיעתו וקרקע אינה נגזלת ובכל מקום אשר אוכל לקחת הקרקע אקחנה ואם אתה קנית מהגוי לך גבה מעותיך מהגוי ואם הגוי קנה ממני הנע ואחזיר לו תשובה ילמדנו רבינו ושכרו כפול מן השמים:
תשובה פרק חזקת הבתים אמר רב יהודה אמר רב ישראל הבא מחמת גוי הרי הוא כגוי מה גוי אין לו חזקה אלא בשטר אף ישראל הבא מחמת גוי אין לו חזקה אלא בשטר אמר רבא ואי אמר ישראל קמי דידי זבנה גוי מניה וזבנה לדידי מהימן מגוי /מיגו/ דאי בעי אמר אנא זבינית מניה ופירש רשב"ם שדה שהכל יודעים שהיא על /של/ ישראל ואכלה גוי שני חזקה וטוען שקנאה מישראל ואזל ישראל וקנה מהגוי ואכלה אם הוא שני חזקה לא הוי חזקה אלא אתי מאריה דארעא ומפיק לה מיד ישראל וישראל ליזיל וליתבע לגוי דזבן מניה דאיהו דאפסיד אנפשיה דלא הוה ליה למזבן ארעא מגוי עד דלימא ליה הב לי שטרא דזביני דזבנת מישראל כדין חזקה אין לו לגוי וכל דאתי מחמתי' דסתם פרסי' גזלני' הם וישראל ירא למחות הילכך לא תקנו בהם חזקה כדאמרינן ברבי ריש גלותא וכן פסק הרמב"ם ז"ל בהלכות טוען וז"ל הגוי אפילו אכל כמה שנים אין אכילתו ראיה ואם לא הביא שטר תחזור השדה לבעלים בלי שום שבועה שלא תקנו שבועת היסת אלא לישראל וישראל הבא מחמת הגוי הרי הוא כגוי שאין אכילתו ראיה עכ"ל. והרב המגיד ז"ל הביא סברת הראב"ד על השבועה שכתב הראב"ד ז"ל שהוא שבועה וסובר שאם מכרה לישראל שישבע היסת אעפ"י שבא מחמת הגוי והרב המגיד ז"ל כתב שאינו שבוש ודברי הרמב"ם אמת ונכון שכבר כתב בפ"א שאין נשבעין על טענת שמא וטענת ישראל בשדה זו טענת שמא היא שאינו יודע דבר אלא מה שאומר לו הגוי והראב"ד ז"ל הולך לשיטתו שסובר כך אמר לי אבא שהוא טענת בריא וחלקו עליו כל הגאונים ואין דבריו נכונים בזה באופן שסברת הרמב"ם ז"ל מוסכמת מכל הפוסקים וכן פסק הטור סימן קמ"ט באופן שבנדון דידן ראובן טוען שהגוי גזלה ממנו אם ידוע שקרקע זו הוא של ראובן אין חזקת הגוי כלום אפילו אכל כמה שנים וכשחזר אחר כך ומכרו לישראל אחר אפילו שאכל גם כן ישראל זה שני חזקה אינו כלום ויחזור ראובן לעמוד על חזקתו ושמעון ילך ויביא הגוי שקנה ממנו וישיב ראובן אליו אם יראה שטר מכר הרי טוב מה שעשה עשוי ואם לקח לאו כל כמיניה לקחת מהפרסים כי אלמים הם ואין חזקתם ראיה:
איברא אם טען הישראל זה הבא מחמת גוי ואמר בפני לקחה הגוי ממך הרי זה נאמן וישבע היסת על כך אם ישראל אכל שני חזקה אחר שקנאה מהגוי מגו שיכול לומר אני לקחתיה ממך שהרי אכלתי שני חזקה יכול לומר מהגוי לקחתיה שבפני לקחה ממך וכמו שכתב הרמב"ם ז"ל שם והוא מימרא דרבא שם באמת אי אמר האי ישראל קמיה דידי זבנה ממך מהימן מגו דאי בעי למימר מנך זבינתיה ואע"ג דהתם בגמרא לית גלוי לשבועה זו כבר כתב הרב המגיד ז"ל שהרמב"ם ז"ל חייבו שבועה יען הרמב"ם ז"ל הולך לשיטתו שאעפ"י שהחזיק הוא נשבע וחולקים עליו בזה שסוברים שכל שיש עדי חזקה אינו צריך שבועת היסת וכתב הרב המגיד ז"ל שאין בזה ראיה מן הגמרא לשום אחד מהצדדים וכתב זה בפרק ה' עיין שם:
עוד האירו עינינו המפרשים אפילו אם ישראל אמר לדידי יהב שטרא לגוי דזביני דזבנה ניהליה ישראל והכרתי חתימתו של עדים או היה השטר מקויים והכרתי חתימת' של עדים או היה השטר מקויים והכרתי הקיום דנזהרתי בשטר שלש שנים ואחר כך נאבד נאמן מדין מגו וכתב שהוא דבר ברור:
הנה פתחתי לפניך פתח כפתחו של אולם על כל הצדדים אם ישראל זה לא אכל שני חזקה שהם שלש שנים פשיטא דלית דין צריך בשש שתיכף יחזור לחזקתו ואם אכל שני חזקה שקנאה מהגוי אין דבריו כלום ואם טוען שגוי קנאה מישראל בפניו לא מפי הפרסי אנו חיים אשר פיהם דבר שוא אלא אם הוא טוען שקנאה הגוי ממנו בשטר ואבד כיון שאכל שני חזקה ישבע היסת שכנים דבריו ויעמוד בשלו ואם אינו טוען כי אם מפי הגוי אין בדבריו ממש ואין צריך להאריך יותר שכבר ביארתי מה שצריך בקוצר וה' ית' יאיר עינינו בתורתו ויצילנו משגיאות אמן. הצעיר: משה גאלנטי
 
 
@שו"ת מהר"ם גלאנטי סימן צה
שאלה ילמדנו רבינו ראובן בא מפורטוגאל והניח שם אח אחד פרסי ועבר זמן הרבה מיום בואו משם שלא ידע ראובן אם היה אחיו הנזכר בחיים אם לאו ואחר זמן באו משם אנשים והגידו לראובן שאחיו הנזכר אם שמו כך הוא בחיים חייתו והוא עשיר ויהי כי ארכו הימים נפטר ראובן לבית עולמו וחיי לרבנן ולכל ישראל שבק וזרע אין לו ועמדה אלמנתו ונשאת לאחר כי גמרה בדעתה כי ודאי כעת אח בעלה לא היה /אינו/ בעולם אך לא נתברר לה מפי עדים ואחר שנשאת באו אנשים מפורטוגאל ושאלו /אותם/ על אחיו של ראובן ואמרו שכבר נפטר לבית עולמו יורנו מורה צדק דין משפט האשה הזאת שנשאת אם תצא אם לאו ושכרו כפול ומכופל מן השמים:
תשובה דבר פשוט הוא /מפי סופרים/ ומפי ספרים והדין דין אמת שהיבמה אסורה לזר משום לא תהיה אשת המת /החוצה לאיש זר/ ואם נשאת לאחר לוקה הוא והיא ומוציאה בגט ואפילו היו לה בנים ונאסרה עליו ועל יבמה ויבמה חולץ לה ואח"כ תהיה מותרת לאחרים כמו שכתב הרמב"ם ז"ל פ"ב מהל' יבום הגם כי בענין אם יש לה בנים חולקים קצת מהפוסקים שיש מי שהוא סבור שאם יש לה בנים חולץ לה היבם ויושבת תחת בעלה כדי שלא להוציא לעז על בניה והוא סברת רב יהודה גאון וחלקו /עליו/ הרי"ף והרמב"ם ובעל הטור והכריעו מלשון הירושלמי כן שתצא אפילו יש לה בנים. ובעל הטור סימן קנ"ט הביא בשם בעל העיטור שאפילו מת היבם כנדון דידן תצא ודיניה כדין האשה שהלך בעלה למדינת הים ואמרו לה מת בעלך ונשאת ואחר כך בא בעלה שתצא מזה ומזה וכל י"ג דרכים בה וכתבו שאעפ"י שתצא אין הולד ממזר ולהרמב"ם ז"ל אפילו מדרבנן וכן דעת הרי"ף הרי לכאורה נראה שאפילו זו תצא אפילו שמת היבם שם בפורטוגאל וכמו שכתב בעל העיטור כנז' לעיל אבל נשכח היתירא להאי אתתא ולא תצא אלא תשב עם בעלה משום שהיבם הוא מומר ואע"ג דהיא זקוקה לו לאחר שנשאת לא תצא והביא ענין זה בנדון דידן מוהרי"ק זלה"ה וז"ל מצאתי כתוב אשה שנפלה לפני יבם מומר והתירוה ב"ד להנשא על פי עדות שהעידו שהיבם מומר מת ואחר כך נודע שהיבם חי כתבו גדולי הדור להתיר' וכיון שנשא' לא תצא והאריך שם בענין אשה אחרת שנפלה לפני יבם מומר והיתה סבורה שמת עיין שם להיתירא וסוף דברי מוהרי"ק ז"ל כתב אני ראיתי אשה ונודע שהיה לה יבם מומר והורה מורי הרב כמוהר"ר יעקב בירב זלה"ה שאין מוציאין אותה מבעלה עכ"ל וכל שכן בנדון זה שאח"כ באו עדים שמת שהגם שבעל העיטור כתב שאפילו שמת היבם תצא האשה מבעלה כמו שביארנו בנדון דידן לגבי מומר הגם כי הוא בחיים כפי הוראת הרב הגדול זלה"ה לא היו מוציאין אותה מבעלה כל שכן עתה שמא בודאי שאין מוציאין אותה ותשב עם בעלה הגם כי כשנשאת ניסת בלי ידיעת מיתת הבעל /אולי צ"ל האח/ היו נשואין באיסור עכשיו שמת לית מאן דפליג שהיא מותרת ותשב עם בעלה וכל בניה כשרים אם יש לה בנים ואפילו שמץ איסור ממזרות ליכא חלילה וחס ואם נשאת באיסור ה' יכפר בעדה הנלע"ד כתבתי וחתמתי שמי. הצעיר: משה גאלנטי
 
 
@שו"ת מהר"ם גלאנטי סימן צו
נוסח השאלה על לאה שנתקדשה לראובן ונדרה לה להכניס לו סך מה בכתובת' והתנית עמו שבענין חזרת הנדוניא יתחייב הבעל או האב להחזיר לה או לבניה או למי שמן הדין יהיה חייב להחזיר כפי נימוסי העיר ונעשה בזה שטר בערכאות של גוים בפני שרי המשפט היושבים ראשונה במלכות ובהסכמת אדון העיר אחר כך נשאת לו והכניסה לו כל סך נדונייתה ונתחדש התנאי הנ"ל בשטר הנדוניא בערכאות של גוים כמנהגנו לאחר ימים נתנה לאה הנזכ' כל נכסיה בשטר עברי במתנת בריא מעכשיו ושאל השואל אם יש כח ביד האשה להפקיע שעבוד היורשים שיש להם על השיור הנ"ל מכח התנאי אם לאו:
תשובה השכל מחייב שנדוניא זו שהכניסה הם תורת נכסי צאן ברזל ולא בתורת נכסי מלוג ואם כן המתנה בטלה דכך קי"ל האשה שנתנה לבעלה מנכסי צאן ברזל בין קרקע בין מטלטלין לא קנה בעלה אפילו שקנו מיד האשה ברצונה חוזרת בכל עת שתרצה שלא נתנה אלא מפני שלום בעלה ויכולה לומר נחת רוח עשיתי לבעלי כמו שכתב הרמב"ם ז"ל פכ"ב מהלכות אישות והטור סימן צ' וזה פשוט ואין מי שחולק בזה באופן שאם כוונת השואל היא שהיא רוצה לחזור בה הגם כי נתנה במתנת בריא במעכשיו יכול' לומר נחת רוח עשיתי לבעלי ובודאי אם השואל כיון לשאול אם כתבה במתנה באופן שאינה יכולה לומר נחת רוח וכו' המתנה קיימת ואי לא לא והדבר פשוט כמו שכתבו הפוסקים ואם כוונת השואל לדעת המתנה שנתנה היא כדי שיזכה הבעל בנכסים אם היא תמות קודם בעלה שלא יוכלו היורשים ליטול מבעלה כלום וזהו כוונת השואל אם יש כח לאשה להפקיע שיעבוד היורשים אם לאו נשיב גם כן שזה דבר פשוט מפי ספרים ואע"ג דאיכא פלוגתא דרברבי בתשוב' השאלה זה אומר בכה וזה אומר בכה ורוצים לדעת כוונתנו ומנהגנו ודרכנו אשר דרכו ראשוני' גאוני עולם נגלה לה מה שעלה בהסכמתם לא נעלם מחכמי הדור מה שכתב הרב ר' שמעון בר צמח זלה"ה מקומות שיש להם תקנה שאם תמות האשה בחיי בעלה יחזיר מקצת הכתובה ליורשיה אם אותו מקצת רצתה האשה למוחלו לבעלה והוציא הבעל שטר מחילה מזה הא קיימא לן דכל טצדקי שאנו יכולים לעשות להעמיד הנחלה במקומה אנו עושים עכ"ל ובשום אופן אין היורשים יכולים לעכב בידה בלתי שכתוב בתנאי שעל מנת כן נתן לה הנותן הנדוניא אז אין בידה לשנות התנאי ואין לומר כיון שנתחייב חיוב גמור לשון חיוב אין יכול לשנות ולתת לבעלה כיון שנשתעבדו הנכסים בחיוב אין צריך להאריך בזה שכל התנאים הם על צד חיוב ואין חיוב השעבוד חל אלא עד שעולה לפי הדין התקנה ומעיקרא כשמתנין התנאי על דעת כן מתנין ומאחר שנתנה לבעלה נתבטל החיוב של היורשים למפרע והמתנה שנתן לבעל קיימת. עוד מסברא נביא ראיה הגע עצמך ששניהם נתנו נכסיהם בחיים חייתם ברצונם ובדעתם הנאמר מתנתם אינה מתנה כיון שלאחר מיתה היורשים זוכים והלכו להם הנכסים ולא ימצאו דבר יעלה בדעת שישאלו מה שמגיע להם מירושתם שאינו עולה בדעת באופן שהן מצד סברא הן מצד הדין מפי גאוני עולם וכך אנו דנין בכל בתי דיננו ובכל ארץ הצבי שכל שלגבי הבעל שהו' יורש ודאי מחזקינן המתנה בידו אבל לגבי אחרים לא הויא מתנה וכך מנהגנו וכך ראוי לדון ואין לבקש דיוקים ונושאים זרים לחלוק על זה כי הוא כמו שניתנה בסיני ואין להאריך עוד בזה במקום שאמרו לקצר וה' יצילנו משגיאו' אמן. הצעיר: משה גאלנטי
 
 
@שו"ת מהר"ם גלאנטי סימן צז
שאלה ראובן נפטר לבית עולמו וחיי לרבנן ולכל ישראל שבק ונשארו לו נכסים רבים קרקעות ומטלטלין מהם בתוך ביתו ומהם בבית אחר והניח אלמנה ובת קטנה כבת שש שנים ואחרי מות ראובן הנז' היתה האלמנה הנז' שולטת בנכסי' ונושאת ונותנת ומוכרת וקונה בחזקת שהם של בעלה לימים נפטרה הבת הנז' והאלמנה החזיקה במקצת הנכסים באומרה שבעלה קודם מיתתו נתן לה במתנת שכיב מרע כל הנכסים שהיו תחת ידה באותה שעה כפי מה שטענה בפני ב"ד הצדק ובת זו יש לה יורשת יתומה קטנה קרובתה ועמדו לדין האלמנה הנז' ואפטרופוס היתומה היורשת וטען האפטרופוס שיש לו עדים על מקצת הנכסים או רובם שראום שהיו תחת ידה ובפרט סך גדול מדינרי זהב שהוחזקו שהיו משל בעלה קודם שנכנסו לרשותה וגם כי כל העולם ידעו הסך הגדול שהניח בעלה ראובן הנז' ומעולם לא אמרה שבעלה נתן לה במתנה כלום אדרבה היתה אומרת שלא היה לה כי אם כתובתה מעט מזער. והנה אשה זו נשאת לאיש והכניסה לו כל מה שהיה בידה מנכסי בעלה וטוענת שבעלה אמר לה בשעת מיתתו כל מה שתחת ידיך אני נותן לך במתנה והיא באה לתבוע גם קצת נכסים שנתנה ליד אחרים באומרה שגם הם בכלל המתנה קבורים וטמונים בבית אחר ידוע לבעלה והם היו דרים בחאן. יורנו רבינו אם תהא נאמנת בדבריה בשבועה אם לאו ושכרו כפול מן השמים:
תשובה נשיב על ראשון ראשון על הדינרים שלא היו בתוך הבית כי אם בבית אחרת נאמר שחלילה וחס שהיא זוכה במה שהוא תחת ידיה כפי דבריה שאמרה בפני ב"ד הצדק מאחר שלא היו הדינרים תחת ידיה בעת שנתן לה בעלה כל מה שתחת ידה שאם בעלה היה רוצה לתת לה גם כן אותם המעות הוה ליה לפרושי בהדיא גם אותם המעות הקבורים תחת הקרקע יהיו ליכי וכיון שבאותה שעה היו המעו' בחצר בעלה אינם יוצאים מחזקת היורשת והבית והמעות שבתוכה הם בחזקת היורשת ופיה הודה בפני ב"ד שלא נתן לה רק מה שתחת ידיה ואין אותם הנכסים בכלל המתנה שאין הנכסי. בכלל המתנה /ד' תיבות אחרונות נראות מיותרות/ שאין הנכסים יוצאים מחזקת היורשים כי אם במתנה ברורה שלא תהא בה שום ספק. וראיה מהא דתנן בפרק הכותב דין ודברים אין לי בנכסיך הרי זה אוכל פירות וכו' ר' יהודה אומר לעולם אוכל פירי פירות עד שיכתוב לה דין ודברים אין לי בנכסיך ובפירותיהם ובפירי פירותיהם עד עולם והלכה כרבי יהודה וכן פסק הרמב"ם ז"ל פרק כ"ג מהלכות אישות והטור סי' צ"ב ונדון זה לעולם הנכסים בחזקת הבעל והיורשים עד שיפרש ויאמר גם כן אני נותן לך במתנה המעות ההם ואז ככתובים וכמסורים דמו אף על גב דבבריא לא מהניא אפילו בקנין דאין מטבע נקנה בחליפין בשכיב מרע מהניא דכמסורים עמו /דמו/:
עוד יש להביא ראיה שאין נכנס בכלל המתנה אותם המעות שלא היו אצלה בבית מהא דאמרינן פ"ק דגיטין תנו מנה לפלוני מנה זה נותנים מנה סתם אין נותנים חיישינן שמא מנה קבור קאמר ואע"ג דאיפסיקא הלכתא דלמנה קבור לא חיישינן מ"מ שמעינן מסוגיא דגמרא דמאן דאמר מנה סתם מנה ממש קאמר ולא שוה מנה ונפקא מינה שאם לא נמצא אצלו מנה ממש לא זכה כמו שכתב הר"ן ז"ל שם בהלכות ולא אמרינן שזה מנה קאמר וכן אם היו לו כמה מנים ואבד אחד מהם מראהו אבוד דיד מקבל מתנה על התחתונה וכן כתב המגיד ז"ל משם הרשב"א פ"י מהלכות זכיה אלמא אע"ג דבכל התורה כולה שוה כסף ככסף ואיכא למימר דשוה מנה קאמר יד המקבל על התחתונה דדילמא מנה ממש קאמר הכא נמי תחת ידה ממש קאמר מפתח ביתה ולפני שנועלת ביתה עליהם אבל לא רצה לזכות לה מה שהוא חוץ לביתה במקום אחר ואומדנא גדולה היא שרצה לשייר אותם המעות לבתו דלאו בשופטני עסקינן שיתן לאשתו כל ממונו ובתו תתפרנס מן הצדקה וזה אין הדעת סובלתו באופן שאינה יכולה לתפוס הנכסים כי לא זכתה בהם אפי' לפי דבריה:
ועתה נבא לפרש אם תהא נאמנת בדבריה לומר שבעלה נתן לה במתנה ולכאורה לפום ריהטא היה נראה שנאמנת במגו דאי בעיא אמרה לא הניח בידי מאומה והיתה נשבעת גם כן עתה תשבע ותשאר לה מה שתחת ידיה עכשיו וראיה מתשובת הרא"ש והרשב"א מההיא אלמנה וכו' שהביא הטור סימן ב' אלמנה שאמרה בעלי נתן לי מנה קודם מותו במתנה גמורה על מנת שלא יכנס בכתובתי ועדים אין לה. תשובה אם היא מוחזקת במנה כגון שיש ממון בעלה תחת ידיה והיא יכולה לטעון אין בידי משל בעלי כלום נאמנת ג"כ במגו לומר נתנו לי במתנה ובשבועה אבל אם אינה מוחזקת בממון בעלה אז אינה נאמנת עכ"ל. וכן נשאל להרשב"א ז"ל בכיוצא בזה והשיב כדברי הרא"ש ז"ל והנה מתוך תשובות אלו לכאורה נראה שזכתה במה שבידה במגו:
ולא היא דלא דמי להאי דהאי מגו אין בו ממש שכשנשאת קלא דלא פסיק היה שהיה לה ממון רב ובשביל הקול שהיה לה ממון הרבה נשאה ת"ח אחד מסויים והיכא דאיכא קלא ליכא מגו כי יראה היא פן יחזיקוה לשקרנית כי נקל הדבר להתברר ודמיא למאי דמייתי בגמ' פרק חזקת אעובדא דרבה בר שרשום דאמר ליה רבא לקוחה היא בידי לא מצית אמרת דהא נפק קלא דארע' דיתמי היא ואע"ג דאי טעין הכי לקוחה היא בידי היה נאמן השתא דאמר אית לי זוזי עלה לא מהימן במגו שאינו טוען ברצון דבר שהקול מכחישו כך פירשו התוס' ז"ל ואעפ"י שהרמב"ן ז"ל יש לו שיטה אחרת בההוא עובדא ועוד לרבינו חננאל ורשב"ם ז"ל שיטות אחרות מכל מקום דין זה שכתבו התוס' אמת הוא שכל שאותה טענה גרועה לא אמרינן בה מגו וכמו שהוכיחו מההיא דמה אם ירצה לומר מזיד הייתי דפ"ב דקדושין דאמרינן לא משוי איניש נפשיה רשיעא אעפ"י שאם היה טוען כך מזיד הייתי היה נאמן אינו טוען כך ברצון וכיוצא בזה כתבו הפוסקים בכמה מקומות דהיכא דאותה טענה גרועה בעיני בני אדם לא הוי מגו. ועוד שהרי על מקצת הנכסים או רובם יש עליהם עדי' שראום תחת ידה ואינה יכולה להכחיש ולומר לא הניח לי בעלי כלום ואזל ליה מגו:
ומה שיש לעיין הוא במקצת הנכסים שאין עליהם עדים שראום תחת ידה שהיתה יכולה לטעון עליהם לא הניח לי בעלי כלום ונראה שאף באותם הנכסים לא תהא נאמנת במגו כיון שהיא אינה יכולה להכחיש כל הנכסים אי משום העדים שראו מקצתם או רובם בידה אי משום הקול כמו שפירשנו לעיל אעפ"י שהיתה יכולה להכחיש מקצת הנכסים ולהטמינם אין זה מגו דלא אמרינן מגו אלא היכא שהטענות שוות כמו שהביא הרב המגיד זלה"ה פרק א' מהלכות מלוה ולוה גבי טען בעל חוב שמטלטלים אלו אינם שלי אינו נאמן חזקה כל מה שיש ביד האדם הוא שלו והקשה ז"ל ויהא נאמן במגו שאם היה רוצה היה נותנם במתנה כו' ותירץ שאין אומרים מגו אלא כשהטענות שוות עיין שם ובפרק חזקת הבתים גבי ההוא דאמר ליה לחבריה מאי בעית בהאי ארעא אמר ליה מינך זבנית ואכלתיה שני חזקה אזל אייתי סהדי דאכלה תרתין שנין אמר רב נחמן הדרא ארעא והדרי פירי והקשו בתוס' לענין פירות אמאי לא מהימן בנ"ד דאי בעי אמר לפירות ירדתי דמיהימן /דמהימן/ כדאמר רב זביד התם ותירצו דאין זה מגו שהרי הוא בא לתבוע גם הקרקע וגם הרמב"ן ז"ל בחידושיו האריך הרבה לבאר שאין אומרים מגו לחצי טענה והוכיח כן מכמה מקומות יעויין שם אף כאן בנדון שלפנינו אין אומרים מגו שאם היתה רוצה מכחשת הנכסי' שאלו כן לא היתה משתכרת אלא הנכסים שאין עליהם עדים או שלא יצא עליהם קול והיתה מפסדת כל הנכסים שהוחזקו על פי עדים ועל פי ההמון ועכשיו בטענה זו רוצה להחזיק בכל הנכסים שהיו לה באותה שעה תחת ידה בטענה /שנתנם/ שנתנתם לה בעלה ובכי האי גוונא לא אמרינן מה לה לשקר שהרי להנאתה היא משקרת:
וכי תימא תהא נאמנת במגו דאי בעיא אמרה החזרתי הא ליתא כלל חדא שבשעה שנשאת והכניסה הנכסים לבעלה יצא עליה קול שהכניסה לו ממון רב כמו שכתבנו לעיל: ועוד דחזרה לא אפשר אלא ביד אפטרופוסים או ביד בית דין שהם אביהן של יתומים ואם כן הויא ליה מגו דהעיזה /דהעזה/ שאינה רוצה להעיז פניה להבאיש ב"ד או אפוטרופסים שנתמנו על פי ב"ד דאי לאו דקים להו לב"ד דאנשי' כשרים נינהו לא מוקמי להו אנכסי דיתמי ומגו במקום העזה לא אמרינן דלפי האמת אין האפוטרופסים נוגעים בעדותם שהרי אינם מתחייבים על פיה:
ועוד שאלו היתה אומרת טענה זו היתה צריכה לישבע ולמחר אלו מעידים עליה ופוסלים אותה לשבועה ומכאן והלאה כל התובע ממנה יטול בלא שבועה כדין מי שנגדו חשוד על השבועה ואפילו אם האפוטרופסים היו נוגעים בעדותן לענין לפוסלה לשבועה מהימני כדאמרינן פרק איזה בורר בר ביתוס אסהידו ביה תרי סהדי חד אמר קמי דידי אוזיף ברביתא וחד אמר לדידי אוזיף ברביתא פסליה רבא הא קמן דאף על גב דבעיקר העדות הוא נוגע נאמן לפוסלו:
ואשה זו כל מה שבידה הוא בחזקת נכסי בעלה הואיל ונשארה שלטת ומפקחת על הנכסי' אחרי מות בעלה והויא דינא כהא דאמרי' בגמרא פרק חזקת הבתים אחד מן האחים שהיה נושא ונותן בתוך הבית וכן האשה שהיתה נושאת ונותנת בתוך הבית והיו אינות /אונות/ ושטרות יוצאות על שמה ואמרה מירושה נפלו לי או מציאה מצאתי או מתנה נתנו לי עליה להביא ראיה והביאו הרמב"ם ז"ל פ"ט מהלכות נחלות וכתב וכן אלמנה כו' כתב במה דברים אמורים באחים ובאלמנה שאין חלוקין בעיסתם אבל אם יהיו חלוקים בעיסתם שמא מעיסתו קמץ ואין אנו צריכין לשי' עצמנו בפלוגת' דהרשב"א ורבינו חננאל שרבינו חננאל סובר דוקא שיעור שיכול לקמץ מעיסתו וכו' שאלמנה זו לא היתה חלוקה עיסתה מהיתומה ועליה להביא ראיה שנתנה לה במתנה ואשה זו הכל יודעים שאחרי מות בעלה היתה נושאת ונותנת ומוכרת ומחלפת בנכסי בעלה ושדכה בתה ונדרה לתת עמה כמה נכסים ובזבזה הון עתק נמצא שאין לה בנכסים ואפילו היתה טוענת על מקצת נכסים שאלו הם שנפלו לי מבית אבי אמי לא היתה נאמנת אלא בראיה ברורה:
ועתה נבא לפרש הפיזור והמתנות שנתנה אם נקראת פושעת מאחר שהנכסים של יתומה קטנה אין ספק שהיא פשעה שיש לה דין אפטרופוס כדין יתומים שסמכו אצל בעל הבית וכן כתבו הרמב"ן והרשב"א שדינו כדין אפטרופוס דגם כי הרמב"ם ז"ל לא כתב דין זה הוא משנה שלימה ואשטמיטיתיה /ואשתמיטתיה/ מינה ואף לדעת הרמב"ן ז"ל שפוטר האפטרופוס שמינהו אבי יתומים מפשיעה דילמא אתי לאמנועי וביתומים שסמכו אצל בעל הבית איכא פלוגתא אי חשבינן ליה כמינוהו ב"ד או כמינהו אבי יתומים. מ"מ פשיע' שאני שהרי לא נתכוון אלא למעלתן של יתומים ואם אתה אומר לי שיפרע אתי לאמנועי אבל בנדון דידן שכיוונה ליתן ולבזבז בידים מחייבא בהיזק ואדרבא מסלקינן לה כי ההיא דאמרינן בגמרא גבי עמר' בבעיא וכיון דפשעה כל מה שבזבזה ונתנה לאחרים מנכין לה מכתובתה:
ולפי ששמעתי שיש מי שמליץ בעדה ולומר שהיתומה בזבזה ונתנה למי שנראה בעיניה כיון שהגיע לעונת הפעוטות כמו שמצינו לענין דינא קטן משש שנים עד שיגדיל אם יודע בטיב משא ומתן מתנתו קיימת והטעם הוא מתקנת חכמים משום כדי חייו והמחילה מהמליץ בעדה שזהו כשהוא יודע בטיב משא ומתן וכל חד וחד לפום חורפיה כדאמרינן בגמרא וזה כל העולם יודעים שלא היתה יודע' בטיב משא ומתן רק בחיק אמה כמו שהוא מפורסם. ועוד דהא אמרינן דכשיש לו אפטרופוס אין מעשיו כלום וכבר הוכחנו כי אשה זו יש לה דין אפטרופוס כדין יתומים שסמכו וכו' ואין כאן טעם דמשום כדי חייו שהרי אמה מפקחת עליה ומספקת כל צרכיה:
ומי שהניח דבר זה לומר שהבת הקטנה היתה יכולה ליתן לאחרים רצה להוליד מגו אחר לומר מגו שאם היתה רוצה היתה אומרת שבתה נתנה לה כל הנכסים במתנה והא ליתא שאפילו אם נכריח שמעשיה קיימים אין זה מגו שהיא אין לה חזקה בנכסי בתה דהא אמרינן אפטרופוסים אין להם חזקה והיתה צריכה להביא ראיה ובמגו דאין לו כלום לא מהימנא כיון דאיכא קלא ועדי' כמו שביארנו לעיל אם כן אין כאן מגו שאפילו היתה טוענת כן לא היתה נאמנת הילכך כל טענו' שטוענת מחמת מגו הן בטלות ואין לה בנכסים אלא זולת כתובתה ופוחתין ממנה כל מה שנתנה ובזבזה שאין מרחמים בדין ואין להעלות על ספר סברת מי שסובר דבעל כלוקח הוי כמו גנב ומכר דהכא בנדון דידן אנו דנין אותה כגזלנים ולא שייך לומר מפני תקנ' השוק ובהדיא אמרינן בריש פרק הגוזל בגוזל ומאכיל לאחר רצה מגזלן גובה רצה מאח' גובה: ועוד דכי אמרינן בעל כלוקח הוי במקום שאין פסידא לאחרים ואע"ג דגבי מלוה על פה איכא פסידא דמלוה התם איהו דאפסידא אנפשיה שלא היה לו להלוו' ע"פ לאשה שהיתה עומדת להנשא והכא לא שייך הך טעמא ואדרבא חיישינן לפסידא דיתומה היורש' ושויינן /ושוינן/ ליה לבעל כיורש. ועוד דהא מלתא דאית ליה קלא היא שכל העולם ידעו שנשאת בלא שבועה והויא ליה כמלוה בשטר ודמיא לפרנסה דאמרינן בגמרא סוף פרק יש נוחלין פרנסה קלא אית לה וגביא מבעל וכן כתב הרא"ש ז"ל בתשובה כלל ל"ו סי' ו' על אשה שנתארסה ושלח לה ארוסה סבלונות והלכה ונשאת לאחר שגובה סבלונות מהבעל הכא נמי קלא אית לה למלתא וכמלוה בשטר דמיא. זה נראה לי להציל נפשי מגזל היתומה קטנה שאינה בת מחילה והגדתי דעתי בכתב יען השכחה מצויה וגלוי וידוע לפני מי שאמר והיה העולם כי לא שמתי לנגד עיני כ"א סיוע האלהי שסייעני להוציא הדין לאמתו:
בטעם שכתבתי לעיל שלא תהא נאמנת אף על הנכסים שאין עליהם עדים דהויא ליה מגו לפרוע שאין מגו לחצי טענה כמו שהאריך הרמב"ן ז"ל בחדושיו. שוב מצאתי בתוספות פרקא קמא דכתובות סוף סוגיא דפתח פתוח דאמרינן בגמרא לא דקא טעין טענת דמים וכתבו התוס' ז"ל ונהימנה לדידה במנה מגו דאי בעיא אמרה מוכת עץ אני ופירשו שם דאין זה מגו כלל שאינה רוצה להפסיד כלום מכתובתה ואותה ראיה שהביא הרמב"ן ז"ל ראיה גדולה היא דומה לנדון דידן מההיא דתנן פרק האומר קדשתיה וגרשתיה נאמן נשבית ופדיתיה אינו נאמן ואמאי לא מהימן בנשבית ופדיתיה לפוסלה לכהונה במגו דאי בעי אמר קדשתיה וגרשתיה דמפסלא מטעם גרושה אלא ע"כ כיון דבטענת גרשתיה לא מפסלא מתרומה לא הוי מגו דשמא למפסלה לתרומה אתי הילכך אף לענין כהונה לא מהני והטעם שאין אומרים מגו לחצי טענה שהרי שם היה יכול לטעון תרתי קדשתיה ונשבית אלמא כל שהמגו לא מהני לכל הטענה אף למקצתה לא מהני:
עוד יש טעם אחר בנדון דידן שלא תהא נאמנת אף על שאר הנכסים שאין עליה /עליהם/ עדים לפי שאלו הנכסים שאפטרופוס תובע ממנה הן דברי' מסויימים חפצי הבית ותכשיטי זהב וחלי כתם שאעפ"י שלא יהיו עליהם עדים כשרים בפרטות הדברים הם ידועים על פי השכנים וקרובים ונשי' וכיון שכן אינה רוצה להכחישם שלא תהא מוחזקת לשקרנית בעיני הכל וכיוצא בזה כתב הרא"ש ז"ל בתשובה כלל ס' סי' ח' בהקנאה של שחוק שנעשה בפני עדים פסולים שכתב ולא מהני מגו שהיה יכול לומר לא הקניתי אע"ג דעדים פסולים נינהו מ"מ ניחא לו למימר טענה זו שאין אדם יכול להכחישו ובנדון דידן עדיפא טובא כי מלבד שהוחזקו הנכסים על פי שכנותיה גם היא חוששת מכיון שהם חפצי הבית ימצא עליהם עדים כשרים ולכך היא יראה להכחישם דמלתא דעבידא לגלויי היא וכיוצא בזה כתב רשב"ם ז"ל בפרק חזקת אהא דאמרינן התם גבי אומן אמר רבא לא שאנו /שנו/ אלא שמסר לו בעדים אבל מסר לו שלא בעדים מתוך שיכול לומר לא היו דברים מעולם כי אמר נמי לקוחה היא בידי מהימן וכתב ז"ל ומיהו כל זמן דלא טעין אלא החזרתים לך שלא בעדים אינו נאמן ולא אמרינן מתוך שיכול לומר פרעתיך בפני פלונ' ופלוני והלכו למדינת הים כי אמר נמי החזרתי' לך ביני וביניך נאמן דכי האי גוונא לא אמרי' מגו כיון דלא פרעו בפני עדים לא היה יכול לומר פרעתי בפני פלו' ופלו' והלכו להם למדינת הים דמלתא דעבידא לאגלויי לא משקר איניש פן יעשה בדאי היום או למחר אי הדרי עדים ממדינת הים:
ועוד לפי טענות האפוטרופוס שיש לו כמה עדים שאמרה בחיי בתה שלא היה לה בנכסי' כי אם כתובתה מעט מזער וכי בעלה נאלם ומת ולא צוה ולא דבר כלום וגם שטר שעשתה בקהל כשנתנה הספר תורה והרמונים של כסף וכתבה בפי' שהיתה נותנתם בתנאי שלא יחשבו מכתובתה כל זה חזקה גדולה היא שלא הניח לה בעלה כלום אלא שאחרי מות בתה למדוה לשקר ולבקש עלילות דברים להתנכל בהם לקחת הנכסים כי מפני מה הכחישה המתנה מקודם אדרבא תיכף כשמת בעלה היה לה להגיד הואיל ולא היו לה עדים במתנה ועדיפא הא מהא דאמרינן פ"ק דגיטין הנהו גינאי דעבוד חושבנא אהדדי פש ד' אפתרי גבי חד מנייהו וכולי דלא מהימן לחזור בו ולמימר טעיתי בחשבוני מגו דאי בעי אמר פרעתי דחזקה לא עביד איניש חושבנא אלא אם כן דק בה ואפילו ששם כתבו קצת המפרשים דדוקא כשהחשבון היה בפני עדים וכו' התם שאני לפי שאדם עשוי לטעות דכיון שאין שם עדים אינו מדקדק בחשבון דסבר אי נמי טעיתי אהדר בי כיון שלא היו שם כמו שכתבו המפרשים ז"ל אבל בנ"ד אין לה שום טעם לדבר' למה הכחישה המתנ' מזמן שמת בעלה הילכך הויא ליה במגו במקום עדים.
ועוד יש כמה אומדנות וכמה חזקות שהכל שקר וכזב כמו שהוא מפורסם ויראה הרואה מה שכתב הרא"ש זלה"ה כלל ק"ו על אודות הר' שלמה אלבלג שיש לדיין לדון ולהוציא ממון על פי אומדנות מוכיחות כשרואה הדיין שיש ערמה בדבר והביא ההוא עובדא דר' בנאה והעמיק הרחיב מזה יעויין בדבריו ואנו בנ"ד לא הוצרכנו לאומדנות אלא תורה שלימה מפי סופרים ומפי ספרים והוא ית' יאיר עינינו לדון דין אמת לאמתו ולא ישמע עוד חמס בארצנו שוד ושבר בארמנותנו אמן. והנלע"ד כתבתי וחתמתי שמי הצעיר: משה גאלנטי
 
 
@שו"ת מהר"ם גלאנטי סימן צח
שאלה שלשה אחים שהיו שותפים ועשו שטר ביניהם וזה לשון השטר בפנינו עדים חותמי מטה עשו שותפות היקרים ונכבדים הנבון הר' ראובן והר' שמעון והר' לוי יצ"ו באופן זה שהטילו לכיס אחד הר' ראובן סך שמנה מאות גרושוש והר' שמעון אלף ומאה גרושוש והר' לוי אלף ומאתים גרושוש ומשך השותפות מכאן לסוף שנה תמימה והתנו ביניהם שכל מי שהוציא יתר על חבירו יטול החלק היתר מן האמצע והריוח של החלק היתר לערך עשרי' גרושו' למאה ומה שישאר מן הריוח של כל היתרי' יתר על עשרים גרושוש למאה קבל הר' ראובן הנז' שליש האחריות והחלקים היתרים על מעותיו בין אחריות ים בין אחריות יבשה וכו' עתה יורנו מורנו מורה צדק אם יש רבית בזה השטר אם לאו ושכרו כפול מן השמים:
תשובה לא נעלם מעיני המעיין החילוק שיש בין עסק לשותפות שדין העסק שהוא אחד שמוציא מעות להתעסק והאחד מתעסק בלי הוצאת מעות כי אם טורחו ועמלו במציאות כזה חז"ל החמירו שישגיחו איך יתנו יען הוא קרוב להיות רבית שחז"ל עשו שדין מעות המתעסק הויא מחצה מלוה שחברו חייב בעד חציו של מעות כאלו הלוום בידו כדין מלוה ולוה ומחצה פקדון שהוא החלק של בעל המעות לכן צריך שיתן שכר טורחו איזה דבר כדי שלא יראה שבשביל חצי מלוה טורח בחצי מעות הפקדון ושאר דינין שנוגע בדין המתעסק הם רבים מפורשים במקומם אבל מעות השותפות שכל אחד ואחד מתעסק וטורח להרויח הגם כי אחד ישים כפלים מחבירו אין לחוש דלא שייך בנדון זה לומר אתה טורח בחנם בשכר חצי מלוה כיון שכולם נושאים ונותנים בסחורות כל תנאי שבממון קיים כל מה שיעשו ויתנו ביניהם עשוי וכמו שכתב הרמב"ם ז"ל בפ"ד מהלכות שותפין השותפין שהטילו לכיס זה מנה וזה מאתים וזה שלש מאות ונתעסקו כלם בממון ופחתו או הותירו הריוח או הפחת ביניהם בשוה לפי מניינם ולא לפי המעות ואפילו לקחו שור לטביחה שאלו טבחוהו היה נוטל כל אחד מבשרו כפי מעותיו אם לא טבחוהו אלא מכרוהו חי ופחתו או הותירו השכר והפחת לאמצע בד"א כשנשאו ונתנו במעו' שנשתתפו בהן אבל אם עצמם קיימים ועדיין לא הוציאו אותם ופחתו או הותירו מחמת המטבע ששנה המלך או אנשי המדינה חולקים השכר או ההפסד לפי המעות בד"א בסתם אבל אם התנו שיטול בעל המאה שלשה רבעים מן השכר ויטול בעל המאתים רביע ואם יפחתו לא יפחות זה שיטול שלשה רבעי השכר אלא רביעי ההפסד ויפסיד זה שנוטל רביע השכר שלשה רבעים מן הפחת הרי אלו חולקים כפי מה שהתנו שכל תנאי שבממון קיים עכ"ל הרמב"ם ז"ל ולמה נאמר פה כל תנאי שבממון קיים כאשר יעלה המזלג לפי שלא יש חששא של רבית שהם שותפין ותדקדק דבריו שאמר זה מנה וזה מאתים וזה שלש מאות ונתעסקו כלם בממון בנדון זה הריוח והפחת בשוה לא לפי המעות אבל היה המעות של אחד והשנים טורחים ומתעסקים אינו הדין כך אלא שיתן שכרו ועמלו בכל יום ואם לא רצה ליתן שכר טורחו ולא התנו שום תנאי הדין הוא שיהיה שכר המתעסק שליש ואם הרויחו יטול המתעסק שני שלישי הריוח ובעל המעות שליש הריוח וכן הפחת המתעסק שליש הפחת ובעל המעות שני שלישים דאם לאו הוי רבית שנוטל שכר בשביל חצי מלוה ולאו מדינא ועם זה נבאר נדון דידן מאחר שכולם מתעסקים וכולם הוציאו מעות אע"ג שאחד מהם הוציא מעות יותר או שניהם יותר על האחד והתנו שיטלו עשרים למאה אעפ"י שימצא ריוח ארבעים למאה כל תנאי שבממון קיים כי בשביל שמתרצה בעשרים נתרצה זה בשליש האחריות הגם כי לא התנה היה מגיע לו שליש הפחת אפילו כי לא הטיל בכיס כי אם מאה אפילו הכי כיון שהתנו התנאי קיים ואין כאן בית מיחוש של רבית שהנה לשון הרמב"ם ז"ל לפניך שאחד שם מנה וזה מאתים וזה שלש מאות והפחת והריוח לשליש ולא לפי מעות וגם כן נדון דידן יכול לקבל שליש הפחת אפי' בלי שיטול שום הנאה אחרת כמו שיטול חבירו עשרי' למאה לבד מלבד זה כל תנאי קיים שזה אינו עסק כי אם שותפות ודברים ברורים ופשוטים למבין ויודעי שורשי הדינים של רבית איך הויין ובנדון זה אין שום חשש רבית כלל וכל מה שעשו והתנו קיים זה נראה לע"ד בלי אריכות בדברים כי במקום שאמרו לקצר אין ראוי להאריך נאם הצעיר: משה גאלנטי
 
 
@שו"ת מהר"ם גלאנטי סימן צט
שאלה ילמדנו רבינו ראובן שנפטר לבית עולמו וחלי"ש ונשאר לו בן קטן אחד שהגיע לפעוטות והיה בר דעת ונפל למשכב ובפני עדים נתן במתנה בהיותו בדעתו הטוב לשמעון כל נכסיו מעות וחפצים מטלטלים מתנת שכיב מרע וסילק לשאר יורשיו בסך ידוע ביניה' ונפטר הבן ההוא מאותו חולי ילמדנו רבינו אם מתנתו מתנה אם לאו ושכרו כפול מן השמים:
תשובה דבר ברור הוא בגמרא אמר רבא ג' מדות בקטן צרור וזורקו אגוז ונוטלו זכה לעצמו ואינו זוכה לאחרים וזוכה לעצמו מדברי וכו' והביאו הרמב"ם ז"ל בהלכות מכירה פרק כ"ט קטן עד שש שנים אין הקנאתו הקנאה לאחרים ומשש שנים ועד שיגדיל אם יודע בטיב משאומתן מקחו מקח וממכרו ממכר ומתנתו קיימת בין בדבר מרובה בין בדבר מועט בין במתנת בריא בין במתנת שכיב מרע ודוקא במטלטלי' אבל בקרקע אינו מוכר ונותן עד שיגדיל וענין זה הוא מה שאומר בגמרא פרק הנזקין הפעוטות מקחן מקח וממכרן ממכר במטלטלין ועד כמה אמר ליה רב יהודה לרב יצחק בריה כבר שית כבר שבע רב כהנא אמר כבר שבע כבר תמני במתניתא תנא כבר תשע כבר עשר כל חד וחד לפום חורפיה הרי מה שכתב הרמב"ם ז"ל אם יודע בטיב וכו' באופן שמתנת הקטן כשהגיע לזמן הפעוטות מתנתו קיימת בין בריא בין שכיב מרע וזהו תקון שתקנו חכמים כדי שלא יבטל ולא ימצא מי שימכור לו ולא יקח ממנו:
איברא שמה שביארנו שמתנתו קיימת הוא בקטן שאין לו אפוטרופוס אבל אם יש לו אפוטרופוס אין מעשיו כלום אפילו במטלטלין אלא מדעת האפוטרופוס שאם רצה ליקחם מקחו ומתנתו במטלטלין קיים והיא מימרא בכתובות חילוק האפוטרופוס אי אין לו או יש לו אי קאי לכל הצדדי' במקח וממכר שבמתנ' וכבר כתבנו סברת הרמב"ם ז"ל דכשיש לו אפוטרופוס אפילו במתנה אין מעשיו כלום אבל ר"ח סובר דמתנה אפילו יש לו אפוטרופוס /מה שעשה/ עשוי וכמו שהביא הטור סימן רל"ו דטוען מתנה אין חילוק אם יש לו אפוטרופוס או לא שהאפוטרופוס אין רשאי ליתן משל יתומים כלום והביאו הרא"ש ז"ל בפרק מציאת האשה וז"ל פסק ר"ח בשם רבי' האיי גאון ז"ל מתנתו מתנה אע"ג דבפר' הנזקין מבעיא כשאין שם אפוטרופוס אם מתנתו מתנה ופשיט דמתנתו מתנה ומדמבעי' לן היכא דמקחו מקח משמע דפשיטא דהיכא דאין מקחו מקח דאין מתנתו מתנה מיהו לא דמי דלעולם מתנתו מתנה בין יש אפוטרופוס בין אם אין שם אפוטרופוס דהא דאין מקחו מקח כשיש שם אפוטרופוס לפי שעל האפוטרופוס ליקח ולמכור אבל ליתן אין הרשות בידו והואיל ומתנתו מתנה משום דאי לא עביד ליה ניח נפשיה לא הוה יהיב ז"ל /ליה - כך כתוב ברא"ש שם/ אין חילוק בין יש שם אפטרופוס בין אם אין שם עכ"ל הרא"ש ז"ל והריב"ש בסימן ק"ט כתב על דברי רבינו חננאל ויש מי שלא חילק וכתב נראה מדברי הרמב"ם ז"ל שמדעת אפוטרופוס מתנתו מתנה ומקיים האפוטרופוס במתנת קטן אע"פ שאין האפוטרופוס לבדו יכול ליתן כלום מנכסי יתומים עכ"ל הריב"ש ז"ל:
הרי לך הבאתי דמארי דהאי מלתא נחלקו ובודאי שכך נהגנו כהרמב"ם זלה"ה דהוא מאריה דאתרא וכן פסק מהרי"ק זלה"ה כהרמב"ם ולא חש לסברת רבינו חננאל אפילו ליש אומרים ולכן תשובה זו הוא שאם יש לו אפוטרופוס והסכים למעשיו אליבא דכולי עלמא מתנתו מתנה ואם לא הסכים או לא ידע לדעת הרמב"ם ז"ל וכמה פוסקים אין מתנתו מתנה ואין להאריך לומר כשאין אפוטרופוס מבלי מה שעשה משום שמתנתו מתנה אליבא דכולי עלמא: הצעיר משה גאלנטי
 
 
@שו"ת מהר"ם גלאנטי סימן ק
לקדושים אשר בארץ המה ואדירי כל חפצי בם:
שלומות רבות וישועות קרובות וברכות מרובות לאלפים ולרבבות לגדולת קדושת תפארת ציץ ועטרת יקר חכם ונבון על כל הקהלות הקדושות צור יגן עליך ועל בעלי החכמה והסברא. והלמוד והגמרא. והתורה ההדורה. המחזיק ביושר נגיד ומצוה ומרוה גם הוא יורה החכם השלם כמה"ר הנודע בשמו. יהיה אלוהיו עמו הענק תעניק מברכותיך ומדבריך הנעימים:
שאלה ביושר ממעשה שאירע לאדם אחד ושואל ממעכ"ת תשובת זאת השאלה והכל יודעים כי לא יפול מדברי מעכ"ת ארצה דע מורי כי אדם אחד הלכתי אצלו ואמרתי לו יש עמי פקדון במטו מינך שתזהר עליו אמר לי ירחם השם אמרתי לו שני כיסין אחד של לימוניש ואחד יש בו ארבע' שרביטי זהב אמר אין עמי משא אבל הכיס הקטן שהוא של זהב אזהר עליו ואפילו בתוך עיני אניח אותו לפי שהזהרתי אותו עליו שהוא זהב והנחתי אותו בתוך ידו ולא במקום אחר וכמו ד' או ה' פעמים חזרתי והזהרתי אותו וכתבתי לו כתב ונתתי בידו הסכום שלהם והשקיע' בתוך הכתב שהוא קי"ב דרהם ואחר כך כשהלך הנפקד ונכשל מפיו ששלח המשא ביד הגוי ואמר שהגוי קרע המשא ולקח הפקדון ותלה הרעות בגוי ולמה יניח הגוי לילך בדרך אחרת כי בעל הפקדון לא האמין אלא ליהודי לא לגוי ואם יאמר הנפקד כי לא היה יכול לילך עם המוקירי היה לו ליקח אותה מן המשא ויניחה בתוך חיקו יורנו רבינו תשובת זה הדבר אם פשע אם לאו ושלום לך: נאם שמואל הסופר
תשובה שמעון חייב מכל הצדדים ואין מקום לפוטרו ממה שנבאר לקמן וראשון ראוי לדעת אם הנחת שרביטי הזהב הוא מנהג להניחם בתוך שקים של סחורה להעלימם מעיני הבריות או לא אם נאמר שאין דרך להניחם בשקי הסחורה כי אם עליו קשורים כראוי על בטנו נגד פניו כמו שכתב הרמב"ם ז"ל פ"ד יש /מהלכות/ פקדון הפקיד אצל חבירו כספים בדרך להוליכם בביתו /לביתו/ צריכין שיהיו צרורים ומונחים בידו או קשורים כראוי על בטנו כנגד פניו עד שיגיעו לביתו אם כן בנדון דידן היינו שהניח' בשק שלא כדין ולא הודיעו לבעל הפקדון שהיה מניחם שם ברשותו ואם תמצא לומר שמנהג התגרים שמניחי' כסף וזהב צרורו' בשקי סחורתם ומנהג מבטל תורה אם נפטר מזה נופל בפשיעה אחרת גדולה שהוא הניחן ביד הגוי לבדו אשר שם הזהב והוא הלך בדרך אחרת ואין לך פשיעה גדולה מזו וחייב לשלם כמו שכתב הרמב"ם ז"ל פ"ד כ"ש היותו תוגר והניחו לבדו והוא הלך לו אפילו שהיה מוכרח ללכת בדרך אחרת היה לו ליקח הפקדון עמו וכיון שעבר פשע וחייב לשלם ודברים ברורים הם ואין צריך להאריך בהם אבל ראוי לדעת כמה משלם שאחר שנטלם בידו נר' שהם שרביטי זהב אבל לא ראה המשקל שמעון אלא שכתב ראובן והניח הכתב בשק שהם קי"ב דרהם אם חייב כל זה שטען שמעון אם לא נאמר שהעד בינינו הרמב"ם ז"ל בזה וז"ל כל שומר שנתחייב לשלם ואמר איני יודע כמה דמים אני חייב לשלם והבעלים אומרים אנו יודעים וכך וכך היה שוה יטלו בלא שבועה והוא שיטענו דבר שהם אומדין בו ויש לשומר להחרי' על מי שלקח ממנו יתר מן הראוי והביא טענה מספקת לדבריו ואמר ומנין שהדין כך הגע עצמך שהפקיד אצלו כיס מלא זהובים ופשעו בו הבעלים אומרים מאתים דינרי' והשומר אומר ודאי שהיה בו דינרים אבל איני יודע כמה היו נמצא זה כטוען מאתים והודה לו במקצת ואמר השאר איני יודע שהוא מחוייב שבועה ואינו יכול לישבע ומשלם עכ"ל:
כן הדין בנדון זה ראה ונטל השרביטי זהב ונטלם בידו ואעפ"י שכתוב בשאלה שהוא אמוד אין צריך להיות אמוד בזה שהוא נטלם בידו וראה אותם אבל נעלם ממנו המשקל לכן ראובן יטול בלא שבועה ויחרים חרם על מי שטוען יותר מהראוי זהו מה שנראה לע"ד והדברים פשוטים: הצעיר משה גאלנטי
 
 
@שו"ת מהר"ם גלאנטי סימן קא
שאלה ראובן ושמעון שהיה ראובן דר בבית ושמעון דר בעליה ושמעון לא היה בעיר ועם הזמן והחורף נפל מקצת מן העליה וגם כן נפל מקצת מן הבית ועמד בעל הבית ובנה את ביתו וגם כן בנה העליה בין כך ובין כך בא בעל העליה ואמר לבעל הבית מי הכניסך בתגר זה היה לך לבנות ביתך ולהניח עלייתי עד שאבא ואבננה אני יורנו מורה צדק אם כדין עשה ראובן לבנות העליה או אם הוא נאמן על פי שבועתו או מה דינו ושכר המורה כפול ומכופל מן השמים:
תשובה במציעא פרק הבית והעליה נתבאר שעל בעל הבית מוטל לבנות הבית אם נפל כדי שיוכל בעל העליה לבנות עלייתו על גבי הבית וכתב הרמב"ם זלה"ה בסוגיא דהתם שבעל העליה כופה לבעל הבית אבל בעל הבית אינו כופה לבעל העליה שיבנה על גביו וכתב הרב המגיד שהטעם הוא שאינו דין שיכריחנו לבנות העליה יען הבית שוה יותר כשאין עליה על גביו מבית שיש עליה על גביו ולפי זה אינו יכול לכפותו ובהיות הדין כך שראובן דר בבית מאחר שאם היה פה בעיר לא היה יכול לכפותו לשמעון והיה אומר לו איני רוצה לבנות עלייתי מה לו לבנותו שלא ברשותו בשלמא אם היה יכול לכפות אותו אפילו שאינו בעיר היה לו רשות לבנותו אבל מאחר שאינו יכול מה היה לו לבנותו שדין בעל העליה עם בעל הבית יש לו כח גדול שאם אינו רוצה או אינו בעיר בעל העליה בונה הבית כשהיה ודר בתוכו עד אשר יתן כל יציאותיו ואח"כ יצא ויבנה עלייתו ואם רוצה כמו שכתב הרמב"ם ז"ל שם לא כן בעל הבית עם בעל העליה באופן שבנה שלא ברשות וראוי לדעת מה יהיה דינו. ונאמר שדין זה הוא כמו דין כותל השותפין כבר ידעת שחייבי' שניהם לבנות הכותל עד גובה ד' אמות משום היזק ראייה אבל יותר אין כופין זה לזה ואם רצה האחד והגביה הכותל יותר מארבע אמות אינו חייב חבירו לתת חלקו כי יאמר לו די לי בארבע אמות אבל אם בא שותפו ובנה כותל אחר גבוה כנגד הכותל שביניהם מחייבים לתת חלקו בגובה שהגביה חבירו כמו שכתב הרמב"ם זלה"ה פרק שלישי ופירש הטעם כיון שהגביה כותל אחר כנגד זה נראה ממעשיו שהוא רוצה בהם ונהנה וחייב לפרוע לו חלקו וכתב עוד שם אם חקק בראש הכותל שביניהם מקום להניח בהם הקורות או שבנה עליו קורה גדולה שהקורות נשענים עליה מחייבים אותו ליתן חלקו על התוספת שהוסיף חבירו על ארבע אמות אעפ"י שלא בנה כל הכותל שהרי גילה דעתו שהוא רוצה בכל הגובה הזה ע"כ: כן נדמה דין זה שבנה העליה שלא ברשות אבל אם יראה לנו שלא הועיל שרוצה לסתור עלייתו ולא הועיל לו יקח אבניו ועציו ממה שהוציא וילך לו כיון שבנה שלא ברשות אבל אם יראה לנו שמעמיד עליתו ודר בה או משכירו לאחרים חייב לפרוע לו כל מה שהוציא לבנות כותל העליה:
איברא אם נאמן על פי שבועתו אם לאו לע"ד אומר שכיון שירד לבנותו שלא ברשות שאינו נאמן אבל על פי אומנין בקיאים שישומו ההוצאה יתן כל מה שיאמרו שהוציא ולא יוכל לומר מה לך שבנית כיון שבא לו הנאה כמו שביארנו שדר בה או משכירה כדומה לזה הביאו בגמרא על המשנה המקיף את חבירו משלשה רוחותיו וכולי לשון הרמב"ם ז"ל מי שהיה לו חורבה בין חורבות חבירו ועמד חבירו וגדר רוח ראשונה ושניה ושלישית עד שנמצאת חורבה זו מוקפת משלשת רוחותיה אין מחייבין אותו ליתן מן ההוצאה כלום שהרי לא הועיל לו והרי חורבתו פתוחה כשהיה לפיכך אם גדר רוח רביעית עד שנמצאת חורבתו מוקפת גדר מגלגלי' עליו על הכל שהרי נהנה מהכל הרי הוכחנו שכל זמן שמגיע לו הנאה כמו דר בה או משכירה חייב על הכל אבל אם יהרסנה פטור ויקח עציו ואבניו ואין לו על זו כלום זהו מה שנראה לעניות דעתי בלי אריכות: הצעיר משה גאלנטי
 
 
@שו"ת מהר"ם גלאנטי סימן קב
שאלה ילמדנו רבינו מעשה שהיה כך היה ראובן שנשא אשה במקום פלוני ובעת הנשואין כתב בשטר הכתובה הירושה כמנהג דמשק והנה מנהג דמשק שכותבין בשטר הכתובה כשיניח זרע של קיימא שהבעל יורשה כדין התורה דהיינו שלשים יום וכשאין לו זרע של קיימא יחלוקו והנה נפטרה אשת ראובן חלוי"ש והניחה אחריה זרע ויחי הזרע ההוא כ"ד שעות וראובן בעת הנשואין לא כתב בשטר הכתובה כי אם זרע בלבד ולא הזכיר של קיימא ועתה תובע ראובן אם זוכה בדין ויורש את אשתו אחר שחי הזרע ההוא כ"ד שעות ונתברר שכלו לו חדשיו לגמרי על הכל ילמדנו רבינו ושכרו כפול ומכופל מן השמים:
תשובה ביבמות פרק החולץ משנה וגמרא שם מי שמת והניח אשתו מעוברת אם הפילה אחר מותו הרי זו תתיבם ואם ילדה ויצא הולד חי לאויר העולם אפילו מת בשעה שנולד הרי אמו פטורה מן החליצה ומן היבום וכתב הרמב"ם ז"ל זהו דין תורה אבל מדברי סופרים עד שיודע בודאי שכלו חדשיו ונולד לט' חדשים גמורים ולא גלה הרמב"ם ז"ל ולא הרב המגיד ז"ל איך יהיה ידוע לנו שכלו ט' חדשים גמורים דילמא אשתהי ופירש הטור סימן קנ"ו דלא משכחת כי אם שפירש הבעל ממנה אחר טבילתה ולא נזדווג עמה עד שילדה ופירש עוד הרמב"ם ז"ל שבן ז' הוא אלא שנשתהא ואם אין צפרניו שלמים הרי הוא כנפל אלא אם כן שהה שלשים יום אפילו שנולד לח' הרי זה ולד של קיימא אבל אם לא גמרו סימניו ולא חי שלשים יום הספק הוא בשל תורה והולכין בו להחמיר אלא שלענין מילה מלין אותו בשבת ממה נפשך אם בן ז' הוא בדין הוא שידחה שבת ואם הוא בן ח' הרי זה נפל ומחתך בשר בעלמא הוא כמו שכתב הרמב"ם ז"ל בפ"א מהלכות מילה ובהלכות יבום פירש זהו דין תורה שפוטר מן החליצה ויבום אבל מדברי סופרים עד שיודע שכלו חדשיו ונולד לט' חדשים גמורים אבל אם לא נודע לכמה נולד אם חי שלשים יום הרי זה ולד של קיימא ופוטר נשי אביו ואם מת עד ל' יום הרי זה ספק נפל ספק בן קיימא וצריכה חליצה מדברי סופרים אבל לא תתיבם עד כאן לשון הרמב"ם ז"ל ובמה שהאיר עינינו הרב המגיד ז"ל נשיב השאלה בע"ה כתב הרב המגיד ז"ל שלדעת הרמב"ם ז"ל דחדא מן תרתי סגי דהיינו או גמר סימנים או שיהוי שלשי' יום כל חדא מנייהו נפק /מפיק/ מתורת נפל אפילו שלא כלו חדשיו דאמרינן האי בר ז' הוא אלא דאשתהי וחכמים החמירו בזה במקצת דברי' לחומרא אבל לענין ירושה שהוא דבר של ממון ולא של איסור סובר רבינו שהעמידוהו על דין תורה וכן כתב בפ"א מהלכות נחלות קטן בן יומו שלא כלו חדשיו הואיל וחיה אחר אמו שעה אחת ומת הרי זה נוחל ומנחיל הנחלה ליורשיו ממשפחת אביו וכתב הרב המגיד ר"ל שגמרו סימניו שזה קרוי ולד אבל לא נגמרו סימניו ולא כלו חדשיו נפל הוא קרוי ולא רצו חכמים לשנות דבר בדין הירושה מפני שכל דבר שבממון קולתו של זה חומרו של זה בענין חליצה מדברי סופרים צריך חליצה אבל לירושה שעה אחת נוחל ומנחיל ולענין אבילות הקלו שאין מתאבלין אלא על מי ששהא שלשים יום או שכלו לו חדשיו שהלכה כדברי המקל באבילות לגבי חליצה בדין תורה שעה אחת ולענין ירושה אוקמיה אדיניה: והנה נדון דידן יצא מתורת נפל שגמרו סימניו וחייה כ"ד שעות מוקמינן בחזקת היורש שהוא הבעל או למאן דאמר מדברי סופרים הבעל יורש את אשתו והוא סברת הרמב"ם ז"ל והוא מחלוקת שם בגמרא פרק הכותב דרב סבר ירושת הבעל מדרבנן ופסק הרמב"ם ז"ל כמוהו וכן הרבה מהפוסקים ולדעת הראב"ד והרשב"א סוברים שהוא מן התורה ירושת הבעל ועיין אם תרצה סברתם וראייתם מכל אחד בהרב המגיד ז"ל פ"א מהלכות נחלות באופן שלדעת כל הפוסקים הבעל יורש ואוקימנן אדין תורה שעה א' נוחל ומנחיל והנה הולד שנולד עם כל סימנין וחיי /וחי/ כ"ד שעות הגם כי נכנס בחדש ט' ט"ו יום לבד ואין ראיה לכלו חדשיו כי אם ט' חדשים גמורים ויודעים /אולי צ"ל וידועים/ כמו שביארנו שפירש מאשתו מעת טבילתה זהו לשאר דינים מדברי סופרים אבל בדין הירושה כמו שפירש הרב המגיד וכמו שפירש הרמב"ם ז"ל בדין הירושה שעה אחת אפילו שלא כלו חדשיו מאחר שיצא עם גמר סימניו אין לפקפק איברא שאם היה כתוב בתנאי הכתובה אם לא שיניח זרע של קיימא הגם שלא פירשו שלשים יום הא קים לן שזרע של קיימא הוא ל' יום אבל מאחר שאינו כתוב כי אם שעה אחת מספיק להעמיד הירושה ביד הבעל שהוא יורש לכולי עלמא כ"ש שחיה כ"ד שעות עם גמר סימניו ואין ספק שזוכה בנכסים כלם הבעל ומן השמים סייעוהו שיזכה בשלו שיולד וחי אחר מיתת האם ומן שמיא זכו לו הירושה ואין בזה ספק לדעתי וכל מעיין יכוין בשכלו הזך ויראה לע"ד כי כנים דברי ואין להאריך עוד כי הענין מובן: הצעיר משה גאלנטי
 
 
@שו"ת מהר"ם גלאנטי סימן קג
שאלה ראובן שנשא דינה ומלבד הנדוניא שהביאה והכניסה עמה בכתובתה היו לה נכסי מלוג והיה הבעל עד עתה אוכל פירות והקרן ביד אדם נאמן כנהוג עתה בא הבעל ורוצה להוציא הקרן הנז' מיד האיש שהיה בידו עד עתה כדי שיסחור וירויח הוא בו יורנו מורה צדק אם הדין עם הבעל להוציא מידו ואם לאו ושכרו כפול מן השמים ובפרט שהאשה אינה רוצה בשום אופן שיהיו נכסי מלוג ביד בעלה ולא יגע בהם:
תשובה לא שמענו ולא ראינו מי שסובר שנכסי מלוג לא יהיו ביד הבעל כדי שירויח בהם והוא יאכל פירות והקרן קיים וכן נכסי צאן ברזל הכל הוא מדינא שיהיו תחת רשות הבעל שהרי אם הכניסה לו כלי תשמיש בתורת נכסי מלוג משתמש בהם ולובש אם הם מלבושים ומציע ומכסה עד שתכלה הקרן וכשיגרשנה אינו חייב לשלם הבליות של נכסי מלוג וכמו שכתב הרמב"ם ז"ל פרק כ"ב יש רשות לבעל לכוף עבדי אשתו ואמהותיה שיהיו משמשין אותו בבית אשה אחרת שנשא אחריה בין שיהיו עבדי נכסי מלוג בין עבדי צאן ברזל וכתב הרב המגיד ז"ל והראב"ד הטעם שיכול לכופם לשרת לאשה אחרת הוא משום דלא גרעה האשה האחרת מאורחים שבאים לביתו ושפחות ועבדים דידה מנכסי מלוג משמשות אפי' לפני האכסנים /האכסנאים/ וכתב הרמב"ם ז"ל כל הנכסים שיש לאשה בין נכסי צאן ברזל בין נכסי מלוג הבעל אוכל פירותיה בחייה שפירות נכסי מלוג תקנו תחת פרקונה ואם נשבית חייב הבעל לפדותה שבשביל זה תקנו שיאכל פירות נכסי מלוג וצאן ברזל ודינם הוא אם היה לאשה כספים אם הם נכסי צאן ברזל הרי זה נושא ונותן בהם ואם נכסי מלוג הם בין שהכניסה אותם לו בין שנפלו לו בירושה או מתנה ימכרו וילקח בהם קרקע והוא אוכל פירותיהם ופירש הטעם בירושלמי שנכסי צאן ברזל ישא ויתן בהם שהדין עמו שהרי אחריותן עליו אבל נכסי מלוג אין אחריותן עליו לכן דינא הוא שילקח בהם קרקע והוא אוכל פירו' ונדון דידן אינו דין שיהיו נכסיו שאוכל פירות תחת יד אחר בלתי רצונו כי אם שילקח קרקע בטוח שיהיה הקרן קיים זהו מה שהאשה כופה לבעלה אבל לא שיהיו ביד שליש שלא מצינו בשום מקום שיחייבו לבעל שיהיו ביד שליש אפס אם הבעל הוא מבזבז נכסים ומאבד ממון ואוכל ושותה ומוציא הוצאות יותר ממה שהוא אמוד אז אין מוסרים בידו דוגמא לאפוטרופוס שהעמידו ב"ד ושמעו עליו שהוא מבזבז ממון ואוכל ושותה יש לחוש שמא מנכסי יתומים ומסלקים אותו ומעמידין אחר כמו כן זה הנדון אם הבעל אין ראוי להניחם בידו כי מאבד' ואינו מתעסק בישובו של עולם אז ב"ד לא יניחום בידו והדין עם האשה אבל אם הוא אדם הגון ונושא ונותן בהם כמנהג בני אדם הכשרים ויקבל אחריות הנכסים דאם לאו ילקח קרקע שבשביל זה אמרו חז"ל יקח קרקע לפי שאחריות הנכסים על נכסי מלוג היא על האשה לא כן נכסי צאן ברזל כמו שביארנו לכן אם הבעל אדם הגון וירא שמים ומקבל אחריות ישא ויתן בהם ויאכל פירות כמו שזכהו התורה ואין מי שיערער על זה והוא דבר ברור ופשוט לכל מבין נאם: הצעיר משה גאלנטי
 
 
@שו"ת מהר"ם גלאנטי סימן קד
שאלה ראובן נשא אשה אלמנה ולה שתי בנות יתומות מאיש אחר וקודם הנשואין הפרישה וכתבה ונתנה במתנה לשתי בנותיה קצת קרקעותיה וקצת מטלטליה והשאר הניחה לנדונייתה ובעת הנשואין חלו פני ראובן שימכור למזונות שתי היתומות מהמטלטלין והקרקעות חציים לעשות קרן וירויח מאותם המעות ומאותו הריוח למזונות הבנות ושתק ראובן ואחר הנשואין עברו על ראובן כמה צרות ותלאות והוצאות והפסדו' ולא מכרן לעשות קרן ולמזונות הבנות היה מוכר מעט מעט לאטו והיה זן ומפרנס אותן בחיי אמן ואף כי אחרי מות' והנה בחיי אמן נתרעמו על ראובן על שהיה מוכר לאט לאט מטלטלי היתומות ולמה לא ימכור יחד ויפרנס אותן מהריוח והחזיר להן מטלטליהן בביתן ולא היה רוצה לזון אותן ולפרנסן עוד ובאה אמן וחזרה לו המטלטלין וחילה פניו שימכור וימשכן מטלטליהן ויעשה מהן כנראה בעינו ויזון ויפרנס אותן וכן עשה ילמדנו רבינו אם יש כח ביד שום נברא לתבוע מראובן לאמר לו מדוע ככה עשית ולא מכרת מטלטליהן וקרקעותיהן ביחד ועשית קרן והיית זן ומפרנס אותן מהריוח ואם יאמר ראובן לא היה כח בידי לעשות קרן כי עברו עלי צרות ותלאות והוצאות והפסדות והוכרחתי למכור לאט לאט כדי לפרנס ולזון אותן על הכל יורנו רבינו אם הדין עם ראובן אחר שהוא תפוס שיש לו תחת יד ושכרו כפול ומכופל מן השמים:
תשובה אין השכל סוב' שלפי שלא מכר המטלט' של היתומות שיפסיד ראובן דמי המזונות שזנם ופרנס' לקתה מדת הדין ואדרבא צריך האפוטרופוס להשגיח היטיב ולפקח על מעות של יתומים ליתנם לריוח בכמה וכמה תנאים וכמו שכתב הרמב"ם זלה"ה בפרק י"ב מהלכות נחלות צריך לבקש אדם שיש לו נכסים קרקעות עדית ואיש נאמן ושומע לדברי תורה והמעות קרוב לשכר ורחוק להפסד ואפילו על משכונות זהב אין נותנים מעות לריוח אלא אם כן היה הזהב שבור שאין בו סימן והם אינם מוצאים אדם באלו התנאים יאכלו מעותיהם מעט מעט שיותר שוה שיאכלו הם ולא שיאבדו ואם הם מטלטלין מה שהניח שמין ומוכרין בב"ד ואין מוליכין ממון של יתומים ממדינה למדינה באופן שהטיב ראובן במה שלא מכרן יחד כדי לשים המעות לריוח שאולי הוא פושע ויותר ויותר טובה להאכילן מעט מעט כיון שצריך כל כך תנאים לתת לריוח מעות של יתומים האם נאמר ח"ו כיון שלא מכרן יאבד דמי מזונות שזנן ופרנסן חס וחלילה שאין נועלים דלת בפני גומלי חסדים כיון שיש לו טורח לזונן ולנהל' וג"כ נתחיי' לשום המעות בריוח אם הי' עובר על איזה דבר שאמרו חז"ל על נכסי יתומים הוה פושע ויש הרבה מהפוסקים והוא רבי' האיי גאון והרשב"א שמחייבים לאפוטרופוס בפשיע' לבד הרמב"ן שפוטר פשיע' האפוטרופוס כשמינהו אבי יתומים משום דאתי לאמנועי אבל מינוהו ב"ד חייב הרי הוא כנושא שכר וחייב בגניבה ואבידה כ"ש בפשיעה באופן שזה העני ראובן אם היה מוכר הכל או בזול או ביוקר לעשותם דמים ואחר הדמים לפקח באיזה מקום יתנם לריוח עם התנאים שאמרו חז"ל ואם חיסר אחד מהם נקרא פושע וישלם מביתו זה אינו סובל הדעת וכ"ש שבעלת המעות שנתנם ליתומים שהיא אמן ידעה שהוא היה מוכר' ומאכילן והגידו לה וראובן כשידע שהלשינוהו שהיה מוכר' לאט לאט שלחם כל המטלטלין ליד אמותן וחזרה ושלחה לידו שיעשה בהם כרצונו וכאות נפשו ולכן אין ראוי שיפסיד ראובן פרוטה א' כי אם שישומו מזונותן כמה עולה בכל האי זמן ויפרע ממה שהוא תחת ידו ולא תנעול דלת בפני גומלי חסדים וחס ושלום אם ימצא שום דיין שיעלה בדעתו להפסיד דמי מזונותיהם כי אין הדעת סובל זהו מה שראיתי לע"ד ואין להאריך: הצעיר משה גאלנטי
 
 
@שו"ת מהר"ם גלאנטי סימן קה
שאלה משפחה אחת בעיר פלונית ולא היו העם נמנעים מלהשיאם ומלישא מהם והיום יש מי שמפקפק ואומר שהם אסורים לבא בקהל לפי שזקניהם אמרו להם שהם בני יבמה אחת שנשאת לזר בלא חליצה יורנו מורנו איך יתן הדין ושכרך כפול ומכופל מן השמים:
תשובה ביבמות פ' האשה רבה תנן האשה שהלך בעלה ובנה למדינ' הים ובאו ואמרו לה מת בעליך ואחר כך אמרו לה חילוף הדברים היא תצא והולד ממזר וכתב רש"י ז"ל מתוקמא האי מתניתין כר' עקיבא שסובר יש ממזר מחייבי לאוין אבל אינה הלכה כר' עקיבא אלא כרבנן והולד כשר וכן כתב הרמב"ם ז"ל סוף פ"ג וז"ל האשה שהלך בעלה למדינת הים היא ובנה ובאו ואמרו לה מת בעליך ואחר כך מת בנך ונשאת ואח"כ נודע שהיו חילוף הדברים תצא והולד כשר וכתב מוהרי"ק שמשמע מדברי הרמב"ם ז"ל דאפי' ממזר מדרבנן לא הוי כלל דאם כן לא הוה סתים לן סתומי והוו להו לפרש וכן נראה מדברי הרי"ף ז"ל דלא הוי ממזר אפילו דרבנן וכתב הטור וכן היא מסקנת הרא"ש ואע"ג דקיימא לן במי שנשאת לזר קודם שתחלוץ שתצא כתב שדינה הוא כדין אשה ששמעה שמת בעלה ונישאת שתצא מזה ומזה וכל הדרכים האלו בה כתבו כל הפוסקים דהגם שתצא אין הולד ממזר אפילו שבכלל הי"ג דרכים אחד מהם הולד ממזר בזמן זו לא הוי הולד ממזר והנה לדעת הרי"ף והרמב"ם והרא"ש ז"ל אפילו ממזר דרבנן לא הוי:
ובזה נבין השאלה ונשיב שח"ו ימנעו העם שלא לישא נשים מאותה משפחה חלילה שלא יש כאן ספק ממזרות שנטמעה בהן אפילו דרבנן כמו שביארנו לעיל שדין היבמה אם בא עליה איש זר קודם שתחלוץ ונבעלה לוקה לבד שהוא מחייבי לאוין וקדושין תופסים בה ושמואל אמר בגמרא בעניותנו ובעניות דעתנו אין אנו יודעים אי ללאו הוא דאתא או דלא תפסי בה קדושין והלכה כשמואל דתפסי בה קדושין וכן כתב הרמב"ם ז"ל והטור אם קדשה זר תפסי בה קדושין וצריכה גט אם כן למאי ניחוש למשפחה זו שנמנעים לישא מהם ח"ו שהיבמה אינה כאשת איש והרי היא כאחת מחייבי לאוין דעלמא האם נאמר שבמקום שיש ספק מהולד שהוא מחייבי לאוין ואפילו שהיה ודאי וידוע שהוא בן יבמה שנשאת לזר לא יהיה מותר לבא בקהל ישראל חלילה וחס דמותר גמור הוא לישא בת ישראל שבני חייבי לאוין כשרים הם והאם מותרת לכל אדם לבד מכהן שיבמה שנשאת לזר עשאה זונה ואסורה לכהן והבנים בני חייבי לאוין לבד וכל זמן שאין במשפחה ח"ו ספק ממזרות אין ראוי לימנע מהם ח"ו שמביישים בני אברהם יצחק ויעקב בושת גדול כזה שמרחקים בזרוע שלא כדין
והנה לא מצינו שנחוש לספק כי אם על שלשה מינים כמו שכתב הרמב"ם ז"ל משפחה שקרא עליה ערער וכגון שמעידים שנים שיש במשפחה זו שנתערב בהם ממזר אחד או חלל או עבד אחד הרי משפחה זו ספק ולא ישא אם משפחת כהנים לא ישא ממנה אשה עד שיבדוק ארבע אמהות וכו' זהו מה שנוגע לחלל יען הכהן יש לו לחוש אף לספק חללות אבל לויים וישראלי' אין צריכים בדיקה במה שנוגע לחלל שנתערב כי אם ספק ממזרות או ספק עבדות ולא ישא עד שיבדוק עכ"ל אבל נדון דידן ספק ולדות אם הם מחייבי לאוין או לאו אין כאן בית מיחוש כי הנה אין לחוש בספק משפח' אם נתערב בהם כי אם לממזר ולחלל לכהנים וחששת עבד כנ"ל אבל שאר מיני פסלות אין לחוש שכל משפחותיהם בחזקת כשרות לבד אם יעידו על אחד משלש' הנז' והנה בן הנדה שהיא בלאו וכרת שחמורה משומרת יבם האם נאמר שלא ישא בת ישראל בן הנדה או בת הנדה לא תנשא לישראל אע"פ שהיא בכרת חס ושלום שאין ממזר כי אם מעריות הידועות בתורה ולא מחייבי לאוין כנדון דידן ואין ידוע מי הוא הבת או הבן שנולד מאותה אשה שנשאת לזר בלא חליצה שאפילו נודע בודאי שזה הבן או הבת היא היא הנולדת מהיבמה אין מפרישין אותם שאפילו ממזר דרבנן לא הוי כ"ש ספקא והרוב הם כולם בחזקת כשרות וכל דפריש מרוב' פריש דאין כאן קבוע כמו בחנויות באופן שיש להוכיח ועתיד לתת את הדין כל מי שמודר לימנע מאותה משפחה ועון זה תלוי בנפש כי הוא עלבון גדול ולא ניתן למחילה כי אם על ידי תשוב' גדולה ולקרבם עם כל קהל עדת ישראל ושבו /אולי צ"ל ורפא/ ורפו להם זהו מה שנראה לי שהורונו מן השמים: הצעיר משה גאלנטי
 
 
@שו"ת מהר"ם גלאנטי סימן קו
שאלה יורנו מורנו מקום שאינם יודעים לחלוק העור לשנים לעשות ממנו קלף ודוכסוסטוס אלא מעבדים אותו ומעבירים השער מעליו היטב וגורדים הבשר מבפנים וכותבי' עליו במקום בשר אם הוא כשר לכתוב עליו תפילין אם לאו ושכרך כפול ומכופל מן השמים:
תשובה הגם שכתבו הפוסקים ואחד המיוחד הרמב"ם ז"ל וז"ל הלכה למשה מסיני שכותבים תורה על הגויל וכותבים במקום השיער ושיהיו כותבים תפילין על הקלף וכותבים במקום שיער וכותבים מזוזה על דוכסוסטוס וכל הכותב על הקלף במקום שיער או שכתב בגויל ובדוכסוס' במקום בשר פסול אף על פי שכך היא הלכה למשה מסיני אם כתב ספר תורה על הקלף כשר לא נאמר על הגויל אלא למעט דוכסוסטוס ואם כתב ספר תורה על דוכסוסטוס פסול ואם כתב מזוזה על הקלף או על הגויל כשר לא חמרו /אמרו/ על דוכסוסטוס אלא למצוה וכבר ידוע מהו גויל ומהו קלף ומהו דוכסוסטוס גויל הוא כמו שהוא שלא נחלק לשנים אלא שעבדו אותו מבית ומבפנים לצד הבשר ולצד השיער עיבדו היטב נקרא גויל אבל אם חולקים לשנים מה שמצד השיער נקרא קלף ומצד הבשר דוכסוסטוס ולכל אחד יש לו דינו ידוע כדפירשנו ס"ת בגויל תפלין בקלף מזוזה בדוכסוסטוס וגם כי בזה יש מחלוקת כי יש רבים מהפוסקים שסוברים להיפך שמקום השער קורין דוכסוסטוס וכותבים במקום שער והר"ן כתב בשם הרמב"ם סברא זו ועמו הרשב"א והרמב"ן אבל בעלי התוספות כתבו בהפך כמו שכתוב בנוסחא שלנו אמתית שמקום שער נקרא קלף והר"ן מצא נוסחא משובשת להרמב"ם ולא נוכל לומר אולי הוא הרמב"ן לפי שכתב וכן כתב הרמב"ן ויש הרמב"ם והרמב"ן ואי תניא תניא אין לנו כי אם הנוסחאות שלנו להרמב"ם וחבל נביאים עמו המרדכי והרא"ש ורש"י ור"ת וספר התרומות וסמ"ג וההגהות אחר כל זה פתחו עינינו בעלי התוס' וכתבו קלפים שלנו יש להם דין קלף וכותבים עליו לצד הבשר ודלא כאומרים שקלפים שלנו הם דוכסוסטוס לפי שמגררים האומנים המתקנים אותו קליפתו העליונה ונשאר דוכסוסטו' זה אינו כלום דאם כן היאך כותבים עליהם תפלין דמסקינן הכא דתפלין דוקא על הקלף אלא ודאי /קלפין/ קליפין שלנו יש להם דין קלף וכן כתבו כל הני רבוואתה והביאו הרב בית יוסף ז"ל והשיב על מה שכתבו הטעם לפי שמגררים האומנים קליפתו העליונה ונשאר דוכסוסטוס זה אינו כלום שמה שמגררים קליפתו העליונה שבמקום שער אינו אלא כדי מה שצריך לתקנו ולהחליקו ואפילו אם היו חולקים העור לשנים היה צריך לגרר ממנו ומצד הבשר המגוררים היא רכה עד שאין נשאר אלא הקלף לבד עכ"ל התוס': הנה תשובת השאלה שכיון שאינן יודעים לחלק העור מעבדין היטיב ונקרא קלף וכותבין במקום הבשר ונלך אחרי להקת גאונים הללו ואחריהם כל אדם ימשוך כי בני סמכא נינהו ותו לא מידי והנלע"ד כתבתי: הצעיר משה גאלנטי
 
 
@שו"ת מהר"ם גלאנטי סימן קז
שאלה ראובן היה לו שותפות עם שמעון בענין הדבש באופן זה שראובן הוציא הקרן ושמעון טרח בו למחצי' ריוח ולמחצי' הפסד ואחר גמר עשיית הדבש בא שמעון ומכר מהדבש סך מה ואמר לו ראובן לשמעון דמי הדבש שמכרת היכן הוא ענה ואמר לו הנה בכפר יש דבש הרבה יותר שהוצאת וישבו שניהם לאכול ולשתות ונשכרו והם בתוך השתיה אמר שמעון לראובן אתה חברי תמחול לי כל שאר הדבש ובתוך שכרותו אמר לו הן מחול לך הכל והלך שמעון וכתב שטר מחילה על ראובן בעדים שמחל לו וראובן נשבע שהיה שכור גמור ויש לראובן עדים שהיה שכור בריבוי יין ששתה ומים שרופים ולא היה בדעתו כלל בעת המחילה ואם יגזימו לעידי המחילה יתברר האמת ואחר כך הלך ראובן לכפר ומצא כל דבריו הבל ורוח ומצא הדבש ממושכן על שבעים גרושוש לבעלי הדבש ועתה ראובן לא מצא לא כדי מעותיו ולא השבעים גרושוש שהיתל בו ילמדנו רבינו אם המחילה ההיא יש בה ממש או לא מכמה צדדים ואם יוציא משמעון את בולעו מפיו ושכר המורה כפול ומכופ' מן השמים:
תשובה גרסינן בעירובין פרק הדר שכור מקחו מקח וממכרו ממכר עבר עבירה שיש בה מיתה ממיתין אותו מלקות מלקין אותו כללו של דבר הרי הוא כפקח לכל דבריו אלא שפטור מן התפלה ואתמר עלה אמר רבי חנינא לא שאנו /שנו/ אלא שלא הגיע לשכרותו של לוט אבל הגיע לשכרותו של לוט פטור מכלום וכתבו הרמב"ם לפסק הלכה אם הגיע לשכרותו של לוט והוא השכור שעושה ואינו יודע מה עושה אין מעשיו כלום והרי הוא כשוטה או כקטן פחות מבן שש ואם כן נדון דידן שכתוב בשאלה שלא היה בדעתו כלל לפי זה אין מתנתו מתנה לבד מן דין אפילו שהיה בדעתו ולא הגיע לשכרותו של לוט אין מתנתו מתנה כמו שנפרש לקמן בס"ד בפרק הזהב המקח אינו נקנה בדברים וכן בנותן מתנה ומקבלה כגון בית זה אני מוכר לך יין זה אני מוכר לך ופסקו הדמים ורצו זה את זה אינו כלום ואין מתנתו מתנה ואינו קונה כי אם באחד מהדברים והדרכים שקונים בהם כידוע בכמה מקומות וכמו שכתב הרמב"ם ז"ל והטור ז"ל והנה הדבש שמחל לו אינו שייך לשון מחילה כי אם כתוב כגון מחל חוב לחברו שהיה עליו או נתן לו פקדון שהיה מופקד אתו הרי זה מתנה הנקנית בדברים בלבד והנה הדבש הוא בשותפות בכל מקום שעומד ואמר לו מחול לי הדבש אף אם נאמר שהמחילה מתנה היא כמו שכתב הרמב"ם ז"ל פרק עשירי אין הולכין במתנה אלא אחר גילוי הנותן שאם אינו רוצה להקנות בכל לבו לא קנה המקבל מתנה והמחילה מתנה היא עכ"ל:
הרי שאם נאמר שכך היא שהמחילה מתנה אם כן נתן לו הדבש והדבש בכל מקום שהוא הוא ברשות הבעלים ואמר לו נתון לך הדבש ואינו כי אם בדברים שהי' צריך להקנות בקנין או בשכירות מקום הדבש באיזה דבר שמועיל הקניה ולא בדברים וכיון שלא אמר לו כי אם הדבש מחול לך אין כאן מתנה ומתנתו בטלה זו היא אף אם נאמר שהיה שכור ולא כל כך כל שכן אם אמת שהיה שכור שלא היה בדעתו שמעשיו בטלים ואין צריך להאריך כי מקום שאמרו לקצר אין להאריך והדבר פשוט בעיני: עד אחד שמו לוי העיד על נפשו ויהידותו שהיה שכור אבוד לגמרי אין מעורר ואין מקיץ אם יבא עד אחר מוציאין ממנו הדבש ואם לאו ישבע שהיה בדעתו ושקנו מידו אם הדבש אינו נראה עתה בידו ולכן טוב לנפשו שיחזיר לו ממונו כי הוא גזל גמור וכל דיין יוציא בולעו מפיו אם כנים דבריו זהו מה שנראה לע"ד וכתבתי שמי: הצעיר משה גאלנטי
 
 
@שו"ת מהר"ם גלאנטי סימן קח
שאלה ראובן ושמעון שנתקוטטו יחד והכו איש את רעהו עד שהפיל שמעון את שינו של ראובן עתה ראובן תופס מממון שמעון בעד החמשה דברים שהחובל חייב בהם יורנו מורנו איך יתן הדין ואם מגבין לו דייני חוצה לארץ וכמה נותנין לו ממעות של זמן זה באדם בינוני ושכרך כפול מן השמים:
תשובה בגמרא פרק החובל החובל בחבירו חבלה שהוא ראוי לשלם חמשה דברים כולן משלם חמשה הזיק נזק שאין בו אלא ארבעה משלם ארבעה שלשה משלם שלשה שנים משלם שנים אחד משלם אחד ומפורש שם כל א' וא' וכמו שכתב הרמב"ם ז"ל פרק שני מהלכות חובל באורך כל פרטי ופרטי היכא ששייך חמשה או ארבעה או שלשה וכו' ובסוף לשונו כתב הא למדנו שכל המחסר לחברו אבר שאינו חוזר חייב בכל חמשה דברים אפילו הפיל שינו חייב בחמשה דברים שאי אפשר שלא יחלה פיו שעה אחת ואף על פי שהשן אין לה רפואה בשר השיניים צריך רפואה אפילו חסרו בשערה מעור בשרו חייב בחמשה דברים שהעור אינו חוזר אלא צלקת לפיכך החובל בחבירו וקרע העור והוציא ממנו דם חייב בחמשה דברים עכ"ל הרמב"ם ז"ל:
הנה למדנו שבהפלת השן חייב בכולן וכן כתב הטור כלשונו ממש וכל זה מפי אנשים בקיאים ומומחין שיודעין לחשוב כל דבר מהם לפי הזמן לפי שיש דברים שאין בהם נזק כי אם ביזוי מעט ומעט צער אינן נקראים קנסות שקצבו חכמים קצבה לכל דבר מהם ואותו הקצבה הוא דמי הצער והריפוי והשבת בין צריך בין אינו צריך כגון הבועט בחבירו ברגלו חמשה סלעים בארכובתו שלשה סלעים נקע בכפו סלע סטרו חמשים סלעים מאחורי ידו מאה סלעים וכזה הוא משלם על כל מעשה ומעשה ואלו הסלעים מכסף א"י דאותו זמן שהוא שמינית כסף צרוף ועיין שם באורך אם תרצה:
הא קמן שאינו דומה חסרון אבר שיש בהן כל החמשה דברים לאלו ההכאות שאלו נקראים דיני קנסות ואלו נקראים דיני ממונות ובדיני קנסות שקנסו חכמים כמו בתוקע לחבירו ובסוטר אין גובין דייני חוצה לארץ וכתב הרמב"ם ז"ל בהלכות סנהדרין אדם שחבל בחברו אין גובין הנזק והצער והבושת דייני חוצה לארץ אבל שבת וריפוי גובין מפני שיש בהם חסרון כיס וכתב וכן הורו הגאונים ואמרו שמעשים בכל יום לגבות שבת וריפוי בבבל וכתב הטור סי' ת"כ שאלו לרבינו האיי גאון אמרו רבנן שאין דנין דיני קנסות בבבל החובל בחבירו בזמן הזה כגון שצרם אזנו או קטע ראש חוטמו או אחד מראשי אבריו מה יעשה באותו חובל והשיב תשובה קנסות וחבלות לא מגבינן בזמן הזה בבבל ואם הוא דבר שיש בו רפואה ושבת מגבינן בזמן הזה אבל דבר אחר אין מגבין אלא מנדין אותו וגזילות מגבינן שפיר אפילו שוה פרוטה וכתב רב צמח גאון אע"פ שאין דנים דיני קנסות נהגו חכמים לנדותו עד שיפייסו בממון או ירבה עליו רעים ומעשה באיש א' שהפיל שינו של חבירו ונדה אותו בנדוי רב צמח גאון ואמר לו איני חותך עליך לך ופייסו בדמים או בדברים עכ"ל הטור:
ואחר ששמתי כל זה לפניך הוא כשלא תפש הניזק שכן כתב הטור סימן א' וז"ל כל אלו שאין דנין בחוצה לארץ אם תפס הניזק שיעור מה שראוי ליטול אין מוציאין אותו מידו וכתב ר"ת דוקא שתפס הניזק דבר המזיק עצמו ותפסו בשעת הנזק אבל מידי אחריני לא שאם תועיל תפיסה לכל מה שיתפוס היום או למחר יתפוש הרבה משלו ואין מוציאין מידו שאין דנין דיני קנסות והרא"ש כתב אף אם תפס דבר אחר לא מפקינן מיניה ואם תפס יותר מכדי נזק שמין לו ב"ד כדי נזקו ומוציאין מידו המותר ואין זה דיני קנסות שכבר נפרע מנזקו כתקנת חז"ל ואם תפס לא מפקינן מיניה ואין דנין אלא להחזיר המותר ושמין לו מה שתפס עד שיהיה בידו כל דמי חמשה דברים כפי מה שישומו עליו שני אנשים יראי ה' וחושבי שמו ואם יש בידו מותר יחזירהו לו ואפילו שיפרע לו צריך שיפייסהו וירצהו וימחול לו זהו מה שהורוני מן השמים וחתמתי שמי: הצעיר משה גאלנטי
 
 
@שו"ת מהר"ם גלאנטי סימן קט
שאלה בהיות שהיו הפרשות ודברי מריבו' וטענות בין ראובן ושמעון אחיו בני יעקב זה ימים ועמדו שניהם לדין בפני הברור שבררו להם דיין מפורסם וסדרו שניהם לפניו טענותיהם אחד לאחד למצוא חשבון וגזר אומר שיתן ראובן לשמעון אחיו סך מעות ולא פירש /בגזירה/ בגיזרה סדר הפרעון איך יהיה ועל זה הדבר חזרו לעורר ריב ומדון ביניהם והן היום נחה שקטה הסכמתם ובררו לדיין שני לפשר ביניהם על כל הפרשותיהם כנראה מהשטר של הקומפרימיסו בין על הזכות על הנוגע לו מאמו מחמת עזבונה וכתב גם כן דברים אחריהם מה שלא לקחו אותו לדיין ולא לשופט כי לא לקחו לדיין השני אלא לדון לבד הזמן /על הזמן בלבד/ שלא פירש הדיין הראשון והוא הכניס עצמו לדון ולפשר מה שלא שאלו ילמדנו רבינו אם מה שפשר השני על הכל אם פשרתו פשרה או אם על הזמן לבד כיון שלא היה ביניהם מקודם שום הפרש אחר אלא על הזמן הנזכר שחסר הדיין הראשון יורנו מורנו צדק הדין עם מי ושכרו כפול מן השמים:
תשובה איני רואה ממשות בשאלה זאת שמתחי' אומר שדיין אחד /תיבת אחד אין לה מובן/ השני נטלוהו לפשר ביניהם על כל הפרשותיהם אפילו על דבר הנוגע מעזבון אמם ודברים אחרים ואחר אומר שלא נטלו אותו כי אם על פרעון הזמנים באיזה אופן יהיה איני רואה לו הבנה ומה שאני מבין מתוך כוונת השואל כי אחד מהאחים טוען כי לא נטלו דיין שני כי אם על הזמן ולא שום דבר אחר והאח האחר טוען שנטלו על כל העניינים אפילו על עזבון אמם זהו כוונת השאלה והטעות תולין בסופר שלא כתב השאלה כהוגן ועם כל זה נשיב לכוונת השואל מה ששורת הדין מחייב הוא מי שיברר אופן הענין של דיין השני היה אם בזמנים לבד או אם נתחרטו ממה שגזר הדיין הראשון וקבלו לקיים כל דבר שיגזור הדיין הדיין צריך לברר איך היה הענין ואין הדיין נאמן לא לזה ולא לזה לומר על הכל גזרתי אלא אם כן יש עדים של גופא דעובדא היכי הוה או כדברי זה או כדברי זה ועל הכל יש לפקפק שבשאלה אינו כתוב שנטל קנין לא דיין ראשון ולא דיין שני ואם כן היה הדבר שלא נטלו קנין לא ראשון ולא שני וכל אחד מהדיינים מפשר כפי דעתו יכולים שניהם לחזור ומה שעשה הראשון והדיין השני אין מעשיהם כלום שכך כתבו כל הפוסקים והרמב"ם וזה לשון הרמב"ם ז"ל פכ"ב מהלכות סנהדרין אע"פ שרצו בעלי הדיין /הדין/ בפשרה בב"ד יש להם לחזור ולתבוע הדין עד שיטלו קנין מיד שניהם דפשרה צריכה קנין וכתב הטור סי' י"ב אפילו בשלשה שדנו ופשרו צריכים קנין אבל אם קנו אינם יכולים לחזור אפילו ביחיד וכן כתב הרא"ש ולדעתי אפילו הרמב"ם יודה שאפילו היו שלשה אם עשו פשרה צריך קנין דייק לשון הרמב"ם שכתב אע"פ שרצו בעלי דינים בפשרה בב"ד אם אין שם קנין וכו' אמר בב"ד וב"ד הם שלשה באופן ששני הדיינים הם יחידים כל אחד דיין לעצמו ולא דיינו דין תורה כי אם פשרה שעושה כל אחד מהם שניהם בטלים ויכולים לחזור בהם ויטלו דיין שלישי בקנין משניהם ויגזרו עליהם כפי מה שיראום מן השמים אפילו שיהיה יחיד חייבים לקבל מה שיגזור שאין אחר קנין כלום זהו מה שכתבתי לע"ד הגם כי השאלה היא סתומה מכל הצדדים הנה פתחתי פתח כפתחו של אולם על כל הפרטים שלא תצטרך לחזור ולשאול ותו לא מידי וחתמתי שמי: הצעיר משה גאלנטי
 
 
@שו"ת מהר"ם גלאנטי סימן קי
שאלה מי שהולך במדבר רחוק מהישוב הרבה ואם יפגעו בו לסטים ויגזלו ממנו הבהמה אינו יכול ללכת ברגליו גם אם יקחו ממונו אינו יכול לחיות עוד וכל שכן אם יקחו ממנו המים או כלי המים: גם אם יקחו מלבושיו בזמן הקור כמעט הוא מת בזמן הקרירות אם יכול ללכת בשבת מפני סכנות אלו אם לאו ושכרך כפול מן השמים:
תשובה גרסינן בבריתא פ"ק דשבת אין מפליגין בספינה פחות משלש' ימים קודם השבת ופירושו דמיום רביעי אסור ללכת ויום ד' בכלל האיסור שאין מפליג בספינה ויש מפרשים הטעם משום איסור תחומים ולכך מתירים בספינה גדולה שהולכת למעלה מעשרה ורב אלפס והרמב"ם כתבו שהטעם הוא משום עונג שבת שכל שלשה ימים משתבר גופו של אדם ואין רוחו חוזרת עד אחר שלשה ימים וכתבו שלכך מתירים בנהרות הנובעים שאינו מצטער וכן דרך מועט כמו מצר לצידן שאין ביניהם כי אם מהלך יום אחד אפילו מערב שבת והר"ן בפ"ק דשבת כתב טעם אחר בשם הרז"ה ז"ל דים מקום סכנה הוא ושלשה ימים קודם השבת נמי שבתא הוא מיקרי ונראה כמתנ' לדחות את השבת מפני שאין דבר עומד בפני פקוח נפש והריב"ש בתשובה א' הביא דבריו של הרז"ה הלוי וכתב אף שהספינה של ישראל ומלחיה וחובליה כולם ישראלים והם בעצמם עושים במלאכה מותר כל שהוא שלשה ימים קודם השבת וכל שהוא תוך שלשה ימים אף שהספינה יהיה של גוים ואין ישראל עצמו עושה במלאכה אסור שהגוי עושה מלאכה בשבת בשביל ישראל השוכרה וישראל נהנה בה אלא שמפני הסכנה מותר אלא שצריך שיהיה שלשה ימים קודם השבת והאריך שם לפרש דברי הר"ז ז"ל ואגב זה כתב שם בתשובה שאלת על היהודים היוצאים בשיירא במדבר והכל יודעים שהם צריכים לחלל שבת כי מפני הסכנה לא יוכלו לעכב במדבר לבדם בשבת אם ראוי למחות בידם שלא יצאו בשיירה במדבר: תשובה דבר זה מתור' הר"ז ז"ל למדנו והאריך סוף דבריו כתב לפי זה כל היוצא מן הישוב למדבר ביום א' ב' וג' מותר לפי שאלו שלשה ימים מתייחסים לשבוע שעבר ונקראים אחר השבת ואין לו להמנע מחמת שבת הבא ואז יארע לו סכנה ויצטרך לחלל ומפני פקוח נפש מותר הוא ואין כאן חילול אבל ביוצא מן הישוב למדבר ביום ד' ה' ו' אסור לפי ששלשה ימים אלו מתייחסים לשבת הבאה ונקראים קמי שבתי ואם כן נראה כנכנס בכונה למקום סכנה כדי שיחלל השבת והדין דין אמת וכן כתב הר"ן ז"ל בפירוש ההלכות ע"כ:
והנה כל זה הוא להתראת ולזרז בני אדם שמנהגם לצאת שלא יצאו כי אם בשלשה ימים קודם אבל אם לא נזהר ולא היה יודע הדין ואירע לו היתכן שח"ו ישאר שם וימות חלילה שלא יסכן עצמו ויכול ללכת ברגלי הבהמה או ברגליו כדי שלא לסכן עצמו שאין לך דבר שעומד בפני פיקוח נפש שבאחד מהסכנות הכתובות בשאלה מספיק להתיר לו מכל א' שימשך פיקוח נפש ופעם אחרת כשיצא לא יצא בשיירא כי אם יום א' וב' וג' אבל לא בשאר הימים וכן פסק הרב מוהרי"ק בשלחנו וז"ל היוצאים בשיירא במדבר והכל יודעים שהם צריכים לחלל את השבת כי מפני הסכנה לא יוכלו לעכב במדבר בשבת לבדם שלשה ימים קודם השבת אסורים לצאת ויום א' וב' וג' מותר לצאת ואם אח"כ יארע לו סכנה ויצטרך לחלל שבת מפני פיקוח נפש מותר ואין כאן חילול שבת והעולה לארץ ישראל אם נזדמנה לו שיירא אפילו בערב שבת מפליג כיון דבמצוה הוא הולך ופוסק עמהם לשבות ואם אחר שיהיו במדבר לא ירצו לשבות עמו יכול ללכת עמהם חוץ לתחום מפני פקוח נפש עכ"ל: הרי האיש הזה פטור ומותר וחתמתי שמי: הצעיר משה גאלנטי
 
 
@שו"ת מהר"ם גלאנטי סימן קיא
שאלה ראובן ושמעון שהיו שותפין שותפות גמורה ולא היה להם מעות אחרות חוץ מהשותפות והתנו שאפילו מציאה בדרך יחלקו לחצאין ואחד מהם היה במצרים והאחר בדמשק והיו שולחים סחורות ידועות ביניהם ותנאי השטר שביניהם היה שראובן שבמצרים לא ילוה לשום עאמול כלל ואם ילוה או יתן סחורות יהיה האחריות עליו ואחר עשר שנים שמע שמעון שנתן לעאמיליש סך רב והלך אצלו למצרים ומצא שהיה אמת הדבר ונפלו ביניהם קטטות ומריבות על ההפסד שהיה סך רב וחזר בו שמעון ואמר לראובן עצמי ובשרי אתה וכל מה שעשית הלך לו לבית עולמו אם תרצה לעשות מה שאני אומר לך אמחול לך כל הפשיע' שעשית אך בזאת נאות לי שתשבע לי בשבועה חמורה בשי"ת שלא תלוה ולא תקיף שום דבר גדול או קטן לעאמיל כלל ועיקר שאין רצוני בכך כי מי נשא ונתן עם העאמיל וניקה ואם ח"ו תעבור על השבועה לא מבעיא שתהיה עבריין אלא אם תתן כל מה ששוה א' במאה תתן לי החמשים כי אם אני מחלתי לך סך גדול כנז' לא מחלתי אלא על שלא תמכור להם כלל ואם תעבור על שבועתך אעשה לך זה בקנס לכן אתה ידעת וכתבו שטר על זה כמו שכתוב והסופר לא האריך בקולמוסו לברר טוב ולומר שאם יתן כל מה ששוה א' במאה יתן לשמעון החמשים אלא סתם וראובן טוען שלא יתן אלא ששוה בשוק החפצים שמכר לעאמיל שאם הוא עבר ומכר ביותר מה לשמעון בהם ושמעון אומר לא כי מה הועלתי בתנאי האחרון כי התנאי הראשון היה האחריות עליו וזה התנאי שעשיתי היה בשביל שאם תמכור ביותר שתתן לי כמו שמכרת והוא הוא הקנס שלך על שעברת על השבועה ועל זה הנחתי לך יותר משני אלפים גרושוש שהיה נוגע /מגיע/ לי על פי האמת והיושר כמו שהוא מפורסם ושמנו אותם בחובות דקאיימה ואם יראה הרואה דרך גוזמה אחד למאה זה לא יתכן כי כן הוא כי מי יקח מה ששוה אחד במאה אלא ראובן מכר להם מה ששוה ארבעים בחמשים או בנ"ה ודרך גוזמה תקני וירצה ליקח ממנו מכל מה שעדיין ביד העאמיל החצי שלו ומה גם כי מה תועלת יש לשמעון לבטל כיסו ראשון ראשון שהיה שולח לראובן הסחורות היה נותן אותם וראובן בעונות מסתלק קרן וריוח וזה לא יתכן מכל פנים שבעולם לכן יורנו מורה צדק הדין עם מי ושכרו כפול ומכופל מן השמים:
תשובה לא נעלם מעיני המעיין המחלוקת שיש בין הרמב"ם ז"ל ובין הגאונים על מי שנתחייב לחבירו להיות ערב לראובן ולא פירש קצבה על הסך שערב לחבירו כגון שאמר לו כל מה שתתן לפלוני תן לו ואני ערב או מכור לו ואני ערב או הלוהו ואני ערב כתב הרמב"ם ז"ל בפרק כ"ה מהגאונים שהורו שאפילו מכר לו או הלוה לו בעשרת אלפים או מאה אלף נשתעבד הערב בכל וכתב הוא ז"ל ויראה לי שאין זה ערב חייב כלום שכיון שאינו יודע סך המעות שנשתעב' עצמו בו לא סמכה דעתו ולא חל שעבוד כלל וכתב ודברים של טעם למבין וכתב מהגיד ז"ל שהרמב"ם הולך לשיטת רבותיו שכתב שהמחייב עצמו בדבר שאינו קצוב אע"פ שנטלו קנין לא נשתעבד גבי מי שנתחייב לפרנס ולזון את חבירו חמש שנים ולא פירש כמה עולה סך מעות מזון וכסות חמש שנים אע"פ שקנו מידו לא נשתעבד שזה אינו דבר ידוע לחול השעבוד והוי אסמכתא אפילו בקנין וכתב וכן הורו הגאונים רבותי והראב"ד והרמב"ן והרשב"א חלקו עליו ועל רבותיו והרא"ש גם כן סי' ר"ז הביאו הטור בדברי הרמב"ן והרשב"א דחל השעבוד אע"פ שלא פירש סך שיווי ההזנה של חמש שנים סמכה דעתו כפי מה שישומו בכל שנה ושנה ושאל הרמב"ם ז"ל לפי דבריו שאינו חל השיעבוד מפני מה הפוסק דבר עם אשתו שיהיה זן את בתה חייב לזונה אע"פ שלא פירש קצבה של הזנה השיב מפני שהם כמו דברים שנקנים באמירה ובזה נבוא להשיב לשואל כי מאחר שפירש בדבריו אפילו א' למאה ולא סתמו דבריהם כי אם בפירוש הכונה לומר שכל מה שקנו החפץ ההיא עם יציאותיו משכירות המכס אפילו שהרויחו על אחד מאה יחלקו והוא נתחייב לתת חלקו שעולה חמשים ופירש והסכים וסמכה דעתו על זה ואדעתא דהכי מחל לו כל הפשיעות שעשה לשעבר וקבל האחריות עליו מכל מה שימכור והנה אפילו לדעת הרמב"ם ורבותיו שכתבו דלא חל השיעבוד כשלא פירש דבר קצוב דלא סמכה דעתיה בכמה יתחייב לא מבעי' לדעת הגאונים והראב"ד והרשב"א והרמב"ן והרא"ש שסוברים דחל השיעבוד אפילו בדבר שאינו קצוב כההיא תן לו ואני ערב ולא פירש שכתבו שנתחייב אפילו במאה אלף וכן ההוא שנתחייב לזון את חבירו חמש שנים לא מבעיא לדעת אלו הגאונים שחייב שמעון על אחד מאה אפילו שלא פירש מאה אלא סתם כל מה שימכור לדעת אלו הגאונים חייב אלא אפי' לדעת הרמב"ם ורבותיו יסכימו בנדון זה כיון שפירש אחד למאה סמכה דעתו על חיוב זה וליכא מאן דפליג בזה כי אינו גוזמא כי אם דברים כפשטן שהנה לדעת כל אלו הגאונים כשאמר תן לו ואני ערב כתבו אפילו שנתן מאה אלף דינרין נתחייב כמו שהביא הרמב"ם ז"ל משמם וז"ל יש מהגאונים שהורו אמר לו מכור לזה או הלוה לזה ואני ערב אפילו מכר לו בעשרת אלפים או מאה אלף דינרין נשתעבד אע"פ שלא פירש קצבה ודוק לשון הגאונים שהוא כמו נדון דידן שכך כתב כגון שאמר לו כל מה שתתן או כל מה שתלוה אני ערב חל השיעבוד אפילו למאה אלף דינרין ולא אמרינן לדבריהם גוזמא כ"ש נדון דידן שאמר כל מה שתתן לעאמיליש אפילו אחד למאה הגיעו וחייב החמשים דאי לא תימא הכי כי אם חייבו במה ששוה אם כן מה הרוחה של ראובן בזה זבוני זבין /זבון וזבין/ תגר' איקרי ואינו עולה בדעת ח"ו כי אם דברים כפשטן כל מה שירויח על הקרן שיעלה עליו כל ההוצאות מזלו גרם לטובתו ויתן חלקו בשוה דאין ח"ו מי שיעלה בדעתו כי יפרע מה ששוה באותה שעה כי אם כפי שקנאוהו ועל הכל שיש שבועה מוטלת עליו שאפילו שהיה אסמכתא אם היה פירש אחד במאה במקום שיש שבועה לא נאמר אסמכתא וכמו שפירש הרמ"א ז"ל דנדר ושבועה ותקיעת כף מהנו אפי' באסמכת' דרובם של דיני התורה לא שייך כי אם כאסמכתא כגון אם יהיה אלהים עמדי אם נתן תתן אותו בידי וכהנה רבות ולפי שהם נדרים לא שייך אסמכתא וכן שבועת כמו שהביא ההגהו' מיימוניו' בפרק י"א מהלכות מכירה עיין שם אם תרצה באופן כי לית דין ולית דיין דסברי חלילה שיפרע כמו שהיו שוין שם כי לא נשתתפו על זה כמו שביארנו זבוני זבין תגרא איקרי ותו לא מידי וחתמתי שמי: הצעיר משה גאלנטי
 
 
@שו"ת מהר"ם גלאנטי סימן קיב
שאלה ראובן היה דר בבית שמעון ונפלה קטטה ביניהם מצד מה ובהיותם מתקוטטים קפץ ראובן בנזירות ואמר אהיה נזיר שמשון בכל תנאיו אם אשב בבית הזאת ט"ו יום אחר הפסח ובהגיע י"ד יום אחר הפסח נסתלק ראובן מהבית ההוא מחמת הנזירות ודר בבית אחר שתי שנים ויותר עתה שאל השואל אם יש שום צד היתר לראובן לשוב לדור בבית ההוא מאחר שקיים נזירותו בהסתלקותו מהבית ההוא שתי שנים ויותר וגם אם יש שום צד היתר לנזירותו בלאו הכי אם לאו. יורנו מורנו המורה לצדקה ברירת הדין ושכרו כפול ומכופל מן השמים:
תשובה טורי רמאי איפליגו בעניינא דא בזמנים שעברו על מאי דאמרו בגמ' בפרקא קמא דנזיר אמר הריני כשמשון כבן מנוח כבעל דלילה כמי שעקר דלתות עזה כמי שנקרו פלשתים את עיניו הרי זה נזיר שמשון והגם שכל חדא וחדא הוא גזרה אחת ואם אמר כבעל דלילה או כמי שעקר וכו' או כמי שנקרו וכו' הרי זה נזיר אבל אם אמר כשמשון בר מנוח לא אמר כלום עד שיאמר בעל דלילה או א' מהסימנים המובהקים וכתב הרא"ש ז"ל כלל העולה שכלם מסכימים שאם אמר הריני כשמשון אפילו כשמשון בר מנוח לא אמר כלום עד שיאמר בעל דלילה או דלתות עזה או נקרו את עיניו: אם כן בנדון דידן לא אמר כי אם נזיר שמשון בלי שום סימנין אחרים אין בדבריו כלום לסברת פוסקים אלו: ולא ירע לך שאמר בכל תנאיו שפירוש בכל תנאיו אינו סימנים כי אם תנאי דהוי כנזירות שלא לשתות שלא לגלח ויטמא למתים וכמה דברים שיש בנזירות ולשון זה הוציאו בני אדם מפיהם מחדש באופן שלדעת פוסקים אלו אין נזירותו נזירות וכן פסק הרב הגדול כמהר"ר יעקב בירב זלה"ה והביא כמה ראיות לדבריו הנה נא כמוס באוצרותיו והעתקנו פסק ההוא וראיותיו ואין מקום להאריך כי מי שירצה להשתעשע יבא ויראוה:
איברא שהר' הגדו' מוהר"ר אלי' מזרחי ז"ל והר' מוהר"ר יעקב ן' חביב ז"ל ורבני' אחרי' וסיעתם חבל נביאים אפליגו עלייהו והשיבו מאי דאמר בגמרא עד שיאמר כבעל דלילה היינו דטעין ואמר לשמשון אחריני נתכוונתי אבל אם הוא לא טעין אנן לא טענינן ליה כ"ש אם יאמר הנדור שכיון לשמשון הנזיר פשיטא דהוי נזיר על פי סברת אלו הרבנים נדון דידן דהנודר כיון לשמשון הנזיר חל הנזירות והוי נזיר אם יעבור ויש כת שלישי ומסייעין להני רברבי דאימתי צריך שיאמ' דלילה היינו כשלא הזכיר נזיר אלא שאמר הריני כשמשון אבל אם אמר הריני נזיר כשמשון לאו כל כמיניה לומר לשמשון אחר נתכוונתי הנה רבו המחמירין בנדון ומי ישים ראשו בין הרים הגבוהים וכמה נטו אחר סברת הרב מהר"י בירב ז"ל וכמה נטו אחר הרב מהר"א מזרחי ומהר"ר יעקב ן' חביב זלה"ה אזילו בשיטה חדא באופן שיש מקום להתיר ומקום לאסור והנה לע"ד אם יסכימו רבותי וחבירי נר"ו אבקש לו פדיון בלשון שאמר אם היה אומר הנזירות לבית זה איני נכנס בנזירו' או לביתך איני נכנס בנזירות היה הדין פשוט לפניך כמו שאמר הרמב"ם ז"ל בפ"ח האומר לחבירו לביתך איני נכנס ושדך איני לוקח בין בנדר בין בשבועה אם מת או מכרן לאחר מותר ליכנס לבית וליקח השדה מן היורש או מן הלוקח שלא נתכוון אלא כל זמן שהם ברשותך אבל אם אמר לבית זה איני נכנס בנדר או בשבועה וכבר ידע' שהנזירות הוא בכלל נדרים והוא פשוט מכל הפוסקים אז בלשון הזה אפילו מת או מכרה אסור ליכנס ונדון דידן לא אמר שום מתרי הני לישני לא בית זה ולא ביתך כי אם ט"ו יום אחר הפסח יהיה נזיר לישנא דא הויא שאם יום ט"ו אחר הפסח אם ישב בבית זה יהיה נזיר דוקא יום ט"ו צריך שלא לעמוד בבית אבל אחר שעבר הט"ו יום היינו יום ט"ז מותר דהוה ליה למימר אם אשב מט"ו יום אחר הפסח ואילך יהיה נזיר אז הויא לישנא אריכא והיה תופס כל הימים אבל לשון יום ט"ו הוא דוקא יום ט"ו וכבר ידעת מה שכתבו הפוסקים ספק נדרים להקלי /להקל/ גבי ההוא דאמר הריני נזיר אם יש בכרי זה מאה כור והלך ומדדו ומצאו שנגנב או שאבד אינו נזיר באופן שנוכל לבקש התיר משום הא מלתא דט"ו יום אחר הפסח הוא מוסק אם תופס יום ט"ו לבד או מכאן ואילך וספק נדרים ונזירות להקל כמו שביארנו וגם כן יש טורי רברבי דמתירין הגם כי במקום דאפליגו בדין יש מקילין ויש מחמירין לא נאמר בהאי מלתא אזלינן בתר דמקילין דדוקא כעין ההיא מלתא דכרי וכור אמרינן ספק נדרים להקל או כהאי מילתא דידן באופן שהנה פתחתי לפניך שלחן ערוך והתיר אפילו לסברת המחמירין נזירות שמשון לבד יודו בהאי מילתא משום לישנא דאפיק מפומיה והאיש הזה פטור ומותר: זהו מה שנראה לע"ד אם יסכימו מורי וחבירי וה' יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן קיג
שאלה ילמדנו רבינו אם שר העיר ישאל מעשירי העיר מעות בהלואה לו או כסף לעשות מאידיש ואחד או שנים מעשירי העיר אינם בעיר כי הלכו להם לארץ אחרת למכור סחורתם ובמדינה לא יש להם כי אם נשיהם ומהנשים אינם שואלים אם חייבים לתת כסף או להלוות עם עשירי העיר או אינם חייבים ויורנו מורה צדק ושכרו כפול ומכופל מן השמים:
תשובה אין מקום להאריך בדין זה א' משום שהוא פשוט לכל מבין ושנית שאין לי כעת בריאות כי אם חלישות כח ובלתי אשיב לשואל איני יכול כתבתי שורותים אלו ענין זה אינו דומה לכרג"א דמלכא דדינא דמלכותא דינא ובין שיהיה בעיר ובין שאינו בעיר חייבים לפרוע כל זמן שדר באותה העיר י"ב חדשים או קנה שם בית דירה הרי הוא כאנשי העיר כמו שכתב הרמב"ם ז"ל פ"ו וכתב רש"י ז"ל שם בבבא בתרא ויהא כאנשי העיר לשאת עמהם העול דהיינו למס ולכרג"א דמלכא דאלו לצדקה זמנים אחרים יש ליחשב כאנשי העיר וכבר כתבם הרמב"ם ז"ל בהלכות מתנות ישב במדינה שלשים יום כופין ליתן צדקה ובכסות שמכסין העניים ישב ט' חדשים כופין לצדקה לקבורה שקוברין העניים וכל צרכי קבורה ישב י"ב חדש הרי הוא כבני העיר למסים ולארנוניות ואם הלכו להם ונשארו נשיהם ובתיהם פה או הם כאן חייבים יען הוא דבר קצוב בכל שנה ואפילו שבכל הדברים אנו אומרים בדין על מי שנתפס על חבירו ויהיה חייב כי אם לכרג"א אבל לכל שאר מילי מזלו גרם וענין זה לשאול בהלואה או כסף או מעות לאו מדינא דמלכותא כי אם גזלנות שעושה לעצמו ומי שנמצא בעיר יכנס בעול זה ומזלו גרם אבל מי שאינו פה ואינם פה כי אם הנשים והטף לא יתכן שיקחו ממנו מאומה בני הקהל איברא אם שר העיר ג"כ שואל מבני ביתו אינם חייבים אלו לפרוע בעדו כמו שעושה עול להטיל ממון זה על בני העיר ולאו מדינא דמלכותא ג"כ יוכל ליטול מבני ביתו אפילו שהוא איננו פה אבל בני עמנו שהטילו להם עולם אינם רשאין ליטול מהם בחזרתם לעיר וכמו שהם עומדים בעיר לריוח ואינם זזים ממקומם כך יעמדו להפסד למלא שאלתו שאם כולם הלכו להם בלי ספק שלא היה תופס הנשים והטף אם כן גם כן עתה מי שהלך לו ונא /ונע/ ונד מחוץ לעיר מן הדין להטיל עליהם שום דבר לא כסף ולא שוה כסף כי זה אינו דבר קצוב בדיניהם כמו כרג"א ושאר מיני הטלות שלהם שחייבים בני העיר לקיים גזרתו ודינא דמלכותא דינא אבל בזה לא נאמר גזלנותא דמלכותא דינא וכמו שכתב הרשב"א ז"ל וכתב הרמב"ן לא מבעיא אחד מהשרים או מגדולי המלכות שאם רוצה לעשות דין חדש לאו דינא הוא אלא אפילו המלך בעצמו אע"פ שחקק אותו לכל אם לא היה מחקי המלכים הראשונים לאו דיניה דינא. איברא שהרמב"ם ז"ל והרבה מחבריו ז"ל כתבו שיכול לעשות דין חדש ולומר כל העושה כך יענש כך ועונשו עונש מהדין אבל דוקא מלך שמטבעו יוצא באותן הארצות ושמו כתוב והסכימו כל בני הארץ שהוא אדוניהם והם לו לעבדים ומלך עליהם אבל אחד מהשרים או מלך ואין מטבעו יוצא הרי הוא כגזלן בעל זרוע וכמו שכתב והאריך בזה הרמב"ם ז"ל פ"ה מהלכות גזלה והוא כמו חבורת לסטים המזויינים שאין דיניהם דין ואם כן השר של אותה העיר אינו מלך כי אם עבד מלך ורוצה לעשות דין חדש להטיל כסף או שוה כסף למי שהטיל מזלו גרם אבל מי שלא נמצא באותה שעה שיבואו חביריו ויטלו ממנו בחזרתו הוא גזל גמור ואינם רשאין אם לא שהשר העיר בעצמו צוה שיטלו מבני ביתו אז נקיים אנשי העיר ואם אחד או שנים הלוו חלקו שתבע בשם פלוני ופלוני ורחמו שלא שלחו יד בממונם חייבים לפרוע אבל באופן אחר פטורים ונקיים ומי שיטול הוא גזל בידו וצריך כפרה בימי תשובה וה' יכפר בעד אמן: הצעיר משה גאלנטי
 
 
@שו"ת מהר"ם גלאנטי סימן קיד
שאלה ראובן היה דר בחוצה לארץ במקו' שפורעים מס בעד הבתים אשר להם בעד הממון שנושאים ונותנים בו ועתה עלה לדור בארץ ישראל וקנה שם בתים ובארץ ישראל אינם פורעים מס בעד הבתים לפי שההוצאה מרובה על השבח וראובן זה פורע מס עם בני המקום שיצא משם אע"פ שדר בארץ ישראל כמנהגם לכל יוצא משם לפרוע עמהם לזמן קצוב עתה שאל השואל אם ראובן מחוייב לפרוע בעד הבתים שקנה בארץ ישראל כמנהג המקום שיצא משם או אם הוא פטור מלפרוע בעדם כיון שהם בארץ ישראל ומנהג ארץ ישראל שאין פורעים מס עליהם מפני שאין בהם ריוח רק הוצאה. על הכל יורונו המורים לצדקה כדת מה לעשות בדבר הזה ומה' תהיה משכורתכם שלמה:
תשובה שאלה זו איני רואה בה לא טעם ולא ריח ולא תבלין היתכן שיפרע בחו"ל בעד קרקעותיו שיש לו פה והנה האיש הזה הוא מוכרח לפרוע האבאריץ על קרקעותיו שיש לו פה מדינא דמלכותא כי כל מי שיש לו בית יפרע אבאריץ כפי מה שיעריכו ראשי הק"ק שאע"פ שאין מטילין מס לבעלי הנכסים על הקרקעות שההפסד מרובה על הריוח ולכן אינם נחשבים כמו מעות או מיני סחורה עם כל זה מדינא דמלכו' בזמן שיש אבאריץ מטילים על קרקעות כל אחד כפי ערכו וצריך האיש הלז הדר בארץ ישראל לפרוע חלקו בזמן האבאריץ אם כן איך יתכן שיפרע שם בחוצה לארץ מס מקרקעות של ארץ ישראל מטעם שהוא פורע פה כפי ערכם וכשם שבני ארץ ישראל אינם נוטלים ממנו מס בעד הבתים שיש לו בחוצה לארץ כך בני חוצה לארץ אינם רשאים ליטול ממנו מאומה משום בתים אלו והוא גזל גמור אם יקחו ממנו באמת אפילו בסדום לא היו לוקחים ולא היו עושים מעשה כזה לקתה מדת הדין אין לך אלא מקומו ושעתו כל דבר ודבר אינו נידון אלא לפי מקומו ושעתו וכמו שכתב הרשב"א ז"ל גבי קדושין על שמא שוה פרוטה כמה הוי קדושי ספק כתב הרשב"א ז"ל אפילו ידעינן בודאי ששוה פרוטה שם ופה בארץ המקדש אינו שוה אפילו הכי אינו אלא קידושי ספק שאין לך אלא מקומו ושעתו וכתב הרב המגיד ז"ל שכן מורה לשון הרמב"ם ז"ל וכן כתבו התוס' והרמב"ן ז"ל שאין לשום דבר אלא מקומו ושעתו אם כן איך עולה בדעת שום טפש להטיל שם מס על הקרקעות שיש לו פה צפת מעולם לא שאל כן אדם שאלה כזו שאינו עולה בשום דעת בן אדם ואם ח"ו נטלו ממנו איזה דבר על זה הוא גזל דאורייתא וצריך להחזיר ולעשות תשובה ואין צריך לאבד זמן על זה כי הוא ברור ופשוט כביעתא בכותחא: הצעיר משה גאלנטי
 
 
@שו"ת מהר"ם גלאנטי סימן קטו
שאלה שטר שכתוב בו בלשון הזה נתחייב ה"ר יצחק הנז' להלביש ולהנעיל לבנו דוד הנז' כל צורך מלבושיו ומנעליו שהיה צריך ללבוש ולנעול בנו דוד הנז' מהיום ועד זמן שיכנס לחופה בע"ה בזה האופן אם יהיה ר' יצחק בעיר ילבישנו וינעילנו לפי כבודו של כ"ר יצחק הנז' אמנם אם ירצה ר' יצחק הנז' לצאת מן העיר וללכת לעיר אחרת מחוייב ר' יצחק הנז' להניח ולעזוב איש אמוד שילביש וינעיל את הבן דוד הנזכר כל משך הזמן שלא יהא ה"ר יצחק בעיר לפי כבודו של ה"ר יצחק והיה אם לא ילביש וינעיל האיש ההוא את הבן דוד הנז' כל משך הזמן שלא יהיה ר' יצחק בעיר לאי זו סיבה שיהי' תלביש ותנעיל מרת אסתר הנז' את הבן בתה דוד הנז' כל משך הזמן שלא יהיה ר' יצחק בעיר ומחוייב ר' יצחק הנז' לפרוע למרת אסתר הנזכ' שמנה מאות לבנים יפים וטובים במעות בעין במלאת כל שנה ושנה בכל משך הזמן שלא יהיה בעיר ה"ר יצחק הנזכר ותצטרך מרת אסתר להלבי' ולהנעיל את בן בתה דוד הנז' וכל זה כתוב בכל חזוקי סופר בקנין גמור כהלכתו ובעת כתיבת השטר והתנאי היתה מרת אסתר דירתה ברודיס ורבי יצחק ובנו דוד הנזכר אחר זה נשא לבה אותה מרת אסתר לעלות לארץ ישראל ולקחת את בן בתה דוד עמה לפי שהיה ניזון מנכסיה על פי התנאי שהיה ביניהם גם לענין המזונות ועתה תובעת מרת אסתר מרבי יצחק אבי דוד שיתן לה שמנה מאות לבנים שנתחייב לתת לה אם תלבישנו ותנעילנו משלה. ילמדנו רבינו אם יכול לטעון רבי יצחק כיון שלקחת את בני והוצאתו לארץ אחרת לא נתחייבתי בזה אלא אם יהיה הנער בעיר אבל כיון שהוצאתו מן העיר איני מחוייב ומרת אסתר אומרת שברצונו הביאה את הנער עמה והוא רבי יצחק אבי דוד הנזכר סייע בהזמנת עלייתם לארץ ישראל ונתרצה ברצון נפשו שיעלה עמה לפי שהיה ניזון מנכסיה. ילמדנו רבינו הדין על האמת ועל הצדק ושכרו כפול ומכופל מן השמים:
תשובה לא נעלם מעיני המעיין מה שכתב הרמב"ם ז"ל בהלכות מכירה סוף פרק י"א וז"ל חייב עצמו בדבר שאינו קצוב כגון שאמר הריני חייב לזון אותך חמש שנים או לכסות אותך חמש שנים אע"פ שקנו מידו קנין גמור לא משתעבד ואינו חייב כלום שזה כמו מתנה היא ואין כאן דבר ידוע ומצוי שנתנו במתנה וכן הורו רבותי והאריך עוד ומפני מה הפוסק לזון בת אשתו חמש שנים חייב לזונה מפני שפוסק בשעת נישואין ודומה לדברים הנקנים באמירה עכ"ל: והראב"ד השיג עליו כמו שהביא הרב המגיד ז"ל ועם היות שהשיב ההשגה וסייע להרמב"ם ז"ל אמר בסוף דבריו שדעת הרמב"ם ורבותיו שאינו יודע ראיה וכתב שהרמב"ן והרשב"א ז"ל סייעו בתשובותיהן להראב"ד ז"ל ובעל הטורים סימן ר"י הביא סברת הרמב"ם והשגת הראב"ד ז"ל וכתב שהרא"ש אביו כתב כסברת הראב"ד והרמב"ן והרשב"א והשיב שם שאלה גדולה על מי שנתחייב בקנין בכל מה שיצטרך שמעון במאכל ובמשתה ובכסות עד יום פטירתו לפי כבודו ולא קצב קצבה וחייבו הרא"ש אביו והביא שם השאלה באורך וכדי שלא להאריך לא הבאתיה וגם כן הר"ן בקידושין בפרק עשרה יוחסין וכתב שם רבינו נסים אחר דבריו לענין א' כתב ומכאן יש לנו ראיה שהמחייב עצמו אף בדבר שאינו קצוב לגבי דידי' מהני ומחייב ביה והאריך הרבה שם לסייע סברתו וכתב על הרמב"ם ז"ל שלא נתבררו דבריו מפני שהם סותרות זו את זו והרב מוהרי"ק זלה"ה בספר כסף משנה יישב סברת הרמב"ם ז"ל שלא יסתרו דבריו זה לזה עיין שם אם תרצה וכתב הר"ן ז"ל שבדורנו זה כמנהגם להתחייב כל אחד ואחד לחבירו במזונות ובדבר שאין קצבה וכתב בתשובה אחד הרשב"א ז"ל שדברי הרמב"ם ז"ל בזה אינם תפוסים בידינו בעיקר ומעשים אנו עושים בכל יום בהפכן ע"כ: וכתבתי כל זה כדי שלא יבא איזה מעיין ויכתוב לשואל למה תתלה על עקירת הנער לבא לארץ ישראל עמוד מעיקר' שלא חל החיוב שהוא דבר שאינו קצוב לכן כתבתי והארכתי דלא קיימא לן כהרמב"ם ורבותיו בזה והשעבוד חל להלבישו ולהנעילו כמו שנתחיי' אפילו שלא פירש דבר קצוב הכי קיימא לן וכן מוהרי"ק פסק בשאלתו ככל שאר הפוסקים נגד הרמב"ם:
ועתה נבא לפרש ענין הנער וביאתו פה בארץ ישראל אם היה החיוב עליה על מזונות הנער ונתנה לבה לבא פה אין יצחק יכול לעכב שלא בשביל ההלבשה וההנעלה שמה לי הכא מה לי התם מה שצריך לנער בלבוש וכסות ומנעלים בכל מקום שוה לפי כבודו כיון שהנער דוד צריך ללכת אחריה למזונותיו וממילא כל מה שצריך לכסותו ומנעליו חייב בכל מקום שילך יען הלבוש הוא טפל למזונות וכל שכן שהיא טוענת שברשותו הביאו ואפילו שלא ברשותו היה יכול להביאו והחיוב במקומו עומד שהכל מעלין לארץ ישראל כופה אדם כל בני ביתו לעלות לארץ ישראל אפילו אם קנה עבד עברי ילך העבד אחריו על כרחו לארץ ישראל באופן שזכות הוא לנער שהעלהו לארץ ישראל עמה שהכסות שנתחייב בכל מקום שהולך הנער אחר מזונותיו חייב לתת מה שנתחייב כל שכן לארץ ישראל ולכן הדין עם האשה וחייב ר' יצחק להשלים הסך שנתחייב בכל שנה בכל מקום שיעמוד הנער שאינו ענין זה כמו אכילה ושתיה שיכול לומר אם תאכל עמו הרי טוב ואם לאו יאבד מזונותיה כי אם לפי ברכת הבית שהוא אינו דומה כשאוכלי' חמשה בני אדם יחד מספיק ארבע מדות ואם יאכל כל אחד לבדו צריך כל אחד מדה אחת זהו נקראת ברכת הבית מרובה גבי אלמנה שרוצה לאכול בבית אביה יכולים היורשים לומר לה אם את עמנו מספיק פחות ממדה ואם את בבית אביך אנו נותנים כפי ברכת הבית הדין עמהם כך אם היה ר' יצחק מפרנס מזון לדוד היה יכול לומר אם אתה עמי כו' אבל הלבוש והמנעלים מה לי הכא מה לי התם כל שכן שבאה עמו לארץ ישראל וכל שכן שכפי דבריה הוא סייעה לבא עם הנער ולכן יקיים מה שנתחייב ויעמוד בשלום שזכות הוא לו שיבא ולא יעמוד בחוצה לארץ שהכל מעלין וכו' ותו לא מידי: הצעיר משה גאלנטי
 
 
@שו"ת מהר"ם גלאנטי סימן קטז
שאלה יורנו רבינו אי צורבא מרבנן חייב בכל מיני מסים וארנוניות ותשחורת המוטלין על הציבור בין קבועין בין שאינן קבועין וכל דבר עול המלכות אם חייבין לסייע את הציבו' בהן ואם המטיל להם שום הטלה עובר אדאוריית' ונביאי וכתובי וזה ילמדנו מכל הפוסקים ושכרו כפול מן השמים:
תשובה לאהבת הקיצור לא אביא הלשונות שבגמרא הנוגע בדין זה בנדרים פרק קונם אמר רבא שרי ליה לצורבא מרבנן למימר לא יהיבנא אכרגא צורבא מרבנן אנא דכתיב מנדה בלו והלך וכו' וכן בבא מציעא רב נחמן רמא כרגא לרבנן א"ל רבנן בר יצחק עבר מר אדאוריי' אנביאי וכתיבי וכו' ופרש"י ז"ל שם מנדה בלו והלך מנת המלך מגבת מסים שמטילים על בני המדינה כלומר כסף גולגלתא הלך זה ארנונא לדעת רש"י עישורי תבואות ובהמות מדי שנה בשנה להרי"ף פירוש ארנונא תשורה למלך או ארוחת מאכל שעושים למלך כשעובר עליהם והנה הרמב"ם ז"ל בשני מקומות מביא ענין זה בחלק א' בהלכות ת"ת וז"ל ת"ח אינם יוצאים בעצמם לעשות עם הקהל בבנין וחפירה של מדינה וכיוצא בהם כדי שלא יתבזו לפני עמי הארץ ואין גובים מהם לבנין החומה ותיקון השערים ושכר השומרי' ולא לתשורת המלך ואין מחייבים אותם ליתן מס בין מס שהוא קצוב על בתי העיר בין מס שהוא קצוב על כל איש ואיש שנאמר גם כי יתנו בגוים וכו' ובחלק שני מספרו כתב בפ"ו מהלכות שכנים כל הדברים שצריכים לעיר ישראלים לוקחים אפי' מיתומים קטנים חוץ מת"ח שאין צריכין שמירה שהתורה שומרתן ולא יצאו ת"ח אפילו שכל העם יוצאים לתיקון הדרכים לא יצאו הם כדי שלא יזלזלו כו' וכן בעל הטורים סי' רמ"ג גבי דין שאין נותנים בתיקון שמירת העיר שהתורה שומרתן כתב ת"ח פטורים מכל מיני מסים ותשחוריות בין מסים קצובים על גבי העיר בין מס על כל איש קצוב לבד בין הקבועים בין שאינן קבועים וחייבים בני העיר לפרוע בשביל אותם הקצובים על כל איש ואיש וכן כתב הרמ"ה בתשובותיו מכל מיני מסים וששחוריות בין קבועי' בין שאינם קבועים וכו' הציבור חייבים לפרוע משלהם כדי המס הקצוב על ת"ח כדי לפוטרן ואפילו היו הת"ח עשירים שבישראל הציבור חייבים בעבורם שלא מפני עניות נעשרו אלא מפני תורתם עכ"ל. והנה הרמב"ם זלה"ה אפילו שכתב דין זה בשני מקומות גם כן בפירוש המשנה מאבות פ"ד וזה לשונו היקל התורה מת"ח חק המלכות מן ארנוניות ואכסניות החיל וחקים המיוחדים בכל איש ואיש והם נקראים כסף גולגלתא חייבים הקהל לפרוע בעדם ואפילו ת"ח בעל ממון לא יתחייב דבר מכל זה וכתב שהורה רבינו יוסף הלוי לאיש אחד ת"ח שהיו לו גנות ופרדסים שהיה חייב בעבורם אלפים זהובים ואמר שיפטר מתת בעבורם דבר מכל מה שזכרנו מפני שהיה ת"ח ואפילו שהיה נותן במס ההוא אפילו עני שבישראל עכ"ל הרמב"ם ז"ל ובתשובה אחרת לו כתב שאפילו פירש המלך שהת"ח יפרעו חלקם במס חייבים הקהל לפרוע בעדם ואם הדור כפני הכלב ויעיזו פניהם ולא ירצו להבריח זהרורי דמלכא מניה יכול הת"ח לנדות ולשמת על זה ואפילו החרימו הקהל לפרוע המס וכללו הת"ח בכלל החרם אין החרם חל דארור בו שבועה ואין נשבעין לעבור על המצוה ואם תקשי דבר חמא קביל כרגא דרב פפא דכולהו שני אלמא צורבא מרבנן יהיב כרגא תירץ רבינו מאיר דהתם שלא כדין היו מטילין עליו וכמעשה דטברי שרצו עמי הארצות להטיל ההיא כלילא על דרבנן בימי רבי כך בר חמא הטיל על רב פפא כרגא שלא כדין ורבינו ירוחם בסוף מישרים כתב וז"ל יש מי שכתב דמס הקצוב על כל אחד דאין הצבור מחוייבים לפרוע בשבילם וגדולי החכמים הסכימו דאפילו מס כזה פורעים הצבור בעבורם וכן כתב הרא"ש שבכל ענין פטורים והנה הרמ"ה והרמב"ם והרא"ש ובעל הטורים אזלו בשיטה חדא שבכל גונא פטורים כמו שביארנו וכתב עוד הרא"ש ז"ל דוקא ת"ח שתורתם אומנותם אבל אם אין תורתם אומנותם חייבים וכתב ומיהו אם יש מעט אומנות או מעט משא ומתן להתפרנס בו כדי חייו ולא להתעשר ובכל שעה שהוא פנוי מעסקיו חוזר ללמודו ולומד תדיר נקרא תורתו אומנותו וכן כתב הרמב"ן ז"ל וכן נמקי יוסף בפ"ק דבתרא בשם ר"י הלוי והעידו שניהם שכן דן הרי"ף ז"ל וז"ל הר"י הלוי כל מיני מסים אין ת"ח חייבים בהם מיהו ה"מ בת"ח העוסקים בתורה כפי יכולת כל אחד ואחד ומקיימי מצות והגית וכו' כפי כחן אבל ת"ח שאין עוסקין בתורה תדיר לפי כחן לא דיין לעשות במלאכתן כדי למצוא פרנסתן ופרנסת אנשי ביתם אלא שהם יגעים להתעשר ומבטלים התורה כדי לקבץ ממון הרבה חייבים בכל חיובי צבור וכל המסייע לת"ח שתורתם אומנותם כמו שביארנו שלא יפרעו ומחזיקים על ככה הרי זה מכבד את התורה ועליו נאמר עץ חיים היא למחזיקים בה עכ"ל. הרי פירשנו כל הצורך הנוגע בדין זה ונקל הוא לראות מה טיבו של ת"ח זה ששואל עליו אם כמו שביארנו ח"ו יעברו אתורה אנביאי אכתובי ואין רוח חכמי' נוחה הימנו ות"ל ישראל קדושים הם אחר שישגיח בעין החמלה כל פרטי דין זה הם ידונו ויעשו כפי מה שהשי"ת ישים בלבם והשם יצילנו משגיאות אמן: הצעיר משה גאלנטי
 
 
@שו"ת מהר"ם גלאנטי סימן קיז
שאלה ראובן תושב רודיס היה חייב לשמעון שהיה גם תושב רודיס סך מעות ובהיותו ראובן הנז' במצרים מצא שם את לוי שהיה הולך לרודיס ואמר לו ראובן ללוי תקח סחורה זאת ותן אותה לשמעון הנז' בעל חובי בעד החוב אשר אני חייב לו ומסר ראובן הנז' הסחורה הנז' ללוי הנז' כדי לפרוע בה את שמעון ויקר מקרה כי פגע לוי בשמעון הנזכר באסכנדריא ואמר לו לוי הנה לך כל כך סחורה שמסר לי ראובן הנז' שאתננה לך בעד פרעון החוב שחייב לך והנה לך אגרת א' שנתן לי על הדבר הזה וקבל שמעון האגרת ואמר לו תן לי הסחורה ואמר לו לוי דע לך כי מקצת הסחורה שמתי בתוך הטונקי שלי ומקצתה היא בחוץ מה שהוא חוץ מהטינקי קח לך אך כל מה שבתוך הטינקי לא אוכל להוציא מפני הקומי גו אז אמר לו שמעון ללוי אם כן איפה הולך כל השאר אשר בטינקי לרודיס ותן אותו ביד בני יהודה וכן עשו מה שהיה חוץ מהטינקי קבל שמעון ומה שהיה בתוך הטינקי הוליך לוי לרודיס כדי למסור אותו ביד יהודה בן שמעון כאשר אמר ועתה באים שאר בעלי חובות ראובן ורוצים לעכב שאר הסחורה אשר בטינקי שביד לוי בעד חובותם. יורנו רבינו אם יש ביד שום נברא כח לעכב אותה הסחורה אשר ביד לוי בעד שום חוב אחר שכבר מסרה ראובן ללוי בעד חוב שמעון וקבל שמעון מקצתה וצוה ללוי שיוליך לו השאר ביד יהודה בנו כי עתה אף שיכתוב ראובן לאנשי ביתו שיקח הסחורה מיד לוי אין כח בידו שכבר זכה בה שמעון על ידי לוי ומה גם שכבר התחיל להתפרע ממקצת הסחורה וצוה ללוי יתן השאר ליהודה בנו ושכר המורה כפול ומכופל מן השמים:
תשובה מה שבאים הבעלי חובות על לוי בהגיעו ברודיס לתפוס ממונו של ראובן שחייב להם אין בהם שום זכות באלו הנכסים לפי שכבר זכה לוי בהם כשמסרה לו ראובן בשביל שמעון במצרים שאמר לו תקח הסחורה הזאת ותתן אותה לשמעון שאני חייב לו ונטל הסחורה מיד ראובן וכך כתב הרמב"ם ז"ל פרק עשרים מהלכות מלוה וז"ל קדם אחד מבני אדם ותפס מטלטלין או סחורות מהלוה כדי לזכות לאחד מבעלי חובות לא זכה לפי שתופס לבעל חוב א' במקום שחב לאחרים בעלי חובות לא זכה בו אבל אין עליו חוב לאחרים קנה לו וכתב עוד אם אמר לו הלוה זכה בחפץ זה לפלוני או תן מנה זה לפלוני זכה לו ואין שום אחד מבעלי חובות יכולים לגבות מאלו המטלטלין שכבר זכה בהם אחר עכ"ל וכתב הרשב"א ז"ל לפרש ענין זה למה כשאינו חייב לאחרים קנה לימא ליה הלוה ב"ח לאו בעל דברים דידי את מה לי עסק עמך שתבא לתפוס נכסי לפלוני בעל חובי וכתב בשם הרי"ף בתשובה דוקא במקום דאיכא פסידא לב"ח אם אינו תופס כגון בגוסס דאי לא תפיס ליה מפסיד מלוה לגמרי דהוו להו מטלטלי דיתמי ולא משתעבדי לבעל חוב לדינא דגמרא קודם התקנה אי נמי בגברא דמפסיד נכסיו אי נמי עני ויורד מנכסיו ונראה לב"ד שיתפסדו נכסים עד שלא יבא בעל חובו ויפסיד לגמרי בהכי אמרינן דקנה חבירו ותקנה הוא שהתקינו אבל אי בעל חוב יש לו לפרוע ואמוד בנכסים ויכול לפרוע בעל חוב לא קנה ואומר לו לאו בעל דברים דידי את ושומעין לו ע"כ וכל זה הוא אם תופס מעצמו אבל אם הב"ח בעצמו אומר לו תן זה לפלוני בעל חובי או זכה בחפץ זה לפלוני זכה אפילו שיש כמה בעלי חובות אין שום אחד יכול לגבות מההיא סחורה שכבר זכה אותו ב"ח וכן נדון דידן מאחר שראובן זכה לשמעון על ידי לוי ואמר לו תתן סחורה זו לשמעון ב"ח תן כזכה דמי והרי הוא כאלו נטלו שמעון כיון שנתן לוי לשמעון חצי הסחורה במצרי' וחצי האחר לא יכול ליתנה שהיה בטינקי על כיף ימא הרי הוא כאלו נטל כל הסחורה משעה שמסרה ביד לוי שיזכה לשמעון וזכה לו ואפילו ראובן בעצמו שמסרה הסחורה ביד לוי אינו יכול לחזור וליטול וכך כתבו כל הפוסקרים /הפוסקים/ ואחד המיוחד הרמב"ם זלה"ה וכתוב בסגנון שאלה דידן וזה לשון הרמב"ן והטור סימן קכ"ה והרמב"ם פרק י"ו מהלכות מלוה היה ראובן חייב לשמעון מנה ואמר ללוי הולך לשמעון מנה זו שאני חייב לו אם בא לחזור בו אינו חוזר והוא חייב באחריותו עד שיגיע המנה ליד שמעון בעל חובו והנה נדון דידן כיוצא בזה ממש ויש תוספת בנדון דידן מלשון הרמב"ם שבנדון דידן אמר ללוי תקח סחורה זו ותתן אותה לשמעון בעל חוב ולשון הרמב"ם אומר הולך מנה זה לראובן ב"ח והולך אינו כזוכה כי תן כזוכה דמי אבל לא הולך ועם כל זה אומר הרמב"ם ז"ל שאינו יכול לחזור בו ולמה הרי הולך לאו כזכה דמי ויחזור בו:
ונשיב שלגבי בעל חוב אפילו הולך הוא כזכה דמי והוא מימרא פ"ק דגיטין מחלוקת רב ושמואל ופסקו הלכה כרב דאפילו הולך לגבי בעל חוב הוא כזכה ממש וכן דעת כל המפרשים וכמו שכתב הרב המגיד ז"ל והנה נדון דידן שהוא חוב ואמר תקח הסחורה הזאת ותתן אותה לבעל חובי ולקחו לשמו ונתן לו החצי והחצי האחר הביאו לתתו לבנו הרי הוא כמו שהביאו אביו לכן וח"ו ששום בעל חוב יכול למנוע וליטול שכבר זכה שמעון ואם איזה בעל חוב חטף או נטל מסחורה שהיא בטינקי הוא גזל וחייב להחזיר כל אחד ואחד מה שנטל שנטלו מה שאינו שלהם ואם בעל חובם חייב להם יעמדו לדין ודברים אלו הם דברים ברורים ונכונים לכל מבין ויודע וה' יצילנו משגיאות אמן. הצעיר: משה גאלנטי
 
 
@שו"ת מהר"ם גלאנטי סימן קיח
שאלה ראובן שלח מסורייא לארם צובא רץ ללוי ממעות שהניח בידו שיקנה לו שני סונדאני ניל יפה וטוב לערך פלוני ומשארית המעות שיקנה לו כל כך סחורה פלוני'. אמנם אם המצא ימצא הניל לאותו ערך שכתב לו יבא עם הקודם פן יקדמנו אחר ברחמים ממקום אחר. ולוי כראות כתב ראובן עשה שליחותו ובתוך שני ימים אחר הגעת הרץ מצא סילא יוצאת ושלח הניל הנז' ועוד שלח חמשה סונד' אחרות לחשבון עצמו ושלח הכל ליד שמעון כי כן צוה לו ראובן שכל מה שישלח לו ישלחנו ליד שמעון בהצנע לכת פן יודע שמו בשערי הסוחרים: וז"ל של לוי לשמעון: אח עצמי ובשרי אתה עתה ברוך ה' יגיעך שבעה סונדאני ניל השנים מהם הם גרועים זה ערכם והחמשה לקחתים בהקפה מגוי א' וזה ערכם אמנם יהודה אחי יצא ערבן בעדי לגוי לכן תיקר נא נפשי בעיניך למוכר /למכור/ לי ושכרך עלי וכתב לו משקל וערך הכל באר היטב וכתב לו בתוך הכתב עצמו ותגיע לראובן מהניל הנז' שתי סונד' ניל א' מהטובות ואחד מהגרועות. ועוד ייחד לוי לראובן כתב בתוך כתבי שמעון וז"ל אחי עשיתי ככל אשר צויתני והנה כתבתי לשמעון יתן לך שני סונד' א' גרועה וא' טובה והנה בין שתיהם הוא סך אשר כתבת ואתה תבחר הטוב טוב מהטובות וא' מהגרועות: והנה שלחתי הכל ליד שמעון להתלמיד ודי למבין עכ"ד. ועוד כתב לו באחרונה ומשאר הסחורות אשר שאלת להיות יצאו נחוצי' בתוך שני ימים להגעת הרץ שלך לא היה לי פנאי לקנותם אמנם עם הקודם אקיים כל דבריך. עוד בתוך הכתבים בא כתב מיהודה לשמעון ז"ל נא האח ידוע תדע יצאתי ערבן פרען בעד לוי מחמשה סונד' ניל טובות והנה יגיעו לידך השבעה סונד' חמשה שיצאתי ערבן בעדו ועוד שתים גרועות שקנה הוא מתחלה תשתדל במכירת' לו בעבורי וזה לך פרט המשקל הכל בארוכה כאשר כתב לי לוי. ובסוף הכתב הנז' כתוב ואם ראובן שאול ישאל ממך שום מעות לחשבון לוי הזהר אל תתן מאומה וזה לך באזהרה זולתי מאה שיריפיש. ועתה שמעון מתרשל ומבקש אומדנות וטענות לבלתי תת לראובן הניל באומרו כי אחר שיהודה כתב לו שיצא ערבן בעד לוי גם כתב שאל יתן מאומה לראובן מעות אם ישאלנו לחשבון לוי באזהרה ושנראה לו שמה שבא בסוף שיטה זולתי מאה שיריפיש שהוא זיוף שלוי בהיותו נאמנו של יהודה לקח הכתב וכתב בה אלו השתי תיבות של זולתי מאה שיריפיש ועל כן בא בסוף שיטה באחרונה ומתוך כך אומדן דעתו הוא שכל הניל הוא ליהודה ולשום סיבה לא רצה להודע בשמו על הסחורה וכתבה על שם לוי וכתב שהוא לקחה לו בהקפה ויצא ערבן בעדו. באופן שבדעתו של שמעון אם יעלה בידו שלא לתת כל מאומה לראובן. וראובן קול לו קול אליו לאמר האם היתה כזאת שישלח הוא רץ לכתחלה על ככה והשליח בעל הנכסים אפי' על פי יהודה כותב שיקח שני סונד' האחד טובה והאחד גרועה ככל אשר תאוה נפשו. כי הלא גם יהודה אינו כותב שהנכסים הם שלו כי אם שיצא ערב וכו' וכי מפיו אנו חיים לבלתי נתון לראובן ככל אשר כתב לוי ומעתה ימצא שהוא להפסד ולא לשכר כי הלא לאחריותו בא על שמו ואם היה נגנב או נאנס היו אומרים הרי שלך. גם משיב ראובן למה שאומר שמעון שאותם השתים תיבות הנכתבות בסוף כתב יהודה האומרו' זולתי מאה שיריפיש שלוי בדאם וכתבם מלבו. שאי אפשר להיות לוי נאמן ביתו וחנותו של יהודה וכל אשר לו בבית ובשדה נתן בידו ומלתא דעבידא לאיגלויי כי האי לא עבדי אינשי. ואף אם נאמר שאם ידוקדק היטב ימצא שינוי בכתיב' אין בכך כלום. כי אפשר שיהודה כתב כתבו מבלתי ידיעת לוי ולא הודיע לו מה רצונו וחשב היותו מטיב לו בכך במה שהיה מצוה שאם ישאל ממנו ראובן שאל יתן מאומה גם לוי לא הודיע ליהודה היות בידו נכסים מראובן ובזה בטח לוי וכתב זולתי מאה שיריפי' דהיינו סך השני סונד' ניל. כי חשב אולי לא ירצ' ראובן ניל ונתן הבחירה בידו לבחור אם בניל לבחור הטוב אם במה שירצה לקבל ועל כן כתב זולתי מאה שיריפיש: והנה ראובן הלז לא איש ריב ומדון הוא לכך נא המורה לצדקה יורה יורה אם יש לו זכות ינתן דת התורה ויתקיים היות מחוייב שמעון לתת ללוי את אשר יבחר לו כפי כתב המשלח אשר בידו ושכרו כפול מן השמים:
תשובה דברי יהודה הם הבל וריק נגד מה שכתב שנגע בפקדון ראובן שמאחר שלוי מודה בכתבו שהם של ראובן השני סונדאש ניל וכתב לוי שיקבלם שמעון בהעלם שלא יודע שהם של ראובן מפני הסוחרים אם הכתב חתום לוי ומוחזק שהיא חתימתו אין שמעון יכול לשנו' מדיבורו ומציוויו היותו מכיר שהוא חתימתו שכן כתבו כל הפוסקים הרמב"ם והטור פ"א גבי ראובן ששלח כתב לשמעון ואמר לו בכתב מנה שיש לי בידך שלחהו לי ביד לוי אם רצה לשולחו ונגנב אינו חייב באחריותם בין שהוא מלוה בין שהוא פקדון והוא שיכיר שהוא כתב ידו ואחר כך אם טען ראובן לא כתבתי ולא שלחתי לך ישבע הלוה הסת שכת' ידו בא אליו ולפיכך שלחם ויפטר וכתב הרמב"ם ז"ל שכזה הורו הגאונים ורבותיו אבל אם לא היה הכתב כתב ידו או שאין מכיר ויודע חתימתו אם טען ראובן ואמר לא שלחתי כתב ואחרים רמו אותי שמעון חייב באחריותו ומשלם ראובן אחר שיחרים על מי ששלח כתב זה מדעתו ולא יודה ע"כ. גם כן נדון דידן אם לוי הכיר כתבו של ראובן שכתב לו שיקנה לו שני קיליש של ניל ויודע חתימתו אין לו רשות לשנות כי אם לעשות שליחותו כמו שכתב ושלחם לשמעון בשם ראובן מפני הרואים שלא ידעו שהם של ראובן אם שמעון מכיר חתימתו של לוי ויודע בודאי שהוא חתימתו אף על פי שכתב שעל חמש קיליש של ניל יצא אחיו יהודה ערב פרען חייב שמעון למסור ביד ראובן השני קיליש וגם כן אם ניכר חתימתו על כל הפרטים הכתובים שיתנם לראובן אין יהודה יכול למנוע חלילה כי מה לך לעכב לשמעון שלא יתן לראובן אחר שלא באו מכחו כי אם מיד לוי לשמעון והגם כי לוי כתב שיצא יהודה ערב הם על חמש קיליש ניל אבל לא לשנים שכך כתוב בכתב ואם תמצא לומר טיצא ערב בכולם מי יודע אם הבטיחו על הערבות משכונות זהב וכסף או סחורות כדי שיהיה בטוח בערבנותו וכי על פי יהודה אנו חיים שיכתוב לשמעון שלא יתן לראובן כלום לפי שיצא ערב מי יאמר לנו שאינו בטוח במעותיו כמו שביארנו ואפילו שיצא ערב בשטר לגוי לוי כתב לשמעון שהנכסים של הניל הם של ראובן ושישלח' בידו תיכף השני שונד' ליד ראובן עוד נאמר שאף על פי שכתב שלקחם בהקפה ומפיו קיים שיצא יהודה אחיו ערב דלמא משקר ואדם עשוי שלא להשביע עצמו שלא יחזקנו באדם עשיר ומוציא דברים שיצא ערב יהודה אחיו ומשקר ואם יוציא שטר חוב עליו שאמת הדברים הוא על חמשה שונדאש אבל על השנים אינו ממון לוי אחיו כי אם מעות של ראובן הן פקדון הן מלוה כבר יצא מידו וזכה בהם שמעון לראובן היתכן שיבא יהודה לעכב וכי בעל דברים דידיה הוא ועוד אני אומר כפי הדין שאפילו לוי בעצמו אינו יכול לחזו' בו ליטלם מיד שמעון שהרי כתב לו תן שני שונדא' ניל לשמעון בשביל ראובן והנה ידוע כי תן כזכה דמי כמו שכתב הרמב"ם ז"ל בפ"ה ראובן שרצה ליתן מאה דינרין לשמעון ושלח לו המאה דינרין על ידי לוי אם אמר לו זכה במאה דינרי' לשמעון או תן מאה זוז לשמעון אינו יכול לחזור בו אבל אם אמר הולך מאה דינרין לשמעון יכול לחזור בו עד שיגיעו המאה דינרין ליד שמעון והביאו בגמרא פרקא קמא דגיטין והנה לוי כותב לשמעון תתן שני גונדא לראובן משעה שהגיע לידו כבר זכה בהם ראובן ואפי' לוי אינו יכול לחזור וליטול כל שכן וכל שכן יהודה שיבא בידים רקניות למנוע ולעכב שלא יתן כלום ח"ו דבריו וציוויו אינו מעלה ומוריד הגם שיש לו שטר ערבות על לוי מפני כמה טענות האחת שלא ערב כי אם החמש שהם של לוי ולא השנים, הטענה השנית מי יאמר לי שלא הבטיח ערבנותו קודם במשכונות וסחורו' שלישית כבר זכה לראובן על ידי שמעון. רביעי' זהו פקדון או מלוה והוא קודם לערבנות של יהודה וכמה וכמה טענות יש ולהיות ערב שבת קרוב להכנסת כלה איני יכול להאריך ולדעתי לא ימצא חולק על זה שלא ישמע קול יהודה למנוע שאין בדבריו ממש וחייב שמעון לקיים שליחותו בחזק' שליח עושה שליחותו ויתן הפקדון ליד בעליו ראובן ויבורך מפי אל עליון. הצעיר: משה גאלנטי
 
 
@שו"ת מהר"ם גלאנטי סימן קיט
שאלה בהיות שהיו הפרשות ודברי מריבות וטענות בין ראובן אחיו בני יעקב זה ימים ועמדו שניהם לדין בפני הברור שבררו להם דיין מפורסם וסדרו שניהם לפניו טענותיהם אחד לאחד למצוא חשבון וגזר אומר שיתן ראובן לשמעון אחיו סך מעות ולא פירש בגיזרה סדר הפרעון איך יהיה ונפטר הדיין ההוא לבית עולמו וחיילש /וחייל"ש =וחיים לישראל שבק=/ ועל זה הדבר חזרו לעורר ריב ומדון ביניהם והן היום נכה שקטה הסכמתם ובררו לדיין שני לפשר ביניהם לדון ביניהם הזמן בלבד כנראה מהשטר של הקומפרימיסו שלא פירש לדיין הראשון והדיין השני כתב גם כן דברים אחרים מה שלא לקחו אותו לדיין ולא לשופט כי לא לקחו הדיין השני אלא לדון לבד הזמן שלא פירש הדיין הראשון והוא הכניס עצמו לדון ולפשר מה שלא שאלו ממנו אלא זכות הנוגע לאמם מחמת עזבונם וכתב דברים אחרים גם כן ילמדנו רבינו אם מה שפשר השני על הכל אם פשרתו פשרה או אם על הזמן לבד כיון שלא היה ביניהם מקודם שום הפרש אלא על הזמן הנזכר שחסר הדיין הראשון יורנו מורה צדק הדין עם מי ושכרו כפול מן השמים:
תשובה איני רואה ממשות בשאלה זו שמתחלה אומר שדיין השני נטלוהו לפשר ביניהם על כל הפרשותם אפילו על דבר הנוגע מעזבון אמם ודברים אחרים ואחר כך אומר שלא נטלו אותו כי אם על הפרעון הזמנים באיזה אופן יהיה איני רואה לו הבנה שמה שאני מביא מתוך כוונת השואל כי אחד מהאחים טוען כי לא נטלו דיין שני כי אם על הזמן ולא שום דבר אחר והאחר טוען שנטלו על כל העניינים אפילו על עזבון אמם זהו כוונת השאלה והטעות תולין בסופ' שלא כתב השאלה כהוגן ועם כל זה נשיב לכוונת השואל מה ששורת הדין מחייב הוא מי שיברר אופן העניינים של דיין השני איך היה בזמנים לבד או אם נתחרטו ממה שגזר הדיין הראשון וקבלו לדיין כל דבר שיגזור הדיין. הדיין צריך לברר איך היה הענין ואין הדיין נאמן לא לזה ולא לזה לומר על הכל גזרתי אלא אם כן יש עדים על גופא דעובדא היכי הוה או כדברי זה או כדברי זה ועל הכל יש לפקפק שבשאלה אינו כתוב שנטל קנין לא דיין ראשון ולא דיין שני ואם כן היה הדבר שלא נטלו קנין לא ראשון ולא שני וכל אחד מהדיינים מפשר כפי דעתו יכולים שניהם לחזור למה שעשה הראשון והדיין שני והראשון ואין מעשיהם כלום שכך כתבו כל הפוסקים והרמב"ם וז"ל הרמב"ם ז"ל פכ"ב מהלכות סנהדרין אע"פ שרצו בעלי הדין בפשרה בב"ד יש להם לחזור ולתבוע הדין עד שיטלו קנין מיד שניהם דפשרה צריכה קנין וכתב הטור סימן י"ב אפילו בשלשה שדנו ופשרו צריכין קנין אבל אם קנו אינם יכולים לחזור אפילו ביחיד וכן כתב הרא"ש ולדעתי אפילו הרמב"ם ז"ל יודע שאפילו היו שלשה אם עשו פשרה צריך קנין דייק לשון הרמב"ם שכתב אעפ"י שרצו בעלי דינים בפשרה בב"ד אם אין שם קנין וכו' אמר בב"ד וב"ד הם שלשה באופן ששני הדיינים הם יחידים כל אחד דיין לעצמו ולא דיינו דין תורה כי אם פשרה שעושה כל אחד מהם שניהם יכולים לחזור בהם ויטלו דיין שלישי בקנין משניהם ויגזרו עליהם כפי מה שיורוהו מן השמים ואפילו שיהיה יחיד חייבים לקבל מה שיגזור שאין אחר קנין כלום זהו מה שכתבתי לע"ד הגם כי השאלה היא סתומה מכל הצדדים הנה פתחתי פתח כפתחו של אולם על כל הפרטים שלא נצטרך לחזור ולשאול ותו לא מידי. הצעיר: משה גאלנטי
 
 
@שו"ת מהר"ם גלאנטי סימן קכ
שאלה ילמדנו רבינו ראובן ששלח גט כריתות לאשתו ואחר זמן בא שמעון ונשא אותה וכשנודע שעדיין לא נמסר לידה הגט הפרישוה ממנו ומסרו לה הגט הנז' גם גירשה בגט משמעון. אחר זמן עמד שמעון והחזירה והוליד ממנה בנים ילמדנו רבינו אם אותם הבנים מותרים לבא בקהל ואם לאו יורנו מורנו צדק ושכרו כפול ומכופל מן השמים:
תשובה לית דין צריך בשש ולא עיון רב כי הדבר פשוט מפי ספרים ומפי סופרים כי הבנים כשרים ואין בהם פיסול ח"ו ממזרות חלילה והנה לפניך ספר הרמב"ם ז"ל פרק עשירי מהלכות גרושין וז"ל כל מי שנשאת בגט בטל כלומר שאינו הגט פסול מדבריהם לבד כי אם בטל מעיקרו וכאלו מעולם לא קבל גט ולכן אומר גט בטל אם נשאת צריכה גט מבעל שני מדרבנן כדי שלא יאמרו אשת איש יוצאה בלי גט וצריכה גט מהראשון להתירה לשאר העם ונאסרה על שניהם לעולם אעפ"י שנבעלה בשגג' כדי שלא יאמרו החזיר גרושתו אחר שנשאת לכן צריכה גט מזה ומזה ותצא משניהם ונאסרה על שניהם עולמית ע"כ:
הנה נדון זה שלפנינו כיוצא בזה שנשאת קודם מסירת הגט ויפה דנו שנתנו גט שניהם הראשון מן התורה ואם ח"ו הולידה או בן או בת הם ממזרים אבל אחר שהראשון נתן גט והוציאוה מהשני כי כן הוא הדין שיתן גט ונתן גט ועדיין לא הולידה בני' אחרים ששניהם נתנו גט אסורה על שניהם לבד אבל אם חזר ולקחה באיסור אינו אלא מדרבנן והבנים באים אחר שהיא גרושה ופנויה איברא שעומדת באיסור עמה אבל קדושין תופסין בה שאינה כאחת מן העריות שבניהם ממזרים והטעם שאז"ל תצא מהשני גם כן משום שעמד עמה באיסור בעודה בעלה קיים ועדיין לא קבל הגט לכן צוו חז"ל שיוציאנה אבל בניה מותרים לבא בקהל וכתב הרמב"ם והטור בכל מקום שאמרינן תצא מזה ומזה וכל י"ג דרכים יש בה אינם זכאים שניהם לא במציאתה ולא במעשה ידיה וכו' כנודע בכמה מקומות מהלמוד וכתב הרב המגיד שם בפרק עשירי ואם בא עליה הראשון קודם שיגרש השני דודאי אחר שגירשה השני אפילו הראשון שמחזיר גרושתו אחר שנשאת הא קיימא לן שאין ממזר מחייבי לאוין ולא קנסו בהם חז"ל אבל לא נתגרשה מן השני עשאוה כאשת איש מן השני מדבריהם וכן לדרך זה היא נתגרשה משניהם שקבלה גט ונעשה באיסו' דרבנן דלא שייך הכא עשאוה כאשת איש כי אם שעמדה באיסור עמה פעם ראשונה ואז ח"ו אם הולידה היה הבן ממזר אבל עתה שהיא גרושה משניהם תדון כפנויה ועובר על איסור דרבנן ולא שייך לו' אפילו ממזר דרבנן כמו שאמרנו אם לא גרשה מעשאו' כאשת איש לא שייך בנדון דידן זה ולכן אפילו ממזר מדרבנן לא הוו כי אם כשרים ושום אדם לא יוציא לעז עליהם אבל ראוי לגזור עליו שיוציאנה שעומדת באיסור עמו ולבי מגמגם אפילו בזה שהרי מצינו שכתב הרמב"ם ז"ל כשאדם מגרש אשתו בגט פסול מדבריהם נפסלה מן הכהונה מדברי תורה ולא תנשא לכתחלה ואם נשאת לא תצא והולד כשר וכותבים לה גט אחר כשר והיא תחת בעלה ואם אי אפשר לכתוב אחר והיה הבעל ותיק וירא שמים וגירש מעצמו הרי זה משובח אם אין לה בנים אבל אם יש לה בנים לא יוציא מפני פיסול הגט שמא יוציא לעז על בניו שהם ממזרים חס ושלום ולכן חוששני לו שאם יגרשנה יוציאו לעז על בניה שהם פוסלים כמו שביארנו שם ולכן אם הבעל ותיק וירא שמים מעצמו יגרשנה אבל זה הוא כשאין לה בנים ולכן לבי נוקפי אם יגרשנה אם לאו ועל הכל ראוי להפרישה ממנו שלא יתייחד באיסור אבל הבנים אין בהם חס ושלום שום פיסול וכשרים לבא בקהל ה' ככל בני ישראל הכשרים ומי שיוציא לעז עליהם עתיד ליתן את הדין ומטיל מום בקדשים. וכן הסכימו עמי החכמים השלמים הרבנים המוהר"ר משה דיקורייל נר"ו וכמהר"ר משה בירב נר"ו וכמהר"ר אברהם גבריאל נר"ו וזולתם ולראיה חתמתי שמי. הצעיר: משה גאלנטי
 
 
@שו"ת מהר"ם גלאנטי סימן קכא
החכם השלם הדיין המצויין כמוה"ר יעקב נר"ו שלמא דמר ישגא לעד: נתרעם בפנינו בהיותנו יחד הת"ח שבעים החכם הנעלה כהר"ר יהושע מנשה יצ"ו על מעשה זר שמבקשים קרובי הנעלה כה"ר דוד אשטרוגאנו לתת כתובתה ולסלק מעליה חיוב מזונות על נכסי בעלה והיא אינה רוצה עוד להיותה מצלת בניה בזמן הדבר כמו הנהוג להציל בנים ובנות ממקום למקום ורוצים לחשוב ההוצאה על האלמנה וכן גם על ענין דירת האלמנה ותמהנו במקום שכ"ת שרוי בתוכו אין הדור יתום לא נעלם מכ"ת מוסכם מכל הפוסקים נתאלמנה חייבים היורשים לזונה בתנאי כתובה ואת תהי יתבא בביתי ומיתזנא מנכסי כל ימי מיגר אלמנותיך בביתי ואפילו לא נכתב בכתובה הוא תנאי ב"ד כמו דין כתובת בנין דכרין כמאן דכתוב דמי ואפילו אם צוה כשמת אל תיזון אלמנתי מנכסי אין שומעין לו וכן כתב הרמב"ם ז"ל פרק י"ח וכן כתב הטור סי' צ"ג יען הוא מחלוקת בפרק נערה אנשי ירושלים ואנשי יהודה היו כותבים שאף על פי שלא כתב בכתובה ככתובים דמו ואנשי הגליל היו כותבים כאנשי ירושלים ואנשי יהודה היו כותבים עד שירצו היורשים לפיכך אם היו היורשים רוצים ליתן כתובתה ופוטרים אותה יכולים ורב פסק כאנשי יהודה ושמואל פסק כאנשי הגליל וכתבו ר"ח והרי"ף דבמקום שיש מנהג ידוע איך נהגו יעשו כמנהגם ואם אין מנהג ידוע יעשו כשמואל מוגר אלמנותה ואין היורשים יכולים לפוטרה עד שתרצי לגבות כתובתה ועתה נהגו כולי עלמא בסתמא כשמואל בכל מקום שישבו בו ישראלים רק אם מתנה בשעת שעשאו' שאחר מיתתו יסלקו בכתובתה ונתרצת כל תנאי שבממון קיים וכן פסק הרב מוהרי"ק ז"ל בשלחנו כסברת כל הפוסקים ואם כן איך יש להם לצאת מדינא לכופה שתטול כתובתה שאינו מן הדין כן אם לא ישאר בנכסים כי אם כדי כתובתה אז תבעי כתובתה ואזלת כל זה פשוט בבית דינך הצדק. גם כן בענין שהלכה בשע' הדבר אנה ואנה חלילה חלילה שיש מי שיעלה בדעתו שיהיה להוצאתה כי להציל בניה מהמות ואפריין /ואפריון/ נמטיה לה שעשתה כאשת חיל וה' ית' הצילם ומשופרי שופרי נוציא לפרוע מה שלותה והוציאה ואם לא עשתה כזאת היתה עתידה ליתן דין לפני מלכו של עולם ומי הוא זה ואי זה הוא שיפתח פיו נגד דין זה משתקים אותו בנחיצה. גם כן בענין המדור נתרעם והוא דין פשוט כשם שנזונ' אחרי מותו מנכסיו כך נותנין לה כסות וכלי תשמיש ומדור או יושב' במדור שהיה בו בחיי בעלה ואין היורשים יכולין לדחותה ולהשכיר לה מדור אחר וכמו שכתב הרב המגיד לכולי עלמא וזה פשוט לכן כ"ת הכל ברור ופשוט לפני בית דינך הצדק ולא יצא משפט ח"ו מעוקל כי כל הת"ח חילו פני שאכתוב שורותים אלה לכ"ת ושלום שלום לו לביתו ולבניו היקרים יחיו לעד נאם מתפלל בעד אריכות ימיך. הצעיר: משה גאלנטי
 
 
@שו"ת מהר"ם גלאנטי סימן קכב
שאלה אנחנו בני החברה הקדושה חברת הקברים של ק"ק ספרדים וכו' החתומים מטה קמנו ונתעודד ובאנו במסור' הברית והסכמנו הסכמה גמורה מעכשיו לקבוע לנו בית הכנסת מיוחד לנו לשמנו להתפלל בו כלנו יחד וזה יובן שביום השבת שום אחד ממנו לא יתפלל במקום אחר אם לא שיצטרך ללכת לאיזה קרוב או שיהיה לו אנוס גמור וניכר ובחול ובמנחה בשבת יש רשות להתפלל במקום אחר ולהיות שראינו שהידור החברה הקדושה יצ"ו הוא לקבוע הבית הכנסת הנז' לכן קבלנו על עצמנו בשבועה חמורה בשי"ת ע"ד המקום ברוך הוא וע"ד כל הנשבעי' באמת וכל אחד ממנו ע"ד חביריו לגמור ולקיים כל הכתוב עלינו לעיל מבלי ערעור כלל והיה זה יום ג' כ"ב יום לחדש כסליו משנת השס"ה ליצירה פה מצרים והכל קיים ותמשך ההסכמה הנז' לזמן חמש שנים רצופות מתחלת חדש טבת הב"ר עלינו לשלום וזה בכלל השבועה והכל שריר וברור וקיים שנית. זאת היא נוסח ההסכמ' אות באות תיבה בתיבה. כעת יורה לנו מורה צדק איך תחת ההסכמה הנ"ל חתמו החברים ועשו כל הכתוב בה קצת וכעת קמו קצת חכמי מצרים ואמרו שיש התר שכל אחד ילך לבית הכנסת שלו אפילו שיש יותר מחמשים חברים שאינם רוצים לבטל ההסכמה הנז' ולא להתיר לחברים האחרים שיוכלו ללכת להתפלל לאי זה מקום אשר ירצו ויש מהחברים אשר טוענים איך אמת אשר חתמו תחת ההסכמה ועשו אשר כתוב בה קצת ימים אבל לא לקחו שבועה בשעת החתימה ויש בלבול גדול בין החכמים שקצת מהם אומרים שיש היתר אפילו שלא יתירו קצת החברים לחברים האחרים וקצת מהחכמים אומרים שלא יש היתר בעולם זולת שלא ישאר שום חבר שלא יתיר לחבירו ולהיות כי מציון תצא תורה יורה לנו תורת צדק כדי שלא נהיה במכשול ושכרו כפול ומכופל מן השמים:
תשובה צריך לחקור ולבאר אם בשעה שחתמו הוציאו שבועה מפיהם אם לאו אם חתמו בשתיק' שקראו בינו לבין עצמו כל אחד מהם וחתמו ולא ביטו /ביטאו/ בשפתים אין צריך התרה כלל שכך כתבו כל הפוסקים על מי שנשבע ונדר שלא דבר עם חבירו הרי זה מותר לו לכתוב בכתב או לדבר עם אחר והוא שומע הענין שירצה להשמיעו וכמו שכתב הרמב"ם ז"ל סוף פ"ו וכתב שבזה הורו הגאונים ואין מי שחולק אם כן נדון דידן מאחר שחתמו ולא הוציאו השבועה מפיהם הרי הם פטורים ומותרים ואין להם אשם אבל אם הוציאו בשפתותם השבועה חס ושלום שיהיו מותרים אם לא שהיה להם שבועה מקודם ללכת כל אחד לבית הכנסת שלו בימים רשומים להתפלל ואין שבועה חלה על שבועה והרי הוא כדין שהביאו בגמרא שבועה שלא אוכל ככר זו שבועה שאוכל בה השנייה היא שבועת שוא שהרי זו אסורה עליו לאוכלה ולוקה על שבועה שנייה בין אכלה בין לא אכלה ואם אכלה לוקה אף משבועת ביטוי וכמו שהביא הרמב"ם ז"ל פה וכן נדון דידן אם היה להם שבועה כמו שנוהגים בארצנו שכל אחד ילך לבי' הכנסת שלו בימים ידועים אם לא שיהיה אנוס ואח"כ נשבעים ללכת באותם הימים בבית הכנסת חדש השניה שבועת שוא ובכל פעם שהולכים עוברים אם לא שיתירו אותה ורחמנא ליצלן לשנות באולת בכל פעם התרה ואם היה בזמן הסנהדרין כל אחד ואחד לוקה מלקות אם התחילו ללכת באותם ימים קבועים כל זה הוא אם יש להם שבועה בבתי כנסיות שלהם אבל אם אין להם שבועה השבועה שנשבעו כל אחד לדעת חבירו צריך התרה ואיני מוצא סברא למי שסובר שאין צריך התרה ואין מקום בזה להארי' כי הדבר פשוט ובמקום שאמרו לקצר אין ראוי להאריך גם כן הוא ערב שבועות והמוביל נחוץ וה' יצילנו משגיאות. הצעיר: משה גאלנטי
 
 
@שו"ת מהר"ם גלאנטי סימן קכג
שאלה ראובן הקדיש סך פלוני מנכסיו קדש לה' שיהיה הקרן קיים בידו או ביד זולתו בתורת עסק שיהיה מריוח המזדמן לעשות ישיבה במקום פלוני מארץ ישראל אשר היתה הישיבה דלה ורזה ואנשים בה מעט באפס דמים לכונן אותה ולסעדה ולהרחיב גבול הת"ח אשר קיום הישיבה היא העמדת המקום שיתיישב מבני ישראל כי אין המקום ההוא מקום עסקים ומלאכת הדיוט ובהודעה זו היה אוזר חיל הפקיד אשר שמו עליהם בני הישיבה אשר הודיעו אליו האמצעי ואפטרופוס המקדיש אשר היה תמיד בעוזרי ותומכי המקום ההוא וביני וביני גרם העון ונחרב המקום מכל וכל והפקיד הנז' אזר חיל ונתמשכן והחזיר ישוב המקום לאיתנו מגויים אשר אי אפשר להתיישב זולתם ואחר כך קבץ נדחי הישיבה והוסיף עליהם על סמך ההבטחות הנז' מאמצעי שלם הנז' ועשה והצליח זה כמה. עתה יורנו מורנו אם יש יכולת ביד המקדיש אשר בחר או יבחר לאפטרופוס לשנות ההקדש ההוא למקום אחר או לאו ושכר המורה כפול ומכופל מן השמים:
תשובה בסוף פ"ק דערכין אמר רב נחמן אמר רב האומר סלע זה לצדקה מותר לשנותה בין לעצמו בין לאחר בין אמר עלי בין אמר הרי זו ופרש"י ז"ל והתוספות פירשו לשנות' היינו ללוותה לעצמו בין לאחר פירוש להלוותה לחבירו ופירש הטור סי' רנ"ט מי שאמר הרי עלי סלע לצדקה והפרישו עד שלא בא ליד גבאי יכול לשנותו ללוותו לצורכו ויפרע אחר תחתיו אבל משבא ליד הגבאי אסור בין לו בין לגבאי ללוותו ולפרוע אחר תחתיו אבל יכולים לשנותו מהדבר שנדר אותה לצורכו לצורך מצוה אחרת אפילו לא יפרעו אחרת תחתיה. וכתב בשם הרא"ש אביו ז"ל שצדקות שמתנדבים לצורך בית הכנסת או לצורך בית עלמין יכולין בני העיר לשנותם לצורך בית המדרש או ת"ת אפי' אם בעלי מעכבי' אבל לא מת"ת לצורך בית הכנסת והענין הוא שת"ת כנגד כל המצות ובזה נשיב לשאלה כל זה הוא שלא פירש כי אם לצדקה סתם סלע לצדקה אז מחלקים עד שבא ליד הגבאי אי לא שיכול לשנותו לדבר אחר אבל אם פירש לאותו עני ידוע כבר חל הנדר על אותו סלע ואינו יכול לשנותו לדבר אחר. הרי מצינו עני שגבו לו כדי להשלים מחסורו והותירו על מה שהוא צריך הרי המותר שלו מותר עניים לעניים מותר שבויים לשבויים ומותר שבוי לאותו שבוי וכמו שהביא הרמב"ם ז"ל פרק נ"ו מהלכות מעשרות באופן כשפירש בפי' בהדיא לא שאומר לצדקה סתם כי כל מילי של מצוה הוא צדקה כי אם למצוה פלוני כי האי גוונא די לן שפירש המקדיש לת"ח ששונין במקום פלוני ופירש בפירוש לאותם הקובעים ישיבה באותו מקום פלוני הוה ליה כאילו פירש בפירוש לפלוני העני כאלו הם גוף אחד בישיבה של חברים והפריש והתחילו לעסוק תורת עסק לשם ישיבת אותו המקום חס ושלום אפילו שנחרב ביני ביני כיון שחזרו לקדושתם אין כח לשנות שהנה מבית הכנסת לת"ת יכולי' לשנות אבל מת"ת לשום דבר אחר לא והנה המצוה הזאת הוא ת"ת וכבר התחילו לזכות וחס /וחלילה/ חלילה שיוכל שום אדם לשנות אפילו שלא יש גבאי כי אם המקדיש בעצמו כל שכן אם זכה פלוני וקבל מעות אלו לתתם על ידו בתורת עסק שזכה הוא לאותם תפס ואין עוד כח לשנותו ואין מקום להאריך כי הענין מובן מעצמו ולכן כל ירא ה' יחרד על דברו כי עיניהם תלויות שירחמו מן השמים עליהם כיון שזכו לחזור עטרה ליושנה ימשך עד ביאת משיחנו: הנלע"ד כתבתי. הצעיר: משה גאלנטי
הנה זה ימים הארכתי על דבר מעשה אשר היה כנדון זה והארכתי בראיות ברורות וכו' ולבלתי היות לי שעת הכושר איני מאריך כי אם לקיים דברי החכם השלם הדיין המצויין הפוסק הנזכר במה שכתב במניעת השינוי ההוא כי ודאי אין ראוי לעשותו וכו' ויניח המעות להקדש אשר הפרישם מתחלה וצדקה תהיה לו וזכותו תהיה עומדת לעד: שם טוב עטיאה:
 
 
@שו"ת מהר"ם גלאנטי סימן קכד
שאלה הנה כתב הגאון מהר"י קארו ז"ל בא"ח סימן ל"ו דף ל"ה וז"ל ומה שכתב שכא"ף פשוטה תהיה עגולה למעלה כמו ריש כן כתבו התרומה והגהות והאגור וכתב הר"י אסכנדרני יש מי שכתב שאם כתב הכא"ף הפשוטה בזויות כמו דלת שהיא פסולה ובתפילין ובמזוזה לא יועיל בה תיקון כמו דלית שכתבה במקום ריש דתיקונה מקרי חק תוכות ע"כ. והנראה לע"ד שמאחר שמהרי"ק ז"ל לא פליג עליה משמע דסבירא ליה הכי וגם פשוט לעניות דעתי שאין שום בר סמכא דפליג עליה דאי הוה פליג עליה הוה מביאו הרב מהרי"ק בצידיה כמנהגו הטוב לכולי עלמא היא פסולה והנה כתב החכם השלם החסיד דרבה ענותנותיה שהוא דן לכל אדם לכף זכות ואפילו שביזוהו אינו מחרף ולא מגדף חכם מופלג בזקנה ובשיבה שלא דיבר עליו מטוב ועד רע זהו החכם השלם החסיד הסופר המובהק כותב תפילין בכוונות אלהיות בקדושה זורח אורו במחניכם הקדוש וז"ל אמנם בצורת האותיות נהרא נהרא ופשטיה וכבר נהגו באלו הארצות הסופרים המובהקים ובארצות המערב לעשות כל הכאפין שלהם כך ולא חשו לסברת האומ' שתהיא /שתהיה/ עגולה וגם האומר סברא זו לא לפסול ח"ו אמרה כי אין לפסול כי אם בפסול הנז' בגמרא עכ"ל:
ואתם הגבורים כהני ה' אליכם משפט הגאולה ללמדני כי תורה היא וצריך אני ללמוד על מי נסמוך על הגאון מהרי"ק ז"ל שהוא מריה דאתרא ומפיו אנחנו כלנו חיים. או נסמוך על אותו חכם החסיד ענוותן כהלל אין גומרין עליו את ההלל סופר מהיר כותב תפילין בכוונות אלהיו' זה כמה שנים שיצאו מתחת ידו יותר מאלף זוגות של תפילין לארץ מרחקים וכלם היו הכאפין הפשוטות מלמעלה כמו דלית כפי דברי כותבו:
ואני כעבד כורע ומשתחוה לפני הדום רגלי מעכ"ת שתעמידוני על פשר דבר בעגלא ובזמן קריב ולא אפנה לא על ימין ולא על שמאל מכל מאמרכ' אמרות טהורות וכל גזרתכם אעשה ואשמע:
וגם ילמדנו רבינו מהו משפט של אלף שהדביק גוף יוד של מעלה או גוף יוד של מטה בגוף הואו האמצעית. ושכרו כפול מן השמים ואכרע כל ברך ואדברה שלום זעירא מן חברייא של חברון תוב"ב החפץ לעבוד האל שלמה הנרבוני תולעת ישראל:
תשובה החכם השלם הישיש כה"ר שלמה נר"ו שלמא דמר ישגא ויחיה לעד שאלת כ"ת קבלתי ועברתי עליה פעמים שלש לא נעלם מכ"ת מה שכתב הרא"ש ז"ל בפסקיו והר"ן בשאלותיו שכל דבר שאינו נמצא בגמרא ואין לו שורש בגמרא כלל כי אם במחלוקת הפוסקים מאן דעביד כמר עביד ומאן דעביד כמר עביד ותלוי במנהג שנוהגים באותה העיר הנה לענין גיטין כתב הרב מורנו ז"ל יש לכתוב בנפשייכי בשני יודין ואני בכל אסדר גיטין ואינן כותבים כי אם ביוד אחד והנה בחייו בהיותי בן כ"ב שנה נתן לי רשות לדון בגיטין וקדושין ואמרתי לו אדוני אינם כותבי' שום גט בעיר הזאת כי אם ביוד אחד בנפשכי והיא מחלוקת בין הפוסקים בעיר רש"י כותבי' בשני יודין בעיר הרא"ש ביוד א' נהרא נהרא ופשטיה ואמר הס שלא להזכיר יעשו כמו שנוהגים שלא להוציא לעז על גיטין הראשונים חלילה ואנו עושים פה הפך מה שכתב בשולחן ערוך:
עוד מעשה שהיה כך היה גט אחד הגיע לידי מקושטנדינא /ע"י/ שליח הובאה ובשעת נתינת הגט קריתי אותו כדין שקורין והנוסח יש לי על פה ולא היה כתוב בו מן שמי כמו שכותבים בגיטין ותמהתי והייתי נבוך בלבי עד שפשפשתי ומצאתי שאינו מן הגמרא תיבות הללו כי אם שנהגו קדמונינו לכתוב מקום הדיח לא היו כותבים מקום הרי"ף היו כותבים ונראה שבקושטנדינא אינם נוהגים לכותבו וכל א' במקומו מקום הכתיבה והכשרתיו ונתתיו לאשה ואם היה מדינא דגמרא לא הייתי מכשירו וכל אחד נותן טעם לדברי מי שכותבו ומי שאינו כותבו וכל אחד יעשה כרצונו בעיר אחת מנהג א' לא מנהג שתי ישיבות שתי סברות בעיר אחת וכן נדון זה והגם כי כתב הרי"ף ובעל התרומה וההגהות והאגור כמו שהביא הרב ז"ל עם כל זה חולקים כל העולם בענין זה עליהם ובהיות כי אין לדין זה שורש בגמרא לית למיחש והנה הרב ז"ל לא הביאה בשולחנו סברא זו כי אם מה שמעכב לדינא מדינא דגמרא הביא כל אות צריכה להיות גולם אחד לכך צריך ליזהר בנקודה שעל האלף שהיא כמין יוד ובנקודה שתחתיה וביוד שין ועין ואחורי הצדי שיהיו נוגעות ואם לאו פסול דינין אלו הביא הרב ז"ל ולא הביא דינים שאינם מעכבים או צורת זה או צורת זה והנה העידו אנשים תלמידי חכמים כשרים וספרי דווקני כי כל הספרי תורה וכל התפילין כולם הם הכף פשוטה בלי עיגול בכל עיר שאלוניקי כי היא עיר ואם בישראל ופה בארץ הצבי כל הספרים והתפילין כך נוהגים ושאלתי פי כולם והעידו שכולם נוהגים לכתוב כך ולכן אחי ישמורך האל ית' להרהר אין ח"ו על מה שנהגו בדבר שאין לו בגמרא שורש וענף והנה עדות אחד מהחכם השלם כמהר"ר יהודה צרפתי רב וגאון בישראל זה כמה שנים וחבר ספר וקראו מכתב אלהים הוא על אופני כתיבת ספרים ותפילין ומזוזות וכתב שאין לעגל הכף פשוטה כי אם רבועה כדלת שלא מן הראוי שכיון שכף כפופה עגולה שגם כן יהיה דינו הכף פשוטה לאו מלתא היא שהנה הנון כפופה היא דמות ויו עקומה והנון היא דמות זיין בראשה ולמה אין אנו עושים צורת הנון פשוטה דמות נון כפופה אלא קבלה בידיהם לעשות אופן זה האי כדיניה והאי כדיניה כך היא דין הכף פשוטה ולא יספק עוד כ"ת בזה כי כן הסכימו כל הרבנים ות"ח שבעיר ואין מקום להאריך כי איני בריא מכאב ברכים. וה' יצילנו משגיאות ויראנו מתורתו נפלאות אמן. הצעיר: משה גאלנטי
 
 
@שו"ת מהר"ם גלאנטי סימן קכה
הן אלה קצות מועצות ודעת הרב הגדול אבי אבי רכב ישראל. ופירושיו בכל מעשיו צו לצו. ואני בעניי הכינותי בינותי בספרים במחנה העברים והשבתי תשובות בדברי ריבות. ואמרתי להביא אחת מהנה אל הדפוס לצורך שעה צריכה ליקח כמה טופסים להקהות את שיני האנשים אשר היו רוצים לחלוק עלי והמה יביטו יראו בי. כמה אשלי רברבי יוצאים לי בעוזרי לקיים את דברי. וה' אלקים ירצני להוסיף עליהם כהנה וכהנה והיו לאחדים בלשון למודים להיות כלם מודפסים ועומדים ללמוד לשמור ולעשות:
פסק שעשיתי אני ידידיה גאלנטי על דברי ריבות הללו
במותב תלתא כחדא הוינא יתבין נחנא בי דינא דחתימי לתתא כד אתא קדמנא שלמה אביגדור לשמו ולשם אחיו יצ"ו והקריב לפנינו רשות ממעלת הדיין הגדול להושיב ב"ד על ריבו שיש לו נגד יורשי האלוף כמהר"ר ישמעאל משה ממודינה ז"ל. ובראותנו הרשות הנתונה ישבנו על כסא המשפט. וסדרנו אל השמש שיקרא להביא לפנינו הכבודה מרת וינטורא אשת המנוח האלוף מודינה ז"ל הנ"ל אפוטרופוסית היתומים הנ"ל וכן באה תכף ומיד:
שאלות האביגדור
ראשונה שואל שלמה הנ"ל למרת וינטורה כמו אפוטרופוסית כנ"ל אם רוצה בברירת הג' האלופים הנבררים לב"ד אשר בירר הוא יען היא לא רצתה לברור שום דיין וכמצווה עליה מאת מעלת הדיין הגדול יר"ה:
תשובת האלמנה
השיבה האלמנה הנ"ל שהיא מוכנת להשיב לפני מעלת הב"ד הנ"ל על כל אשר יטעון כמ"ר שלמה הנ"ל על הדין ועל האמת וכל מה שיגזרו עליה בדין תורה תשמור לעשות אך היא מתרה בפנינו שאין בדעת לגרוע שום כח וזכות אל היתומים בניה על עסק זה:
עוד שואל אם היא אפטרופוסית ושתראה למעלת הב"ד כח האפוטרופוסות שיש לה:
תשובה שהיא רק שומרת נכסי היתומים ומפקחת עליהם:
משיב שלדעתו העוסק בנכסי יתומים הוא אפוטרופוס ולכן קודם כל דבר מעלת הב"ד ידונו על זה אם היא אפוטרופוסית אם לאו:
שאלנו את פי האלמנה אם רוצה להיות אפוטרופוסית ולהשיב על כל אשר נשאל אותה ולעשות מה שנסדר עליה. והשיבה שמקבלת עליה להיות אפוטרופוסית על הדין ועל האמת וכפי מה שנתמנתה בעש"ג קודם לכן:
שואל האביגדור הנ"ל שנגזור עליו ועל האפוטרופוסית הנ"ל בגזירת חרם שאל יטענו טענות שקר וישיבו האמת ממה שיטענו וישיבו על הין צדקם:
וכן גזרנו עליהם כנ"ל. וכן קבלו עליהם לעשות החלקים הנ"ל:
שואל איך יש לו אמנה נגד צבור בארג'י נעשית ט"ו גונייו שנ"ט מסך אלף ותשע מאות ועשרים סקו' מח' פר' האחד אשר היא ממעותיו ממש ועשתה לשם האלוף מודינא ז"ל לסבות ידועות. וכדי שלא להשביע את עצמו. ומעולם לא בקש מהאלוף ז"ל הנ"ל שום ביאור על זה יען באמונה היה אתו וכאב להיות חמיו בימים ההם. ועתה שואל לאפוטרופוסית שתעשה לו ביאור וציסיאון מהאמנה הנ"ל הואיל ואינה מהיתומים כאשר היא יודעת:
השיבה שמעולם לא ידעה מזה כלום ושבעלה ז"ל לא אמר לה בזה דבר קטן או דבר גדול:
שואל כי יען שהיא אומרת שאינה יודעת בזה כלום שתברר אם האמנה היא מנכסי היתומים אם לאו:
השיבה שכל נכסי בעלה ז"ל כתובים בפנקס באר היטב וכל שאר הדברים כלם. ושזאת האמנה לא נמצאת כתובה בשום מקום ושלכן אינה יודעת מזאת האמנה כלום:
שואל ואומר יען לא נמצאת כתובה בפנקס האלוף מודינא ז"ל רגלים לדבר שאינה מהיתומים והנה הוא מוכן להביא ראיות או עדים יעידו על זה וכמה אמתלאות שמתוכם יתברר האמת. ועל מה שהיא אומרת שאינה יודעת כלום. הוא מראה למעלת הב"ד שהיא יודעת באמנה הזאת כנראה באיסגיונצאי"ן נצרית נעשית במצותה נגד הצבור הנ"ל מכח הקומיסארייו שלה ובשמה אשר הוא מציג לפני מעלת הב"ד נעשית י"ב דיצימבר שס"ו:
השיבה ששלחה הצווי בחשבה ששלמה הנ"ל היה לו ביאור על זה מהמנוח זכרו לברכה בעלה:
משיב שיש לו עדים וראיות ברורות ואמתלאו' שהאמנה היא שלו יען כל המכתבים הם בידו ושואל שתשבע אם הצווי הנ"ל עשתה לכונה הנזכרת אם לאו:
השיבה שאם היא חייבת לישבע תשבע.
שואל מאת מעלת הב"ד שיטילו חרם סתם על הדבר הזה שמי שידע יבא ויגיד תוך מעת לעת אחרי פרסום החרם כדי שאמת מארץ תצמח:
וכן עשינו ונתפרסם החרם בבית הכנסת פה ק"ק קוני יום ג' י"ו שבט שס"ז:
בא שלמה אביגדור והקריב לפנינו מנהגיו כמ"ר יעקב דינה יצ"ו ואחרי שאיימנו עליו בתורת אם לא יגיד ונשא עונו אמר שזה כמה שנים האחים הנ"ל היה להם לקבל מהצבור מבארג'יי סך כ"ה אלפים פרחים וכדי שלא לעשות פרסום והמיה חלו פני האלוף מודינה זצ"ל שיקבל שעבוד מהצבור הנ"ל מסך ט"ו אלפים וארבע מאות פרחים לשמו הגם שבאמת האמנה היא שלהם. וכן עשה האלוף ז"ל לבקשתם. והצבור ההוא נשתעבדו לו בסך הנ"ל אף כי המעות ההם היו של האחים הנ"ל. ועוד אומר כמ"ר יעקב ששמע מפי האלוף ז"ל כמה פעמים שאמר לו ת"ל השבחתי נכסי האחים הנ"ל בזקף ואמנה מצבור מבארג'יי הנ"ל סביב למאתים סקודי לשנה כי עתה יש להם לקבל שם סביב לד' אלפים. והאמנה הגם שנעשית לשמי היא של האחים הנ"ל:
עוד שלמה הנ"ל הציג לפני מעלת הב"ד הנ"ל כח הוועד מצבור בארג'יי כדי שיבין מתוכו אמתן של דברים וגם השטר חוב מהאמנה ההיא עם הריטיפיקאנצה ממנו שאומר שמעולם לא זזו מן ידיו. וטופס פרעונות הצבור דין לח"ט מכזה וחוב עשרת אלפים שי"ט פרחים שיש גם כן נגד הצבור. וגם טופס החשבון שנתן ליד הצבור וגם פאוור הקומיסארייו סאקיטי שהלך לנגש הצבור בשם האלוף ז"ל אשר הוא מוכן להביא ראיה ממנו שהאלוף ז"ל אמר לו בשם שיעשה כל מה שיצוה לו שלמה הנ"ל נגד הצבור ונתן האמנה אין לאלוף ז"ל חלק בה אלא היא מכ"מ שלמה הנ"ל וגם הציג לפנינו ששה אגרות כתובות מיד האלוף ז"ל אשר מתוכ' יש אמתלאות ברורות שהאמנה היא של האחים כמ' אביגדור הנ"ל כ"ש שאינה כתובה בפנקס האלוף ז"ל וכ"ש שנעשית ג' שנים קודם פטירתו שלא יוכל לומר שלא נגבה מפני השכחה:
עוד שואל שלמה הנ"ל מהאלמנה הנ"ל שתראה פנקס וברורות מבעלה ז"ל:
וכן עשתה ומתוכו מצאנו ה' פאסטיצי שהעלה חוב לכמ' שלמה שהוציא על האמנה הנ"ל היינו אחרי שעשה האמנה שהיה יום ד' י"ו גיוני"ו שנ"ט בשובו מבארי'גי לינת הסוס י' קארלוס. עוד בעד שכירות הסוס בעד ארבעה ימים והוא קבל משלמה הנ"ל שכירות ג' ימים והוציא האלוף ז"ל מכיסו בעד ל' יום ד' לבנים ביום ו' כ'אוטו שס"א הוציא בעד האותיות נגד הצבור באר'גי וכלל הטופסים ד' לבנים ביום ג' י"א פיבראר /פברואר/ שס"א צווי נגד הצבור בארג'יי ד' לבנים עוד ז' דוקאט ששלמה גבה לשמו מסאקיט י"ד סיטימברו שס"ב:
שאלנו את הכבודה האפוטרופוסית הנ"ל אם יש לה עדות נגד העדיות הנ"ל או ראיה המנגדת או שום דבר אחר נגד זה. והשיבה שאין לה לא עדות ולא ראיה ולא שום דבר נגד כל הנ"ל:
עוד שאלנו לה אם בערוך שהציגה לפני מעלת המעריכים שמה האמנה הנ"ל:
והשיבה שלא שמה אותה לפי שלא מצאה כתובה בפנקסים. רק שמה בערוך אמנה אחת שהיתה לה משותפות עם כמה"ר יהושע לאטאש ועשויה לשמו הגם שלא נכתבה בפנקס לפי שידעה שהיא של היתומים כאשר הגיד לה והודה לה הר"י הנ"ל. אבל זאת האמנה מבאר'גיי לא שמה אותה לפי שהאחים מבאר'גיי /מבארג'יי/ הנ"ל אמרו שהיא שלהם:
בא האלוף כמה"ר מנוח לאטאש יצ"ו ואחרי שאיימנו עליו בתורת אליו"ע אמר שפעם אחת אחריו בא האלוף ז"ל מבארגי ואמר אליו כדברים האלה. בחסד האל בהליכה זו שהלכתי בבארג'יי השבחתי נכסי האחים בני ברגיי סביב לאלף סקודי בשביל זקף שעשיתי בעדם בבאר'גיי היינו שחדשתיו בעדם אמנה אחת מהצבור מבאר'גיי והיא שלהם:
בא הנעלה כמ"ר שאול קאואליון קרוב מהאלמ' והיתומים הנ"ל ומכח גזרתנו אמר שזה כמה שנים שאל אל האלוף ז"ל הנ"ל איך האחים בני אביגדור מניחים כ"כ ריוחות /רווחים/ שיש להם לקבל מהצבור מבאר'גיי ואינם גובים אותם. והוא ז"ל אמר לו כי הוא עשה זקף שהצבור נשתעבד לו בסך גדול הגם שהמעות באמנה הם מהאחים הנ"ל:
הכבודה האפוטרופוסית הנ"ל התרתה שכל מה שעשתה ושתעשה בעסק זה ומה שיעשו הב"ד בזה לא יבטל ולא יגרע כח וזכות היתומים בניה על הדין ועל האמת:
בא כמ"ר ישר' מנואס יצ"ו ואחרי שאיימנו עליו בתורת אליו"ע אמר שזה כמה שנים שהלך לעיר באר'גיי ושם נמצא האלוף מודינא ז"ל שבא מקוני בחברת כמ"ר יעקב דינה והביאו סך מעות עמהם להלוות לצבור הנ"ל ולמחרתו נעשה חשבון ממה שהיו חייבים הצבור הנ"ל לבני אביגדור יצ"ו הנ"ל ומכל הריוחות שהיה חייב הצבור על אמנת' על אי זה מעות שהלוו האחים להם נעשה שטר מסך סביב לאלפים סקודי בשם האלוף ז"ל הנ"ל והאלוף ז"ל הנ"ל אמר לו בחצר היום עשיתי שטר עם הצבור הזה ונשתעבדו לי מסך סביב לאלפים סקודי והאמנה היא מהאחים האלה ואין לי בה כי אם טרחי. ות"ל הבאתי עליהם בזה ריוח סביב למאתים סקודי לשנה. עוד אומר כמ"ר ישראל שמלבד כל הנ"ל ידע כבר מעצמו שהאמנה והזקף היא של האחים הנ"ל. שוב פעם אחרת נמצא בבארג'יי ומצא שם האלוף הנ"ל ובהיותו שם גבו מהצבור סך מעות בין לחשבון אמנה זו בין לחשבון האמנה הראשונה וכל המעות הניחם האלוף שם ולא הביא בידו כלום לאמר בפי' כמה פעמים שלא היה לו בהם ולא באמנה שום זכות. עוד הוא זוכר שפעם אחת בבאו פה קוני האלוף ז"ל הנ"ל חלה פניו לזרז כמ"ר שלמה להביא או לשלוח המעות אשר לוו לעשות השטר ההוא למען לא יהיו לו עוד למשא דברי המלוה אשר בכל יום מזרזו על ככה וכן עשה:
שאלנו את פי שלמה אביגדור הנ"ל למה עברו כ"כ שנים אחרי מות האלוף ז"ל ולא תבע ביאור:
השיב ששאל לאלמנה ביאור על זה כמה פעמים:
והאלמנה השיבה שאמת שהוא שאל לה אבל שלא היה ביכולתה לעשותו ושלכן לא רצתה לעשותו וחוזרת ומתרה כנ"ל:
שאלו לחלקים הנ"ל אם יש להם עוד טענות ותשובות וראיות להביא ואמרו לאו:
בהיות כי כבר היתה אפוטרופוסית ושמו אותה הערכאות ואפילו שאין ממנין אשה אפוטרופוסית הואיל ונמנית מעש"ג ודינא דמלכותא דינא ומנהג המדינה שהנמנה בעש"ג הוא אפוטרופוס לכל דבר וכן הודו כל הפוסקים שאפוטרופוס שמנו אותו עש"ג הוא כמו אפוטרו' שמנו אותו ב"ד וכן כתב הריב"ש בתשובה שכ"ד על בת ראובן שמנו העש"ג אפוטרופוס על נכסיה כתב וז"ל: אבל בענין החשבון אשר אתם מבקשי' ממנו דעו שבדין תורה אין אפוטרופוס חייב ליתן חשבון וכו' וכן פסק הרב מוהרם /מוהר"ם/ אלשיך וז"ל ואף על גב שהיתומים קטנים ולאו בני דעת נינהו להחזיר להם כיון שאמם היא הנושאת ונותנת בעניניהם כי אליה הם סומכים וכו' ועוד כתב בשם רש"י וז"ל פי' רש"י מאי עבידתא דמזבנא מי מנאה אפוטרופוסית יתומים שסמכו תנן ואפילו שלא נמנית חשיב' כאפוטרופוס ואי משום דהיא אשה לא שנא דהא בגמרא אמרו הני יתמי דהוו סמכי גבי ההיא סבתא וכו' וכן כתב הטור וז"ל יתומים שסמכו אצל בעל הבית פי' הם מעצמם נתחברו אליו ונשתדל בשלהם יש לו כל דין אפוטרופוס גמור למכור ולקנות ואפילו סמכו אצל אשה ועוד כתב וכיון דהוי אצל אשה הוי כאפוטרופו' כ"ש אצל אמם דבמקום אב קיימא:
ומה שאמרו שאין מקבלין עדות שלא בפני בעל דין וקטן כשלא בפני בעל דין דמי הני מילי כשלא היה לו אפוטרופוס מתחילה אז אין רשות למנות אפוטרופוס כדי לקבל את העדות אבל הואיל והיתה אפוטרופוסית מקדמת דנא לא אמרינן אין מקבלין עדות אלא בפני בעל דין וכן כתב הרשב"א וז"ל כתוב במשרים נתיב כ"ו וכתב הרשב"א אם היה ליתום אפוטרופוס קודם לכך בכי האי גונא לא אמרינן אין מקבלין עדות אלא בפני בעל דין כי בכל דבר מקבלין עדות לפני בעל דין הוא מאחר שהוא בפני האפוטרופוס קודם לכן וכן נראה עקר בפ"ק דבתרא. זאת ועוד שכתב הטור ח"מ בסי' צ"א וז"ל יש לדון על פנקס של אדם אשר רגיל לכתוב כל עניניו וכו' ואפילו להוציא מיתומים קטנים היכא דיש רגלים לדבר שמה שכתוב בפנקס הוא אמת וכן פסק מוהר"י קארו ז"ל בסימן הנ"ל וכן כתב הרא"ש כלל פ"ו וז"ל ועוד יש לי להביא ראיה שיש ללמוד מפנקסו שאדם רגיל לעשות בתוך ביתו ולכתוב בו כל עניניו ממתניתין בפ' כל הנשבעין גבי אלו נשבעין ונוטלין וחנוני על פנקסו וכו' וכתב עוד הא דנקט פנקס לומר שאנו סומכים על הפנקס וכתב עוד בנדון זה שניכר שהיה רגיל שמעון לכתוב כל עניניו בפנקס ויש רגלים לדבר יש לילך אחר הפנקס וכו' וכתב עוד וכן אנו מוצאים בגמרא שאנו הולכים אחר תשמיש שרגיל אדם לעשות בתוך ביתו בסוף פ"ק דב"מ וכו' אלמא מצינן היכא דמית ונולד ספק ליתומים בממון אביהם אזלינן בתר אומדנא דדעתא ואמרינן מסתמא כך היה הענין וכו' עוד הביא ראיה מפ' מי שמת בנו במדינת הים כו' ומפ"ק דקדושין אלמא האי דאזלינן בתר אמדנא /אומדנא/ בדיני ממונות דינא הוא ואין חלוק בענין דינא בין ליתומים לאחר עכ"ל ובנ"ד שמנהג המדינה שדנים על פי הפנקס וכמו שפסק הרב מוהר"י קארו וזאת האמנה לא נמצאת כתובה בפנקסו וכל האמנות וכל עסקיו שיש לו עד פרוטה אחרונה כתובים בפנקס ועוד שהאלמנה לא היתה מחזיקתה בחזקת היתומים לעולם שזה כמה שנים כמ"ר שלמה היה אוכל הריוחות ולא מחת' בידו כמו שאמרה בפרוציסו שלא היתה אצלה ולא סלקא דעתין שסך גדול כמו אלף ות"ק בחזקת היתום לפי שלא מצאה כתובה בפנקס אסקודוס סביב שכח מלכתוב כ"ש שהיה סביב ל"ג שנים אחר שנעשית האמנה ומעולם לא כתב בפנקסו לא קרן ולא ריוח ותמיד האחים בני אביגדור היו גובים הרוחות באופן שרגלים לדבר שהאמנה אינה שלו זאת ועוד שמתוך פנקסו ניכר שהאמנה היא של האחים הנ"ל שכתוב בו שכמ"ר שלמה חייב לו חמשה פרטיטי שהוציא נגד צבור בארג'יי מיום י"ו ייונייו שנ"ט והלאה על האמנה הנ"ל הנעשית ט"ו ייונייו שנ"ט ויש אמתלאות אחרות כנראה הפרוציסו א"כ מן האמתלאות ומפנקסו נראה שהאמנה אינה שלו וכמו מה שפסק מוהר"י קארו וכמו שכתב הרא"ש שיש לדון ע"פ הפנקס כנ"ל אפילו שמה שכתב הרא"ש היה המעשה שהיה כתוב בפנקס ובנ"ד הוא להפך שלא נמצא כתוב בפנקס עכ"ז רגלים לדבר שאינה שלו זאת ועוד אחרת שמתוך הפנקס ניכר שהאמנה היא של האחים הנ"ל א"כ היה לנו לדון שהאמנה היא של כמ"ר שלמה אלא כדי לעשות לפנים משורת הדין וליפות כח היתום לא די לנו בכך רק עשינו ראיית הפנקס והאמתלאות ראיה ברורה שאינה בחזקת היתום. וכתב המגיד בהלכות מלוה ולוה פ' י"ב וז"ל לא אמרינן אין מקבלין אלא במה שהוא בחזקת אביהם עכ"ל נראה מדבריו שכל דבר שאינו בחזקת אביהם מקבלין עדות בפני הקטן ולכן קבלנו עדות כמו שכתוב בפרוציסו:
ומה שכתב הרמב"ם פ' י"א מהלכות נחלות אין אפוטרופוס רשאי לדון ולכוף ע"מ לזכות ליתומים שמא לא יזכו ונמצא החוב קיים וכן פסק מהר"י קארו הני מילי בנכסי היתומים שהיו בחזקת היתומים ויצאו עליהם מערערים אז אין רשאי לאפוטרופוס לדון וכו' כנ"ל אבל נכסים שלא היו בחזקת היתומים כנ"ד כמו שבארנו אז רשאי לדון ולחוב כמו שיגזרו עליו ב"ד וכן כתב שם הרב המגיד וז"ל כגון שאדם מערער ותובע על נכסיהם וכן פי' רש"י וז"ל לדון עם בעלי משמע מתוך פירושם כמו שפירשנו דדוקא דינם של יתומים הבאים לערער על נכסיהם הרי בנכסים שהיו ודאי של היתומים ויצאו עליהם מערערים אז אין רשאי כאמור ועוד נראה לנו שזה מוכרח מלשון הרמב"ם שכתב בפ' הנ"ל שאין אפוטרופוס רשאי לדון וכו' וכתב בפ' י"ב מהלכות מלוה ולוה נמצא קרקע שאינה שלהם מעמידים להם אפוטרופוס לטעון ולדון ומחזירין אותה לבעליה אם כן קשיא דידיה אדידיה ויש מי שפירש שמה שנמצאת שאינה שלהם רוצה לומר שקבלו עדות בחיי אביהם וזה דוחק שהרמב"ם סתם דבריו אלא ודאי הוא מוכרח כמו שפירשנו שמה שפירש בפ' י"א מהלכות נחלות הוא בנכסין שהיו בחזקת היתומים ואז אין רשאי לאפוטרופוס לדון ומה שפירש בפ' י"ב הלכות מלוה ולוה הוא בנכסים שאינם בחזקת היתומים ואז מעמידין להם אפוטרופוס כנ"ל וכן פירש הרב המגיד כמו שפירשנו הרי בפירוש שכל דבר שאינו בחזקת היתומים מעמידין להם אפטרופוס ומוציאין אותם מידם ונראה לנו שהרמב"ם סובר שאפילו לא היה להם אפוטרופוס מקודם כל עוד שלא היו הנכסים בחזקת היתומים מעמידין להם אפוטרופוס ומעידין אפילו בפני קטן כ"ש וק"ו בנ"ד שהאלמנה היתה אפוטרופוסי' מקודם נאמנת כרג"י לא היתה בחזקת היתום מעולם כמו שפירשנו ולכן קבלנו העדות מכמ"ר /יעקב/ יעקם דינה אפילו שהוא מנהיג כמ"ר שלמה זה פשוט שהוא כשר לעדות והעיד שתורת עדות כאשר כתוב בפרוציסו כי האמנה הנ"ל שנעשית לשם האלוף הנ"ל ממודינה היא של האחים הנ"ל ונכתבה לשם האלוף הנ"ל לסבות ידועות לכלנו וגם כמ"ר ישראל מנוביש מעיד בתורת עדות איך האמנה היא של האחים הנ"ל וגם העידו שניהם בתורת עדות מלבד מה שהעידו כנ"ל עוד העידו איך שמעו מפי האלוף ז"ל שאמר באמנה מבאר'גיי שנעשית לשמי והיא של האחים הנ"ל הרוחתי להם יותר ממאתים אסקודי לשנה וזה מפורסם שכל זאת העיד איך שמעו מפי האלוף הנ"ל אלה הדברים וכתב הרמב"ם בפ' י"א מהלכות זכיה ומתנה וז"ל בא עד אחד ואמר אני ראיתי את אביכם שהניח מעות במקום פלוני בפני ואמר של פלוני הם ושל מעשר שני הם אם הם בבית אינו נאמן ואם בשדה נאמן וכתב רבינו ירוחם נתיב כ"ו במשרים דטעמא דאינו נאמן בבית מאחר שאינו יכול ליטלן ואינו כי אם עד א' ואפילו לאותם שכתבו שהודאה בפני עד אחד מועלת כמו שכתבתי במקומו עכ"ל נראה מדבריו שאם היו מעידים ב' שהודה בפניהם שהפקדון של פלוני אפילו בבית נאמנים דאי לא לישמועינן ריבותא כי אפילו שהם שנים אינם נאמנים כל עוד שהפקדון בבית שאינם יכולים ליטלו ולמה ליה לישמועינן בעד אחד אלא ודאי כי כאשר הם שנים שמעידים שאמר דרך הודאה אליבא דכולי עלמא נאמני' אפילו בבית ואפילו בעד אחד יש מי שסובר שאם אמר דרך הודאה נאמן וכמו שכתב הרב הנ"ל כ"ש כשהם ב' וכן מוכרח מהגמרא בפי' וכן כתב נמקי יוסף בפ' זה בורר וז"ל ואפילו במוסר דבריו דמ"מ עד אחד הוא ועל פיו לא נוציא ממון מחזקתו כו' עכ"ל הכי פירושו שבעד אחד אפילו במוסר דבריו אינו נאמן דלא מפיקינן ממונא ע"פ עד אחד ובשביל כך צריך שיהיה במקום שיכול ליטלן ונאמן במיגו אבל כשהם שני עדים אפילו בבית נאמנים וכ"ש וק"ו בנ"ד שהם נאמנים דהשתא אם בפקדון שהוא בבית שהוחזקו בו היתומים כשהעידו שהודה בפניהם נאמנים כ"ש באמנה הזאת שמעולם לא הוחזקו בה היתומים שודאי הם נאמנים ובודאי דבריו כמוסר הוא מתרי טעמי חדא שהעדים ששמעו מפיו גם כן העידו בתורת עדות שהאמנה מתחלה נעשית לסבות הידועות והאמנה היא של האחים הנ"ל אפילו שנעשית לשמו א"כ בא זה וגלה את זה שודאי דבריו כמוסר ואינו כמערי' ועוד שמאן מוכח שהדבר גלוי שאינו כמערים שהאחים הנ"ל היו האוכלים הפירות מיום ראשון שנעשית האמנה עד עצם היום הזה א"כ ודאי זאת הוכחה גדולה שדבריו אינו כמערים אלא כמוסר ועוד שלא היתה כתובה בפנקסו אדרבא היה כתוב בפנקסו הפך וכמו שפירשנו:
ולא שייך למימר דטענינן ליתמי מתרי טעמי חדא דמהיכן ילפינן דטענינן ליתמי מהא דתנן בפ' חזקת הבתים כל חזקה שאין עמה טענה וכו' והבא מחמת ירושה אין צריך טענה ופי' רש"י הבא מחמת ירושה שהחזיק בה שלשה שנים מכח ירושת אביו שהיא שלו ביום מותו א"צ טענה עכ"ל וכתב נמוקי יוסף ואנן טענינן ליורש וטענינן ללקוחו לו שהמערער מכרו לאביו ומהכא ילפינן דכל מידי דאבוה מצי למטען טענינן להו וכגון זה פתח פיך לאלם. וכתב הרא"ש כלל פ"ו וז"ל ובפ' המוכר את הבית פליגי בשטר כיס היוצא על היתומים פי' שמוציא שטר על היתומי' שאביהם קבל עסקא למחצית שכר וכו' וכתב עוד אבל נאנסו לא טענינן ליתמי אליבא דכ"ע משום דאונס מלתא דלא שכיח הוי ולא טענינן להו ליתמי אע"ג דאבוהון מצי למטען נאנסו דלא טענינן ליתמי אלא מידי דשכיח כההוא דחזקה דמסתמא לא היה מניחו לירד לתוך קרקעו לאכול פירות ורואה ושותק אם לא שמכרו אבל מידי דלא שכיח לא טענינן להו ליתמי וכ"ש בדבר הניכר שהוא שקר דלא טענינן להו אלא מצוה לדיינים לרדוף צדק צדק ולהוציא הדין לאמתו שלא יהיה דין מרומה כמו בדין של אדם אחר דיתמי דאכלי דלאו דידהו ליזלו בתר שבקיהו. וגם אפטרופוס של יתומים אסור לטעון להם ליתומים דבר שהוא שקר עכ"ל. הרי בפי' דלא טענינן ליתמי אלא במלתא שהיא בחזקת שלהם וכמו שכתב הרב הנ"ל ובנ"ד שהאחים הנ"ל בין בחיים חייתו של האלוף ז"ל בין אחר פטירתו הם אוכלים הריוחות ונושאים ונותנים באמנה ההיא וכמה עדיות וראיות ברורות יש מלבד כי כל העם מקצה יודעים שהאמנה הנ"ל היא של האחים הנ"ל ודאי דלא טענינן ליתמי:
זאת ועוד דלא שייך למימר דטענינן ליתמי דלמא אתפסיה צררי כי כשהעדים מעידים שהודה שהאמנה היא של האחים הנ"ל לא שייך למימר אתפסיה צררי דטעמא דאתפסי צררי אינו כי אם על עדות שמעידים שחייב אביהם או שהעידו על פקדון שהופקד אצלו אז היתומים נאמנים לומר דלמא אתפסיה צררי אבל כשהעדים מעידים שהודה אביהם שפקדון זה של פלו' אז לא שייך למימר אתפסיה צררי וכל זה מבואר מבריתא ומל' נמוקי יוסף ומלשון המשרים דמשמע מדבריהם כי כשהם שני עדים הם נאמנים אפילו בבית וכמו שפירשנו ואי טענינן דלמא אתפסיה צררי למה הם נאמנים ומוציאים מן היתומים דלמא אתפסיה צררי אלא ודאי לא שייך האי טעמא וכמו שפירשנו וכן מוכח מברייתא דסנהדר' כיוצא בו ראו את אביהם וכו' אם כמוסר דבריו קיימין ואם האמת שכמוסר דבריו יכולים לטעון אתפסיה צררי אמאי דבריו קיימים אלא ודאי כשהוא מוסר דבריו לא שייך למימר אתפסיה צררי וגדולה מזאת דבנדון דידן לא שייך למימר טענינן ליתמי כלל ועקר דהשתא ומה בדבר שאביהם של יתומים נאמן אנן לא טענינן להו אלא מלתא דשכיחא כמו דבר שהחזיקו בה וכדכ' הרא"ש וכן כתוב במשרי' בנתיב כ"ו וז"ל המפקיד אצל חברו ומת ולא צוה שיתנו לפלו' כו' לא טענינן ליתמי כמו שהיה יכול לטעון אביהם שלי הוא ואע"ג דאם היה אביהם טוען כך היה נאמן לא טענינן להו משום דהוי מלתא דלא שכיח. וכ"ש בנ"ד שאביהם לא היה נאמן לומר שחזר ופרעה להם וכדכתב הרב אלפסי ז"ל שמעינן מהא דאי אפקד איניש מידי גבי חבריה ואית ליה סהדי דההוא מידי בעיניה אפקדוה גבי' שקיל ליה מיתמי ולית להו ליתמי למטען בתר הכי זבנה אבונא מינך דאפילו איהו בחיים לא יכיל למטען הדרי זבינתה מינך לפי שהפקיד אצלו בעדים והפקדון הוא בעין ורואים אותו עכ"ל וכן כתב הרמב"ם בה' שאלה ופקדון. הרי מוכח שכל דבר שהפקדון הוא בעין והעדים מעידים שהפקיד אצלו לא יכיל למימר הדר זבינה מינך וכ"ש בנ"ד שאינו פקדון כי אם אמנה אחת שנכתבה לשמו האמנה היא בעין והעדים מעידים שאפילו שנכתב' לשמו היא של האחים והאחים הנ"ל לעולם היו אוכלים הריוחות /הרווחים/ ודאי אינו נאמן לומר שלי היא שהרי העדים מכחישים אותו. א"כ אם אפילו בדבר שאביהם נאמן לא טענינן להו כשלא הוחזקו או בדבר דלא שכיח וכדכתב הרא"ש וכן פסק מהרר"י קארו כ"ש בנ"ד שאביהם לא היה נאמן שודאי לא טענינן להו כמ"ש הרב אלפסי והרמב"ם:
כללא דמלתא כי האמנה מצבור כארג"יי הנ"ל היא של האחים בני אביגדור הנ"ל ומחוייבת האפוטרופוסית הנ"ל לעשות להם באור שהאמנה היא שלהם וכל המחזר לטעון שקר מפורסם ליתומים גורם רעה ליתומים להאכילם גזל כדאמרינן יתמי דאכלי דלאו דידהו ליזלו בתר שבקיהו וכן כתב הרא"ש וז"ל ואע"ג דרבן גמליאל וב"ד אביהם של יתומים הוא היינו להפך בזכותם בדבר שהוא ספק ולא בדבר ברור להאכילם גזל כדאשכחן בשמואל כמה טרח וכו' שהוציאו שם רע על אביו וכ"ש וק"ו בנ"ד שמעולם לא היתה זאת האמנה בחזקת היתומים והאחים הנ"ל תמיד היו אוכלים הפירות והיו מוחזקים האחים וכל מקום שיש חזקה גובה מיתומים קטנים וכן כתבו התו' במס' שבועות וז"ל דכל מקום שיש מגו גובה מיתומים קטנים וכמו כן כל מקום שיש חזקה החזקה עדיפא ממגו ואין לך חזקה גדולה מזאת וכמו שפירשנו והאפוטרופוסית בעצמה לא החזיקה האמנה הנ"ל שתהיה מהיתומים כנר' בפרוציסו ולא נמצאת כתובה בפנקס אדרבה נמצ' להפך ויש עדים שמעידים ששמעו מפיו ודבריו הם כמוסר כמו שפירשנו. ועוד מעידים שהאמנה מתחלה אפילו שנכתבה בשם האלוף הם יודעים שהיא של האחים הנ"ל וכל העם מקצה הם יודעים כן ואפילו קרובי היתומים מלבד כמה אמתלאות ומכתבים שמתוכם נכרים דברי האמת א"כ אמת מארץ תצמח והדין יקוב את ההר כי האמנה היא של האחים הנ"ל ומחוייבת האפוטרופוסית לעשות להם באור באופן טוב ומספיק. ואין ליתומים דין ודברים עמה על זה כי במאמרנו היא עושה ע"פ הדין והאמת. וזה יצא מאתנו פה קוני חמשה ועשרים לחדש שבט שי"ן סמ"ך זי"ן לפ"ק שהוא כ"ב פיברארו שס"ז לפ"ק: כל זה כתבתי לע"ד אני הצעיר וה' יצילנו משגיאות: אורח נטה ללון: ידידיה גאלנטי
הרב השלם הנ"ל הפליא עצה הגדיל תושי' בפס' הנ"ל וישר חילי' כ"ש דהני דייני ידענא בהו דלא וקטלי קני באגמא נינהו ועליהם תבא ברכת הריב"ש שכתב בסי' שצ"ב כל שיעשה הדיין כדברים אלו וכונתו לרדוף הצדק וכו' הרי זה מורשה לעשות ומקבל שכר עכ"ל. ואע"ג דבדברי הרמב"ם נר' דבנכסי יתומים לא אזלינן בתר אומדנא יש משמיטים הלשון מספרו שהרי כתב נגד לזה פ"ו מה' שאלה ובפ' י"א מה' נחלות. ואנחנו מקיימים את שניהם באמרנו כי בהלכות סנהדרין למד דעת לדיינים היכי יתנהגו על הרוב ובשאר דוכתי כתב דינא דגמרי שאם יראה בעיני הדיין להשתמש בהם הרשות בידו ק"ו ממ"ש מהררי"ק בשרש י"ד שביד הדיין לעשות לפעמים דבר יראה כנגד היושר וכו' וגם יש דרך אחרת נאותה בדיוק אריכות לשונות הרב אלא שאין צורך להאריך ובפרט שהרב הפוסק דן את הדין ממקום אחר: כללו של דבר הדין אמת ואין להרהר אחרי בי דינא דבי עילאי כי נתיסדו דבריהם על דברי האמת והצדק כל מן דין ישפטו לנו נאם הצעיר שלמה שמעיה בן הגאון כמוהר"ר נסים יצחק ספורנו ז"ל:
כמה יפה כח ב"ד יפה אשר צדק צדק ירדוף והטוען אחר מעשה ב"ד כזה אין בדבריו כלום ומה כחי כי איחל להוסיף כח בגבורתו ואני כבר זקנתי ושבתי ולבי סחרחר עזבני כחי ואור עיני גם הם אין אתי מ"מ אמרתי על טוב יזכר שמי ואין טוב אלא תורה עץ חיים היא למחזיקים בה. נאם הצעיר אברהם פרוונצאל יצ"ו בכמהר"ר זצ"ל חותם ע"י בנו בן ציון פה קזאל יום א' סדר אין זה כי אם בית אלקים שי"ן סמ"ך חי"ת לפ"ק:
כל כי הני מילי מעליתא לא בעו סמוכות כי נכוחות המה ואף גם זאת לאהבת האמת ולבקשת ודרישת החכם השלם נר"ו נענתי לו לעיין בדינו דין אמת אשר באמת היה מקום לבית דינו לגבות עדות נגד יתומים קטנים לכל האותות והמופתים והאמתלאות הבאות בפרוציסו ואגרות חוברות מיד המת ז"ל והיה מקום גם כן לזכות התובע מהם לכל הטעמים התמימים שכתב מעלת החכם נר"ו. ועוד נוסף עליהם טעמים רבים ויקרים שכשנתן ומסר ערכו לפני מעלת מעריכי אותה המדינה בשבועה חמורה כנודע נר' בבירור שלא היתה אמנה זאת שלו שהיתה עולה על ערכו שמסר סך עכו"ם ולא נחזקנו א"כ שנשבע על שקר ח"ו והא למה זה דומה למה שכתב הטור בסי' פ"א בשם בעל התרומות שאין שומעין לומר שמא נשבע על שקר דחזקה אין אדם נשבע אלא באמת וברור ובסי' צ"ט כתב בשם הרא"ש ז"ל בא' שנשבע להביא לב"ד כל נכסיו ולא הביא שעבר על שבועתו ופסול לעדות ולשבועה אם לא שהשאיר דבר מועט שנוכל לדונו כשוגג עכ"ל. וכבר בסך גדול כסך אמנה זו אין כאן מקום לומר ששכח ומעתה תשובת הרשב"א שהביא מהרשב"ם בסי' קס"ד במי שלא כתב חוב א' שיש לו על א' במזכרת המס כאשר נשבע לתת מזכרת כל נכסיו וגבאי המס והלה טוען שמשם ראיה שהוא פרוע והשיב שאין משם ראיה ממה שלא כתבו במזכרת המס דשמא שכחו אינה מנגדת לתשובת הרא"ש שכתבנו דודאי יש לנו לו' דמעשה דרשב"א בכדי שהדעת טועה הי'. ואע"ג דמהרמב"ם התם במוריש א' שנשבע שלא היו לו נכסים אחרים אלא אותם כו' לא חייב היתומים כשנמצא ממון אחר ואין לומר שהערים על השבועה בשכבר ידוע נוסח השבועה שנשבע המת הנ"ל בלי ערמ' וכו' וטעמא רבה אין לן נמי בבטול חששת צררי אתפס מלבד הטעמים התמימים שכתב החכם השלם נר"ו ממה שכתב הרא"ש בכלל פ"ו סי' ב' דמלתא דלא שכיחא הוא לטעון ליתמי דילמא צררי אתפס בדבר שלא היה מי שידחקהו לכך כגון פריעת בעל חוב ואפילו במקום דאיכא רווחא להאי להתפיס לה צררי ויהיו מעותיו מסוגלין על משכונות בריוח לא חיישינן דילמא אתפיס ויע"ד ובאמת אם לא כי נחפז מע' החכם נר"ו ללכת לדרכו דרך ישרה ואין לעכבו הייתי בא בארוכה ובשמעתא רווחא ערוכה אתי לבאר כמה דברים צודקים ומחזקים דברי החכם נר"ו ולהשוות כמה דעות בנדון זה. ואולם כלם ישובו יבואו נא ליד מע' החכם נר"ו בעידנא אוחר' אדברה וירוח לי. נאם העונה אמן בכל כחו הצעיר יצחק קציגין ז"ל כותב וחותם פ' והנה מלאכי אלקים עולים ויורדים בו השס"ח:
לא אוכל לצאת ולבא במלחמת מצוה זו הנ"ל כדי דיתמי הנ"ל לא ליכלו ח"ו דלאו דידהו ותנוח דעת הרב המנוח אביהם ז"ל על משכבו ולא להוסיף נופת /אולי צ"ל נופך/ משלי על הדין דין אמת והכל מתוקן שהביא החכם השלם בפסקו הנ"ל ואחריו מע' האלוף אחי הרב כמהרר"י קציגין נר"ו שעליה אין להוסיף והאמת מארץ תצמח מפי ספרים וסופרים שחקר ואזן החכם השלם כמוהרר"י גאלאנטי נר"ו הנ"ל אני עניתי יכשר ואישר חיליה לאוריתא דנגד ונפק מפומיה. נאם הצעיר יעקב בכמהר"ר יהודה סגרי ז"ל:
מי האיש החפץ חיים יעשה אזנו כאפרכסת לשמוע אמרות ה' אמרות טהורות ברורות כצאת השמש בגבורתו דנפקין בזקין דנורא מבאר מים חיים בר אוריין ובר אבהן ידיד ה' דנהירין וברירין ומחדדין שמעתתיה בטעמיהו כנתינתן מסיני. ואע"פ שאין דבריו בנדון הנ"ל צריכים חזוק ומה יתן ומה יוסיף לשון מדברת גדולות כי הלך לפניו צדקו ונימוקו עמו. על טוב יזכר שמי כי ראיתי הודו יסוד עטרת תפארת דין הנ"ל דדין אמת לאמתו מקרי. ולכן חתמתי שמי פה קסאל מונפיר' פ' יש ה' במקום הזה ה' כסלו שס"ח לפ"ק. נאם הקטן נחמן אליה צבי בכמהר"ר ישראל בן ציון מאסטי ז"ל:
אמת נכון הדבר כי החכם השלם נר"ו בעל הפס' דן דין אמת לאמתו ועם היותו בלתו צריך לא לגמ' דידי ולא לסברא דידי ענותנותו תרבני והוא פקד עלי לחתום ואני קיימתי בעצמי אין מסרבין לגדול על כן חתמתי שמי על טוב יזכר לעולם מנחם עזריה:
מי אנכי לבא אחרי המלכים אריות בני אריות נגרי ובר נגרי ואפילו צורתא דשמעתתא לא גמירנא מיהו להקים בעצמי מעולם לא עברתי על דעת חברי כדאית /כדאיתא/ בפ' בני העיר אמינא מילתא אע"ג דחכימין לי ומטי כותייהו דרבנן אמינא דזה כלל גדול בדיני ממונות שמנהג המדינה הוא עקר וכמו שכתבו וצווחו על זה קמאי דקמן וכל האחרונים אשגחו בהו ואסקו הכי להלכתא וגם מופתי הדור מוהר"ר מדינ' ומוהר"י ן' לב העלו דלמדין ממנהגי הערכאות אי מטעמי דאמור רבנן בכמה דוכתי למדין ממנהג החמורין /החמרין/ ואי מטעמא דדינא דמלכותא דינא אע"פ דאיכא למימר בהם מלתא טובא כמו שכתב הרמב"ן שרש ס"ד בשם הר"ר אליעזר ממיץ ואחרי שרבו החילוקים מ"מ בנ"ד למדין ולמדין דהוי דבר השייך למלכא וכמ"ש הר"ן בספ"ק דגיטין ועוד בפ' הגוזל בתרא וכמו שכתוב כל זה בארוכה בבית יוסף טור ח"מ סימן שכ"ט פוק חזי תמן ואע"ג דיתמי נינהו מ"מ לא ספינן להו איסורא וכהא בפ' הרבית יתמי דאכלי דלאו דידהו לזלו בתר שבקיהו. ואיתמר נמי התם דלא משום דיתמי נינהו ספינן להו איסורא ואע"ג דהוציא עליו כתב ידו נאמן לומר פרעתי וכמו שהכריע מהררי"ק שרש ק"מ מ"מ היכא שהמנהג הוא להפך בתריה אזלינן וכמו שכתבו הרא"ש וזולתו גבי פתקאות השותפים ומייתי ליה בית יוסף בספרו לפסק הלכה. וגם המאיר עיני חכמים הרב המגיד העומד על ימינו הסכים לדבריו באופן שדעת דברי בעל הפסק הראשון ברור מללו ומה אוכל אני לחדש על רוב תורתו. ובהא סליקנא נחיתנא אמינא לפעלא טבא יישר. כה מעתיר זעיר וקטון נתנאל בהמ"ר בנימין טרבוט זצ"ל חותם פה מודינה:
דברי פי החכמים הנז' חן צדקו יחדיו יפה דנו יפה חייבו האלמנה לעשות ביאור האחים על האמנה שהיא שלהם כמו שהאריכו למעניתו בראיות מיוסדות על אדני קו הדין ומלכם בראשם ה"ה החכם כמהר"ר ידידיה גאלנטי אשר יצא ראשונה במלחמה זו בהרחבת ראיותיו עד שכמעט לא הניחו מקום לבאים אחריהם להתגדר בו אך אחת היא אותה אדבר הגם שכתב במהררי"ק ז"ל שורש קצ"ט דאין הולכין אחר אומדנא בדיני נפשות אלא אפילו בדיני ממונות דהלכתא כרבנן הלא תשובתו בצדו ולחלק יצא דדוקא היכא דלא נתברר גוף המעשה וכו' דודאי כל היכא שהמעשה מבורר אצל הדיינים אלא שאנו מסופקים באומדן ודעת הנותן או המוכר אזלינן בתר אומדנא וכו' גם כן בנ"ד שנתברר גוף המעשה מתחלה שהאמנ' היא של האחים מפיהם ומפי כתבם ובפרט מהפנקס של האלוף שחייב את כמ"ר שלמה ההוצאות שהוציא על האמנה כנראה בפרוציסו והוא עצמו כמה וכמה פעמים הודה שהאמנה היא של האחים ובקלא דלא פסיק' בעיר ההיא מקצה אל הקצה יצא שהאמנה היא של האחי' לכן ראוי לסמוך על הודאתו ואין לומר כיון דלא אמר אתם עידי א"כ אין זה נקרא הודאה זו ליורשו כיון דלא הוי אלא שיחה בעלמא וכמו שכתב הרא"ש כלל כ"ח סי' י"ט על ראובן שהודה בפני יעקב ששטר זה שהיה לו על שמעון ולוי שהוא פרוע שהודאתו הויא הודאה זו ע"פ שלא אמר אתם עדי ואע"פ שלא הודה בכל פעם רק לפני עד אחד א"כ בנ"ד נמי כיון שהאלוף הודה כמה וכמה פעמים שהאמנה היא של האחים אין לנו לומר שהיתה דרך השטאה או שלא להשביע בפרט בהצטרף עמהם כל האומדנות והראיות שבאו בדברי חכמים הנז' לכן הטיבו אשר דברו והנני מסכים עם החכמים הנז'. נאם בן ציון צרפתי יום א' ר"ח אדר שס"ח ויניצאה:
כתב רבי' ירוחם נתיב כ"ו ח"ז ז"ל המפקיד אצל חבירו ומת ולא צוה שיתנו לפלוני צריך למפקיד שני דברים שלא יהיה אמוד הנפקד ושיתן סימן מובהק. או עדים של פקדון אף על גב דאמיד וסימן מובהק ולא טענינן ליתמי כמו שהיה יכול לטעון אביהם שלי הוא וכו' עד דבר שאינו תלוי אין טוענין ליתמי וכתב רב אלפס שמעינן מהא אי מפקד איניש מידי גבי חבריה ואית ליה סהדי דהוה מידי בעיניה אפקריה גביה שקיל ליה ואפילו מיתמי ולית להו ליתמי למטען בתר הכי זבנא אבונא מינך דכי איתי איהו בחיי לא יכיל למטען הדרי' זבינתי' מינך ואנן בנ"ד הא קמן תרי עדי דחזו שהפקידו האחים גבי האלוף מודינא אמנה זו לסבת זקיפה הא' כמ"ר יעקב דינה שהעיד שזה כמה שנים האחים הנ"ל היה להם לקבל מצבור בארגיי סך מה וכדי שלא לעשות פרסום והמיה חלו פני האלוף מודינא לקבל שעבוד הצבור וכן עשה האלוף הנ"ל לבקשתם והצבור ההוא נשתעבד לו. הנה שזה העד עד פקדון וסימן מובהק הוא אמנת צבור בארג"יי דודאי זהו סימן דהאמנה אין סימן רק לידע ולהכיר דחייבים. העד הב' הוא כמה"ר ישראל מנוואס שמלבד שהעיד שהלך לעיר בארג"יי ושם מצא האלוף מודינה שבא מקוני בחברת יעקב דינה שהוא מנהיג בבית והביאו סך מעות עמהם האחים להלוות לצבור הנ"ל וכו' העיד אחר כך ג"כ וז"ל שמלבד כל הנ"ל ידע כבר מעצמו שהאמנה והזקוף הוא של האחים הנ"ל הא קמן דעד שני זה הוי גם הוא עד פקדון וסימן מובהק דהעיד עד ראשון העיד גם עד השני שהאמנה אמנת צבור ברג"יי וליתמי לא טענינן וכתב הרמב"ם פ' כ"ד מסנהדרין אחר שכתב דין אומד הדעת ושמשרבו בתי דינין שאינן הגונים וכו' אין מוציאין מן היתומים אלא בראיה ברורה וכו' כתב אחר כך ואעפ"כ אם העיד אדם נאמן בדבר מכל הדברים ונטתה דעת הדיין שאמת הוא אומר ממתין בדין ואינו דוחה עדותו עכ"ל מכלל אי הוו שני עדים פוסק על פיהם אשר לכל הדברים הנז' ועם הנאמר ממעלת רב הפוסק ואחריו כל ישרי לב לבי אומר דמעלת הדיינים יפה דנו יפה פסקו יפה זכו יפה חייבו וה' אלקים יצילנו משגיאות. נאם הצעיר ליב סרוואל:
רואה אני כל דברי החכם השלם הפוסק נר"ו היוצא ראשונה על דבר אמת וצדק ברורי' כשמלה לבנה כלבונה דהך דינא ודייני' ונהירן שמעתתיה בכל כלליה ופרטיה כשמשא בטיהרא אשר יצא ראשונה לעזרת ה' בגבורים המבוררים הנ"ל והנני מסכים עמו שהדיינים הנז' יפה דנו יפה זכו את האחים בני אביגדור יפה חייבו את האלמנה הפוטרופוסית כנראה מבואר מביעתא בכותחא מכמה אומדנות דמוכחות אשר הן הנה לבד היו מספיקות לזכותן וכ"ש דעדיף טובא מאומדנא מי ששמע שמת בנו דהתם אפילו שנתן בפ' כל נכסיו לאחר מ"מ מאומדנא דלא שביק איניש בריה מבטלינן מתנתו כ"ש באומדנות דעדיפי טובא וקל להבין ומה גם אשר מעלת הרב הפוסק דהוי דייני דנהרדעא שאזרו חיל להפך בזכות היתומים בכל תוקף שאפשר ולהסיר מהם עקשות פה ולזות שפתים מכל מי שלבו נוקפו לפקפק ולספק בדבר ולזכות ליתומים לא סמכו על האומדנות הנזכרים לבד רק הוסיפו כחם והרבו עצמותם וגזרתם ותורתם לרווחא דמלתא ועשו לה סמוכות ויתדות שתקועים במקום נאמן עד שהחלק הנגדיי יענה אמן בעל כרחו וזה בקבלת העדויות הנזכרים בשאלה ופסק מעלת החכם השלם נר"ו הפוסק אשר כל יקר ראתה עינו אשר אחר כל אלה האומדנות והעדויות והפרסום והחזק' ואכילת הריוחות הדבר ברור ופשוט מביעתא בכותחא שיפה דנו יפה זכו יפה חייבו ישר חילם נאם הצעיר יוסף סאמיג'ה פה ויניצא כ"ז למספר בני ישראל השס"ח.
