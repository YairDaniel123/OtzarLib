 
@שו"ת יכין ובועז חלק א סימן א
מעשה אירע כאן באלגזאייר באדם א' שמת וצוה מחמ' מיתה שינתן מנכסיו ליורשיו עשרה זהובים ונ' זהובים לקנין בית הקברות ושאר כל נכסיו לאמו ולא היה לו ולד ונודע שאשתו מעוברת אם המתנה בטלה או קיימת.
הרמב"ם ז"ל כתב ב' לשונו' הא' בפ"ו מהל' זכייה ומתנה בתחלת הפרק ז"ל לעולם אומדין דעת הנותן אם היו הדברים נראים סוף דעתו עושין ע"פ האומד אעפ"י שלא פירש כיצד מי שהלך בנו למ"ה =למדינת הים= ושמע שמ' בנו ועמד וכתב כל נכסיו לאחר במתנה גלויה גמורה ואח"כ בא בנו אין מתנתו קיימת שהדברים מוכיחין שאלו היה יודע שבנו קיים לא היה נותן כל נכסיו לפיכך אם שייר מנכסיו כל שהוא בין קרקע בין מטלטלין מתנתו קיימת ע"כ. והשני בפ"ח מהל' הנז' ז"ל שכיב מרע שאמרו לו נכסיו למי ואמר להם דומה שיש לו בן או שאשתו מעוברת עכשיו שאין לו בן או שאין אשתו מעוברת נכסיו לפלוני ונודע שיש לו בן או שהית' אשתו מעובר' אע"פ שהפילה או שמת הבן אח"כ אין מתנתו קיימ' ע"כ ומעתה צריך לעיין זה הלשון האחרון אם דוקא בלא שיור הוא דבטלה מתנתו או אפי' שייר ואם אפי' בשיור למי דומה הנדון שלפנינו אם לראשון או לאחרון. והיכי נדיינוה דייני להאי דינא אם נאמר שהלשון השני הוא על סמך הראשון וילמד סתום מן המפורש ודוקא דלא שייר בטלה מתנתו אבל אם שייר מתנתו קיימת או נאמר דהיכא דאתמר אתמר והיכא דלא אתמר לא אתמר ואלו היתה דעת רבינו ז"ל שדינם שוה לא היה לו להפרידם בב' פרקים ואם אין אדם יודע מוצא ההלכו' לא יוכל להכריע וע"כ אכתוב בכאן הצעת ההלכו' שנזכרו בגמ' ומשם יתברר עיקר הדין בס"ד.
שנינו ב"ב בפ' מי שמת ש"מ =שכיב מרע= שכתב כל נכסיו לאחרים שייר קרקע כל שהוא מתנתו קיימת וכו' ואתמר עלה בגמ' מאן תנא דאזלינן בתר אומדנא אמר רב נחמן ר' שמעון בן מנסיא דתניא הרי שהלך בנו למ"ה ושמע שמת בנו וכתב כל נכסיו לאחר ואח"כ בא בנו מתנתו מתנה ר"ש בן מנסיא אומר אין מתנתו מתנה שאלמלא היה יודע שבנו קיים לא היה כותבין /כותבן/ ומייתו לה נמי בפ' יש נוחלין גבי האומר איש פ' ירשני וקאמר רב נחמן התם הלכה כרבי שמעון בן מנסיא וכ"כ הרי"ף ז"ל בהלכותיו בפ' מי שמת וזה דכת' הרמ"בם ז"ל בפ"ו מה' זכיה ומתנה ומ"ש דאם שייר מתנתו מתנה הוא משום דבמתני' קתני ש"מ שכתב כל נכסיו לאחרים שייר קרקע כל שהוא מתנתו קיימת וקאמרי' עלה בגמ' מאן תנא וכו' א"ר נחמן ר"ש בן מנסיא היא דתניא הרי שהלך וכו' אלמא דמתני' דש"מ ובריתא דמי שהלך וכו' כלהו בחדא מחתא נינהו ומטעמא דאומדנ' וכי היכי דמתני' היא משום אומדנ' ואם לא שייר אין מתנתו קיימת ואם שייר מתנתו קיימת וה"נ במי שהיה לו בן והלך למ"ה ושמע וכו' אם לא שייר אין מתנתו קיימת ואם שייר מתנתו קיימת דמתני' ובריתא כלהו בחדא טעמ' שייכי ומ"ש שאפי' שייר כל שהוא ואפי' מטלטלין כך מתפרש שם בגמרא בפרקין גבי חמשה עד שיכתבו כל נכסיהם בכלהו מטלטלי הוו שיור לבד מכתובת אשה ואפי' בזו כתבו הגאונים ז"ל דכיון דנהיגי למגבי כתובה ממטלטלין אף בכתובת אשה הוו מטלטלי שיור וכ"כ שם הרי"ף ז"ל בהלכותיו וכתבתי ענין כתוב' אשה בכאן כדי שלא יטעו בדברי אע"פ שאינו מענין דברינו ואמרי' תו בגמ' התם בסמוך מאן תנא להא דת"ר הרי שהיה חולה ומוטל במט' ואמרו לו נכסיו למי ואמר להם דומה לו שהיה לו בן ועכשיו שאין לו בן נכסיו לפלוני או א"ל דומה לו שאשתו מעובר' עכשיו שאין אשתו מעוברת נכסיו לפלוני ונודע שיש לו בן או שאשתו היתה מעוברת אין מתנתו מתנה וזו היא שכתב רבינו ז"ל בפ"ח מה' זכיה ומתנ' אלא שמ"ש ז"ל ואע"פ שמת הבן או הפילה אין מתנתו מתנה לא ראיתי שנז' זה בפי' בגמ' אבל נראה לי שלמדה ר' ז"ל ממתניתא דמייתו בפ' מי שמת גבי האומר אם ילדה אשתי זכר דתניא גר שמת ובזבזו ישראל נכסיו ושמעו שיש לו בן או שהיתה אשתו מעוברת חייבי' להחזי' החזירו הכל וא"חכ שמעו שמת הבן או שהפילה אשתו החזיק בשניה קנה בראשונה לא קנה וטעמא משום דכיון שהיה לו בן או שאשתו מעוברת הבן והעובר קנו הנכסים ואם אח"כ מתו החזק' הא' לא היתה חזקה וכן במי שאמר כמדומ' שיש לו בן וכו' וכתב כל נכסיו ואח"כ נודע שיש לו בן או שאשתו מעובר' המתנה כבר נתבטלה מעיקר' ולא חלה כלל שהרי גילה דעתו שאלו היה לו בן או שאשתו מעובר' לא היה נותן א"כ המתנה אינה כלום ואם אח"כ מת הבן או הפילה הנכסים של הבן או של העובר היו כמו שאמרו לענין הגר וכיון שזכו בנכסים הבן או העובר שוב אינם חוזרים למקבל המתנה וזו סברת /סברה/ נכונה ויש לה על מה לסמוך כנ"ל עד יבא ויורה צדק.
ומה שיש עלינו לברר הוא אם ברייתא דמי שהיה חולה וכו' ואמרו לו דומה לברייתא דתניא הרי שהלך בנו למדינת הים וכו' דאם שייר הויא מתנתו מתנה ואם לא שייר מתנתו בטלה שהרי הרי"ף ז"ל הביאן כאחת סמוכות זו לזו ומה שנראה ברור דברייתא דתניא הרי שהיה חולה וכו' אפילו בשיור היא כלומר אפילו אם שייר מתנתו בטילה וכך נראה ברור בגמרא משום דבתר דאמרי' עלה דמתני' דש"מ שכתב כל נכסיו לאחרים שייר כל שהוא קרקע מתנתו קיימ' מאן תנא דאזלינן בתר אומדנא ר"ש בן מנסיא דתניא הרי שהלך בנו למ"ה וכו' אמרו בתר מסק' דההיא ברית' מאן תנא לההיא דת"ר הרי שהיה חולה ומוטל במט' וכו' לימא ר"ש בן מנסיא ולא רבנן כלומ' דאינה אלא משום אומדן דעתא ומהדרינן אפי' תימא רבנן דומה שאני כלו' דבריתא זו אפי' אליבא דרבנן דלא אמרי אזלינן בתר אומדנא היא משום דבברית' זו אמר דומה שיש לי בן וכו' וכיון דאמר דומה אין זה אומדן דעתא אלא גלוי דעת שהרי ג"ד =גילה דעתו= שלא נתן כל נכסיו אלא מחמת שדומה שאין לו בן וז"ש דומה שאני כלומר שאינה כמו הבריתא האחרת שההיא אינה אלא אליבא דר"ש בן מנסיא ומשום אומדנ' דמוכ' כדאי' התם אבל זו אליבא דכ"ע היא לפי שאינה משום אומדן דעתא כלל א"כ לפ"ז אפי' אם יש בה שיור אינה מתנ' שלא אמרו שיור אלא דומה דש"מ דהוי משום אומדנ' אבל במי שאמר דומה שיש לו בן וכו' אפי' אם שייר אם נודע שיש לו בן או שאשתו מעובר' אין מתנתו מתנה ועל כן חלקם הרמ"בם ז"ל בשני מקומות ולא הביא בריית' דאמרו לו ואמר דומה שיש לו בכלל לעולם אומדין דעת הנותן לפי שבזו אין בה אומד אלא גלוי דעת הוא ועל כן לא מהני בה שיור וזה ברור.
ועל פי דרכנו למדנו בענין הנדון שלפנינו שכיון שלא אמר דומה שאשתו מעוברת ולא גילה ולא בירר דעתו שמחמ' שאין אשתו מעוברת הוא שנותן מתנה זו אלא שנתן סתם ואין אנו באים לדון אלא מחמת אומדן דעתא אינו דומה אלא למי שהלך בנו למדינת הים וכו' דאזלינן בה בתר אומדנא דליכא גילוי דעתא וכיון דאזלינן בתר אומדנא כיון ששייר מתנתו קיימת השייור הוא לעצמו ולא ליורשיו דוק ותשכח והדבר תלוי בזה שבסתם ולא בירר הוא ואנו באין לדון משום אומדנא מהני שיור אבל שבירר הוא ופירש שמחמ' שאין לו בן הוא נותן ויש לו בן אפי' בשיור בטלה מתנתו ודבר ברור כפי דעתי והשם יצלנו משגיאות אמן. (עיין בתשו' מהר"ם מלובלין סי' ק"ח).
מיהו אם נתברר העובר ויצא לאויר העולם ולא הספיקו לו העשרה זהובים ששייר יראה לי שראוי להתפרנס מאותן חמשים זהובים שהניח אביו להקדש בית הקברות לפי שהבן הוא עני ומוטל על הצבור לפרנסו מתורת צדקה א"כ ראוי הוא להתפרנ' מהקדש שהקדיש אביו דענייך ועניי עירך ענייך קודמין כדאיתא בפ' איזהו נשך ואם יוכל להתפרנס מפירותיו הרי טוב ואם לאו אף מן הקרן וזה כלו אפי' היו עדי הצואה מעיר אחרת אבל כיון שהם מבני העיר הדבר ברור לי לבטל ההקדש דגרסי' פ' חזקת הבתים האומר תנו מנה לעניי העיר אין דנין בדייני אותה העיר ואין מביאין ראיה מאנשי אותה העיר ומקשו עלה ותסברא עניים שקילי ודייני מיפסלי וכו' עד דמסיק בעניים דרמו עלייו ומקשו היכי דמי אי דקייץ ליתבו תרי מינייהו מאי דקייץ להו ולידונו ומתרץ דלא קייץ להו ואיבעית אימא דקייץ להו וכיון דרוח רוח אלמא אעג"ב דקייץ להו לעניים אלא שמתפרנסים בריוח מחמת מתנה זו מיפסלי דייני מפני שהם מוצאים קורת רוח כשענייהם יתפרנסו בריוח אעפ"י שאין מגיע להם מזה הנאת ממון וכ"כ הרא"ש ז"ל בתשובותיו שאין לדון עפ"י דייני אותה העיר ולא עפ"י עדיהם בהקדשו של מאור של ב"ה וס"ת ותכריכי מתים והרב בנו ז"ל כתב בספר החשן בסי' ל"ז דלא מהני סילוק של בני העיר במרחץ וברחובה של עיר כיון שהם צרכי רבים וא"ת אם אדם רוצה להקדש דבר בזמן הזה לבית הכנסת או לזולתו כיצד יעשה כבר תירץ בזה הרא"ש ז"ל בתשובות הנז' שאם יש גבאים בעיר נאמנים הם על כל בני העיר כי כבר קבלום עליהם והאמינום גם בדבר הידוע שהוא לרוב בני העיר או לטובי העיר נוכל לומר שיכולין להוציא מיד המחזיק בלא ב"ד ובלא עדים אחרי' והביא ראיה לזה מד"א בפ' ואלו מגלחין אמר ר' יוסף צורבא מרבנן עביד דינא לנפשיה במלתא דפסיק ליה ופי' רש"י ז"ל דפסיק ליה הדין ידין ומוציא מב"ח בעל כרחו ויכול לנדותו על דינו ונראה להרא"ש ז"ל דכ"ש אם הדבר ברור לרוב בני העיר או לטובי העיר שיוציאו מידו בעל כרחו והנה מ"ש הרב ז"ל שאם יש בעיר וכו' שכבר האמינום וכו' נראה דוקא ביורשים גדולים אי נמי במי שישנו בעולם אבל בקטנים אי נמי במי שלא היה בעולם לא תועיל נאמנות זו כלל ומ"ש ז"ל גם בדבר שידוע לרוב בני העיר וכו' האי טעמא לא שייך בנדון זה דיותר הדעת מכרעת שאם היה יודע שיהיה לו זרע לא היה מקדיש לבית הקברות ובנו יתפרנס מן הצדקה ועל כן טוב הוא להניח דבר על דינו דכל מילתא דאיכא לספוקי ולמימר בה הכי והכי ואנחנו באי' להוציאה מדינא דש"ס ולהעמיד' על הסברא טוב הוא שנניח הממון בחזקת היורשים ולא להוציאו ממנו וכ"ש ביורש קטן ובמי שלא היה בעולם כנ"ל והשם יצילנו משגיאות (ועיין בתשו' המבי"ט ח"ג סי' כ"ט ועיין בהרשב"צ חלק שלישי ס' רפ"ט).
@שו"ת יכין ובועז חלק א סימן ב
מעשה עוד אירע כאן באלגזאיר באדם אחד שציוה מחמת מיתה שינתן מנכסיו ליורשיו עשרה זהובים ולקנות שדה לבית הקברות חמשים זהובים והשאר לאמו ומת ויצא עליו שטר חוב והוא לא ידע בו בשעת מיתה שכל חובות שהיו עליו ציוה בהם.
ודנתי כי הב"ח גובה מהיורשי' תחילה ואם לא יספיק יגבה ממה שנתן ודבר זה פשוט הוא שהחוב אינו גובה אלא מן היורשים שחובה על היתומים לפרוע חוב אביהם כדאיתא בפ' הכותב ולא דוקא יתומים אלא כל יורש מצוה לפרוע חוב מורישו בשהניח אחריות נכסים וכשלא יספיק חוזר וגובה מהמתנה מ"מ מצאתי סיוע כדברי /מדברי/ הרא"ש ז"ל שכתב בתשובה על ששאלוהו במי שציוה מחמ' מיתה שיתנו מנכסיו לבתו ב' שלישי' והשליש ישאר למי שראוי ליורשו ויש לו בן ויצא עליו שטר חוב ואמר הבן שתפרע הבת שני שלישים לפי מה שקבלה וכתב הוא ז"ל שאין שומעין לבן אלא כיון שהבן הוא יורש צריך לפרוע הכל ואפי' אם הזכיר נתינה לבן ירושה היא כיון שראוי ליורשו וצריך לפרוע הכל ע"כ ודינו של רבינו ז"ל מפורש הוא ג"כ בתוספתא דבתרא פ' ר' נתן אומר דתניא התם תנו מאתים דינר לפלוני ושלש מאות דינר לפלוני ופ' יורש שאר נכסי יצתה עליהם כתובת אשה ובעל חוב גובה מזה שירש שאר נכסים ומשמע דטעמא הוי משום שהוא יורש ולא משום שהניחו לבסוף ואמר השאר לפלוני דאלו משום /האי/ טעמא הוא דמחיי' לא הוי ליה לתנא לשינויי בלישניה ולמיתני בסיפא ופלוני יירש השאר אלא ופלוני יטול השאר ומדשני תנא בלישניה דברישא קאמר תנו מנה לפלוני ובסיפ' קאמר ופלוני יירש השאר ש"מ דקושטא דטעמא הוי משו' דהוי יורש מש"ה קאמר ופלוני יירש השאר דמשום דהוי יורש הוא דמחויב /לפרוע/ ולפרוע ולא משום דהניחו לבסוף ולא בירר כמה יטול ובראשונים בירר כמה יטול כל אחד ואחד ומשמע ג"כ דאם אמר יטול פלוני מאתים ופ' שלש מאות והשאר יטול פלוני ואינו ראוי ליורשו שהב"ח גובה מכלם כל אחד כפי מה שזכה מהנכסים דאלו ביורש אפי' אמר /בלשון/ כלשון מתנה ירושה היא כמו שכתב הרב ז"ל וכן הוא בפ' יש נוחלין דאמרי' התם אמר ר' הונא ש"מ שכתב כל נכסיו לאחד אם ראוי ליורשו נוטלו משום ירושה ואם לאו נוטלו משום מתנה ואמרי' נמי התם ההוא דהוה שכיב אמרו ליה נכסיה למאן דילמא לפלניא אמר להו ואלא למאן אמר ר' הונא אם ראוי ליורשו נוטלן משום ירושה ואם לאו נוטלן משום מתנה ובתשובת מורינו הרב ר' יצחק בר ששת ז"ל בספרו האחרון בסי' ק"ז כתב בשם הרב בעל מגיד משנה ז"ל כי הרשב"א ז"ל כתב דלגבי היורשין הוו מקבלי המתנות כנכסים משועבדים ונכסי היורש בני חורין ואין נפרעין מנכסים משועבדים במקום בני חורין וכתב הרב יצחק ז"ל שכן כתוב לאחרונים ובשם ר"י ז"ל וראי' לדבר זה שדנתי אני שאפי' בירר כמה יטלו היורשין ואמו תטול השאר שב"ח גובה מהיורשין ולא ממקבלי המתנ' ממה שכתב הרא"ש ז"ל בתשובה אחרת על ששאלוהו במי שצוה שינתן לשמעון כל נכסיו במתנה לאחר מיתה חוץ מחפצי הבית שהניח ליורשיו מי חייב ליתן צרכי הקבורה שמעון או היורשין והשיב הדבר ידוע הוא אם אדם נותן ממונו והרבה מתנות לאחרים ומיעט ליורשיו אפ"ה הקרובים לירש מן התורה חייבין בקבורתו כי מממונו הנשאר לו אחרי מותו חייבין ב"ד לקברו ואם אמר אל תקברוהו מנכסיו אין שומעין לו ע"כ בתשובתו ושתי לשונות שכתבתי משמו ז"ל הם בס' החשן בסי' רנ"ג סי"ט וסמ"ח ונראה לי ברור מכל מה שכתבתי שאפי' אמר שהיורשים יטלו עשרה זהובים וההקדש חמשים זהובים ואמו תטול השאר שהיורשים חייבים לשלם החוב לפי שהחוב מוטל לפרוע על היורשים ואם לא יספיק יחזור על מקבלי המתנה לפי שאין הטעם תלוי בקדמה ואיחור ולא בקצוב ושאינו קצוב אלא במי שראוי לירש לפי שהחוב מוטל לפרוע על היורשים כנ"ל וכן יראה בתשו' מורינו הרב ר' יצחק בר ששת ז"ל וזכינו להסכים לדעתו והש"י יצילנו משגיאו' גם מזדונות ויאיר ענינו במאור תורתו אמן הצעיר צמח בן הרב ר' שלמה ז"להה בן הרשב"ץ ז"ל: (עיין שו"ת מהרשד"ם חלק ד' ס' רכ"ו וכנ"הג קס"ד בהגהת הטור)
@שו"ת יכין ובועז חלק א סימן ג
ווהראן אל הר' יצחק בר משה חושטט מארץ תאפילאלת. עמדתי על כל מה שכתבת בענין האלמנה שקצת חכמים בעיניהם הגבו לה כתובתה מנכסי יתומים קטנים בלא שבועת אלמנה ובלא העמדת הפוטרופוס /אפוטרופוס/ על היתום הקטן והנני משיבך דבר כמה שנראה לי שהוא אמתת הדין בזה בעזרת האל.
תשובה דע שמן הדין הוא שהאשה נפרעת מכתובתה אפי' מנכסי יתומים קטנים וכדגרסי' במס' ערכין והביאה בהלכות בפ' אלמנה ניזונת א"ר יהודה א"ר אסי אין נזקקין לנכסי יתומים אלא אם כן רבית אוכלת בהם ור"י אמר או לשטר שיש בו רבית או לכתובת אשה משום מזוני ורב אסי אמר לך כתובת אשה הא תקינו לה רבנן מעשה ידיה ואידך זמנין דלא ספקא עכ"ל סוגיא זו וקא שקלי וטרו בה התם ומייתו עובדא דמרימר דאגבי כתובה לאשה מנכסי דיתמי וא"ל רב יהודה למרימר והא אמר ר' אסי אין נזקקין לנכסי יתומים אא"כ היתה רבית אוכלת בהם ור"י אמר או לשטר שיש בו רבית או כתובת אשה משום מזוני ואפי' ר"י דקאמר לא קאמר אלא בכתובת אלמנה דקא מיפסדא מזוני אבל גרושה לא א"ל ההיא דרבי יוחנן משום /חינא/ חנה מתנינן לה והנראה משמועה זו שאעפ"י שאין נזקקין לנכסי יתומים לאדם שיש לו חוב על אביהם דחיישינן דילמא אתפסוה צררי כלומר דחיישי' שמא אביהם נתן צרור הכסף לב"ח קודם שמת וכבר הוא פרוע ממנו וחיישינן נמי לשובר כלומר שמא נתן לו חובו או מקצתו וכתב לו שובר והוא שכותב לו שטר ומודה לו שקבל כך וכך מש"ח שיש בידו עליו או שהודה לו בפני עדים ומחמ' חששות אלו אין נזקקין לנכסי יתומים קטנים עד שיגדלו ויחפשו על זכותם וכן כתב הר"מ במז"ל בהל' מלוה ולוה בפי"ב וז"ל אין נפרעין מן היורשין אלא אם היו גדולים אבל אם היו קטנים אין נפרעין מהם שטר חוב אפי' היה בו כל תנאי שבעולם לא יפרע המלוה כלומ' עד שיגדלו היתומי' שמא יש להם ראיה ששוברין בה את השטר ע"כ ואין נזקקין לנכסי יתומים קטנים אא"כ בשעת מותו הודה שהוא חייב אי נמי ששמתוהו בדין שיפרע לב"ח ולא פרעו ומת בנידויו דליכא למיחש לשוב' ונזקקין ליתומי' קטני' הלא"ה לא מזדקיקי' לנכסייהו עד דגדלי כך מוכחא האי שמעתתא התם ואפי' היורשים הם גדולים והמלוה היא עפ"י /על פה/ אנו צריכין אחד משלשה דברים או שצוה מורישן בשעת מותו והודה שהוא חייב או שנדוהו עד שיתן ומת בנידויו או שההלוא' היתה לזמן ולא נשלם הזמן משום דלא עביד איניש דפרע גו זמניה כך מוכח התם ובפ' גט פשוט וכן פסק הרמב"ם ז"ל בפי"א מהל' מלוה ולוה ומ"מ בב' דברי' נזקקין לוכסי יתומי' קטני' הא' בשהיה על מורישן חוב לגוי והחוב הוא ברבית וכדי שלא תאכל הרבית בנכסיה' הב"ד ממנים אפטרופוס עליהם ומוכרי' בנכסיה' ופורעי' וזכות היא להם זאת ולפי' נזקקין לנכסיהם אעפ"י שהם קטנים והדבר השני הוא באשה הבאה לגבות כתובתה מיתומים קטנים שנזקקין לנכסיהם ופורעין לה כתובתה מהם וקא סלקא דעתין דוקא באלמנא /באלמנה/ ומשום מזונותיה שכיון שנפרעה מכתובתה שוב אין לה מזונות וזכות הוא ליתומים הא בגרושה לא כלומר אם גרשה הבעל ולא פרע אותה מכתובתה ואחר כך מת ואחר מותו באה גרושתו לתבוע כתובתה מנכסיו שהניח ליורשיו הוה סלקא דעתין דאין נזקקין לנכסי יתומים קטנים דהא ליכא טעמא דמזונות אבל מההוא עובדא דמרימר משמע דאף בגרושה נזקקין לנכסי יתומים קטנים דקא פריש ההיא דר"י דאמר נזקקין לנכסי יתומים קטנים לכתובת אשה משום חנה אמרה ר"י כלומר שאם תטול כתובתה יהיה לה חן ויקפצו עליה בני אדם ותנשא וכיון דהוי משום חנה הדין שוה בין באלמנה בין גרושה וכ"כ הריא"ף ז"ל והרא"ש ז"ל וכן כתב הרמ"בם ז"ל בפי"ב מהלכות הנז' ז"ל היתה המלוה רבית של גוי שהרי הרבית אוכלת בנכסיהם מעמדין אפטרופוס ונזקקין ב"ד לנכסיהם ומוכרין ופורעין את החוב וכן האשה שתבעה כתובתה בין אלמנה בין גרושה מעמידין להם אפוטרופוס ונזקקין משום חן האשה כדי שיהיה לה כלו' שתנשא בו לאחר ע"כ ומה שרצית לחלוק ולומר שכיון שאשה זו זקינה ואינה ראויה לנישואין לא שייך הכא טעמא דר"י דמגבינן לה כתובתה משום חנה זה אינו נכון מכמה טעמים הטעם הראשון הוא מאחר שאתה רוצה לחלק בין ראויה לנישואין לאינה ראויה עליך להביא ראיה מכמה שנים תהיה קרויה ראויה לנישואין ומכמה שנים אינה ראויה שאם לא יהיה שם זמן מוגבל יפול המחלוקת בזה ולא מצינו שחכמים ז"ל נתנו זמן מוגבל שהוא ראוי לנישואין לא לענין זה ולא לזולתו ולפיכך אין לחלק ועוד דר"י גופיה סתמא אמר ולא חילק בין ראויה לנישואין לשאינה ראויה ומדלא חילק משמע מדבריו דלא שנא בין ראויה ובין אינה ראויה נזקקין לנכסי יתומים קטני' ופורעין כתובתה דאלת"ה נתת דבריך לשיעורין והרי היבום שהוא מצוה דאוריתא וטעמו מבואר ואע"פכ אם היה היבם ילד והיא זקינה או הוא זקן והיא ילדה ורצה ליבם אין כופין אותו לחלוץ ואעפ"י שנותין /שנותנין/ לו עצה לחלוץ ולא ליבם כדאיתא בפ' מצות חליצה במס' יבמות מ"מ אם רצה ליבם הוא מיבם אע"ג דלא שייך ביה טעמא דמצות יבום ועוד נראית לי ראיה אחרת מההיא דפ' החולץ וכתבה הרמ"בם ז"ל בפי"א מהלכות גירושין שלא ישא אדם אלמנת חבירו ולא גרושת חבירו תוך שלשה חדשי' רצופים והטעם בזה הוא כדי להבחין בין זרעו של ראשון לזרעו של אחרון והוה לן למימר לפום סברא דידך דהיכא דליכא למיחש להבחנה לא מצרכינן שלשה חדשים ואנן משכחינן דאפי' בדוכתא דליכא למיחש הצריכו ג' חדשים כגון אשה שאינה ראויה לילד או שנתאלמנה או נתגרשה מן האירוסין ואפי' קטנה או עקרה או זקינה או אילונית אפי' בעלה במדינת הים או חבוש בבית האסורין כולם צריכות להמתין ג' חדשים והא הכא ליכא למיחש ואף על פי כן הצריכו ג' חדשים שהחכמים השוו גזירותיהן בין במקום שצריך להבחין בין במקום שאין צריך שכן הוא דרכן /של/ חכמים להשוות דבריהם ובמקום שנתנו טעם בעניינים כאלו אין אנו רשאין לחלק באותו טעם גם בכאן כיון שאמ' ר"י שנזקקין לנכסי יתומים קטנים משום כתובת אשה משום חנה בין היכא דשייך האי טעמא בין היכא דלא שייך נזקקין לנכסי יתומי' ומגבין לה כתובת' וכתב הרא"ש ז"ל בתשובה ריש כלל פ"ה שנזקקין לנכסי יתומים קטנים לכתוב' אשה אלמנה או גרושה אעפ"י שנשאת כבר ואין כאן עוד משום חנה וכו' וזה ראיה גמורה למ"ש נמצא שאותן שהגבו לאלמנה זו כתובתה מנכסי יתום קטן לא טעו בזה אעפ"י דאין כאן טענה /טעמא/ דחנה כיון שאינה ראויה לנישואין. (עיין בהרמב"ם בפי"ב מהל' מלוה שכתב שאם קפצה ונשאת לא יגבו לה ע"ש וגם הרא"ש מחמת מנהג כתב כן ועיין בב"י אה"ע סי' צ"ו ולשם הביא תשובת הרשב"א שכתב בפי' אפי' היא זקנה ע"ש והרב המחבר נמשך אחר שאר המפרשי' בפי' משום חנא ודלא כפירש"י וס"ל אפי' נשאת כבר ועיין בשו"ת הרשב"ץ ח"ב /סי'/ ס"א וכ"כ /שכ"כ/).
אבל מה שהגבו לה כתובתה בלא שבועה זו טעות גמורה היא שהרי במס' כתובות בפרק הכותב שנינו מי שמת והניח אשה וב"ח ויורשין והיה לו פקדון או מלוה ביד אחרי' ר' טרפון אומר ינתנו לכושל שבהם ר' עקיבא אומר אין מרחמין בדין אלא ינתנו ליורשין שכלם צריכין שבועה ואין היורשין צריכין שבועה מהאי מתני' משמע שאשה הבאה לגבות כתובתה מנכסים שהניח בעלה שצריכה שבועה ותנן נמי התם הפוגמת כתובתה לא תפרע אלא בשבועה וכו' ומנכסי יתומים לא תפרע אלא בשבועה ואמרו עלה בגמ' מנכסי יתומים כיצד מת והניח נכסיו ליתומים והיא נפרעה מן היתומים לא תפרע אלא בשבועה וה"נ פ' השולח במס' גיטין אין אלמנה נפרעת מנכסי יתומים אלא בשבועה והרמ"בם ז"ל כתב בפי"ו מהלכות אישות וז"ל וכן התקינו שכשתבוא לגבו' אחר מותו לא תגבה עד שתשבע בנקיטת חפץ שלא הניח אצלה כלום ולא מכרה לו כתובתה ושלא מחלה לו ושמין מה שעליה ופוחתין לה מכתובתה ע"כ וכשם שמשביעין אותה על עיקר כתובתה כך משביעין אותה על התוספת מפני שהוא נקרא תנאי כתובה ותנאי כתובה ככתובה דמי כלומר שדין התוספת דומה לעיקר בכל דבר הכי איתא בפ' נערה שנתתפתה וגם על הנדונייא משביעין אותה לפי שדינה בנדונייתה כדין המלוה שבא ליפרע מיורשי לוה לא יפרע אלא בשבועה כדאיתא בפרק הכותב ובפ' כל הנשבעין וכ"כ הרמ"בם ז"ל בתחלת פי"ד מה' מלוה ולוה שהנפרע מן היורש בין גדול בין קטן לא יפרע אלא בשבועה כעין של תורה ומאחר שהמלו' לא יפרע מן יורשי לוה אלא בשבועה בין שיהיו היורשים גדולים או קטנים כן האלמנה בנדונייתה דינה כדין מלוה ואינה נפרעת אלא בשבוע' נמצ' שאותן שהגבו את האלמנ' הזאת כתובת' ונדוניית' בלא שבועה טעו בדין זה אלא שאם כתוב בו נאמנו' לה וליורשיה עליו ועל יורשיו כאשר הוא נהוג בכל המקומות שיכתבו נאמנות זו ככתובה /בכתובה/ היה נראה שגובה כתובתה בלא שבועה מההיא מתני' דפ' הכותב דתנן התם כתב לה נדר ושבועה אין לי ולא ליורשי ולא לבאים ברשותי עליך ועל יורשיך ועל הבאים ברשותך אינו יכול להשביעה לא הוא ולא יורשיו ולא הבאים ברשותו לא היא ולא יורשיה ולא הבאים ברשותה והנראה מזאת המשנ' שאם מהאלמנה הזאת כתוב בכתובה נאמנות זו בפירוש גובה כתובתה מהיתומים בלא שבועה מכח נאמנות זו שכתב לה הבעל וכן פסק הרמ"בם ז"ל בפי"ו מה' אישות אבל כבר הסכימו כל גדולי האחרונים ז"ל שאין האלמנה גובה כתובתה מנכסי יתומים אלא בשבועה אעפ"י שכתו' נאמנות בכתובתה וכי כן נהגו כל העולם להשביע האלמנה וי"מ דמאי דאמר אבא שאול הבא ליפרע מנכסי יתומים לא יפרע אלא בשבועה פליג אמתני' דפ' הכו' שכת' למעלה שאם כתב לה נאמנו' דאמרי דאינה צריכה שבועה ואבא שאול פליג על האי מתני' ואמר אפי' כתב לה נאמנות הבא ליפרע מנכסי יתומים לא יפרע אלא בשבועה ובפ' הכו' איפסקא הילכתא כאבא שאול א"כ אעפ"י שכתב לה שבועה אין לי עליך ועל יורשיך צריכה שבועה משום דאיפסקא הלכתא כאבא שאול דפליג על האי מתני' אעפ"י שהראשונים ז"ל כתבו שאין זה הפירוש נכון מ"מ על פיו נהגו להשביע האלמנה וכתב א"ז הרש"בץ ז"ל בספר תשובותיו ז"ל בח"ב סי' קנ"ה וז"ל ואני מוסיף בזה לישב המנהג שהוא מפני מה שכתב רבינו האיי ז"ל וז"ל דתנא' דחרם סתם והדרת הראש לא מהני בנאמנו' ואין חברו יכול לעכב חרם סתם ולומר לו הוציאני מן הכלל שלא האמינו לגזו' ואם לא גזל אין לו חרם עכ"ל וכיון דסוף סוף יכולין ב"ד להחרים אם השביעוה ולא החרימו רשאין הם בכך שאין הכונה בנאמנות שהוא מוחל לה גזילתו אלא שהאמינה שלא תגזול ואם הודית לו או שיש לו עדים שגזלתו חייבת להחזיר וא"כ תשבע ומה בכך ואפשר דבשעת כתובת /כתיבת/ הכתובה היתה בחזקת נאמנות אצלי ועכשיו אינה באותה חזקה וכל מה שאפשר לעשות לזכו' היתומים ב"ד רשאין וזכורי' לטוב וכיון שמפני טע' זה נפל המנה' חזר' שבוע' זו דין גמור שכל הכותב נאמנות על סמך מנהג זה כותב זה נראה לי עכ"ל ז"ל נמצא שהאלמנה הבאה לגבות כתובתה מהיורשים אעפ"י שכתוב בכתובתה נאמנות צריכה לישבע גם טעו טעות אחר והוא שלא העמידו אפוטרופוס על היתום הקטן כשרצתה האלמנה לגבות כתובתה מנכסיו כדי לפקח בזכותו כי הב"ד מחוייבי' להעמיד אפטרופו' על היתומי' הקטני' אם לא הניח עליה' אביהם אפטרופוס ובפ' אלמנה ניזונת ובפ"ב דקידושין ובמקומות הרבה מהש"ס הזכירו ענין אפטרופוס ומה משפטו ודינו וכמו שכתב הרמ"בם ז"ל בה' נחלות בפ"י ואין האשה גובה כתובתה ולא הב"ח את חובו אלא בהעמדת אפטרופוס שהעמידו אביו או שהעמידוהו ב"ד לכן האלמנה הזאת כיון שבאה לגבות כתובתה ויש שם קטן צריכין היו להעמיד עליו אפטרופוס וכ"כ הרמ"בם ז"ל בפי"ב מהלכות מלוה ולוה וכבר כתבתי לשונו למעלה נמצא שטעו בזה שלא העמידו אפטרופוס על היתום הקטן. (עיין תשוב' הרשב"א ז"ל הביאו הב"י אה"ע ס' צ"ו ועיין תשו' מבי"ט ח"א סי' ז' י"ב) גם אני חושב שטעו טעות אחר שלא קיימו שטר כתובה קודם שהגבו לה שטר כתובתה ואם עשו כן עשו שלא כדין שכל עדות שלא נתקיימה בב"ד אינה עדות ואין דנין בה ולפיכך מלוה שבא להפרע מחובו מנכסי לוה שלא בפניו צריך לקיי' שטרו בב"ד שאם בא לתובעו בפניו והלוה מודה אין ב"ד נזקקין לקיי' השטר שהודא' בע"ד כמאה עדים דמיא ומגבינן ליה מבני חרי לא ממשעבדי משום דחיישינן לקנונייא ואם נתקיי' השטר גבי אף ממשעבדי ואם הלוה כופר בשטר ואמר עדים מזוייפים הם או שטוען שפרע אותו או שטר אמנה צריך המלוה לקיים השטר בב"ד ואח"כ גובה בו מן הלוה ואם לא נתקיים השטר בב"ד הויא כהלואה ע"פ וישבע הלוה ונפטר ולפיכך כשבא ליפרע מנכסיו שלא בפניו צריך לקיים שטרו תחלה וכ"כ הרמ"בם ז"ל בפי"א מה' מלוה ולוה והטעם בזה שאלו היה הלוה בכאן והיה טוען שטר מזויף הוא לא יהיו ב"ד דנין באותו שטר עד שיתקיי' עכשיו ג"כ שאין הלוה בכאן הב"ד טוענין עליו טענה זו ומצריכין למלוה לקיים את שטרו וה"ה כשבא המלוה ליפרע מנכסי היתומים מהחוב שהיה לו על אביהם שצריך לקיים את שטרו ודין האשה כדין ב"ח ולא תגבה בשטר כתובתה עד שיתקיי' בב"ד דאנן טענינן ליורשים כל מה שהיה אפשר לאביהם לטעון וכדאי' בסוף כתובות אלו הוה אבוהון דיתמי קיים הומ"ל ולמטען ובפ' הנזקין בגיטין נמי אמרינן דטענינן ליורשים וכן כתב הרמ"בם ז"ל בפי"א מהלכות מלוה ולוה ובמקומות אחרים ומאחר שהדבר כן אלו היה אבי היתום קיים היה אפשר לטעון ולומר ששטר כתובה זה הוא מזויף והיה צריך קיום גם אנו טוענין טענ' זו ליתום וצריכה האלמנה שתקיים שטר כתובתה בב"ד תחלה ואח"כ תגבה בו כתובתה ונדוייתה /ונדונייתה/ ואם לא נתקיים בב"ד אינו שטר ואין דנין בו אלא כמלוה ע"פ אפי' מן היורשים גדולים אלא בדרך אחד מג' דרכים שכת' למעלה ואין בכאן גם אחד מהם וכן נראה שטעו עוד טעות אחרת והוא שלא קרעו שטר כתובתה אחר שנפרעה ממנו לפי שגדולי הפוסקים כתבו שצריכי' הב"ד לקרוע אותו כדי שלא תחזור לגבות בו פעם אחרת זהו מש"ל בזה והאיש הטוע' בדברי' אלו אינו נקרא אפי' תלמיד ואינו נקרא כי אם גס לבו בהוראה.
ומה ששאלת אם הוא חייב לשלם מביתו כטועה בדבר משנה או לא דע כי הטועה בדבר משנה מה שעשה אינו עשוי וחוזר הדין לכמות שהיה דהכי אמרינן בפ' אחד דיני ממונות אמר ר' אסי טועה בדבר משנה חוזר וכ"כ הריא"ף ז"ל ומשמע בין שהוא יחיד מומחה בין שאינו מומחה בין נשא ונתן ביד בין לא נשא ונתן ביד בכלן חוזר וכ"כ הרמ"בם ז"ל בפ"ו מהלכות סנהדרין ואם אי אפשר להחזי' הדין הרמ"בם ז"ל כתב שהוא פטור מלשל' והרמ"ה חלק בדבר ואמר שאם לא נשא ונתן ביד הוא שפטור אבל אם נשא ונתן ביד אם הוא מומחה וגמיר וסביר וקבלוהו עליהם פטור ואם לאו חייב והרבה דעות והרבה סברו' יש לגדולי הפוסקים ז"ל בדינין אלו בטועה בשקול הדעת ואי זהו שקול הדעת וטועה בדבר משנה ואיזה נקרא דבר משנה ואם הוא יחיד מומחה או אינו מומחה ואם הוא אחד או יותר ואם נטלו רשות מריש גלותא או לא נטלו ואם קבלו אותם עליהם או לא ואם באתי להאריך בדעו' יאריך המכתב אבל לנדון שלפנינו אני אומ' כיון שהאי' הזה שדן הדין והוטע' בו כל הטעיות אלו מוחזק לן דאינו מומחה וגם לא קבלוהו עליהם בעלי דינין שהרי היתום קטן ולא נתמנה אפטרופוס עליו ומי יקבל עליו דינו לפיכך הרי זה בכלל זרוע ואינו בכלל הדיינין לפי' אין דינו דין וכל אחד מבע"ד חוזר ודן בפני ב"ד שאפי' בדין שלא טעה בו אין דינו דין כיון שאינו מומחה ולא קבלוהו עליהם ואם טעה ונשא ונתן ביד חייב לשלם מביתו וחוזר ולוקח מבעל דין זה שנתן לו שלא כהלכה ואם אין לו להחזיר ישלם מביתו כדין כל גורם להזיק שזה מתכוין להזיק הוא וכ"כ הרמ"בם ז"ל בפ"ו מהל' סנהדרין וכן היא דעת הרא"ש ז"ל זהו מה שנ"ל להשיב בשאלתך זאת והשם אלהים אמת ינחנו בדרך אמת:
@שו"ת יכין ובועז חלק א סימן ד
עוד כתבת כי יש מי שהורה שהיבם יכול לקדש זקוקתו בכסף ואח"כ יגרשנה בגט קודם שיבעול ותהיה מותרת לינשא לזר בלא חליצה.
תשובה דבר ידוע הוא שהיבם אינו צריך לקדש יבמתו מן התורה שזו אשתו היא שהקנוה לו מן השמי' ומותר לבוא עליה בלא קידושין שנא' יבמה יבוא עליה כך מוכח ביבמות וכ"כ הרמ"בם ז"ל בפ"א מהלכות יבום אבל חכמים תקנו שיקדש אותה תחלה ואח"כ בועל והכי אמרי' ביבמות בפ' ר"ג אמר ר' הונא מצות יבמה מקדש ואח"כ בועל ואלו הקדושין נקראים בדברי רז"ל מאמר ומשע' שעשה ביבמתו מאמר קנה אותה מדרבנן ופסלה על שאר אחיו ואמרי' התם מאי טעמא אמור רבנן מאמר ביבמה מהני משום דמהני בעלמ' דאי אמרת לא מהני ביבמה אמרי מאמר לקנות וביאה לקנות ומדמאמר לא קני ביאה נמי לא קניא ואתי למבעל אחר ביאתו לצרתה נמצא שהקידושין ביבמ' מועלין להקנותה ליבם והם מדרבנן ואינו יכול לבוא עליה היבם עד שיקדש אותה וכ"כ הרמ"בם ז"ל בפ"ב מהלכו' יבום וחליצה וז"ל מדברי סופרים שלא יבוא היבם על יבמתו עד שיקדש אותה בפני שני עדי' וזהו הנקרא מאמר ואעפ"י שתקנו חכמים קידושין אלו ליבם מ"מ אם קידש את יבמתו ולא בא עליה אינה נקנית לו קנין גמור ואינה נעשית בקידושין אלו אשת איש גמור' לפי שאינן מן התורה והלכתא כב"ה שאמרו אין מאמ' קונ' קנין גמור וכ"כ הרמ"בם ז"ל בפ"ב ובפ"י מה' יבום וחליצה ויצא לנו מזה שאם אחר הקידושין לא ירצה ליבם ורוצה לפטור אותה אינה ניתרת לזר כי אם בגט וחליצה וטעם הגט הוא משום דכבר נתן לה קידושין ואע"גב דהוי קידושין דרבנן צריכין גט וטעם החליצה הוא שהרי לא נקנית ליבם קנין גמור בקידושין אלו שאינם אלא מדרבנן ובבעילה היא שנקנית לו קנין גמור מדאורייתא וכיון שלא בעל לא נקנית לו ולפיכך צריכה חליצה וראיה מפ' ר"ג ביבמות דאמרי' התם עשה מאמר ביבמתו ונתן לה גט צריכה ממנו חליצה עשה בה מאמר וחלץ צריכה ממנו גט עשה מאמ' ובעל הרי זו כמצות' הרי ראיה שאם עשה היבם מאמ' ביבמתו ולא כינס אותה ורוצה לפוטרה צריכה גט למאמרו וחליצה לזיקתו וכ"כ הרמ"בם ז"ל בפ"ה מה' הנז' ולא מצאנו מחלוקת בזה לא בגמ' ולא בדברי הפוסקים ואחר שהדין הוא כן איך המורה הזה מרה תהיה אחריתו ויסכל י"י עצתו יתן עצה ליבם לקדש יבמתו בכסף או בשוה כסף וכמה כסף פרוטה ואח"כ יפטור אותה ותהי' מותרת להנשא לזר בלא חליצה לא תהיה כזאת בישראל וזאת אינה נקראת הוראה כי אם סכלות טפשות והוללות כרו"ם זולו"ת ולזה צוו חכמי' ז"ל ואמרו מי שאינו /יודע/ בטיב גיטין וקידושין לא יהיה לו עסק בהם ומדור המבול קשים אם /הם/ לעולם ואם זה צוו למי שאינו בקי כ"ש וכ"ש לסכלים הטפשים ואם כבר נעשה מעשה ונתן לה היבם גט תחייבוהו לתת לה חליצ' עכ"פ שעדיין ברשו' היבם היא מדאוריית' ואינה ניתרת בזר /לזר/ אלא בחליצה כאשר ביארתי ואם לא נשאת ורוצה היבם הזה ליבם אותה אחר שנתן לה הגט למאמרו בזה נפל מחלוקת בין הפוסקים שהרא"בד ז"ל דעתו מותרת לו ולאחיו ומי שירצה מהם ליבם מותר לו ליבם ורש"י ז"ל דעתו שאסורה לו ומותרת לאחיו וזה תלוי בגירס' הגמ' בפ' ארבע' אחין דאמרינן התם אמר רבא נתן לה גט למאמרו הותרה צרתה אבל היא אסורה דמחלפא בבעלת הגט כלומר שאם נתיר ליבם זאת היבמה שנתן לה גט למאמרו תתחלף לנו ביבמה שלא עשה בה מאמר ונתן לה גט שנתבא' בפ' ר"ג וכן כתב הרמ"בם ז"ל בפ"ה מהלכות יבום וחליצה שפסלה ופסל צרתה עליו ועל אחיו ונאמר כשם שזו מותרת ליבם אחר הגט כן זאת מותרת אחר הגט ולפי' חששו לזאת שעשה בה מאמר אעפ"י שמן הדין היא מותרת ליבם אחר הגט שנתן למאמרו ואסרוה עליו חכמים כדי שלא תתחלף באותה שהיא אסורה מן הדין שלא עשה בה מאמ' ונתן לה הגט ואסרו זאת משו' זאת זהו פי' אסורה משום דמחלפא בבעלת הגט זהו לישנא קמא דגמ' ולישנא בתרא הוא אמר רבא נתן גט למאמרו הותרה אפי' היא מאי דעבד שקל כלומר לאו דוקא צרתה מותרת אם נתן היבם גט למאמרו אלא אפי' היא מותרת ולא חיישינן דלמא מחלפא בבעלת הגט ומ"ט מותרת לו משום דמאי דעבד שקל כלומר המאמר שעשה בטל אותו בגט שנתן לה ונשארה מותרת בשהית' /כשהיתה/ וכל הפוסקים פסקו כלישנא בתרא להקל אלא שהרא"בד ז"ל אומר שהיא מותרת לו ולאחיו לפי שהוא גורס בלישנא בתרא הותרה לו ורש"י ז"ל לא גריס לו וסובר מדגרסי' הותרה ולא גרסינן הותרה לו משמע דלאחיו הותרה ולא הותרה לו וכ"כ הרמ"בן ז"ל והרש"בא ז"ל וכ"כ הרמ"בם ז"ל בפ"ד מהלכות יבום וחליצה וז"ל נתן מאמ' ליבמתו וחזר ונתן גט למאמרו מה שעשה הרי בטלו והותרה ויראה לי שלא הותרה אלא לאחיו אבל זה שנתן הגט נאסרה עליו ע"כ ולדעות אלו אם היבם הזה רוצה לכנוס את יבמתו אינו יכול ואסורה היא עליו אבל על שאר אחיו היא מותרת וכ"כ בקצור וש"ע אה"ע סי' קמ"ד וסי' ק"ע סט"ו ואינה מותרת לזר אלא בחליצה ואם כבר נשאת לזר קודם חליצה חייבים מלקות לפי שהיבמה לאיש זר היא מחייבי לאוין שיש בהם מלקות שנא' לא תהיה אשת המת וכו' ולפיכך הנושא אותה חייב מלקות והיא גם היא חייבת מלקות לפי ששניהם עברו על לאו זה וחייב להוציאה בגט ואסורה עליו ועל היבם ואינה מותרת לינשא לאיש אחר עד שיחלוץ לה כדאיתא בפ' האשה רבה ואם יש לו בנים ממנה יש בזה מחלוקת בין הגאונים ז"ל יש מי שסובר שאם נשאת לאיש זר ויש לו בנים ממנה חולץ לה היבם ויושבת תחת בעלה כדי שלא להוציא לעז על בניה אבל בהלכות העלו שאין הדבר כן אלא אפי' היו לו כמה בנים תצא ואסורה לחזור לו לעולם והכריעו כן מהירושלמי וכ"כ הרמ"בם ז"ל בפ"ב מה' יבום וחליצה והבנים אינם ממזרים לפי שאינם אלא מחייבי לאוין כן הוא דעת הרבה מהפוסקי' וכ"כ הרמ"בם ז"ל וז"ל האשה שהלך בעלה ובנה למדינת הים ואמרו לה מת בעלך ואח"כ מת בנך ונשאת ואח"כ אמרו חילוף הדברים תצא והולד כשר ע"כ וכן היא דעת הרש"בא ז"ל ואעפ"י שמסקנת הרא"ש ז"ל בפסקים שלו בפ' האשה רבה שהולד ממזר מדרבנן מ"מ כדאי הם המכשירים לסמוך עליהם:
@שו"ת יכין ובועז חלק א סימן ה
ומענין הטבח שיצאתה טריפה מתחת ידו עמדתי על כל מה שכתבת ולי לא עלו כהוגן מה שכתבת בזה והבנתי כל מה שכ' ומה שנ"ל בזה הוא שאין לנדו' הטב' שיצא' טריפ' מתחת ידו ולא להעבירו אלא אם יש לחוש בו שעשה במזיד אבל לא שעשה בשוגג וראיה לדבר שאין כל אלו החומרות נוהגין אלא במי שיש לחשדו שעשה במזיד מחמת הנאת ממון שיש לו בדבר מההיא דפ' זה בורר דאמרינן התם ההוא טבחא דנפיק טרפתא מתותי ידיה פסליה ר' נחמן ועבריה אזל רבי מזייה וטופריה סבר ר' נחמן לאכשורי אמר ליה רבא דילמא אערומי קא מערים אלא מאי תקנתיה כדרב אדי בר אבין דאמר ר' אדי ן' אבין החשוד בטרפו' אין לו תקנ' עד שילך למקו' שאין מכירין אותו וילבש שחורים ויתכסה שחורים ויחזיר אבידה לבעלה בדבר חשוב או שהוצי' טרפה מתחת ידו בדבר חשוב משלו ע"כ לשון הש"ס ושמעינן מהאי עובדא דלא פסלינן טבחא ומעבירינן ליה אלא דיש לחשדו שהאכיל טריפו' במזיד ואם תקשה ותאמר ובמה יודע כי עשה במזיד כי האדם יראה לעינים והשם יראה ללבב ומי יגלה לנו לבו שעשה אם בשוגג אם במזיד יש לומר שההוכחה שעשה במזיד היא אם יש לו הנאת ממון כגון אם הבהמה היא שלו והוא שוחטה ובודקה ומוכר' לאחרי' שכן הוא ענין טביחה בלשון רז"ל בתלמוד אמרו האי טבחא דלא סר סכיניה לחכם ואמרו עוד הטבח צריך שיהיה לו ג' סכינים וכו' והרבה יש בתלמוד וכיון שהדבר כן טבח זה שנזכר בעובדא דרבי נחמן הוה כה"ג ומחמת כן כיון שיצאה טריפה מתחת ידו פסליה ועבריה לפי שדנו שעשה במזיד כיון שהבהמה היא שלו ויש לו הנאת ממון בטרפה שיצאה מתחת ידו א"כ כל כה"ג מעברינן ליה לטבחא ולא מקבלי' יתיה אלא אם עשה תשובה שלמה וכדרב אידי בר אבין דאמר עד שילך וכו' שזה יורה שזה מתאנח ומתאונן ומתנחם על עונו אשר הזיד לעשות וע"ד זו אינה תשוב' בהערמה שאלו עשה זה במקומו או במקום שמכירין אותו אפשר שהוא מערים ואין לבו ומעשיו שוים אבל עכשיו שהלך למקום שאין מכירין אותו אם עשה זה אין כאן הערמ' כך פירש"י ז"ל ומה שהצריך אותו עוד ר' אדי שיחזיר אבדה בדבר חשוב או שהוציא טרפה מתחת ידו בדבר חשוב משלו פ' רשי /רש"י/ ז"ל דנראה ודאי דחזר בו מחמדת ממון וכו' הרי לך פשוט שאין לדון הטבח שעשה במזיד אא"כ יש לו הנאת ממון באותה טריפה שיצאה מתחת ידו ויש להוכיח זה מענין תשובתו לפי שהתשובה השלמה לאדם היא שיבוא דבר עבירה לידו ויפרוש ממנו כד"א היכי דמי בעל תשובה כגון שבא לידו דבר עבירה ופירש מחוי רב יהודה באותו מקום ובאותו פרק ובאותה אשה כלומר שהעבירה שבאה לידו כבר ועבר עליה ואח"כ באה לידו אותה עבירה בעצמ' ונזדמנ' לו בסבותי' והכנותי' הראשוני' ופי' ממנה זאת היא התשובה המעולה וכיון שתשובת הטבח היא שיחזיר אבדה או שיוציא טרפה בדבר חשוב משלו הרי שחזר בו מחמדת ממון כפי' רש"י ז"ל א"כ החטא היה שעשה במזיד להנאת ממון כגון שהבהמה היא שלו שבזה הוא שיש לו הנאת ממון אבל אם הוא בודק בהמות של אחרים לבד אין כאן זאת החששא דאין אדם חוטא ולא לו ויש לומר שעשה בשוגג ואין לנדותו או להעבירו וכ"כ א"ז הרב הגדול ר' שמעון ז"ל בס' התש"בץ שלו וז"ל ולענין הטרפה היוצאה מתחת יד הטבח אעפ"י שאמרו בפ"ב מסנהדרין דמעבירנן ליה לא נאמר זה אלא מפני שעשה מזיד אבל אם עשה בשוגג אין מעבירין ואין משמתין אלא שצריך שיקבל בפני ג' שיבדוק יפה מכאן ולהבא עכ"ל והרב ר' אברהם בן דוד ז"ל כתב בספר איסור משהו שלא החמירו חכמים ז"ל בטבח שבפ' זה בורר אלא מפני שעשה במזיד.
ומה שכתבת שהר"אש ז"ל כתב בתשובה ז"ל טבח שיצאה טריפה מידו אין לו התנצלות לומר שוגג הייתי שא"כ לעולם יאמר כן עכ"ל זאת התשובה אינה להר"אש ז"ל אלא לרש"בא ז"ל וטעות /וטעית/ בזה וזאת התשובה די בה סתירה לדבריך והיא ראיה למ"ש לפי שלא כתב הרש"בא ז"ל בודק הבהמות אלא טבח והטבח כן הוא דינו באמת כאשר כתבתי אני מההוא עובדא דפ' זה בורר דפסליה ר' נחמן ועבריה כיון שהוא טבח ויש לחשדו שעשה במזיד כיון שיש לו הנאת ממון באותה טרפה ואין לו התנצלות שעשה בשוגג וע"ז כתב רשב"א ז"ל מ"ש באותה תשובה ואין דבריו אלא בטבח הנזכר בדברי רז"ל ואין הדין כן בבודק הבהמות שאין לדונו שעשה במזיד אלא בשוגג ואפי' תאמר שהוא פושע כיון שיצאה טרפה מתחת ידו פעם ושתים אני אומר שהפושע בדין זה הוי בשוגג לא במזיד וכן היא דעת גדולי עולם וכ"כ הרא"בד בספר איסור משהו בענין טבח המנקר בשר שמעבירין אותו מחמת שלא נקר כהוגן שאין עליו תורת חשוד במזיד אלא פושע והפושע אינו עושה במזיד והחשוד על הפשיעה חזרתו קלה ובקבלת חברות בפני ג' סגיא ליה וחוזר לחברותו וכ"כ הר"ן ז"ל בפי' ההלכו' במס' חולין בפ' גיד הנשה נמצא שהטבח הזה שיצאה טרפה מתחה /מתחת/ ידו כיון שאינו כעין הטבח הנזכר בתלמוד שנאמן למכור בשוק הבשר שלו ששוחט ובודק ואינו אלא שוחט ובודק הבהמות של אחרים לבד אין לחוש אותו שיעשה במזיד אלא בשוגג ולפיכך אין לנדותו ולהעבירו מהראיות שכתבתי וכן יובן מלשון הרמ"בם ז"ל טבח הנאמן למכור בשוק ונמצא בשר נבלה או בשר טרפה מחזיר את הדמים לבעלים ומשמתין אותו ומעבירין אותו ואין לו תקנה לעולם ליקח ממנו בשר עד שילך למקום שאין מכירין אותו ויחזיר את האבדה בדבר חשוב או ישחוט לעצמו ויוציא טרפה לעצמו בממון חשוב שודאי עשה תשובה בלא הערמה עכ"ל ומלשון זה יתבאר לך דאותה מימרא דבפ' זה בורר בעובדא דההוא טבחא דפסליה ר' נחמן ועבריה אינה אלא בטבח הנאמן למכור בשוק שיש לחושדו שעשה במזיד מחמת הנאת ממון שיש לא בבודק הבהמות של אחרים לבד שאין הבהמה שלו ואם תאמר שהוא פושע כבר כתב' שהוא כשוגג וחזרתו קלה ובקבלת חברות בפני ג' כאשר גזרנו עליו שיקבל על עצמו שמכאן ולהבא יתן לבו ויבדוק כהוגן בזה יחזור לחברותו כדעת הרא"בד ז"ל ואינו צריך יותר.
ומה שרצית להביא ראיה לדעתך שיש להעביר הבודק הזה מאומנותו שאין לקבלו עוד ממ"ש הרמ"בם ז"ל בפ"י מה' שכירות זה אינו אמת שהרי כתב שם שמעבירין אותן עד שישתדלו במלאכתן א"כ הבודק הזה אם ישתדל במלאכתו יש להחזירו אפי' לראייתך מדברי הרמ"בם ז"ל שכתב בכאן לא כאשר כתבת שלנצח תאכל חרב העברתו ותו אין לקבלו א"כ לא כיוונת אל האמת וזה כתבתי לך כפי מה שעלה בדימיונך שלשון הרמ"בם ז"ל הוא ראיה לדבריך אבל האמת הוא שאינו ראיה לדבריך ואינו מענין הנדון שלפנינו שמה שהוא מענין הנדון שלפנינו כתבו בה' מאכלו' אסורות בפ"ח כאשר כתב' לשונו למעלה ואתה לא ידעת את מקומו ושברת עצמך לבקש בהלכ' שכירות ומצאת מה שאינו דומה לזה הנדון ונסתבכת בו ולא הרגשת הפרש שיש בנדון זה ובין האחר דנדון זה שלפנינו הוא בטבח שיצאה טריפה מתחת ידו כלומר שאמר על הטרפה שהיא כשרה והדין הזה הוא שכתב בה' מאכלות אסורות אבל הנדון האחר הוא בטבח שמנבל הבהמות ומפסיד ממונן של ישראל שמעבירין אותו ולא מן השם שמעבירין זה מעבירין זה ואין דינם שוה דהא בפ' המקבל ובפ' לא יחפור אמרו שתלא וטבחא ואומנא וספר מתא כולהו כמותרין ועומדין דמו ואעפ"י שמן הדין לא היה להעביר אומנים אלו כיון שלא התרו שלא ענש הכתוב אלא א"כ הזהיר וכיון שלא התרו בהם אינם אלא שוגגים ולא מזידים ואין להעבירם אבל חכמים החמירו בהם כיון שהפסידן אינו חוזר לעולם ועשו אותם מחמת כך כאלו הם מותרין ועומדין ואינם צריכין התראה אלא מיד מעבירין אותן מחמת ההפסד שבא על ידם וזהו שכ' הרמ"בם ז"ל בפ"י מהל' שכירות הנוטע אילנות לבני המדינה שהפסיד וכן טבח של בני העיר שמנבל הבהמות והמקיז דם שחבל והסופר שטעה בשטרות ומלמד תינוקות שפשע בתינוקו' ולא למד או למד בטעות וכל כיוצא באלו האומנים שאי אפשר שיחזור ההפס' שהפסידו מסלקין אות' בלא התרא' מפני שהן מותרין ועומדין עד שישתדלו במלאכתן הואיל והעמידו אותן הצבור עליהם עכ"ל א"כ אין הנדון דומה לראיה כלל ולא ראי זה כראי זה ולא מן הטעם שמעבירין טבח זה מעבירין גם הטבח האחר ואפי' נאמר בזה ק"ו ומה טבח שמנבל הבהמות מעבירין אותו מחמת הפסד ממון ק"ו שמעבירין טבח שמאכיל טרפות יש לומר הק"ו הזה אינו אלא בטבח שיצאה טריפה מתחת ידו במזיד לפי שההפסד שמפסידי' אותם אומנים אשר הטבח המנבל בהמות הוא מכללם הוא הפסד שאינו חוזר ולפי' החמירו בהם חז"ל ועשו שגגתם כזדונם ואין לחלק ולומר בשוגג פטורין במזיד חייבים אלא לעולם הם מזידין וחייבין לשלם לפי שהם מותרים ועומדין אבל הטבח שיצאה טריפה מתחת ידו יש לחלק בין שוגג למזיד שאם עשה בזדון יש להעבירו ולנהו' בו כל אותן חומרות הנז' בפ' זה בורר ואם הוא בשוגג אין להחמיר בו כל אותן החומרות וכל התורה כך הוא דינה שמחלקת בכל העונשים בין שוגג למזיד והק"ו אינו אלא לעושה במזיד ודבר זה ברור הוא לכל משכיל.
ומה שאמרת שהגידו לך בוהארן שבימי ר' עמרם מרואס קרה מקרה בטבח שיצאה טרפה מתחת ידו ובפעם ראשונה העבירו ורצית להסתייע מזה המעשה על סברתך שאפילו בשוגג יש להעבירו ולנהוג בו כל אותן חומרות שבפ' זה בורר זה אינו אמת ואם היה שר' עמרם מרואס עשה מעשה כזה אין אני סומך על דעתו לפי שלא היה רב שאסמוך עליו ונניח דעתי מפני דעתו ועוד שדעתי בזה היא בראיות ברורות ולא שמענו ראיות על דעתו ולא בשמים היא וכי נניח תלמוד ערוך ונלך אחר דברים חלושים בלא שום ראיה זהו אלו הורה כן הר' עמרם מרואס אבל נגד לך את הרשום בכתב אמת שהמעשה שקרה בימי הר' עמרם הנז' היה בבודק שמצאו אחריו סירכא ומתוך מעשיו נתברר דבמזי' עשה לא בשוגג ולפי שהבודק ההוא בדק הכבש ואחר שבדקו הוציאו הריאה ומכרוה וקרה מקרה שבודק אחר נכנס באותו בית שהבהמה שם ועיין בכבש ההוא וראה בין צלעותיו סירכו' תלויות כמו שיקרה בצדי הבהמה שנסרכה לצלעותיה אז שאל על הריאה וחפש אחריה ויהי כשמוע הבודק שבדק אותה הבהמה הלך לבית הקונה הריאה וחתכה חתיכות הרבה וחזר אל הכבש וחתך מצדו אותן סירכות תלויות שהיו נראין בין צלעותיו אשר מצאן הבודק האחר ויהי כשמוע ר' עמרם הנז' את כל הדברים האלה והעידו לו עדים בכל המאורע הזה שלח אחר הבודק ושלא את פיו וענה הבודק שודאי היתה שם סירכא אבל היתה תלויה אמר לו ר' עמרם למה חתכת הסירכא ממקומה ולמה הלכת וחתכת הירא' לחתיכו' הרבה ולא היה לבודק פה להשיב ולא מצח להרים ראש כך היה המעשה שקרה בימי ר' עמרם הנז' ובודאי שמעשיו של הבודק הזה מוכיחין עליו שבמזיד עשה ובכונה היה רוצה להכשיל הצבור להאכילם טרפה ואתה תחזה מכל הדברים האלה שאין מעשה הבודק הזה כמעשה הבודק ששאלתני עליו ואין לדמו' זה לזה שזה מעשיו מוכיחין עליו שעשה במזי' וזה מעשיו מוכיחין עליו שעש' בשוגג שאלו עשה במזיד היה חותך הסרכות באופן שלא יראו ולא ימצאו לא שיניח אותם ותבוא אתה וזולתך ותמצא אותן ותגלה ערותו בקהל וזאת ראיה גמורה שבשלו /שבשגגה/ עבד ואין להאריך יותר ועתה אחזור ואשיב על דברים באו בכתבך ראשיהם שגגה ואחריתם תוגה.
תחלה כתבת ז"ל ואם באיסור החלב הקל מעבירין כ"ש בטרפה החמורה שהוא מחטיא את הרבים ומטמא את כליהם ויהיו במכשול לעולם הם ובניהם וכל הנלוים אליהם ואל תתמה שאמרתי שחלב קל מהטרפה והלא החלב ענשו כרת והטרפה לאו אין זה קושייא על דברי שעל החלב אינו חייב אלא על כזית וגם אינו מטמא את הכלים שאיסורו משום שהוא קדש לגבוה אבל הטרפה מטמאה את הכלים עכ"ל.
והנה הסכלת לכתוב דברים אשר לא כן והוצאת מפיך מלין לא תועיל בם ושיבושים גמורים לא חששתי לכתבם ואינם אלא סברות זרות מן האמת נזורות וטעית בדבריך טעיות ג' הטעות הראשון הוא מ"ש שהטבח שיצאה טרפה מתחת ידו הוא מחטיא את הרבים משמע שלא ניקר הבשר מהחלב כהוגן ונמצא אחריו אינו מחטיא ובזה הוא החלב קל מהטרפה לפי שטותך וזה אינו אמת אלא כשם שהטבח שיצאה טרפה מתחת ידו במזיד הוא מחטיא את הרבים ומעבירין ומשמתין אותו ונוהגין בו אותן חומרו' דבפ' זה בורר כך הטבח שנמצא אחריו חלב הוא מחטיא את הרבים ואם נמצא אחריו כשעורה מעבירין אותו כזית מעבירין ומלקין אותו כדאי' בפ' גיד הנשה וכ"כ הרמ"בם ז"ל דינים אלו בפ"ז ובפ"ח מה' מאכלות אסורות ויש בזה דינים חלוקי' אין להאריך בהם בכאן אמנם כשם שזה מחטיא כך האחר מחטיא ולא נמצאת כאן חומרא בטרפה יותר מבחלב מצד שהוא מחטיא את הרבים כאשר אמרת אלא שניהם הם מחטיאים את הרבים ואין כאן לא קל ולא חמור מצד זה כלל ואם עלה בדעתך לומר זה מצד שנראה לך שעונש הטבח שיצאה טרפה מתחת ידו יותר חמור מעונש הטבח שנמצא אחריו חלב ועוד שהטבח שיצאה טרפה מתחת ידו חזרתו חמורה שאינה חזרה אלא עפ"י הדרך הנז' בגמ' שכת' למעלה וחזרת הטבח שנמצא אחריו חלב היא קלה שבקבל' חברות בפני ג' יספיק לו לחזור לחברותו דע שהטעם בזה הוא לפי שהטבח שיצאה טרפה מתחת ידו הואיל ועשה במזיד ענשו וחזרתו חמורים והטבח שנמצא אחריו חלב הואיל ועשה בשוגג או אפי' תאמר בפשיעה דין הפשיעה שוה לשוגג כאשר כתבתי בשם הרא"בד ז"ל וזולתו מהגדולים ז"ל לפי' ענשו וחזרתו קלים כיון שלא עשה במזיד ואם תקשה ותאמר הרי הטבח שנמצא אחריו חלב מלקין אותו ומעבירין אותו ואפי' בשוגג ולמה אין עונשין הטבח שיצאה טרפה מתחת ידו אם עשה בשוגג יש לתרץ שהחמירו חכמים בשוגג של חלב לפי שאיסורו בכרת והקלו בשוגג של טרפה לפי שאין בה איסור כרת כי אם איסור לאו לחוד נמצא לפי דרך זה והוא דרך האמת החלב הוא חמור אפי' מצד זה והטרפה היא הקל הפך מה שכתבת.
והטעות הב' הוא מ"ש שהחל' אינו חייב אלא על כזית משמ' שעל הטרפה הוא חייב אפי' על פחות כזית /מכזית/ ובזה הטרפה חמורה מהחלב עפ"י הכ"ש שכתבת ואני אומר כל עומת שאתה מבקש צדדין למצוא חומרא בטרפה יותר מהחלב אתה נופל בטעיות גדולות שגם זה טעות גמור לפי שלא מצינו חיוב כרת או חיוב לאו דאורייתא על פחות מכזית אלא א"כ ביארו לנו חכמים ז"ל שהוא חייב על פחות מכזית כגון אם אכל בריה שלמה שאפי' היא כחרדל הוא חייב עליה כיון שהיא בריה כדאיתא בפ' גיד הנשה ובפ' אלו הן הלוקין או האוכל מבשר אחד משמנה שרצים שהאוכל מבשרם אחר שמתו כעדשה לוקה לפי ששיעור אכילתן כשיעור טומאתן הכי איתא בפ"ק דאהלות ובשאר שקצים אינו לוקה אלא אם אכל כזית מבשרם הכי איתא התם וכ"כ הרמ"בם ז"ל כל זה בהל' מאכלות אסורו' בפ"ב א"כ כל האיסורין אשר החלב והנבלה והטרפה מכללם אינו חייב האוכל מהם אלא על כזית בין חיוב כרת בין חיוב לאו ולפיכך כשם שאינו חייב כרת אלא על כזית חלב כך אינו חייב לאו אלא על כזית טרפה ואתה שחלקת בין שיעור טרפה וחלב ואמרת שעל החלב אינו חייב אלא על כזית ולפיכך הוא קל ועל הטרפה חייב אפי' על פחות מכזית ולפי' הוא חמור והשקר גמור ומי יתן ואדע מהיכן נפלת בזה הטעות וכתבת דברים שלא אמרן שום אדם ואי אפשר לאמרם לפי שהם הפך הדין והרמ"בם ז"ל כתב בפ"ז מהל' מאכלות אסורות וז"ל האוכל כזית חלב במזיד חייב כרת בשוגג חייב חטאת קבועה וכו' ובפ"ד כתב האוכל כזית מבשר בהמה או חיה או עוף שנטרפו לוקה שנאמר ובשר בשדה טרפה לא תאכלו וכו' ע"כ הרי שהשוה חלב וטרפה לענין שיעורן ששיעור כלן לכזית וכן תמצא שכתב בדם ונבלה ובשאר האיסורין הדומים לאלו שכולן שוין באיסורן אעפ"י שחלוקין בענש' ואתה שחלקת בין שיעור חלב לשיעור טרפה זו תורה חדשה הנה היא לך כסות עינים וללבוש בושה הלא תכלם לכתוב דברים בדית אותם מלבך כעשן מארובה עלו במחשבך חיי ראשי ראוי אתה לקצף גדול על זדונך וחיובך ודברך יעלו לרצון אם תחזור בך.
ולענין איסור הסרכות אשר בריאה אשר אתה מחמיר בשיעור אכילתן יותר משיעור החלב אינך יודע אם איסור הטרפות הוא איסור דרבנן או אסור דאורייתא לפי שהנראה מהפוסקים אינם איסור דאורייתא כלל ואין אסור מאורייתא אלא בהמה וחיה שטרפה אריה או זאב בשדה שנאמר ובשר בשדה טרפה לא תאכלו ולאו דוקא בשדה אלא שה"ה בשאר מקומות אלא שדבר הכתוב בהוה אבל שאר טרפות שמנו חז"ל אינם בכלל איסור ובשר שדה טרפה ואינן אלא דרבנן וכן היא דעת הרמ"בם ז"ל בס' המצות שחבר ואדוני זקיני הרמ"בן ז"ל השיב עליו וסתר דבריו בראיות גדולות וכן א"ז הרש"בץ ז"ל הביא ראיות ברורות מהש"ס לקיים דברי הרמ"בן ז"ל שאיחור /שאיסור/ הסירכות ושאר הטריפות הוא איסור דאוריתא והם בכלל ובשר בשדה טרפה וכן חזר בו הרמ"בם ז"ל ממ"ש בס' המצות וכתב בחבורו בפ"ד מהל' מאכ' אסו' שהטרפיות כולן הם מדאוריתא והם בכלל ובשר בשדה טרפה לא תאכלו.
והטעות השלישי ממ"ש שהחלב אינו מטמא את הכלים שאיסורו רק משום שהו' קודש לגבוה אבל הטרפה מטמאה את הכלים עכ"ל וזה הטעות הוא טעות כפול תחלה בלשון וכתבת לשון הדיוטות שנוהגין לקרוא האיסור בלשון טמא ולזה כתבת בלשון טומאה וכת' מטמא את הכלים ואין לשון טומא' וטהרה נופל בכאן אלא לשון איסור והתר והלשון המתוקן שהיה ראוי לך לכתוב הוא אוסר או אינו אוסר ועוד טעית בענין הדין בעצמו ואתה הולך עפ"י דרכך לכתוב מלבך דינין הפך הש"ס והפך כל מה שכתבו המחברים והפוסקים ז"ל ואיני יודע היכן מצאת שהחלב אינו אוסר את הכלים מחמת שאיסורו רק משום קודש לגבוה אבל הטרפה אוסרת הכלים לעולם לא שמענו ולא ראינו מ"ש הפרש בזה אבל עיקרן של דברים הוא שכל א' מהאיסו' שנתבשלו בכלי הכלי איסור לבשל בו דבר היתר לפי שהאיסור נתן טעם בכלי וכשחוזר ומבשל בו פעם אחרת חוזר הכלי ופולט האיסור שבלע קודם וראיה לזה מדאמרינן פ' כל הבשר רב חש בעיניה עבדי ליה שיפא בצעא בתר הכי חוורזה ועבדי ליה תבשיל' וטעם ביה טעם מררותא ע"כ א"כ כל כלי הבולע דבר ע"י חמין חוזר ופולטו כשחוזרין ומחממין בו פעם אחרת ומן הטעם הזה למדנו שכל כלי שנתבשל בו איסור שהיה בעולם חלב ודם וטרפה ונבלה ושקצים ורמשים וכיוצא בזה משאר האיסורין אותו הכלי אסור לבשל בו לפי שחוזר ופולט מה שבלע מן האיסור ומחמת כך הצריכה התורה שבירה לכלי חרס שנתבשל בו בשר חטאת שנא' וכלי חרס אשר תבושל בו ישבר לפי שהבלוע בכלי שהוא נעשה נותר כשעברה עליו הלילה ואסור כמו הבשר עצמו ואינו יוצא מידי דופנו לעולם ולפי' אין לו תקנה אלא בשבירה ולא תועיל בו ההגעלה אבל אם נתבשל בשר חטאת בכלי נחושת אפי' עבר הלילה ע"ז שבלוע בכלי ונעשה נותר הכלי יש לו תקנה במריקה ושטיפה שנ' ואם בכלי נחשת בושלה ומורק ושוטף במים ואמרו בזבחים בפ' דם חטאת מריקה ושטיפה מריקה כמריק' הכוס ושטיפ' כשטיפ' הכוס ופי' ומורק מלשון תמרוקי הנשים ובודאי שהיא במים רותחין לפלוט בליעתו ופירוש ושוטף במים צוננים וכן מפני זה כלי מדין הנאסרי' מחמת שבלועים ממאכלות אסורות הצריכה אותן התורה הכשר להפליט האיסור הבלוע בהם ואמרה כל דבר אשר יבוא באש תעבירו באש וטהר וכל אשר לא יבוא באש תעבירו כמים /במים/ ולמדו חכמים מזה כבולעו כך פולטו שהרי חילקה בין תעבירו באש לתעבירו במים שהב' באש דרך צלי אינו נכש' אלא על ידי האש והבא במים כלומר במים רותחין דרך בישול הוא נכשר בהעברתו במים רותחין כדרך בליעתו וזאת היא המריקה והשטיפה שאמרנו שהזכירה תורה בבשר חטאת שנא' ואם בכלי וכו' וכן תמצא שאמרנו לענין איסור כלים של חמץ בפסח דברים שנשתמש בהם בחמין כגון יורות וכו' ודברים שנשתמש בהם ע"י האור וכו' נמצינו למדין מן התורה ומדברי קבלת חז"ל דכלי הבלוע מן האסור אינו נכשר אלא על ידי פליטה כעין בליעה שבלע אם בליעתו באור פליטתו ע"י האור בלבון הכלי ואם בליעתו ברותחין פליטתו כרותחין /ברותחין/ ע"י הגעלה ושטיפה בצונן ואחר שנתבאר זה אין לנו לחלק בין חלב וטרפה שכיון ששניהם אסורין באכילה וחייבין על כזית מהם ושיעורן שוה לפי' איזה מהם שנתבשל בכלי אוסר הכלי ואין לו התר אלא בהגעלה אם הכלי הוא מהכלים הכשרים להגעלה ואם כלי חרס הוא אין לו תקנה בהגעלה כלל הלכך מ"ש שטרפה אוסרת הכלי והחלב אינו אוסר אינו אמת אלא שכיון ששניה' אסורים שניה' אוסרי' הכלי כמו שהוכחתי וגרסי' בפ' גיד הנשה אמר ר' חייא בר אבא אמר ריב"ל משום בר קפרא כל איסורי תורה בששים ולא חילקו בין איסור חלב לאיסור טרפה ועו"ש אמר ר' חייא כשמשערין משערין ברוטב ובקיפה ובחתיכות ובקדרה עצמה ואמרי לה במאי דבלעא קדרה ופי' רש"י בקדרה עצמה בחרסי קדירה כגון שנפל שם איסור ולא נודע שיעורו וכו' הרי שכתב שנפל בקדרה איסור ומשמעות לשון איסור הוא כולל חלב וטרפה עם שאר איסורים האחרים ושיעורן בששים ואין להוציא החלב מהכלל לומר שאינו אוסר הכלי כאשר אמרת אדרב' משמ' שאם נתבשל בכלי הכלי אסור משום שהוא מפעפע לפי' אפי' הקדרה אסורה וראיה לזה מדתני התם /חולין צ"ו ע"ב/ ירך שנתבשל בה גיד הנשה יש בו בנותן טעם והרי זו אסורה כיצד משערין אותה כבשר בלפת פי' בששים שבזה השיעור הוא נותן טעם ואמרינן עלה אמר שמואל ל"ש אלא שנתבשל בה אבל נצלה קולף ואוכל עד שמגיע לגיד כלו' אעפ"י שהגיד וקנוקנות שבו וחלב כחושין הם ואין מפעפין /מפעפעין/ מ"מ אם נתבשל הרוטב מוליך את פליטתם ומערבו בכל התבשיל ובכל החתיכות שבקדרה אבל בצלי כיון שאין רוטב שם להולי' הפליט' כנז' קולף ואוכל עד שמגיע לגיד לפי שאין הגיד מפעפע בצלי וזה אינו אלא בגיד ושומנו אבל גדי שצלאוהו בחלבו הבשר אסור אפי' בצלי מדמקשי התם והאמר ר' הונא גיד /גדי/ שצלאו בחלבו אסור למיכל אפי' מריש אוניה /אזנו/ ומפרק שאני חלב דמפעפע ואפי' בצלי אוסר את הכלי ואעג"ב דאשכחן התם עובדא בגדי שצלאוהו בחלבו ואתו ושיילוה לר"י ואמר קולף ואוכל עד שמגיע לחלבו כבר פרקי לה ואמרי כחוש הוא. מהני שמעתתא ילפינן דחלב מפעפע בכל הרוטב שבקדירה ובכל החתיכות וכיון שהחחלב /שהחלב/ הוא מפעפע ע"י בישול הקדרה היא בולעת והיא אסורה אפי' בשומנו של גיד הנשה שאסור מדרבנן כ"ש בחלב דהוא איסור דאוריית' ודבר פשוט הוא זה שהחלב אוסר הכלי וכמעט אין להביא ראיה על זה ונתבאר טעותך בזה והש"י ידריכך בדרך ישרה:
@שו"ת יכין ובועז חלק א סימן ו
בגאיה אל הר' דוד הכהן ן' שמואל הכהן בקרי נ"ע
שאלת ראובן היתה לו אשה והוליד ממנה בן ומתה ואח"כ נשא אחרת ובא הבן שיש לו מאשתו ראשונה ותבע ממנו כתובת אמו ויש שדן שהבן הזה יירש כתובת אמו ובקהל אין שם שום תקנה בענין זה אלא כדין תורה.
תשובה כתובת בנין דכרין היא מתקנת חכמים כדאיתא בפ' נערה ובפ' הנושא ותקנה זו אם לא נכתבה בכתובה הרי היא כאלו נכתבה וחייב בה כדתנן בפ' נערה שנתפתתה לא כתב לה בנין דכרין דייהויין ליכי מינאי אינון ירתון כסף כתובתך יתיר על חולקהון עם אחיהון חייב שהוא תנאי ב"ד והענין הזה הוא שאם נשא אשה ומתה והניחה לו בנים והיו לו בנים מאשה אחרת ומת האב כל בני אשה ואשה בין מרובין בין מועטין בין כתובת אמם מרובה בין כתובת אמן מועטת יטלו כתובת אמן תחלה ואח"כ יחלקו שאר נכסי אביהם דרך ירושה חלק כחלק הפשוטים והבכור נוטל פי שנים ועיקר האי תקנתא משום דיקפוץ אדם ויתן לבתו כבנו כדאמר' התם בפ' נערה אמר ר' משום ר"ש ן' יוחאי מפני מה תקנו כתובת בנין דכרין כדי שיקפוץ אדם ויתן לבתו כבנו וקא מתמהו אתמוהי גבי האי תקנתא דהיכי ליקום רבנן וליתקנו מילתא דלא אמר רחמנא דרחמנא אמר ברא לירות ברתא לא תירות ואוקימו דהאי דאורייתא היא נמי דכתי' קחו נשים והולידו בנים ובנות וקחו לבניכם נשים ואת בנותיכם תנו לאנשים ואמרו בשלמא בנו בידו בתו בידו היא בתמהה אלא הא קמ"ל דמלבשא ומכסיא ויתיב לה מידי כי היכי דקפצו עליה ואתו ונסכי /ונסבי/ לה ועוד משמע מהתם דטעמא הוי כיון שיודע האב שהבן יורש כתבת אמו מוסף על ירושתו יקפוץ ויתן לבתו כבנו ואל יחוש שגם הוא יודע שבניה יורשין כתובת' מוסף על ירושתם ואין כתבת בנין דכרין נוהגת אלא אם מת הבעל והניח מותר דינר יותר על ב' כתובות כדי שיחלקוהו בתורת ירושה אבל אם לא היה שם מותר דינר על כתבתן אין דנין דין זה ונמצא שתקנה זו שתקנו חז"ל אינה עוקרת דין ירושה וחולקין בשוה שהיא דאורייתא דהכי אמרינן התם במקום דקא מעקרא נחלה דאורייתא לא תקינו רבנן וכן משמע ממתני' בפ' מי שהיה נשוי ועוד משמע מהגמ' שאינה נגבית אלא מהמקרקעי כמו הכתו' לא מהמטלטלי דהכי אמרי' בפ' נער' ככתב' שויוה רבנן והתם משמע שהכתובה אינה נגבית אלא מהמקרקעי לא ממטלטלי אלא שהגאונים ז"ל נהגו להגבות הכתובה ממטלטלי וכן כתב הרמ"בם בה' אישות בפי"ו כל זה הוא לפי הדין אבל רובי הגאונים ז"ל נסכמה דעתם שאין כתובת בנין דכרין נוהגת בזמן הזה דכיון שאין הטעם אלא משום כדי שיקפוץ אדם ויתן לבתו כבנו ועכשיו נהגו ליתן יותר ויותר ובעל העיטור ז"ל כתב היום כמה שנים בטלה כתובת בנין דכרין מישיבתינו ולמה בטלה לפי שצריך לדקדק בנכסים שיש להם אחריות ובראוי ובמוחזק ובמותר דינר ואם אומרים יתומים אנו מעלים בנכסי אבינו מותר דינר שאין שומעין להם וצריך שומת ב"ד וחקירת זקנים שלא להוסיף על הדמים ועוד עקר התקנה כדי שיקפוץ ויתן לבתו כבנו והיום הלואי שיתן לבנו כבתו וכמה פעמים הוצרך הדבר לנדות כל מי שירבה במתנות בתו וכיון שהוא כך בטלו כתבת בנין דכרין ועשו תקנה על מה שפסקו חכמים והיום כמה שנים שאין ישיבתנו דנה כתבת בנין דכרין ומר רבי דוסא אמר לא חזינן רבואתא דהוו מקמאי דדייני כתבת בנין דכרין ומשני נפישת' לא דייני לה בתרתי מתיבתא וכיון דעברו כמה שנים אנן לא דיינינן לה אלא דרב האיי גאון ז"ל אמר היכי מבטלי רבנן כתבת בנין דכרין ומר רב שמואל אותיב ואמר הרבה חכמים נהגו כן לבטל כתבת בנין דכרין בזמן הזה והרב בעל העיטור ז"ל דעתו לבטל כתבת בנין דכרין ולא נהגא האידנא ואפי' אי נהגא דוקא במקרקעי כדינא דגמ' אבל במטלטלי לא שהגאונים שתקנו שכתובה נגבית ממטלטלי דוקא כתובה אבל לא היתה תקנתם על כתובת בנין דכרין שהם לא היו מגבין אותה כלל ואעפ"י שיש קצת אומרים שהיא נגבית ממטלטלין והוי כתנאי כתובה שהוא ככתובה כבר דחו הרבה גדולים דבריהם ואמרו הבו דלא לוסיף עלה וכיון שדעת הגאונים היא שאינה נגבית כלל איך יעשו תקנה שתהיה נגבית ממטלטלי וכן היא דעת הרמ"ה ז"ל וה"ר יונה ז"ל שאינה נגבית אלא ממקרקעי שהם כתבו דודאי דכתובת בנין דכרין נהגא האידנא דאין לעקור תקנת חכמים אבל כיון שמרבין ליתן לבנות נעמיד התקנה בחזקתה מעיקרא ממקרקעי לא ממטלטלי ולענין מ"ש הגאונים דכתבה גביא ממטלטלי נאמר דלענין זה לא עשו כתבת בנין דכרין ככתבה ע"כ וכ' הרא"ש שכן עיקר וכ"כ הרמ"בם ז"ל בה' אישות בפי"ו שהיא נגבית בזמן הזה אבל אינה נגבית אלא ממקרקעי לא מהמטלטלי ככתבה שהגאונים הוא שהתקינו שהכתבה נגבית ממטלטלי ולא התקינו כך בכתבת בנין דכרין ועוד יש סוברים שאין גובין כתבת ב"ד אלא אם מתו שתי הנשים או אם הם יותר אבל מתו קצתן וקצתן בחיים ומת הבעל ובאות לגבות כתובתן אין בני המתה יורשין כתבת אמן אלא האשה או הנשים שמת בעליהן בחייהן נשבעו' ונוטלו' כתובתן והשאר יחלקוהו כל הבנים בשוה ופרח דין כתב' בנין דכרין מביניהן וכן היא דע' מהגאוני' ז"ל וכן דעת ר"ח ז"ל וטעמא דמילתא דחיישינן לנצויי לפי שאין בני האשה שהיא בחיים נוטלין כלום אלא אמם היא שנוטלת כתבתה והם יוצאין נקיים מכתבת אמם ובני האשה שמתה בחיי בעלה נוטלין כתובתה מוסף על ירושת אביהם עם אחיהם ואתו לנצויי ולפי' אינן נוטלין דלא אתקינו כתובת בנין דכרין באחת מתה ואחת בחיים אלא אם מתו שניהם ואף אם מתה השניה אחר מיתת הבעל אבל אם היא בחיים ובאה לגבות כתובתה אין בני הראשונה שמתה בחיי בעלה נוטלין כתבתה דאין כאן דין כתבת בנין דכרין וגדולי הראשונים ז"ל דחו דברים אלו וכתבו שאפי' בחיי השניה אם באה לגבות כתבתה יש לבני הראשונה כתובת בנין דכרין אם שם מותר /צ"ל: יש שם מותר דינר/ על כתבת האשה השניה לפי שהיא קודמת לגבות תחלה ומחלוקתם תלוי בדקדוק משנת מי שהיה נשוי שתי נשים ודעת הרמ"בם ז"ל והרש"בא ז"ל כדעת הראשונים ז"ל דבכל גונא נוטלין בני הראשונה בין מתה השניה בין היא בחיים ובאה לגבות וכן דעת הרא"ש ז"ל וכ' דכן מיסתבר דאם איתא דבחיי שניה לית להו בני הראשונה גם אחרי מותה נמי לית להו דכבר זכו בהן בני השנייה בנכסים כי היכי דאמר' במועטין ונתרבו כלומר בנכסים מועטין בשומא כפי הזמן בעת מיתת האב ואין שם מותר דינר ולפי' אינן נוטלין בני הראשונה כתבת אמן אלא חולקין עם בני השני' בשוה כאשר כתבתי ונתרבי' אח"כ שומתן ויש מותר דינר כבר זכו בני השניה בשומא ראשונה וחולקין בשוה עם בני הראשונה ומטעם הזה כתב הרא"ש ז"ל דאפי' בחיי השניה כשבאה לגבות כתובתה שגובה כתבתה ואח"ך נוטלין בני הראשונה כתבת אמן ואח"כ חולקין בשוה ועוד יש הרבה דקדוקין בענין כתבת בנין דכרין כגון שאינה בראוי כבמוחזק ואינם מוציאים מיד הלקוחות ועניינים אחרים ולפי שאינם ענין נדון שלפנינו לא רציתי להאריך בהם נמצא שראובן זה שבאה עליו השאלה אין לבנו עליו שום חיוב כל ימי חייתו שלא נתקנה כתבת בנין דכרין בחיי האב אלא לאחר מותו כשבאין בני האמהות לחלוק ירושתם שזה נוטל כתבת אמו אם מעט ואם הרבה וזה נוטל כתבת אמו אם מעט ואם הרבה והשאר יחלקוהו בשוה כמו שכתבתי למעל' וכ"כ הרמ"בם ז"ל בפי"ט מה' אישות אבל עם כל זה צריך שיהיו התנאים הנז' למעלה קודם שדנין דין כתבת בנין דכרין ואם נפקד אחד מהם אין שם דין זה ואין לא' מהבני' שום זכות וחולקין ירושת אביהם בשוה זהו מה שנ"ל בזה והדן שהבן נוטל כתבת אמו בחיי אביו מדין זה אינו כלל אלא אם נאמר שבאולי עלה על דעתו שאין הבעל יורש את אשתו אלא שלא במקו' זרע אבל במקו' זרעה זרעה יורשה ובפ' יש נוחלין משמע הכי קצת שהבן קודם לבעל גבי הא דבעינן למילף ירושת הבעל דכתיב ואלעזר בן אהרן ויקברו אותו בגבע' פינחס בנו וכן /וכי/ מנין לו לפינחס מאחר שלא היה לו לאלעזר מלמד שנשא אשה ומתה וירשה ופרכינן עלה וכת' וכו' והתם שקלא וטריא היא למדחי דאין הבעל יורש את אשתו הוה משמע ודאי דבנה יורשה כיון שאין בעלה יורשה אבל השתא דאדמה /דאדחה/ וקיימא לן הבעל יורש את אשתו דאורייתא אסתלקא לה ירושת יורשיה בחיי בעלה וכ"כ המפרשים דהבעל יורש את אשתו במקום בן וכתב הרמב"ם ז"ל בפכ"ב מה' אישות שהבעל קודם לכל אדם בירושתה וכן היא בפ' נערה שנת' ואם יחלוק החולק לומר שמ"ש הרמ"בם ז"ל שהבעל קודם לכל אדם דוקא כל אדם שהם שאר יורשים אבל לא בנה זו טעות גמורה היא ולא היתה כונתו זאת הדעת והרי הוא כתב בפ"א מהלכות נחלות ז"ל בעל שמתה אשתו ואח"כ מת אביה או אחיה או א' מן המורישין אין הבעל יורש אותן אלא יורש אותן זרעה אם היו לו זרע ע"כ ואם היה שהבן יורש אמו בחיי אביו מה לי לפרש בנכסים שנפלו לה לאחר מותה שהוא יורשן ולא אביו שאם שלה הוא מוציא מיד אביו ויורשן כ"ש מה שבא לה בירושה ממקו' אחר ומלתא דפשיטותא היא אלא ודאי הדבר ברור שהבעל יורש את אשתו אפי' במקום בן וכתבת בנין דכרין שתקנו חז"ל תוכיח שהבעל יורש את אשתו אפי' במקום זרעה והרמ"בם ז"ל כתב דין כת"ב /כתוב'/ בנין דכרין בפי"ט מה' אישות ואין הבעל יורש את אשתו אלא בחייה אבל אם מתה ואח"כ נפלו לה נכסים בניה יורשין אותה שאין הבעל יורש את אשתו בקבר כדאי' בפ' יש נוחלין ובפ' מי שמת וכיון שנתבאר שהבן הזה אין לו על ראובן אביו שום זכות מכל הצדדין ורוצה שיעשה בזדון לבלתי שמוע אל בני ישראל ולפניהם לא יהיה נדון ובערכאו' העכו"ם יחרחר ריב ומדון. ורוצה להוציא מיד אביו אשר לא כדתינו בצד"אק אשר בידו ראוי לכל ישראל לעמוד כנגדו ואיש את רעהו יאמר חזק ואמץ וללחום מלחמת מצוה יחזיק חנית וכידון כי כל המעלים עין ממי שהולך לפני האומות לדון בדינם יש לו עון גדול ואש היא תאכל עד אבדון. כי העושה זאת הוא גורם עילוי ליראתם ומשים אויבינו פלילים והרי הוא מורים /מרים/ יד בתורת מר"עה גדול הנביאים האדון. שהדבר ברור הוא שאסור לדון בערכאות של גוים אפי' דיניהם כדיננו כדאי' בפ' המגרש והרמ"בם ז"ל כתב בפ' אחרון מה' סנהדרין כל הדן בדיני הגוים ובערכאות שלהם אעפ"י שהיו דניהם כדיני ישראל הרי זה רשע וכאלו חרף והרים יד בתורת מר"עה שנ' ואלה המשפטים אשר תשים לפניהם לפניהם ולא לפני גוים ורש"י ז"ל פירש זה והאריך עוד כחומר /בחומר/ האיסור הזה וסיבתו בפר' ואלה המשפטים והיא בילמדנו וגם הרמב"ן ז"ל כתב אפי' בדקבלו עלייהו שני הבעלי דינים אסור לדון לפניהם וכ"ז אפי' דינם כדינינו ואין בעמידה לפניהם אלא עילוי יראתם כמ"ש אבל אם אין דינם כדיננו הדבר פשוט שיש עוד איסור מחמת שהוא לוקח ממון שלא כדין והוא גזלן ופסול לעדות עד שיחזיר מה שלקח שלא כדיננו והרמ"ה ז"ל בפ' המגרש בפסקי הלכותיו כ' דכל מאן דכאיף לבעל דיניה למידן קמייהו דערכאות חזי לשמותיה וכ"כ ה"ר יצחק מקרקושא ז"ל בפ' חזקת וכ"כ בשם הריאף ז"ל שכת' בתשובה שכל המזמין חברו לפני ערכאות הגוים שמשמתין אותו והדבר מוכרע מעצמו דאם מאן דלא ציית לדינא משמתינן ליה כדאי' בפ' ואלו מגלחין הדן בערכאות של גוים לכ"ש וכ"כ בס' חשן המשפט ס' ס' ולא התירו לדון לפני הגוים אלא אם בעל דינו אלם ואינו יכול להוציא ממונו בדיני ישראל שנטל רשות מב"ד והולך לדיני גוים ומציל ממונו וכ"כ הרמ"בם ז"ל בסוף ה"ל /הל'/ סנהדרין ובפר' החובל אמרו קרית לחברך ולא ענך גדא רבא שדי עילויה ופרשוה רבותינו הצרפתים ז"ל אם הזמנת חברך לפני ב"ד ולא צאית לך השלך עליו כותל גדול והם הגוים וכ"כ רב שרירא גאון ז"ל זהו מה שנראה לנו בזה:
@שו"ת יכין ובועז חלק א סימן ז
עוד שאלת שותפין נשתתפו כדין וכהלכה ויהי בצאתם את העיר הרחק לא הרחיקו רצה אחד מהם לילך לעיר והסכימו שותפיו על ידו והתנה עמהם שאם יחזור אליהם בזמן פ' הרי הן בשותפותם קיימין ואם יהיה דבר שמעכב אותו ולא יחזור לאותו זמן עשה שליח פ' שיחלוק סחורות המשותפין ויקבל חלקו קרן וריוח ותתבטל השותפות והשותפין כראותם שעבר הזמן הקבוע ולא בא העמידו פ' השליח שעשה השותף וחלקו השותפות וקבל חלקו.
תשובה השותפין אם לא קבעו זמן בשותפותם כל זמן שירצה אחד מהם לחלוק וליטול חלקו אין חברו מעכב על ידו אלא א"כ היה זמן ידוע למכירת אותן סחורות שאז יש לכל אחד לעכב עד שימכרו הסחורות באותו זמן דמזלא דתרי עדיף מדחד מדתנן במס' גיטין בפ' כל הגט בג' פרקים מוכרין את היין וכו' ואמרי' עלה למאי הלכתא אמר רבא ואיתימא רב ספרא לשותפי מכאן ואילך אמר רבא כל יומא פרקיה וכן היא בהל' הרי"אף ז"ל בפ' התק"ב /התקבל/ וכ"כ הרמב"ם ז"ל בפ"ד מה' שלוחין ושותפין ואם קבעו זמן לשותפותם כל אחד מעכב על יד חבירו עד הגיע הזמן ואם חלקו שלא מדעת חבריהם אינה חלוקה והשכר וההפסד לאמצע ואעפ"י שהוכיחו קצת מהמפרשים ז"ל שאף בתוך הזמן יכול לכוף לחברו לחלוק לא כן דעת בעל העיטור ולא דעת הרמ"בם ז"ל וכן דעת הרא"בד ז"ל שאם חלקו תוך הזמן שלא מדע' כולם ההפסד והריוח לאמצע כאלו לא חלקו עוד כתב אם חלק תוך הזמן שלא מדעת חבירו כל ההפסד שלו שחברו אינו מערער בחלוקה זו והוא גם הוא אינו יכול לערער אבל חלקו עליו קצת מהמפרשים ז"ל ואמרו שההפסד לאמצע לפי שלא חלק אלא על דעת שהיה סבור שהיתה החלוקה כדין וכיון שלא היתה כדין אינו יכול לבטלה א"כ אפי' חלק ההפסד לאמצע נמצא לנדון שלפנינו שלא היו השותפין יכולין לחלוק כיון שהיה שותפותם לזמן ולא הגיע הזמן אבל השותף הזה איהו אפסיד אנפשיה ואזיק בנכסיה לפי שאמ' להם שאם לא יבוא לזמן פ' שיחלקו הסחורו' ותתבטל השותפו' וכיון שהגיע הזמן שקבע לעצמו וחבירו חלקו החלוקה קיימת לפי שמדעתו חלקו דעת /דעד/ השתא לא אמרן אלא דלאו אדעתיה אבל אדעתיה אפי' תוך הזמן וכיון שנתנו חלק השותף לשלוחו נתבטלה השותפות ונפטרו מהנכסים ואעג"ב דחלוקת השותף שלא בפני חבירו אינה כלום אלא א"כ חלק בב"ד כדאמרי' בפ' ואלו מציאות איסור ורב פפא עבדו עיסקא בהדי הדדי אזל ר' פפא פלג בלא דעתיה דחבריה באפי תרי אתא לקמיה דר' אבא א"ל זיל אייתי תלתא דפלגת קמייהו א"נ תרי מגו תלת ואסיקנא התם אינה צריכה ב"ד מומחה אבל צריכה ב"ד הדיוטו' ומשמע מהכא שאין לשותף לחלוק שלא מדעת חברו אלא בב"ד ואפי' היו הדיוטו' ויהיו בקיאין בשומא ואם עשה כן החלוקה קיימת וכ"כ ר"ח ורי"ף ורשבז"ל /ורשב"ם ז"ל/ בפ' בית כור והרמ"בן ז"ל וכ' פסק הרמב"ם ז"ל בפ' הנז' אבל הכא כיון דשוי שליח לפ' לחלוק ולקבל סחורות הרי הוא כאלו חלק לעצמו ואין צריכין ב"ד לפי ששלוחו של אדם כמותו כדילפינן בפ"ב דקידושין מקראי ועוד שאפי' לא קנו מידו הוי שליח ואפי' שלא בעדים דשליחות לא בעיא קנין ולא סהדי דלא איברו סהדי אלא לשקרי אלא שיש לעיין בזה במ"ש ואם יהיה דבר שמעכב אותו שמתוך דבריו נראה שאם יהיה דבר אונס שלא יוכל לצאת מחמתו מהעיר השותפות היא קיים ואינו רוצה בחלוקה ולפי' אם היה לו שום אונס יש לעיין אם הוא אונס דשכיח או דלא שכיח לגמרי או שכיח ולא שכיח ולפי שחששתי שמא הוא לא יטעון טענה זו לא רציתי להאריך בזה שלא אהיה מעורכי הדיינין ומתוך דברי ילמדו לשקר זהו הנ"ל בזה:
@שו"ת יכין ובועז חלק א סימן ח
עוד שאלת ראובן ושמעון נשתתפו כדין וכהלכה וראובן הלך לו לשאת ולתת בסחורות השותפות ושמעון נשאר בעיר לפי שכך היה תנאי בינהם ולאחר זמן בא ראובן ולא רצה לתת לשמעון חלק בריוח לפי שטען ששמעון הבטיחו שיעשה חמשים כדי יין ויתן לו מחצית בריוח ולא עשה.
תשובה אומר אני הבטחה זו אינה כלום לפי שלא היה שם תנאי בשעת השיתוף שאלו היה תנאי ביניהם שאם יעשה היין יתן לו ראובן מחצית הריוח ואם לא יעשה היין לא יתן לו כלום יהיה נעשה התנאי כמשפטו בודאי שטענת ראובן טענה לפי שתנאי שיתנו השותפין ביניהם או שאר בני אדם הדין הוא שכל תנאי שבממון קיים כדאי' בדוכתי טובא וכמ"ש הרמ"בם ז"ל בפ"ה מה' שלוחין ובכאן לא היה תנאי כלל אלא אחר שנשתתפו הבטיח שמעון לראובן שיעשה היין והריוח לאמצע אין זו אלא כמו אסמכתא דלא קניא כדאי' פ' המק' ובפ' גט פשוט ובפ"ד דנדרים וכתבו קצת שאם תהיה האסמכתא בקנין ומעכשיו ובב"ד חשוב קניא וב"ד חשוב הוא שיודעין כל דיני האסמכתא כן בנדון זה שלא היה שם תנאי אלא אסמכתא לא קנה וחייב ראובן לתת מחצית הריוח לשמעון או כפי מה שהיה התנאי ביניהם ואין על שמעון שום חיוב במה שלא עשה היין זה נ"ל להשיב לפי סדור שאלותיכם והש"י יצילנו משגיאות ויראנו מתורתו נפלאות הצעיר צמח בן הרב ר' שלמה זלה"ה:
@שו"ת יכין ובועז חלק א סימן ט
אלמדייא אל המשכיל ר' יעקב בן צרמו"נה יצ"ו.
שאלת ראובן ושמעון שהיו שותפין והיה הקרן ביניה' בשוה והריוח היו חולקין אותו בשוה ובזה האופן ישבו שנים רבות לימים בא שמעון ונטל כל מה שהיה לו בקרן והוציאו בקרקעות ועניינים אחרים לצורך עצמו שלא מדעת ראובן שותפו וכל מה שהיו מרויחין אחר זה היו חולקין אותו בשוה כאשר בהיות הקרן ביניהם בשוה וראובן היה יושב בתומו וחושב שעדיין היו יושבין על האופן הראשון עד שלסוף ימים באו לחשב והרגיש ראובן בדבר ואמר לשמעון מה עשית לי שאתה חולק בשוה במה שאנו מדויחין /מרויחין/ בממוני השיבו שמעון נלך לדין ומה שאתחייב לך מן הדין אתן לך ועת' רצינו שתור' לנו איזה הדרך ישכון אור ותאי' עינינו בדין והש"י יאיר עיניך ויראך נפלאו' מתורתו אמן ע"כל שאלתך.
תשובה דבר תמה אני רואה בשאלה זו שהרי אמרת שאחר שלקח שמעון כל מה שהיו לו מהקרן היה נוטל מחצית הריוח וא"כ איך לא ידע ראובן במה שלקח שמעון כל הקרן שהיה לו עד שעה שהיו באין לבית חשבון וחולקין הריוח אלא א"ת שהיה הריוח הרבה כ"כ עד שלא היה ניכר כל מה שלקח שמעון והעלים מראובן ולא הגיד לו ולענין הדין בז' שהשותפים לא חלקו השותפות קיימת ביניהם וחולקין הריוח ביניה' בשוה גם ההפסד בשוה לפי נפשות לא לפי ממון כדאי' בפ' מי שהיה נשוי וי"א דוקא בדבר שאין דרכו ליחלק כשור לחרישה ומרגלית וכן היא בירושלמי אבל בדרכו ליחלק כפירות ודומה להם חולקים לפי ממון כן דעת ר"ח ורי"ף ז"ל וזולתם סוברים בכל ענין חולקים לפי נפשות בין בדבר שדרכו ליחלק בין בדבר שאין דרכו ליחלק וכנ' /וכ"נ/ מדברי הרמב"ם ז"ל בפי' המשניות וכ"כ בחבורו בפ"ד מהל' שילוחין /שלוחין/ ושותפין וכן ראוי לדון ולהורות מ"מ זה בנשתתפו סתם אבל אם התנו ביניהם שיטול שותף אחד יותר מחברו או פחות בשכר או יתן יות' או פחו' בהפס' רשאין הם ויעשו כפי תנא' שכל תנאי שבממון קיים וכתב הר"מה ז"ל הני מילי שישלם מגוף הממון שנשתתפו בו אבל להשתעבד לשלם מביתו ההפסד אם לא יספיק ממון השותפות לא והרמ"בם ז"ל לא חילק והשותפין האלו שבאה עליהם השאלה הרי הקרן היה שוה ביניהם כאשר כתוב בשאלה וכן היו חולקין הריוח שוה בשוה ואם אח"כ נטל שמעון מהאמצע וקנה קרקעות ועניינים אחרים לעצמו שלא מדעת ראובן לא מחמת כך בטלה השותפות שאפי' רצה האחד מהשותפים לחלוק סחורות או אפי' מעות שאינם שוין שלא מדעת חבירו אין חלוקתו חלוקה עד שיחלוק בפני ג' ב"ד שישומו הסחורות כדאי' בפ' ואלו מציאות וכן פסק הרמ"בם ז"ל וכתב הרא"בד ז"ל בתשובה שהחלוקה בב"ד שהיא קיימת שלא בפניו אבל אם בא להעלות בדמים מבטל החלוקה וכן היא בחשן ואפי' נדין כדברי הרמ"בם ז"ל אם בא אחד מן השותפים וחלק שלא בב"ד אין חלוקתו חלוקה א"כ אפי' נטל מהממון שמעון כדי חלקו מהקרן אין חלוקתו חלוקה אפי' נטל בתורת חלוקה כ"ש שלא נטל בתורת חלוקה שעדיין השותפות קיימת ומן הדין כל מה שיפחות הממון מאח"כ הוא משלם שמעון חלקו ואלו היה שהיה כאן הפסד מהקרן היה משלם שמעון לראובן חלקו אם כן בריוח יש לו גם כן חלקו ואפי' נטל מה שנטל והטעם בזה שהשותפות היא קיימת עדיין ביניהם שהרי לא חלקו כמ"ש ואם תאמר איך יטול שמעון בריוח והרי אין לו בקרן יש לומר אין בכך כלום שהרי שנים שהיו נושאין ונותנין בממון השותפות אעפ"י שהממון של א' מהם הרי זה נקרא שותפות ואם פחתו או הותירו הרי הוא לאמצע וכ"כ הרמ"בם ז"ל בפ"ו מהל' שותפין ואם תקשה ותאמר שזה אפשר להיות שנתרצו בתחלה ונסכמו על כך יש לומר אפי' נודה בזה נחזור לעיקר הדין שכיון שלא חלקו עדיין הם שותפים בריוח ובהפסד ואותן קרקעות ונכסים שקנה שמעון מממון השותפות אם יש בהן ריוח ורצה ראובן להחזירם לאמצע הרשות בידו ואם יש בהם הפסד ההפסד לשמעון לבדו שזה כמי שנותן מעות לשותף לקנות חטים וקנה שעורים שאם יש ריוח לאמצע ואם יש הפסד לעצמו כדאי' פ' הגוזל וכן השותף אין לו לשנות ממנהג המדינה ואם שינה ויש ריוח לאמצע וההפסד לעצמו והשותף הזה כיון שקנה קרקעות ונכסים לצורך עצמו ה"ז כמשנה ממנהג המדינה או כמצוה לשותפו לקנות חטים וקנה שעורים שדינו הוא שההפסד לעצמו והריוח לאמצע אבל לא נתבטל' השותפות מחמת כך ונוטל חלקו מהריוח כמו שהיה נוטל בתחלה זהו הנראה לעניות דעתי:
@שו"ת יכין ובועז חלק א סימן י
עוד שאלת ראובן ושמעון שותפים זה עם זה וגם לוי ויהודה שותפים לעצמם זה עם זה ג"כ והביא גוי אחר /אחד/ לראובן ושמעון חפצים לקנות אותם ממנו ומשכו עמהם לוי להיו' שותף עמה' לקנו' החפצי' והתנו עמו כי לא יקח עמהם כי אם חלקו בלבד וליהודה לא יהיה לו חלק עמהם והלכו שלשתם ראובן ושמעון ולוי וקנו מה שקנו ואח"כ בא יהודה שותף לוי וישב עמהם וקנו אח"כ קצת חפצים אחרים בפניו ורצה יהודה שיטול חלק בראש עמהם כיון שהיה יושב עמהם בקניית החפצים השניים מה הדין בזה.
תשובה בודאי כי ראובן שמעון ולוי יחלקו שוה בשוה חלק כחלק כיון שהלכו שלשתן יחד וקנו החפץ ואעפ"י שלא קנה אלא א' מהם כי נעשו שלוחין זה לזה ושליחות אינה צריכ' קנין אלא בדבור בלבד נעשה שליח כמו שמפו' במס' קידושין בפ' האיש מקדש ובמס' גיטין פ' המביא וכ"כ הרמ"בם מה' שילוחין /שלוחין/ בפ"א והתנאי שהתנו ביניהם ראובן ושמעון עם לוי שלא יטול יהודה חלק עמהם לא היו צריכים לו כיון שאינו שותפם ולא נעשו שלוחים לו כי הוא לא ראה ולא ידע ואם הוא שותף לוי יחלוק עמו כדין השותפות ואעפ"י שיהודה בא אח"כ וקנו קצת חפצים אחרים בפניו לא יטול עמהם כלום אלא שאם אמר להם יהודה קודם שקנו החפצים אני אטול חפץ עמכם ונתרצו חביריו מדעתם וענו אותו הן אז נעשו שותפין ונוטל חלק עמהם ובזולת זה לא יטול כלום אעפ"י שהוא יושב עמהם ואם באולי יטעון יהודה שהתנה עמהם בבואו שיטול חלקו עמהם וחביריו כפרו בתנאי זה אז הם חייבים שבועה שהמוציא מחבירו עליו להביא ראיה ואם יביא יהודה עדים בתנאי זה מוטב ויטול חלקו ואם לאו שאין לו ראיה רצוני לומר עדים ישבעו לו חביריו ולא יתנו לו כלום כטוען מנה אתה חייב לי וחביריו אומרים להד"מ שנשבע ונפטר כמו שמפו' במס' שבועו' וכ"כ הרמ"בם ז"ל בה' מכירה פ"ב ובה' טוען ונטען אחי וידידי ישמרך שומר אמונים הגיעוני כתביך היקרים מעולפים ספירים והתבוננתי בשאלותיך והנה תגיעך תשובתם כאשר אתה רואה ולהיות טרוד הרבה מאד בשבת שעברה לא יכולתי להשיב כבודך עד עתה בנחץ מופל' כדי שלא יראו פני ריקם תפקדני בשלו' מימין ונצטערתי הרבה לצערו ולא יכולתי לכתוב לו עתה לנחץ הגיו היוצא מענין ן' אלשקר שנשא לשם הרע עשות כי לפי דין קדמוננו ז"ל לא ישא אדם אשה במדינה זו ויש לו אשה ובני' במקום אחר משום ומלאה הארץ זמה אבל מה אעשה במה שכבר עשה אבל כה תאמר לו אל יבטיחו יצרו שיש לו בית מנוס מהדין ויקוב הדין את ההר וכיון שנשא יש לו ללכת לעירו אשר שם ביתו ואעפ"י ששלח גט לאשתו מ"מ יש לו בנים ושלם לכם כנפשכם ונפש הצעיר צמח ן' הרב ר' שלמה ן' הרב ר' שמעון ז"להה:
@שו"ת יכין ובועז חלק א סימן יא
מאלקא אל הר' שמואל יצ"ו בה"ר יהודה בן אלשקר נ"ע.
אני בתוך הגולה וממצוקות זמניות לעתות בצרה נפשי עיפה ויבא אלי מלאך ויעירני ואשא עיני וארא לנגד עיני שתי ידים ולהנה כנפים ותשאנה איפה. ובתוכה מגלה כתובה פנים ואחור מגלה עפה. מעולפת ספירים כדברים /בדברים/ מאירים מזהירים מום אין בהכלה יפה. מנורת זהב כלה וגולה על ראשה יפה כלבנה ברה כחמה וכמו שחר נשקפה. בצר ואור תאיר תזהיר כברקים בארץ עפתה בבקר תהיה תעופה. כפלח הרמון רקתה מבעד לצמתה מלאה בין והשכל פריה למאכל ועליה לתרופה. בעוז התורה תתגבר תרים ידה תגביה ימינה זרועה חשפה. ללחום מלחמתה של תורה חרב בידה שלופה. לה זרוע עם גבורה להשיב מלחמה השערה ידה תקפה. דבריה נעימים ישרים ותמימים אין ערך לחן ערכה ומתק חכה את והב בסופה. תורת חסד על לשונה אמרת השם צרופה. עדי התורה תעדי עדיים בצניף טהור על ראשה צנופה. יד ושם לה בחכמה וחלק בבינה ובדע' חדריה נמלאו חזקה ולא רפה. קציריה תשלח עד ים קח על מים רבים צפצפ' גלוסקא יפיפיה מסלת נקיה מנופה בשלש עשרה נפה. אכלתי את המגלה ותמתק לפי כלחם אבירים מצות אפה. אהבתיה חשקתיה אחזתיה ולא רפתיה אל בית נכאתי הבאתיה הנפתיה תנופה. לה' קדש הלולים יפת מעללים וטובת מראה מהלל לה נאה להראות את יפיה וטוב עניינה גלתה פניה ותסר צעיפה. הובאת אלי מאת אהוב ורע ברית אהבה לכרות ורוח חן החבה להערות באות נפשה רוח שאפה. על דודה מתרפקת והיא מתחזקת עתרת השלם מדב"ר למרחוק תשמיע קולה מור ואהלות נוטפות שפתותיה מור עובר על כל טפה וטפה. בשמחת קציר ואשכלות בציר בה שמחתי כי ראיתי ברית אהבת הורים ז"ל תשמור והלל לגמור חוק לא חלפה. תודה לאל נתתי ואקוד ואשתחוה ואומר ברוך ה' אשר לא עזב חסדו ואמתו מבית אביך קנה נע' יהודה גבר באחיו ומן שמיא מסתייעא מילתא והניח בן נבון וחכם כמוך נמנה בחבל נביאים ושמואל בקוראי שמו לשונו עט סופר מהיר חכמה מאלפה. מאן גבר בגוברין יאי חיליה לאורייתא כותך זנגבילא רטיבתא ופלפלא חריפא. קמרא דאבוך אהני לך למישנייך דיתיהוי מברי גילך סברא עדיפא. ולמן היום אשר נתת אל לבך לכתוב אלי והובאת לידי מגלתך וראיתי פלפולך במשא ומתן של הלכה כלתה לך נפשי וגם נכספה. ובעמדי על משמרתי לעיין שאלתך ידעתי כי נתן לך אלהים לב שומע ורוחו דבר בך ומלתו על לשונך לאסוקי הלכתא אליבא דשמע' ומרה תזרוק בתלמידים בסערה וסופה. לא תשא פנים בהלכה ולא תחניף לאדם כי לא לפניו חנף יבא כי על זאת הארץ תחתיה חנפה. ומאז ועד עתה כל עוד נשמתי בי אדעך בשם כי מצאת חן בעיני ואש אהבתך נבערה בינות צלעי וארא והנה כמראה אש תבער יער וכלהבה תלהט הרים כן אוכלת בתוך קרבי עד אשר לבי חציו נכוה במו אש אהבה וחציו באש התשוקה היה לשרפה. מים רבים לא יוכלו לכבות את האהבה ונהרות לא ישטפוה ולא מפסיק לה סכינא חריפא. כערער בערבה נטועה וכגנה זרועיה תצמיח זרועיה לא זזה ממקומה ובמטרות רב לא נסחפה. שתולה על פלגי מים ועל יובל תשלח שרשיה ויונקתה לא נקטפה. ויען כי מחקי שמרתי אמרי פיך הוזקקתני להשיבך דבר על שאלתך כי תאמר בלבבך שמא מלפני באיבה נהדפה. אך אנכי בשתי ידי החזקתיה ועל שכמי נשאתיה ונדמו בעיני חן ערכה וטוב מליה תפוחי זהב במשכיות כסף בכנפי יונה בכסף נחפה. והנני משיבך דבר ואל אלהים יודע כי כונתי טובה לשמים לא לעקל ולא לעקלקלות כי אם להוציא תעלומה אור בחזקת היד כדי שלא תהיה הלכה רפופה. ובמה שנראה לי להודות על האמת הודיתי ובמה שחלקתי אין מחלוקתי מחלוקת ניצוח ולא מחלוקת הטעאה חלילה וחס פן נהיה לבוז לחרפה וגדופה. והנה תקבלו תשובתי ויבחנו דבריה כי היא בהלכות פירושים וסברות לא גדושה ולא מחוקה אלא טפופה והנראה בעיני כי דבר רק אין בה כי על כל דבר ודבר ראיות רבו' אספה אספה. אכן לא למראה עיני אשפוט ואתם רשאים ולא אני זאת /ואת/ אשר תבחרו בו הוא הקדוש כי דעתכם רחבה מדעתי גשם נדבות תניף ולקחה כמטר מעריפה. והא לך תשובת שאלתך בדעת יפה.
שאלת כי היית אתה שותף עם יהודי אחד ויאסרהו שר העיר ובקש ממנו ממון וגם בא עליו בעלילות ממון השותפות וירבו הימים במאסרו ונתפשר הוא ושני היהודים שנתפסו עמו בסכום אחד ואותו הסכום חלקוהו בין שלשתם ושמו ביניהם ערבון ביד האנס עד שיפרעוהו ושותפך נתן לאנס הנמצא בידו מממון השותפות וגם הוסיף לו משלו ומשל אחרים עד שהשלים חלקו הבא עליו מאותו הסכום ופדה את בניו והוא חושב כי הפסדו ראוי שיצא מאמצע השותפות ולפי' מה שנתן מממון השותפות פטור עליו ויש לו ליטול משאר ממון השותפות כנגד מה שהוסיף משלו ומשל אחרים וטען כי בעצתך ישב בעיר והאנס לא בקש אלא מממון השותפות ויש לו עדים בזה ולא נתן לו אלא אחר עינוי רב ואתה טוען שאתה פטור וטענת בזה טענות רבות כמו שבא הכל מבואר בקונטרי' אין אני צריך לכתבם בלשון השאלה ושאלת ממני להודיעך דעתי בזה.
תשובה מה שנראה לי בזה הוא שהשותף הזה כיון שנתפס על ממון השותפות ונאנס עד שנתן כל מה שנתן מממון השותפות פטור הוא מלשלם לשותפו משום שהשותפין נעשו שומרי שכר זה לזה כדאי' במת' בבבא בתרא בפ' חזקת הבתים וקא מקשו בגמר' אמאי שמירה בבעלים היא אמר רב פפא באומר שמור לי היום ואשמור לך למחר פי' האי שמועה הכי הוא דשומרי שכר חייבים בגניבה ואבדה ופטורים מהאונסים גדולים כדאיתא בבבא מציעא בפרק השוכר וילפי לה מקראי כדאי' התם ומאחר שהשותפים הם שומרי שכר זה לזה שמעינן דפטורים מאונס שנאנס מהם דבר השותפות וחייבים בגנבה ואבדה כלומר שאם נגנב מבי' אחד מהם דבר השותפות חייב לשלם כדין שומר שכר ופרש"י ז"ל ששכרו הוא שגם חבירו ישמור בכל שעה כשיעור ששמר חבירו באותה שעה ומקשו בגמ' אמאי הא שמירה בבעלים היא פי' ויהיה פטור גם מגניבה ואבדה דהא קי"לן במציע' פ' השואל שמירה בבעלי' פטור ואע"גב דלא כתיב בשומר שמירה בבעלים אלא בשואל ואיכא למימר דוקא בשואל אבל לא בשומר שכר משום דלא כתיב ביה שמירה בבעלים ליתא דהא התם יליף פטור דשומר שכר משואל דכתיב וכי ישאל וא"ו מוסיף על ענין ראשון וילמד עליון מהתחתון כלומר ילמד עליון שהיא פרשת שומר שכר מהתחתון שהיא פרשת שואל ומה שואל שאלה בבעלים פטור אף שומר שכר שמירה בבעלים פטור ושמירה בבעלי' בשותפים הם שכל א' משמר קצת מהשותפו' בביתו א"כ השותפים אע"גב דהוו שומרי שכר וחייבים בגניבה ואבדה מ"מ כיון דהויא שמירה בבעלים יהיו פטורים ותירץ רב פפא באומר לו שמור לי היום ואשמור לך למחר פי' והשתא תו ליכא למימר דהויא שמירה בבעלים כיון שהתנו ביניהם בתחלה כך כגון שאמר לו שמור לי היום כל השדה או כל הסחורה או כל הבהמות היום חלקי עם חלקך ואני אשמור לך חלקך עם חלקי למחר וכיון שלא שמרו ביחד אלא בזה אחר זה ליכא שמירה בבעלים כך פי' רש"י ז"ל בגירסא זו דגריס באומר לו שמור לי היום ואשמור לך למחר וכן היא גירסת הרי"אף ז"ל ומדברי הרמ"בם ז"ל בפ' /בפ"י ה"ב/ מהלכות שכירות נראה שכך היא גירסתו אבל קצת כתבו בשם הר' יצחק ז"ל בעל התוספות שיש לו גירסא אחרת והיא נעשה כאומר לו שמור לי היום ואשמור לך למחר ולזאת הגירסא אע"גב דלא התנו מתחלה ע"כ ולא אמר לו שמור לי היום ואשמור לך למחר נעשה כמאן דאמר ליה וליכא שמירה בבעלים מ"מ כל האי ליתיה אלא לענין גנבה ואבדה שיתחלף הדין כפי חילוף הגרסאות אבל לענין אונסים גדולים אפי' לב' הגרסאות פטור הוא השותף אם נאנס דבר השותפות ממנו לכן אני אומר מאחר שעלה בידינו שהשותפים הם שומרי שכר זה לזה ופטורים מאונסין גדולים א"כ השותף הזה שבאה עליו השאלה כיון שנאנס אונסין גדולים פטור הוא מלשלם כל ממון שנתן מממון השותפות כדין שומר שכר שפטור מאונסין גדולים ואין לך אונס גדול מזה שנתפס וענו בכבל רגלו ברזל באה נפשו עד שפסק על עצמו לתת מממון השותפות ממון קצוב פטור הוא מלשלם לשותפו מכל מה שנתן משל אמצע ואם תרצה לחלוק ולומר שאין לפוטרו אלא מאונס שהוא כעין אונס הנז' בתורה כגון שנאנס הדבר הנמסר לשומר שנא' כי יתן איש וכו' הרי שלא תלה האונס אלא בבהמה כלומר שנאנסה הבהמה מהשומר לא שנאנס השומר ונתן ביד וכן משמע מדא' פ' השואל נושא שכר והשוכר נשבעין על השבר ועל השבויה ועל הטרפה וכו' וכן משמע נמי מדת' פ' השוכר זאב א' אינו אונס ב' זאיבים /זאבים/ אונס וכו' שני כלבים אינם אונס וכו' הארי והדוב והנמר והברדלס והנחש הרי אלו אונסין והרבה יש מאלו האונסין במשנה ובש"ס שמשמעותם הוא שהאונס אינו אלא לבהמה שנאנסה מהשומר ור"ל דכי האי גוונא הוא פטור אבל נאנס השומר ונתן ביד חייב זה אינו נכון והנ"ל דלא שנא נאנסה הבהמה או נאנס השומר הכל אחד ואין לחלק ולפטור בזה ולחייב בזה דא"כ לא הוה שתיק תלמודא מהאי וה"לל במד"א בנאנסה הבהמה אבל נאנס השומר ונתן ביד חייב ומדלא קאמר הכי שמ' /ש"מ/ דלא שנא והמשנה לא דברה אלא כעין הכתוב שתלה האונס בבהמה והכתוב דבר בהוה ויש להביא ראיה דאם נאנס השומר נקרא אונס ג"כ ופטור דהא תנן בפ' השוכר בכלל האונסין הלסטים ה"ז אונס ואמרו עלה בגמרא ואמאי ליקום גברא בהדי גברא אמר ר"י אמר רב בלסטי' מזויין הרי שאם נאנס הרועה בלסטים מזויין ואפי' אם יהיה הרועה מזויין איבעי להו בגמ' אי אמרינן אוקי גברא בהדי גברא או דילמא האי מחלה ליה נפשיה והאי לא מחלה ליה נפשיה וסלקא בתיקו והרי"אף ז"ל כתב דפטור וכן פסק הרמ"בם ז"ל בפ"ג מהלכות שכירות וטעם הרועה שפטור משום דלסטים מזויין יחזק עליו ויקח מידו בחזקה ואנוס הוא הרי שאונס השומר נקרא אונס ופטור גם בכאן נאמר אונס השותף נקרא אונס ופטור מלשלם הממון ואת"ל שאינו דומה מכל הצדדין לנדון שלפנינו דהתם אעג"ב דנאנס הרועה מ"מ אפש' לומר בו דלא נתן ביד והכא נטל ונתן ביד זה אינו מעל' ואינו מוריד להפקיע זכות השותף הנאנס בזאת הטענה דכיון דמחמת אונס שאירע לו בא ההיזק לממון בין שבא ההיזק ממילא לממון בין שהזיקו השותף ביד הכל נקרא אונס ופטור ויש לי להביא ראיה ע"ז מהא דתנן בפ' מי שמת בבבא בתרא האחין השותפים שנפל א' מהם לאומנות המלך נפל לאמצ' חלה ונתרפ' משל עצמו ואמרי' עלה בגמ' חלה ונתרפא ר' אבין משמיה דר' אילעא ל"ש אלא שחלה בפשיע' אבל חלה באונס מתרפ' משל אמצע וכ"כ הרי"אף ז"ל והר"ם במז"ל בפ"ח מה' שלוחין ולא חילקו בין רפואה שיש לה קצבה לרפוא' שאין לה קצבה ומאחר שהחולי הבא לאחד מהשותפין ממילא שלא בפשיעתו נקרא אונס ומתרפא מן האמצע אעפ"י שלא נאנס הממון מידו אלא הוא שנאנס מהחולי ונותן ביד הממון של אמצע להוציא עצמו מהחולי ופטור ממנו הכי נמי דאי נתפס א' מהשותפין שלא בפשיעתו ונאנס עד שנתן ביד פטור הוא מלשלם לשותפו דלא גרע מחולי וכשם שמתרפא משל אמצע להוציא עצמו מהחולי כך נותן משל אמצע להוציא ממסגר נפשו מיד האנס ומדברי הרי"אף ז"ל והרמ"בם ז"ל משמע דאם חלה באונס בכל גווני מתרפא משל אמצע בין בחולי שיש לו קצבה בין בחולי שאין בו קצבה וכ' הרב ר' מאיר ז"ל מקרקושא בפירוש ההלכות בשם הרב ר"י הלוי ז"ל שהוא מפרש חלה ונתרפא דאי היכא דירד לאומנות המלך קאי ואעפ"י שהריוח לאמצע אם חלה בפשיעה מתרפא משל עצמו אבל חלה באונס מתרפא מהאמצע כדמפ' בגמ' כיון שנפל לאמצע מתרפא משל אמצע בין רפואה שיש לה קצבה בין רפואה שאין לה קצבה מדלא אוקימנא מתנ' בגמ' אפי' חלה באונס וברפואה שיש לה קצבה ובחלה בפשיעה נראה דאע"ג דרפוא' דיש לה קצבה משל עצמו אבל רפוא' שאין לה קצב' משל אמצע דכמזונו' דמיא וכן מוכח' הא דתניא בתוס' גבי מתני' אמר רש"בג בד"א ברפואה שיש לה קצבה אבל ברפואה שאין לה קצבה יתרפא מהאמצע כן גרש"י /גרסי'/ בירושלמי גבי אלמנה דתניא רשב"ג אומר כל מכה שיש לה קצבה מתרפאת מכתבתה ושאין לה קצבה מתרפאת מהאמצע.
ואחר שביארתי זה יש לעיין במ"ש בעל הטורים ז"ל בחשן משפט בסי' קע"ח בענין חלה אחד מן השותפין שלפי מ"ש שם איפכא משמע וז"ל וכתב ה"ר יוסף הלוי ז"ל דוקא זה שמתעסק באומנות המלך בשביל כל האחין אבל שני שותפין שמתעסקין באומנות או בסחורה וחלה א' מהם אפי' באונס מתרפא משל עצמו וגם מצאתי תשובה להרא"ש ז"ל בס' תשוב' בסי' קע"ה וג"כ הביאה בקצרה הרב בנו בחשן המשפט בסי' הנז' וז"ל השאלה והתשובה מספר תשו' שאלה ראובן ושמעון שהיו אחין ושותפין ונשבה ראובן ופדאו שמעון מן האמצע ואח"כ נמשכה שותפותם ולא היו מקפידין זע"ז ומת שמעון והניח אשה ובנים ונשארו הנכסים ביד ראובן ותבעה אלמנת שמעון חצי נכסי בעלה כתקנת העיר והתחיל ראובן לחלוק עמה ואח"כ גירש ראובן את אשתו ומת גם הוא ותובעת אלמנת שמעון בב"ד שישלימו לה חצי נכסי בעלה וגם תובעת שיתנו לה כשיעור פדיון ראובן שנטלו מהאמצע ואח"כ יחלקו בשוה והשיב' אשת ראובן ע"ז בעליך פדאו מהאמצע וישב אח"כ כמה שנים ולא תבע ועוד שבאותו דרך שנשבה בסחורות השותפות היה הולך ונאנס ולכך ראוי לפרוע דמי הפדיון מהאמצע ועוד שבעליך מחל תשובה יראה לי כדברי אלמנת שמעון כי לא נתחייב שמעון בפדיון ראובן ולא דמי להא דתנן בפ' מי שמת האחין והשותפין שנפל אחד מהם לאומנ*ות נפל לאמצע חלה ונתרפא נתרפא משל עצמו וקאמר עלה בגמרא שלח רבין משמיה דר' אילעא לא שנו אלא שחלה בפשיעה אבל באונס נתרפא מן האמצע ובתוס' נמי קתני אמר רשב"ג בד"א ברפואה שיש לה קצבה אבל ברפואה שאין לה קצבה מתרפא מן האמצע דהיינו דוקא ברפואה שהיא כמזונות כדא' בכתו' גבי אלמנה רפואה שאין לה קצבה הרי היא כמזונות אבל אונס דתפיסה ושביה אין זה כמו מזונות ושותף אינו מחויב באחריות חבירו דשותפין הן שומרי שכר זה לזה בעסק הממון אבל בשמירת גופן כל א' שמירת גופו עליו ואינו חייב בשמירת גוף חבירו ואפי' בשאלה דהשואל ממון חייב באונסין והשואל גוף חבירו לעשות לו מלאכה אינו חייב באונס גופו אם נשבה או נשברה רגלו במלאכתו ואעפ"י שלא תבע שמעון כל ימי חייו בשביל זה לא מחל כי רצה להמתין עד שעת חלוקה עכ"ל מכל זה היה נראה בתחלת העיון שהשותף הזה שבא' עליו השאלה שנתפ' ונתן מה שנתן הממון אין חבירו חייב לתת עמו כלום אבל כדמעיינת בה שפיר תמצא דלא דמי לנדון שלפנינו ולא ראי זה כראי זה שמה שהשי' הרא"ש ז"ל פשיט' דשותפו אינו חיי' לתת עמו משום דאינו חייב בשמירת גופו והכא אלו נתפס השותף הזה בלא עלילות השותפות ובקש ממנו אדוני הארץ לבוז לו כסף ופסק על עצמו ממון ופדה נפשו מיד האנס היה הנדון דומה לראיה שאין חבירו חייב לתה /לתת/ עמו דאינו חייב בשמירת גופו אבל השתא שלא נתפס על שום עלילה אלא על ממון השותפות בפירוש ונאנס עליו עד שנתנו פטור הוא מלשלם כדין שומר שכר שפטור באונסין גדולי' וכב' כתבתי בלא שנא נאנס' הבהמ' או נאנס השומ' הכל נקר' אונס ופטור ועוד יש לי להביא ראיה דאם נאנס אדם על ממון שברשותו משל חבירו אפי' המחויב באחריותו עד שנתנו שהוא פטור מההיא דגרסי' בשילהי פ"ק דגיטין דאמ' התם ר' אחא בר יאשיה הוה ליה אספקא דכספא בנהרדעא אמר להו לר' דוסתאי בר ינאי ולר' יוסי בר כפר /כיפר/ בהדי דאתיתו איתיהו ניהלי אזל יהביה ניהלי' ואמ' להו נקני מנייכו אמרי להו לא אהדרי' ניהלי' ר' דוסתאי בר ינאי א"ל אין ר"י בר כפר אמר להו לא כפתו' וקא מצערו ליה אמ' להו חזי מר היכי עביד אמר להו טב רמו ליה כי אתא לגביה אמר ליה חזי מר לא מיסתייה דלא מסייען אלא אמר להו טב רמו ליה אמר ליה ואמאי תעביד הכי אמר ליה אותן בני אדם הן אמה וכובען אמה ומדברין מחציין ושמותיהן מבוהלים ארדא וארטא ופילי ברוש אומרין כפותו כופתין אומרין הרוגו הורגין אלו הרגו לדוסתאי מי יתן לינאי אבא בן כמותי אמר ליה בני אדם הללו קרובין למלכות אמר ליה הן יש להם סוסים ופרדים שרצים אחריכם /אחריהם/ אמר ליה הן אמר ליה אי הכי שפיר עבדת הרי שר' דוסתאי בר ינאי אהדר להו הפקדון של ר' אחא בר יאשיה להנהו דיהבוה ניהליה למייתי ליה ואע"גב דכבר זכה בו בשבילו להתחייב בו וכדתניא הולך פקדון זה לפ' שיש לו בידי אם בא לחזור בו אינו חוזר והוא /והוה/ קס"ד דכיון שהחזירו פושע מיקרי וחייב לשלם ואפ"ה כיון דאהדר ליה דאותן בני אדם שנתנוהו לו חזרו בהם והיו תקיפין ואלו אמרו כפותו כופתין הרוגו הורגין ויש להם סוסים ופרדים שרצים אחריכם /אחריהם/ וקרובים למלכות השיב לו שפיר עבדת כלומר כה"ג ודאי נקרא אונס ופטור אתה מלשלם ויפה עשית שהחזרת להם הפקדון ולא סכנת בעצמך בדבר שאתה פטור ממנו וכת' הרש"בא ז"ל בחי' גיטין ז"ל ולעניין הלכה קיל"ן דבחוב הולך ושא וטול ותן ויהא מנה בידך לפ' כולן כזכי ואם רצה לחזור לא יחזור וחייב באחריותן עד שיקבל אותו האיש את שלו דקי"לן כרב אע"ג דפליג עליה דשמואל דהא תניא כותיה דרב וכ"ש זכה והתקבל ואם החזיר השליח למשלח חייב לשלם ורצה ב"ח גובה ממנו אלא אם אנסוהו והחזיר כעובדא דר' דוסתאי בר ינאי ואעפ"י שלא אנסוהו עדיין אלא שמאיימין עליו ויש בידם לעשות ה"ז אונס מעתה ואם החזיר פטור אבל אם יכול לעמוד כנגדם ולא עמד חייב וכדא' בירושלמי וכו' עכ"ל הנה כל זה ראיה ברורה דכל שנאנס אדם עד שנתן הממון שברשותו המחויב באחריותו שהוא פטור כיון שנתנו באונס ועוד יש להביא ראיה מההיא עובדא דפ' הגוזל בתרא דאמר' התם ההוא גברא דאפקידו ליה כסא דכספא אתו גנבי עילויה שקליה יהביה ניהלייהו אתא לקמיה דרבא פטריה אמר ליה אביי והרי מציל עצמו בממון חבירו הוא אלא אמר ר' אשי נחזי אנן אי אמיד עליה אתו ואי לא אמיד ודאי אההוא כסא הוא דאתו ולא מצית למימר דלא הוה הכא אונסא דהא אביי אמר והרי מציל עצמו וכו' ומדקאמר הכי משמע דההצלה היתה לו לבעל הפקדון מיד הגנבים ולולא שנתן להם הכוס של כסף היו מכין אותו או הורגין אותו ואפשר לומר שהגנבי' אנסוהו על הכוס והוא נטלו ונתנו בידו והכי משמע לישנא דקאמרי בההו' עובד' שקלי' יהביה ניהלייהו ולא עוד אלא אפי' לא אנסוהו אלא כיון שמאיימין עליו ויבדם /ובידם/ לעשות ואינו יכול לעמוד כנגדם נקרא אונס ופטור כדעת הרש"בא ז"ל שכת' למעלה נמצא הנדון שלפנינו שהשותף הזה שנתפס ונאנס עד שנתן מה שנתן מממון השותפות פטור הוא מלשלם לחבירו מהראיות שכתבתי.
ואם יש מי שרוצה לחלוק ולומר לא כי אלא כל מה שנתן השותף הזה מממון השותפות חייב הוא לשלם לשותפו כיון שנטל ונתן ביד ואפי' לא יהיה אלא מסור דאפי' לא מסר אלא בדיבורא בעלמא אפ"ה הוי בכלל הניזקין כדאי' בפ"ק דבבא קמא וחייב לשלם וכתב /צ"ל: וכ"ת/ היכא דלא אניס אבל אניס פטור מ"מ יש לומר כיון דעבד מעשה ונשא ונתן ביד יהיה חייב ממסקנא דהלכתא דפר' הגוזל בתרא דתנן התם הגוזל את השדה ונטלוה מסיקין אם מכת מדינה היא אומר לו הרי שלך לפניך אם מחמת גזלן חייב להעמיד לו שדה ואמרי' עלה בגמרא היכי דמי אילימא דאנסוה לכולי ארעתיה ואנסו נמי להאי בהדייהו מרישא שמעת מינה אם מכת מדינה אומר לו וכו' הא לאו מכת מדינה חייב להעמיד לו שדה הב"ע כגון דאנסוה אמרו ליה אחוי ארעתך ואחוי להו נמי האי בהדייהו והוה משמעינן מהכא דאי אחוי של חבירו אפי' אחוי באונס יהא חייב וכן הוה משמע נמי מההוא עובדא דאמרי' התם ההוא גברא דאחויה אכריא דחיטי דבי ריש גלותא אתא לקמיה דר' נחמן חייביה ר' נחמן לשלומי וכו' ושקלי וטרי בה טובא אי דינא אי קנסא ומסקן בה דר' הונא בר יאודה איקלע לבי אביוני אתא לקמיה דרבא אמר ליה כלום בא מעשה לידך אמר ליה ישראל שאנסוהו גוים והראה ממון חבירו וחייבתיו אמר ליה קום אהדר עובדא למאריה דתניא ישראל שאנסוהו גוים והראה ממון חבירו פטור ואם נטל ונתן ביד חייב אמר רבא ואם הראה מעצמו כמי שנטל ונתן ביד דמי הרי מסקנא דהלכתא דאם נשא ונתן ביד חייב אלא אם האנס עמד ממונו של ישראל במקום שהראהו לו הישראל באונס דאמרי' שהוא פטור ואח"כ אנסו להביאו אליו פטור הוא ג"כ בהכי אמרי' התם ההוא גברא דאחוי אחמריה דרב פינחס ודרב מארי בני רב חסדא אמרו ליה דרי אמטי בהדן דרא ואמטי להדייהו אתא לקמי' דרב אשי פטריה אמרו לי' לרב אשי ואתניא /והתניא/ אם נטל ונתן ביד חייב אמר להו הני מילי היכא דלא אוקמינהו עילויה הכא כיון דאוקמינהו עילויה מיקלא קלי איתיביה רב בהו לרב אשי אמר לו אנס הושיט לי פקיע עמיר זה אשכול ענבים זה והושיט לו חייב אמר ליה הב"ע כגון דקאי בתרי עברי נהרא הכי נמי מסתברא דקתני הושיט ולא קתני תן לי ש"מ נמצא לפסק הלכה ארבעה דינין אחד אם אנסוהו גוים להראות והראה דהא לא עביד מעשה ב' אם נטל ונתן ביד אפי' אנסוהו חייב משום דעבד מעשה ובריא היזיקיה ג' הראה מעצמו חייב דהא לא אניס ד' אם אנסוהו גוים להראות והראה ואחר אנסוהו להוליך פטור ואע"גב אם נטל ונתן ביד חייב הכא פטור כיוןשראה האנס את הממון ועמד עליו כמי שנשרף דמי וכ"פ הרי"אף ז"ל וכ"כ הרמ"בם ז"ל בפ"ח מהלכו' חובל ומזיק ואעפ"י שרבי' האיי גאון ז"ל כתב במשפטי השבועות שחבר שמראה ממון חברו או נטל וניתן /ונתן/ ביד חייב ודין אחד לשניהם דאם מעצמם חייבים ואם מחמת אונס פטורים והא דאמרינן דאם נטל ונתן ביד חייב הכי קאמר ואם אנסוהו להראות ונטל ונתן ביד חייב ובדלא אוקמינהו עילויה כבר חלק על סברא זו הרי"אף בפ' הגוזל בתרא והאריך הרבה להביא ראיות להעמיד סברתו דכל דנטל ונתן ביד חייב ואפי' באונס והרוצה לעמוד על עיקרן /של/ דברים יעיין בדברו שם מכל זה היה נראה שהשותף הזה כיון שנטל ונתן ביד אפי' אנסוהו ע"כ חייב הוא לפום מסקנא דש"ס דאמרינן ישראל שאנסוהו גוים והראה ממון חבירו פטור ואם נשא ונתן ביד חייב יש לומר שאפי' כן השותף הזה פטור הוא כיון שנתפס על ממון השותפות בפירוש לפי שיש לחלק בין אם אנסוהו גוים ואמרו לו הבא לנו ממון סתם או הבא לנו ממון פלוני דאם אמרו לו הבא לנו ממון סתם והוא הלך והביא ממון חבירו חייב כמסק' דש"ס וכפי' הרי"אף ז"ל והרמ"בם ז"ל וכל הנמשכים אחריהם אבל כל שאנסוהו ואמרו לו הבא לנו ממון פלוני בפירוש אפי' נטל ונתן ביד פטור וכן היא בירושלמי כתבו הרא"ה ז"ל בחידושיו בפ' הגוזל בשם רבינו חננאל ז"ל שהביא בפירושיו וז"ל ירושלמי בפ' החובל תני ישראל שאנסוהו גוים ונטלו ממנו ממון חברו פטור ואם נטל ונתן ביד חייב א"ר יוסי הדא דתימא כשאמרו לו תן לנו סתם אבל אמרו לו תן לנו ממון פלוני אפי' נטל ונתן ביד פטו' ע"כ והרא"ש ז"ל כשראה הירשלמי חולק על גמרא דילן רצה לתרץ כי גמרא דילן דאמרה אם נטל ונתן ביד חייב בשלא ידע האנס מקום הממון והירושלמי דאמר אפי' נטל ונתן ביד פטור בשידע האנס מקום הממון ומשום דמקלא קלי פטור ואני אעפ"י שאיני כדאי להשיב על דבריו אעפ"כ אני אומר שזה התירוץ אינו נכון לענ"ד משום דלא משמע הכי מל' הירוש' דהא לא תלי הירוש' החיוב והפטור בידע האנס מקום הממון או לא ידע אלא באומר לו סתם או בפירוש דאם אנסוהו ואמרו לו הבא לנו ממון סתם והוא הלך ונטל ונתן ביד חייב ואין הירושלמי חולק על גמרא דילן בזה שזהו מה שאמרה גמרתנו ואם נטל ונתן ביד חייב אבל אם אמרו לו בפירוש הבא לנו ממון פלוני ואנסוהו להביא אפי' נטל ונתן ביד פטור ולא יובן מגמרתנו הפך מזה עד שנצטרך לומר שהירושלמי חולק על גמרתנו וכמו שכתב /שכתב'/ כן היא סברת ר"ח ז"ל וכן היא סברת בעל העיטור ז"ל באות פקדון והאריך הרבה להביא ראיות ע"ז וכתב שכל שאנסוהו להביא ממון סתם והלך והביא ממון חבירו חייב וזהו דאמרי' בגמ' דילן ואם נשא ונתן ביד חייב ואם אנסוהו להביא ממון פלוני בפירוש אע"גב דנשא ונתן פטור כמו שהוא מפורש בירושלמי וכן היא דעת הרא"ה ז"ל בחידושיו אלא שבעל העיטור ז"ל כתב שהרא"ה ז"ל פליג בהא אבל הרא"ה ז"ל כתב שאפי' הרי"אף ז"ל יודה בזה ואינו חולק על הירושלמי ועל ר"ח ז"ל שיהא סבור דבין אמרו לו להביא ממון סתם חייב כמו שטעו רבים שהיו סבורים שדברי הריא"ף ז"ל ותשובותיו הם על דברי ר"ח ז"ל ושיהא סבור בין ממון סתם בין ממון פלוני עד שהוצרכו להשיב עליו כמה תשובות ואמרו איך עלה זה בדעתו והרי מפור' בירוש' דאם אמרו לו ממון פלוני פטור ובגמ' דילן בעובדא דגברא דאפקידו גביה כסא דכספא וכו' ואמר ר' אשי נחזי אנן אי אמיד עליה דידיה אתו ואי לא אמידי אההוא כסא דכספא אתו ופטור ע"כ ונראית לי ראיה לדברי הרא"ה ז"ל והיא שמאחר שמצינו שהרי"אף ז"ל הביא בהלכותיו האי עובדא דכסא דכספא נ"ל דס"ל דאם אמרו לו ממון פלוני אפי' נטל ונתן ביד פטור כיון שהיה שם אונס והרמ"בם ז"ל בפ"ה מהלכות חובל ומזיק לא כת' אלא דין אם אנסוהו ואמרו לו הבא לנו ממון סתם ונשא ונתן ביד חייב כפשט' דש"ס דילן אבל אם אנסוהו ואמרו לו הבא לנו ממון פ' שהוא פטור כפי' הירוש' וכפי דעת כלהו רבואתא ז"ל שהזכ' למעלה לא כתבו כלל והרא"בד ז"ל השיג עליו אפי' במה שכתב ואם נטל ונתן ביד חייב וכתב ז"ל סברתו הא כל שאנסוהו גוים להביא פטור אפילו אמרו לו סתם כ"ש למעלה וכ"כ הרא"בד ז"ל עוד וכן בדין שאין לך דבר שעומד בפני פיקוח נפש ומאין יתחייב לו זה שימות בשביל ממון חבירו הואיל ויחדו לו בפירוש ע"כ וכתבו קצת סיוע לזה שאם תאמר כן שימות ואל ישא ויתן ממון חבירו א"כ מצינו ד' חמורו' מפקוח נפש ע"ז גילוי עריות וש"ד ומסירת ממון וזה אי אפשר לאומרו שלא אמרו חז"ל יהרג ואל יעבור אלא בג' א"כ ישא ויתן ממון חבירו ביד ואל ימות אבל כבר השיבו ע"ז ואמרו ישא ויתן ביד ואל ימות וישלם לחבירו מה שנשא ונתן ביד ואני יש לי לפקפק בתירוץ זה שמא יהיה זה מאותם שממונם חביב עליהם מגופם וימות ואל יתן ממון וכראמר /וכדאמר/ ביומא אם נאמר בכל לבבך ובכל נפשך למה נאמר בכל מאודך ואם נאמר בכל מאודך למה נאמר בכל נפשך אלא אם יש לך אדם שגופו חביב עליו מממונו לכך נאמר בכל נפשך ואם יש לך אדם שממונו חביב עליו מגופו לכך נאמר בכל מאודך וזה הטעם עולה יפה לסברת הרא"בד ז"ל שאפי' אנסוהו להביא סתם ונשא ונתן ביד פטור והוא כדעת הגאון ז"ל וכבר כת' למעלה שזה אינו נכון וכבר השיב ע"ז הריא"פ ז"ל כמה תשובות עלה בידינו מהירושלמי ומדברי ר"ח ז"ל ובעל העיטור והרא"ה ז"ל שישראל שאנסוהו גוים להביא ממון סתם ונטל ונתן ביד ממון חבירו חייב ואם אנסוהו על ממון פלוני אפי' נטל ונתן ביד פטור א"כ לענין הנדון שלפנינו כיון שהשותף הזה נתפס על ממון השותפות ואנסוהו לתת אותו דינו כדין אמרו לו הבא לנו ממון פלוני שאפי' נטל ונתן ביד פטור ואעפ"י שראיתי הרא"ה ז"ל מגמגם בדבר ויש לו שיטה אחרת בזה וכתב אעפ"י שאין ספק שהוא מפורש שבממון פ' פטור מן הירוש' ומן הגמ' דילן אבל כמה ראיות מכריעות שהוא חייב ההוא גברא דאחויה חמריה דרב /דרב מארי/ ור' פינחס וכו' עוד הביא כמה ראיות אחרות מכריעות שאפי' אמרו לו ממון פ' חייב ותירץ יש לחלק ולומר שכל מקום שאין האונס בא לו מחמת אותו הממון שאין הממון גורם האונס חייב וכגון שאמרו לו בפירוש הבא לנו ממון פ' חבירך חייב שהרי אין אותו הממון גורם לו האונס ואין לומר שהממון חמור מפקוח נפש שלא אמרו ימות ואל יביא אלא יביא וחייב לשלם ואם היה הממון פקדון אצלו או שהיה נשמר עליו והיו אונסין אותו להביא ממון סתם חייב שאף כאן אין האונס בא לו מחמת הממון אבל אם היה פקדון אצלו ואנסוהו גוים לתת להם הפקדון ההוא פטור שהרי בא לו האונס מחמת אותו הממון לפי שידו כיד הבעלים ואדעתיה דהכי איפקדו /אפקידו/ גביה ואדעתה דהכי קביל אידך מניה שאין אדם משים עצמו על ממון חבירו יותר מממונו וע"ז הדרך עולות יפה וכראוי עובדא דאחוי חמריה דרב מארי ודרב פינחס וכו' שאמרו שם אם נשא ונתן ביד חייב דהתם לא גרם לו הממון האונס והא נמי דאמר לו האנס הושיט לי פקיע עמיר זה אף זה אין האונס מחמ' ממון וההיא דנרדף ששבר את הכלים וההיא דהכונס נמי אין הממון גורם לו האונס בכל זה חייב אבל במקום שהממון גורם לו האונס פטור וההוא דאפקידו לגביה כסא דכספא מוכחא שהרי אמרו בפירוש אם לא באו על אותו הכוס חייב ואם באו על אותו הכוס פטור שהרי מחמת אותו כוס בא לו האונס וכן אותו דירושלמי שאנסוהו לישראל וכו' מדקאמ' נטלו ממנו ממון חבירו משמע דמממון שהיה אצלו משל חבירו קאמר והוא גרם לו האונס ולפיכך הוא פטור זו היא שיטתו של הרא"ה ז"ל ולענין הנידון שלפנינו אפי' לפי שיט' זו אני אומ' שהשות' הזה שנתפס על ממון השותפות שהיה ברשותו פטור הוא לשלם לשותפו שהרי לא אמרו לו הבא לנו ממון פ' ואין אותו ממון ברשותו עד שנאמר אין הממון גורם לו האונס אלא האנס אמר לו תן לנו ממון השותפות שיש ברשותך שהממון גרם לו האונס וכיון שהוא ברשותו והוא שגרם לו האונס אעפ"י שנשא ונתן ביד מהירשולמי /מהירושלמי/ ומההוא דאפקידו גביה כסא דכספא וכו' וזה מבואר הרבה וברור כשמש אפי' לפי שטה זו שכתב הרא"ה ז"ל.
ואחר שהשיבותיך במה שעיקר הדין תלוי בו ובכלל זה תמצ' שיש תשובה על הרבה דברים באו בקונדריסך לא הוצרכתי לפרוט אותם לך ועתה באתי להשיב על קצת דברי' אחרי' שבאו ג"כ בקונדריסך ולא השבתי עליהם במה שכתבתי.
תחלה בענין השותף הנז' שנתפס ונאנס עד שפסק עם האנס לתת לו ממון קצוב והניח בנו תחתיו במצור ובמצוק והוא יצא ונתן לאנס הנז' הממון שפסק עמו לתת לו ואתה טענ' בזה כיון שהדבר כן שאינו מן הדין שיפסיד שותפו עמו בממון שנתן מהשותפות כי לא נתנו אלא לפדות את בנו והארכת בטענה זו ומה שנ"ל בזה כי זאת הטענה אינה טענה דכיון דשותף זה אונסו הוא אונס אף בנו קם תחתיו לאונס לפי שאונס הבן נקרא אונס לגבי האב משום דרחמי הבן על האב וכל שנאנ' הבן איזה אונס על איזה דבר נקרא ג"כ אונס לאב ויש להביא ראיה ע"ז מההיא דתנן בנדרים נדרי אונסין כיצד הדירו חבירו שיאכל אצלו וחלה הוא או שחלה בנו וכו' הרי אלו נדרי אונסה /אונסים/ ולפי מ"ש הרש"בא ז"ל בתשובה שגם אונס אחיו ואחותו הם אונס וז"ל ולא יסתפק אדם לומר שאין אונס אלא המגיעו בגופו או בממונו של נודר ממש שאין לך חביב על האדם כהצלת נפש אחיו ואחותו ויקר פדיון נפשם בעיניו וכ"כ א"א הרב ז"ל בתשובה ולפי' אני אומר שאף שאר קרובים במשמע ומקרא מלא הוא וחרפה לא נשא על קרובו אלא שהצרי' הדבר תלמוד בגדר הקרובים הללו אם קרובי פסולי לעדות או קרובים שבפרשת כהנים שהכהן מטמא להם עד יבא ויורה צדק ויכול אני לומר שזה הוא אפי' לא נתפס השותף מתחלה אלא בנו בלבד ונאנס בנו על הענין הנז' כאלו נאנס אביו כ"ש עתה שהשותף בעצמו הוא שנתפס והוא שנאנס על ממון השותפות שאפילו לא הניח בנו תחתיו אלא שהאנס אומר לו לך והבא לי והלך והביא לו שכל מה שהביא לו מחמ' האונס הביא ופטור הוא.
ומ"ש והלא דברים ק"ו ומה שאר בני אדם ששמיר' ממון חבירו אינה מוטלת עליהם אם נאנס אדם ונתנו חייב עכ"ל אמנם מענין העיקר בדין כבר ביארתי לך בראיות ברורו' שהשותף הזה פטור הוא מלשלם מה שנתן מממון השותפות אך לענין הק"ו הזה שכת' יש לעיין בו אם יש לנו לדון הק"ו מעצמנו או לא ואומר שאעפ"י שאין אדם דן ג"ש אלא א"כ קבלה מרבו ורבו מרבו עד הל"מ =הלכה למשה מסיני= אעפ"כ רשאי כל אדם לדון ק"ו מעצמו אפי' אין לו קבלה מרבותיו עד הל"מ ומשום הכי קנתר הלל הזקן כנגד בני בתירא שלא ידעו שהפסח דוחה שבת והיה להם ללמוד פסח החמור מק"ו מתמיד הקל ומה תמיד שאם לא יעשה בזמנו אין בו כר' החמירה בו התורה לעשותו אפי' בשבת פסח החמור שאם לא יעשה בזמנו חייב כרת אינו דין שיהא דוחה את השבת וז"ש להם בשלמא בגזרה שוה לא גמריתו במועדו דפסח מבמועדו דתמיד ואין אדם דן ג"ש מעצמו ואעפ"י שאנו רשאין לדון ק"ו מעצמנו מ"מ צריכין אנו לשמור הרבה תנאים שנאמרו בו אשר אחד מהם הוא שיהיה הקל קל מכל הצדדין והחמור חמור מכל הצדדין ואם אינו כן הוי ק"ו פריכא כמו שהוא בק"ו זה שכתבת שאין החמור שלך עם הקל שלך שוין מכל הצדדין דהא ממון חבירו אינו שכיר עליו וממון שותפו הוא שכיר עליו ואיכא למיפר' מה לממון חבירו שאינו שכיר עליו ואינו ברשותו ואי נשא ונתן ביד אפי' באונס מזיק הוא בממון חבירו וחייב לשלם תאמר בממון השותפות שהוא ברשותו ונעשה עליו שומר שכר שפטור באונסין ואי נשא ונתן ביד פטור לשלם ודע שאתה נתחלף לך הקל בחמור והחמור בקל שאתה עשית ממון חבירו קל וממון שותפו חמור והדבר בהפך לפי שממון חבירו אם נשא ונתן ביד אין האונס פוטרו וזאת חומרא אך השותפין להיותם שומרי שכר זל"ז האונס פוטרן וזאת קולא ואיני רואה מקום לק"ו שכת' מטעמים אלו גם מטעמים אחרים שהם תנאים לכל ק"ו ולא רציתי להאריך יותר כי במה שכת' די לבטל הק"ו שלך.
וגם מה שרצית לחייב השותף הזה מחמת שלא ברח מעיר וכונתך לומר שהוא פושע בודאי שכל הארבעה שומרים חייבים בפשיעה כדאי' בפ' השוכר את הפועלים ובפ' השואל אבל לחייב השותף הזה מטעם פשיעה איני רואה זה לפי שראיתי שכתבת שנועצתם לב יחדו שאתה תברח מן העיר והוא ישאר בעיר וכיון שבעצתך ובהסכמתך נשאר בעיר מה פשיעה פשע ואין לומר בכאן כמו שאמרו בפ' השוכר כל שתחילתו בפשיעה וסופו באונס חייב וזה השותף מאחר שלא פשע בתחלתו כיון שנאנס בסופו פטור הוא.
ורצית עוד לחייב השותף הזה מטעם הנתפס בעד חבירו שאבד מעותיו וחבירו פטור ואמרת עוד שאפי' מה שנתן משל חבירו חייב לשלם לו והבאת ההיא דהאי דמשתכח בבי דרי וכו' גם מה שפי' רש"י ז"ל בא אי א"כ /בה אי א"ב =אמרת בשלמא=/ דכל מה שנתן יותר מתחת ידו שאינו חוזר וגובה אותו משותפו שפיר דמי אלא א"א שאף מה שהיה מתחת ידו חייב לשלם הא ליתא ואני אומר שאין הנדון דומה לראיה בזה דהכא דשותף נאנס לתת מה שתחת ידו משל חבירו והתם נתפס בעד חבירו בממון שאינו תחת ידו משל חבירו ואם נתן נסתחפה שדהו ואינו חוזר וגובה מחבירו ומה ענין זה לזה ועיקר הדין בזה היא בירושלמי הביאו הרי"אף ז"ל בהלכתיו והרא"ש ז"ל בפסקיו בפ' בתרא דכתובות ירוש' ר' יהושוע בן לוי אומר אין לך נתפס על חבירו ויהיה חייב ליתן לו אלא בארנון וגלגולתא רב אמר כל הנתפס על חבירו חייב ליתן לו וכו' ואיפסיק' הלכתא כרי"בל וכ"כ הרמ"בם בפ"ח מהלכות חובל ומזיק וז"ל מי שנתפס על חבירו ולקחו ממנו גוים ממון בגלל חבירו אינו חייב לשלם ואין לך מי שנתפס על חבירו ויהיה חבירו חייב לשלם לו חוץ מן הנתפס מפני המס הקצוב על כל איש ואיש בכל שנה ושנה או הנתפס על התשורה שנותן כל איש ואיש למלך עליהם הוא או חיילותיו הרי זה חייב לשלם לו והוא שיקחו ממנו בפי' בגלל פלוני בפני עדים ע"כ והשורש בזה הוא כל מי שתחת ידו ממון של חבירו כגון שומר ונפקד והדומה לזה אם נתפס עליו בפי' ונאנס עד שנתנו על הדרך שכת' למעלה פטור הוא מלשלם אפי' אין חבירו מחוייב באותו ממון אבל כל שנתפס בעד חבירו בממון שאינו ברשותו משל חבירו אנו רואין שאם נתפס על חבירו בדבר שאין חבירו מחוייב בו נסתחפה שדהו ואין חבירו חייב לשלם ואם נתפס על חבירו בדבר שחבירו מחויב בו מדינא דמלכותא יכול להוציא מחבירו לפי שלא פרעו מרצונו עד שנאמר אבד מעותיו כמו הפורע חובו של חבירו שלא מדעתו או שהלך למ"ה ועמד א' וזן את אשתו שלא מדעתו דאמרינן בפ"ב דכתובות חנן אומר אבד מעותיו וכו' ואמר ר"י בן זכאי יפה אמר חנן הניח מעותיו על קרן הצבי ויש לרבואתא ז"ל דברים הרבה בזה ואם דוקא חוב שלא בשטר או אפי' בשטר או משכון ולהיות שאין זה מענין הנדון שלפנינו לא רציתי להאריך בו נמצא דאם נתפס בעד חבירו בדינא דמלכותא כגון גלגולתא וארנונא והדומה לזה חוזר וגובה מחבירו זהו מה שלמדנו מן הירוש' הזה לדעת ריב"ל דאמר אין לך נתפס על חבירו ויהיה חייב ליתן לו אלא בארנון וגלגולתא והכי מוכחא נמי ההיא דאמרי' בפ' הגוזל קמא /ב"ק דף קי"ג/ גופא אמר שמואל דינא דמלכותא דינא אמר רבא תדע דקטלי דקלי ועבדי גשרי ועברינן עלייהו וכו' אמר רב /רבא/ האי דמשתכח בבי דרי פרע מנא דמלכא והני מילי בשותפו אבל באריסו לא דאמר רב /ואמר רבא בר/ מתא אבר מתא מיעבט וה"מ בכול ארעא ובגוייתא /דברלא ארעא וכרגא/ דשתא ופי' דהא דאמר רב האי דמשתכח בי דרי פרע מנא דמלכא הוא שאם גבאי המלך בא לגבות מבעל הגורן המס הנהוג על הקרקע מדינא דמלכותא והיה אותו הקרקע משותף בין אנשים הרבה וכשבא הגבאי מצא שכולם נטלו חלקם אל ביתם מהגרן /מהגורן/ וא' מהם נמצ' בגורן יש רשו' לגבאי המלך בין יהיה ישראל בין יהיה גוי ויקח משות' האחר /האחד/ הנמצא בגרן מנתא דמלכא בשביל כולם כיון שיש להם שתוף בקרקע נעשו כערבאין זה לזה ואם הגבאי הוא ישראל אין בו משום גזל ואם הוא גוי מותר לקנות ממנו מה שלקח מאותו שותף הנמצא בגורן שאין זו גזלה וכשיבואו חביריו אינן יכולין לומר שלך לקח ולא שלנו כיון שהם מחויבים במנא דמלכא ודינא דמלכותא דינא ואם היה הנמצא בגורן אריס אין מן הדין לגבאי המלך ליקח שום דבר בעד בעל הבית כיון שאין לו לאריס חלק בגוף הקרק' ואין עליו לפרוע חלק ב"ה ואם גבאי המלך לקחו ממנו הוי גזל ולא מזבנינן מנייהו זה לענין גבאי המלך ממי יש להם רשות ליטול וממי אין להם רשות ליטול אבל כל מי שנטלו ממנו בעד חבירו אינו חוזר וגובה מחבירו אלא בדבר שהוא דינא דמלכותא בלבד וכל זה אינו ענין נדון שלפנינו בממון השותפות שהיה בידו ואנסוהו לתת אותו דהאי דינא לחוד והאי דינא לחוד ואין הנדון דומה לראיה ומ"ש וז"ל ואם נתפס השותף בעד חבירו במס הנהוג אם פרע משל חבירו פטור ואם פרע משלו יכול לגבותו דדינא דמלכותא דינא אבל נתפס בזולת המס הנהוג שלא כדת אם פרע משלו אבד מעותיו ואינו יכול לגבות מחבירו דגזל הוא כל זה שכת' מבואר הוא מהירוש' ואין כאן ראיה לדבריך לחייב השותף לשלם לך מה שנתן מממון השותפות ומ"ש ואם פרע משל חבירו חייב לשלם דאמר רב האי מאן דמשתכח בבי דרי וכו' תמהני מדבריך הרבה דמהיכא קא מוכחת מהאי דרב דאי פרע משל חבירו חייב לשלם לו דאם באת להוכיח שהנתפס בעד חבירו שאינו חוזר וגובה מחבירו מה שפרע עליו בזולת החוב הקבוע למלכות זה אמת הוא וזה לא יועיל לך במה שנתן משלך ממה שהיה ברשותו אבל יועיל לך לפטור אותך במה שרוצה להוסיף לגבות ממך מה שחסר לו אבל אם באת לומר דהא דרב מוכחא דאם פרע משל חבירו חייב חלילה לך לומר כדבר זה דבדבר זה לא מוכחא הא דרב כלל ועיין בטוב שכלך ותמצא מ"ש לך שהוא האמת.
עמדתי על כל מה שהשיב ר' יאשיהו בזאת השאלה וראיתי שלא עלו כהוגן דבריו לפי שאין תשובתו מענין השאלה ודומה בעיני לטוען חבירו חטים והודה לו בשעורים וכו' שאין ההודאה ממין הטענה אף בכאן עיקר השאלה היתה אם חייב השות' על מה שנשא ונתן ביד שנר' מלשון ההלכה דבפ' הגוזל שהוא חייב והוא השיב שאם אנסוהו והראה שהוא פטור ומהמפורסם הוא שהפרש גדול יש בין הראה לנשא ונתן ביד ודיניהם חלוקים וגדולה מזו עשה שכ' ההלכה דבפ' הגוזל ובא עד ואם נטל ונתן ביד חייב שהוא מענין השאלה והשמיט אותו ואיני יודע אם עשה זו בכונה או היה כשגגה שיצאה לפניו וזה יורה שהשיב בלא עיון כלל חולין הוא לו לעשות כדבר הזה זאת ועוד אחרת כי תשובת שאלה לרא"ש ז"ל שכתב ראיה אינה מעין הנדון שלפנינו כלל ותשובת הרא"ש ז"ל שהיא מענין הנדון היא התשובה שכת' למעלה ושתי התשובות הם בספר תשובותיו ובס' ח"מ לרב בנו ז"ל ואיני יכול לצייר טעם למה כתב זאת שאינה מעין הנדון והניח האחרת אלא אם נאמר דאישטמיתיה ואיני צריך להטריח עצמי ולהשי' על דבריו לפי שכב' ראיתיך שהשבת על דבריו ושברת אותם כפטיש יפוצץ סלע יישר כחך ששברת דבריו בדברים נכוחים לכל מבין ומשכיל וקראתי עליך המקרא הזה שפתים ישק משיב דברים נכוחים.
כתבת קצת דברי' בהשגתך על ר' יאשיהו באו שלא כהוגן ראיתי לעוררך עליהם תחל' במה שכתבת זה לשונך וכי לפי שהסכימו לישב בעסק השותפות יתחייבו באחריותו /ולימרו/ ולימדו נהי שהסכמנו שתשב בעסק השותפות בשמירתך מי הסכמנו ע"כ וזה אינו נכון שאין זה שמירת גופו שאלו לא היה תחת ידו ממון השותפות ונתפס או נתפס סתם הרי זה שכתבת אמת שאין שותפו חייב בשמירת גופו והוא יפדה עצמו מממונו כמו שכתבתי למעלה ויש בזה ראיה מתשו' הרא"ש ז"ל שכתבתי למעלה אבל עתה שממון השותפות תחת ידו ונתפס עליו בפירוש ונאנס עליו אעפ"י שנתנו ביד פטור הוא מלשלם לשותפו כאשר הרחבתי לך הביאור למעלה בזה וענין הסכמתכם שישב בעיר אינה אלא לענין אם היה אפשר לנו לומר שאם היה יכול לברוח ולא ברח שהיה פושע מההיא דבפ' הפועלים אם היה אפשר לקדם ברועים ובמקל ולא קדם שהוא פושע ויש לומר דכיון שנסכמתם שישב הוא בעיר אין לומר עליו שפשע ואין אני רואה לו פשיעה בעולם שיתחייב מחמתה.
בתכת /כתבת/ עוד זה לשונך וירא' לי שאעפ"י הסכימו על שמירתו ואמרו לו שאם יגזלנו אנס שיתנו לו מה שיגזול ממנו דמצו הדרי בהו דדברים בעלמא נינהו ולית כאן מחוסרי אמנה ואפי' לר' יוחנן דאמר בפ' הזהב דברים יש בהם מחוסרי אמנה ה"מ במתנה מועטת אבל במתנה מרובה לא ע"כ. תמהני מדבריך שפתחת בשמירת גופו וסיימת בשמירת ממונו שבתחלה אמרת שאפי' הסכימו על שמירתו שזה יורה על שמירת גופו כגון שנאסר במאסר ונאנס עד שנתן ממון שאין שותפיו חייבין לפדותו מיד האנס כמו שבא בדבריך קודם זה ואחר כך כתבתבלשונך ואמרו לו שאם יגזלנו אנס שיתנו לו מה שיגזול ממנו זה יורה על שמירת ממונו זהו לענין דקדוק הלשון אמנם לענין עקר הדין מה שכתבת דדברים בעלמא נינהו ולית כאן מחוסרי אמנה וכו' אינו לענין הנכון /הנדון/ שלפנינו דהתם בפ' הזהב דאמרי' אם נדר לתת לחבירו מתנה מרובה לא סמכה דעתיה ואין בה מחוסרי אמנה אבל במתנה מעוטה סמכה דעתיה ואמרי' התם שיש בה משום מחוסרי אמנה והוא במשמע דקני זה דוקא באיניש דעלמא שאינו שותפו ואם נאמר שהה ואפי' /שזה אפי'/ בשותפו איכא למימר דדוקא היכא דנדר שיתן לו מתנה מרובה כשאירע לו אונס בגופו והדומה לזה מהדברים ששותפו פטור מאונסו הוא דלא קנה אבל בנדון הזה שנתפס זה השותף על ממון השותפות שתחת ידו ונאנס עליו ונתנו והוא פטור ממנו אינו לענין מה שכתבת וגם לא היה לך לכתוב זה אפי' ליפות כח סברתך לפי שאינו דומה לנדון הזה.
כתבת עוד זה לשונך ועוד יראה לי שאפילו קנו ביניהם על כך האי גונא אסמכתא היא ולא קניא ע"כ זאת לא נקראת אסמכתא המוזכרת בתלמוד בכמה מקומות דאמר' אסמכתא היא ולא קניא כי האסמכתא דרך אחרת יש לה ועל גווני טובא מתאמרא בתלמוד והרמב"ם ז"ל בפי"א מהלכות מכירה כתב דין אסמכתא ואין זה שכתבת אסמכתא אלא קנין דברים והיה לך לכתוב ואפי' קנו מידו קנין דברים הוא ולא קני ודע דקנין דברים דלא קני הוא כגון האומר לחבירו נחלוק שדה פלוני או בית פלוני נשתתף אני ואתה או נלך בסחורה למקום פלוני כל הדברים הללו והדומים להם אין בהם ממש ולפיכך אין הקנין מועיל בהם הכי איתא בפ"ק דבתרא וכן כתב הרמב"ם ז"ל בפ"ה מהל' מכירה והאו' לחבירו אתן לך כך וכך היא פלוגתא דרבואתה ז"ל יש אומרים דקני וי"א דלא קני וזאת היא הדעת המחוורת שאפילו קנו מידו אין הקנין כלום והוא בכלל מה שאמרו בפ"ק דבתר' דקנין דברים לא קני כן כתב הרמב"ם ז"ל בפרק גט פשוט בשם תשובת הרי"אה ז"ל וכן כתב הרמ"ה ז"ל וכן נראה שהיא סברת הרא"ש ז"ל זהו מה שנ"ל לדקדק בדברי השגתך שהשגת על ר' יאשיהו ושאר דבריך נכוחי' הם למבין וישרי' למוצאי דעת אחיך המשתוקק לראו' פניך כפני אלי"ם הצעיר צמח בן הרב ר' שלמה נ"ן בן הרב הגדול ר' שמעון נ"ן בן החכם ר' צמח ז"להה:
@שו"ת יכין ובועז חלק א סימן יב
קסונטינא אל הר' שמואל בר משה אטראני נ"ע.
שאלת ראובן נשתתף עם שותפי' אחרים והיו נושאין ונותנין וראובן הנז' לקח כסף בסך ידוע בתור' חוב מאצל סוחר אחד ושלח אותו אל שותפיו שהיו בעיר אחרת ולאחר זמן באו השותפים ושאל אותם ראובן הנזכר היכן הוא הממון ואמרו לו הפקדנוהו אצל ערבי אחד והיום או מחר יבא ובראותם שלא בא הלכו השותפין להביא ממונם ולקחוהו מעם הנפקד ויהי כבואם בדרך יצאו עליהם לסטים מזויינים והרגום ובזזו הממון ויש לראובן עדים נאמנים בכל זה מה הדין בזה זהו כונתך /כוונת/ שאלתך ואם באו דבריך בארוכה.
תשובה אם עדים לראובן בשותפות הנזכ' ויש לו עדים ג"כ שהכסף שלקח אותו בתור' חוב ושלח אותו לשותפיו וכשמתו השותפין עדין היה הממון תחת ידם בתורת שותפות אם יש לראובן עדים בכל זה הדבר ברור שההפסד לאמצע כי אין מן הדין שיפסיד ראובן הממון לבדו כי שותפיו שנשתתפו השכר וההפסד לאמצע כדאי' בפ' מי שהיה נשוי וכן פסק הרמב"ם ז"ל בפ"ד מהלכות שלוחין ושותפין אלא שהרמב"ם ז"ל דעתו שאפי' יש לשותף האחד מנה והאחד יש לו מאתים שחולקין בשוה בין השכר בין הפחת אלא אם כן התנו בפירו' מתחלה שכל א' יקח לפי ממונו בשכר וכן יפסיד בהפסד אבל אחרים חולקין עליו ואומרים שאין חולקין בשוה אלא בדבר שאין דרכו ליחלק כשור לחרישה וכו' כדאי' בירושלמי אבל בדבר שדרכו ליחלק חולקין כפי ממון בלא תנאי מ"מ נרא' שזה שלקח כסף בחוב מאצל אחרי' הוא לאמצע בשוה בין בשכר בין בהפסד אלא אם כן היה ביניהם תנאי דכל תנאי שבממון קים בדוכתי טובא בגמ' וכן פסק הרמב"ם ז"ל בפ' הנז' זהו מה שנר' להשיב על זה:
@שו"ת יכין ובועז חלק א סימן יג
עוד שאלת שותפין שכתבו שטר ביניהם והתנו בו שלא תתבט' שותפות' עד שיבאו לחשבון ויחתכו השטר.
תשובה השותפין שנשתתפו בסתם בלא זמן כל אימת שירצה לחלוק א' מהם חולקין ואם התנו לזמן קצוב כל אחד מעכב על חברו עד שיגיע הזמן שקצבו ואם נאבד כל הממון קודם הזמן בטלה השותפות כך מבואר בפ' המקבל ופסק הרמ"בם ז"ל בפ"ד מהלכות שלוחין ושותפין ואני אומר השותפין האלו ששאלת עליהם כיון שיש תנאי בניהם /ביניהם/ עד שיבואו לחשבון ויחתכו השטר הרי הוא כאלו קבעו זמן קצוב לשותפותם ואין השותפות בטלה עד שיקיימו תנאם וכל זמן שלא נתקיים תנאם זה הרי השותפות קיימת ביניהם:
@שו"ת יכין ובועז חלק א סימן יד
עוד שאלת ראובן נתן מעותיו בתורת עסק והתלה /והתנה/ בשטר שלא יפטרו מהעסק עד שיתקבצו כלם אצלו בעיר והלכו ונתעסקו וחלקו בעסק ובריוח חוץ לעיר ומכרו מהסחורה לאיש א' וכתבו לו שטר על שם ראובן בעל המעות והלכו איש לדרכו גם האיש הקונה הסחורה ברח לו ונפסדו המעות וראובן מצא לאחד מהם קצת נכסים אם גובה אותם במה שהפסידו המכר שלא ברשותו או לאו.
תשובה כיון שראובן התנה עם המתעסקים שלא יפטרו מהעסק עד שיתקבצו כלם אצלו בעיר ויחזרו לו עסקו תנאו קיים ומה שמכרו הם עברו על דעתו וחייבים לשלם כמו העובר על דעת משלחו שהוא חייב לשלם ומה שנתנו בחלקו אותו שמכרו לו הסחורה וכתבו לו שטר על שמו מאן פלג להו ואם אינם בעיר וימצא נכסים משלהם ויגבה מהם מה שהפסידוהו אבל צריך לבכר /לברר/ כל טענותיו בעדים כשרים ועדות ברורה כל זה אם לא נתרצה במה שעשו ואם אחר שעשו מה שעשו באו והודיעוהו ונתרצה וקבל השטר בפירעון שלו ופטרם אין לחזור אח"כ עליהם וזה ברור בראיות גמורות ארך זכרם:
@שו"ת יכין ובועז חלק א סימן טו
עוד שאלת מי שנתן עסק לאחרים בשטר ויש להם זמן ולא בא בעל המעות עם המתעסקי' לחשבון ולא חתכו השטר ועדיין הם מתעסקים במעות אם העסק עדיין קיים או לא.
תשובה הדבר ברור שהנותן מעות בעסק והלך המתעס' ועסק ורצה לחלוק ליטול חלקו ויתעסק בו ויניח חלק חבירו אינו יכול ואפי' יניחנו בב"ד שלא נתן לו מעותיו אלא להתעסק בכלן ואם חלק ועשה זה אפילו בב"ד הגדול לא עשה כלום אלא השכר וההפסד ביניהם על פי הדרכי' המפרושי' /המפורשים/ בעסק כך מבואר בפ' המקבל וכתבו הרמ"בם ז"ל בשלוחין ושותפין אם כן האנשים שבאה עליהם השאלה כיון שלא חלקו עדיין העסק קיים ואפילו חלקו שלא בפניו אינו כלום כאשר כתבת:
@שו"ת יכין ובועז חלק א סימן טז
עוד שאלת שנים שלוו בשטר אחד אם יפרע ממי שירצה ירוש' הוא והביאוהו המפרשים בפ' המפקיד שהם ערבאין זה לזה אעפ"י שלא פירש וכן פסק הרמ"בם ז"ל בהלכות לוה ומלוה בפ"ה וזה לשונו שנים שלוו בשטר אחד או שלקחו מקח אחד וכן השותפין שלוה אחד מהם או לקח לשותפות הרי הן ערבאין זה לזה אעפ"י שלא פירש:
@שו"ת יכין ובועז חלק א סימן יז
עוד שאלת אדם שבא מעיר אחרת ונתגורר ביניכ' ורדף אחר המחלוקת ונאספו קצת אנשים והלכו למלכו' והוציאו לו צווי במנוי דינותו וחזונו שלא ברצון רוב הקהל וטוביהם ויש שם מי שהוא בקי וירא שמים יותר ממנו ואם הדיין כשר לדון לשונאו.
תשובה בפרק סדר תעניות מוכח שמתנאי ש"ץ שיהיה גדול שבצבור בחכמתו ובמעשיו ואם הוא זקן הרי זה משובח ביותר וצריך שיהיו שמועותיו טובים מנעוריו ושפל ברך וביתו ריקם מעבירה ויש עוד תנאי' אחרי' לשם וכתבם הרמ"בם ז"ל בפ"ח מהלכות תפלה וברכת כהנים ולענין מי שנתמנה דיין בהורמנא דמלכא ולא קבלוהו הצבור אלא מחמת האונס הדבר ברור שאין דיינותו כלל ודינו אינו דין ואסור לו לדון עד שיקבלוהו הקהל ברצונם ובזה /וכזה/ הורה א"א מורי הרב ר' שלמה ואין להאריך +אמ"ה =אמר המגיה= וכבר תקן בזה א"ז הרש"בץ ז"ל עם מורינו הרב ר' יצחק בר ששת זלה"ה תקנה בכח חרם ונידוי שלא יקבל אדם בעולם מנוי אחד מענייני הקהל בהורמנא דמלכא הלא כתובה אצלנו אעתיק לכם נוסחתה ב"ה:+ והחולק על זה יכתוב לי ואני אשיבנו חבלות חבלות תשובות בראיו' מן התלמוד ודברי המפרשי' והפוסקים ז"ל.
ואם הדיין כשר לדין לשונאו דבר ברור שאסור לדון לאוהב ולשונא ולא נאמר בגמ' בפ' זה בורר אלא לענין העד ונפסקה הלכה שהאוהב והשונא כשרים לעדות שלא נחשדו ישראל על כך אבל לדון פסולים /לא/ כדאיתא בסנהדרין בפ' זה בורר והטעם בשונא דלא מחפש בזכותיה ולאוהב דלא חזי ליה חובא וכן הלכתא והשונא הוא שלא דבר עמו שלשה ימים מחמת איבה והאוהב הדבר מסור ללב שהדיין צריך שיהיה בעלי דינין בעיניו ובלבו שוין וכן כתב הרמ"בם ז"ל בפ' כ"ג מהל' סנהדרין זהו מה שנראה לי להשיב בקצרה:
@שו"ת יכין ובועז חלק א סימן יח
עוד שאלת ראובן יצא מתוך העיר יום ראשון של ראש השנה והלך בדרך כל אותו היום וכל הלילה ולמחר יום שני נכנס לעיר אחרת ועבר לפני התבה אם אסור לו להתפלל או לא.
אומר אני אם אמת הדברים וכמשמען אסור היה לחזן על עם קדש כיון שעשה איסור כזה וכבר כתבתי למעלה בסי' י"ז שצריך ש"ץ להיות ירא שמים ונקי מעביר' אלא אם היה דבר באונס ומחמת סכנה הוצרך לילך ביו"ט שהדבר פשוט שמוטב שיעבור על איסור תחומין ולא ישאר במקום סכנה ושבת החמור אנו מחללין על סכנת נפשות כ"ש הלוך תחומין בין שיהיה מדרבנן או מדאורייתא כפי המחלוקת אשר היא במסכת ערובין:
@שו"ת יכין ובועז חלק א סימן יט
עוד שאלת אנשים מטובי הקהל שהיו גבאי צדקה ונתמנו אחרים תחתם אם יבואו לחשבון עם הגבאים הראשונים שיצאו מהגבוי או לא.
תשובה הלכה היא שאין מחשבין בצדקה עם גבאי צדקה ולא בהקדש עם הגזברין שנא' ולא יחשבו את האנשים אשר יתנו את הכסף על ידם כי באמונה הם עושים כך היא בפ' המפקיד וכתבה הרמ"בם ז"ל במתנות עניים בפ"ט:
@שו"ת יכין ובועז חלק א סימן כ
עוד שאלת שומרת יבם אם יכולה ליתן לאחר מותה נכסים שנפלו לה מבית אביה בירושתה בחיי בעלה. (גם למטה בסי' ק"ט ובסי' קכ"ד).
תשובה שומרת יבם שמתה יורשי הבעל יורשין כתובתה שהיא מנה מאתים וחצי נכסי צאן ברזל וחייבים בקבורתה ויורשי בית אביה יורשין נכסי מלוג שלה וחצי נכסי צאן ברזל בפ' החולץ ובפ' האשה ביבמות והרמ"בם ז"ל באישות בפ' כ"ב אבל מחלוקת גדולה יש בין המפרשים בענין זה שיש מחלקי' בין נכסים שנפלו לה בחיי בעלה ובין נכסים שנפלו לה והיא שומרת יבם והרא"בד ז"ל חלק על הרמ"בם ז"ל בזה ובמקומות שנוהגים על פי הרמ"בם ז"ל הדין כמו שכתבתי בשמו אם כן היבמה הזאת יורשי בית אביה יורשין נכסי מלוג שלה והם הנכסים שנפלו לה מבית אביה עם חצי נכסי צאן ברזל אם תמות והיא זקוקה לפיכ' יכולה היא ליתן נכסיה למי שתרצה לאח' מותה:
@שו"ת יכין ובועז חלק א סימן כא
וענין האשה שיצא בעלה לדעת ולא שמעו בו שמת מה יהיה מנכסיו וירושתו אין לשום אחד מהיורשים שלו שום ירושה מבלתי ראיה ברורה שמת ודאי לא ספק אלא ישארו נכסיו מקרקעי ומטלטלי ביד אשתו ואין לחשב עמה כלל ולא להשביע' לא במה שנתנ' ולא במה שמכר' ולא במה שתתן עד שיבוא בעלה או עד שימות ודאי כן דעת כל הפוסקים ז"ל:
@שו"ת יכין ובועז חלק א סימן כב
עוד שאלת זקן היהודים שבקש ממנו אדון העיר שילך אל הקהל ויא' להם שיתנו לו כך וכך מדות חטים תוספת על המס הנהוג לתת על האוצרות החטים שכבר פרעוהו והזקן הנז' נתן משלו שלא מדעת הקהל ואח"כ נפטר הזקן לבית עולמו ובאו יורשיו לתבוע אל הקהל והקה' אומרים שלא יתנו להם כלום לפי שנתן שלא מדעתם מה הדין בזה.
תשובה נראה שאין הקהל חייבים כלום משני טעמים הא' שנתן בעד הקהל שלא מדעתם ויכולין הקהל לטעון ולומר שאלו ידענו היינו מפייסין אותו ולא היה נוטל ממנו כלום ודבר ברור הוא שהנכנס ערב בעד חברו או פרע חובו שלא מדעתו שאין חברו חייב לשלם לו כלום כדאי' בירושלמי וכן פסק הרי"אה ז"ל בשלהי כתבות גבי הזן אשתו ובניו של חברו שלא מדעתו שהניח מעותיו על קרן הצבי וכן כתב הרמ"בם ז"ל בפ"כו מהלכות מלוה ולוה וז"ל בד"א בשאמר לו הלוה בעת שנעשה לו ערב ערבני ושלם אבל אם עמד ברשות עצמו ונעשה לו ערבן או קבלן או שאמר לו הלוה ערבני ולא הרשהו שיתן ופרע החוב אין הלוה חייב לשלם לו כלום ונוטל משכונו בחנם והרי אבד זה הנותן את מעותיו שמא היה הלוה מפייס את המלוה ומוחל לו עכ"ל אם כן מה ששאל מושל העיר שיתנו לו היהודים לא הוי טפי מבעל חוב שכמו שבעל חוב יכול לכוף הלוה לפרוע חובו כך המושל יכול לכוף היהודי' שיתנו לו מה ששאל וכשם שבחו' אם קדם אחד ופרע אין חברו חייב לשלם לו מטעם הפיוס שכתבנו כן הזקן שקדם ופרע בעד הקהל שלא מדעתם שלא ברשותם אין הקהל חייבים גם כן לשלם לו כלום מטעם הפיוס שכתבנו שיותר מתפייס למחול לו זה המושל ששואל דבר שאינם חייבים ולא היה מתפייס הבעל חוב למחול את חובו ואפי' טוענים היורשים שלא היה מתפייס כיון שפרע שלא מדעתם שלא מרשותם אינם חייבים כלום.
והטעם השני שאפי' תאמר שזה נתפס בעד הקהל והוצרך לתת בעל כרחו אעפ"כ אין הקהל חייבים לשלם לו כלום מאחר שפרעו המס הנהוג לתת על אוצרות החטים שאלו נתפס בעד הקהל במס הידוע שרגילין לתת ונתן בעל כרחו חייבים לשלם לו לפי שהם חייבים בו אבל זה הזקן נתפס בדבר שאין הקהל חייבים בו מחק המלך וכיון שתפסוהו ופרע אינם חייבים כלום כן מתבאר בירושלמי דאמרי' התם בשלהי כתבות ר' יהושע בן לוי או' אין לך נתפס על חברו וחייב אלא בארנון ובגלגולת ואע"ג שרב חולק על רי"בל כבר נדחו דנחו /תיבה זו מיותרת/ דבריו דר' והרי"ף והרא"ש ז"ל בשלהי כתובות פסקו כרי"בל וכן פסק הרמב"ם ז"ל בפ' חובל ומזיק והוסיף ז"ל שאין חברו חייב לשלם אם נתפס בעד המס והארנונא אלא א"כ נתפס בפירוש על חברו ובפני עדים נראה מדבריו שאינו נאמן בשבועה אם כן הזקן הזה שנתפס בעד היהודים במה שאינו מחקי המלכות אין הקהל חייבים לשלם לו כלום ולכם שלום זהו מה שנ"ל להשיבכם צמח בן הרב ר' שלמה נ"ן בן הרב הגדול ר' שמעון ז"להה:
@שו"ת יכין ובועז חלק א סימן כג
בגאיה אל הדיין ה"ר דוד בר שמואל הכהן בקרי נ"ע.
מענין מה שכתבת ששח לך החזן שלנו ר' שמואל הלוי יצ"ו שאני התרתי לו ס"ת שנקרע או שנקב ולטלות מבחוץ טלאי מבגד פשתן שהוקשה לך זה.
דע שבגמ' שלנו לא נזכר כי אם דין התפירה אם נקרעה היריעה אבל דין זה של דיבוק הטלאי מבחוץ לא נזכר כי אם בירושלמי בפ"ק דמגלה והביאו הרי"אף ז"ל בסוף הלכות ס"ת דאמרי' התם הלכה למשה מסיני שיהו כותבין בעורות וכותבין בדיו ומסרגלין בקנה וטולין במטלית ודובקין בדבק ותופרין בגידין ואע"פי שיש מי שמפרש שלא נא' הירושלמי הזה אלא לענין תפלין של יד שמצריך לד' פרשיות הכתובין כל פרשה לבדה לדבק אותם בדבק ומה שלא נהגו כן לפי שבמס' סופרים יש בריתא דאית בה פלוגתא אם דובקי' בדבק או לא ומפרשים פלוגתא זו לענין תפלין הם ולת"ק דבריתא זו אין דובקין ור' שמעון בשם ר' מאיר סבר דדובקין ור' שמעון יחידאה הוא ולכך לא נהגו לדבק הד' פרשיות של יד אבל זה הפירוש שמפרשים הבריתא הזאת גם הירושלמי הזה לענין תפלין לא נתחוור להרב' רבואתה ז"ל ופירשוהו לענין ס"ת וכן סובר בעל התרומה שהבריתא הזאת שבמסכת סופרים ושתיקון זה הנז' בירושלמי הזה הלכה למשה מסיני אינו אלא לענין ס"ת וכתב שאם נקרעה היריעה בס"ת דמהכא משמע שמבחוץ אם יחפוץ ישים מטלית או קלף בדבק או אם ירצה יתפור היריעה ע"כ ולכתוב על גבי מטלית אינו יכול ואע"ג דר"ש בן אלעזר משום ר' מאיר או' במסכ' סופרים דכותבין על גבי מטלית יחידאה היא ות"ק קאמר דאין כותבין ע"ג מטלית גם הירושלמי לא אמר אלא טולין במטלית ולא קאמר כותבין ע"ג מטלית ולשון טולין בטי"ת מלשון טלאי בלשון רז"ל ומטלית הוא מקלף או בגד כך פירש בעל התרומה וכן פירש רבינו יהונתן ז"ל בפירוש ההלכות שמטלית הוא קלף או בגר /בגד/ א"כ לפי דעת זו בירושלמי הזה ס"ת שנקרע יכולין לטלות מבחוץ בגד או קלף ולדבקו בדבק דיבוק טוב ושפיר דמי וכן נראה דעת הריא"ף ז"ל לפי שהביא הירושלמי בהלכות ס"ת והר"אש ז"ל כך היא דעתו שיכולין לטלות במטלית ואעפ"י שהרמ"בם ז"ל לא הזכיר תקון זה גם הר"מ מרוטנבורק ז"ל לא הסכים לדעת הרא"ש ז"ל מ"מ אנו סומכין על דעת בעל התרומה והרי"אף ז"ל והר"אש ז"ל והנמשכים אחרי דעתם וכן הורה א"ז הרשב"ץ ז"ל מהירושלמי הזה בספרים שנקרעו שיכולין לתקן אותם בבגד פשתן מבחו' ולדבק אותו בדבק ונתן סימן אומר לדבק טוב הוא בסי' ג' בסי' כ"ז מהתשב"ץ נמצא כשם שיש תקון תפירה לס"ת שנקרע כך יש לו תקון בבגד או בקלף שמדבקו מבחוץ דבוק יפה ולענין קרע הבא יותר משלש שטין מלשון הגמ' משמע שאין לו תקון דאמרי' בפ' הקומץ קרע הבא בשני שטין יתפור בשלש לא יתפור ואמרי' התם הא דאמרת שלש לא יתפור לא אמרו אלא בעתיקת' אבל בחדת' לית לן בה ולא עתיקת' עתיקת' ממש ולא חדתת' חדתת' ממש אלא הא דעפיצן הא דלא עפיצן ועפיצן הם עורו' המעובדים בעפצים ודלא עפיצן הם המעובדי' בסיד והוכיחו קצת מזה דבחדתתא דאמרי' לית לן בה לא משמע שיכול לתפור יותר משלש אלא כמו שיש חילוק בעתיקתא ב' יתפור ג' לא יתפור כך יש חילוק בחדתתא ג' יתפור ד' לא יתפור וכן נראה מדברי הרמ"בם ז"ל ספ"ט מהל' תפלה ומזוזה וס"ת בישן שניכר הגויל שהוא עפוץ שתופר אפי' קרע הבא בתוך שלש ומשמע מלשונו שבדוקא אמרן בין שתוך שלש הוא שיתפור אבל ביותר מג' אין לו תקנה אבל א"ז הרש"בץ ז"ל דעתו אפי' בקרע הבא ביותר מג' ומד' יכול לתפור ולא ג' דוקא קאמר כל שנתקן יפה וכתב שהוא עשה מעשה בזה ואפילו הרב ר' יצחק בר ששת ז"ל שהשיב דוקא ג' חזר והודה לו כמו שכתוב בספר תשובותיו וכמו שבתפירה אנו תופרים אפ' קרע הבא יותר מג' על דעת זו כך בדבוק הבגד והקלף מבחוץ אנו טולין אפי' יותר מג' שהדין שוה בהם כפי דעת הירושלמי אבל צריך עם זה שהמתקן בתפירה אז /או/ בדבוק הקלף ובגד מבחוץ להזהר באותיות שלא יחסר מהם כלום ולא תשתנה צורתם ואם ישתנו צורת האותיות ולא /לא/ הועילו חכמים בתקנתן כלל וכן כתב שם הרמ"בם ז"ל וכל הקרעי' יזהר שלא תחסר אות אחת או תשתנה צורתה והרבה ספרים תקנתי אני בידי ביותר מג' שטין ונסמכתי בזה על הוראת א"ז הרשב"ץ ז"ל שאמר לאו ג' דוקא כמו שכתבתי למעלה וטליתי בגד פשתן מבחוץ ודבקתיו בדבק דבוק טוב ונזהרתי שלא חסר אפי' אות אחת ולא נשתני' צורתה ועלה התיקון יפה וכהוגן +אמ"ה ואני שמעון או' על פי הוראה זו גם אני בידי תקנתי ספר אחד כתקון הנז' בפני מורי הרב ר' אהרן ז"ל וספר אחר אחר מותו ז"ל:+ אבל כל שנקר' וחסר קצת אותיות או אי אפשר לחזור לצורתן או אם ניקב נקב שאין הדיו עובר עליו בזה אנו טולין מבחוץ במקום החסרון חתיכת גויל ומדבקין אותו שם וכותבין עליו מבפנים מה שחסר כדי שתהא כתיבה תמה וכל מה שאמר לך החזן זולת זה דבר תועה ולא הבין שמועה ולא ידע להורות דעה ומענין הס"ת שנמצא בקצת יריעותי' נקבים נקבים ומתוקנים מבחוץ כל אחת בחתיכת גויל וכתוב עליו מבפנים מה שחסר נר' לי שכשר הוא ולא מחזי כמנומר שהרי אפי' יהיה בכל דף ודף יותר מד' טעיות ביתרות יש לו תקנה שיגרור היתר ויהיה כשר ולא חזי כמנומר ויותר היה ראוי לפסול זה מצד הגררים דמחזי כמנומר ולא המתוקן בגויל שהוא מין במינו ולא חזי כמנומר ואפי' בחסרות דאמרי' אם יש בכל דף ודף ד' טעיות שיגנז כיון שצריך להוסיף בין השטין מה שחסר הוי גנאי לס"ת ומשום הכי יגנז ואפי' הכי פ' הרש"בא ז"ל יגנז עד שיתקן ויש מי שלא הסכים לפי' זה ואמר יגנז לעולם ואין לו תקנה מ"מ לדברי המחמיר אם יש יריעה אחת שלמה שאין בה טעות היא מצלת הספר ויתקן על ידה א"כ אפי' נדמה לזה הנקבים אלו שנתקנו כיון שאין כל הספר כך כשר הוא ואין ראוי לחוש לו ומעשים בכל יום שאנו מתקנין הנקבים תקון כזה ואם באת לחלק בין נקבים רבים למועטין גם כן נתת דבריך לשיעורין עד כמה נקראים מועטים ועד כמה נקראים מרובין וכפי מה שכתבתי למעלה ואפי' יהיו מרובים אין לחוש א"ז הרש"בץ ז"ל השיב בתשובה שס"ת שהיו בו נקבים שיכול לדבק במקום הנקבי' חתיכת גויל בין מבחוץ בין מבפנים ולכתוב על אותו גויל מה שחסר וכתב שכן הוא המנהג ומעשים בכל יום כך ולא חלק בין מרובים למועטים זה מה שנראה לי בזה וכתב צמח בן הרב ר' שלמה זלה"ה:
@שו"ת יכין ובועז חלק א סימן כד
בענין ספר תורה שכל רגלי הקוף דבוקות לגגן.
רבו הדברים בין מורינו הרי"בש ז"ל ובין מורינו הרב א"ז ר' שמעון ז"ל שהרב ר' יצחק ז"ל היה פוסל כל הספר והביא כמה ראיות מהתלמוד לחזק דבריו וצוה לתקן הספרי' הנמצאים כך וא"ז הרב ר' שמעון ז"ל פסל הספר גם כן לפום פשטא דתלמודא אבל מ"מ הוא מראה פנים להתיר בדיעבד ושמא /ושמה/ שאמרו בגמ' שצריך לתלות רגל הקוף אינו אלא למצוה ולא לעכובא ואע"פכ כתב בסוף תשובתו לה"ר מימון נגאר נ"ע שאם יזדמן להם ספר לתקנו לא יספיק לגרור ולהפריד רגל הקוף מגג' שזהו כחק תוכות ולא הויא כתיבה מההיא דבפ' המביא אלא הצריך שיגרור כל רגל הקוף ואח"כ יחזור ויכתוב רגל אחרת על הגרר והשתא הוי שפיר חק תוכות ואחר זה כתב בגליון התשובה וז"ל וגם יש לדקדק שלא יוסיף התקון פסול מטעם מנומר מפני הגרירה כדאמרי' בגטין גבי שם שנכתב שלא לשמו שמעביר עליו לקדשו עכ"ל ודברים אלו מן המתמיהן שהרי רצה לדקדק בזה מההיא דשם שנכתב שלא לשמו דאמרי' בפ' המקבל תניין הרי שהיה צריך לכתוב את השם ונתכוון לכתוב יהודה וטעה ולא הטיל בו דלת מעביר עליו הקולמוס ומקדשו דברי /ר'/ יהודה וחכ"א אין השם מן המובחר ולפי דבריו ז"ל נראה שרצה לדקדק דכי היכי דהתם במעביר הקולמוס על השם לקדשו אינו שם מן המובחר משום דבעינן זה אלי ואנוהו כדאי' התם ונראה שסובר הרב ז"ל דטעמיהו דחכמים משום דמחזי כמנומר הכי נמי הכא ברגל הקוף שגורר וכותב רגל אחרת על הגרר מחזי כמנומר ואני או' שלפי ראיה זו שהביא דוק מינה דאם יש בס"ת אפי' תיבה אחת על הגרר הספר פסול וזה אינו אמת ש"כ =שאם כן= בא ונפסול כל ספרי תורו' שיש בעולם שלא תמצא ספר שאין בו הרבה תיבות על הגרר ולא מצינו לשום פוסק ולשום מחבר שפוסל לכתוב שנים ושלש תיבות או יותר מזה על הגרר ועוד שהגוררין כמה תיבות ומתקנין וכותבין על הגרר יש להם סמך מהתלמוד כמו שאני עתיד לכתוב בע"ה ואם תאמר דאע"ג דמההיא דשם שנכתב שלא לשמו דאינו מעביר עליו קולמוס לקדשו שהביא א"ז הרב ז"ל אין ללמוד פסול כמו שכתבתי מ"מ יש לדקדק ולפסול מההיא דפ' הנזקין דאמרי' התם שכל ס"ת שאין האזכרות שלו כתובות לשמן אינו שוה כלום ואמרי' עלה וליעבר עליהון קולמוס ולקדשן כמאן דלא כר' יהודה דתניא הרי שהיה צריך לכתוב השם וכו' ואפ' תימא ר' יהודה ע"כ לא קאמר ר' יהודה התם אלא בחדא אזכרה אבל בכוליה ספר לא דמחזי כמנומר יש לומר שיותר היה ראוי לא"ז הרב ז"ל להביא זאת המימרא דבפ' הנזקין דכל אזכרות שנכתבו שלא לשמן שאינו יכול לעבור עליהן קולמוס ולקדשן ולדקד' ממנה לפסול ומטעם מנומר ולא ההיא דשם א' שנכתב שלא לשמו שהביא ואם תאמר שלא נתכוון הרב ז"ל אלא לזו א"כ הלשון שכתב אינו עולה כהוגן ולא נכתב בדקדוק ומטעה התלמיד הקורא בו לפי שהוא כתב וכדאמרי' בגטין גבי שם שנכתב שלא לשמו שמעביר עליו דיו לקדשו ואי מההיא אין ללמוד ולא לדקדק שום פיסול כמו שכתבתי ולא היה לו לכתוב אלא כלשון הזה וכדאמרי' בגטין גבי ס"ת שאין אזכרות שלו כתובות לשמן שאינו מעביר עליהן קולמוס לקדשו משום דמחזי כמנומר ואחר שנתבאר זה יש לדקדק בס"ת שכל רגלי הקוף שבו דבוקות לגגן אם כשגורר כל רגלי הקופין וחוזר וכותבן על הגרר מחזי כמנומר ולדמו' הדבר לההיא דבפ' הנזקין שאינו מעביר קולמוס על אזכרות שבס"ת לקדשן משום דמחזי כמנומר או לא דמי הא להא.
ואני אומר שאין הנדון דומה לראיה ולא ראי זה כראי זה ולא צד שוה ביניהם משום דההיא דבפ' הניזקין דאמרי' גבי אזכרות שבכל ס"ת שאינו מעביר עליהן קולמוס לקדשן הוי כתב ע"ג כתב ומחזי כמנומר כיון שהוא דיו ע"ג דיו אבל הכא בתקון רגל הקוף לא הוי כתב ע"ג כתב ומאן לימא לן דהוי מנומר כיון שלא מצינו לבעלי התלמוד שאומרים שהכתב ע"ג הגרר מחזי כמנומר ואדם לא למראה עיניו ישפוט שאין /שאם/ באנו לדון למראה עינינו היינו או' דכתב ע"ג כתב לא מחזי כמנומר אבל מה יעשה /נעשה/ כיון דאינהו קיים להו דבכי האי גונא מחזי ס"ת כמנומר ואלו היה שדבוק רגל הקוף לגגה הכשירו תקונו בשמעביר קולמוס עליו בדיו ודי בזה תקון היה הדקדוק הזה שרצה א"ז הרב ז"ל לדקדק בא על נכון דהא בכי האי גונא אמרי גבי אזכרות בפ' הנזקין דמחזי כמנומר והיה הנדון דומה לראיה אבל התיקון שמצאו לרגל הקוף אינו אלא שגורר וכותב רגל אחרת לא דמיא לההיא דאזכרות דהתם כתב ע"ג כתב ואינהו קים להו דבכל האי גונא מחזי כמנומר אבל הכא כתב ע"ג גרר ולא מצינו לחכמי התלמוד שאמרו מחזי כמנומר א"כ יש לפסול בכתב ע"ג כתב ולהכשיר בכתב על גבי גרר.
ואחר שבאנו לידי המדה הזאת אני אכריע שבעלי התלמוד לא חששו לכתב שהוא ע"ג גרר דמחזי כמנומר.
תחלה אומר שאם הסופר שבא לכתוב השם בס"ת וכתב אחריו הרבה תיבות היא מחלוק' בפ' הקומץ דר' יהודה מחמיר ואומר שגורר תיבה או שתים או כפי מה שיצטרך וכותב השם על הגרר וכות' מה שגורר בין השטין וזה משום כבוד השם שלא לתלותו ור' שמעון שזורי מכשיר שיכתוב השם בין השטין משום דאין בזה מיעוט כבוד לשם ומכאן יש ללמוד שהכותב על הגרר לא מחזי כמנומר וכשר שאפי' ר' שמעון שזורי מודה בזה לפי שמה שאמר שכותבין השם בין השטין ולא יגרור אינו מפני שאסור לכתוב על הגרר אלא שלא הצריך לטרוח ולגרור ולכתוב ולדבריו אם ירצה לעשות הרשות בידו ואם תרצה לחלוק ולומר דוקא תקון זה שהוא במקום א' או במקומות מועטים כי כן דרך הסופר לשכוח קצת תיבות בקצת מקומות אבל ברגל הקוף שבכל ס"ת לא אמרי' הכי יש להביא ראיה ממקום אחר שאנו יכולין לתקן רגל הקוף בגרירה וכתיבה על הגרר ממה שנכת' בתלמוד בפ' הקומץ ג"כ דאמרי' התם ס"ת שיש בכל דף ודף ג' טעיות יתקן ד' יגנז וביארו שם דדוקא בחסר שצריך להוסיף בין השטות מה שחסר דבכל האי גונא מחזי כמנומר אבל במלא שצריך לגרור ולתקן יתקן אפי' יותר מד' בכל דף ודף וכן פסק הרי"אף ז"ל והרמ"בם ז"ל וכל הפוס' ואין חולק וז"ל הרמ"בם ז"ל ס"ת שיש בו ג' טעיות בכל דף ודף יתקן ד' יגנוז בד"א שכתב המלא חסר שנמצא תולה האותיות ששכח בין השטות אבל אם כתב החסר מלא אפי' בכל דף ודף כמה טעיו' הרי זה מתקן מפני שהוא גורר ואינו תולה ע"כ ומלשונו אתה למד שבתליית ד' אותיות בכל דף ודף בכל הספר הוא פסול והגרירה אפי' בכל דף ודף כמה גרירות אין בדבר בית מיחוש ולמד דין זה מההיא דבפ' החולץ שכתבתי למעלה בסמוך ואם תאמר שדברי התלמוד גם דברי הרמב"ם ז"ל וזולתו אינם אלא שגורר המלא ומניח מקומו חלק בלא כתיבה עליו אבל אם כתב על הגרר מחזי כמנומר הא ליתא דהא מן הדין הוא שלא יהיה בין תיבה לתיבה אלא כמלא אות קטנה ובין אות לאות כמלא חוט השערה ואם יהיה בין אות לאות יותר מבחוט /מכחוט/ השערה עד שתראה התיבה כשתי תיבות הספר פסול הכי איתא במס' סופרים והרמ"בם ז"ל כתב זה מעשרים דברים הפוסלים ספר תורה א"כ אם כתב החסר מלא שאמרנו שגורר האות היתרה ואפי' כמה בכל דף אי אפשר לומר שיניח מקום הגרר חלק בלא כתיבה שהרי בזה תראה התבה כשתי תיבות והספר פסול ועל כרחין צריך להאריך האות שסמוכה לגרר עד שמגיעה לאות שלפניה או שלאחריה כפי מה שיזדמן עד שתחזור ותראה התיבה תיבה אחת והרי האריכות בזה שמאריך האות היא כתובה על הגרר והרי אמרנו שהתיקון הזה אפי' יהיה כמה טעיות בכל דף ודף הרי זה מתקן ומאחר שנתבאר זה יש לי לומר שתקון רגלי הקופין דומה לזה וכמו שגורר המלא אפי' כמה טעיות בכל דף ודף שבס"ת ומארי' אות שסמוכה לגרר על הגרר ואין בכך כלום ולא מחזי כמנומר הכי נמי ברגל הקוף אפי כמה בכל דף ודף שגורר הרגל וכתבה על הגרר ואין בכך כלום וכמו שכשר בזה כן כשר בזה הרי הכרעתי שתקון רגל הקוף על הגרר לא מחזי כמנומר.
ויש לעיין אם יש להתר לכתו' על הגרר אפי' כמה תיבו' בכל דף ודף או אין להתר כי אם בחסר שכתבו מלא שגורר ומאריך האות על הגרר או ברגל שאינה אפי' אות אחת כי אם קו ישר קו לקו זעיר שם זעיר שם דבהכי דוקא הוא דלא מחזי כמנומר ואפי' כמה וכמה בכל דף ודף כמו שהכרעתי למעל' אבל אם יש כמה אותיות וכ"ש כמה תיבות על הגרר בכל דף ודף אם יש להתיר הספר או לא.
ויש לומר שלא תמצא לבעלי התלמוד שחששו למנומר בענין כזה כלומר בכתיבה על הגרר כמו שחששו בכתב על גבי כתב אמרי' מהת /מיהת/ בפ' הניזקין דמחזי כמנומר אבל בכתב ע"ג גרר לא מצינו בשום דוכתא דאמרי דמחזי כמנומר גם הרב יצחק אלפאסי ז"ל והרבינו משה בר מיימון ז"ל לא הזכירו שום פיסול בכתב ע"ג גרר כמו בכתב ע"ג כתב שהרי הרמ"בם ז"ל כשמנה עשרים דברים הפוסלים ס"ת לא מנה בהם כתב שהוא ע"ג גרר ואלו היה שום פנים בכתב שע"ג גרר דמחזי כמנומר לא הוה שתיק מינה הרב ז"ל ואם תאמר הרי כתב שצריך לחלק הדף אם טעה בשנוי פרשיות בין פתוחה לסתומה למה לא התר לגרור ולתקן אינו אלא מחמת שסובר דמחזי כמנומר זה אינו לפי שכבר תמהו האחרונים ז"ל על דין זה שכתב הרמ"בם ז"ל שהרי מנהג כל העולם לתקן והרבה טעמים נתנו בו וקצת אמרו שדעתו של הרב ז"ל הוא יכול לתקן אלא מחמת שברב ראשי פרשיות יש אזכרה ואינו יכול למחוק גם שיש טורח הרבה בגרירה וכתיבה ולפעמים יצטרך לכתוב כתיבה דקה ואינו מן הראוי ומחמת כך כתב הרב ז"ל תיקון כולל שיסלק הדף אבל אם לא יהיה שם מה שיעכב התיקון בגרירה דעתו של הרמ"בם ז"ל הוא שיתקן אם כן אין כאן שום חשש משום דמחזי כמנומר העולה מזה הוא שהרמ"בם ז"ל לא מנה בעשרים דברים הפוסלים ס"ת כתב ע"ג גרר בשום פנים ואם תאמר הרי גם כן לא מנה כתב ע"ג כתב כשתעיין היטב בדבריו תמצא שכתב פסול זה שהרי בכלל עשרים דברים הפוסלים ס"ת מנה א' מאם /מהם/ אם כתב האזכרות בלא כונה ולפי שכתב ע"ג כתב מחזי כמנומר א"כ אם כתב האזכרות בלא כונה אינו יכול להעביר עליהם קולמוס לקדשן ונמצא שהספר פסול הרי בכלל דבריו שכתב ע"ג כתב מחזי כמנומר.
וגם יש להביא ראיה בכת' ע"ג גרר לא מיחזי כמנומר כמו כתב ע"ג כתב דבפ' הניזקין דהא אמרי' בבריתא בפ' הבונה ת"ר וכתבת' שתהא כתיבה תמה שלא יכתוב אלפין עיינין עיינין אלפין ביתין כפין כפין ביתין וכו' עד או שכתב את האזכרות בזהב הרי אלו יגנזו וכתבו עלה קצת מרבואתה ז"ל שמה שכתבו בבריתא זו או שכתב את האזכרו' בזהב הרי אלו יגנזו לאו דוקא האזכרות אלא אפי' באותיות אחרות הוי דינה הכי למפסלינה אלא משום דבשאר אותיות אפשר לתקן ותנא דבריתא זו לא קא מיירי הכא אלא בפסולין שאין להם תיקון ומשום הכי נקט אזכרות שאי אפשר למחוק ולתקן אבל בשאר אותיות שאפשר למחוק ולתקן לא קא מיירי ע"כ אי הכי פשיטא דלא נקט תנא דבריתא אזכרות אלא משום דלא אפשר לתקן משום דחייב משום מוחק אבל בשאר תיבות אי כתיב להו בזהב אפשר למחוק ולכתוב על המחק ואלו הוי כתב ע"ג מחק מחזי כמנומר לא הוה נקיט תנא אזכרות אלא תיבות אחדות והוה פסיל להו מטעמא דמנומר מכיון דלא נקיט אלא אזכרות משמע דתיבות אחרות אפי' הרבה בכל דף ודף מוחק וכותב על המחק ולא מחזי כמנומר וגם לגדולי האחרוני' מצאתי שכתבו על ס"ת שכל אזכרות שבו כתובי' בזהב וז"ל וא"ת ימחוק השמו' של הזהב ויכתו' על המחק בדיו ובהכי לא מחזי כמנומר שהרי כתב על הגרר לא משויה ליה מנומר מדאמרי' בפ' הקומץ רבה דארבע טעיות בכל דף יתקן ביתרות ובודאי צריך לגרור ולכתוב על הגרר שלא תראה תיבה כשתי תיבות דהכי איתא במס' סופרים ושמעי' מהכא דאע"ג דדיו ע"ג דיו משוי ליה מנומר דיו ע"ג גרר לא משוי ליה מנומר דדרך כתיב' הוא עכ"ל וגם יש לי להביא ראיה מתשובת הרש"בא ז"ל שכתב על הרמ"בם ז"ל שאמר אם טעה בפרשה סתומה וכתבה פתוחה או פתוחה וכתבה סתומה שיסלק הדף וכתב הרש"בא ז"ל שהרמ"בם ז"ל סמך בזה על הבריתא השנויה בפ' הבונה דתניא התם וכתבת' שתהא כתיבה תמה שלא יכתוב אלפין עיינין וכו' פרשה פתוחה לא יעשנה סתומה סתומה לא יעשנה פתוחה או שכתבה כשירה או שכתב השירה כמותה או שכתב שלא בדיו או שכתב האזכרות בזהב הרי אלו יגנזו ונר' להרמ"בם ז"ל דכל שאמר יגנזו אין לו תקנה שאם לא כן לימא יתקן וזה פלא והא אשכחן בדוכתא אחרינה יגנז בדבר שאפשר לתקן כדאמרי' במנחות ס"ת שיש בו שלשה טעיות בכל דף ודף יתקן ד' יגנז ואם בכל מקום שאמרי' יגנז ר"ל יגנז ממש ואין לו תקנה בכאן שיש בו ד' טעיות אמאי אי אפשר לתקן דהא אוקימנא בחסרות אבל ביתרות לית לן בה מפני שיכול לגרור ולתקן וכמו שהגרר אין פוסל בס"ת אף בחסירות אפשר לתקן שיגרור התבה החסרה ויכתבנה שלמה אלא ודאי יגנז עד שיתקן קאמר וכי תימא ליתני או הכא והכא יתקן או הכא והכא יגנז מאי שנא דקתני ג' יתקן ד' יגנז י"ל דכל מקום שיפסיק התיקון בכתיב' בלא גרירה קתני יתקן שהכל ממלאכ' הספרו' הוא אבל בכל מקום שצריך גרירה וכתיבה במקום הגרר ולא סגי בכתיבה לחודה קתני יגנז לפי שתקון חדש הוא צריך וכל כמה דלא תקניה לגניזה הוא עומד תדע לך דיגנז עד שיתקן קאמר דהא בההיא בריתא דבפ' הבונה קתני אלפין לא יעשה עיינין וכו' ובודאי דבהני מהני תקון אלמא מאי יגנז יגנז עד שיתקן זהו תורף לשון תשובת הרש"בא ז"ל ראה האריך לבאר שאפי' בד' טעיות בכל דף ודף במלא שכתבו חסר שאמרו בהקומץ שיגנז שהכונה היא שיגנז עד שיתקן וכתב ז"ל שהתיקון אינו אלא שיגרור כל התיבה והיא חסרה ויחזור ויכתבנה על הגרר מלאה הרי שהרב ז"ל לא חשש לשום נימור בכתיבה על הגרר אפי' ביותר מד' תיבו' בכל דף ודף שבכל הספ' ויותר מתחזי מנומר אצלו בשכותב בין השטין ד' אותיות בכל דף ואפי' אות אחת בכל מקום ולא הכותב כל התיבות על הגרר ואם תאמר שהר' בעל הטורי' ז"ל /כתב/ בשם הרא"ש אביו ז"ל שאם כתב ג' או ד' שטין בדף א' על הגרר דמחזי כמנומר ופסול י"ל דוקא ג' או ד' שטין הוא דמחזי כמנומר כיון שהם בדף א' אבל קצת תיבות במקומות חלוקים לא מחזי כמנומר ועוד שא"ז הרש"בץ ז"ל כתב שאין לחוש לדברי הרא"ש ז"ל מפני שהסופרים נהגו קולא בכך.
נמצא לפי מה שכתבתי שכתב ע"ג גרר ואפי' הרבה תיבו' בכל דף ודף לא מחזי כמנומר כלל ואינו דומה לכתב ע"ג כתב וההיא דהזכרות שבכל ספר תורה שכתבן שלא לשמן דאינו מעביר עליהם קולמוס לקדשן משום דמחזי כמנומר והדקדוק שרצה לדקדק א"ז הרב ז"ל ולדמות כתב ע"ג גרר לכתב ע"ג כתב ומחזי כמנומר אינו דמיון שוה ולא עולה כהוגן ע"פ מה שכתבתי ואפי' אם באנו להחמיר ונודה לא"ז הרב ז"ל בדקדוק שרצה לדקדק ולדמות כתב ע"ג גרר לכתב ע"ג כתב ואמר שבשניהם מחזי כמנומר אע"פכ יש לחלוק עליו ולומר דוקא דבכתיב' הרבה אותיות בכל דף ודף שבכל ס"ת שכתבן על הגרר הוא דמחזי כמנומר אבל רגל הקוף אפי' שבכל ס"ת מותר לכתבן על הגרר אפי' שאין רגל הקוף אפי' אות אחת שלמה כי אם קו לקו זעיר שם זעיר שם א"כ פשיטא שמותר לכתבן על הגרר ולא מחזי כמנומר ודמי הדבר לחסרות שכתבן מלאות שגורר המלא ומאריך האות הסמוכה לגרר על הגרר ולא מחזי כמנומר ואפי' כמה טעיו' בכל דף ודף מותר לתקן כזה התיקון כמו שכתבתי למעלה ונראה לי שלזה לא פסק א"ז הרב ז"ל ואמר שתיקון רגל הקוף פוסל ס"ת משום מנומר אלא כתב יש לדקדק כלומר יש לדקדק בדין זה אם לפסול מטעמא דמנומר או להכשיר וכיון שלא זכינו לדקדוקו ועד עתה לא ירדנו לסוף דעתו ז"ל הרי אנחנו דקדקנו ודרשנו וחקרנו היטב ומצאנו שהדבר מותר וכן נראה שהיה דעת מורינו הרב ר' יצחק בר ששת ז"ל שצוה לתקן הספרים שרגלי הקוף שבהם דבוקין לגגן ועל כל פנים אין התקון אלא כשיגרור כל רגל הקוף ויכתוב רגל אחרת על הגרר שחלילה וחס שמורינו הרב ר' יצחק בר ששת ז"ל טעה בזה וי"א שהתקון של רגל הקוף הוא שיפרור /שיפריד/ הדבוק בלבד והלא זה אינו אלא חק תוכות ואינה כתיבה ומורינו הרב ר' יצחק ז"ל כבר כתב דין זה בתחלת תשובתו בשם ארחות חיים שכתב בשם הרב ר' יונה ז"ל א"כ אעפ"י שלא פי' להם התיקון כיצד יהיה על כל פנים אינו אלא בגרירת כל הרגל ויכתבנה תלויה על הגרר וכיון שמורינו הרב ר' יצחק בר ששת ז"ל כך היא דעתו אם כן הראיות שכתבתי ראוי לסמוך עליהם ולתקן הספר ואין בדבר בית מיחוש והרוצה לחלוק מסברא מבלי ראיה יחלוק על האמת וקושטא קאי.
ומה שנשאר לדקדק בזה הוא אם דוקא בגרירה או אפי' בקלוף שיקלף הקלף שלפני הגויל ואח"כ יכתוב במקום הקלף.
דבר זה דקדק בו א"ז הרשב"ץ ז"ל הרבה מאד ורצה לאסור משום דאותו מקום הקלוף אינו גויל וכשכותב עליו נמצא כס"ת שחציו על הגויל וחציו על הקלף או על דוכסוסטוס שהספר פסול ולאו דוקא חציו אלא אפילו תיבה אחת והאריך הרבה בזה ובסוף דבריו כתב שכל זה המשא והמתן הוא להלכה אבל למעשה מניח הסופרים לקלוף ואינו מוחה בידם לפי שבספ' המצות הזכיר הקליפה ולא אסרה אם כן הסופר שהוא קולף רגל הקופין או גורר וכותב על מקום הקלוף רגל קוף א' אין למחות בידו כך נראה לי ויצא דברינו בהתר מכל הצדדין ושלום:
@שו"ת יכין ובועז חלק א סימן כה
אלמדייה אל ה"ר יעקב בר יצחק צרמונא נ"ע.
סלחתי כדבריך העברתי על חטאתך כסיתי על פשעיך וכפי גודל האהבה אשר אהבתיך כך דקדקתי עמך אפי' היה קטן כחוט השערה וכ"ש שהיה גדול כעובי הקור' ולא כקורת החג בלבד /החגב לבד/ אלא כקורת בית הבד אבל לכבוד אבותיך וכבוד ר' אברהם דודך מחלתי לך והעברתי על מעלך והנני משיבך דבר על שאלותיך ועל מה שבא עמהם ודע שראינו הצער שעבר עליך מחמת הנזילות וחולי העינים אבל אמרתי כי העלה השי"ת לך ארוכה כך יהיה אלי"ם עמך תמיד ובקרב הארץ תהיה ברכה וכבודך מבקש ממנו שנראה מה שיועיל לך דע כי העינים אינם כשאר האיברים ואין אדם צריך לצער אותם בתרופות אבל כדי למלאת רצונך נכתוב לך קצת תרופות והאל יעלה לך רפואות תעלה אשר אמרותיו צרופות תחלה צריך שתשמור נפשך מאד ממלוי המאכל והמשתה על המלוי ומהמזונות והמשקים העבים וכל הדברים המעלים אידים אל הראש כגון כרוב ולפתות ופולים והדברי' המלוחים וכיוצא בהם ותעשה שרו"פ האפס"תין שקורין אותה שב"ת אל עגו"ז תקח ממנו משקל אוקיא בשלש אוקיאות מים פושרים ואמרו מה שיועיל לעין הוא מי השומר שקורין אותו בערבי בוסב"אס עם מרת העזים תכחול בהם העינים בשרו"פ הנעשה מב' מיני הרמונים שהם המתוקי' והחמוצי' אחר תחבוש על העינים חלמון ביצה צלויה וחלב אשה ושמן ורד אחר תקח סכר ומור וזעפראן והתיך אותם במי ורד ותמשח בהם על העינים מבחוץ אחר תקח מעט סכר והתיך אותו במים מתוקים ותטיף מהם בעין ואם העין יש בהם אדמימות תקיז הגידים אשר אחרי האזנים או תעשה המציצה בקרנים שקורין מחאגם בעורף במקום שקורין אל נוק"רא כל אלו התרופות יסירו הנפח מהעינים וימנעו הנזילו' אבל הדברים המשלשלים לא הייתי צריך לכתוב לך מהם כלום שכבר כתב כבודך שעשיתם והם מועילים לזה החולי מאד ואל תשכחם כרחם אב על בנים עליך ירחם.
ומה שכתבת בענין ברכת כהנים שיש קצת אנשים עונים אמן בין כל ברכה וברכה ויש מהם אומרים קצת פסוקים וראית תשובה להארי"אף ז"ל והוא או' בה שאסור לומר אמן עד שישלים השלש פסוקים.
דע שאמרו בגמ' סוטה בפ' אלו נאמרים אין הצבור רשאין לענות אמן עד שיכלה ברכה מפי הכהנים ואין הכהנים רשאין להתחי' ברכה אחרת עד שיכלה אמן מפי הצבור וכן כתב הרמ"בם ז"ל בהל' תפלה וברכת כהנים בפ"ד ש"ץ מקרא אותם מלה מלה והם עוני' שנ' אמור להם עד שמשלימי' פסוק א' וכל העם עונים אמן וכן פסוק ב' וכן פסוק ג' עכ"ל וזהו שהכהנים נושאים את כפיהם אבל כשאין הכהנים נושאים כפיהם כגון מנהגנו היום אלא ש"ץ הוא שאומר ברכת כהנים בזה נשתנ' המנהג כי רבי' האיי גאון ז"ל כתב שאין מנהגו לענות אמן על כל פסוק ופסוק ומי שנהג לומר בכולן אמן אינו נמנע והרמ"בם ז"ל כתב בסוף הלכות תפלה וברכת כהנים צבור שאין להם כהנים כלל כשיגיע ש"ץ לשים שלום או' אלהינו ואלהי אבותינו ברכנו בברכה וגו' יברכך וגו' יאר וגו' ישא וגו' ושמו את שמי וגו' ואין העם עונים אמן ולכן כיון שיש פלוגתא בדבר מי שעונה אמן אין מעכבין אותו מלענות אמן ומי שלא יענה אמן אין מכריחין אותו לענות ומענין מה שאמרת שיש אנשים אומרים יהי רצון ויש אומרים קצת פסוקי' בעת שאומ' ברכת כהנים הנח להם אין בדבר בית מיחוש ומנהג א"ז הרב ז"ל ומנהג א"א הרב ז"ל היה שלא לענות אמן ולא לומר פסוקים וכך אנו בניו נוהגים אחריהם ואין בדבר בית מיחוש השם יחיש עליך ברכת טוב.
@שו"ת יכין ובועז חלק א סימן כו
וענין קטן שלא הגיע לי"ג שנה ויום א' אינו עולה לקרות בספר בפני עצמו בחובת היום וכשאין שם אלא ספר א' הוא קורא אחר הקדיש ומן הדין עולה למנין שבעה כדאיתא במס' מגילה שהכל עולין למנין שבעה ואפי' אשה ואפי' קטן אלא כיון שהמפטיר צריך לקרו' קצת בתורה כדי שיאמרו התורה עקר ולפיכך עולים שבעה גדולים ואח"כ מפסיקין בקדיש ואח"כ קורא המפטי' אפי' יהיה קטן ולפי' בתעניו' ובמנחה של יום הכפורים וכך בשחרי' של ט"ב הקטן עולה למנין שלשה כיון שלא הפסיקו בקדי' אחר שקרא שני וכשהיו ב' ספרי' ומפסיק בספר ראשון בקדיש המפטיר קורא בספר השני לבדו חובת היום ולפיכך צריך שיהיה גדול ולא קטן וכמו שכתב בעל המנהיג בהל' חנוכה לפי שהקריא' הזו היא חובת צבור ואין מוציא המחוייב בדבר אלא מי שהוא מחוייב בדבר ולהיות הקורא בס' האחרון גדול מפני החובה ויהיה המפטיר קטן זאת לא עלתה על דעת שהרי המפטיר על כל פנים צריך לקרות בתורה קודם שיפטיר לכבוד התורה שיאמרו התורה עקר וכיון שהוא קטן אי אפשר לקרות בספר א' לבדו שהוא חובת היום ולפיכ' אין ראוי שיפטי' וראוי לגעור במי שעושה כך +והאידנא נהגנו שהגדול קורא בס' האחרון ואחר קדיש קורא הקטן המפטיר קצת בתורה ומפטיר ע"כ.+ והמפטיר יכולין הקהל לקרות עמו ההפטרה בין בתרגום כשמתרגם בין בשלא יתרגם וכן מנהגנו בכאן באלגזאייר והדרבונות שם מטבעות גדולות של זהב ובכל דרבון יש שתי סלעים שהם משקל שמנה דינרי זהב וכן כתב הרמב"ם ז"ל בהל' שקלים בפ"א:
@שו"ת יכין ובועז חלק א סימן כז
בענין צדוק הדין אם קורין אותו בי"ט הדבר הזה מחלוקת היה בין החכמים ז"ל יש אוסרין ויש מתירין אנחנו בכאן באלגזאיר מניחים אותם לרצונם ואין אנחנו מתירין להם ולא אוסרין וגם א"א הרב ז"ל היה מעלים עינו מפני המחלוק' ואף אתה הניחם על מנהג' ומוטב שיהיו שוגגין ואל יהיו מזידין +אמ"ה ועכשו נהגנו בכאן באלגזאיר שבי"ט ב' קורא האבל לבדו ובי"ט א' אין קורין כלל וכן בקדיש דבית הקברות בי"ט א' אין קורין וכן פסק מהר"י קארו ז"ל בש"ע.+ ומי שקבר מתו בערב החג אפי' שעה אחת עלו לו שבעת ימים ושבעת ימי החג ויום שמיני שהוא רגל בפני עצמו נחשב שבעה ימים הרי כ"א יום ומונה ט' ימים לתשלום ל' לכבוס ולתספורת אבל אם מת בתוך הרגל שאין אבלו' במועד אין המועד עולה לו מן המנין ונוהג אבלות שבעה אחר המועד אלא שיום אחרון שאינו אלא מדרבנן עולה מן המנין ואין נוהג בו אבלות ואם הוא יום מיתה וקבורה שהוא חייב אבלות מן התורה כדעת הרבה מן החכמים ז"ל נוהג בו אבלות כיון שאינו י"ט אלא מדרבנן משום מנהג. ומי שמת לו מת והוא חוץ לעיר ולא יכול לנהוג אבלות אם נכנס לעיר תוך השלשים יום נוהג ז' ימים תוך ל' יום וכן כתב הראב"ד ז"ל:
@שו"ת יכין ובועז חלק א סימן כח
והאשה שהיא רואה דם ירוק אינה טמאה לפי שחכמים אומרים שהוא טהור ואף עקביא בן מהללאל שהיה אומר שהוא טמא צוה לבנו שיחזור בו והירוק הוא ככרתי או כעין הזהב ואם הוא בזה הגוון כלומר אב"צר או אצפ"ר בערבי התירוהו ואל תחוש לו ואם הוא כמראה הבשר או כעין כרכום או כמימי אדמה נימא הוא אבל השני גוונים שבירוק טהור +צריך לעיין בזה בפ' כל היד בנדה בתוספות גבי משנה ה' דמים באשה+ הלכה למשה מסיני היא שכל אשה יש לה ז' ימי נדה וי"א ימי זיבה וכן תמיד לעולם כלומר שתראה תחלה ז' ימים שהם ימי נדה וקודם שיבואו ימי נדתה האחרים יש ריוח ביניהם י"א יום ובאותן ז' בין ראתה כלם בין ראתה יום א' או שעה א' תמנה ז' ימים ובלילה טובלת והיא טהורה ובין ראתה כלם או שעה אחת היא טמאה כל ז' וכן בכל ימי נדתה כך הוא דינה והי"א יום שבין נדה לנדה נקראי' ימי זיבה ואם ראתה בא' מהם בלבד שומרת יום אחד בנקיות וטובלת ואם ראתה ב' ימים שומרת ג"כ יום אחד וטובלת וכל אחת מאלו נקרא' זיבה קטנה ואם שלשת ימי' רצופים זו היא זבה גדולה וצריכה ז' נקיים זהו עקר הדין אבל בנות ישראל החמירו על עצמן שאפי' רואות טפת דם כחרדל יושבות עליה ז' נקיים. וה' ינקנו מכל אשמה ויראנו נפלאות מתורתו התמימה.
@שו"ת יכין ובועז חלק א סימן כט
עוד שאלת על האיש אשר היה מתאכסן אצל בעל הבית וחשדו שגנב קצת מנכסיו ובדקו אחריו ומשמשו את כליו ומצאו בהם קצת מרגליות והכיר אותם בעל הבי' והודה בהם שהם של בעל הבית וחשדו עוד בלשון של כסף וגם חשדו שמא חתך מלשון של זהב שהיה מוצנע אצלו בארגז וגם בעניינים אחרים מה הדין בזה.
תשובה בעל הבית הזה אין לו טענת ודאי על הגנב אלא שחשדו שגנב לו וכל שאינו טוען ודאי אין לו עליו שבועה כמו שנראה מדבריהם ז"ל בפ' כל הנשבעין וכ"כ הרמב"ם ז"ל בפכ"ד /בפרק ד' הל' י"ז/ מה' גזלה ואבדה וז"ל נכנס לביתו של חברו שלא בפניו ונטל משם כלים בפני עד א' ואין העד יודע כמה נטל הרי ב"ה =בעל הבית= אומר עשרי' כלים היה לי בבית והגוזל אומר לא נטלתי אלא עשרה והם שלי חייב להחזיר העשרה מפני שהוא חייב שבועה ואינו יכול לישבע ואינו נשבע על השאר אפי' שבועת היסת מפני שאינו יכול לטעון על הגזלן טענת ודאי עכ"ל הרי מבואר מתוך דבריו שכל שאינו יכול לטעון ודאי אין שכנגדו חייב שבועה ואפי' הסת וכ"כ בפ"א מהלכות טוען ונטען ז"ל אין משביעין שבועת היסת אלא על טענת ודאי אבל על הספק פטור כיצד כמדומה לי שיש לי אצלך מנה או שאמר מנה שהלויתיך כמדומה לי שלא פרעתני א"ל אבא שיש לו אצלך מנה או שצוה לי בפני עדים שיש לו אצלך מנה דבר פ' נגנב מביתי ולא היה שם אלא אתה וקרוב בעיני שאתה גנבתו חשבתי מעותי ומצאתי חסר שמא אתה הטעיתני בחשבון הנתבע אומר אין לך בידי כלום הרי זה פטור אך /אף/ משבועת היסת וכן כל כיוצא בזה עכ"ל אבל מ"מ מחרים סתם על כל מי שגנב כלום משלו שכל שאין מחוייב שבועה מפני שטוען עליו אעפ"כ מחרים סתם וכ"כ הרי"אף ז"ל בפ' כל הנשבעין וכ"כ הרמב"ם ז"ל בהלכות גזלה ובמקומו' אחרים א"כ הנחשד הזה כיון שאין טוען עליו בהא ואף אין עדים שראוהו שגנב אין חייב שבועה אלא מחרימין עליו חרם סתם ומי שאמר לקצת נשים שיש לו זהב למכו' להם ומי שאמר לנער שיש לו כסף במה להשתתף עמו אין בכך כלום וכי אין כסף וזהב אלא של אותו בעל הבית ועוד שיכול לטעון לקוחים הם בידו ונאמן בשבועתו ואפי' יש עדים בדבר שיודעים בודאי שזה הכסף והזהב הוא של ב"ה וכ"ש שאין שם עדים בזה ולפיכך הוא פטור מלשלם וגם משבועה אלא שמחרימין סתם כמו שכתבתי אבל זהו לפי הדין ומ"מ אם יש אמת לא מאיימין עליו ולגזם לעשות לו כך וכך אולי יודה וקצת כתבו שכופין אותו עד שיודה בגנבה שהגונב לא יגנוב בעדים והרשות ביד הדיין בכל דור ודור לגדור גדרים כמו שנהגו הגאונים ז"ל בדיני קנסות ואף מדין התלמוד עושין כך ומכין ועונשין שלא כדין למגדר מלתא וכ"ש להציל עשוק מיד עושקו ומצינו בתלמוד שעל ידי אמתלא כפו לאדם א' עד שהודה בגנבה כדאיתא בפ' ואלו מציאות ולפיכך הדבר לפי ראות עיניכם אי לא נפיק חורבה תכפוהו אם לא יודה זהו הנראה בזה ועיניכם הרואות להוציא לאור משפט וה' יאר עינינו במאור תורתו באהבתו ובחמלתו:
@שו"ת יכין ובועז חלק א סימן ל
עוד שאלת זה לשונך מי שנתן כלי לחברו להוליכו לעיר אחרת להגיעו אחר והוליכו המוביל בחנם וכיון שהגיע אל הר הידוע ושולט בו איש רע ופגע בו א"ל מכור לי זה המלבוש א"ל פקדון הוא בידי להגיעו לבעליו חלצהו /אלצהו/ עד שמכרו לו מצד אונס והיה יהודי באותה שיירא מתחבר אל האנס ונעשה ערב בדבר אל המוביל הפקדון בעד האנס הקונה ועתה תבע בעל הפקדון אל המוביל אעפ"י שהוא בחנם ואמר אתה פשעת בפקדוני ואין ראיה לך לאניסות שהערב אמ' סבור הייתי שיתן הגוי ואני אשלם עם מי הדין.
תשובה אם יש ראיה לנפקד שהגוי הרע לקחו ממנו באונס והמכיר' היתה באונ' הוא פטור כי שומר חנם פטו' מהכל חוץ מהפשיעה וכיון שיש לו עדים שנאנס הוא פטור כן מפו' בפ' השואל וכן כתב הרמ"בם ז"ל בפ"א מהלכות שכירות ואם אין לו עדים שנאנס נשבע שהנאנס נטל הכלי בעל כרחו ונפטר כמו שנזכר בפ' הנז' שנא' ומת או נשבר או נשבה אין רואה שבועת ה' וגו'. ומענין הערבות שערב היהודי אם נכנס ערב באונס הוא פטור ג"כ ואם ברצון נכנס ערב כמו שנראה מהשאלה יש לחלק אם הערבות היתה קודם שמשך הגוי הכלי חייב לשלם ואם לאחר שקנ' האנס הכלי ומשך ואחר כך נכנס ערב פטור מלשלם כיון שלא היה שם קנין כך מפורש בפ' גט פשוט וכן כתב הר"מ ז"ל בהלכו' מלוה ולוה זהו מה שנראה לי בזה:
@שו"ת יכין ובועז חלק א סימן לא
עוד שאלת מה שאנו כותבין בשטרות במנא דכשר למקניא ביה וצפיעי בקר אם קונין בו.
תשובה במנא להוציא מדרב ששת שאמר קונין בפירות ואנן קיימא לן כרב נחמן דאמר שאין קונין אלא בכלי ולא בפירות והלכה כרב נחמן ולכך אנו כותבין במנא לאפוקי מדרב ששת לומר שאין הלכ' כמותו דכש' לאפוקי איסורי הנא' שאין קונין בהם שאינם כשרים לקנין למקניא לאפוקי כליו של מקנה שאין מוסרין הקנין בהם לפי שאין מוסרין הקנין אלא בכליו של קונה ומה שאנו נוהגים שאדם אחר מוסר הקנין בכליו הוא לפי שהוא נותנו במתנה לקונה שקונה לו בו כך כתבו המפרשים ז"ל ביה לאפוקי מטבע כלומר שאין מקנין במטבע כמו שמקנין בכלי וכמו שאמר עולא אין מטב' עושה חליפין וחליפין הם הקנין ונקראו כן לפי שהם חלוף הדבר שקונים בו והריא"ף ז"ל פסק דאין מטבע נעש' חליפין וכן הרמ"בם ז"ל פסק בפ"ק מהל' מכירה צפיעי בקר פסוק הוא ביחזקאל ורוצה לומר צואת הבקר ואם נעשה מהם כלי אין קונין בו והוא נקרא מרקא בל' רבותינו ז"ל והוא כלי גרוע ופחות ואין צריך למעטו שדבר פשוט הוא שאין קונין בו אעפ"י שהוא כלי:
@שו"ת יכין ובועז חלק א סימן לב
עוד שאלת בענין צואת שכיב מרע שצוה בפיו ומת ולא כתבו השטר בחייו אם תתקיים או לא.
תשובה דע שהדין הוא שאין מתנת ש"מ נגמרת אלא עם המיתה ולפיכך אם ש"מ צוה מחמת מיתה ונתן מתנה אין ראוי לעדים לכתוב שטר מתנה אלא לאחר מיתה ואם כתבו השטר בחייו קודם שמת המתנה בטלה היא שלא גמר להקנו' אלא לאחר מיתה ועוד שכל מתנת ש"מ שאין כתוב בה ואנן סהדי ידעינן דמיגו מרעיה אתפטר לבית עלמיא המתנה בטלה וכן כתב הרמ"בם ז"ל בפ"ח מהלכו' זכיה ומתנה ואם אמר הש"מלעדים כתבו ותנו לפלוני צריך שיכתבו בחייו ואינן כותבין לאחר מיתה אלא אם אמר להם כתבו כדי ליפות כח המקבל כגון שאמר להם תנו מתנה לפ' ואף כתבו ותנו לו הרי אלו כותבין ונותנין לאחר מיתה וכן כתב הרמ"בם ז"ל בפ' הנזכר ולענין החלוקות שבין מתנת ש"מ ומצוה מחמת מיתה במקצת או בכל ובאיזו חוזר ובאיזו אינו חוזר ושאר כל הדינין כבר יש לך תשובה ארוכה שהשיב אותך א"א הרב ז"ל על ענין זה ובתשובותיו סי' מ':
@שו"ת יכין ובועז חלק א סימן לג
ומה שנסתפק לך בבני מעים והראש והכרעים אם נתערבו בשל היתר כתבו שאינן ראויין להתכבד לפני אורחין ובטלין ברוב וענין העוף כתבו קצת שהוא בחתיכה הראויה להתכבד לפני אורחין וקצת כתבו שאינו בחתיכה הראויה להתכבד לפני אורחין ובטל ברוב וקצת חלקו בדבר ואמרו שאם הוא בנוצתו אינה ראויה ובטלה ברוב ואם הומרטה נוצתו ראויה להתכבד ואינה בטלה ובתשוב' א"ז הרב ז"ל שהשיב לתלמידו הר' יוסף זמרון שהיה אצלך ובתשובותיו בסי' תרי"ד תמצא הכל בארוכה. וענין עכבר או שקצים ורמשים אם נפלו לתוך מים או יין או לתוך שאר משקין משליכן והם מותרים בשתיה ואין בהם איסור כלל ואין צריך להשליך מן היין ולא מן שאר משקין כלום ומה שאמרת במה דלא צריך להשליך מהמים לא כתב זה שום מחבר בעולם אלא משליך העכבר או השקץ והמים או היין או שאר משקין ומותרין לשתות אבל אם נפל לתוך השכר או החומץ שהיה משבח אותו יש חילוק בדבר אם לא שהה מעת לעת בתורן /בתוכן/ משליך העכבר או השקץ והשכר והחומץ מותרי' בשתיה ואם שהה מעת לעת או אפי' לא שהה מעת לעת אלא שהיו רותחין אפי' הסירו שלם צריך ששים כנגדו לבטל טעמו של האיסור ואם נתחתך בתוכן חתיכות דקות ויכול לסננן במסננת בענין שלא ישאר מהם בתוכן כלום יסנן אותם וטעמם בטל בששים ותשובת מורינו א"א הרב ז"ל שהיה אצלך שהשיב לתלמידו לקסנטינא ר' יוסף זמרון תמצא בה העניינים בארוכה ומבוארים בס' תשובותיו בסי' הנזכר:
@שו"ת יכין ובועז חלק א סימן לד
עוד שאלת אם מקדשין בשבתות וימים טובים ביום כשם שמקדשין בלילה או לא.
תשובה דבר ברור הוא שאין מקדשין אלא בלילה אבל לא ביום כדאמרי' בגמ' בפ' ערבי פסחים ת"ר זכור את יום השב' לקדשו זכרהו על היין אין לי אלא ביום בליל' מנין ת"ל זכור את יום השבת לקדשו והקשו בגמ' על זה ואמרו האי תנא מהדר ליה אלילא ונסיב ליה קרא ליממא כלומר שהתנא הוא מבקש למצוא סמך מהפ' שחייב לקדש בלילה והוא לקח לו לראיה פסוק מיום השבת שהוא מורה על קדוש היום ועוד הקשו ואמרו עקר קדושה בלילה הוא ולפיכך חזרו ואמרו אלא אימא זכור את יום השב' לקדשו מכאן מתבאר שעקר הקדוש הוא בלילה ואעפ"י שאמרו שצריך לקדש ביום אינו כמו הקידוש שבליל' אלא ביום בפה"ג בלבד וכמו שאמרו בגמ' ביום מאי מברך אמר ר' יהודה בפ"הג וזה נקרא קדושא רבה כדאמרי' התם ר' אשי אקלע למחוז' אמרו ליה לקדש לן מר קדושא רבה אמ' מאי קדושא רבה חזר ואמר כל היכא דאיכא בפה"ג ברישא בריך בפה"ג ואגיד ביה חזייה לההוא סבא דקא גחין ושתי קרא אנפשיה החכם עיניו בראשו הרי מבואר שלא בירך רב אשי אלא בפה"ג בלבד ולפי שאמרו לו קדושא רבה תמה עם עצמו אם היו רגילין לברך קדוש' רבא של לילה ולפי' הם במחוזא לא היתה כונתם בקדושא רבה אלא על בפה"ג בלבד ולקטנותו קראוהו גדול כמו שקורין לסומא סגי נהור והוא האריך בבורא פה"ג זהו רוצה לומר ואגיד ביה וכשהשלים הברכה אז שתה אותו זקן וידע כונתם מה היתה ושלא היו רגילין לברך ביום אלא בפה"ג בלבד א"כ אין מקדשין אלא בלילה שהוא העקר שהוא בכניסתו והוא מדאוריתא ועוד ראיה שאין מקדשין אלא בלילה מדאמרי' בגמ' מי ששכח ולא קדש בלילה מקדש ביום א"כ אין הקדוש אלא בלילה אבל לפי שכבוד יום עדיף משל לילה ראו חכמים לעשות ביום קדוש קטן והוא בפה"ג א"כ הוא מדרבנן ואין חולק בזה וכן פסקו כל האחרונים ז"ל שאין מקדשין קדוש גדול אלא בלילה כונתם על בפה"ג שצרי' ביום לברך בורא פה"ג כמו בלילה אבל בלילה מוסיף על היום וזה נר' כונתו מלשונו שכתב מברכין ולא כתב מקדשין ואנו אין בידינו זה החבור שאלו היה מצוי הייתי מתבונן בו אולי ארד לסוף דעתו ללמד זכות עליו צ"ל שכונתי /שכונתו/ היתה מה שכתבתי:
@שו"ת יכין ובועז חלק א סימן לה
עוד שאלת אם מברכין על הבשמים בהבדלה במוצאי יו"ט לחול או לחולו של מועד ומהו מנהג אבותינו ז"ל ואחריהם מנהגנו אנו.
תשובה מה שנהגו אבותינו ואנו אחריה' הוא שאין מברכין על הבשמים במוצאי יו"ט לחול והוא הדין לחולו של מועד כשם שאין מברכין עליהם ממוצאי שבת ליו"ט בזה לפי שמשבת לחול שיוצא ממנוחה שלמה לעמל גדול צריך הנחת נפש בבשמים אבל משבת ליו"ט יש ביו"ט קצת מנוחה ומיו"ט לחול ג"כ אינו יוצא ממנוחה גמורה שהרי טרח בו במלאכת אוכל נפש ולפיכך אין מברכין על הבשמים לא במוצאי שבת ליו"ט ולא ממוצאי יו"ט לחול וכן כתב הרב הגדול רבינו נסים גירונדי ז"ל שאנו סומכים בטעם זה וכן כתב בעל הטורים ז"ל וז"ל במוצאי יו"ט בין במוצאי י"ט לחול או משבת ליו"ט מתפללין ערבית כמו במוצאי שבת ומבדילין על הכוס כדרך שמבדילין במוצאי שבת אלא שאין מברכין לא על הנר ולא על הבשמים עכ"ל וכן כתב הרא"ה ז"ל בפסקי פסחים שלו ור' יום טוב יצ"ו שהצריך אתכם בשבוש לברך כמה ברכות שאינן צריכו' ועברתם על לאו כמו שכתב /שאמרו/ רבותינו ז"ל במסכת ברכות כל המברך ברכה שאינה צריכה עובר בלא תשא המקום יכפר בעדו ואתם שוגגין ולא מזידין השם ימצא לכם כפרה וסליחה וימשוך לכם חסדו ומהיום ואילך הזהרו וכל הנזהר תבא עליו ברכה:
@שו"ת יכין ובועז חלק א סימן לו
ומה שהוקשה לך בפ' אחרי מות מה שאמר הפ' ערות אחותך בת אביך או בת אמך מולדת בית או מולדת חוץ ואח"כ אמר בת אשת אמך /אביך/.
בודאי שזה קשה אבל חכמים ז"ל דרשוהו ולמדו מהפ' הרא' שהוא ערות אחותך בת אביך אף בת אנוסה במשמ' כלומר שאם אביו אנס נערה ושכב אותה והוליד ממנה בת אותה בת היא אסורה לאחיה אעפ"י שהיא בת אנוסה בין שתהיה האנוסה מותרת לו ויכול לכונסה או אסורה לו כגון שהיא ממזרת או נתינה שאסור לכונסה וזהו מולדת בית שמכניס' לבית מפני שהיא מותרת לו או מולדת חוץ שאומרים לו הוציא אותה ואסור לכונס' ומה שאמ' בפ' האחר ערות בת אשת אביך ללמדנו שאינו חייב על אחותו משפחה ונכרית לפי שאינה אחותו כמו שאמרו במס' קידושין הבא על הגויה ולדה כמוה ואם בא עליה אחיה מאביה אינו חייב לפי שאינה קרויה אחותו ולפיכך אמר בת אשת אביך בראויה לקדושין אבל לא זאת שאינה ראויה לקדושין והרי היא שפחה או נכרי' כאמה ואחיה הבא עליה אינו חייב:
@שו"ת יכין ובועז חלק א סימן לז
עוד שאלת נכסי מלוג שנפלו לאשה או בירושה או במתנה והיא תחת בעלה ויש לה בנים ממנו והבעל יש לו בנים מאשה אחרת וכונת זאת האשה להנחיל בניה או ליתן להם במתנה אלו הנכסים בחייה שאם תמות יירשנה בעלה ויפלו נכסי מלוג שלה בידו ואם ימות זהו הבעל סוף אלו הנכסי' יחלקום בניו חלק כחלק בני האשה ובני צרתה אם תרצה האשה ליתנם לבניה שלא מרצון בעלה אם יכולה או לא.
תשובה במס' כתובות בפ' האשה שנפלו לה נכסי' נחלקו ב"ש וב"ה בענין הנכסים שנפלו לאשה עד שלא תתארס או משנתארס' אם מכרה אותם אם הבעל מוציא אותם מיד הלקוחות או לא ומסקנא דהלכתא דרב ושמואל דאמרי תרויהו בין נפלו לה נכסים עד שלא נתארסה בין נפלו משנתארסה ונשאת הבעל מוציא מיד הלקוחות וכ"ש אם היתה נשואה ונפלו לה נכסים שהבעל מוציא לפי שדבר ידוע שכל נכסים שיש לאשה בין שיהיו נכסי מלוג או נכסי צאן ברזל הבעל אוכל פירותיהם בחייה ואם מתה בחיי בעלה הבעל יורש הכל לפיכך אם מכרה האשה נכסי מלוג אחר שנשאת בין שנפלו אותם נכסים והיא נשואה או קודם נישואיה הבעל מוציא הפירות מיד הלקוחות אבל לא הגוף לפי שלא יזכה בגוף אלא אחרי מיתה מתה בחייו מוציא הגוף מיד הלקוחות בלא דמים כל זה מתבאר בפ' הנז' וכן כתב הרמ"בם ז"ל בפכ"ב מהלכות אישות אבל מתקנת אשה /אושא/ אם נפלו לה נכסים במדינת הים ולא ידע בהם הבעל ונתנה אותם במתנה או מכרה אותם הרי מעשיה קיימים וכן מתבאר בגמ' בפ' אעפ"י ונפל מחלוקת בין הפוסקים במה שאמרו ולא ידע בהם אם דוקא במדינ' הים או אפי' עמו בעיר ודעת הרמ"בם ז"ל והרא"ש ז"ל דוקא במדינת הים וזולתם מהפוסקים כתבו אורחא דמלתא נקט וה"ה עמו במדינה מ"מ אם ידע הבעל אינה יכולה לא למכור ולא ליתן במתנה א"כ האשה הזאת לא תועיל לה זאת העצה היעוצה ודברים רבים נאמרו בעניינים אלו ומה שכתבתי כתבתי בקצרה וכונת הדין בדרך ישרה:
@שו"ת יכין ובועז חלק א סימן לח
עוד שאלת מי שיש על חברו מזונות שזן את אשתו או בניו אם דנין כפי כבוד האב או כפי כבוד הנזונין או שיש דבר קצוב כמו שדנין חכמי האומות.
תשובה אם הבעל הלך ואחר זן את אשתו ואת בניו ואח"כ בא הבעל ורצה ליקח ממנו מזונו' האש' והבני' דבר ברור הוא שאין עליו שום חיוב והניח מעותיו על קרן הצבי ומשנה שלמה היא במס' נדרים בפ' אין בין ובכתובות בפ' שני דייני גזרות דאמרי' התם מי שהלך למדינת הים ועמד אחד ופרנס את אשתו חנן או' אבד את זכותו נחלקו עליו בני כהנים גדולים ואמרו ישבע כמה הוציא ויטול אמר ר' דוסא ן' הרכינס כדבריהם אמר ר' יוחנן בן זכאי יפה אמר חנן הניח מעותיו על קרן הצבי ולא דמה להאי דאמרינן היורד לשדה חברו ונטעה שלא ברשות ושמין לו כאריס ולבונה חרבתו של חבירו שנותן לו מה שההנהו לפי שהתם השבח שהשביח הוא עומד בעין ודין הוא שיטלנו אבל זן אשתו ובניו לא השביח לו שום שבח אלא שהוציאו מגבית בעל חוב ולא מידי קא יהיב ליה ודמי למבריח ארי משדה חברו וכן הדין במי שפרע חוב של חברו שלא מדעתו שאין חברו חייב לשלם לו כלום אם כן האיש הזה שזן אשת חברו ובניו הניח מעותיו על קרן הצבי ואין חברו חייב לשלם לו כלום וכן פסק הרמ"בם ז"ל בפרק ט' מהלכות אישות אבל יש דרך שהבעל חייב לשלם והוא אם יהיה בעלה במדינת הים והיא לותה ואכלה כיון שהיא הלואה חייב לשלם הלואתה זאת כדאמרי' בפ' הנז' במסכת /כתובות/ כתבות דהא דאמר חנן הניח מעותיו על קרן הצבי דוקא אם פרנס וזן אשתו אבל אם לותה ואכלה מוציאין ממנו וכן הלכתא אלא שהתוספות מצריכין שיפסקו לה ב"ד תחלה וכבר דחה דבריהם הרא"ש ז"ל בריאיות /בראיות/ ואמר אפי' לו /לא/ פסקו לה מזונות ב"ד כיון שהוא דרך הלואה חייב הבעל לשלם וכן דעת הרמ"בם ז"ל בפ' הנז':
@שו"ת יכין ובועז חלק א סימן לט
עוד שאלת אלמנה שתפסה ממון בעלה ויש לו יורשים ויש תחת ידה יותר מכדי כתובתה בין בכסף בין בזהב ושאר נכסים והיתומי' טועני' שיחשבו העזבון ויתנו לה כתובתה והם לוקחים השאר והיא אינה רוצה אלא יושבת ונזונית בהם מה הדין בזה. (גם בסי' מ"ד ובסי' קמ"ה).
תשובה דבר ברור שמתנאי כתוב' הוא תהא יתבא בביתי ומתזנא מנכסי כל ימי מיגר אלמנותך כדאי' בפ' אלמנה נזונית ואעפ"י שלא נכתב בפי' בכתבה הרי הוא כשאר תנאי כתובה אעפ"י שלא נכתבו כאלו נכתבו דמי כיון שהם תנאי ב"ד א"כ האלמנה אוכלת ושותה מנכסי בעלה ותדור בביתו כל ימי אלמנותה או עד שתתבע כתובתה והאלמנה שתפסה מטלטלין של בעלה כדי שתזון מהם בין שתפסה מחיים בין שתפסה אחרי מותו אפי' תפסה ככר זהב אין מוציאין מידה אלא כותבין עליה מה שתפסה ופוסקין לה מזונות והיא נזונית ממה שתחת ידה עד שתמות או עד שתתבע כתובתה בב"ד אז אין לה מזונות וכ"כ הרמב"ם ז"ל בפ"ט מהל' אישות וכשתבא לב"ד לתבוע מזונותיה יש מי שכתב שאין צריכין ב"ד להשביעה תחלה אלא בסוף כשתתבע כתובתה הוא שמשביעין אותה וכ"כ הרמב"ן ז"ל והרשב"א ז"ל והרא"ש ז"ל אבל הר"מ ז"ל כתב שאין לסמוך על הוראה זו וכתב שרבותיו הורו שאין לה מזונות מב"ד עד שתשב*ע שהרי באה לפרוע /להפרע/ מנכסי יתומים מ"מ נמצא שהנכסים ישארו תחת יד האשה אחר שמשביעין אותה לפי דעת הר"מ ז"ל ופוסקים לה מזונות אחר כך והיא נזונית מהם עד שתמות או עד שתתבע כתובת' ואין שומעים ליורשים שרוצים להוציא הממון מתחת ידה:
@שו"ת יכין ובועז חלק א סימן מ
ומענין שטר חוב וכתובה אם שטר כתוב' קודם בזמן האלמנה גובה תחלה ואם שטר חוב קודם בזמן בעל חוב גובה תחלה אעפ"י שלא ישאר לאלמנ' במה לגבות וזה דבר ברור וזה אם היה הקרק' שבאו לגבות ממנו קנויה לו בשעת נישואין ובשעה שלוה שאז הדין נותן כל הקודם בשטר זכה וגובה תחלה אבל אם נשא אשה ואח"כ נשא אשה אחרת או לוה ולוה ואח"כ נשא אשה ואח"כ קנה קרקע כלן חולקין בשוה ששעבוד כלן חל כאחת ואין כאן דין קדימה +אמ"ה צריך לי עיון בזה אם כתב שעבוד לאחד ולאחר לא כתב או כתב לשניהם או אם כתב לאחרון ולא כתב לראשון וצ"ל שדברי הספר הוא אם כתב לשניהם או אם לא כתב כלל והחלוקי' האחרי' אינם נכללים בכלל התשובה ועיין בסי' מ"ח ועיין בתשובות הרב אביו ז"ל סי' תר"ט מהרצב"ש ז"ל+ כך מתבאר בפרק הכותב בכתובות וכן פסק הרמב"ם ז"ל בפרק ט"ו מהלכות אישות. זהו הנראה לי להשיב על זה:
@שו"ת יכין ובועז חלק א סימן מא
עוד שאלת מי שיש לו אשה ובנים במקום אחד והלך ונשא אשה במקו' אחר מה דינו זה כונת דבריך ואם באו בארוכה.
תשובה דבר זה אסור הוא שכל מי שיש לו אשה ובנים במקום אחד אין לו רשות לישא אשה במקום אחר כדאיתא בפ' החולץ ביבמות ובפ"ק דיומא והטעם בזה הוא משום ומלאה הארץ זמה שלא יאריכו הימים ונמצא בן נושא אחותו ואחות אמו ואחות אביו וכיוצא בהן מאיסורי עריות ואינו יודע וכן פסק הרמב"ם ז"ל בפ"כא מאיסורי ביאה ובעל הטורים בס' אבן העזר בסי' ב' וכן פסקו כמה רבואתה ז"ל ואעפ"י דלא כתבו אלא מי שיש לו אשה ומשמע דאשה בלא בנים אסור כבר כתבו התוספות כשיש לו בנים ממנה דטעמא דומלאה הארץ זמה איכא משום דהוא חייב בעונת אשתו עונה האמורה בתורה המפורשים בפ' אעפ"י בכתובו' וכתבם הרמב"ם ז"ל בהל' אישות ומפני כך אין האיש רשאי לשאת /לצאת/ מעירו שלא ברשות אלא כדי עונה בלבד כדאיתא התם ואם נושא אשה במקום אחר הוא מבטל עונתה ואתה נתת לבך למזונותיה שכתבת בכתבך שישלח לה מאלמדיי"ה אל מליאנ"ה מזונו' הצריכה ובזה יצא י"ח =ידי חובה= ולא שמת לבך לענייני' אלו לפיכך האיש הזה חייב הוא להוליך אשתו האחרונה למקום אשתו הראשונה ואם מאן ימאן ארור הוא לה' אלהי ישראל ומוחרם ומנודה יהיה מפי ב"ד של מעל' ומפי ב"ד של מטה הוא וכל סעדוהי המחזיקין בידו ושמו ימח וישראל ישמח אחר זה שמעתי שהאיש הנז' הוליך האשה שנשא למקום אשתו הראשונה וקיימו דברי ושלום להם:
@שו"ת יכין ובועז חלק א סימן מב
עוד שאלת בענין אשה שיש לה נכסים ונשאת ורוצה ליתן לבניה הנכסי' מה דינן.
תשובה דע כי הנכסים שמכנסת האשה לבעל בתורת נדוניא נקראים נכסי צאן ברזל ושלא הכניסה לו או שנפלו לה בירושה או נתנו לה במתנ' אחר נישואין הם הנקראים נכסי מלוג שהבעל אוכל פירותיהם כדאיתא בפרק אלמנה לכ"ג ואין להאריך בזה אמנם לענין שאלתך בודאי שהבעל יורש כל נכסי אשתו בין נכסי צאן ברזל בין נכסי מלוג לפיכך אם מכרה אחר שנשאת הבעל מוציא מיד הלקוחו' ופירות כל ימי חייה וגוף הקרק' לאחר מיתת האשה כדאי' בפ' הנושא ובפ' נערה שנתפתתה וכ"כ הרמב"ם ז"ל בהל' אישות בפכ"ב ובהל' נחלות בפ"א ולענין מתנה אין לה רשות ליתן אחר נישואיה כלום לפי שכבר זכה בהם הבעל כדאיתא בריש פ' הכותב בכתובות אלא אם התנה עמה קודם הנישואין שלא יהיה לו דין ודברי' עמה בנכסי' וכיון שקודם הנישואין התנו ביניהם אם מכרה אחר נישואין או נתנה במתנה מכרה קיים ומתנתה קיימת כך מפורש התם וכ"כ הרמב"ם ז"ל בפכ"ג מהל' אישות והטעם דנחלה הבאה לו לאדם יכול להתנות עליה שלא יירשנה שעדיין לא זכה בהם לפיכך האשה הזאת אם תמות בחיי בעלה הוא יורש אותה בין מה שהכניסה לו והם נכסי צאן ברזל בין מה שלא הכניסה לו והם נכסי מלוג ואין לה לתת כלום לבניה כיון שלא התנית עמו קודם נישואים אמנם אם רוצה ליתן לבניה והבעל מתרצה בזה אין הדבר מתקיים אלא אם יקנו מידו בתורת מתנה ואין מועיל לשון דין ודברים אין לי בנכסיך ודבר זה מחלוקת בן /בין/ רבנו האיי גאון ז"ל והרמ"בם ז"ל עם הרא"בד אם קודם נישואין בלא קנין ולאחר נישואין בקנין או אם צריך קנין בכל וזה תלוי בדקדוק סוגיא אחת בגמ' בפ' הכותב שנחלקו בפירושיהם והרמ"בן ז"ל והרש"בא ז"ל כתבו השני פרושין ולא הכריעו בהם כלום אבל ראיתי מי שהכרי' בדברי /כדברי/ הרמ"בם ז"ל ועליו ראוי לסמוך לפיכך קודם נישואין אם כתב לה אפי' בלא קנין מועיל ואחר נישואין בקנין ובתורת מתנה וכמו שכתבתי למעלה אבל אם אחר נישואין רוצה ליתן ואין הבעל מתרצה לית דין ולית דיין שאין המתנה כלום ויכול הבעל להכריחה ולקנות במעות קרקע והוא אוכל הפירות כל ימי חייה ואחר מותה ירשנה זהו הנראה לי בזה:
@שו"ת יכין ובועז חלק א סימן מג
ומענין מה שאוסיף /שהוסיף/ הבעל לאשתו אם מת אינה גובה כלום מהתוספת ובאלמנה אין מנהגנו לכתוב שום תוספת וזה לפי התקנות שלנו אבל דין תורה האשה גובה כל מה שבכתובת' בין עקר ונדוניא ותוספ' שהתוספ' דינו כאנקה לפי שתנאי כתבה /כתובה/ ככתבה דמי כדאי' בפ' אעפ"י ואם היא אלמנה אינו כותב לה אלא מנה ואם רצה לכתוב מאה מנה כותב כדא' בכתבות בפ' אעפ"י ואם רוצה לכתוב לה בתורת נידוניא כל מה שרוצה הרשות בידו.
ומענין תשעים יום ודאי כי כל אשה שנתאלמנה או נתגרשה הרי זאת לא תתארס ולא תנשא עד שתמתין שלשה חדשים שהם תשעים יום חוץ מיום המיתה או מיום הגרושין וחוץ מיום האירוסין וגזר' זו כדי להבחין בין זרעו של א' לזרעו של ב' הכי אי' ביבמו' בפ' החולץ וכ"כ הרי"ף והרמב"ם בפ"א מה' גירושין וכ"פ הרא"ש ז"ל ואם היא מגורש' מוני' הצ' יום מיו' כתיב' הגט ואפי' נתגר' על תנאי ואפי' לא הגיע הגט ליד' אלא לאח' כמה שנים ואעפ"כ אין מונין אלא מיום הכתיבה כך מוכח בגטין בפ' המביא תניין וכן פסק הרי"אף ז"ל והרמ"בם ז"ל ואפי' תהיה אשה שאינה ראויה לילד ואפי' נתגרשה מן האירוס' ואפי' קטנה או עקרה או אילוני' צריכה להמתין תשעים יום ואפי' בעלה במדינת הים או חבוש בבית האסורין או חולה את הכל צריכין להמתין תשעים יום וזו גזרת חכמים היא הכי איתא בפ' החולץ וכתבה הרמב"ם ז"ל בפ' הנז' ואם עבר אדם ואירס אותה תוך תשעים יום משמתין ליה ואי ערק מסתייה הכי איתא בפ' החולץ וכן פסק הרי"אף ז"ל והרמ"בם ז"ל והר"אש ז"ל ואם עבר ונשא מחלוקת בין הפוסקים שהרמב"ם ז"ל פסק שמפרישין אותו עד תשלום הזמן ויש פוסקים אחרים פוסקים שמנדין אותו עד שיגרש ואין להאריך בזה זהו הנראה לי להשיב על שאלותיך ושלום לכם כנפשכם ונפש צמח בן הרב ר' שלמה ז"ל:
@שו"ת יכין ובועז חלק א סימן מד
עוד לו על הענין הנזכר למעלה בסימן ט"ל.
מענין אלמנה עם היורשים אשר חזרת לשאול על עניינם פעם שנית לחפש בזכות היתומים היורשים ואמרת שהבעל לא צוה שתהא נזונת מנכסיו הדבר ברור שזה הוא א' מתנאי כל כתובה ותנאי כתובה אעפ"י שלא נכתבו בשטר כתובה אלא נשא סתם ולא פירשו קודם הנישואין ולא אחר נישואין הרי הוא מתחייב בתנאי זה דלומר שתהא נזונית מנכסיו עד שתהא לגבר אחרן וכל הנושא על תנאי זה הוא נושא אף על פי שלא התנו בפירוש כך מפורש במסכת כתובות בפ' נערה שנתפתת' וכן כתב הרמב"בם /הרמב"ם/ ז"ל בהל' אישות בפי"ב א"כ האלמנה הזאת נזונית היא מנכסים שהניח בעלה ותדור בביתו ומשתמשת בנכסים שהיה הוא משתמש בהם ואם תפסה מטלטלין אפי' ככר זהב ישאר תחת ידה ותשאר כך עד שתתבע כתבתה בב"ד או עד שתנשא ואם חוששין אתם שמא יגיע מזה הפסד ליתומים משביעין אותה על מה שתחת ידה ותכתבו שטר בעדים בכל מה שנמצא תחת ידה וישא' עד שתרצה לגבו' כתובתה ואם לא תפסה כלום אלא הממון תחת יד היתומים הם מעלין לה מזונות ומעשה ידיה להם כיון שהיא נזונת מנכסיהם ואם הניח הבעל בנות יזונו עמה עד שיתארסו או עד שיבגרו ומעשה ידיהם שלהם ואין ליורשים בו כלום כך מפורש בפ' הנז' בגמ' והרמ"בם ז"ל בפ"ט מההלכות הנזכרות:
@שו"ת יכין ובועז חלק א סימן מה
עוד שאלת מי שהיו לו שתי נשים ומתה אחת בחייו ואחת יושבת תחתיו ויש לו משתיהן בנין דכרין או נוקבן אם ימות הבעל ותבוא אשתו לגבות כתובתה אם יקומו בני הראשונה שמתה בחייו ויוציאו שטר כתוב' אמם אם יטלו הם ג"כ כתובת אמם אם לאו ואם יטלו מנכסים או מקרקע ואם לא ישאר לבעל כ"א כתובת זאת האחרונ' שהיא בחיים אם יחלקו בשוה עם בני הראשונה שמתה בחייו אם לאו.
תשובה דבר ברור הוא שהבעל יורש את אשתו והוא קודם בירושתה לכל אדם כדאי' בפ' הכותב אמנם /הרמב"ם/ הרמב"בם ז"ל כתב שהוא מדברי סופרים עם שלשה דברים האחרי' שהבעל זוכה בהם שהם מעשה ידה ומציאתה ופירות נכסים אבל הראב"ד ז"ל כתב שהירושה היא דבר תורה מ"מ הבעל הוא היורש את אשתו אם האשה הראשונה שמתה בחייו בעלה ירש כתובתה ואין לבניה שום זכות אלא א"כ יש שם תקנה ידועה כמו שיש בקצת מקומות שהבעל מחזיר ליורשי האשה דבר ידוע אבל אם אין שם תקנה כמו שיש בקצת מקומות הבעל יורש את אשתו וכיון שהבעל ירש אשתו הראשונה אם ימות בחיי אשתו האחרונה נוטלת כתובתה ונדונייתה משלם והשאר יחלקוהו היורשים בשוה ואם אין שם אלא כדי כתובתה נוטלתו והבנים בין בני הראשונה בין בני האחרונ' אין להם זכות בנכסים וזה ברור ואין הפרש בין אם הניח מטלטלין או קרקעות שאין לחלק בין מטלטלי ומקרקעי אלא בענין כתובת בנין דכרין על דעת קצת אעפ"י שיש מי שחולק ואין דין כתובת בנין דכרין על דרך זו שבאה עליה השאלה:
@שו"ת יכין ובועז חלק א סימן מו
עוד שאלת ראובן הפקיד חפץ עוד ביד שמעון ועמד שמעון ונתנו ליהודה והעני שמעון או מת או הרחיק נדוד ובא ראובן ליטול פקדונו ומצאו ביד יהודה בתורת משכון מצד חוב אם יכול ראובן להוציא החפץ מיד יהודה בשבועה שהוא שלו או בפדיון. (ובתשובות הרב אביו ז"ל בסי' צ"ח).
תשובה אין ראובן יכול להוציא המשכון מיד יהודה ואפי' יביא עדים שהוא שלו לפי שהמטלטלין בחזקת מי שהן בידו כדאי' בפ' חזקת וכן כתב הרמ"בם ז"ל בה' טוען ונטען וכיון שהחפץ הזה היה ביד שמעון היה בחזקתו ואם היה טוען שהיה שלו כלומר שראובן מכרו לו או נתנו לו במתנה היה נאמן ועכשו שהוא ביד יהודה אנו טוענין שראובן מכרו לשמעון או נתנו לו כיון ששמעון מת או הרחיק נדוד ואפי' היה מצוי ומודה שלא היה בידו אלא בתור' פקדון אינו נאמן כיון שהוא חב ליהוד' בהודאתו.
@שו"ת יכין ובועז חלק א סימן מז
עוד שאלת שר' יוסף בר' עמרם נתן לבנו הקרקע החדש שבנה אחר נשואי אמו של הבן הנ' עם שאר מטלטלין אם יכולה האם לטרוף הקרקע מיד בנה בכתובתה ונדונייתה היא וצרתה.
תשובה דבר זה פשוט הוא ואינו צריך לפנים שדין האשה הוא כדין ב"ח והרי כל נכסי הלוה משועבדין הם ואחראין וערבאין למלוה בחובו וכשבא המלוה לגבות ולא מצא מה לגבות או לא מצא כדי שטר חובו הרי זה גובה מכל הקרקעו' שהיה ללוה אעפ"י שהם עתה מכורים לאחרים או נתונים במתנה הואיל ומכר הלוה או נתן אחר שנשתעב' בחוב זה הרי זה מוציא מיד הלקוחו' ומיד בעלי המתנות ואפי' בקרקעו' שלא היו לו בשע' הלואה אלא שקנה אותם אח"כ אם התנה בשטר כל מה שיקנה יהיה משועבד לגבות ממנו חובו הרי בעל חוב טורף ומוציא אותה מיד הלקוחו' ומיד מי שנתנו לו במתנה ואם לא התנה בשטר אינו מוציא כיון שלא היו קנויים לו בשעת הלואה כך מפורש בפ' מ' ובהל' מלוה ולוה להרמ"בם ז"ל והאשה דינה כבעלת חוב והרי היא טורפ' מן הלקוחות וכן תמצא שכתב הרמ"בם ז"ל בפי"ז מהל' אישות הילכך אם הבן וצרתה מוציאין מיד הבן הקרקע שנתן לו אביו כיון שנשתעבדו הקרקעות לנשים /לנושים/ הנז' שאעפ"י שקרקע זה לא היה לבעל בשעת שנשא האשה הראשונה אם הבן כבר שעבד לה בשטר כתובתה דקניתי ודאקנה שכן הוא נסח כל הכתבות והצרה ג"כ גובה היא ממנו אם יהיה שם מותר על כתובת הראשונה כיון שהיה הקרקע הזה קנוי לו לבעל בשעה שכתב לה כתובה ושעבדו לה בכתובתה ונדונייתה ומה שכתבת שהקרקע אין בו דין קדימה שקודם חובו גובה תחלה לבעלי חובות כי אם לדין כתובה זה אינו נכון שהקרקע שהיה לב"ח קודם שלוה מהרבה בני אדם כל שקוד' חובו גובה תחלה ואם קדם האחרון וגבה מוצאין מידו כל שקדם חובו זכה אבל אם לוה ולוה מהרבה בני אדם ואח"כ קנה קרקע אין בהם דין קדימה אלא אפי' אחרון שקדם וגבה גבה:
@שו"ת יכין ובועז חלק א סימן מח
עוד שאלת מי שהיו לו שתי נשים ומת מי קודמת לגבות.
תשובה דע כי האשה שנשא ראשונה קודמת לגבות כי שעבוד שטר כתובתה חל קודם שעבוד שטר כתובת השניה ואין השניה נוטלת אלא מה ששיירה ראשונה וה"ה בבעל חוב עם האשה או עם הנשים שכל הקודם קודם לגבות וזה אינו אלא אם היה לו קרקע בשעת השעבוד שכל /של כל/ אחת מהן אבל אם נשא אשה ונשא אחרת וכן יותר וגם לוה בין קודם נישואי כלן או בין אחת ואחת או אחר נשואי כלן ואחר כל זה קנה קרקע כלן חולקין כאחת ששעבוד כלן כאחת בא ואין כאן דין קדימה ועיין בפי"א מהל' אישות להרמ"בם ז"ל ותמצא כיצד היא החלוקה ודבריו מובנים הם ועכ"ז מה שיקשה לך בהם תשאלני ואודיעך בה"י ובנדון שלפנינו האשה הראשונה גובה תחלה שהרי בעלה כתב לה דקניתי ודאקנה וקודם שנשא השניה חל שעבוד הראשונה ולפיכך היא קודמת לגבות כתובתה ונדונייתה ותוספת דילה שתנאי כתובה ככתובה דמי וכן העקר והתוספת שלה ולפיכך נוטל' הכל תחלה ואם יש מותר על זה נוטלת אותו האשה השניה:
@שו"ת יכין ובועז חלק א סימן מט
ומה ששאלת מה הוא רבית ומה הוא נשך רבותינו ז"ל אמרו בפ' איזהו נשך שרבית ונשך חד הוא ולא חלקן הכתוב אלא לעבור עליו בשני לאוין והראיה שהרבית והנשך אחד הוא שהרי הכתוב הוא משוה אותם שנאמר את כספך לא תתן לו בנשך ובמרבית לא תתן אכלך ובמקום אחר הוא אומר נשך כסף נשך אוכל נשך כל דבר אשר ישך הרי במקום א' אומר על האוכל מרבית ובמקו' אחר אומר עליו נשך אוכל אם כן הרבית והנשך הוא אחד ולא חלקן הכתוב בשני לשונו' אלא להזהירנו שהעובר עליו יהיה חייב שני לאוין וי"ל ג"כ שהנשך הוא שפוסק עליו לתת דבר ידוע בכל יום או בכל שבת או בכל חדש והקרן ישאר קיים ולזה נק' נשך מפני שהוא כנשיכת עקרב או נחש שתמיד מצער את האדם ואוכל את בשרו והרבית הוא שמרבה עליו בשעת ההלואה שמלוהו דרך משל מאה וקוצץ לו בהם רבית כך וכך שכר בשביל שימתין עליו וזה הרבית נק' רבית קצוצה ויוצא' בדיינין זהו מה שנ"ל להשיבך בקצרה וה' אשר לו תאו' התהלה וגבורותיו אין מי שיכול למלל במלה הוא יאיר עינינו במאור תורתו התמימה ממנה אין למעלה אוהבך צמח בן הרב ר' שלמה בן הרב הגדול ר' שמעון זלה"ה. עם ה' אלהיו תמים. יטה אזנו לשמוע דברי חכמים. יבלו ימיו בטוב ובנעימים. ורוח נכון יחדש בקרבו בורא עולמים. המשכיל ר' יעקב יצ"ו בר יצחק נ"ע בן צרמונא.
@שו"ת יכין ובועז חלק א סימן נ
קסמטינה אל ה"ר שמואל יצ"ו בר משה נ"ע אטראני על יד ר' דוד נקאש יצ"ו בבאו כאן אלגזאיר.
שאלת ראובן הלך למדינת הים והניח אשתו ואח"כ עמד ב"ד שבמקום האשה והגבה לאשה חוב שיש לו ביד שמעון במזונותיה ועשה זה בלתי תביעת האשה שלא עמדה בב"ד לתבוע מזונות ולא הראתה כתובתה בב"ד ולא דרש וחקר אם יש בידה של בעלה במה להתפרנס אלא שהבריח לשמעון שהחו' שחייב לראובן לתת אותו אם הב"ד עשה שלא כדין.
תשובה לכאורה משמע מהתלמוד בפ"ק /בפרק/ שני דייני גזרות שאין פוסקין מזונות לאשה אלא אם תבעה בב"ד (אין ב"ד נזקקין לפסוק לה מזונות) ולא פליגי חנן ובני כהנים גדולים אלא אם נשבע' בסוף ובתחלה אבל אם לא תבעה בב"ד אין בית דין נזקקין לפסוק לה מזונות כלל וכן כתב הרמ"בם ז"ל מי שהלך למדינה אחרת ובאה אשתו לב"ד לתבוע מזונותיה וכו' וכן כתב בעל הטורים ז"ל ולית דין ודיין דפליגי בהכי א"כ הדיין הזה שהכריח לשמעון לתת לאשת ראובן מה שהיה חייב לו עשה שלא כהוגן כיון שלא תבעה מזונות ויש לבעל דין לחלוק ולומר שכיון שלא תבעה מזונות שמא בעלה אתפסא צרורות או נכסים להתפ*רנס מהם שמצינו דוגמת זה בגמ' דאמרי' התם תניא מי שהלך למדינת הים ואשתו תובעת מזונות בני כהנים גדולים אומר תשבע חנן או' לא תשבע ואם בא בעלה ואמר הנחתי לה מזונות נאמן ופר"י שנאמן להשביעה שאם ב"ד פסקו לה מזונות ומכרו ונתנו לה ואפי' אם לותה ואכלה צריך לשלם מה שלותה ע"פ שבועתה שלא הניח לה במה להתפרנס ויש מפרשים איפכא שנאמן בשבועתו ואפי' להוציא מידה מה שפסקו ונתנו לה כ"ש שלא יפרע מה שלותה וכן פירש"י ז"ל וכ"פ הרא"ש ז"ל בפסקיו דכיון שהוא אומר וטוען בריא לי שאין מוציאין ממון מחזקתו וכי משום תקנתה דידה שתמצא להלוות נוציא ממון מחזקתו וכן פסק הרי"אף ז"ל ג"כ שנשבע שאם טע' שהניח לה מזונות או ששגר לה מזונות והיא מכחשת אותו שישבע היסת ויפטר אבל הרמ"בם ז"ל חלק בדבר ואמר שאם עמדה בדין ופסקו לה מזונות ומכרו ב"ד ונתנו לה או שמכרה היא לעצמה ובא הבעל ואמר הנחתי לה מזונות הרי זו נשבעת בנקיטת חפץ שלא הניח לה לא תבעה ולא מכרה אלא שהתה עד שבא הוא או' הנחתי והיא אומרת לא הנחת אלא לויתי ונתפרנסתי נשבע שבוע' היסת שהניח לה ופטור וישאר עליה חוב א"כ כיון שלא עמדה האשה הזאת בב"ד ולא תבעה מזונות לא היה לדיין לתת לה החוב שיש לבעלה על שמעון ולא עוד אלא שגרם לו לבעל נזק גדול שאלו לא הגבה לה החוב ובא הוא ותבעה אותו במזונות במה שעבר לא היה מתחייב אלא שבועה שהניח לה במה להתפרנס ויפטר ועכשו שהגבה לה הדיין החוב נתרוקנה לה השבועה ויפסיד הבעל. ועוד היה הבעל יכול לטעון ולומר שקודם שיצא אמר לה צאי מעשי ידיך במזונותיך שיכול הוא בכך כדאי' בפ' בתרא דכתובות ומחלוקת בין הפוסקים אם /דוקא/ נתרצית בכך בפי' או אפי' שתקה והרמ"בם ז"ל פסק אפי' שתקה אין לה מזונות שאלו לא רצתה בדבר זה ולא סמכה דעת' היה לה לתבעו ולומר לו אין מעשי ידי מספיקין לי ועוד יש הרבה דקדוקים בזה תלוי בסוגיית הגמ' ואנו /ואינו/ מענין הנדון שלפנינו אלא שכונתינו היא לבאר שיש לבעל הזה במה שהגבה לה הדיין החוב הנ' /הפסד/ מצד זה ג"כ ותורע כחו בטענה זו שהיה יכול לטעון ואלו באה האשה לב"ד ותבעה מזונות לאחר שלשה חדשים ששלשה חדשים ראשונים אמרי' בגמ' חזקה דאין אדם /מניח/ ביתו ריקם ולאחר ג' חדשים אם באה לב"ד לתבוע מזונות יש להם לפסוק לה מזונות ולתת לה רשות למכור נכסיה ואין באין עמה לידי חשבון מעשי ידיה עד שיבא הבעל וידקדק עמה וזו היא ששנינו חנן או' תשבע בסוף ולא תשבע בתחלה כלו' בסוף כשיבא הבעל או כשתבא לגבות כתובתה ולא בתחלה כשתבו' לב"ד לתבוע מזונות ואעפ"י שנחלקו עליו בני כהנים גדולים ואמרו תשבע בתחלה ובסוף לית הלכתא כותיהו שר' יוחנן אמר יפה אמר חנן תשבע בסוף ולא תשבע בתחלה וכן נפסקה הלכתא (מהלוה ולתת אותו לה והיא לא תבעה מזונות כלל) אבל אשה זו שבאה עליה השאלה לא באה לב"ד ולא תבעה מזונות לא היה לו לדיין להזקק לה ולגבות חוב מהלוה ולתת אותו לה והיא לא תבעה מזונות כלל ויש לב"ד לחפש בזכות אדם שלא בפניו והרא"ש ז"ל כתב שאין פוסקין לה מזונות ב"ד עד שידקדקו אם לא יספיקו לה מעשי ידיה שהיא רגילה לעשות שכשנפרעי' מנכסיו של אדם שלא בפניו ראוי הוא שיהפכו בזכותו ואומר אני שאפי' נפסקה ההלכה שאין משביעין אותה בתחלה זהו בנכסים שיש לבעל מצויין אם רוצה למכור אותם שיכולה למכור לעצמה ומכרה קיים ואם באה לב"ד ב"ד מוכרים נכסיו למזונותיה אכל אם באה לגבות חוב שיש לבעלה על אחרים אינה גובה אלא בשבועה שדינה כב"ח שאינו גובה שלא בפניו ואפי' במלוה בשטר אלא בשבועה.
ולענין מה שלא הראתה כתובתה בב"ד יש בדבר מחלוקת בין הפוסקים ומחלוקתם תלוי בסוגיות הגמר' בפ' שני דייני גזרות ודעת הרמב"ם ז"ל שאם מת הבעל הדבר ברור אצלו שאין פוסקין לה מזונות עד שתביא כתובתה מפני שהיא אוכלת בתקנת חכמים אבל במי שהלך דעתו נוטה שאינה צריכה להוציא כתובתה הואיל ויש לה מזונות מן התורה ועל זה ראוי לסמוך זהו מה שנראה לי להשיב בזה:
@שו"ת יכין ובועז חלק א סימן נא
עוד שאלת זה לשונך מודיע אני לכבוד מעלת תורתכם שבזמנינו זה הרע אירע לנו מעשה שראובן ושמעון היו מתעסקים יחד בתנועתם ומשאם ומתנם עד שהעיר כלה אמרו שותפין הם ולאחר זמן מרובה חלה ראובן וקפץ עליו החולי עד שנשתתק ומת מחולי זה בלא צוואה והניח שתי נשים ושלש בנות קטנות לאחר שמת ראובן בא שמעון שהיה זקן באותו זמן (ר"ל נגיד) והכניס קצת מגדולי הקהל וחילק עם שתי נשיו כל מה שנמצ' לראובן בבית לאחר שיצאו מביתו של ראובן שמעון חזר ונכנס לעצמו ונכנ' תחת ראש האשה הגדולה שבנשים עד שהוציא' כל מה שהיה טמון אצלו לאחר שעבר שמעון זה הנז' מגדולתו חזרו נשי ראובן הנז' עם נושאי בנותיו של ראובן ותבעו את שמעון בדין שיחזיר להם כל מה שלקח מנכסי ראובן אביהם וכך אמרו לו אתה כשהכנסת לא ברשו' האמת נכנסת וכל מה שנטלת לא כדין נטלת לפי שראובן אבינו מת בלא צווא' ואתה אין לך עליו שטר שותפות מחיים לכך תחזיר כל מה שנטלת עד שתביא ראיה ברורה לדבריך ושמעון השיב להם כל מה שלקחתי שלי לקחתי שהיה לי שותפות עם ראובן אביכם א"ל הדיינים הבא עדים שאתה שותפו של ראובן אז כל מה שלקחת זכית בו אמר אין לי עדים ידועים שאלך ואביאם על רגל א' א"ל הדיינים אנו כותבין לך טופס שטר ותלך ותבקש אנה ואנה אולי תמצא מי שיעיד לך ויצא שמעון וטופס השטר בידו מהדיינים לצוד הנפשות ולטעות בו בני אדם וכל איש שימצא יאמר לו יש לך ידיעה שאני וראובן שותפין וכשיאמר הן יאמר לו רצונך שתעיד לי בזה הטופס שבידי עד שחתמו בו עשרה עדים לאחר שנשלם הזמן שעשו לו ב"ד באו בעלי דינו לתבו' בטענת' הראשונ' הוציא להם שמעון טופס שכתבו לו הדיינים להביא בו העדים ועשרה עדים חתומים בו ועוד הוציא להם שמעון טופס עשה אותו לעצמו בלי ידיעת הדיינים ושבעה עדים חתומים בו כשראו הדיינים מה שבידו ישר בעיניהם וחתכו בהם הדין וכתבו לו מעשה ב"ד וזה נסחו וכו'.
תשובה עמדתי על כל מה שכתב' בכל אשר נעש' בענין האנשים האלה הנזכרים למעלה בשאלה אשר הצגתים /הצגתם/ משפטם לפני וראיתי שנפלו שגגו' רבות ועצומו' להתחייב עליהם חטאות ואשמות תחלה באותן העדויות שהעידו העדים בין בתחלה בין בסוף כלן בטלות לפי שלא נמסרו להם תורת עדות עד שיכתבו ויחתמו עדותן ואפילו תהיה עדות שנמסרה להם ע"פ אינן רשאין לכותבה אלא אם כן היה שם קנין או בדעת שניהם כך מתבאר בגמ' במס' שבועות ובדוכתי טובא בגמ' וכן פסק הרי"אף ז"ל והרמב"ם ז"ל אלא שיש דקדוקין בענין זה ואין להאריך שאינן מענין נדון שלפנינו ועוד שלא נתקבלה עדותן בב"ד נתקבלה שלא בפני בעל דין ואינה כלום שעקר גדול אצלנו הוא שאין מקבלין עדות אלא בפני בעל דין ואם קבלו אותה שלא בפניו אינה כלום לחייב בעל דין על אותה עדות הכי איתא בפ' הגוזל בתרא וכן פסק הרי"אף ז"ל וכ"כ הרמב"ם ז"ל בפ"ג מה' עדות וכן דעת בעל העטו' וכלהו רבואתה ז"ל ואין חולק אלא שדעת קצת שאין דנין באותה עדות כלל ואפי' חוזרין ומעידין בפני בעל דין לפי שכבר נתבטלה עדותן וכן דעת הר"מ הלוי ז"ל ובעל ספר חקות הדיינים כתב שחוזרין ומעידין לפני בעל דין ושכן הוא עקר ואני אומר שכן היה דעת הרמב"ם ז"ל מדיוק לשונו שכתב שאין דנין ע"פ אותה עדות ולא כתב ע"פ אותן עדים ואין מקבלין עדות שלא בפני בע"ד אלא א"כ היה הנתבע חולה ורוצה שתקובל העדות בחייו או העדים חולים או שהיו רוצים לילך למדינת הים ושלחו לבעל דין ולא בא הרי אלו מקבלין עדות שלא בפניו כיון שיש הפסד לתובע אם היו ממתינין לו עד שיבא לפיכך מקבלין עדות שלא בפניו הכי מוכח בפ' הגוזל בתרא וכ"כ הרמב"ם ז"ל ובעל הטורים ז"ל וקצת כתבו שאם הנתבע חולה אין שומעין לתובע לקבל עדות בחיי נתבע שלא בפניו כדי להחזיקו בנכסיו בחייו כדי שלא יפלו בפני היתומי' שלא יוכלו לקבל עדות בעודן קטנים דמזליה גרם שחלה הנתבע וכתב הראב"ד ז"ל שאפי' אמר התובע מכיון שאינכם רוצים לקבל עדות עדי שהם בפניכם תפסו בשבילי ממון הנתבע עד שיגדילו היתומים אין שומעין לו סוף דבר שכל עדות שנכתבו כנז' בשאלתך אינם כלום מהטעם שכתבתי ואפי' היו היורשים קטני' אין מקבלין עדות עליהם דכשלא בפניו דמי כך הוא דעת רוב הפסקנים ז"ל ואין להוציא נכסי' שהיו עומדין בחזקת אבי הקטן להעמידן בחזקת זה שהוציא הקטן מהם ואפי' בעדים דאין מקבלין עדות על הקטן אלא שיש לעיין אם יכולין להעיד בפני אפוטרופו' שהעמיד אביהם של יתומים או שהעמידוהו ב"ד ועדות צוואה כתב הרמב"ן ז"ל שמקבלין במקום קטנים ואלו היתה עדות העדים עדות גמורה ונתקבלה כהוגן והעידו תחלה וחזרו והעידו היינו צריכין לבאר אי זו עדות בטלה ואי זו מתקיימת הראשונה או אחרונה או שניהם בטלים כדעת בעל העיטור ז"ל. אבל בכאן כבר ביארתי שאין עדותן עדות כלל ואין אנו צריכים לדקדוקים אלו ולא לזולתם ממה שכתבו הראשונים ז"ל בזה.
ואחר שנתבאר זה נחזור למי /למה/ שעשה שמעון שנכנס לבית ראובן המת ולקח מחצה מכל שיש בבית בטענתו שהוא שותפו ועשה זה שלא ברשות ב"ד ובלא דין ומשפט אלא מרשות עצמו אני אומר שתפיסה זו אינה תפיסה שיהא נאמן מחמתה דתפיסה כזו דלאחר מיתה אינה כלום כדאי' בכתובות דכיון שלקח מבית המת שלא ברשות ב"ד צריך להחזי' כל מה שלקח למקומו ואח"כ יתבע בב"ד את כל זכות שיש לו ודינו כדין גזלן שצריך להחזי' כדאי' בשבועות וכ"פ הרמב"ם ז"ל בהלכו' גזלה ואפי' בחוטף מיד חברו וטוען שהו' שלו צריך להחזירו כההוא דחטף נסכא דאמר אין חטפי ודידי חטפי כדאי' בשבועו' ולא צרכי' הכא להודאתו דאמר אין חטפי אלא מפני שחטפה בעד א' ואלו היו שני עדים לא מפיו אנו חיין שאפי' לא הודה חייב להחזיר ואפילו החוטף משכון מיד הלוה שלא ברשות ב"ד הרי זה גזלן אעפ"י שהוא חייב לו בודאי ואין צריך לומר אם נכנס לבית חברו ומשכנו שהוא גזלן וצריך להחזיר הכי איתא בפ' התקבל וכ"כ הרמב"ם ז"ל בהל' גזלה ואינו נאמן לומר החזרתיו דכיון שנטל בעדים צריך להחזיר בעדים כך מוכח בגמ' במס' שבועות א"כ שמעון זה שנכנס לבית ראובן המת ונטל מביתו מה שנטל צריך להחזיר הוא כל מה שנטל למקומו ואח"כ יחפש בנרות את כל זכות שיש לו ויסדר טענותיו בפני ב"ד הבקיאים והם יחתכו הדין ביניהם ואחר שיחזרו הנכסי' לבית ראובן או לרשות יורשיו צריכין אנו לעיין בטענ' שמעון שהוא טוען שראובן היה שותפו ומת בשותפותו וכל מה שעזב בביתו הוא לאמצע דבר ברור הוא שהשותפין הם מכלל אותן שאין להם חזקה זה על זה ומבוארים בפ' חזקת ונזכרו שם בענין שדה שהחזיק בה א' מהשותפין שאם שדה שאין בה דין חלוק' אעפ"י שאכל' א' מהשותפין כמה שניהם /שנים/ הרי היא בחזקת שניהם ואם יש בה דין חלוקה ואכלה כלה האחד כל שני חזקה יש לו חזקה כיון שלא מיחה שותפו כך מפורש שם וכ"כ הרמב"ם ז"ל בהל' טוען ונטען בפי"ג א"כ הדבר הידוע לשני שותפין אין לא' חזקה בו וזה בקרקע ואפי' במטלטלין היה נראה לומר כן וכמו שמובן מלשון הרמב"ם ז"ל שכתב בהלכות שותפין בפ"ה וז"ל דבר הידוע של שני השותפין אעפ"י שהוא ברשות אחד מהם אינו יוצא מחזקתו של שני כל ימי השותפין ואינו יכול לטעון שלקחו ממנו או שנתנו לו במתנה ונאמר לאחר המוצי' מחברו עליו הראיה אלא הרי הוא בחזקת שניהם עד שיביא האחר ראיה עכ"ל ולמד זה מפ' השותפין ומפ' הבית והעליה כותל השותפי' שנפל כלומר כותל השתוף בין שנים שנפל שמקום הכותל והאבנים של שניהם ואין לאחד חזקה על חברו לא במקום הכותל ולא באבנים וכן כתב הרמב"ם ז"ל בה' שכנים וז"ל והואיל ומקום הכותל משל שניהם ונפל הכותל הרי המקום והאבנים של שניהם ואפילו נפל לרשות אחד מהם או שפנה אחד מהם את כל האבנים לרשותו וטען שמכר לו חברו חלקו או נתנו לו במתנה אינו נאמן אלא הרי הן ברשות שניהם עד שיביא ראיה עכ"ל. אבל כתבו קצת דוקא בשראו העדים דבר הידוע לשני השותפין עתה כשבאו לדין שאז אינו יכול לכפור בו אבל כשלא ראו מגו דמצי אמר לא היו דברים מעולם ואין ברשותו כלום או החזירו יכול לומר שלקחו ממונו /ממנו/ או נתנו לו במתנה או שלקח שותפו כנגדו וכלשון הזה כתב בעל התרומה ז"ל ראובן טען לשמעון שותפות יש ביני לביניך ואתה תופס בו תן לי חלקי והלה טוען אמת שעסק שותפותך בידי אבל אתה חייב לי כנגדן וראובן אמר שאינו חייב לו כלום אם יש לו עדי' שנשתתפו באותו עסק ונראה אצלו עתה בעדים אין השותפות יוצאה מחזקתו של ראובן אעפ"י שהיא ברשותו של שמעון מפני שהשותפין אינן מקפידין שיהא השותפות ברשות אחד מהם לפיכך נשבע ראובן היסת שאין לשמעון בידו כלום ומוציא מיד שמעון חלקו מהשותפות ואין הפרש בין יש עדי' שנשתתפו בשוה ליש עדים שנשתתפו בו ואין יודעין כמה חלקו של כל א' מהם אבל אם אין עדים שנשתתפו או יש עדי שתוף ואין שם עדי ראיה מתוך שיכול לומר לא היו דברים מעולם או החזרתי לך חלקך נאמן לומר שחייב לו כמותו עכ"ל אבל בנדון שלפנינו לפי דעות אלו כיון שמת ראובן ואין עדי ראיה שרואים עכשו דבר השותפות אנו טוענים ליורשים שאלו היה אביהם קיים מתוך שיכול לומר אין בידי כלום או החזרתי או שלקח שותפו כנגדם והיה נאמן כך יכול לומר שהם לקוחי' בידו משותפות אין טענה שיפטר בה כיון שאין שם עדי ראיה. זהו מה שרצינו להשיב על שאלתכם כמו שצריך ואין הפנאי מסכים יותר להאריך. הצעיר צמח בן הרב ר' שלמה נ"ן בן הרב ר' שמעון ז"להה:
@שו"ת יכין ובועז חלק א סימן נב
מוסתגאנים אל הר' חגי יצ"ו בר שלמה נ"ע בן אל זרק:
ומענין מה שכתבת לי שמצאת בגט דבוק אות א' עם חברתה ומחמת כך פסלת הגט ולא התרת אותה להנשא ואמרת שצריכה גט אחר ולא ראיתי שנסתפקת בזה כלל.
תשובה אומר לך שאני עמדתי על הגט ההוא ולא היה בו שום דבוק אותיות אלא שאני חושב שמדוחק הכריכה שנכרך הגט אפשר שיצא מהדיו על החלק שבין האות והאות ונדמה לך כדבק ומ"מ מאד אני תמיה ממך איך פסלת הגט מחמת כך שאפי' יהיה דבוק אותיות מתחלת הכתיב' לא היה נפסל מחמת כך שהרי קצת רצו להוכיח שצריך להיות גויל מקי' האותיו' ושדבוק האותיות פוסל הגט ולא נתקיימו דבריהם והרי הרמב"ם ז"ל לא כתב זה ודעתו שאין הדבוק מעכב וז"ל וכן צריך שיהיה אותו הכתב מבואר היטב באותו הכתב שיכתב בו עד שידעו הקטנים שמכירין אותו הכתב שאינם לא נבונים ולא סכלים בקטנים אלא בינונים ולא יהיה הכתב מעוקם ומבולבל שמא תדמה אות לאות ונמצא הענין משתנה עכ"ל הרי לא הזכיר דבוק כלל וכן דעת הרמב"ן ז"ל בפ' המביא תניין וז"ל ומסתברא כיון שהותר הגט ליכתב בכל לשון ועל עלה של זית ושלא בדיו לא בעינן מוקף אלא כל אות שקורא אותם תינוק לא חכים ולא טפש כשרה בין נוגעת בין אינה נוגעת עכ"ל וכן דעת הרא"ש ז"ל והרבה מהמפרשי' אלא בודאי שנהגו בתחלה להחמיר לחוש לדברי המצריך שיהיה נייר מקיף האותיות ולא היה לכל אותה חרדה ולהצריכה לגט אחר ולדבריך אם ימות הבעל תשאר אשתו זקוקה ואם במים שאין להם סוף יטבע תשאר עגונא לעולם רחמנא ליצלן. לכן האשה הזאת התירה לינש' ואין לך לחוש כלל וכתב הצעיר צמח בן הרב ר' שלמה נ"ן בן הרב הגדול ר' שמעון נ"ן בן החכם ר' צמח ז"להה:
@שו"ת יכין ובועז חלק א סימן נג
אל הקהל הקדוש אשר בעיר והראן ישמרם צורם: רודפי צדק המחזיקים בבריתו. אוהבי משפט ולומדי תורתו. אבני קדש שמרי משמרתו. איש איש על פקודתו ועל עבודתו. העומדים בפרץ מרוב תשוקתו. והולכי בדרך ישרה ונוחלי כלי חמדתו. פועל ידיו וצאן מרעיתו. ריעים נאמנים תזכו לראות גדלו ומלכותו וישועתו. אתם ראשי קהל אלגזאיר י"ץ אנשי סגולתו. האחים היקרים הנכבדים. אשר על דלתות התורה שוקדים. התמימים והנעימים ומפז פנינים נחמדים. החכם הר' אהרן נר"ו כהן בלא שמן המשחה נכנס לפני לפנים וצנף המלוכה ועטרת ולשונו באמרי שפר ממהרת. וכבודו על כל בני גילו גוברת. ונפשו הטהורה והטובה האמת מכרת. ובו בוחרת. ובדיני תורתנו הקדושה באר היטב מדברת. החכם השלם המובהק הרב צמח נר"ו יעלוז וישמח והצעיר מכלם בשנים עלה למדרגה העליונה אשר בסולם. ועל כלם נאמר ברוך שאמר והיה העולם. החכם הרב שמעון נר"ו יחי לעולם. ועתה רבותינו מאורי הגולה אנו קהל והראן החותמים מקצתנו למטה שואלים דין אלמנה ויתומה אשר מעליהם סר צלם.
שאלה ראובן מת וחיי לרבנן ולנא ולכון שבק וטרם פטירתו ויציאת נשמתו בא איש יהודי אחר ממלאכתו ועבודתו ופתח ארגז ראובן הנז' הנפטר והוציא כל הנמצא בארגז וישקול הזהב וימנה ויצר ויקח כל הנמצא עד בלתי השאיר לו שריד ופליטה לא היתה לו והאלמנה והיתומה לא מצאו די מחסורם ולא נמצא מזון לבת הינוקת היתומ' האומללה וגדל צערה וחילה והאיש אשר פשט ידו בעזבון בעלה האטים אזנו ולא שמע לקולה ועצם עיניו ממנה לבלתי חמלה על נפשה הרזה והדלה רק פרע חובות בלתי רשות ב"ד ובלתי העמדת האפוטרופוס אלא מדעתו ומעצמו בלי שום הכרחת מכריח רק שיש קורבת חתנות בינו ובין בעל החוב וגם בעל החוב לא הוציא שטר חוב על ראובן הנז' הנפטר ולא הזקיקו לשום בית דין בעולם ואפי' כתב ידו לא הוציא ולכן שאלנו מכבוד תורתכם אם זה שקבל החוב הוא חייב להחזיר מה שקבל או כבר זכה בו או זה שפרע בלא רשות ב"ד הוא שפשע וחייב לשלם מביתו.
@שו"ת יכין ובועז חלק א סימן נד
עוד שאלת אחר פטירת ראובן הנז' וקבורתו ואחר שעברו ימי אבלו עמד אביו וצעק ואמר אחלק שלל שנשלל בני ממנו ועזב אותו כי היום ג' שנים הייתי שותף עמו והאריך בדברים ועכב כל מה שעזב בנו ראובן הנפטר הנז' ואין לו עדים בשותפות שהיה שותף עם בנו רק קצת ששמעו שהם היו שותפים אבל ענין השותפות לא היה בפניהם אבל איכות העסק שהיה בניהם /ביניהם/ הוא שזה ראובן הנפטר הנז' היה לוקח מכאן חובות מהגוים ומזולתם ולוקח סחורה ושולח אותה לאביו לכפרים אשר בחוץ הנקראים בנ"י ראש"ד שהיה שם אביו מגורש מפני הבעלי חובות שהיו עליו מימי קדם ולא היה יכול ליכנס לעיר כי אם בהחבא והיה בנו שולח לו הסחורה שלוקח בתורת חוב והיה הוא נושא ונותן בה וקונה בדמיה סחורה אחרת ושולח לבנו ובנו גם כן נושא ונותן וחוזר ושולח לאביו בזה האופן עמדו כמו שלש שנים ועכשו כשנפטר ראובן בנו ומת פתאום בלא צואה טעם /טען/ אביו שהוא שותף בנו לפי שנשאר בידו מהסחורה שהיו מתעסקין בה ולא הודה בשום דבר בעולם ממה שנשאר תחת ידו וכפר בכל ואמר אין בידי מאומה הכל שלחתי לבני בעודו בחיים ונזקק אבי ראובן הנפטר הנז' עם כלתו אשת בנו הנז' לב"ד של והראן ולא היה בידם כח להפשיר ביניהם כשראתה האלמנה שצעקה ואין מושיע לה או הרשת מורשה לטעון טענותיה כנגד חמיה הנז' ועלה המורשה עם חמיה הנז' לתלמסאן לדין לפני דייני תלמסאן ויפקידו דייני תלמסאן פשרה ביניהם המורשה שהרשת האלמנה אפוטרופוס על היתומה הנז' להפוך בזכותה ויעשו דייני תלמסאן פשרה ביניהם ר"ל בין האפוטרופוס ובין אבי ראובן הנפטר הנז' שיקח כ"ו דינרי זהב ושיקח הפשר' הנז' מממון שהפקי' בנו בתוא"ת ויהי' נקי מכל מה שעזב בנו הן בידו הן ביד זולתו הן במקו' הזה הן בזולתו ונתנו לו זה בשביל שטען שהיה שותף בנו וכדי שלא יתרע' על האלמנה והיתומה פעם אחרת ויבואו מתלמסאן שיתן אבי ראובן לאפוטרופוס היתומה ומורשה האלמנה כל מה שיש בידו ותחת רשותו ויעמדו בוהראן כשלשת ימים ויברח אבי ראובן לכפר בני ראש"ך ולא נתן ממה שיש בידו כלום ויחקרו קרובי האלמנה אחריו וימצאו ישמעאלים משיחים לפי תומם ואומרים שראו שהפקי' פלוני כו"כ =כך וכך= ביד מרב"ט אחר ועתה אנו שואלים אם הפשרה שעשו בתלמסאן אם היא קיימת אחר שברח אחד מבעלי הדין ולא קיים מה שגזרו עליו ואם תועיל עדות הישמעאלים המשיחים לפי תומם להוציא הממון שהעידו עליו שהוא ביד המר"בט להוציאו מידו במלכות כי באמת גברא אלמא לחדא הוא ואנו מחלים פני כבוד תורתכם שתאירו עינינו בתשובה כאשר צוו עלינו דייני תלמסאן לכתוב ולשאול למעלתכם ולכם תהיה צדקה:
@שו"ת יכין ובועז חלק א סימן נה
עוד שאלת אלו הבעלי תשובה שהם מקצתם אומרים על עצמם שהם כהנים או לויים ומהם שמביאי' שטר שכתבו להם היהודי' על עדותם שהעידו מקצתם על קצתם אם נסמוך על השטר ויעלו בתחלה לס"ת ואם אין להם שטר ויש מי שיעיד עליה' מהם ג"כ אם נסמוך עליו ויעלו ג"כ תחלה לס"ת ואנו מקוים לתשובותיכ' ואלהי השלום ישים לכם שלום. נכתב ונחתם בפרשת והתברכו בזרעך כל גויי הארץ.
על השאלה הראשונה אני משיב האיש העושה זאת שנכנס לבית ראובן ונטל כל מה שבארגז ועשה שנטל מה שעשה כאשר בשאלתכם בר עונשין הוא ונבלה גדולה עשה וכן לא יעשה לגזול ממון בזה בחזקת יד שלא כדת וכהלכה ואין התימה ממנו לבדו כי אם מעדת ישראל הקדושה הנמצאים לשם איך העלימו עין מהגזלן הזה והיה להם לעמוד כנגדו ולשבר זרועו הרמה ואחר אשר עשה המעשה הרע הזה חייב הוא להחזיר ליורשי המת כל הממון שנטל מהארגז כי שלא כדין נטלו כפי מה שבא כתוב בשאלה וחייב כל ישראל החרדים אל דבר ה' לעמוד כנגדו ולהשליך משניו טרף ולשבר מתלעות עול וחיל שבלע יקיא אותו מבטנו ואם מאן ימאן לקבל עליו הדין יכריזו עליו בחרם ונדוי ולא יתירוהו עד שיקבל עליו את הדין שנתן להם החוב הדין בינו ובינם והיורש אין דינו אלא על האיש הנזכר שנטל הממון בידו זהו מה שנראה לי בזה.
על השאלה השנית אני משיב הפשר' שעשו דייני תלמסאן י"צו בודאי שהיא לתועלת היתומה כי מן הדין אין על אבי ראובן המת כי אם שבועה שאין לו משל בנו כלום ואינו מתחייב לו כלום אחר שלא נתקיימה השותפות ואחר שאין עליו ראיה במה שהוא חייב לבנו או במה שתחת ידו משל בנו וגם היורשת אין עליה שום חיוב בכל מה שטען אבי אביה על אביה כיון שאין לו ראיה א"כ הפשר' שעשו דייני תלמסאן י"צו טובה היתה ליתומה ולתועלתה אם נעשי' כהוגן ואם נתקיימה הפשרה כלומר שנעשית כדין ראוי לכל ב"ד להתחזק על אבי ראובן המת ולהוציא מרשותו כל מה שקבל להחזיר ויקח הסך שנתפשרו בו ויחזיר הכל וישתדלו בזה כל מה שאפשר להם ומן השמים יסייעו אותם ועדות הישמעאלים אינה כלום בזה בין משיחים ובין שיעידו עדות גמורה. זהו מה שנ"ל.
על השאלה השלישית אני משיב אם השטר יתקיים בחותמיו יעלו תחלה לס"ת בלי ספק ואם אין שטר לדעת הרי"אף ז"ל והרמב"ם ז"ל וזולתם מן הפוסקי' אין סומכין על דבריהם ואם יש מי שיעיד אפי' עד אחד שהם כהנים סומכין על אותו עד ועולה תחלה לס"ת בחזקת שהוא כהן וכל הטוען שהוא כהן ואין לו עד אחד אינו עולה תחלה לס"ת ואסור בגרושה וחללה ואין מניחין אותו ליטמא למתים שהרי הוא מודה שהוא כהן נאם המשיב במאמר ובמצות אחיו י"צו ובהסכמתם עבדכם צמח ן' הרב ר' שלמה נ"ן בן הרב הגדול ר' שמעון ז"להה:
@שו"ת יכין ובועז חלק א סימן נו
תלמסאן אל ה"ר אפרים יצ"ו בר ישראל נאקוה נ"ע שאלת ראובן יש לושתי בנות שדך אותן לשני אחים כהנים וכתבו שטר ביניהם בכחות באלות בחרמו' ונדויים ופתם פת כותי ויינם יין נסך ובכל מיני כחות והתנו תנאי ביניהם כלם השלשה אב הבנות והשני אחים הנז' שלא יוכלו להתיר את עצמם מאלו השבועות אלא במאמר ראובן אבי הבנות ואחד משני אחים נכנס עם הבת הגדולה לחופתו והאח השני נחם ואינו רוצה לקיים את שבועתו וראובן אבי הבנות אינו רוצה להתיר לו את אלתו ושבועתו ועתה הוא מבקש אם אפשר שאחרי שנתחרט אם יכולין שלשה הדיוטות או חבר /חכם/ להתיר לו את נדרו ומטענות רבות גלויות שהוא אומר האחת כי כשנשב' לקיים החתון היה בלבו שטן על קרובו ועתה משום לא תשנא את אחיך וגם וחי אחיך עמך ועוד כי כונתו ללכת אל ארץ הצבי והוא מצטער כי ראובן אבי הבת אינו רוצה להתיר לו את שבועתו ואלתו והוא אינו רוצה לקחת לו את בת ראובן לפי שאינה הוגנת לו עד שימצא דבר הגון לו וגם כי עתה נולד לו דבר שלא היה בלבו בשע' שבועתו והוא רוצה להתיר את חרמו ונדרו יורנו המורה אם אפשר להתיר את עצמו בלא התר' ראובן אחר שראובן השביעו וענה אמן וקבל השבועה ואנו ממתינים לתשובתך הש"י יהיה בעזרך.
תשובה הנשבע הזה אינו יכול לישאל על נדרו אלא מדעת ראובן אבי הבנות ואסור לחכם או לשלשה להתיר לו השבועה שלא מדעת ראובן הנז' וראיה מפרק ר' אליעזר במס' נדרים דתניא התם המודר הנאה מחבירו אין מתירין לו אלא בפניו מנא הני מילי אמר רב נחמן ואי תימא אמר ר' יוחנן דכתיב ויאמר ה' אל משה במדין לך שוב מצרימה אמר לו במדין נדרת לך והתר נדרך במדין דכתי' ויואל משה לשבת את האיש ואין אלה אלא שבועה שנא' ויבא אותו באלה וכתיב גם במלך נבוכדנצר מרד אשר השביעו באלי"ם ומאי מרידותיה דאתשול אשבועתיה שלא בפניו ומכאן אתה למד שכל מי שנדר או נשבע לחברו על איזה דבר ונתחרט שאינו יכול לישאל על נדרו או על שבועתו אלא בפני חברו ויתן לו רשות חברו בדבר אבל שלא מדעתו אפילו שלא בפניו אינו יכול להתיר שבועתו שכך פי' הרב ר' אליעזר ממיץ אין מתירין לו אלא בפניו דהיינו מדעתו דכיון דלדעתו נדר אין להתי' לו אלא מדעתו ואעפ"י שר"ת ז"ל סבר דוקא אם נדר לחבירו מחמת טובה שעשה לו דומיא דמשה דמחמת הנדר נתן לו יתרו בתו וכן צדקיהו שהיה מסור ביד נבוכנצר /נבוכדנצר/ להורגו ועל יד /ידי/ השבועה שנשבע לו הניחו כל כי האי גונא בעי בפניו אבל אם לא עשה עמו טובה אלא שנשבע לו מדעתו יכול להתיר שבועתו שלא בפניו והביא ראיה מפרק אלו נאמרין דאמר ליה יוסף לפרעה אבי השביעני לאמר וא"ל פרעה זיל אתשיל שבועתך אלמא היה יכול להתיר שלא בפני יעקב וכן כתב הרשב"א ז"ל בחדושיו דנדרים ואפי' לדעת זו הנשבע הזה שבאה עליו השאלה אינו יכול לישאל על נדרו שהרי נשבע לראובן אבי הבת מחמת טובה שעשה עמו שנתן לו בתו דומיא דמשה עם יתרו ועכשו שנתחרט אינו יכול להתיר נדרו אלא בפני ראובן ובפני ראובן ר"ל מדעתו כפי פי' הר' אליעזר ממיץ כמ"ש למעלה. זהו הנראה לי להשיב בתשובה הזאת:
@שו"ת יכין ובועז חלק א סימן נז
עוד שאלת שמעון נתן פרוטה לראובן וא"ל הרי זה קדושין על בתך ולא פי' איזו בת וראובן יש לו שתי בנות קטנות ואח"כ מתה הגדולה שבהן ונשאר' האחרת ורצה אביה להשיאה לאחר ובא שמעון ואמר שהיא מקודשת לו כיון שקדש סתם יורנו המורה דינה מה הוא.
תשובה כיון שאין לראובן זה בת בוגרת כי אם שתי בנות קטנות וקבל קדושין סתם על בת אחת מהן הדין הוא שקדושין תופסין בהן ושתיהן צריכות גט לפי שאסור למקדש לבא על אחת מהן לפי שאביי ורבא נחלקו בקדושין שאינן ראויין לביאה כגון המקבל קדושין על אחת מבנותיו סתם ואין לו בוגרת כי אם בנות קטנות רבא אמר אינן קדושין לפי שהמקדש הזה אינו יכול לבוא על אחת מהן ולפיכך אינן צריכות גט ואביי אמר שאעפ"י שהקדושין אלו אינן ראויין לביאה ואינו יכול לבא על א' מהן משום ספק אעפ"כ הוא קדושין וצריכו' כלן גט כך מתפר' בפ"ב דקדושין ואיפסיקא הלכתא התם כאביי וזה א' מסי' י"על קג"ם שהלכה בהם כאביי דלא כרבא ולפיכך ראובן זה שקבל קדושין סתם על אחת משתי בנותיו הקטנות קדושין תופסין בהן וצריכות גט ואסור למקדש לישא אחת מהן וכן פסק הרמב"ם ז"ל בפ"ט מהלכו' אישות וז"ל וכן האומר לאב הרי אחת מבנותיך מקודשת לי וקבל האב קידושיה כלן צריכות גט ממנו ואסור לו לבא על אחת מהן ע"כ. ור"ת ז"ל רצה לחלק בין האומר אחת מבנותיך מקודשת לי לבין האומר בתך מקודשת לי שהאומר אחת מבנותיך מקודשת לי כולן צריכות גט לפי שקדושין תופסין בכלן דהלכתא כאביי אבל האומ' בתך מקודשת לי מוכח שגדולה שבקטנות קדש אבל מ"מ לא כתב דרך משא ומתן לעשות מעשה בדבר הרא"ש ז"ל בפסקיו בפרק ב' דקדושין וכ"כ הרב בנו ז"ל בספר אבן העזר ולפי השאלה נרא' שלא היה שם בקדושין אלא /אלו/ שדוכין כלל לפי שבמקרה היו קדושין אלו אבל אלו קדמו שדוכין באחת ואח"כ נתן המקדש קדושין לאבי הבנות סתם על א' מהן וא"ל קדושין אלו על א' מבנותיך דעת ר"ת ז"ל שעל אותה ששידך קבל קדושין משום שאמר שארית ישראל לא יעשה עולה וכ"כ בתוספות משמו והרמב"ן ז"ל חזק דבריו והר"ן ז"ל סתר ראייתו של הרמב"ן ז"ל וכתב שמעשה כזה היה בבית דינו של ר"ת ז"ל שאמ' הדע' הזה ואעפ"כ ליכא כח בידם להתיר' בלא גט וכ"כ רבינו סעדיה גאון ז"ל בתשובה שכלן צריכות גט ולפי דעת זו היה אפשר לומר שאם האב הזה שבאה עליו השאלה שקבל קדושין על אחת מבנותיו סתם או' על בתי פלונית נתכונתי ועליה קבלתי קדושין היה נאמן אלא שלא ראיתי מי שסמך על דעת זו ואין בידי להכריע וי"ל בדין זה שלפנינו כמו /כיון/ שהאב הזה שקבל קדושין על א' מבנותיו סתם לא היה לו אלא שתי בנות קטנות אעפ"י ששתיהן היו אסורות לו כמו שאמרנו ושתיהן צריכות גט מ"מ כיון שמתה האח' אותה הנשארת היא מותרת להנשא למקדש הזה לפי שלא היתה אסורה לו כל א' מהן אלא משום אחותה וכיון שמתה אחות' ונשארה היא לבדה ראויה היא לבא עליה ומותרת להנשא לו ונרא' שצריכה קידושין אחרים משום ספק שמא אחותה היא שהיתה מקודשת ולאחר אינה מותרת להנשא אלא בגט שנותן לה המקדש הנזכ' וכל זה אם יש עדים בקדושין אבל אם קדש בלא עדים אפי' שניהם מודים אינן קדושין כך מבואר בקדושין זהו הנרא' לי להשיב בזה. תדרוש שלומינו להותיק חמי ר' יהודה נקאוה דודכם יצ"ו ולכל אנשי ביתו ושלומכם יגדל כנפשכם ונפש הצעיר צמח בן הרב ר' שלמה נ"ן בן הרב הגדול ר' שמעון ז"להה:
@שו"ת יכין ובועז חלק א סימן נח
והראן אל החכם ר' חלפתא יצ"ו בן החכם ר' לוי נ"ע בן אליד ממקום דרעא על יד ר' דוד הכהן יצ"ו בה"ר יהונתן הכהן נ"ע.
עמדתי על נסח השטר שכתבו ביניהם החמשה האנשים שהם היקרים האחים ר' חלפתא ור' יוסף ישצ"ו בני החכם ר' לוי נ"ע ור' אהרן בר שלמה ן' מלכה ור' אהרן בר סלימאן ן' סמחון ור' שמואל בר מרדכי בן אבי אלטבול וראיתי שהשטר הנז' ואם ארכו דבריו בלשון הגרי הכונ' היא שהחמשה האנשים הנז' נסכמו ביניהם ונדרו שיעלו אל ארץ הצבי ונשבעו זה לזה שבועה גמורה בלב אחד ודעת אחת שלא יחזור שום א' מהם משבועה זו ולא יקבל עליה היתר ומלבד לשון השבועה קבלו עליהם באלות וקללות למי שיערים או יסבב בשום ערמה בעולם שיעכב עצמו א' מהם שלא לעלות ומי שלא יעלה יהיה עובר על השבועה אלא אם יהיה אונס הנראה להם ובכלל מה שקבלו עליהם הוא שמי שמטה ידו מהם שחביריו יסייעוהו וישתדלו להועילו ועם פרטים אחרים באו בשטר ההוא איש על דגלו באותותיו יתנו במה שיבא להשיב עליה' בס"ד ואמרת שאתה ואחיך ר' יוסף יצ"ו נזהרתם בנדר שנדרתם וקיימתם שבועתכם ובאתם עד תלמסאן ומתלמסאן ירדתם לוהראן ואתם ממתינים עד שתמצאו דרך הגון ללכת לדרככם לעלות אל ארץ הצבי כאשר נדרתם ונשבעתם ואמרתם שהשלשה האחרים לא רצו לצאת מארצם וממולדתם ומבית אבותם אל הארץ אשר נדרו ונשבעו לעלות אליה ובאו שנים מהם והם ר' אהרן בר שלמה בן מלכה ור' שמואל בר מרדכי בן אבי אל טבול עד תלמסאן והאחר שהוא חמיך ר' אהרן בר סלימאן בן סמחון נשאר עומד במקו' והשנים הנזכרים שבאו עד תלמסאן הגידו לר' אפרים שוראקי יצ"ו את כל המאורע בארוכה ולקח מהם עשרה דינרי זהב והתר להם ולחמיך ר' אהרן בן סמחון את השבועה הזאת אשר נשבעתם שלא ברצונך ושלא ברצון אחיך ר' יוסף יצ"ו ושאלת ממני להודיעך דעתי אם התרו הוי התר או לא.
תשובה המתיר הזה שהתיר השבועה הזאת לחבריך שנשבעו לך ואתה נשבעת להם עשה שלא כהוגן ולא היה לו להתר להם השבועה הזאת מכמה טעמי' כאשר אבאר במה שיבוא כל טעם וטעם בע"ה.
הטעם הראשון הוא שכיון שנשבעתם כלכם זה לזה כמו שנראה מנסח השטר שתעלו לארץ הצבי על פי אותם התנאי' שקבל כל א' על עצמו לחברו הוי כנודר לחברו שאין להתרו אלא בפניו מההיא דתניא בבריתא במס' נדרים בפר' ר' אליעזר המודר הנאה מחברו אין מתירין לו אלא בפניו ואמרי' עלה בגמ' מנא הני מלי אמר רב נחמן ואיתימא ר' יוחנן דכתיב ויאמר ה' אל משה במדין לך שוב מצרימה אמר לו במדין נדרת לך והתר נדרך במדין דכתיב ויאל משה לשבת את האיש ואין אלא /אלה/ אלא לשון שבועה שנא' ויבא אותו באלה וכתיב גם במלך נבוכדנצר מרד אשר השביעו באלי"ם ומאי מרידותיה דאתשיל אשבועתיה שלא בפניו וגרסי' בירושלמ' הנודר מחברו /לחברו/ בפניו לא ישאל לו אלא בפניו /שלא בפניו/ נשאל לו בין בפניו בין שלא בפניו ואיפליגו התם בטעמא דהאי שמעתא דר' יוחנן סבר מפני הבושה ור' יהושע בן לוי סבר מפני החשד דאם יתירו לו שלא בפניו לא ידע חברו בהתרתו וכשיראה אותו נהנה ממנו יחשדנו שעבר על נדרו ופי' מפני הבושה כלומר שיתבייש ממנו ממה שנדר לו ועכשו מתחרט ומבקש התרה וכתב הרש"בא ז"ל בתשובה דלפום האי דעתא לאו דוקא בפניו אלא כל שתובע ההתרה לחברו סגי וכן אם מת חבירו מתירין לו שהרי אין כאן לא חשד ולא בושה ולפום האי שטה /שיטה/ רהטא ההיא שמעתא דבגמרין במס' סוטה בפ' אלו נאמרין דאמרי' התם דאמר ליה יוסף לפרעה אבי השביעני אמר ליה זיל אתשיל בשבועתך אלמא היה יכול יוסף להתיר שבועתו שלא בפני יעקב אביו דכיון שמת אין כאן חשד ולא בושה נמצא שלפי הירושלמי ולפי מה שכתבהרש"בא ז"ל שכל הנשבע לחברו בפניו יכול להתיר נדרו אפי' שלא בפניו כל שתובע ההתרה לחברו אבל הרא"ש ז"ל כתב בפסקיו בפ' השולח שאין לסמוך על הירושלמי הזה דגמר' דידן עקר ואין להתיר לו אלא בפניו פירוש בידיעתו וברצונו כמו אין חבין לאדם אלא בפניו וגם הר' אליעזר ממי"ץ ז"ל כן פירש דאין מתירין אלא בפניו דאמרי' בפ' ר' אליעזר היינו מדעתו ורצונו דכיון דמדעתו נדר אין מתירין לו אלא מדעתו וכן היה /היא/ הסכמת הרבה מהגדולים ז"ל. נמצא לפי זה שכל הנודר או הנשבע לחברו אין מתירין לו אלא בפניו כפשטיה דתלמודא דידן ובפניו ר"ל דעתו ורצונו כסברת הראש /הרא"ש/ ז"ל ור' אליעזר ממיץ ז"ל. ויש לחקור אם התירוהו בדיעב' אי הוי התר או לא ודעת הרא"בד ז"ל היה /היא/ דכל הנשבע לתועלת חברו אין מתירין לו אלא מדעתו ואפי' התירוהו בדיעבד אינו מותר והביא ראיה מדכתיב גבי צדקיהו אם לא אלתי אשר בזה ובריתי אשר הפר אעפ"י שהתרו לו סנהדרין שבועתו לפי שהיתה שבועתו לתועלת נבוכדנצר שלא יגליהו שראהו אוכל אבר מן החי שהוא אסו' לבני נח ואם תאמר אם התירוהו בדיעבד הוי מותר הוי /הרי/ לא בזה ולא הפר אלא ודאי משמע אפילו בדיעבד אינו מופר וסנהדרין שהתירוהו פשעו בדבר אבל ר"ת ז"ל והרבה מהגדולים ז"ל נסכמו עמו שאם החכם עבר והתר שלא מדעת חברו אע"ג דעבד איסורא ההתר הוא התר שהרי צדקיה שהיה צדיק גמור כדאמרי' בסנהדרין בפ' חלק שבקש הקב"ה להחזיר עולמו תהו ובהו מפני דורו של צדקיהו עד שנסתכל בצדקיהו ונתישבה דעתו וכן בפ' אלו מגלחין אמרו מה כושי משונה בעורו כך צדקיהו משונה במעשיו כלו' לשבח מפני שהיה צדיק גמור ומאי דכתב ביה ויעש הרע בעיני ה' שהיה בידו למחות ולא מיחה אבל הוא עצמו צדיק גמור היה ואפי' הכי נסמך על מה שהתירו סנהדרין שלא בפני נבוכדנצר ואם היה יודע שאם התירוהו בדיעב' אינו מותר למה היה רוצה שיתירוהו לו סנהדרין ואיך יעבור על השבועה במזיד אלא ודאי נראה שאם התירוהו בדיעבד הוא מותר ואם תקשה ותאמר והיכי אמר עליה קרא אם לא אלתי אשר בזה ובריתי אשר הפר יש לומר דאמר קרא הכי משום דלגבי גוי חלול השם יש בדבר אלא שיש לשאול והסנהדרין איך התירוהו לכתחל' שלא אמרנו שהוא מותר אלא בדיעבד ולא היה להם להתר לצדקיהו שבועתו לכתחלה כלל יש אומרים שמפני אימתו עשו סנהדרין שלא כדין שהתירוהו לו שלא מדעתו של נבוכדנצר ובתוס' כתבו דמפני שראו צדקיהו מצטער בכך ומתבטל ממלאכת שמים עשו שלא כהוגן והתירוהו ומצא עלה /עילה/ בדבר מפני אימתו שהיה מלך וזהו שלא מצאו תשובה כשאמר להם נבוכדנצר ואתון אמאי עבדתון הכי מאי טעמא לא אמריתו ליה לצדקיהו דאין להתרו מיד ישבו לארץ ידמו נמצא שעלה בידינו שכל הנשבע לחברו אין להתיר לו מתחלה אלא לדעת חברו אבל אם עבר החכם והתירו הוי מותר ומאי דאמר ליה קדשא ברוך הוא למשה במדין נדרת לך והתר נדרך במדין היינו לכתחלה ומייתו עוד ראיה מההיא דאמרי' בפ' השולח לענין אלמנה הנודרת ליתומים וליחוש דילמא אזלא גבי חכם ושרי לה והא אין מתירין אלא בפניו והיא נדרה ליתומים ואם תשאל לחכם שלא מדעתן של יתומים לא הויא התרה ואיך ניחוש דלמא אזלא לגבי חכם ושרי לה אלא משמע ודאי דבדיעבד הויא התרה נמצא שכל הנשבע לחברו אין להתר לו שבועתו לכתחלה אלא מדעתו של חברו ומרצונו אלא שר"ת ז"ל סובר דלא צריך מדעתו אלא אם נשבע לו מחמת טובה שעשה עמו דומיא דמשה דמחמת הנדר נתן לו יתרו בתו וכן צדקיהו היה מסור ביד נבוכדנצ' להורגו ומחמת השבועה הניחו כל כה"ג הוא דבעינן מדעתו אבל כבר דחו קצת מהפוסקי' ז"ל זאת הסבר' שאמרו דמלישנ' דבריי' דבפ' ר"א דאמרי' המודר הנא' מחברו אין מתרין לו אלא בפניו לא משמ' הכי אלא כיון שנדר הנא' מחברו אפי' שלא מחמ' טוב' שעש' עמו אין מתירין לו אלא מדעתו וכן היה דעת הרשב"א ז"ל בחיד' לנדרים בפ' ר"א.
ואחר שנתבאר זה נחזור לדין לענין שלפנינו ונא' שאין להתיר לנשבעים אלו שבועתם שלא מדעת ר' חלפתא אך אמנם ר' אהרן בן סמחון חמיו של ר' חלפתא יצ"ו בפרט אין להתר שבועתו כלל אפי' לדעת ר"ת ז"ל המחמיר שמצריך שתהיה השבועה מחמת טובה שעש' עמו לפי שר' חלפתא יצ"ו מהמפורסם בכל אותם גלילות שהוא אדם חשוב והאיש ההוא גדול מכל בני עירו בחכמה ובכשרון המעשה וביחס וכשבא ר' אהרן בן סמחון הנז' להתחתן עמו ולתת את בתו לאשה לא רצה לקחתה ר' חלפתא יצ"ו אלא בהפצר גדול שהפציר בו ר' אהרן יצ"ו הנז' עם הרבה אנשים מבני אותם קהל בהשתדלות ר' אהרן הנז' וכשנתרצ' ר' חלפת' הנז' ונתפייס לקחת לו לאש' בת ר' אהרן הנז' לא נתרצ' אלא ע"מ שישב' לו ר' אהרן שבוע' זו זה כתב לי הר' חלפתא ואמר שזה גלוי הוא ומפורסם לכל ואפי' בעל דינו אינו מכחיש זה וכיון שכן הויא שבועה זו שנשבע ר' אהרן בן סמחון הנז' לר' חלפתא יצ"ו מחמת חובה /טובה/ שעשה ר' חלפתא יצ"ו עמו שלקח את בתו לאשה א"כ ר' אהרן הנז' חמיו של הר' חלפתא יצ"ו אפי' לדעת ר"ת ז"ל אין התר לשבועתו אלא מדעת הר' חלפתא יצ"ו ומרצונו והשנים האחרים שהם ר' אהרן בר' שלמה בן מלכה ור' שמואל בר מרדכי בן אבי אלטבול עם היות שלדעת ר"ת ז"ל יש להתיר שבועתם מ"מ לדעת כל הפוסקים האחרים ז"ל שאין מצריכין לשבועה להיות מחמת טובה שעשה עמו אין להם התר ומלבד זה אני אומר שאלו הג' אנשים אין להתר להם שבועתם אלא מדעת הר' חלפתא יצ"ו ומרצונו ואפי' לדעת ר"ת ז"ל מטעם שאכתוב והוא שכיון שנשבעו כלם יחד כלומר החמשה האנשים אלו שכל הטוב שייטיב ה' להם בכל מקום אשר תדרוך כף רגלם יהיה לכלם ויד כלם שוה בו והרבה לשונות כתבו בשטר בכלל השבועה שמשמעות אותן לשונות שהריוח שירויחו יהיה לאמצע א"כ טובה עשה הר' חלפתא יצ"ו עם חמיו ועם השנים האחרים שמפורסם הוא בכל העולם שבכל מקום ומקום אשר יבואו שמה שלא יתנו מתנות הקהל אשר יהיה באותו מקום כי אם לכבוד הר' חלפתא יצ"ו ולכבוד תורתו והיה הטוב ההוא אשר ייטיבו הקהלות להר' חלפתא והטיב לחביריו שכפי נסח השטר מחויב הוא בכך א"כ טובה עשה עמהם בזה ולפי טעם זה אפי' לדעת ר"ת ז"ל אין להתיר לכל אח' מהג' האנשים הנז' שלא רצו לקיים שבועתם אלא מרצון הר' חלפתא יצ"ו אם כן ר' אפרים שוראקי יצ"ו שהתיר להם שבועתם טעה טעות גדולה שלא שת לבו לאלו העניינים ואעפ"י שאם בנו /באנו/ להקל ולומר שבדיעבד הוי התר אבל לכתחלה מי הוא זה ואיזהו אשר מלאו לבו לעשות כן להסיר שבועה כזאת אשר לכולי עלמא אין להתירה בשום צד בעולם וכתב מורינו הרב ר' יצחק בר ששת ז"ל בשם רבו הרב ר' חסדאי קרשקש ז"ל שכתב בפסקיו בגטין וכל ב"ד שנזקק לכך ראוי להוכיחו וליסרו שנותן דמי מלחמה בשלום ע"כ לכן ר' אפרים שוראקי וחביריו אשר נמנו וגמרו והתירו השבועה הזאת לכתחלה ראוי להוכיח אותם וליסרם.
והטעם השני הוא שמאחר שהה' האנשי' האלה הנשבעי' זה לזה היה במעמד א' ובמושב א' ובהסכמה אחת כשנשבעו השבוע' הזאת וכל א' מהם השביעוהו חבריו ונשבע להם שיקיים ההסכמה שנסכמו כלם כאחד לעלות לארץ הצבי ושלא יצא הדרך על חבריו ושלא יבטל דבר אחד מכל מה שכתוב בשטר שכתבו ביניהם וחתמו כלם בו הילכך נראה לי דהוי דין כל א' וא' מהנשבעים כדין הנשבע על דעת רבים והרבים הם חבריו שהשביעוהו ואמרי' בגטין בפ' השולח הנשבע על דעת רבים אין לו הפרה ולא מצית למימר דלא הוי אלא כנודר ברבים דאמרי' התם שיש לו הפרה משום דהנודר ברבים הוא נודר לעצמו ולא הדירוהו אותן רבים וגם הוא לא נדר לדעת רבים ומשום הכי הויא לי' הפרה אבל בכאן אע"ג דלא הוציא מפיו הנשב' שהוא נשבע על דעת רבים מ"מ כיון שהשביעוהו רבים מוכחא מלתא דעל דעתם כל שכן שכל לשון השטר כך למתבונן בו ולפיכך אין לשבועה זו הפרה כדאמרי' בפרק השולח אמר אמימר הלכתא אפי' למאן דאמר נדר שהודר ברבים יש לו הפרה על דעת רבים אין לו הפרה ובזה יש מחמירין ואומרים שאפי' לא הדירוהו רבים ולא נדר לצורך רבים אלא על דעת רבים לחוד אין לו הפרה כיון שלא ידענו מי הם אולי אינם נסכמים להתר כ"ש לדבר הרשות אבל לדבר מצוה מסתמא מסכימים הם להתר יהיו מי שיהיו וכן כתב הרמב"ן ז"ל במשפט החרם ועוד האריך בזה שם ויש מקילין בזה ואומרים דאינו נק' על דעת רבים אלא אם הדירוהו רבים ונדר לצורך אותם רבים וכן פירש"י ז"ל דנדר שהודר על דעת רבים שאין לו הפרה היינו כגון שהיה ברבים והדירוהו ברבים וכן כתב רבנו האיי גאון ז"ל בתשובה ובעל העטור ז"ל כתב דעל דעת הרבים היינו שנדר בפני רבים ורבים צריכים לאותה הדרה ואחר שנתבאר זה אני או' בנדון שלפנינו דכיון שכל א' מהנשבעים הוי דינו כמי שנשבע על דעת רבים כאשר הוכחתי אין להתר נדרו ואפי' אם לא היינו יודעין מי הם הרבים שנדר על דעתם דשמא אינם נסכמים להתר כ"ש בנדון שלפנינו שהם ידועים ואנו יודעים שהם אינם נסכמים להתר כלל ואיך נוכל להתר אותם ואפי' לדעת רש"י ורבנו האיי ז"ל המקילין ואו' שאינו נקרא על דעת רבים אלא כגון שהיה ברבים והדירוהו רבים הרי כל א' מהנשבעים כאלו היה ברבים שהם חביריו והם הדירוהו ואפי' לדעת בעל העטור ז"ל דמיקל טפי ואו' שצריך שתהיה השבועה בפני רבים ורבים צריכי' לאותה השבועה הרי הנדון שלפנינו כן שהרי כל א' וא' מהנשבעים חביריו שהם רבים צריכין לאותה שבועה משום שהרבה דברי' קבל כל א' מהם לצורך חברו כאשר יראה מי שעומד על נסח השטר שכתבו ביניהם נמצא לכל הדעות שבועה זו נקראת על דעת רבים ואין לה הפרה אלא א"כ לדבר מצוה וכדאמ' בפ' השולח גבי נדר שנדר ברבים שאין לו הפרה הנ"מ =הני מילי= לדבר הרשות אבל לדבר מצוה יש לו הפרה כי ההוא מקרי דרדקי דהוה פשע בינוקי אדריה רב אחא ואדריה /ואהדריה/ רבינא דלא אשכח דדייק כותיה ויש סוברים דלכל דבר מצוה מתירין וכן כתב הרמב"ם ז"ל בפ"ו מהל' שבועות אבל ר"ת ז"ל כתב דלאו לכל מצוה מתירין נדר שהודר על דעת רבים אלא דוקא כי ההוא מקרי דרדקי שעל דעתם השביעוהו ועל דעתם התירוהו אבל בשאר דבר מצוה הוא משום דפתחו של זה אינו כפתחו של זה ודייק לה מדאמרי' כי ההוא מקרי דרדקי ולא אמרי' דהא ההוא מקרי דרדקי והרמ"בן ז"ל הביא סברת ר"ת ז"ל זאת בפ' השולח וקלסה וגם הרש"בא ז"ל הסכים לסברת ר"ת ז"ל נמצא בנדון שלפנינו שלכל הדעות אין ראוי להתיר שבועה לג' האנשים האלה שנשאלו על שבועתן לפי שעד כאן לא נחלקו גדולי עולם אלו אלא אם לכל דבר מצוה מתירין משום דמסתמא איכא למימר דניחא להו או דוקא כי ההו' דמקרי דרדקי אבל כגון הנדון שלפנינו שאין שום מצוה בהתר שבועה זו וכ"ש שאנו יודעים מי הם המרובים שהשביעו אותן וידעינן דלא ניחא להו בהתר שבועה זו אין לה התר כלל ואפי' אם באנו להקל בנדר או בשבועה שנעשו על דעת רבים אם לא פרע /פרט/ אותם רבים כדעת ר"ת ז"ל שכתב שהנודר לדעת רבים שאמרו אין לו התרה צריך שיפרוט אותן ויא' על דעת פ' ופ' ג' ואפי' שלא בפניהם ואם לא פרט אותם אלא שאמר על דעת רבים סתם אין כאן דעת רבים כן כתב הרא"ש ז"ל בפסקיו בפ' השולח בשם ר"ת ז"ל ונראה שהסכים עמו כיון שהביא סברתו ולא חלק עליו וכן נראה שהיא דעת הרב בנו ז"ל בס' יורה דעה ואעפ"י שהרא"בד ז"ל והרש"בא ז"ל נחלקו על ר"ת ואמרו שהנודר על דעת רבים אעפ"י שלא פרט רבים אלא שנדר סתם על דעת רבים אין לו התרה מ"מ בנדון שלפנינו אפי' ר"ת ז"ל המקל בכאן הוא מודה ששבועה זו נקראת על דעת רבים שהרי כל אחד מהם כשנשבע נשבע בפני כל חברו והרי הם מפורטים לו והרי הם רבים שהרי ה' הם הנשבעים וכשהוא נשבע כל א' וא' מהם הוא נשבע בפני הד' האחרים והרי כאן רבים לכל אחד מהם וג' ויותר נק' רבים והנשבע על דעתם נקרא נשבע לדעת רבים אבל א' וב' אינם נקראים רבים כן כתב הרא"ש ז"ל בפסקיו בפ' השולח בשם ר"ת ז"ל העולה מזה שר' אפרים שוראקי יצ"ו שהתיר לקצת מהנשבעים שבועה כזאת הנה נתבאר טעותו מהטעם הזה שכתבתי.
והטעם השלישי הוא מחמת שאני רואה בנסח השטר שכתבו ביניהם שבכלל השבועה שנשבעו זה לזה ובכלל האלות והקללות שקבלו על עצמם הוא שלא יוכל שום א' מהם לחזור מללכת לארץ הצבי ולא יערים על חברו בדבר שיעכבם מללכת או שיסכים בעכובם והאריכו בלשון אלות וקללות לכל העובר ויהיה ענשו בעולם הזה ובבא הלכך אני או' דכיון שהזכירו העה"ב אין להם שום התר משום דהנשבע או מחרים עצמו ותלה שבועתו או חרמו בע"הב אין לו הכא /היתר/ ואעפ"י שמי שעבר על קבלתו שיכולין להתירו מפני שחל הנדר זהו לענין הע"הז אבל לענין הע"הב אינן יכולין להתירו שהרי עדיין לא חל החרם ולא חלה השבועה ואין מתירין את הנדר עד שיחול ולמדו רבואתה ז"ל זה מנדויו של יהודה שאמר וחטאתי לאבי כל הימים וכתבו קצת מרבואתה ז"ל שלא נדה עצמו יהודה כי אם בע"הב אבל בע"הז לא נדה עצמו משום שהנדוי לשון ריחוק הוא שהמנודה מרחיקין ממנו ד' אמות כדאמרי' בפ"ק דנדרים במנודה אני לך ובמשמיתנא ממך ובמרוחקני ממך דלא יתיבנא בד' אמות דידך משמע וכיון שכן הוא דין המנודה אם יהודה נדה עצמו בעה"ז איך לא היו מרחיקין ממנו אביו ואחיו ומצינו שנפל יוסף על יהודה וזה לא היה אפשר אם היה מנודה ונמצא סמך לזה בבראשית רבה שאמרו שם וחטאתי לאבי כל הימים לעולם שכלו ימים כלו' שאין בו לילות דכתיב לא יבא עוד שמשך וגו' וכיון שלא נדה עצמו בעה"ז לא היה צריך להפרה לענין העולם הזה או שנ' שאפי' נדה עצמו בעה"ז אפשר שיעקב אבינו התרו לו או בנימן אחיו התירו שהשבועה היתה לתועלתו אבל נדוי הע"הב לא התירוהו לו לפי שעדאין /שעדיין/ לא חל והיה יודע יעקב אבינו שלא תועיל הפרתו כלום מפני שהע"הב אינו עולם שלנו היום עד שימות המנודה ויתפללו עליו הראויים שתקובל תפלתם ומפני נדויו של יהודה שנדה עצמו לע"הב לא היה ביד יעקב אבינו ולא ביד שום אדם להתירו שהרי קודם שמת עדאין לא חל ואין מתירין את הנדר עד שיחול וכשמת חל הנדוי ולפיכך היו עצמותיו מתגלגלין בארון עד שבקש עליו רחמים משה רבינו ע"ה ואעפ"י שבגמ' במסכת מכות בפ' אלו הן הגולין לא למדו מנדויו של יהודה אלא שנדוי אפי' על תנאי הוא חל ונחלקו הפוסקים ז"ל אם אפי' בתנאי שאפשר לקיימו חל או אינו חל אלא בתנאי שאי אפשר לקיימו כגון של יהודה שלא היה אפשר לו לקיימו משום שהיה ברשות יוסף אי נמי משום אריא וגנבי ואין כאן מקום להאריך בזה מ"מ לא דברו שם בגמ' אלא שנדוי על תנאי חל אבל אחר שחל לא ביארו שם למה לא התירו יעקב ורבואתה ז"ל שאחר התלמוד הם שכתבו הטעם שכתבתי למעלה העולה מזה המנדה או מחרים עצמו לעה"ב אין לו התרה כלום וכן כתב הרב ר' ירוחם ז"ל וכן היה דעת אדוני זקני הרש"בץ ז"ל ואדוני אבי הרש"בש ז"ל בתשובותיהם הלכך הנשבעים האלו שתלו אלתן וקללתן למי שחוזר בעה"ז ובעה"ב אע"ג דסגיא להו התרה לענין העה"ז אבל לענין העה"ב לא סגיא להו התרה כלל והמתירין להם טען /טעו/ בזה ג"כ.
והטעם הרביעי שאעפ"י שהשטר הזה שכתבו ביניה' אינינו בלשוננו כי אם בל' הישמעאלים כשר הוא שהרי בממון הקל בערך השבועה הוי שטר כשר כ"ש בשבועה החמורה בערך הממון שהוא שטר הגון ומחויבים הם לקיים כל מ"ש בשט' וראי' לדבר שלענין ממון השט' כשר בכל כתב ובכל לשון מדגרסי' בפ"ק דגטין אמר רבה האי שטרא פרסאה דמסכיה /דמסריה/ ניהליה באפי תרי סהדי ישראל מגבי ביה מבני תרי /חרי/ ובין לפי' רש"י ז"ל דפי' דחתמי ביה פרסאי ומסביה /ומסריה/ נהליה בעדי יש*ראל ובין לפירוש ר"ח ז"ל והרא"ש ז"ל דמפרשי דבלא חתימה הוה ומסכיה ניהליה באפי עדי יש' שמעי' מינה דשטרות נכתבין בכל כתב ובכל לשון וכן בפ"ב דגיטין אמרי' אמר רב אשי אמר לי רב הונא בר נתן הכי אמר אמימר שטרא פרסאה דחתימי עליה סהדי יש' מגבי ביה ממשעבדי וביארו שם בדידעי סהדי למקרי כתיבה פרסאה ומסיימי בהאי שמעתא התם מאי קמ"ל הא קמ"ל דכשרין בכל לשון בין בגיטין בין בשאר שטרות וכן כתב הרמ"בם ז"ל בפכ"ז מהלכות מלוה ולוה ומאחר שנתבאר לענין ממון דשטרות כשרין בכל לשון ובכל כתב כ"ש לענין שבועות וחרמות שהן כשרין ואין צריך לומר בשטר זה שהוא כתוב בכתיבתנו וחתימן ביה יש /יש*ראל/ שהוא כשר אעפ"י שהוא בלשון ישמעאל והרב רבנו האיי גאון ז"ל כתב שהנשבע בלשון ישמעאל ואומר באלד"י ל"א אילא"ה אל"א הו"א שהיא שבועה חמורה והרמ"בם ז"ל כתב בסוף הלכות סנהדרין כי השמות שהם בלשון הגוים דינם ככנויין א"כ בנדון שלפנינו אין להקל באותן שבועות וחרמות ואלות וקללות אעפ"י שהם בלשון ישמעאל וזה מבואר.
והטעם החמישי שאפי' שבועה זו היתה מכלל השבועות שהנשבע נשאל עליה ומתירין לו מ"מ לא היה למתיר הזה להתיר כי אם לאותן שהיו לפניו ונשאלו על שבועתן אבל רבי אהרן בן סמחון חמיו של הר' חלפתא יצ"ו שלא בא לפניו ולא נשאל על נדרו לא היה להתירה ואעפ"י שבתוס' כתבו שאדם עושה שליח לחכם בחרטת נדרו כבר חלקו על זה הרבה מהגדולים ז"ל ואמרו שאין אדם עושה שליח לחכם בחרטת נדרו ודוקא בעל לאשתו הוא שנעשה שליח לחכם בחרטת אשתו להתיר לה את נדרה כדאי' בפ"ק דנדרי' אבל אדם א' לא וכן היא דעת הרמ"בן ז"ל והרב ר' שמעון ז"ל כתב בכתב ידו חרטתו לחכם והחכם מתר לו והרבה דברים נאמרו בזה בדברי המחברים ז"ל והפוסקים ז"ל בפ"ק דנדרים והמתיר הזה מה לו להכניס ראשו בין ההרים הגדולים האלה ולהתיר נדר האיש אשר לא בא בפניו ולא ידע חרטתו ואני או' שאפי' לדברי התוס' לא היה למתיר הזה להתר שבועתו ונדרו של ר' אהרן בן סמחון חמיו של ר' חלפתא יצ"ו דעד אותה לא אמרו התוס' אלא באדם ששולח חרטתו ביד שליח לחכם אבל ר' אהרן זה לא שלח חרטתו ביד שליח להביאה לר' אפרים שוראקי יצ"ו וגם לא כתב לו חרטתו לפי שהר' אפרים יצ"ו אינו בקי ולא מובהק עד שישלחו אליו בני אדם חרטתם ביד שליח או בכתב' אלא השנים שבאו לתלמסאן סדרו חרטתם לפניו של הר' אפרים י"צו ומעצמם שאלו התר בעד ר' אהרן שלא בא עמהם בלתי ששלח הוא חרטתו עמה' ואם ככה היו הדברים נמצא שלכל הדעות הר' אפרים י"צו שהתיר לר' אהרן בן סמחון חמיו של הר' חלפתא יצ"ו עשה שלא כהוגן וטעה מהטעם שכתבתי וזה פשוט.
והטעם הששי שאפי' שבועה זו היה לה התר כפי דעת מה שהתירה להם מ"מ היו צריכין שתי התרות משום שהם נשבעו שילכו לארץ יש' ואחר כך בכלל הדברים שנשבעו עליהם נשבעו שלא יחזרו מדבריהם א"כ כשנשאלים צריכין שתי התרות ההתרה האחת על אשר נשבעו לילך ונתחרטו או שנמצא להם פתח איזה פתח שיהיה צריכים התרה על השבועה הזאת עוד צריכים התרה אחרת על אשר נשבעו שלא יחזרו מדבורם והוי כמי שנשבע שלא יאכל דבר זה ונשבע שלא יתחרט על שבועתו ולא ישאל עליה שצריך התר' תחל' על השבועה האחרונה שנשבע שלא יתחרט ואח"כ יהא נשאל על הראשונה הכי איתא בפ' בתרא דנדרים וכן פסק הרמב"ם ז"ל בפ"ו מהל' שבועות וכן כתב הרב ר' ירוחם ז"ל והעד /והעיד/ שכן ראה לרבותיו שהם נוהגים וכן אני מעיד שכן ראיתי לא"א הר"ש ז"ל שהיה נוהג כן וכן אני נוהג אחריו לפי מסקנת הלכה זו +אמ"ה ואני שמעון בנו אומר שכן אני נוהג אחריהם והרבה פעמים הנהגתי הלכה למעשה ע"כ.+ וכן כתב א"ז הרשב"ץ ז"ל בתשובה לכן מן הראוי להר' אפרים יצ"ו אפי' לדעתו שמצא להם פתח או חרטה היה לו מן הראוי להתר להם תחלה השבועה שנשבעו שלא יתחרטו ולא יחורו /יחזרו/ מלעלות לארץ ישראל ואחר כך יתיר להם השבועה שנשבעו לעלות והוא שלא עשה כן טעה בזה וכתבתי כל זה לפי דרכו שהתיר להם אבל לסברתי אין לשבועה זו שום התר מהטעמים שכתבתי למעלה והאמת יורה דרכו.
והטעם השביעי מרה באחרונה והוא שהנשבעים האלו קבעו להם זמן בשבועה זו שנשבעו לעלות לארץ ישראל ואותו זמן שקבעו להם לעלות עבר ועברו על שבועתן והמתיר הזה שהתיר להם שבועתם על העבר ועל העתיד טעה טעות גדולה שאלו נשאלו קודם שעברו היה ההתר התר אבל אחר שעברו על שבועתן מחמת שהזמן שקבעו להם דבר /כבר/ עבר אין להם התר' ואפי' אם התר החכם בדיעבד אינו מותר כיון שאפשר עדאין /עדיין/ לקיים שבועתם וראיה לדבר זה מדאמרי' בנדרים בפ' ואלו מותרין תניא מי שנזר ועבר על נזירותו אין נזקקין לו עד שינהוג כימים אשר נהג בהם התר ואלו היה ההתר התר בדיעבד למי שכבר עבר למה צריך הנזיר לנהוג איסור והלא הנדר כבר נעקר שהחכם עוקר את הנדר מעיקרו אלא ודאי ההתר אינו התר והמתירין עשו שלא כהוגן וקנסי' להו דהא אמרי' התם דב"ד דמזדק' ליה לא עבד שפי' ומשמתי' ליה נמי לההו' ב"ד וכ"כ הרמב"ם ז"ל בפ"י מה' נזירו' וכ"כ הרמב"ן ז"ל באגר' משפ' החר' וא"ת מ"ש מנשב' מככר ואכל' דאמ' אמימ' פ"ג דשבועו' דאפי' אכלה כלה ואפי' כפתוהו על העמוד ללקות ולא לקה דנשאל ומתירין לו וכ"כ הרמב"ם ז"ל בפ"ו מהל' שבועו' יש לומר שלא אמר אמימר דנשאל ומתירין לו אלא בשעבר על נדרו בדבר שאי אפשר לקיימו כגון הנשבע ואכלה דנמצא כבר עבר על השבועה ואכל הדבר ותו אי אפשר לקיימה לשבועתו והילכך נשאל ומתירין לו אבל היכא דעבר ועדאין אפשר לקיים שבועתו או נדרו מחמירין עליו כגון נודר בנזיר ועבר על נזירותו אין נזקקין לו עד שינהוג איסור כימי' אשר נהג בהם היתר וכתב א"ז הרשב"ץ ז"ל שמכאן נלמוד שמי שקבל עליו בשבועה לחברו או בחרם לעשות איזה דבר לזמן ועבר הזמן ולא עשה כיון שחל עליו החרם או השבועה אם התירוהו אינו מותר ומנדין ההדיוטות שמתירין אותו וזה פשוט הוא והשאלה אינה אלא אם קודם שעבר הזמן רוצה להשאל אם נזקקין לו לכתחלה להתירו ואם התירוהו בדיעבד אם הוא מותר עכ"ל מכל זה אתה למד לענין נדון שלפנינו שכיון שעבר הזמן שקבלו עליהם זה לזה לעלות לארץ ישראל ולא עלו ואפשר לקיים שבועתם שאין להתיר להם שבועתם ואפי' התירוהו בדיעבד אינו מותר והב"ד אשר התירוהו חייבין נדוי כדאמרי' גבי נזיר דבי דינא דמזדקק ליה לא עבד שפיר ומשמתין ליה לההוא בי דינא ומעתה הר' אפרים שוראקי י"צו וחביריו המתירין השבועה הזאת יחושו לעצמן שהרי בר נדוי הם.
והטעם השמיני הוא כי הגד הוגד לי כי הר' אפרים יצ"ו הנז' מצא להם פתח להתיר שבועתם זאת מחמת האונס שהיה להם שלא יכלו לקיים נדרם ושבועתם והאונס הנזכר הוא מחמת שהישמעאלים מושלי המקום אשר היהודים הנז' דרים שם עכבו נשיהם ובניה' מלצאת את העיר ואמרו להם אם תרצו ללכת לכו נא הגברים ועבדו את ה' אלהיכם כי אותה אתם מבקשים רק נשיכם וטפכם יוצג לא ילכו עמכם ומחמת כך נמנעו הגברים מלצאת את העיר כי נכמרו רחמיהם על נשיהם ובניהם ולא יכלו לעזוב אותם ולהיות שזה אונס להם התיר להם הר' אפרים יצ"ו שהאונס הוא אונס בודאי והאונס בנדרי' ושבועות וחרמות הוא שני מינין.
המין הראשון הוא כגון שהיה שם אונס בשעת השבועה כלומר שלא נשבע אלא מחמת שהיה אנוס בשבועה זו שנשבע כדאמרי' האדם בשבועה פרט לאנוס ומוכח התם שבאונס שקדם לשבועה אמרי' הכי וכן כתב הרשב"א ז"ל בתשובה והאריך להביא ראיות על זה.
והמין השני הוא בנשב' /כשנשבע/ לא היה להם שם שום אונס אבל אח"כ נאנס ומחמת אותו אונס שנולד אינו יכול לקיים שבועתו וזהו ששנינו במס' נדרים ארבעה נדרים התירו חכמים נדרי זרוזין נדרי הבאי נדרי שגגות נדרי אונסין ואמרינן התם נדרי אונסין כיצד הדירו חברו שיאכל אצלו וחלה הוא או שחלה בנו או שעכבו נהר הרי אלו נדרי אונסין. הרי מבואר שכל אונס הנולד אחר הנדר וכן הדין אחר השבועה שהוא אונס גמור אעפ"י שלא היה אנוס מחמת אותו אונס בשעת השבועה אלא שנולד אח"כ כגון זה שאמרו חלה הוא או שחלה בנו או שעכבו נהר כל כה"ג הוי אונס ופטור אלא שיש לעיין אם אונס אשתו של הנשבע או בניו הוי אונס לגבי דידיה אע"ג דהוא לא נאנס או לא אמנם אונס בניו בודאי דהוי אונס מההיא דאמרי' התם נדרי אונסין כיצד וכו' הא ברירא מלתא דאונס דבריה כאונס דידי' הוא משום דאמר חלה הוא או חלה בנו ומשמע דאונס דידיה ואונס דבריה חד גוונא באונסא הוא אבל אונס אשתו אם הוא כאונס גופו או לא זה לא נזכר בתלמו' אבל קצת מהגדולים ז"ל כתבו שהפי' /שאפי'/ לא היה האונס לו בעצמו כי אם לשארו הקרוב אליו כגון אביו ואמו ואחיו ואחותו הוי אונס כמו שהאריך לבאר זה הרשב"א ז"ל בתשובה וכתבו דאונס אשתו הוי נמי אונס לגופו משום דאשתו כגופו וגם אונס הממון הוי אונס אעפ"י שאינו אונס בגופו וכיון שאנסוהו העכ"ום בממונו כאלו אנסוהו בגופו כדדרשי' בפ' הגוזל בתר' על הפסוק שאמר בניך עלפו שכבו בראש כל חוצות כתוא מכמר מה התוא הזה כיון שנפל במכמ' אין מרחמין עליו אף ממונו של ישראל כיון שנפל ביד עכ"ום אין מרחמין עליו וגם ראיות אחרות לי מהתלמוד שאונס הממון הוא אונס ובזה שכתבתי די ואעפ"י שיש שם עניני' הרבה שנקראים אונס לא כתבתי אלא אונסין אלו שהם מעין שלפנינו וכמו שאבאר בס"ד וכתבתי כל זה כדי שנאמר שאפשר שעל ענינים אלו סמך הר' אפרים שוראקי י"צו שהתיר שבועתם של הנשבעים האלו אבל כד מעיינת בה שפיר תמצא שאין הנדון שלפנינו דומין לראיות אלו כלל ולא ראי זה כראי זה ואין צד שוה ביניהם כלל להיות כי האנשי' האלו הנשבעים השבועה הזאת וכד הוו מסקי אדעתייהו העכבות הללו בשעת השבועה שהרי כתוב בשטר שכתוב ביניהם שלא יעכב שום א' מהם לא נשי' ולא ממון ולא עכ"ום ועם היות שענינים אלו הם אונסין בודאי מבלי ספק כמ"ש אעפ"כ כיון דהוו שכיחי בעדן שבועתא ולא אתנו עלייהו אינן נפטרין מהשבועה מטעם אונס ולא היו פטורין מהשבועה מטעם האונס אלא אם בשעת השבועה לא הוו מסקין אדעתייהו האונסים הללו אלא אחר זמן כאשר רצו לקיים שבועתם ונדרם ארעו להם האונסים הללו בזה ודאי הוו פטורין כיון שהם נולדים ולא היו מצויים בשעת השבועה וכדאמרי' התם חלה הוא או חלה בנו או הפסיקו נהר והוי יודע שכל אלו האונסין לא הוו שכיחי בשעת הנדר כלל שהנהר הזה שהזכירו בכאן שעכבו הוא שגדל מהגשמים והפשרת שלגים כ"כ הרמב"ן ז"ל בפסקי נדרים שלו וכל הני דאמרי' חלה הוא או שחלה בנו או שעכבו נהר הוו אונסי דלא שכיחי ולא אבעי ליה לאסוקי אדעתיה ולהתנות עליהם ואעפ"י שנולדו אחר הנדר הן אונסין ופטור אבל הנדון שלפנינו אינו כן שהרי העכ"ום המעכבים אותם עכשו כבר היו מצוים בשעת השבועה ומסקי אדעתייהו שעכבו /שיעכבו/ אותם וכן הנשים מסקי אדעתייהו בשעת שבועה שיעכבו אותם שהרי כבר הזכירו כל אלו האונסין קודם השבועה ולא התנו עליהם כלומר שהיו צריכים שיתנו בשבועתם ויאמרו אלא אם יעכבו אותנו העכ"ום או יבקשו ממנו הנשים שלא ירצו ללכת עמנו והם לא התנו ביניהם כן אלא אדרבא נשבעו שלא יעכב אותם ענינים אלו וכיון דהוה אונסא דשכיחא בשעת שבועתם ונדרם ולא אתנו עליה לא הוי אונסא וכדאמרי' התם בפ' ד' נדרים ההוא דאתפיס זכוותי' בבי דינא ואמר אם לא אתינא מכאן ועד תלתין יומין לבטלן הני זכוותיה אתניס ולא אתא אמר רב הונא בטלן זכוותיה א"ל רבה והא אונסא כתיב באורייתא ולנערה לא תעשה דבר וכי תימא קטלא שאני והא תנן נדרו /נדרי/ אונסין כיצד הדירו חברו שיאכל אצלו וחלה הוא או חלה בנו הרי אלו נדרי אונסין ולרבה מאי שנא מההו' גברא דיהב גיטא לדביתהו ואמר אי לא אתינא מכאן ועד תלתין יומין להוי גיטא אתא ופסקיה מברא ואמר חזו דאתאי חזו דאתאי ואמר שמואל לא שמיה מתיא והא מינס אניס שאני מברא דאונס דשכיח הוא והוה ליה לאתנויי מעיקרא ומדלא אתני איהו דאפסיד אנפשיה והכי נמי איתא בפ"ק דכתובות ומייתי לה נמי במס' גטין בפ' כל הגט א"כ הכא נמי שהנשבעים האלו לא התנו מעיקר' על האונסים האלו בשעת שבועתם והיו מצויים איהו אפסידו אנפשייהו אינם נפטרים משם ועתם /משבועתם/ ואחר שנתבאר זה לא היה לו להר' אפרים שוראקי י"צו להתיר להם שבועתם זו מטעם האונס וטעה בזה שתי טעיות. הטעות הראשון הוא שפטרם מטעם האונסים הללו ואינם פטורים כאשר הוכחתי במופת ואות למי שיש לו עיני' לראות וכ"ש שהם התנו בשטר שלא יהיה שום אחד מהם נפטר בטענת אונס אלא באונס הנראה לחבריו שהוא אונס גמור וזה האונס שהם רוצים לפטור עצמם מחמתו כיון שאינו אונס ניכר להר' חלפתא י"צו אינו אונס ואינן נפטרין כלל. והטעות השני הוא שהצריכים /שהצריכם/ התרת חכם שאפי' לפי סברתו הרעועה אינה צריכה התרה זאת השבועה כי נדרי אונסין הם בכלל ד' נדרים שהתירו חכמי' כלומר שהתירו אותם בלא התרת חכם כלל דהכי אמרי' התם א"ר יהודה א"ר אסי ד' נדרים הללו צריכין שאלה לחכם כי אמריתא קמיה דשמואל אמר ליה תנא תני התירו ואת אמרת צריכין שאלה לחכם העולה מכל זה שאין הנשבעים הללו פטורים מטעם אונס מהראיו' שכתבתי.
ומאחר שנתבארו הטעמים הללו אשר מהם נתבאר שאין לשבועה זו היתר יש לי לחזור ולדקדק בלשון השטר בדברי' הצריכי' דקדוק לענין הנדון שלפנינו בס"ד.
תחלה במה שכתוב בתחלת השטר בל' הזה אתוואפק"נא ואתחאלפ"נא כלומר נסכמנו ונשבענו וכו' ואחר הלשונות הללו נכתבו כל עניני השטר ועוד נוסף עליהם דברים מאלות וקללות הרבה מאד ולא נזכר בשטר לשון שבועה עוד ואני אומר שמאחר שהשטר התחיל בלשון הזה נסכמנו ונשבענו אעפ"י שלא נזכר בשטר לשון שבועה עוד בכל אותם דברים שנסכמו עליהם באותו שטר הכל הוא נמשך אחר לשון השבועה שהתחילו השטר ואין לומר שאחר שהזכירו אחר לשון השבועה לשנות אחרות של אלות וקללות שאין כמשמעותם /במשמעותם/ לשון שבועה שאין לנו ללכת אחר לשון הראשון שהוא לשון שבועה אלא אחר לשון אחרון שאין במשמעו לשון שבועה שלא נזכר זה אלא לענין שטר חוב שכתוב מלמעלה מנה ומלמטה מאתים או מלמעלה מאתים ומלמטה מנה שאין הולכין אלא אחר לשון אחרון משום דמנה ומאתים הם שני עניינים שסותרים זה את זה ואין האחרון תלוי בראשון שאם הם מנה אינם מאתים ואם הם מאתים שלמים אינם מנה לבד ואחר שהם סותרים זה את זה כלומר שלשון אחרון סותר לשון ראשון ואי אפשר לקבץ ביניהם לפיכך אמרו חכמים שהולכי' אחר לשון אחרון כדאיתא בפ' גט פשוט וכן פסק הרמב"ם ז"ל בסוף הלכות מלוה ולוה אבל בכאן כיון שאין לשון אחרון סותר לשון ראשון י"ל שכל ענייני השטר הם נמשכים אחר לשון ראשון שהוא לשון שבועה שעליה סמכו כל אותם עניינים שנסכמו עליהם באותו שטר ולכך התחילו לכתוב בשטר נסכמנו ונשבענו ולשון זה יורה שכל מה שנסכמו ביניהם באותו שטר היה בשבועה וכל אותן לשונות של אלות וקללות והחזוקים האחרים שנכתבו אח"כ כלם הם נוספי' על השבועה שהזכירו בתחלה ואין זה הלשון האחרון סותר הלשון הראשון אבל הם כל א' תלוי בחברו וכל החולק על זה חולק על האמת ודבר זה מוכרח הוא מעצמו והמורה כך לכל דרכיו משכיל וה' עמו.
עוד נכתב בשטר שכל מי שיחזור מללכת לארץ הצבי או מי שיערים וכו' שהוא עובר על דת משה רבינו ע"ה ודברים כאלה לא היו ראויים להוציאם מפיהם לפי שאם יחזור א' מהם מללכת הוא עובר על דת משה רבנו ע"ה שהיא תורת השי"ת והוא כופר בשי"ת וכיון /כיון/ שכפר בתורתו הקדושה והאנשים האלה ראויים הם ליסור ולתוכחת מפני שתלו חזרתם באמונתם וכענין זה כתב הרשב"א ז"ל בתשובה על א' שנדר שלא יבא עם אשתו בבית א' ואמר כל זמן שאתחרט עד זמן פלוני דעו באמת שלא יאמין בשם והשיב הרב ז"ל ועל האיש שהגביר כעסו על עצמו אבל עצמו /שתי תיבות אלו לכאורה מיותרות/ לומר שלא יאמין בשי"ת אם יתחרט צרי' להוכיח וליסר אותו הרבה שאין לשום איש מישראל לתלות זה בשום ענין וכעין כפר בשעתו הוא תדע שהרי זה אעפ"י שלא יתירוהו מ"מ מתחרט הוא והוא תלה אמונתו בחרטתו והוא נתחרט ומוציא על עצמו דבה נזקת כסיל הוא וקרוב הדבר להלקותו ולהחמיר עליו שלא יחזור לכסלה עוד עכ"ל א"כ האנשים האלה שנתחרטו וחזרו מללכת לארץ הצבי הם כפרו בתורת משה רבינו ע"ה והכופר בתורה כפר בשי"ת לפיכך ראויים ליסור ולתוכחת וקרוב הדבר להלקותם כמו שכתב הרשב"א ז"ל.
עוד נכתב בשטר שכל החוזר בו יהיה פתו פת כותי ויינו יין נסך ויש לעיין בזה משו' שלא התפיס בדבר הנדר /הנדור/ וכל שלא התפיס בדבר הנדר אינו נדר ומותר כדאי' במס' נדרים בפ' ואלו מותרים ומפרק /ומפיק/ לה מקרא דכתיב איש כי ידור נדר לה' עד שידור בדבר הנדור ובפ' שבועות שתים נמי איתא אבל המקבל על עצמו אם לא יעשה דבר פלוני יהיה פתו פת כותי ויינו יין נסך ולא התפיס בדבר הנידור בשלמים וזולתם מהקרבנות הנדרים אלא בדבר האסור כבשר חזיר כע"ז כנבלות כטריפות כשקצים והדומה לאלו שכל הדברים האלו אסורים הם והמתפיס בהם אינו אסור וכן האו' שפתו יהיה פת כותי ויינו יין נסך כיון שהם אסורים אין התפסתו התפסה ומותר כך נראה ממסקנת הגמ' בפ' ואלו מותרין וכן ראיתי שכתב הרב בעל הטורים ז"ל בשם אביו הרא"ש ז"ל שכתב בתשובה האו' ייני יין נסך אם אעשה דבר פלוני ועבר ועשה ולא /לא/ נאסר כיון שלא התפיסו בדבר הנדור ע"כ וכן ראיתי שכתב רבנו ירוחם ז"ל וז"ל הנודר שלא ישחוק ואם ישחוק יהיה פתו פת כותי ויינו יין נסך ועבר ושחק אין צריך התרה דאין נדר אלא אם כן מתפיס בדבר הנדור ויין נסך דבר האסו' הוא ולאו כמיני' לומר ייני יין נסך כל זמן שלא נתנסך לע"ז כך כתב ה"ר דוד הכהן בתשובה עכ"ל וכל זה לרא"ש ז"ל ולרבנו ירוחם ז"ל מההיא שכתבתי דבפ' ואלו מותרין ודבר זה ברור הוא אבל א"א מורי הרב ר' שלמה ז"ל בן הרשב"ץ ז"ל כתב בספר תקון סופרים שלא יתחבר /התחבר/ שהרש"בא ז"ל כתב בתשובה שאם הוא עם הארץ שפותחין לו פתח ממקום אחר להחמיר עליו כדי שלא ינהוג קלות ראש בנדרים ולגבי האי דעם הארץ נינהו שהרי נהגו כן ומדעתו של הרש"בא ז"ל נראה שראוי להחמיר וכבר אמרו בירוש' כל הלכה שהיא רופפת בידך ואינך יודע מה סיבה /טיבה/ צא וראה מה הצבור נוהגין בה ונהוג כך ואחר שרבנו הרש"בא ז"ל מחמי' בה אין להקל בה כ"ז כתב א"א מורי ז"ל א"כ בנדון שלפנינו אין להקל לאנשים הללו במה שקבלו עליהם שיהיה פתם פת כותי ויינם יין נסך כפי סברת הרש"בא ז"ל ומאן יושיט ידו בין שביבין דנור לפיך עשן ותנור להקיל במה שראוי להחמיר והוא לא סביר ולא גמיר.
עוד נכתב בסוף השטר שכל מי שנכתב בשטר ההוא קבלוהו עליהם בכח ויש לומר שכיון שלא פירשו שזה הכח הוא כח חרם ונדוי אלא שכתבו כך סת' יש לפר' לשון כח זה שהוא לשון כח אחר כגון כח אכילה כמו שמצינו נא' וילך בכח האכילה ההיא או לשון אחר שאין משמעותו לשון כח חרם ונידוי ויש ראיה לזה מדאמרי' בפ' ואלו מותרין במס' נדרים נדר בחרם ואמר לא נדרתי אלא בחרמו של ים וכו' שיש להקל גם בכאן יכולין הם לומר שלא קבלו עליהם חרם אלא דבר אחר ויהיו נאמנים ומקילין עליהם מ"מ זה אינו אלא אם טענו הם זה ואמרוהו מעצמם שיהיו נאמנים כההיא דתנן התם סתם נדרים להחמיר ופירושו להקל כיצד אמרו /אמר/ הרי עלי כבשר מליח וכיין נסך אם בשל שמים נדר אסור ואם בשל ע"ז מותר ואם סתם אסור וכו' והפירוש הנכון בזה הוא כמו שפי' הרא"ש ז"ל בפסקיו אעפ"י שסתם נדרים להחמיר דוקא בשלא פירש הנודר מה היה בלבו אלא אמר כבשר מליח וכיין נסך נדרתי אנו מפרשים אותו להחמיר דבשל שמים נדר ואסור אבל אמר הרי עלי כבשר מליח וכיין נסך וחזר ופי' ואמר בלבי היה כבש' מליח של ע"ז וביין /וכיין/ נסך של ע"ז אזלי' בת' פירושו להקל ומות' הרי שאין להקל אלא בשאמ' הנודר שדעתו לא היתה ולבו לא היה אלא בדבר שהוא להקל ומותר אבל אם לא פי' יש להחמיר וזהו פירוש סתם נדרים להחמיר ופירושן להקל ולאו דוקא באו' בשר מליח ויין נסך ואמר לא נדרתי אלא בבשר מליח של ע"ז ויין נסך של ע"ז הוא דאזלינן לקולא משום שאין הלשון משונה זה מזה דהכל נקרא בשר מליח ויין נסך אלא אפי' בלשון שהוא משונה לגמרי אזלינן בפירושו להקל כההיא דאמרי' התם נדר בחרם ואמר לא נדר אלא בחרמו של ים דאעפ"י שאין דרך לקרוא של ים חרם סתם אפי' הכי אנו מאמינים אותו שלא היה לבו ופיו שוים בענין אחד והוא נאמן על עצמו כמאה עדים ואינו צריך שאלה לחכם כך כתבו קצת רבואתה ז"ל והרא"ש ז"ל כן כתב בפסקיו אלא שאם הוא עם הארץ החמירו עליו והצריכוהו שאלה לחכם כדי שלא ינהוג קלות ראש בנדרים מ"מ זאת הקושיא אינה אלא אם טען הנודר ואמר לא היה בלבי ולא נדרתי אלא בחרמו של ים או בשאר דברים שיש בפירושן להקל כמו שכתבתי אבל אם לא טעין הנודרין זאת הטענה מסתמא אין לנו לפתוח להם בזה אלא מחמירין עליהם וכן בנדון שלפנינו שכיון שכתוב בשטר שקבלו עליהם בכח מסתמא יש לנו להחמיר ולומר שלא אמרו אלא בכח חרם משום דסתם נדרים להחמיר אלא עד שיפרשו הם ויאמרו לא קבלנו אלא בכח אחר אז מקילין עליהם משום דפירושן להקל והאנשים הללו לא אמרו זה ולא העלוהו על לבם אם כן נראה בודאי הכח שקבלו עליהם אינו אלא כח חרם ופיהם ולבם שוין הם בזה וכיון שעברו על קבלתם עברו על כח חרם רחמנא ליצלן ואני אומר שאפילו אמרו שלא נדרו בכח חרם אלא בכח אחר שאינם נאמנים לפי שרוב העולם אין קורין כח סתם אלא לכח חרם אם כן הוי ככנויי נדרים או כידות נדרים ואעפ"י שלא קבלו עליהם אלא כח סתם ראוי להחמיר עליה' ונאמר שמשמעותו הוא כח חרם ואינם נאמנים לומר בכח אחר קבלנו כיון שרוב העולם קורין לכח חרם כח סתם וראיה לזה ממה שכתב בעל הטורים ז"ל ואם רוב אנשי המקום קורין לבשר מליח של קדשים בשר מליח סתם וליין נסך לשמים יין סתם אינו נאמן ע"כ העולה מזה שאעפ"י שלא נכתב בשטר זה אלא כח סתם יש לפרשו שהוא כח חרם ונדוי משני פנים שכתבתי ואין לו התר מהטעמי' שכתבתי למעלה בענין השבועה.
עוד יש לדקדק במה שכתב לי הר' חלפתא יצ"ו שהר' אפרים שוראקי יצ"ו אחר שהתר שבועה זו לאותן שהם כנגדו רצה להכריח לה"ר חלפתא י"צו להחזיר השטר לחברו שיקרעהו משום ואל תשכן באוהליך עולה וזה שבוש גמור שלא נאמר זה אלא לענין שטר חוב שחייב המלוה להחזירו ללוה וכתב א"ז הרמב"ן ז"ל בפ' הכותב שהטעם בזה הוא משום שהנייר של לוה הוא מפני שהוא נתן שכר הסופר כדאי' בפ' גט פשוט ואינו אלא משכון ביד המלוה וכיון שפרעו חייב להחזירו לו כשאר משכון דעלמא ואפי' יתרצה הלוה להניחו אצל המלוה אסור הוא למלוה להניחו בידו משום ואל תשכן באהליך עולה כדאמרי' פ' הכותב /פ' האשה שנתארמלה מס' כתובות/ ארי"בל אסור לו לאדם שישהא שטר פרוע בתוך ביתו שנא' ואל תשכן באהליך עולה ואיכא מ"ד שטר פרוע כ"ש שטר אמנה ואיכא מ"ד שטר אמנה אבל פרוע לא ופסק הריא"ף ז"ל דבין בשטר אמנה בין בשטר פרוע איכא משום ואל תשכן באהליך עולה כ"ז הוא בענין שט"ח שיש בשהייתו תחת יד המלוה אם משום שיחזור ויגבה בו פעם אחרת או שמא יפול ביד היורשים ואינם יודעים מה טיבו ויחזרו ויגבו בו מן הלוה ומשו' הני חששות חייב המלוה להחזיר השטר חוב שהוא פרוע ללוה וה"ה שטר אמנה ואם לא החזירו עובר משום ואל תשכן באהליך עולה אבל בשטר שבועה כזה שלפנינו מאי ואל תשכן באהליך עולה איכא ואפי' נאמר שיש לבעל דין לחלוק ולומר דבהאי נמי איכא משום ואל תשכן באהליך ואע"פי שאין זה אמת מ"מ אפי' לפי שבוש זה לא היה לו להכריח להר' חלפתא י"צו להחזיר שטר זה כלל משום דלא דמי לשט"ח שהוא פרוע ולשטר אמנה שחייב להחזי' משום דהני שטרות מילתא דפשיטותא היא שחייב להחזיר דהא ליכא שום תרעומת בדבר ולא שום מחלוקת אבל שטר זה דלא מילת' דפסיקא היא ויש בו כמה תרעומת וכמה טענות להיות שההתר הזה שהתיר השבועה הזאת אינו דבר מוסכם ולא דבר מפורסם ולא דבר פשוט אלא שהוא סמך על סברתו ומי הגיד לו שכן האמת והיה לו לחוש שמא הדבר הפך סברתו ושמא יש מורה הוראה שלא יורה כמוהו א"כ אעפ"י שהורה התר בשבועה יש לו להניח שטרו בידו ולא להוציאו מתחת ידו שאין קורעין את השטר אלא בהלכה ברורה ופסוקה ובמלתא דפשיטותא כשטר אמנה ושטר פרוע שחייב להחזירו אבל במילתא דפלוגתא ואי האי בי דינא דן בחד גוונא ואיפשר דבי דינא אחריתי דדאין כגוונא אחרינא לית לההוא ב"ד למקרע שטרא אע"ג דההוא שטרא רעוע ופגום לפי סברתו דלמא בי דינא אחריתי דאין ביה וראיה לזה מדאמרינן במסכת שבועות בפ' כל הנשבעין גבי שבועת היתומים כשמת הלוה בחיי מלוה או כשמת מלוה בחיי לוה ואיפלגו התם רב ושמואל עם רבי אלעזר ואיכא גווני טובה בהאי שמעתא ואמרי' בסופה אמר רבא השתא דלא איתמר הלכתא לא כרב ושמאל ולא כר"א האי דיינא דעבד כרב ושמואל עבד ודעבד כר"א עבד א"ר פפא האי שטרא דיתמי לא מקרע מקרעינן ליה ולא אגבויי אגבינן ליה אגבויי לא מגבינן ליה דילמא סבירא לה כרב ושמואל ומקרע לא מקרעינן ליה דהא דיינא דעבד כר"א עבד נמצא שלכאורה משמע שכל שטר שיש לספק בו הילכתא כמאן אעפ"י שאותו דיין שבא השטר לידו סברתו היא כמאן דאמר שאין דנין בו מ"מ אין לו לקרעו שמא ימצא בעל השט' דיין אחר שידון לו בו. וכן הדין בנ"ד שלא היה לו לר' אפרים יצ"ו להכריח להר' חלפתא יצ"ו ולהוציא השטר מתחת ידו ולקרוע אותו שמא ימצא הר' חלפתא יצ"ו ב"ד אחר שידין לו בו ויש לי עוד הוכחה לזה מדאמרינן בכתובות בפ' הכותב אמר ר' פפא השתא דאמור רבנן קים לי בגויה מילתא אי איכא מאן דאמר ברי דקים לי בגויה קרענא שטרא אפומיה קרענא ס"ד אלא מערנא /מרענא/ שיטרא אפומיה ופירש"י ז"ל לא אזקק לגבות באותו שטר ומקרע נמי לא קרענא ליה אלא אניח השטר בידו ואם יתבענו בב"ד אחר דלא קים ליה כאבא מר בריה יגבה בו חובו. הכא נמי היה ראוי להר' אפרים י"צו המתיר השבועה הזאת לעשות כן בשטר הזה שעם היות לפי סברתו לא היה נזקק לנשבעים הללו להכריחם לקיים שבועתם לא היה לו ג"כ להכריח לבעל השטר להוציאו מידו ולתתו לשכנגדו לקרוע אותו שמא ימצא ב"ד אחר דלא קים ליה בהאי סברא וידון ליה א"כ מה שרצה להוציא שטר מרשות הר' חלפתא י"צו שבוש גמור הוא מהראיות שכתבתי. ובאלהי נסמכתי. ובו בטחתי. ומשפטי לאור הוצאתי. ולדון זכות להר' אפרים יצ"ו. יגעתי באנחתי. ומנוחה לא מצאתי. וידי שמים יצאתי.
עוד יש לעיין בעשרה זהובים שנטל הר' אפרים י"צו שוראקי שכר בהוראה זו שהורה אם מותרת או אסורה גרסי' בפ' בתרא דכתוב' ה"ר /א"ר/ יהודה אמר רב אסי גוזרי גזירות שבירושלם היו נוטלין שכרן צ"ט מנה מתרומת הלשכה לא רצו מוסיפין להם והקשו התם וכי אם לא רצו מוסיפין להם אטו ברשיעי עסקינן ותרצו שאין הכונה לומר ואם מעט בעיניהם שמוסיפין להם /אלא/ לא ספקו אעפ"י שלא רצו מוסיפין כלו' אעפ"י שמדרך חסידות אינם רוצים ליטול כדי סיפוקן מוסיפין להם זהו לעניין הדיינים שיטלו שכרן מכלל ישראל וכל שיטלו מבעלי דינין כשיבואו לדון לפניהם אמרו נמי התם קרנא הוה שקיל איסתרא מחייב ואיסתר' מזכאי ודאין ליהו דינא. היכי עביד הכי והא כתיב ושוחד לא תקח מה ת"ל אם ללמד שלא לזכות את החייב ושלא לחייב הזכאי הרי כבר נאמר לא תטה משפט אלא אפי' לזכות את הזכאי ולחייב את החייב אמרה תורה ושוחד לא תקח וכ"ת ה"מ היכא דשקיל בתורת שוחד קרנא בתורת אגרא הוה שקיל ובתורת אגרא מי שרי והתנן הנוטל שכר לדון דיניו בטלים וכ"ת ה"מ היכא דשקיל אגר דנא /דינא/ קרנא אגר בטלה הוה שקיל ואגר בטלה מי שרי והתנייא מכוער הדיין שנוטל שכרו לדון אלא שדינו דין היכי דמי אלימא דשקיל אגר דינא דינו דין והתנן הנוטל שכרו לדון דיניו בטלים אלא לאו דשקיל אגר בטלה וקתני מכוער הדיין ה"מ בטלה דלא מוכח קרנא בטלה דמוכח הוה שקיל דהוה תאי בחמרא ויהבי ליה זוזא בכל יומא כי אתו בי תרי לדינא קמיה אמר ליהו הבו לי זוזא ואדון ליכו דינא כי הא דרב הונא כי הוה אתי דינא לקמיה אמר ליהו הבו לי גברא דדלי בחריקאי ואדון ליכו דינא זאת היא השמועה שבפ' ב' דייני גזירות ונ"ל שאנו למידין ממנה ז' דברים לענין אגר הדיינין הא' שאם לוקחין משל כל ישראל שנותנין להם כדי סיפוקן הב' שאם הדיין אינו לוקח משל צבור אלא מבעלי דינין צריך שיקח מב' בעלי דינין שוין שאם יקח מא' לבד אתי לאצלויי דינא הג' שלא יקח בתורת שוחד אלא בתורת אגרא. הד' שאגר זה שנוטל לא יהיה אגר דינא שאם לקחו בתורת אגר דינא אפי' לזכות את הזכאי ולחייב את החייב דיניו בטלים. הה' שאם הוא אגר בטלה דלא מוכח מכוער הדיין שנוטלו אלא שדינו דין. הו' אם הוא אגר בטלה דמוכח מותר ליטול אותו כקרנא דאגר בטלה דמוכח הוה שקיל. הז' שלא יקח יותר מאגר בטלה דמוכח כי אם דבר מועט שהיה מרויח באותו יום לא שהיה נוטל מהם יותר אלא כקרנא שלא היה נוטל מהב' בעלי דינין כי אם זוז א' בלבד כדי שכר ביטולו ממלאכתו וכרב הונא שהיה דולה מים מן הבור ולא היה מבקש מהבעלי דינין אלא שיתנו לו אדם אחר שידלה לו מים תחתיו. ומאחר שנתבאר זה י"ל שהעשרה זהובים שנטל ר' אפרים שוראקי מכת אחת מהבעלי דינין נטלם שלא כדין אם מצד שלקח מכת אחת של בעלי דינין ולא לקח מב' כתות יש לומר דאתי לאצלויי דינא. גם לא לקח אגר בטלה דמוכח לפי שאין לו אומנות מפורסמת כקרנא וכרב הונא ולא נטל כי אם אגר בטלה דלא מוכח ומכוער הדיין שנוטל שכר כזה וגם לקח שכירות הרבה שאפי' יאמר שהיא לו בטלה דמוכח לא היה לו ליטול עשרה דינרי זהב כי ביום א' יספיק לעיין בזה הדין ואפי' תאמר שלא יספיק לו לא יום ולא יומים ולא אפי' עד חדש ימים אעפ"כ אין שכרו עשרה דינרי זהב ומי התיר לו לקחת כל זה הסך הגדול.
עוד שגג זה הר' אפרים שוראקי י"צו שגגה גדולה שהוא היה א' מהמתירין הנדר והשבועה לפי שכל שיש לו הנאה בהתר הנדר אין נשאלין לו והר' אפרים יצ"ו הנז' כיון שלקח עשרה דינרי זהב הנאה יש לו בהתר הנדר והשבועה שהתיר לאותם אנשים ולא היה לו להיות א' מן המתירין משום דהוי כמפיר נדרי עצמו שאינו מופר כך נר' מהירושלמי שהביא הרא"ש ז"ל בפסקיו בפ' הנודר מן הירק דאמר התם קונם הנייתי על בני עירי אינו נשאל לזקן שיש שם הניית בני עירי עלי נשאל לזקן שיש שם אית תניי תני אפי' על קרמיתא שאין זה כמפר עצמו ע"כ וכיון דאיפלגו תנאי בהאי מילתא מסתברא דאזלינן בא /בה/ לחומרא והרמ"בם ז"ל בפ"ז מה' נדרים פסק דלכתח' אסור וכן נראה מלשונו בפ"ד מאותם הלכות. הילכך זה ה"ר אפרים שוראקי יצ"ו כיון שהיתה לו הנאה בשאלת השבועה הזאת לא היה לו להיות א' מהנשאלין משום שהוא כמפר נדרי עצמו וזה ברור וכל מ"ש הוא אמת ויציב לע"ד וכתב צמח בן הר' ר' שלמה בן הרב ר' שמעון ז"להה:
@שו"ת יכין ובועז חלק א סימן נט
הזנין אל הותיק ה"ר ישועה יצ"ו בן המשכיל ר' יוסף הלוי נ"ע פרונציל.
יפה דודי אף נעים. שתיל שעשועים. למילף אורית' עומד על משכנות הרועים. מה טובו ומה יופיו תאר בן המלך תארו. הולך בדרך השם עושה דברו. לשמוע בקול דברו. בה' יעשה חיל. יען התחזק בתורת ה' כתורא וצפיר ואיל. וקמרא דאכוך אהנייך למשוייך חריף ושונה בשמעתא מכל בני גילך ומזלך וחילך באורייתא אתיהוא כלי חמדה. דשכיב על ערסא דגדא יהי רעוא די תהוי כאבהתך קמאי דקמאי דלא הוה כוותיהו דהוו באורייתא עדיפי מכל דרייהו ועד השתא נגיד שמייהו ומובטח אני בך שתחזיר התורה לאכסנייא בזכותא דאבהתך דהיא מלתא ובסייעת' דשמיא הלא אהבת עולם אהבתיך לריע נאמן בחרתיך שמך וזכרך לא ימוש מפי בלילה ויממא בעידן שכיבה ובעידן קימה. הגיעוני כל כתביך וספריך. ושעשעו נפשי דבריך. דבר דבור על אופניו תפוחי זהב במשכיות. מליאים בהלכות. ערוכות הויו' ופרכות. גבורים בנויים לתלפיות. בספר התלמוד הישר שנויות. ולהיות יד ה' נגעה בי. וחצי יסוריו ירה אל קרבי. לא יכולתי להשיבך דבר כאשר גם לבבי. כי מרוב צערי וגודל כאבי. אבד רעיוני ומחשבי. כי יש לי חולה כמו עשרים חדשים. בתחלואים רעים וקשים. ורבו כמו רבו המיחושים. אם הקדחת הדקה. והגניחה החזקה. וכאב בצדי השמאלי. לא נתנני השיב רוחי והוא יושב ממולי. מצורף לזה רבוי הזיעה ותיעוב המאכל עד שבחיי קצתי. ונפשי למות שאלתי. וככה נשארתי. עד חדש אייר זה שעבר ועלה בצדי נפח גדול. ובו דקירות לא יחדלו חדול. ובא אלי אומן בקי ואמר אם חסד אלי גומל. יבוע אותו באיזמל. וסוף דבר כן עשה ובזע המורסה. ויצאה עוגלה /מוגלה/ מוסרחת. וכמעט ירדתי לבאר שחת ועשה פתילה ארוכה ועבה כמו אצבע. והכניסה לתוך המורסה בנחת וכן עושה לי תמיד בכל יום ערב ובקר ותקף עלי חליי. והגעתי לשערי מות. ובפרט יום א' של עצרת ואל ה' התפללתי כי לו היכולת וליכולתו אין חקר וגם הקהל הקדוש נמנו וגמרו ועלי שלש תעניות גזרו. וכשהתחלתי למצוא מנוח' והרוח'. אמרתי נסו יגון ואנח' והנה יצא יצאה לי מורסה אחרת באזרועי. ובזעתי אותה גם כן שלש בזיעות. ועבר עלי צער גדול. וממנו אני היום חולה ואין לעשות כי אם לתת שבח אם לחסד ואם למשפט לה' רועי. ישלח לי רפואה שלימה ויענני אלי בשועי. ולזה לא יכולתי לכתוב לך ולא כתבתי שורותים אלו אלא מתוך צער מתהפך מצד אל צד ולא עצרתי כח אבל להיות שראיתך שפטרתני מלהשיב לעת כזאת אלא ע"ע השבועה נענתי לך והנה תגיעך התשובה במה שנ"ל וה' יודע האמת. לולא שאהבתך בלבי חזקה. ונפשי בך חשקה. לא השיבתך דבר כי האל יודע איך כתבתי מה שכתבתי אלא אמרתי לא אשיבך ריקם והנני משיב על שאלתך כפי מה שיראוני מן השמים וכפי מה שבא בשאלתך בס"ד.
שאלת מעשה אירע בבחור א' ששדכו לו בתו של שמעון במעמד אבי הבן והסכמתו עם הסכמת הזקנה של הבת הנז' ונמנו וגמרו לבל ישנה שום א' מהם דבורו ולאחר זמן נפלה קטטה בין הבחור והזקנה הנז' ובין כך בא אדם א' לבחור והסית ופתה אותו לבטל השידוכין הראשוני' ולעשות אחרים עם בתו של ראובן שלא מדעת אביו של הבן עוד התחכמו לפתו' הבחור הנז' ולהשביעו ולאסור הבת הראשונה שהיתה משודכת עמו וכן עשה ואסרה ע"ע =על עצמו= על דעת הקהל בכל החרמות שנעשו מימות משה רע"ה ועד עכשו וחזרו לפתותו עוד שנשבע שלא יהיה נתר מאיסרו בין באונס בין ברצון ויהי כשמוע אבי הבן המעשה הזה חרה לו מאר /מאד/ ומעשה זה גורם קטטה ומחלוקת בין האב והבן וכראות הבן כך ושמעשה זה ישית איבה בינו ובין אביו נתחרט חרטה דמעיקרא ועמד בפני ג' הדיוטות והתירו לו את נדרו זהו תורף דבריך בקצרה ואם באו בארוכה.
תשובה תחילה יש לעיין הנשבע ע"ד המקום ב"ה וע"ד אחרים רבים אם יש לו התרה אפי' שלא לדבר מצוה או לא ומתחילת העיון נראה שאין לו היתר דבפ"ג דשבועות ופ"ד דנדרים אמרי' בשבועה שהשביע משה לישראל שאמר להם הוו יודעים שלא על דעתכם אני משביע אתכם אלא ע"ד המקום ועל דעתי ואסיק התם תלמוד' ע"ד המקום ל"ל כי היכי דלא תהוי הפרה לשבועתייהו הכי איתא ג' במס' שבועות והחמירו הרמב"ן ז"ל והרשב"א ז"ל שאין לה היתר אלא לדבר מצוה ואעפ"י שבפ"ד דנדרים יש שנוי גי' ולא אמרי כדי שלא תהיה להם הפרה אלא מרמה מילתא דלא טריחא נקט ומשמע דיש לה הפרה אפי' הכי אין להקל בכך דשתי לשונות שבתלמוד בדאורייתא אזלינן לחומרא ואעפ"י שיש אומרים שזה לא נאמר אלא בקבלת התורה ואין ללמוד בשבועת שבין אדם לחבירו שאפי' בדעת המקום ודעת רבים יש לו הפרה לכן /וכן/ כתבו התו' וכיון /כיון/ שרבי' הרמ"בן ז"ל והרש"בא ז"ל מחמירין מי יקל בכך לפיכך שבועה שע"ד רבים וע"ד המקום אין לה הפרה.
אלא שיש לומר שלדבר מצוה יש הפרה דאמרי' התם בפ' השולח אע"ג דנדר ע"ד רבים אין לו הפרה ה"מ לדבר הרשות אבל לדב' מצוה יש לו הפר' כי ההוא מקרי דרדקי דהו' פשע בינוקי אדריה רב אחא ואהדריה רבינא דלא אשכח דדייק כוותיה וכתב ז"ל שלא לכל דבר מצוה מתירין אלא כי ההוא מקרי דרדקי אבל שאר דבר מצוה לא ודייק לה מדאמרי' כההוא מקרי דרדקי ולא אמרי' דהא ההוא מקרי דרדקי וכן הסכים הרמב"ן ז"ל אבל בספר התשב"ץ לר"מ מרוטנבורק ז"ל כתוב שם מעשה באדם אחד שנשבע שלא יעשה שום ערבות לחמיו ע"ד רבים ואמר כיון שהוא לדבר מצוה לעשות שלום בין איש לאשתו שמתירין לו בלא רבים אלמא שלכל דבר מצוה מתירין ובס' אורחות חיים כת' בשם רבי' פרץ ז"ל כי התו' פסקו שלכל דבר מצוה מתירין אפי' ע"ד רבים וכן נראה שהוא דעת הרמ"בם ז"ל בפ"ו מה' שבועות שלא כתב דין מקרי דרדקי בלבד וכתבו קצת כי הרמ"בן חזר מסברתו הא' וכתב במס' מכו' בפ' ואלו הלוקין שלכל דבר מצוה מתירין א"כ הבחו' הזה אעפ"י שנדר ע"ד רבים וע"ד המקום ב"ה יש לו להשאל עלה /על/ שבועתו ועל איסורו כיון שיש בדבר דבר מצוה שאין דבר מצוה גדול מזה לשום שלום בין הבן והאב ושלא לשים דמי מלחמה בשלום ועוד יש אחרת שמצוה לשמוע לדברי אביו וממצות מורא האב על הבן שלא יסתור דבריו כדאי' בפ' קמא דקדושין א"כ יכול להשאל.
ואפילו נחמיר ונאמר שלא לכל דבר מצו' מתירין אלא כההוא מקרי דרדקי בלחוד כדע' ר"ת ז"ל וזולתו דמחמירין בזה כמ"ש למעלה י"ל שזה הבחור יש לו הפרה מצד א' שהרי ר"ת ז"ל דמחמיר מצריך בנודר ע"ד רבים שיפרוט אותם פ' ופ' שלשה ואם לא פרט אותם אין כאן דעת רבים וכן נראה שהיא דעת הרא"ש ז"ל והרב בנו כדעת ר"ת ז"ל אעפ"י שיש חולקים ואומרים שאין צריך לפרוט אותם בשעת הדחק יש לסמוך ע"ד האומר שצריך לפרוט אותם ואם לא פרט אות' אין כאן דעת רבים וכ"ש אם נעשה מעש' והרשב"א ז"ל כתב בתשובה על אדם א' שנדר ע"ד רבים והתירוהו שכיון שהתירוהו יש לסמוך ע"ד ר"ת א"כ הבחור הזה שלא פרט הרבים וכבר נשאל על שבועתו והתירוהו הרי התירו היתר.
ועוד שאפי' נחמיר לכל הדעות יש לבחור הנ' פתח ממקום אחר שהרי רש"י ז"ל פי' שנדר שהודר ע"ד רבים היינו שהיה הנודר ברבים והדירוהו הרבים על דעתם וכ"כ רבינו האיי גאון ז"ל וא"ז הרמב"ן ז"ל כתב סברא במשפט החכם /החרם/ שחבר ולא חלק עליהם והרב בעל העיטור ז"ל כתב ומסתברא ע"ד רבים ליתא אלא בפני רבים ורבים צריכים לאותה הדרה כגון גבי נושא נשים ומקרי דרדקי וכו' הילכך הבחור הזה שלא נדר ברבים ולא רבים הדירוהו ולא לצורך רבים אלא הוא מעצמו נדר ושאל מתירין לו כ"ש בהצטרף כל הפתחים שכתבתי למעלה ואין בדבר בית מיחוש וע"ד המקום דעת רש"י ז"ל שהוא כדעת רבים וכ"כ זולתו ולדבר מצוה מתירין וכבר כתבתי למעלה שבזה יש מצוה.
אלא שיש לעיין שמאחר שנשבע ואסר האשה ע"ע =על עצמו= ע"ד רבים ואח"כ נשבע שלא יהא ניתר מנדרו אם איפשר היתר או לא. ונאמר שיש לו היתר בצד שנשאל על שבועתו האחרונה ואח"כ יהא נשאל על הא' הכי איתא בפ' בתרא דנדרים וכ"כ הרמב"ם ז"ל בפ"י מה' שבועו' ז"ל מי שנשבע על דבר ונשבע שלא יתיר שבועתו וניחם ה"ז נשאל על השבועה האחרונה תחילה שנשבע שלא יהא ניתר ואח"כ נשאל על הראשונה ע"כ. א"כ הבחור הזה צריך לישאל על שבועתו האחרונה תחילה שנשבע שלא יהיה ניתר ואח"כ ישאל על איסורו שאסר האשה ע"ע ומתירין לו. ואם עם האיסור יש שם שבועה כמו שנראה מלשון השאלה נשאל עליה ג"כ ומתירין לו והנראה מלשון השאלה שלא כך עשיתם אלה /אלא/ דג' הדיוטות התרו לו הכל בהיתר א' ואין בזה כלום ואיני יודע על מי סמכתם בזה לכן צריך לישאל פעם אחרת ע"ד שכתבתי ואפי' כבר נעשה מעשה ונשא הבת יכול הוא לישאל ויש בזה ראיות רבות והכי איתא בשבועות דאמרי' התם דאפי' כפות על העמוד נשאל ומתירין לו כלומר מי שנשבע ועבר על שבועתו וכפתוהו על העמוד להלקותו באותה שעה נשאל על השבועה ומתירין לו אעפ"י שעבר על שבועתו ואין להאריך בדברי הפוסקי' בזה א"כ הבחור הזה אעפ"י שעבר ונשא וההתר נעשה שלא כהלכתו יכול הוא לחזור ולשאל ומתירין לו ואם נעש' ההית' כהלכתו על האופן שכתבתי הנה מה טוב ומה נעים עוד יש לחקור בדבר שאלתך שכתבת שעמד בפני ג' הדיוטות והתירו לו נדרו שאם יש בעיר מומחה ומובהק אין להתיר הנדר אלא הוא כדאי' בפ' קמא דנדרים וכן כתב הרמב"ם ז"ל ואם כתב הרש"בא ז"ל שצריך שיהיה סמוך מ"מ אפי' אין שם סמוך אבל בקי ומומחה ראוי שיצרף עמו שנים אחרים ויתירו הנדר ואם אין שם בקי ומומחה כלל אז יתירו הנדר ג' הדיוטות כדאי' התם וכ"כ הרמ"בם ז"ל בפ' הנז' אבל צריכין שיהיו מסברי ליהו וסברי כדאי' התם בבכורות וכ"כ הרמב"ן ז"ל בהלכותיו וכ"כ הרשב"א ז"ל בחידושיו בפ"ד דנדרים ובפ' נערה זהו הנ"ל להשיבך בקצרה שאין הפנאי מסכים להאריך מצד המחילה /המחלה/ וחתמתי שמי אוהבך אהבה עזה צמח בן הרב ר' שלמה ז"להה:
@שו"ת יכין ובועז חלק א סימן ס
בפרק חזקת הבתים אמר רבא הילכתא המוכר שדה לאשתו לא קנתה והבעל אוכל פירות במתנה קנתה ואין הבעל אוכל פירות וקא מקשי תרתי בתמיה כלו' אם לא קנתה אין שם פירות איך אומר והבעל אוכל פירו' ואם יש פירו' בודאי שיש שם קנין א"כ זה הלשון סותר זא"ז ומתר' לא קשייא כאן במעו' טמונין כאן במעו' שאינם טמונים כלו' אם היו לאשה מעות טמונים ומכר לה קרקע באותן המעות לא קנתה שיכול לומר לגלויי זוזהא הוא דבעינא ולפיכך מכרתי לה השדה כדי שתוציא המעות הילכך לא קנתה ואם לא היו המעות טמונים קנתה והבעל אוכל פירות שאינו יכול לומר לגלויי זוזהא הוא דבעינא שהיו גלויים ומפורסמים הם לה והרמב"ם ז"ל כתב בפכ"ב מה' אישות המוכ' קרקע לאשתו אם היו המעות שלקחה בהם את הקרקע גלויים וידועים לבעל קנתה והבעל אוכל פירות אותו קרקע ואם היו מעות טמונים לא קנתה שהבעל אומר לא מכרתי אלא כדי לראות המעות שטמנה ואותם המעות שנראו ילקח בהם קרקע והבעל אוכל פירות עכ"ל ומיהו כ"ז הוא בששניהם חיים כלומר הבעל ואשתו והם מודים שהיו טמוני' אבל אם מת האיש בחיי אשתו ויורשי הבעל הם טוענין של האיש הם ומעות טמונים היו והאש' טוענ' לא כי אלא שלי הם ולא היו טמונים בזה ודאי הם שלה שהרי היא טוענת בבריא והם טוענים שמא ואנן לא יכלינן למיטען אלא מילתא דהוה אבוהון יכיל למיטען ואבוהון אי הוה טעין שמא הם שלה לא הוה מפיק מינה שכ"כ בשם רבינו יונה ז"ל דדוקא דקא טעין איהו טענת בריא לגלויי זוזהא הוא דבעינא לא קנתה אבל אי טעין איהו בשמא והיא בבריא צריך להחזירם לה הבעל וכיון שאלו היה הבעל קיים והיה טוען בשמא והיא בבריא קנתה ה"ה נמי ביורשין עמה בשטענתם עמה אינה אלא בשמא וה"ה נמי בב"ח שבא לגבות וטוען בשמא ואם היורשים גדולים וטוענים בבריא וכן ב"ח טוען בריא שמעות טמונים הרי דינם כבעל שטוען בבריא שמעות טמונים היו כפי מה שאני עתיד לכתוב לפנינו בס"ד ואם מתו שניהם האיש והאשה ובאו יורשי הבעל עם יורשי האשה דשניהם טעני בשמא על יורשי האשה להביא ראיה שהרי הרמ"א /הרמ"ה/ ז"ל כתב היכא דלא ידעינן אי מעות טמונים הוו אי לא הוא אומר טמונים והיא אומרת לא טמונים עליה להביא ראיה דהא קרקע בחזקת בעלה עומדת ואעפ"י שיש לה שטר עליו כ"ז שלא נתברר כמי שלא נתקיים השטר דמי ומיהו איכא לעיוני שהרי הרמ"בם ז"ל כתב שאם הם מעות טמונין שלא קנתה הקרקע ושאותם המעות ילקח בהם קרקע והבעל אוכל פירות משמע מדבריו שאותם המעות הם של האשה הם /אם/ נתגרשה או אם מת הבעל האשה גובה אותם מעות וקשה לדבריו אלו מה שכתב בפ"ב מה' מלוה ולוה הבעל שלוה מאשתו ואח"כ גרשה אין לה עליו כלום שכל המעות שביד האשה בחזקת בעלה אלא א"כ הביאה ראיה שם בנדוניי' /שהם מנדונייתה/ וקצת רצו לתרץ דבריו ולחלק בין מלוה למכר שאם לוה ממנה המעות הם בחזקתו ואינו מחזיר אפי' אם גרשה ואם מכר לה קרקע כיון שלא הוציאתם אלא בחזקת המכר המעות הם בחזקתה ולא הורע כחה בכך וזה התירוץ הוא רעוע ויותר יש לומר שחזר בו בהלכות מלוה ממה שכתב בהלכות אישות שהרי הגדולי' ז"ל השוו מדותיהם במכר ובמלוה שהם כתבו אם לוה ממנה מעות טמונים אינו מחזיר ואם מעות שאינם טמונים מחזיר כדרך שאמרנו במכר לה שדה וכן דעת האחרונים ז"ל הילכך לפי דברי הרמ"בם ז"ל שכתב בהלכות מלוה וכפי מסקנת האחרונים ז"ל אם היו מעות טמונ' לא קנתה והמעות שלו ואם אינם טמונים משמע ממסקנא זו שהמעות הם שלה ולא שלו א"כ הו"ל מעות הלואה גביה וצ"ע לפי' אי אנן טענינן ליתמי שפרעם אביהם ובודאי אם צוה להם בשעת מיתה או שכתב לה שטר בהם גובה אותם אבל כל שאין שם א' מדרכים אלו אם יש לומר שכיון שקנתה ממנו הקרקע והמכר בטל אינו נאמן לומר שהחזירם לה אלא בראיה ברורה דהו"ל כדין מלוה בזמן שאינו נאמן לומר פרעתי כדאי' בפ"ק דבתרא ובמס' שבועות וכמו המוכר שדה לחבירו בעדים כדאי' בפ' חזקת וכדאי' נמי בפ' שום היתומים ובפ' גט פשוט והדעת נוטה שגובה אפי' מן היורשים ואפי' מן הלקוחות שחזקה היא כשהאיש באים לידו מעות של אשתו קשה בעיניו להחזירם לה וכ"ש כשהוציאם ממנה בתחבולה כזה כנ"ל והש"י יאי' עינינו במאו' תורתו וידריכנו בנתי' מצותיו אמן.
@שו"ת יכין ובועז חלק א סימן סא
דין אלמנה אחת טענה שבעלה חייב לה סך מעות מנכסי מלוג שנתנה לו אותם מעות לקנות לה בהם קצת סחורה ועמדתי על כל טענותיה ולא מצאתי לה שום זכות בעולם שאפי' איניש דעלמא שבא לטעון טענה כזו על המת אין ב"ד שומעין לו להגבות לו שום דבר מנכסי יתומים שהרי הבא ליפרע מנכסי יתומים לא יפרע אלא בראיה ברורה אבל מלוה על פה אינה נגבית מן היורשים שאין נפרעין מן היורשים אלא בא' מג' דרכים הא' אם המת הודה בשעת מותו שהוא חייב כך וכך או שהיה עדים בהלואה זו והיתה לזמן וכשמת עדיין לא נשלם הזמן משום דלא עביד איניש דפרע גו זמנה או שב"ד נדוהו ליתן ומת בנדויו כך מוכח בפ' גט פשוט ובמקומות אחרים בתלמוד וכן פסק הרמ"בם ז"ל בפ' י"א מהלכות מלוה ולוה גם יש דרך אחרת אם יש משכון תחת ידו שהמלוה נשבע ונוטל כמ"ש הרמ"בם ז"ל בהלכות מלוה ולוה בפ' י"ג ובפ"ח מהלכות טוען ונטען ואם זה באיניש דעלמא כ"ש באשתו שאין לה לקחת כלום מנכסי בעלה במה שהיא טוענת שהוא חייב לה או שהפקיד' אצלו משום שהאשה אין לה חזקה בנכסי בעלה כדאי' בפ' חזקת וכן כתב הרמ"בם ז"ל בפי"ג מהלכות טוען ונטען ואפי' היה בעדים בחיים שלוה ממנה ואח"כ גרשה אין לה עליו כלום מפני שכל מעות שביד האשה בחזקת בעלה הם עד שיעידו העדים שהם מנדונייתה הכי איתא בפ' חזקת וכן כתב הרמב"ם ז"ל בהלכו' מלוה ולוה והאיש הזה כיון שמת ובאה אשתו לטעון עליו שהיה חייב לה סך ידוע מנכסי מלוג שלה או פקדון שנתנה אותו לו לקנות לו בה סחור' כיון שאין שם עדים שלוה ממנה בפי' בתורת נכסי מלוג שלה כמו שהיא טוענת או שהפקידה לו מנכסי מלוג שלה אעפ"י שקבל מידה ולא יעידו עליו שהודה שהם מנכסי מלוג שלה אין לה לקחת כלום משל יתומים שכל מה שברשות האשה הוא בחזקת בעלה ואין לה בו שום חזקה כאשר כתבתי וכן כתב הרמ"בם ז"ל בפ"ב /בפכ"ב/ מהלכות אשות שכל ממון שנמצא ביד האשה בחזקת האשה /הבעל/ הוא עד שתביא ראיה ומהטעם הזה הוא מה שאמרו בפ' חזקת שאין מקבלין פקדונות מן האשה ולא מן העבד ולא מן הקטן משום דמסתמא שכל מה שביד האשה הוא של בעל ושביד העבדים של אדון ושל קטנים של אב ולפי' לכתחי' אין מקבלין פקדון מידם ואם עבר וקבל ואח"כ מתה האשה יחזיר לבעלה מן הטעם הזה שכתבתי דמסתמא שכל מה שביד האשה של בעל הוא אף על פי שאמרו שקבל מן האשה יחזיר לאשה ומשמע שאעפ"י שהבעל עומד וצווח מ"מ הבעל יש לו דין עם אשתו בפקדון זה ואני אומר דוקא באיניש דעלמא הוא דאמרי' קבל מן האשה יחזיר לאשה אבל בבעל אין מכריחין אותו להחזיר לאשה שיש לו לטעון ולומר שהם שלו ושומעין לו משום חזקה שאמרו שכל מה שביד האשה הוא בחזקת בעלה ולפיכך האשה הזאת אין להחזיר לה מה שטוענת שהפקידה אצל בעלה סך ממון זה כיון שאין לה עדים עפ"י הדרך שכתבתי ועוד י"ל בנדון שלפנינו כיון שאין שטר בידה בטענתה הנז' אעפ"י שיש שם עדים שיעידו עליו שקבל מידה הסך הנז' בפי' בתורת שהוא מנכסי מלוג שלה אינו אלא כמלוה ע"פ ואינה נגבת מן היורשין אלא בא' מהדרכי' שכתבתי למעלה ובכאן אין גם א' מאותן דרכים ולפי' אין האלמנה הזאת גובה כלום מהיורשים שאנו טוענים ליורשים שמא פרע אותם מורישם קודם מותו ואלו היה בחיים והיתה היא טוענת אותו בב"ד לו /לומר/ אצל הבעל סך זה והביא /והביאה/ עדים עליו שקבל מידה בפי' בתורת שהם נכסי מלוג שלה ויטעון הוא שפרעה היה נאמן משום שהלכה היא המלו' את חבירו בעדי' אין צרי' לפרעו בעדים כדאי' בפ' שבוע' הדיינין וכן כתב הרמ"בם ז"ל בה' מלוה ולוה ולא היה חייב כי אם שבועת היסת ונפטר ועכשו שמת ב"ד ג"כ טוענים טענה זו בעד היורשים והם פטורים מלשלם וראיה שטוענים ליורשים טענה כזו מדאמרינן בסוף כתובות אלו הוה אבוהון דיתמי קיים הוה מצי למימר ולמטען ובגיטין בפ' הנזקין אמרי' דטעני' ליורשים וכ"כ הרמ"בם ז"ל בפ' י"א מהלכות מלוה ולוה וז"ל אבל אם באו עדים שהיה אביהם חייב לזה מנה או שלפניו הלוה אותו אינו גובה מהיורשים כלום שמא פרעו שהמלוה את חבירו בעדים אינו צריך לפרעו בעדים וכן אם הוציא כתב יד אביהם שהוא חייב לו אינו גובה בו כלום כמ"ש עכ"ל. נמצא שאפי' יש עליו עדים שקבל מידה מעות אלו שהם מנכסי מלוג שלה אינו /אינה/ גובה כלום מהיורשים ואין צ"ל בנדון זה שאין שם שני עדים שיעידו לה על טענתה זאת שהיא טוענת שמעות אלו שקבל מידה מנכסי מלוג שלה מצד תביעתה בדבר או מצד הודאתו וכ"ש שיש עדים וראיה בכל מה שתחת ידה בהא ליכא למימר שום מגו כן נ"ל להורות בזה והשם יצלינו משגיאות גם מזדונות אמן:
@שו"ת יכין ובועז חלק א סימן סב
שאלה מי שאנסוהו מלכות ליטול ממנו ממון ומכר ביתו וקבל בחרם שלא יערער על הלוקח ואח"כ ערער עליו וטען שבאונס מכר ומכירתו בטילה ונתלה במלכות עד שאנסו הלוקח להחזיר לו שטר המכר ולקבל מעותיו.
תשובה טענתו שבאונס מכר אינה טענה שזה המלכות לא אנסו למכור לו ולא למכור כלל אלא שהמלכות תובעת ממנו ממון והוא מכר ביתו כדי לתת למלכות מה שתבעה ממנו וקנאה זה ואין דבר זה נק' אונס ואפי' תאמרו היה אונס כיון שלא מסר המודעה המכר אינו בטל כדאי' בפ' חזקת תליוה וזבין זביני' זביני וכן כתב הרמ"בם ז"ל בפ"י מה' מכירה דתליוה וזבין וכו' /וכ"ז/ ונז' הוא אפי' לא קבל עליו בחרם ועכשו כיון שקבל עליו בחרם עבר על קבלה זאת ולא נפטר מן החרם מפני החזרת השטר אלא א"כ יפטרו בפי' שמפני החזרת השטר בלבד לא נתבטל המכר דאמרי' בפ' גט פשוט מי שנמחק ש"ח וכו' וכן ארשב"ג הנותן מתנה לחבירו והחזיר לו השטר חזרה מתנה וחכ"א מתנתו קיימת ואף בזאת כתב הרב אבן מיגאש ז"ל שלא אמר רשב"ג אלא בשטר שאין בו קנין אבל שטר שיש בו קנין רשב"ג מודה דלא חזרה מתנתו ובפ"ק דמציעא גבי המוציא שטר הקנאה כתב הרמב"ן ז"ל שאף בשומא הדרא לא מהני החזרת השטר עד דכתב ליה שיטרא אחרינא ואעפ"י שהר"ן ז"ל מגמגם בדבר דוקא בשומא הדרא הוא דאמרי' הכי משום דהדרה בע"כ ונמצא שטר השומא אינו כלום אבל כל שנעשה שטר המתנה או המכר כראוי ומרצונו הוא מחזיר שטר ממכרו כוליה עלמא מודו דבעינא למיכתב ליה שטרא אחרינא כנז"ל אלא שאם החזיר לו השטר בכתיבה ומסירה כלומר שכתב לו קנה אותו וכל שעבוד שיש בו ומסרו לו בפני עדים וכן כתב הרמב"ן ז"ל בחידושי' בפ' גט פשוט וכן כתב הרא"ש ז"ל בתשובה שבחזרת השטר לא הוי קנין והיא כתובה בס' החשן בסי' רמ"ח הילכך בנדון הזה המכר הא' קיים והב' שהחזיר לו השטר ולא כתב לו שטר אחר במכירה לא מהני ליה ולא כלום והרי הבית עדין היא של הקונה הראשון והמוכר שמכרה לו עובר על קבלת החרם שקבל בחרם שלא יערער עליו וערער עליו עד שהחזיר הקרקע לבעליו שמכרו לו ולא נפטר מן החרם בחזר' השטר ולא בקריעתו שאם הנייר נקרע החרם לא נקרע:
@שו"ת יכין ובועז חלק א סימן סג
להטפיס שטר אי איפשר אלא על א' מג' דרכים הא' אם הוא שטר שהולך לימחק מעמיד עליו עדים וכותבין לו קיומו כדאי' בפ' גט פשוט וכותבין לו בשני שקרעו הראשון שאין לכתוב שני שטרות כדי שלא יגבה בשניהם וכ"כ בעל העיטור ז"ל והרמ"ה ז"ל והב' אם הוא שטר של מכר ואבד כותבין בטופס שטר זה לא נכתב לגבות בו לא ממשעבדי ולא מבני חרי אלא כדי להעמיד קרקע זה בידו של לוקח כדאי' נמי התם בפ' גט פשוט. הג' אם הלוה הוא במדינת ים /הים/ ורוצה המלוה להוליך שם השטר או לשלחו במקום שהוא שם הלוה כדי לגבות ממנו ומתיירא שמא יאבד לו השטר כותבין לו טופס וישאר השטר הא' בב"ד וכשיגב' בו ב"ח יודיענו ב"ד לב"ד שבעירו של מלוה והב"ד יקרעו השטר ואם נאבד הטופס בעדים יביאם לב"ד ויחזרו לו השטר כ"כ בעל העיטור ז"ל ובס' התרומות ובחשן ס' ס"א ובזולת זה א"א +הטפסת השטר בב' עדים הרשב"ץ ז"ל ח"ב סי' ע"ה ע"ש חקת הדיינים סי' רכ"ז:+ ואתם שלום:
@שו"ת יכין ובועז חלק א סימן סד
לתלמסאן שאלת חגבים שאספו אותם הגוים במדבר במקום שאין שם יהודי כלל ויבשלו אותם ויביאו אותם מלוחים ומוכרין אותם בשוה /בשוק/ אשאלך אדוני והודיעני אם הם אסורים משום אסיפת גוים ובישולם ואין צ"ל על אותם חגבים שיבשלו אותם הגוים בקדירות שלהם משום גיעולן ובימי קדמונינו חכמינו וזקנינו היה מעט מזער מהקהל אוכלין אותם עד שבא מי שהתיר ואפי' המבושלים בקדירות ולא פשטה הוראתו עד הזמן הזה רוב הקהל אוכלין אותם בפרסייא /בפרהסיא/ וסמכו על המתיר אדוני תשיבני אם הם אסורים או מותרים.
תשובה שנינו בפ' אלו טריפות ובחגבים כל שיש לו ד' רגלים וג' כנפים וקרסולים וכו' וכנפיו חופין את רובו ר' יוסי אומר ושמו חגב ואמרי' בגמ' והלא הצרצם הזה שיש לו ד' כנפים וארבע רגלים וקרסולין וכנפיו חופין את רובו יכול יהא מותר ת"ל חגב ששמה חגב אי שמו חגב יכול אפי' אין בו סימנין הללו יהא מותר ת"ל למינהו עד שיהיו בו כל הסי' הללו וכתבו בתו' בשם ר' יצחק בר מאיר ז"ל דר' יוסי לפרושי קא אתא ולא פליג את"ק כלל דמתני תנא דמתניתין ד' סימנים ולא תני ראשו ארוך ש"מ דת"ק ראשו ארוך שרי שכן קראי בכללי ופרטי דריש ליהו כדתני דבי ר' ישמעאל דמרבי מעין הפרט כל דאית ליה ד' סימנים ודריש חגב לשמו חגב דהכי אמרי' בגמ' במאי קא מפלגי תנא דבי רבי ותנא דבי ר' ישמעאל קא מפלגי בראשו ארוך תנא דבי רבי סבר אשר לו כרעים כלל ארבה סלעם חרגול למינהו פרט הו"ל כלל ופרט ואין בכלל אלא מה שבפרט האי /הני/ אין מדי אחרינא לא תנא דבי ר' ישמעאל סבר אשר לו כרעים כלל ארבה סלעם חרגול פרט למינהו חזר וכלל הוה ליהו תרי כללי אתרבי ליה ראשו ארוך הא לפום פלוגתייהו לדבי רב ולדבי ר' ישמעאל בעי' לבי רב ה' סימנים ד' דמתני' ואין ראשו ארוך ור' יוסי מדקאמר ושמו חגב משמע דלא פליג את"ק דס"ל כדבי ר' ישמעאל דלא בעו אלא ד' סימנים ושמו חגב ולא אתא אלא לפרושי דברי ת"ק ולא פליג עליה וכתבו המפרשי' ז"ל דקי"ל כתנא דמתני' וכתנא דבי רבי ישמעאל כל ששמו חגב ויש לו ד' סימנים אעפ"י שראשו ארוך מותר והביאו ראיה לזה מדאמרי' במס' שבת בפ' ר"ע רב כהנא הוה יתיב קמיה דרב מעבר שושיבא אפומיה א"ל רב שקליה כי היכי דלא לימרו מיכל קא אכיל ליה וקא עבר משום אל תשקצו את נפשותיכם כלו' מפני שהיא חיה הא לאו הכי משמע דשרייא ושושיבא היינו ראשו ארוך כדאי' בע"ז בפ' אין מעמידין ורבינו יצחק אלפאסי ז"ל לא קפיד כלל אלא ראשו גוץ ולא ראשו ארוך ולא בששמו חגב אלא כל שיש לו ד' סימנים טהור אעפ"י שראשו ארוך ואין שמו חגב שהרי הביא המשנה כצורתה ולא הביא מכל שקלא וטרייא דתנא רבי ר' ישמעאל ותנא דבי רב כלום ס"ל דת"ק דמתני' ור' יוסי מיפלג פליגי דסתמן של דברים ת"ק לית ליה קפידא כלל אלא בראשו גוץ וראשו ארוך ולא בששמו חגב דכוליהו פליגי עליה יחידאי נינהו ולית הילכתא כוותיהו ודעת הרמ"בם ז"ל צריך שיהא שמו חגב אעפ"י שראשו ארוך כת"ק שכ"כ בה' מאכלו' אסורות בפ"א ז"ל כל שיש לו ד' רגלים וד' כנפים שחופות רוב אורך גופו ורוב הקף ויש לו ב' כרעים לנתר בהם ה"ז מין טהור ואעפ"י שראשו ארוך ויש לו זנב אם היה שמו חגב מותר וכן היא דעת רוב המפרשים ז"ל שצריכים מסורת ששמו חגב וכתב משום רש"י ז"ל כי בארצו היה מהמינין האלו שהיה לה ד' סימני טהרה והיו נוהגים בהם איסור כי לא היו יודעים אם היה שמו חגב והרשב"א ז"ל כתב הרבה מקומו' יש בספרד שנאכלין במסורת ע"כ. לכן אני אומר אתם גם אתם אם נהגתם בארצכם לאוכלם במסורת ממי שהוא בקי בהן ובשמותיהן אין חשש איסור בדבר מאחר שהוא במסורת בידכם +אמ"ה ענין המסורת הזאת שיהא בקי בהן ובשמותיהן ושיהי' מקוב' בידו שזה חגב אין בזמן הזה מסורת ביד שום אדם על הצד הזה ונפל בידי מעשה ששאלתי /שנשאלתי/ ע"ז ואסרתיו מסוגיית ההל' הנז' אבל כאשר בדקתי מעוברים ושבים וזקן א' שבע ימים מנדעא ותאפילאלת העיד לי שהוא נאכל ואין שם קבלה ביד שום אדם אם יקרא חגב או לא וכן באו מתלמסן זקני' המה לימים והעידו שנאכל ושאלתי אל החכם הר' יהודה הכהן בתונס אם הוא נאכל אצלם והשיב שהוא נאכל בכל אותו המחוז וגם בגרבה ומחוזה ובתראבלס ובמחוזיה ואביו ז"ל צעק ולא נענה לכן אני מפרש דברי הרש"בא ז"ל שאמר שנאכל במסורת ר"ל אם יש מסורת שנאכל נאמר שסמכו על דברי הרי"אף ז"ל וקבעו הלכה עליו וא"כ אין יכולת ביד שום אדם למנעם ממנהגם ובזה יתקיים מנהג כל אלו הארצות וזהו המסורת שזכר הרש"בא ז"ל כנ"ל וכתב צמח ס"ט בה"ר שמעון נר"ו בן הרב ר' צמח המח' הזה זלה"ה:+
ומה ששאלת אם יאסרו משום אסיפת הגויים דע כי אינם טעונים שחיטה דתניא בבכורות ר"פ דם שחיטה כל דם לא תאכלו שומע אני דם מהלכי שתים דם ביצים דם חגבים דם דגים הכל נכלל /בכלל/ ת"ל לעוף ולבהמה מה עוף ובהמה שהן מיוחדים שיש בהן טומאה קלה וטומאה חמורה יש בהן איסור והיתר והם מין בשר הוציא דם דגים וחגבים שכלו התר הוציא דם מהלכי שתים שאין בהן טומא' קלה הוציא דם שרצים שאין בהן טומאה חמורה הוציא דם ביצים שאינם מין בשר ופרש"י התם בגמ' מאי כלו התר דלא בעו שחיטה ובמס' ע"ז בפ' אין מעמידין תניא החגבים והקפריסין והקפליטאות פ' כרתי הבאות מן האוצר ומן ההפתק ומן הספינה מותרין והנמכרים בשלילה לפני החנוני אסורין מפני שמזלפין עליהם אלמא משמע אינם טעונים שחיטה כלל שלא אסרו אפי' מן השלילה עצמה אלא מפני שהם מזלפין עליהן ותו אמרי' במס' שבת בפ' ר"ע דחגב טמא אין מצניע לקטן שמא ימות ויאכל אותו משמע דטהור אין לחוש ובתוספתא דתרומו' קתני אוכל אדם דם דגים וחגבים בין חיים בין מתים ואינו חושש וטעמא דמלתא דלא בעו שחיטה דלא אשכחי' שחיטה אלא בבהמה ועוף ממילא חגבים שריין בלא שחיטה שכל שלא הצריכו הכתוב שחיט' ממילא שרי בלא שחיטה ורש"י ז"ל כתב בשם בה"ג כי חגבים אינם טעונים שחיטה שנא' זאת תורת הבהמה והעוף בהמה במשמעו /כמשמעו/ והעוף ולא שרץ העוף דהיינו מינין קטנים וכל נפש החיה הרמשת בימים אלו דגים וכל הנפש השרצת על הארץ אלו חגבים ומדהזכירם אחר דגים דאינם טעונים שחיטה משמע אף הם אינם טעונין שחיטה ע"כ והרמ"בם ז"ל /כ'/ טעם התירן בלא שחיטה משום דכתי' בהו אסיפה שנא' אוסף החסיל דמשמע באסיפה בעלמא סגי ולא נתחוור טעמו בעיני קצת המפרשים ז"ל משום דבפ' השוחט לא אמרי' אלא אסיפה דכתיבה גבי שחיטה דאחריני והתם ליתא גבי שחיטה דאחריני אבל מ"מ הדבר אמת הנה לפי דרכינו למדנו שחגבים אינם טעונים שחיטה ואחר שכן ה"ה מה בכך אם אספו אותם הגוים אלמא מותרים הם ואין חשש איסור מחמת אסיפת דגים.
ולענין מה שאמרת אם יש בהם משום בישולי גוים או לא גרסי' בפ' אין מעמידין /דף ל"ח/ אמר /רב ברונא אמר רב/ גוי שהצית אור באגם כל החגבים שבאגם אסורים מ"ט אלימא משום דלא ידיע הי טמא הי טהור מאי ארייא גוי אפי' ישראל נמי אלא משום בישולי גוים כי האי גוונא מי אסיר והא' רב חנא בר אמי אר' פדת אר' יוחנן האי גוי דחריך רישא שרי למיכל מריש אוניה מ"ט לאעבורי שער קא מכוין ה"נ גלויי אגם קא מכוין אלא לעולם דלא ידיע הי טמא הי טהור ודקא קשייא לך מאי ארייא גוי אפי' ישראל נמי מעשה שהיה בגוי היה אילמא /אלמא/ משמע מהאי דחגב אית ביה משום בשולי גוים דלא יהבי הכא טעמא אלא דלא אתכוין הגוי לבשל הא אם נתכוון לבשל הוי ביה משום בישולי גויים ואסורין באכילה וכ"כ הר' ר' ירוחם ז"ל חגבים הבאים מן האוצר ומן הספינה מותרים והנמכרים לפני החנוני בשלילה אסורים שמזלף עליהם יין וחגבים דוקא כבושים כי שלוקין ודאי אסורים עכ"ל.
אבל יש לחלק בדיניהם ולומר שיש בהם צד משום בישולי גויים ואסורים באכילה ויש צד שאין בהם משום בישולי גויים ומותרים באכילה וצד טעם התירן שאין בהם משום בישולי גויים דאם מלחן גוי ואח"כ בשלם נראה דמותרים הם באכילה ולא שייך בהם איסור בישולי גוים וסמך הדבר הוא לפי שמצינו בכמה דוכתי דדגים וחגבים שקולים הם אצל רבותינו ז"ל ובחדא מחתה מחתינהו שהרי בכריתות כשהוציאו כל הדמים מדרש הכתוב הוציאו כל חד וחד באנפי נפשיה ואלו דגים וחגבים הוציאום במשמעות אחת ובכלל א' משמע דאין הפרש בדינם וכן מההיא דקתני בתוספתא אוכל אדם דגים וחגבים בין חיים בין מתים ועוד שנינו בפ' כל הבשר אסור לבשל בחלב חוץ מבשר דגים וחגבים אלמא משמע מהני כלהו דדינם שוה ומאחר דראי זה כראי זה והצד שוה ביניהם ובדגים קטנים מלוחים התירו בהם חכמים בישולם כדאמרי' בע"ז בפ' אין מעמידין ובפ' י"ט שחל אמר אביי א"ר דגים קטנים מלוחים אין בהם משום בישולי גויים כלו' אם בישלם גוי דס"ל דאינם עולין על שלחן מלכים משום מלחן או משום שנאכלין כמות שהן חיים מחמת מלחן ה"ה והוא הטעם לחגבים מלוחים שאם בשלם הגוי שהם מותרים כדין דגים קטנים מלוחים דדגים וחגבים שקולים הם ובאו שניהם לאיסור והיתר וצד איסורן הוא אם בישלום הגוים כשצדים אותם קודם שיתיישנו במלח דדינם הוא כדין כל תבשיל גוי שהוא אסור לפי שהחגבים מכלל הדברים שנאסרו משום בישוליהם כמ"ש מההיא דפ' אין מעמ' זה נראה לעניות דעתי לכן האוכל מאותם שאינם מלוחים (פי' שלא נמלחו קודם בישול) ראוי ליסרו לפי שעובר על דברי חכמים. וגם אין לאסור המלוחין משום שנתבשלו בקדירות של גויים משום דסתם כליהם אינם בני יומן ונותנים טעם לפגם וכל הנותן טעם לפגם מותר בדיעבד וזהו שאמרו בפ' אין מעמדין גבי פת שאמרי' אנה ראו חכמים לאוסרה בשבת ולא חשש לגיעולי גוים דמסתמא בחמין לשין אותו אלמא ליכא משום גיעולי גוים וכן אמרו בכוס ופת של גוים דאפי' הוחמו ביורה געולה שרי דנותן טעם לפגם הוא אלמא לא חיישי לבת יומא ולא אסרה תורה כלי מדין בת יומא וכן דעת ר"ת ז"ל וכל האחרוני' ז"ל וגם רש"י ז"ל כתב בתשובתו שאין בפת משום גיעולי גוים והביא ראיה מההיא דהקמחים והבצקות של גוים אדם ממלא כריסו מהם וטעמא דכולהו משום דלא חיישנן לכליהם של גוים שיהיו בני יומן דהא איכא ספיקי טובא ספק נשתמשו בו היום ספק לא נשתמשו ואת"ל נשתמשו שמא בהיתר ואת"ל באיסור שמא אין בזה נותן טעם או שמא טעם פגום הוא מעיקרו וכיון דהוו ספוקי טובא שרי' ליהו אעפ"י שהרמב"ם ז"ל חושש לגיעולי גוים שכ"כ בפי"ח מה' מא' /מ"א =מאכלות אסורות=/ הסופגנין יש לחוש להם אף משום גיעולי גוים וכבר הגיה עליו הרמ' הכהן ז"ל קי"ל סתם קדירות אינן בני יומן. נמצא שעלה בידינו ממה שכתבנו שהחג' נאכלין במסורת ויש בהן משום בישולי גויים ולא חיישנן לגיעולין זה נ"ל ושלם:
@שו"ת יכין ובועז חלק א סימן סה
אל הקהל הקדוש אשר בפאס ובפרט רבי נתן בוסתי יצ"ו.
יראי אלהים אנשי אמת ה' אלהים אמת יאדרכם ויאמצכם וימלא לטובה כל משאלות לבבכם וישלם חפצכם יודע למעלתכם הטהורה כי זה ימים רבים בהיות אדוני אבי הרב ז"ל בחיים כתב לכן ע"ע =על ענין= אשה אחת הלך בעלה והניחה עגונה ועתה באה האשה הנ' להשתטח לפני לכתוב לכם על עניינה אולי תשתדלו בענין זה ויש שכר לפעלתכם ודעו כי האשה הזאת היתה מתושבי ברשך ועתה חזרה להתגורר עמנו בעיר הזאת עיר אלגזאייר ובעלה שמו יוסף בר יצחק ן' מאמון הלך והניחה עגונה בחסר כל והיא שמה זנוב בת ר' סעדיא ן' כלפון ושמענו שהוא משוטט באותן הארצות מהר אל גבעה וזה יש לו כמו שש שנים חוץ מביתו יאחלי רבותי ישמורכם השומר אמת תכריחוהו לגרש אותה בגט כשר כראוי וימנה בכאן שליח א' מאחיו שם הא' סעדיה ושם הב' משה או אחי האשה שמו יוסף איזה שיזדמן מהם ימסרנו לה והגוי יכול להביא אותו כל שלא יהיה שליח אלא שיביאנו וימסרנו ליד שליח ישראל שלא עשה אלא מעשה קוף בעלמא וכן כתבו גדולי האחרונים ז"ל אעפ"י שמקצת הגאונים לא הכשירו זה וקצתם הכשירוהו וא"ז הרב ר' שמעון בן החכם ר' צמח ז"ל מצא סמך לדברי המכשירים וכאן אין מקום להאריך והקרוב ג"כ קרוב לשליחו' בין לקדש בין לגרש וכ"כ הרא"ש ז"ל והר"ן ז"ל אך עידי הגט יהיו עידי השליחו' כדי שאם יתקיים שטר שליחו' יתקיימו עידי הגט בכלל ותשלחום לתלמסאן ליד הזקן ר' נתן הכהן שלאל יצ"ו ושם תצוום לקיים שטר שליחות וממנו נקיים אנחנו עידי הגט ותן לחכם ויחכ' עוד ואיני כמלמד ח"ו אלא כמזכירכ' ושלם מעלתכ' יגדל ויעלה מעלה מעלה ולא יחדל הצעיר נפשכם בנפשו קשורה. תיחיל ישמענו עליכם טובה בשורה. מאת האל הגדול הגבור והנורא. צמח בן הרב ר' שלמה בן הרב הגדול ר' שמעון נ"ע ן' החכם ר' צמח זלה"ה.
ע"ג הכתב: עם ה' ונחלתו רוח אלהים בקרבם. קדושי עליון אדירי כל חפצי בם. קהלא קדישא אשר בעיר פאס מכון שבתם. ישמרם צורם וריב ריבם. יגדל מעלתם ויפרה ויפרוץ טובם. ובפרט אחינו ר' נתן בוסתי יצ"ו.:
@שו"ת יכין ובועז חלק א סימן סו
מליאנה אל ה"ר יצחק יצ"ו בה"ר דוד חלאיו נ"ע
שאלת בענין משקל הק"ק כי נסמכת על תשובת מורינו הרב ר' יצחק בר ששת ז"ל וכי הורשה לך שיעור מורינו הרב רבי שמעון ז"ל א"ז כי ראית בין ב' השיעורין הפרש גדול ושאלת לבאר לך הענין:
תשובה כי אדוני זקני הרש"בץ ז"ל הוא סומך על שיעור הגאונים ז"ל שכל דבריהם דברי קבלה והם אמרו כי הדינר צורי משקלו צ"ו שעורות ואנו מוציאים כי הדינר זהוב שלנו כלו' פארסי או גייני משקלו כך א"כ הדינר צורי שיעורו כשיעור הדינר שלנו והמאתים הם כ"ה דינרים צורי א"כ הם כמשקל כ"ה זהובים שלנו והנה תשו' מורינו הרב ר' יצחק ז"ל קשייא רישא לסיפא שהרי כתב כי הדינר הצורי שעורו צ"ו שעורו' והוא שיעור הגאונים ז"ל ואח"כ חזר לשקול ולשער במשקל הארגנץ שהוא חולק על שיעור הגאונים ז"ל ועוד כי משקל האוקיות שכת' מורינו הרי"בש הם אוקיות המארק שהוא כתב חשבון הרמ"בן ז"ל בחידושי תורה ובהלכות בכורות ומדברי הרמב"ן ז"ל בסוף חידושי כתובות מוכח שבאוקיות המארק שקל והנה אף לדברי מורי הרב ר' יצחק ז"ל יש שגגה בחשבונו שהרי בין אוקיות המארק לאוקיות כסף שבארצות אלו יש שיש בכל עשרה זהובים אוקייא וחצי יש חצי אוקייא חסר בכל מארק שהרי המארק שוקל במיורקא שמונה אוקיות ובכאן שוקל המארק ז' אוקיות וחצי וע"כ הדרך הצלולה היא לשקול בדינרי זהב והרי סרה קושייתך:
@שו"ת יכין ובועז חלק א סימן סז
ומה שכתבת על שטר השליחות שבא מאלמדייא עם הגט אשר נכתב שם יפה אמרת שהסופר שיכתו' הגט צריך שישמע מפי המגרש וגם העדים שיחתמו בגט צריך שישמעו מפי המגרש אבל האומר לשליח שיאמר לסופר ולעדים אינו כלום והכי אמר' במס' גיטין האומר אמרו אינו כלום משום דמילי נינהו ומילי לא ממסירן לשליח והלכה כר' יוסי דאפילו אמר לב"ד הגדול שיאמרו לסופר ולעדים לכתוב ולחתום הגט בטל הוא ואין השליחות מועיל אלא למסירת הגט או לקבלתו ואין להאריך יותר בכאן ואחר שביארתי לך זה אני אומר לך שאין הנדון שלפנינו דומה לדין זה כמו שעלה בדעתך שהרי הגט נכתב באלמדייא והסופר שכתבו שמע מפי האיש המגרש וכן העדים שמעו מפיו ואח"כ כתב המגרש שטר שליחות למי שיתנהו לאשתו שבמלייאנה א"כ אין בכאן בית מיחוש אבל הסופר שגג שגגה אחת במה שכת' בשטר שליחות שאם יאבד הגט בדרך שהשליח הנז' יצוה לסופר במלייאנה שיכתוב גט אחר ויצוה לעדים שיחתמו הגט וכבר כתבתי לך למעלה שהדין עמך בזה שלא יתכן לעשות זה ואם נעשה הגט בטל ולפי שאינו בקי בדינין כתב מה שכתב אבל כיון שהשליחות נכתב כראוי והגט הא' הגיע ולא נכתב אחר בציווי השליח כמו שעלה בדעתו לכן אין לחוש לשום דבר לכן תצוו השליח למסור הגט לאשה והתגרש /ותתגרש/ בו ואין בית מיחוש בדבר ואני אכתוב לסופר לאלמדי' ולגעור בו על מה שכתב תוספת בשטר שליחות במה שלא יתכן מן הדין כדי שילמוד ולא יכשל בדבר עוד פעם אחרת והיתה זאת למשמרת וצריכי' אתם לעשות קיום בשטר שליחות וממנו יתקיים הגט אחר שהעדים החתומים בשטר שליחות הם הם החתומים בגט ולפי שהדברים מבוארים לא רציתי להאריך יאריך השם ימיך בטוב ובנעימים. וכתב צמח בן הרב הגדול ר' שמעון זלה"ה:
@שו"ת יכין ובועז חלק א סימן סח
נשאלתי מק"ק אשר באלמדיה ישצ"ו.
בענין מקוה שאינו מכיל המים אעפ"י שהוא סיד יפה ולא ידעו מהו סיבת זה וחתרו לבקש תיקון ולא הועיל והיו רוצים לתקנו בלוחות עץ אלא שחששו לרקבון עץ ע"כ.
אני אומר כי מטעם אחר אין לו תיקון בלוחות עץ שאף עפ"י שפשוטי כלי עץ אינן מקבלין טומאה וכיון שאינם מקבלין טומאה אינן פוסלין המקוה אלא דחזו לשכיבה וישיבה וכיון דחזו למדרסות מקבלין טומאה מן התורה כדאי' בנדה בפ' בא סימן ובבכורות בפ' אלו מומין ואפי' לא חזו למדרסי' אם הם רחבים כעין דף של נחתומים שראויים להניח בהם חפצים אעפ"י דמדאורייתא אינו מטמא מדבריהם גזרו עליהם טומאה משום דדמו למקבלי עץ וכדמוכח בפ' המוכר את הבית דטומאת כף /דף/ של נחתומים היא דרבנן וא"כ לתקן זה המקוה בדף של עץ אי איפשר אפי' ליכא למיחש לרקבון ואם יש תיקון בעץ אין לו אלא בכלים קטנים שאפי' מדרבנן לית להו טומאה כדמוכח בפ"ק דסוכה גבי הוצין זכרים פ' קורות ארובות /ארוכות/ שאין להם בית קיבול ובפ"ק דחולין ובפ' כל הכלים ובפ' בכל מערבין וכמ"ש שם התוס' א"כ זה המקוה שאינו מכיל המים אם קבע בו קורו' ארזים בתחתיתו או בכותלים וטחו אותם בסיד הוא כשר לטבול בו עוד יש תקנה אחרת והיא שיקבעו בקרקע כלי גדול מחזיק מקוה כשר יהיה של חרס או של מתכת ויעשה בו נקב כמוציא רמון ויצא מתורת כלי כשר לטבילה והראיה מהים שעשה שלמה שהיה נחשת והיה מונח על י"ב בקרים של נחש' והיה בית הטביל' לכהנים ואמרו בירושלמי ביומא פ' הוציאו לו א"ר יצחק ים שעשה שלמה בית הטבילה לכהנים היה שנא' והים לרחצה לכהנים והקשו שם ולאו כלי הוא כלו' ואיך תעלה טבילה בכלים ותירצו א"ר יצחק המים היו מושכין לו ממעין עיטם והיו רגלי השורים פתוחים כרמון פי' שמעין עיטם היה גבוה מאד מהר הבית והיו המים נמשכין דרך צינורות אל הים הזה והיו רגלי השורים פתוחים כרמונים ומה שהיו פתוחים כרמונים אינו לבטלו אלא לרבות בו המים לפי שהיו בו שיעור ק"ן מקואות כדאי' בעירובין בפ' קמא ויצא הים מתורת כלי וכן אם זה הכלי המחובר בקרקע יהיה של חרס או של נחשת הוא נקוב למטה הוא יוציא מתורת כלי ואינו מקבל טומאה ומותר לטבול בו וכ"כ הרמ"בם ז"ל בפ"ו מה' מקואות הלוקח כלי גדול כגון חבית או עריבה ונקבו נקב למטה וקבעו בארץ ה"ז מקוה כשר וכ"כ בספר הטורים גנית /גיגית/ שקבעוה בארץ ונתמלאת ממי גשמי' אין טובלין בה ואם יש בשוליה נקב כשפופרת הנוד שרי ויסתמו הנקב בסיד ותנן בפ"ד של מקואות השוקת שבסלע היתה כלי וחברו בסיד פוסל את המקוה ניקבה מלמטה ואינה יכולה לקבל מים כל שהן כשירה וכמה יהיה בנקב כשפופרת הנוד דאז בטל מתורת כלי שלא לפסול את המקוה בד"א מן הצד בעי כשפופרת הנוד כדי לערב המקואות אבל מלמטה אפי' כמחט אינו פוסל ותנייא בתוספתא פקקו בסיד אינו פוסל בסיד ובגפסיס פוסל ע"ג הארץ וע"ג סיד וגפסיס אינו פוסל ופי' הרש"בא דסיד או גפסיס לבד אינו עושה סתימה אבל סיד וגפסיס עושה סתימה מעלייא ושיעור הכלי הזה יהיה לו י"ב טפחים משפתו אל שפתו שהם ל"ו טפחים בהקיף וי"ב טפחים בעומק יהיה לו שיעור שני מקואו' +פי' המקוה הוא אמה על אמה ברום שלש אמות וכל אמה בת ו' טפחים יעלו בתשבורת תרמ"ח טפחים וכלי זה שהוה /שהוא/ עגול ומשפתו אל שפתו י"ב טפחים אם יהיה מרובע ואורכו י"ב טפחי' ורחבו י"ב טפחים ועומק י"ב טפחים יעלה בתשבורת אלף תשכ"ח טפחי' הסיר מהם הרביע שהוא תל"ב טפחים כי המרובע יתר על המעוגל רביע כמו שמכח בגמ' עירובין ישאר אלף רצ"ו טפחים והם ב' מקואות פי' לפי' כי ג' על ד' /ו'/ הם י"ח טפחים וי"ח על י"ח שש פעמים הם ק"ח וק"ח על ק"ח ו' פעמים הם תרמ"ח ע"כ מצאתי מהרצב"ש ז"ל:+ כדי שאם תטבול בו האשה ויצאו המים כשיעור עובי האשה ישאר שיעור מקוה שהם מ' סאה ואם בכותלי סביבותיה סדים אותם בלבנים וסיד להכיל המים כשיתכסו איפשר לפחות מהעומק זהו הנראה לי בזה ותן לחכם ויחכם עוד:
@שו"ת יכין ובועז חלק א סימן סט
בענין המחצלאות של ב"ה כשבלו אם יכולין לשנות' בחדשות ולהפקיע קדושתן על החדשות מותר הוא דחלופי וזבוני שרי אפי' בבית הכנסת עצמו כדאי' בפ' בני העיר בשבעה טובי העיר במעמד אנשי העיר ואם יש להם ממונה על עסקיהם בפי' אין צריך ז' טובי העיר במעמד אנשי העיר שלא הצריכו לכך אלא בסתם אבל בפי' לא צריך והכי איתא בירושלמי כתבוהו המפרשים בפ' בני העיר. וענין העמודים של ס"ת שכתבת כבר נשאל אדוני אבי מורי הרב ז"ל והשיב שכיון שהוא בלוי אינו ס"ת ואם החזרת לס"ת אחר הוספת בהם עלוי וכ"ש בדבר שכבר נעשה אין לחוש לו.
וענין הקורא בעפולים בצבור כאשר הוא בס"ת ולא חשש לקרי לא יצא י"ח קריאתו ואין לחוש לקריאת מלא /מלה/ א' ע"פ ושלומכם יגדל כנפש הצעיר צמח בן הרב ר' שלמה ז"להה:
@שו"ת יכין ובועז חלק א סימן ע
אלמדיה אל המשכיל ר' יעקב בר יצחק בן סוסו נ"ע.
שאלת ראובן מכר חפץ לשמעון בסך ידוע אמר שמעון לא קנה אותו אלא בפחות מהסך שטען ראובן שמכר לו בו כנגד מי השבועה כנגד ראובן המוכר ויטול הסך שאמר שמכר בו החפץ או כנגד שמעון הקונה ולא יפרע אלא הסך שהודה בו.
תשובה כל המטלטלין בחזקת שהם בידו ואעפ"י שהביא התובע עדים שהם שלו יכול לטעון הנתבע שהמטלטלין שתחת ידו שלקחן ממנו או נתנם לו במתנה ונשבע היסת ונפטר כך מתבאר בפ' חזקת וכ"כ הרמ"בם ז"ל בפ"ח מהלכות טוען ונטען ואין בדבר חולק ולפי' שמעון זה שהחפץ בידו כיון שיכול לטעון ולומ' נתנו לי ראובן במתנ' או מכור הוא בידי ונתן כל הסך והיה נאמן בשבועתו כך הוא נאמן בשבועתו לומר לא קניתיו אלא בסך פלוני וישבע היסת ויפטר ויכול להפוך שבועה זו על ראובן שיאמר לו השבע מכרתו לי בסך פ' וטול לפי שזאת שבועת היסת ומתהפכת אבל שבועה דאורייתא שהיא במודה במקצת כמו שביארו ז"ל במס' שבועות וכתבה הרמ"בם ז"ל בפ"א מהלכות טוען ונטען אינה מתהפכת וכן שבועה שהיא מדבריהם שהיא כעין של תורה אינה מתהפכת כגון שכיר ונחבל ונגזל ופוגם שטרו שכל אלו נשבעין ונוטלין וכגון נמי שבועה שהיא מדבריהם בטענת ספק כמו האריסין והשותפין כמ"ש בפ' בתרא ממסכת שבועות כל אלו השבועות שהם מדבריהם הם כשל תורה ואינה מתהפכת כ"כ הרמ"בם ז"ל זה כתבתי לך בקצרה. לפי ששאלת גם להודיעך איזו שבועה מתהפכת ואיזו שבועה אינה מתהפכת:
@שו"ת יכין ובועז חלק א סימן עא
עוד שאלת העושה שליח וחבירו צוה או למכור לו חפץ בסך ידוע לו /או/ לקנות לו והלך ועשה שלא מדעת חבירו וטען השליח שסתם עשה אותו ולא צוהו על סך ידוע אבל אמר לו מה שנראה לך עשה ואין ביניהם עד והשליח אינו יכול לחזור אם במכר אם בקנין אם הדין נותן שישבע השליח שלא צוהו כלום ונפטר או ישבע בעל הסחורה על טענתו ויטול:
תשובה השליחות אינה צריכה קנין כדאי' בקדושין וכ"כ הרמ"בם ז"ל וכיון שאמר לו קני לי או מכור לי הוה שלוחו והשליח שעבר ע"ד משלחו לא עשה ולא כלום ואם טעה בין בקרקע בין במטלטלין אפי' כל שהוא חוזר שהרי יכול לומר לתקן שדרתי' ולא לעוו' כך מתבא' בפ' אלמנה ניזוני' וכ"כ הרמ"בם ז"ל בפ"א מה' שלוחין ושותפין אלא אם אמר לו בין לתקן בין לעוו' כמ"ש ז"ל שם ולפיכך שליח זה אם טעה בכל שהו' בטל מקח בין במטלטלין בין בקרקע ואם יודע המוכר או הקונה שזה שליח כ"כ הרמב"ם ז"ל בפ"ב מהל' שילוחין ואם מכר ללוה או קנה ממנו שאינו יכול כמו שאמרת או שלא הודיע שהוא שליח אם אמר לו בין לתקן בין לעוות אינו משלם כלום ואם עשאו שליח לקנות או למכור בסך ידוע ועבר ע"ד משלחו חייב לשלם וכפי השאלה השליח טוען שעשאו שליח בין לעוות בין לתקן כיון שאמר לו מה שנראה לך עשה ועוד לא פסק לו הסך שימכור בו או הסך אשר יקנה בו ולפיכך אינו עובר ע"ד משלחו וכפ"ז אין עליו אלא שבועה ויפטר לפי שאם היה ביניהם כפירה שראובן אומר במאה אמרתי לך למכור והשליח אומר בחמשים אמרת לי למכור נשבע השליח ונפטר כ"כ הרמ"בם ז"ל בה' שלוחין הוא הדין נמי בטענה שביניהם שאין על השליח אלא שבועה ויפטר ע"כ:
@שו"ת יכין ובועז חלק א סימן עב
מענין השותפין שיש לכל א' מהם בהמה ונפלה של א' מהם ומתה או נאנסה וכיוצא בזה אם לאמצע או לבעל הבהמה.
אם הבהמות הללו הכניסו אותן בשותפות ומתה או נאנסה א' מהן בודאי שההפסד לאמצע ואם לא הכניסו אותם בשותפות ולא התנו ביניהם שאם תמות בהמתו של א' מהם תהיה לאמצע הדבר ברור שאין על שותפיו שום חיוב בבהמה זו אא"כ מתה תחת המשא של השו' אז אנו רואים אם היא בשכר או בחנם כאלו מתה בהמה של איש אחר ואם יש ביניהם שום כפירה שזה אומר תנאי בינינו וזה אומר לא היה תנאי בינינו הרשות ביד התובע בשבועה וכן כתב הרמב"ם ז"ל בפ"י מהלכות שותפין זהו מה שנ"ל בזה. אמ"ה הרב אביו ז"ל בתשו' בענין כזה אמר ואם יש מנהג בין השו' יעשו כמנהגם וכן היה דן א"א ז"ל וכן דנתי אני הרבה פעמים שהם אומרים מנהג' דהכל כאר"ג ור"ל יכנס לאמצ' ואם יהיה קיים יצא ואם נאנס ומת יהיה לאמצע ואמרו שכך הוא מנהגם ואינם צריכים לתנאי ע"כ מהרצב"ש:
@שו"ת יכין ובועז חלק א סימן עג
עוד שאלת יעקב נתן לרבקה אשתו מתנה בשטר ושייר בה לעצמו ואותו שיור חזר ונתנו לבתו המתנות קיימות או לא וזה נוסח השטר בפנינו אנו עדים ח"מ כן היה שבא לפנינו ר' יעקב בר דוד נ"ע ואמר לנו הוו עלי עדים וקנו ממני בק"ג =בקנין גמור= וכתבו וחתמו בכל לשון של זכות ויפוי כח ותנו ביד רבקה אשתי להיות לה לראיה ולזכות מחמת שרציתי ברצון נפשי בלי שום אונס כלל אלא בדעת שלימה וגוף בריא שנתתי לה שלש רביעיות החצר שלי במתנת בריא מתנת עלמין מתנת גלויה ומפורסמת וכו' עם כל הכסף והזהב והבגדים שיש לי תחת כל השמים ושיירתי לעצמי שמינית החצר הנז' ואותו שמינית שיירתי לעצמי נתתי אותו לזהרא בתי מהיום ולאחר מיתה מתנת בריא וכו' ואשתו של הנותן הזה תבעו אותה היורשין ואמרו לה מחמת שאותו שמינית ששייר לעצמו נתן אותו מהיום ולאחר מיתה בטלה מתנתך וגם אמרו לבתו מאחר שנתן לך השמינית ולא שייר לעצמו אין מתנתך מתנה יודיענו מורינו אם מתקיימין השתי מתנות או אחת מהן או שתיהן בטלות ואם כשתתקיים ביד אשתו אם נמצא לו אח"כ קרקע אם הוא בכלל המטלטלין או לא.
תשובה המתנה הא' שנתן הבעל לאשתו שלש רביעיות החצר עם כל כסף וזהב ובגדים מתנה גמורה היה /היא/ לפי שלא אמרו בפ"ק דגיטין ובכתובות בפ' הכות' כל נכסיו לאשתו לא עשאו אלא אפטרופא אלא כשלא שייר לעצמו אבל אם שייר לעצמו אפי' כל שהוא מתנתו מתנ' א"כ האש' הזאת זכתה בג' רבעיו' החצר שנתן לה בעלה עם כל כסף וזהב ובגדים כיון ששייר לעצמו קרקע כל שהוא ואפי' לא שייר אלא מטלטלין הוי שיור והמתנה קיימת כדמוכח בפ' יש נוחלין דמטלטלין הוו שיור ומה שנתן אחר אותו השיור לבתו זהרא אין זה מזיק המתנה הא' ולבטלה מחמת כך כיון שהיתה בשעת המתנה מתנה כהלכתה גם המתנה שנתן לזהרא בתו שמינית החצר מתנה קיימת היא שאינה בטלה מחמת שאמרתם שלא שייר לעצמו פי' שאין צריך שיור אלא מי שנתן כל /אשר/ יש לו לבן בין הבני' שאם לא שייר אנו אומדים דעתו שלא עשאו אלא אפוטרופוס על אחיו ואין מתנתו מתנה גמורה וכששייר לא עשאו אפוטרופוס אלא מתנה גמורה נתן לו כך מבואר בפ' יש נוחלין וכ"כ הרמ"בם ז"ל בפ"י מה' זכיה ומתנה ומבואר שם שלא אמרו אלא בבן בין הבני' אבל אם כתב כל נכסיו לבן בין הבנות או לבת בין הבנו' או לא' מן היורשי' אעפ"י שלא שיי' כלום מתנתו מתנ' לכן הנותן הזה שנתן לזהרא בתו שמיני' החצר המתנ' קיימ' אפי' לא שייר שאין אנו צריכים שיור אלא לבן בין הבנים דוקא כמו שכתבתי ואם נמצא לבעל הזה קרקע אח"כ אינו בכלל המתנה שנתן לאשתו לפי שלא נתן לה לאשתו אלא קרקע מסויים וידוע והם השלש רביעיות שפי' אותם במתנה וזה הקרקע שנמצא לו אח"כ לא ימלט הענין מב' פנים או שהיה לו בשעת המתנה או שהיה לו אח"כ שאם היה מצוי לו בשעת המתנ' לא נתנו לה שהרי פי' שלא נתן לה אלא ג' רביעיות הידועות ולא נתן לה קרקע אחר ואם הקרקע האחר היה לו אחר המתנה מבואר הוא שאינו בכלל המתנה שאין אדם מקנה דבר שאינו ברשותו ודברים אלו פשוטים הם ואינם צריכים שאלה ולא הייתם צריכין לשאול אלא אלו כתב בשטר שנתן לה כל מטלט' או כל נכסיו אם הקרקע הוא בכלל או לא והדין הוא שהקרקע הוא בכלל נכסים ואינו בכלל מטלטלין כך מבו' בפ' מי שמת בענין ש"מ וכ"כ הרמב"ם ז"ל בפ' י"א מהלכות מתנה אבל בשטר זה לא כתב שנתן לו כל נכסיו עד שנאמר כל קרקעותיו בכלל לא כתב אלא שנתן לה ג' רביעיות ידועות עם כל כסף וזהב ובגדים שיש לו א"כ הרי מבואר שלא נתן לה קרקע אחר כלל משני טעמים הא' שסיים הקרקע שנתן לה ושלא נתן לה קרקע אחר והשני משום שלא כתב לה כל נכסים שיש לי עד שנאמר שהקרקע בכלל נכסים שכתב כסף וזהב ובגדים הרי אין הקרקע בכלל ואם נמצא לנותן הזה שום קרקע אינו בכלל המתנה הזאת כך יראה לי והאל יודע האמת אבל ראיתי לעוררך על ג' דברים לא באה עליהם השאלה הדבר הא' הוא שי"ל שהאשה הזאת חוזרת וגובה כתובתה מהשיור ששייר הבעל ואפי' נתן אותו השיור לבתו זהרא האשה חוזרת וטורפת אותו מידה בכתובתה והטעם הוא דכיון ששייר הבעל לעצמו לא איבדה האשה כתובתה כדמוכח בפ' יש נוחלין וכ"כ הרמ"בם ז"ל בפ"י מהלכות זכיה ומתנה אלא שהרא"ש ז"ל כתב דהיינו דוקא בשכתב לה סכום ידוע מנכסים ואפי' היה הסכום גדול כגון שכתב לה מחציתם או שני חלקים מהן אבל אם כתב לה כל נכסיו ופירש השיור אפי' אם שייר הרבה איבדה כתובתה מנכסי' שיש לו ובמתנה הזו יראה שהמתנה היא העיקר לפי שנתן לה כל נכסיו הקרקע הידוע וכסף וזהב ובגדים שיש לו תחת כל השמים ולא שייר לעצמו אלא שמינית החצר שנתן לבתו זהרא א"כ למי שרוצה לדון עפ"י סברת הרא"ש ז"ל אין לאשה הזו לחזור ולגבו' מאותו שיור והדבר השני הוא שהסופ' שגג שגגה גדולה שלא כתב אגב אלא עם שלדעת רש"י ז"ל וזולתו אינו קנין דכל שכתב עם ולא כתב אגב אינו קנין כלל בין במכר בין במתנה ומה היה מזיקו אם כתב לה קרקע פ' ואגבו הקניתי לה או נתתי לה כלו וכו' אלא שזה יורה על מיעוט הבנת הסופר בדין זה הרב בעל המלבושים כתב סי' כ"ב שיותר נ"ל לשון עם מלשון אגב דהרי הפסו' דילפינן מיניה דין זה של קנין אגב כתוב בו עם ערים בצורות וכו'. והדבר הג' הוא שכל חובות שיש לו על אחרים בין בעפ"י /בע"פ/ בין בשטר לא נקנו לאשה ואינם בכלל המתנה לפי שהחוב אינו נקנה באגב ולא בק"ס שאם הוא בע"פ אינו נקנה אלא במעמד שלשתן ואם הוא בשט' אינו נקנה אלא בכתיבה ומסירה כדינו ולא הקילו בגמרא בפ' מ' אלא בשכיב מרע לפי שדבריו ככתובין דמו ולפי' לא צריך לאקנויי בכתיבה ומסירה מלוה בשטר שיש לו על אחרים ולא מעמד שלשתן במלוה ע"פ אבל בבריא צריך וכ"כ הרמב"ם ז"ל בפ"י מה' מתנה ולפי' האשה הזאת לא זכתה בכל חוב שהיה לבעלה על אחרים בין בשטר בין בע"פ זהו מה שנראה להשיבכם והש"י יצילנו משגיאות ויורינו מתורתו נפלאות ויריק עליכם ברכה כנפשיכם וכנפש הצעיר צמח בן הרב ר' שלמה ז"ל:
@שו"ת יכין ובועז חלק א סימן עד
מעשה אירע באיש אחד רצה לקדש אשה לבנו קטן וראיתי לחוק על ספר מה טיב קידושין אלו.
ואומר שקטן שקדש אין קידושיו קידושין מדתנן בפ' האיש מקדש /דף נ'/ ב' נשים בשוה פרוטה או אשה אחת בפחות משוה פרוטה אעפ"י ששלח סבלונות לאחר מכן אינה מקודשת שמחמת קידושין הראשונים שלח וכן קטן שקדש ופירש"י ז"ל וכן קטן שקדש אעפ"י ששלח סבלונות משהגדיל אין האשה מקודשת ואמרי' עלה בגמרא וצריכא דאי אשמועינן שוה פרוטה איכא /איידי/ דקא נפיק ממונא מיניה טעי אבל פחות משוה פרוטה אימא אדם יודע שאין קדושין תופסין בפחות משוה פרוטה וכי קא מסדר /משדר/ סבלונות אדעתא דקדושין קא מסדר קמ"ל ושמעי' מהאי מתניתן לענין קידושי קטן תרתי חדא דאין קידושי קטן כלום וכן פסק הרי"ף ז"ל וכ"כ הרמב"ם ז"ל בפ"ד מהל' אישות וכ"כ בס' אבן העזר בסי' מ"ג וכן הסכימו כל הפוסקים ואין בזה חולק והטעם שהבת הקטנה מתקדשת ע"י אביה ואין בן הקטן משום דכתי' את בתי נתתי לאיש וכו' מה שלא נאמר כן בבן ולפיכך הבת הקטנה יש לה קידושין ונשואין ע"י אביה ואם מת אביה תקנו לה רבנן ע"י אחיה ואמה אלא שיש לה למאן בנישואי אחיה ואמה קודם שתבגר ותגדל כמבואר דין מיאון במקומו אבל הבן הקטן אין לו קידושין ולא נישואין אפי' מדרב' כדאי' ביבמו' בפ' חרש וקא יהבי טעמ' בבן קטן דלא תיקנו ליה רבנן נישואין משום דאתי לכלל קידושין ונישואין וקא מקשו התם והרי קטנה דאתייא לכלל נישואין ותקנו לה רבנן נישואין ותירצו שלא ינהגו בה מנהג הפקר נמצא שהבת הקטנה תקנו לה חכמים נישואין והבן הקטן לא תקנו לו חכמים נישואין וכן כתב הרמ"בם ז"ל בפי"א מה' אישות ותו שמעי' ממתני' דפ' האיש מקדש שקטן שקדש אעפ"י ששלח סבלונות אחר שהגדיל אינה מקודשת וכן פסק הרי"ף ז"ל וכ"כ הרמ"בם ז"ל שם וז"ל המקדש אשה וכו' וכן קטן שקדש אעפ"י ששלח סבלונות אחר שהגדיל אינה מקודשת שמחמת קידושין הראשונים שלחו שהיו קידושין פסולים וכ"כ בס' אבן העזר בסי' מ"ג ואין חולק ואחר שנת' זה יש לעיין אם קטן רוצה לקדש אשה אם יש להניחו או לעכ' ע"י שלא לקדש עד שיגדי' כיון שאין קדושיו קדושין. י"ל שמתחילת העיון היה נ"ל שלא להניחו כלל לפי שלשון המשנה והגמרא וההלכות ולשון הרמ"בם ז"ל וזולתו תמצא שלא כתבו בקידושי קטן אלא לשון העבר ולא לשון לכתחילה ושמא תקשי ותאמר מה יש לחוש לקטן שיקדש אשה והא אמרו בגמ' שקטן שקדש הכל יודעים שאין קדושין כלום ואפי' שלח סבלונות מאחר שהגדיל וכיון שכל העולם יודעים זה למאי תו איכא למיחש לחורבה דנפיק מהאי קידושין איכא למימר דנפיק מינה חרבה לענין ברכת אירוסין דשמא יקדשו בפומבי ויש לחוש לאותם העומדים שם שיאמרו ליכא קידושין בקבצות עם בלא ברכ' שכן הוא מנהגו של עולם ואתו לברך ברכת אירוסין ומכאן יש להוכיח דאין לברך ברכת אירוסין בקידושי קטן שאין לברך אלא על המצות וכדאמרי' בפסחים ובמגילה כל המצות כלם מברך עליהן עובר לעשייתן ואעפ"י שיש קצת מצות שאין מברכין עליהם כבר נתנו בהם גדולי עולם טעם נכון והקדושין הם מהמצות שמברכין עליהם ומן הדין היה ראוי לברך ברכת אירוסין קודם לקידושין כדין כל המצות שמברך עליהן עובר לעשייתן והוכיחו בפסחים ובמגילה דהאי עובר לישנא דאקרמי /דאקדומי/ הוא שנא' ויעבור את הכושי ומה נשתנית ברכת אירוסין שמברכין אחר הקידושין והיה ראוי לברך אותה קודם הקדושין וכן היא דעת הרמב"ם ז"ל בפ"ג מהל' אישות ומה שאנו נוהגין לברך אותה אחר הקדושין כבר מצינו לראשונים ז"ל טעמים הרבה וא' מן הטעמים שנאמר בזה הוא משום דאין הדבר תלוי בדעתו של מקדש לבד אלא גם בדעתה של המתקדשת ואם יברכו ברכת אירוסין שמא כשיבא לקדש תחזור בה האשה ותמשוך ידה ולא תרצה להתקדש ונמצאת ברכה לבטלה מ"מ הקדושין הם מהמצות שצריכים ברכה ואם המקדש הוא קטן כיון דאין קידושיו קידושין אין כאן מצוה וכיון דאין כאן מצוה אין כאן חיוב ברכה והמברך אותה עובר בלא תשא כדאמרי' בברכות בפ' המברך ברכה שאינה צריכה עובר משום לא תשא והעולה מדברי הוא שקטן שקדש כיון שאין קדושיו קדושין אין כאן ברכה ואין לברכה על קדושיו ברכת אירוסין ואיכא למימר משום הכי חששו חכמים ז"ל ולא נתנו לו רשות לקדש לכתחילה כמו שהוכחתי למעלה מלשונם וטעמא הוי דילמא נפיק מינה חרבה לענין לברך ברכת אירוסין זה היה לי להוכיח מתוך עומק עיון ההלכה. אבל כד מעיינת שפיר תמצא שהרבה מקומות בתלמוד יש להוכיח מהם קמעא הפך מזה דיש לקטן לקדש ולישא אשה וכדתנן בפ' הכותב קטן שהשיאהו אביו כתובתה קיימת שע"מ כן קיימה ואמר' עלה בגמ' אמר ר' הונא ל"ש אלא מנה מאתים אבל תנאי ב"ד אין לה וממשעבדי לא גבייא דהו"ל שטר מוקדם וכו' ופירש"י ז"ל דכתובת' קיימת שכתב לה והוא קטן ומנה מאתים שגובה משום שהם תנאי ב"ד דאלו בשטרא לא גבייא דחספא בעלמא הוא ע"כ ופירש שעמ"כ =שעל מנת כן= קיימה כיון שקטן זה שהשיאו קדש ונשא אשה והוא קטן ומן הדין אין שם לא קידושין ולא נשואין כלל אבל מאחר שקיימה /צ"ל: אם לא שקיימה/ לא היה שטר וחספא בעלמא הוא ועתה שקיימה חזר להיות שטר א"כ מוקדם הוא ופסול ואינה גובה בו ממשעבדי אלא מבני חרי לחוד ואין לה אלא עיקר כתובה לחוד וכ"כ הרמב"ם ז"ל בפי"א מהל' אישות וז"ל קטן אפי' בן ט' שנים ויום א' שנשא אשה אין לה כתובה ואם הגדיל וקיימה אחר שהגדיל יש לה עיקר כתובה עכ"ל ובגמ' לא נתפרש קיום זה מהו וגם הרמ"בם ז"ל לא פירשו ומשמע שעכב' אצלו משהגדיל אבל הרשב"א ז"ל כתב כלומר והוא שבעל לאחר שהגדיל לפי שאין אדם עושה בעילתו בעילת זנות וכן מפו' בירושלמי עכ"ל ובעל אה"ע הוסיף שיתייחד עמה בעדים ויש לעיין בהא מילתא כיון דאין הנישואין קיימין אלא עכשיו בביאה שבא עליה מאחר שהגדיל משום שאין אדם עושה בעילתו בעילת זנות ולא בא עליה אלא לשם קידושין א"כ כל בעילות שבא עליה והוא קטן מט' שנים ואילך שראוי לביאה כדאי' ביבמות ועד עתה שהגדיל כל אותם בעילות היו בזנות ואיך משיאין קטן לגדולה ויהיו בעילותיו בעילת זנות וכיון דלא תקינו ליה רבנן נישואין אין ראוי להשיאו וכבר כתב תירוץ לזה הרא"ש ז"ל בפסקיו בפ' האיש מקדש גם /גבי/ נישואי יתומה קטנ' וכו' וז"ל דכיון דדרך קידושין ונישואין היא אצלו אין זה זנות מדי /מידי/ דהוה קטן שהשיאו אביו דלא חשיב כאלו בזנות היא אצלו אפי' היא גדולה ובת עונשים אע"ג דלא תקינו ליה רבנן נישואין וכו' והביא ראיות לזה ואין להאריך בכאן.
ומאחר שנתפרש זה י"ל כיון שמצינו בתלמוד שיש לקטן לישא אשה ולכתוב כתובה אעפ"י שאין נישואיו נישואין א"כ יש להוכיח שמברכין לו ברכת אירוסין ונישואין ואין לחוש לברכה שאינה צריכה דאי לא תימא הכי היאך אמרה המשנה קטן שהשיאו אביו כתובתה קיימת וכו' ואם באנו לומר שהקדושין והנישואין וכתיבת הכתובה היו בלא שום ברכה דוחק גדול הוא זה אדרבא יש להוכיח מכאן דקטן אפי' לכתחילה יכול לקדש ולישא אשה ולברך לו הברכות הצריכות ומה שהזכירו בתלמוד ובהלכות לשון דיעבד אין להוכיח דלכתחי' לא כמו שכתבתי למעלה אבל איפשר לומר דהוא הדין לכתחילה כמו שאמרו השוחט לחולה בשבת מותר לבריא באומצא והיה ראוי לומר שוחטין לחולה בשבת ומותר לבריא באומצא וכן יש הרבה אבל מ"מ הדבר קשה בעיני מאד ויותר לי לחזק הסברא הא' שאין לו לקטן לקדש ולא לישא אשה לכתחי' כלל ואין לברך לו לא ברכת אירוסין ולא ברכת נישואין והמשנה שאמרה בפ' הכותב קטן שהשיאו אביו וכן מה שהזכירו ביבמות נישואי קטן כל אלו הנז' בקטן הם בלא ברכת אירוסין ובלא ברכת נישואין אלא בהכנסה לחופה ובייחדה לו שהברכה בלא כניסת החופה ובלא יחוד אינן נישואין והכניסה לחופה והיחוד נקראין קירושין /קידושין/ אפי' בלא שום ברכה כן מוכח בפ' קמא דכתובות וכן כתב הרמב"ם ז"ל בפ"י מה' אישות ז"ל המארס את האשה וברך ברכת חתנים ולא נתייחד עמה בביתו עדיין ארוסה היא שאין ברכת חתנים עושה נישואין אלא כניסה לחופה ארס וכנס לחופה ולא בירך ברכת חתנים הרי זו כנוסה גמורה וחוזר ומברך אפ' אחר כמה ימים ע"כ ואע"ג דאמרי' בירושלמי בהלכות פסחים הבא על ארוסתו בבית חמיו לוקה מכת מרדות דוקא אם קדשה ועדין היא בבית אביה שאפי' קדשה בביאה אסור לו לבא עליה פעם ב' בבית אביה אבל אם הביאה בביתו ונתייחד עמה והפרישנה לו זה נק' נשואין ומותר לו לבא עליה בכל עת וכ"כ הרמב"ם ז"ל בפ"י מהלכות אישות ואמרי' ביבמות בפ' הבא על יבמתו שהאשה נקנית לבעלה בהעראה ופירשו בה' /בה/ שהעראה זו היא ביאה שאחר קידושין ואם היא לשם נישואין קונה אותה פי' להיותה אשתו לכל דבר ליורשה וליטמא לה וכן פסק הרמב"ם ז"ל שם והבא על ארוסתו לשם נישואין אחר שקדשה משהערה בה קנאה ונעשית נשואה והרי היא אשתו לכל דבר ע"כ ואחר שהוכחתי שהנשואין נק' כניסה לחופה ויחוד אפי' בלא ברכת חתנים א"כ איפשר לפרש המשנה שאמרה קטן שהשיאהו אביו וכן כל מקום שמזכירין נישואין לקטן הוא שהפריש האשה אל ביתו ונתייחד עמה ולפי שזה בגדול נקרא נשואין הזכירוהו בקטן בלשון נישואין אעפ"י שאין לו נישואין אלא שבגדו' ראוי לו לבר' לכתחיל' אבל בקטן כיון שאין לו נישואין אין ראוי לברך לו ולענין כתובה אם /ירצה/ לכתוב הקטן כתובה כותב וכן מוכחא מתני' דבפ' הכותב כמו שכתבתי למעלה דמה מזיק כתיבת הכתובה מה שאין כן בברכ' דהוייא ברכה שאינה צריכה ועובר המברך אותה משום לא תשא ויראה לי שלאחר שיגדיל וירצה לקיים אותה יכול לברך ברכת חתנים שהרי אפילו גדול שאירס אשה וכנס אותה לחופה ולא ברך ברכת חתנים אעפ"י שזו נשואה גמורה יכול לחזור ולברך לאחר כמה ימים כמו שכת' הרמ"בם ז"ל וכן בכאן בקטן נ"ל שיכול לברך ברכ' חתנים כשיגדיל וירצה לקיימה אצלו נמצא בענין קידושי קטן ונישואיו שיש להראות פנים שאין לברך לו ברכת אירוסין ולא ברכת נשואין ויש להראות פנים שמברכין לו ולסברא ראשונה דעתי נוטה שאין להניח קטן לקדש ואם קדש אין מניחין לברך לו ברכת אירוסין ואף אם נדחוק עצמינו ונאמר דאותה דבפ' הכותב קטן שהשיאו אביו וכו' היתה שם ברכה אין לדמות לזה קטן שקדש /דהתם/ דסתם בקיומה אצלו לאחר שהגדיל סגי אבל הכא בקטן שרוצה לקדש ולא יכנוס עד שיגדיל איכא למימר דאין לברך לו משום דע"כ איכא למימר דצריך לחזור ולקדש פעם אחרת אחר שהגדיל דכיון דקדושין הראשוני' שקדש והוא קטן אינן קדושין ועתה הוא דקא עביד מצוה וחייב בברכת אירוסין וכיון דסוף סוף צריך לחזור ולקדש ולברך משהגדיל איך איפשר לומר שמברך על הקדושין שקדש והוא קטן שהיו קדושיו בטילים ולא ראיתי מי שכתב בזה כלום וזה כתבתי להלכה. בענין זאת הברכה. ולענין מעשה. עדין עצמי אנסה. והדבר צריך תלמוד. וסניף לסמוך עליו ועמוד. וכדי לצאת מיד ספק זה השתדלתי הרבה עם אבי הבת ועם קרובותיה שהם קרובי עד שעכבתי מלעשות קידושין ובאתי להם מדרך אחרת ולא גליתי להם הענין. והם לא ידעו דרכיו. ולא הלכו בנתיבותיו וכתבתי זה לבדי ואין לזר אתי ומי שלא חפץ ללמוד מפי תורה יהא עליהם סתרה וכתב המחכה רחמי קונו ממרומו הצעיר צמח בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק א סימן עה
מעשה אירע בעיר הזאת אלגזאייר יש לו כיום קרוב לשלשים שנה שתמר בתמרוריה זנתה והיא בעלת בעל כי בעלה הרחיק נדוד ומצאה מקום לנאוף ולזנות עם סוחר א' אנוסי מאנוסי הזמן ואספה אל ביתו במצח אשה זונה מאין הכלם הנואף והנואפת והיהודים אשר בעיר הזאת אלגזאייר באותו עת כראותם את הנבלה הזאת אשר עשו בישראל אלו הנואפים טרחו הרבה והשתדלו בכל מאמצי כח עם פיזור ממון רב בלא חמלה להוציא הנואפת מבית הנואף לעשות בה משפט כתוב כמשפטי הנואפות תחת בעליהן ולא יכלו כי היתה ידו תקיפה ממושל העיר מצד שהיה סוחר ומצד שהוא גם הוא נגד היהודים פזר ממון רב יותר מהיהודים להפיר עצתם והנואפת הנזכ' הרתה לזנונים מהנואף הנז' וימלאו ימיה ללדת והנה לה בן וכל ימי עמוד הנואף הנז' בעיר הזאת עיר אלגזאייר עמדה בביתו הנואפ' הנז' ואחרי כן נולד לה בן אחר ויהי כי ארכו לו הימים בעיר הזאת אלגזאייר ורצה לשוב לארצו ארץ מיורקא הוליך אשת זנונים וילדי זנונים הנז' אשר זנתה אמם הובישה הורתם ובהגיעו אי מיורקא החזירם כלם לדת אדום וכל זה אירע ובעל האשה המנאפת הנזכ' עדיין בחיים כי לא נשמע עליו שמת אלא לאחר זה בכמה ימים. ויקר מקרה עתה שהבן הא' מהבנים הנז' שנולדו בזנות בעיר אלגזאייר יצא מארץ אדום לשוב אל ה' ולהכנס תחת כנפי שכינה ושב בתשובה שלימה בעיר קסומטינא ורצה לקחת לו מבנות ישראל לו לאשה ולהכנס בקהל ה' ושדך בת אחת בעיר קסומטינא אח"כ נשמע להם משמי שאמרתי שהוא ממזר ואסור לו לבוא בקהל עדת ישראל ונמנעו מלתת לו הבת המשודכת הנזכ' ושלחו אותו אלי לכאן אלגזאייר כדי לחפש בדינו אולי אמצא לו שום תקנה מאיזה צד לבוא בקהל ולפי' ראיתי לכתוב מה שנ"ל בדינו.
ואומר דמדין תורתינו הקדושה הוא שכל שנאסרה ביאתו בתורה וחייב על ביאתו כרת כגון האמורות בפרש' אחרי מות הם הנקראים עריות וכל אחת מהן נקראת ערוה והבא מהם ממזר ואשת איש היא מכלל העריות האמורות בתורה לפיכ' ישראל הבא עליה וילדה הבנים ממזרים כך מתבאר בפרק האומר במס' קידושין וכ"כ הרמב"ם ז"ל בפ"א מה' אישות ובפט"ו מהל' איסורי ביאה ואין לחלק בזה בין אונס לרצון בין שוגג למזיד אלא כל שישראל בא על ערוה מן העריות בא' מדברים אלו הבנים ממזרי' וראיה זה /לזה/ מההיא מתניתין דבפ' האשה רבה דתנן התם האשה שהלך בעלה למדינת הים ובאו ואמרו לה מת בעליך במדינת הים ונשאת ואח"כ בא בעלה תצא מזה ומזה וצריכה גט מזה ומזה ובניה ממזרים מזה ומזה ואמרי' בגמ' בשלמא משני הוי ממזר אלא מראשון אמאי אשתו היא וכו' ואסיקנא דמא' הוי ממזר מדבריהם ואסור בממזרת ופי' מא' שאם אחר שבא ממדינ' הים בא עליה קודם שגרשה השני ונתעברה ממנו וילדה הוי הולד ממזר מדבריהם ומשמע בהדייא דמשני כלו' הבנים שנולדו כבר מבעל שני הוי ממזרים ודאי מן התורה כיון שהיתה אשת איש ואע"ג דהוי הדבר בשוגג או באונס כיון שנשאת בב' עדים שהעידו על בעלה שמת או אפי' נשאת בעד א' עפ"י ב"ד והרי מוכח התם וא"ז מורינו הרשב"ץ ז"ל הביא ראיה אחרת מההיא בפ' ד' אחין שנים שהוחלפו שני נשותיהם דמפרישין אותם ג' חדשים ואמרי' בפ' אלמנה לכ"ג דמשום יוחסין חששו ומשמע דהוי ממזר אעפ"י שאותה ביאה היתה באונס עכ"ל. נמצא שישראל הבא על הערוה מן העריות בין באונס בין ברצון בין וכו' הולד ממזר וכ"כ הרמב"ם ז"ל בפ' ט"ו מהל' איסורי ביאה ודוקא ישראל הבא על הערוה הוא דהוי הולד ממזר אבל אם בא על הערוה שלא ישראל אין הולד ממזר דהכי אסיקו בגמ' בפ' החולץ והלכתא עכ"ום ועבד הבא על בת ישראל הולד כשר בין בפנויה בין בא"א וכ"כ הרמב"ם ז"ל בפרק הנז' וז"ל עכ"ום ועבד הבא על בת ישראל הולד כשר בין בפנויה בין בא"א בין באונס בין ברצון עכ"ל.
ואחר שנתבאר זה יש לבאר אלו המשומדים הנקראי' אנוסים אם דינם כדין ישראל או גרים ואומר שדינם הוא כדין ישראל דמשומד אעפ"י שחטא ישראל הוא כדאי' בסנהדרין ובדוכתי טובא וקדושיו קדושין הם ובניו כמוהו אם לא בא מעכ"ום אלא ממשומדת כמוהו כך מבואר ביבמות וכן מוכח בקדושין בפרק האומר וישראל הבא על העכ"ום בנה כמוה וה"ה לאלו המשומדים או האנוסים כיון שדינם כישראל אם באו על העכ"ום בנה כמוה ואינו נחשב מישראל בשום דבר ועכ"ום הבא על בת ישראל או על משומדת ואנוסה שדינם כישראל בנה מישראל הוא נחשב דרחמנא אפקריה לזרעיה דעכ"ום במעיה דישראלית כך מוכח כ"ז בפרק האומר ואלו המשומדים הנקראים אנוסים ואפי' עד כמה דורות כך הוא דינם כמו שבאר זה א"א מורי הרב רבי שלמה ז"ל בראיו' ברורו' במאמר האנוסים שלו והוא בתשובותיו בסי',,,.
והעולה בידינו בזה הוא שמשומ' הבא על האנוס' משומדת בנו כמוהו ונחשב כישראל וקדושיו קדושין וכיון שבא על אשת איש וילדה בן בנה ממזר נמצה /נמצא/ שהבן הזה הוא ממזר גמור וזה ברור. וכיון שנתבאר שהוא ממזר גמור אסור הוא לבוא בקהל ודבר זה מן התורה הוא שנא' לא יבא ממזר בקהל ה' ואפילו עד עשרה דורו' שנא' גם דור עשירי לא יבא אבל מפ' עשרה יוחסין נראה דממזר מותר לישא גיורת כמו שגר הוא מותר לישא ממזרת אבל הבנים ממזרים ולא התירו חכמים ז"ל נשואין אלא אלו משום שאמרה תורה לא יבא ממזר בקהל ה' וקהל גרים לא איקרי קהל דהכי אמרי' התם גר נושא ממזרת והולד ממזר ד"ר יוסי ואמרו שם דמשום קהל גרים לא אקרי קהל ופסקו הלכה כן בגמ' וה"ה לממזר שמותר לישא גיורת והולד הולך אחר הפגום שהוא הממזר שיהא בנו ממזר כמותו כך מפורש בפ' האומר וכ"פ הרמב"ם ז"ל בפט"ו מהלכות איסורי ביאה א"כ הבן הממזר הזה שבנדון שבפנינו מותר הוא לישא גיורת אלא שהבנים ממזרים כמותו שהבן הולך אחר הפגום שבשניהם וגיורת זה שמותר לישא אינה אלא עכ"ום שאינה מזרע ישראל ובאה ונתגיירה אבל אם הם מבנו' האנוסים שאביהם ואמם מישראל או אפי' אמם מישראל אעפ"י שאין האב מישראל דינה כדין ישראלית כמ"ש ואין זו גיורת שאמרו חז"ל וע"ה קורים לאנוסים שחזרו בתשובה גרים ואינו כן שאין גר האמור בענין זה אלא מי שקבל עליו המצות וטבל ונתגייר אבל המשומדי' הנקראים אנוסים אינם צריכים טבילה ואינם נקראים גרים אלא בעלי תשובה והאיש מהם אסור בממזרת והאשה אסורה בממזר לפי שדינם כדין ישראל ואם האנוסה הזו שנתגיירה אביה אנוס ואמה עכ"ום הולכת היא אחר האם כמ"ש למעלה ואעפ"י שנתגיירה אינה מקהל ישראל לענין ממזר שאמרה תורה עליו לא יבא ממזר בקהל ה' והממזר מותר הוא לישא אותה אלא שהבנים ממזרים שהולד הולך אחר הפסול כמ"ש ויש צד שבניו של ממזר יהיו כשרים לבוא בקהל והוא אם בא על העכ"ום או על השפחה שאם בא על העכ"ום הולד עכ"ום כמוה וכיון שנתגייר הרי הוא כשר לבוא בקהל כשאר עכ"ום שנתגיירו שמותרי' בבת ישראל ואם בא על השפחה הולד עבד כמוה כאמו שחררו כשר לבא בקהל כשאר עבדים משוחררים שמותרים בבת ישראל כך מוכח בפרק האומר מההיא דאמרינן התם וכל מי שאין לה עליו ולא על אחרים קידושין הולד כמוה ואיזו זו ולד שפחה ונכרית וכ"פ הרמב"ם ז"ל בפ' הנז'.
ולכתחילה יש לו תקנה שיהיו בניו כשרים לבוא בקהל הוא שישא שפחה וישחרר הבנים שיולדו לו ממנה ויהיו כשרים לבא בקהל מההיא דר"ט דאמר יכולי' ממזרים לטהר את עצמן כיצד ממזר שנשא שפחה הולד עבד שחררו נמצא הבן בן חורין ואסיקו בגמ' דר"ט לכתחיל' קאמר ופסקו התם הלכה כר"ט וכ"כ הרמב"ם ז"ל וז"ל לפי דבר זה התירו לממזר לישא שפח' כדי לטהר את בניו שהרי הוא משחרר אותם ונמצאו בני חורין ולא גזרו על השפחה לממזר מפני תקנת הבנים ואין לטעות ולומר שזאת השפחה היא שפחה כנענית אבל שפחה משאר עכ"ום לא דזו לא עלתה על דעת שטעם השפחה אלא כדי שיהיו ולדיה עבדים וישחרר אותם וזה איפשר להיות בין בשפחה כנענית בין משאר שפחות משאר האומות ור"ט שהתיר לממזר לישא שפחה לא תימא שפחה דוקא כנענית לא אלא אפי' שפחה משאר אומות דהא שפחה סתם קאמר וכל שקנה אותה הממזר בדמים שפחה מקרייא ואם נשא אותה ונולדו לו בנים ממנה הבנים הם עבדים כאמם ומשחרר אותם ומותרים לבא בקהל וזה אפי' לכתחילה לדעת ר"ט שנפסקה הלכה כמותו וצריך אני לברר ששפחה זו שהתיר ר"ט לישא אותה הממזר משום תקנת הבנים צריכה שתקבל עליה כל המצות שהיא חייבת בהם ותטבול לשם עבדות שאם לא קבלה עליה המצות ולא טבלה עכ"ום היא לגמרי ואיך יתיר ר"ט עכ"ום לנשואין שהרי העבדים שקבלו עליהם המצות שהעבדים חייבים בהם ומלו וטבלו לשם עבדות יצאו מכלל עכ"ום אבל מ"מ אינם כישראל ולפי' אסורים הם בבת חורין ואינם כישראל שמותר בבת חורין וחייב בכל המצות אלא כשישחרר אותו רבו וכל שלא שחרר אותו רבו אסור בבת חורין ואינו חייב אלא במצות שהנשי' חייבות בהם /כך/ מוכח בפ' השולח וכ"כ הרמב"ם ז"ל בפי"ב מה' איסורי ביאה והשפחה דינה כן שאם קבלה עליה המצות שהיא חייבת בהם וטבלה לשם עבדות אעפ"י שיצאה מהעכ"ום לא באה לכלל ישראל ואסורה לבן חורין ולא התירה אותה התורה אלא לעבד עברי שנא' אם אדוניו יתן לו אשה והיא שפחה זו שאמרנו א"כ השפחה שלא קבלה עליה המצות ולא טבלה לשם עבדות הרי היא עכ"ום לכל דבריה ואם קבלה עליה המצות וטבלה שלא לשם עבדות הרי היא כישראלית לכל דבריה ואם קבלה עליה המצות וטבלה לשם עבדו' אסורה היא לישראל בן חורין והנושא אותה חייב מלקו' מן התורה ור"ט הוא שהקל בדבר להתירה לממזר משום תקנת הבנים. וזה אפי' לכתחילה ונפסקה ההלכה כמותו והעולה מכל זה הוא שהבן הזה הוא ממזר גמור ומן התורה אסור לבוא בקהל ומותר הוא לישא גיורת שאינה מזרע ישראל לפי שהגרים לא נקראו קהל אבל הולדות שיולדו ממנה ממזרים כמותו ואם בא על העכ"ום והוליד בן ונתגייר מותר אותו /הבן/ לבוא בקהל לפי שאינו נחשב בנו אלא בנה וכן הדין אם בא על השפחה בנה כמוה ומשחרר אותו ומותר לבוא בקהל ולכתחילה מותר לישא שפחה הקנויה בדמים בין כנעני' בין משאר עכ"ום ותקבל עליה המצות שהיא חייבת בהם ותטבול לשם עבדות והבנים שיולדו לו ממנה משחרר אותם וכשרים לבוא בקהל כתקנת ר"ט. זהו הנ"ל בזה הצעיר צמח בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק א סימן עו
דין בענין מאכל שעושין העכ"ום שקורין רפי"ס בלעז ותכונת עשייתו שלוקחין פתיתין של פת שאין כזית בכל פתית ומערבין אותו בתמרים ודבש עד שתפסד צורת הפת מרוב פתיתותן ומדברים המערבים עמהם ואינו עולה על האש כי אם מרקחין אותו ביד הרבה עד שנעשה רפי"ס והגוי יזמין ישראל בביתו לאכול ממנו אם מותר לישראל לאכול ממנו או לא.
לכאורה היה משמע מצד המאכל עצמו שהוא מותר אם מחמת שאין בו בישולי גוים לפי שכל הדברים המערבים בו נאכלין כמו שהן חיים. אם מצד שאין בתערובתו דבר שהוא אסור לא איסורא דאוריי' ולא איסורא דדבריהם. ואין לפקפק בו אלא מצד הפת מחמת שהיא של בעלי בתים ואסורה. איכא למימר דלא אסרו חז"ל זו שאינה פת שהרי בענין פת הצנומה בקערה אמרו בפ' כיצד מברכין שאם אין צורת הפת נכרת ואין כזית בכל פתית שאינה נק' פת ואין מברכין עליה המוציא. ויש ללמוד בכאן בענין זה הרפי"ס כיון שעברה צורת הפת ואין שם כזית פת בכל פתית אינה נק' פת של בעלי בתים ויהיה האלרפי"ס הזה מותר. זה יהיה איפשר לומר בתחילת העיון. אבל כד מעיינת בה שפיר תמצא שהרפי"ס של גוים שהוא אסור לפי הנראה לי מצד הפת שכיון שהיה הפת הזה אסור אף כל הבא ממנו אסור ואפי' נשתנית צורתו ואין שם כזית פת ואפי' הוא כתוש הרבה ואין להביא ראיה מברכת המוציא דהתם לא תקנו חכמים דמברכ' המוציא אלא על הפת לא על שאר מינין הבאים ממנו דעליה' מכרך /מברך/ במ"מ =בורא מיני מזונות= וכיון דלא תקנו ברכת המוציא אלא על הפת אם נשתנית צורתו ואין שם כזית פת וברך המוציא הרי בירך ברכה שאינה צריכה משום דאינו מחוייב לברך אלא במ"מ זהו לענין חלוק הברכות שהם מתחלקים לפי חילוק המאכל אבל אין ללמוד מזה לענין איסורא בעיקר הפת הוא ובשינוי צורת הפת וצנימתו ופתיתותו אפי' אישתני לחלקים קטנים ואפי' ישתנה לאבק לא מחמת כך יהיה נפקע איסורו ממנו ויש להביא ראיה ע"ז מאיסור יין נסך שאסרוהו משום דמנסכי מיניה לעכו"ם והחומץ אינם מנסכין אותו כלל והוה ס"ד למימר שהחומץ שלהם יהיה מותר כיון דלא מנסכי ליה ואפ"ה אסרוהו כיון שהיה תחילתו יין נסך ובהשתנותו לחומץ לא פקע איסורא מיניה וכבר בעו לה מיבעא בפ"ב דע"ז ואותיבו בתמיה משום דאיחמץ פקע איסורא מיניה הרי ראיה ברורה שדבר שהוא אסור אפי' ישתנה איזה שנוי שיהיה האיסור עומד בענו /בעינו/ ואני אומר שיותר שנוי יש ביין שהחמיץ משנוי פת אפילו שחוקה לפי שטעם היין אינו כטעם החומץ וטעם פת צנומה או כתושה היא קרובה בטעם אל הפת בעצמו וכלם תחת גדר א' ואין היין והחומץ בגדר א' בטעם ואעפ"כ לא פקע האיסור בשנוי זה כ"ש בפת וא"ת שלא החמירו כ"כ אלא ביין נסך משום דמנסכי ליה לע"ז ואין ללמוד ממנו לפת של גוים דלא אסרוה אלא משום גזירת חתנות הא ליתא דהא אסרו יין שלהם משום חתנות אפי' במקום שאין לחוש ליין נסך כמו שאסרו פתם משום חתנות וכלום שיין זה אפי' נשתנה לחומץ לא פקע איסוריה מיניה גם הפת אם נשתנה באיסורו עומד וא"ת יש לחלק בין יין של גוים המנסכים לע"ז לגוים שאינם מנסכין לע"ז שלא אסרוהו אלא משום חתנות שזה אסור וזה מותר אין לומר כן שלא מציצו /מצינו/ מי שאסר זה והתיר זה והטעם אינו אלא לפי שעיקר הטעם הוא שאין השנוי נותן בו היתר וזה הטעם שוה בשניהם ואם באנו להתיר פת של גוים אם חתכו פתיתם קטנים משום דבהאי גוונא לא מקרי פת א"כ בא ונתיר כל איסור שבתורה אם חתכם חתיכות קטנים או כתשן כיון שנשתנו ואין צורתן הא' נראית עליהם וזה א"א לאמרו דהא כל כי האי גוונא אכילה נק' לענין איסור שיהיה חייב עליה כגון חמץ בפסח ולענין י"והכ אפי' ערב חמץ בדבר המותר הוא מצטרף לכזית ולומר אם יש בתערובת זה כזית בכדי אכילת פרס הוא חייב כדאי' בפ' אלו עוברין ומאיזה שם הוא חייב משום אכילת חמץ אף בכאן אפי' בתערובת כזה חייב משום אכילה משום שהאיסור בפתיתת הפת לא סר ולא יסור וכתב הרמב"ם ז"ל בפי"ד מה' מאכלות אסרות האוכל כשעורה או כחרדל מא' מן המאכלות האסורות ושהה מעט וחזק /וחזר/ ואכל כחרדל וכן עד שהשלים כזית בין בשוגג בין במזיד אם שהה מתחילה ועד סוף כדי אכילת שלשה ביצים מצטרף הכל והרי הוא חייב כרת או מלקות או קרבן כמו שאכל כזית בבת אחת ע"כ והפתיתין האלו שבזה המאכל שקורין רפי"ס יש בו פתיתין כחרדל או יותר גדולים מהחרדל כפי מה שהוגד לי א"כ מצטרפין הם לכזית בכדי אכילת פרס ולא עוד אלא שבכל לגימה ולגימה יש ויש יותר מכזית הרי הדבר ברור שהאוכל ממנו לוקה מכת מרדות מדבריהם וטענת הטוען שאומר שלא אסרו אלא פת של גוים וזאת לא נק' פת זו אינה טענה שכיון שהית' פת והיתה אסורה אעפ"י שאח"כ פתתו אותה פתיתים קטנים ואפי' שחקו אותה אני אומר שלא סר האיסור ממנה שא"א לומר שהאיסור יהא ניתר אפילו בשנוי כזה כמו שהוכחתי מיין נסך וראיה לדבר שהרי פתן ובישוליהן אסרו אותם חכמים אפי' במקום שאין לחוש לגיעולי גוים ואין עיקר לאיסורם מן התורה אבל גזרו עליהם כדי להתרחק מן הגוים כדי שלא יבא להתערבב בהם ולהתחתן בהם דאם שותה יין במסיבה עמהם או אוכל פתן ובישוליהן כמו שמפור' במס' ע"ז וכמ"ש הרמב"ם ז"ל בהלכות מאכלות אסורות בפ"ו הרי שפתו ובישוליהן במדריגה אחת ששניהם לא נאסרו אלא משום חתנות לא יש בדבר איסור כלל ואם אתה אומר בפת שלהם אם נמעך או נכתש עד שאין צורך הפת עליו שהוא מותר לאוכלו אף אני אומר בדג וביצה ובשר שלנו שבשל אותם הגוי שאם נמעכו עד שאין צורת בשר ולא צורת דג וביצה עליהם שיהיה מותר לאכלו וזה אי איפ' לאומרו לפי שבשר או דג או ביצה או שאר דברים שיש בהם משום בישולי גויים שבשלם הגוי לא מצינו לחכמים ז"ל שכתבו בהם שום היתר לעולם אפי' ישתנו כמה שנויים אף בפתן הדבר כן. העולה מדברינו לנדון שלפנינו שהדבר ברור שזה המאכל הנק' רפי"ס שהוא אסור באכיל' משום פת של גוים של בעלי בתים אעפ"י שכתתו ומעכו אותו שעדין באיסורו הוא עומד ולא סר ולא יסור ואין לו שום צד התר זה נ"ל והש"ית יצלינו משגיאו' אמן:
@שו"ת יכין ובועז חלק א סימן עז
בגאיה אל המשכיל ר' בנימן בה"ר עמרם עמאר נ"ע
שאלת לאה שתבע' מב"ד שיגבוה מנכסי יעקב בעל' כל מה שהוא חייב לה בשטר כתובת' והוציאה שטר כתובת' בפני ב"ד וכתוב בו כ"וכ =כך וכך= כפולו' של זהב יפוט עוברי' היום במדינ' זו בכל מקח וממכ' ועכשו פחית המטבע קרוב שליש ממה שהיה שוה בזמן שקבל יעקב בעלה אחריות הסך הנז' ועתה לאה הנז' היא תובעת יורשי בעלה שיפרעו לה כתובתה מהמטבע הישן או שיתנו לה תשלם מה שפחת המטבע מזמן שעבר לזמן הזה ויורשי יעקב הנז' הם טוענין שאין עליהם לפרוע מן הדין כי אם מהמטבע המצוי עתה בנינו שהוא עובר במדינה בכל מקח וממכר ובכל סחורה אם פחיתו פחיתו לה ואם הוסיפו הוסיפו לה. ועתה אנו מחלים פני כת"ר הרמה שתנחנו במעגלי צדק להורות איזה הדרך ישכן אור.
תשובה אם באתי להאריך בכל מה שנזכר בגמ' בענין זה ובמה שכתבו הראשונים ז"ל יאריך הכתב ללא הועיל עאכ"ו מי שדעתו קצרה מחמת שלא הורגל בשקלא וטרייא דתלמודא וכ"ש מי שלא שמש לא בעמידה ולא בישיבה לכן ראיתי לקצר ולעלות ואתה דע לך שהדין עם האשה שודאי מטבע הכתו' בכתובתה ונדונייתה או שוויים חייבים היורשים לפרוע אותה כמ"ש למטה בע"ה ולא הוצרכה הגמ' בפ' הגוזל לדבר ע"ע כזה ומה שכתבו שם הוא במלוה על המטבע ונפסל שהמלך והמדינה פסלו אותה צורה ואינו יוציא במקח ובממכר כלל שאין הלוה יכול לומר לו טול מה שנתת לי אא"כ יוציא במדינה אחרת ויש לו דרך לאותה מדינה שאז נותן לו מהמטבע הא' הנפסל שהלוהו דהכי אמרי' בגמ' דאי אית ליה אורחא למישן יכול למימר ליה לך והוציא במישן דמאי פסידא ליה זה נהנה וזה אינו חסר ומהיות טוב אל תקרא רע קרינא ביה אל תמנע טוב מבעליו ואם אינו יוציא בפרהסייא במדינה אחרת או אין לו דרך לאותה מדינה נותן מהמטבע היוצא באותה שעה ואין זה דומה לנדון שלפנינו לפי שזה שנז' בגמ' הוא שנפסל המטבע במצות המלך והמדינה ותקנו מטבע אחר יפה מן הא' לפי' צריך המלוה לקבל מהמטבע שנתן ולטרוח לילך במדינה אחרת להעביר אותו שם ואם אי איפשר לו נוטל מהמטבע החדש היפה היוצא באותה שעה וה"ה לכתובת האשה כמו שכתב הרמב"ם ז"ל בפ"ד מה' לוה ומלוה. ועוד אמרו בג' בפ' הנז' במלוה על המטבע והוסיפו עליו והדבר תלוי בב' דברים הא' אם הוזל השער מחמת אותו תוספת מנכה לו שיעור התוספת ואפי' הוסיפו כל שהוא ואם לא הוזל השער מחמת אותו תוספת אינו מנכה לו אלא נותן לו מהמטבע היוצא באותה שעה. הדבר הב' אם התוספת הוא יותר מעט מהחומש בזה אעפ"י שלא הוזל השער מנכה לו כל התוספ' כיון שהוא יותר מחומש וכו' מתבא' בגמ' והדבר שוה בין במלוה חבירו על המטבע והוסיפו בין הכות' לאשתו בכתובה מטבע ידוע והוסיפו בו ועד עתה לא דברנו אלא בתוספת המטבע אבל במגרעות המטבע לא דברו בו כלום אבל דעת קצת מהגאונים ז"ל ודעת הרי"אף ז"ל והרמב"ם ז"ל שדין תוספת המטבע ופחת המטבע שוה שלעולם הולכין בשניהם אחר החומש על הדרך שכתבתי נכתב בהרא"ש ז"ל בתשובה שמי שמלוה לחבירו בשעה שהיו עשרה קורונאדס בזהוב ובשעת הפרעון ששה קורונאדש צריך ליתן לו עשרה בזהוב דהשתא המלוה סתם בלא שום תנאי נותן לו מטבע שהלוהו אעפ"י שנפסד שאינו יוצא בשום /מדינה/ מתנה כ"ש בארץ הזאת שלא נפסל שום מטבע אלא כלם יוצאים אלא שזה שוה יותר מזה שצריך לפרוע לו מטבע שהלוהו עכ"ל ואין לטעות במה שאמר מעשרה ועד ששה שצריך להיות כן זה לא יטע' בו שום תלמיד ולא כתב הראש /הרא"ש/ ז"ל כן אלא שמעשה שהיה כך היה ואין הדבר תלוי אלא בחומש כמ"ש למעלה ממסקנת התלמוד א"כ בבגאיה שכל המטבעות יוצאין כל א' בשוויו אין האשה נוטלת אלא ממטבע שהיה בזמן כתיבת הכתובה כ"ש שיש בין מטבע למטבע יותר מחומש ואין זה דומה למה שכתבו קצת שאם המלך צוה לשנות המטבע בין להוסיף בו בין לפחות בו וצוה שיהיה סך קצוב לכל דינר ודינר ושהמתחייב לחבירו דינר לא יפרע לו אלא כך שאין לעבור פי המלך במה שצוה ונגעו בזה משום דינא דמלכותא דינא שיש למלך רשות להחליף המטבעות ולגזור גזירות בהם וזה מחקי המלכות וכמ"ש בזה הרבה הרשב"א ז"ל בתשו' אבל בנדון שלפנינו המלך לא גזר שיהיה כו"ך ולא נתחלף המטבע למטבע חומש ויותר מעט ואין אנו משגיחין לפירות בין הוזלו בין הוקרו בין שיש בין מטבע למטבע חומש ואין לחלק בין תוספות לפחות שהדין בהם שוה כדעת הרי"ף ז"ל בפ' הגוזל והרמב"ם ז"ל בפ' הנז' ויש לומר עוד שדין אשה בכתובתה ונדונייתה עם המלוה הכל שוה ואין לחלק ביניהם וכמ"ש זה הרמ"בם ז"ל ואין מקולי כתובה אלא הכותב כתובה מעות במדינה אחת שמעותיה גדולים ויצאה למדינה אחרת שמעותיה קטנים או שכתב בכתובה במדינה שמעותיה קטנים ויצאו למדינה אחרת שמעותיה גדולים כגון שנשא אשה בא"י וגרשה בקפוטקי' או שנשא בקפוטקיא וגרשה בא"י לעול' אינה מקבלת אלא מעות הקטנים וזה מקולי כתובה כמו שנז' דין זה בפ' ב' דייני גזירות בשלהי מס' כתובות וכתב זה הרמב"ם ז"ל בפי"ו מהל' הנז' שאין כ"ז אלא ביוצאה ממדינה למדינה אבל במדינ' עצמה לא אמר זה אדרבא במדינה עצמה אין הפרש בין כתובת אשה להלואה בענין שנוי המטבעות ואף קולי כתובה אינו אלא במנה מאתים אבל בנדונייא שהביאה עמה דינה כדין חוב.
העולה מזה הוא שהאשה הזאת הבאה עליה השאלה אינה גובה כתובתה ונדונייתה אלא ממטבע שהיה יוצא בעת כתיבת הכתובה מכל הטעמים שכתבתי והפוחת לאשה הזאת אפי' פרוטה אחת מהמטבע הישן שלא ברצונה הוא גוזל אותה ודינו כדין גזלן שהוא פסול כמה /לכמה/ דברים והחולק ע"ז חולק על האמת וה' אלהים אמת הוא יורינו וידריכנו בדרך אמת וכתב הצעיר צמח בן הרב ר' שלמה בן הרב הגדול ר' שמעון זלה"ה:
@שו"ת יכין ובועז חלק א סימן עח
קסמטינא אל הותיק ר' יוסף ב"ר אברהם זמרון נ"ע.
שאלת זקן א' נלב"ע יש לו היום כמו י"ח שנים והניח אלמנתו וב' בנים מאשה אחרת ועד עתה לא נפרעה כתובתה ועתה רוצה לגבות כתובתה מקרקע שהניח בעלה עם קצת מטלטלין פן תישן המות ויבואו יורשי בעלה ויקחו הכל יען מתה בלא שבועה ושאלת שורת הדין בזה.
תשובה האלמנה כזאת /הזאת/ ששטר כתובתה יוצא מתחת ידה גובה כתובתה לעולם אפי' לאחר כמה שנים בין שהיתה בבית בעלה בין שהיתה בבית אביה נשבעת וגובה כתובתה כך מסק' ההלכה בגמ' במסכת כתובות בפ' הנושא וכן פסק הרמב"ם ז"ל בהל' אישות בפי"ו ואם אין שטר כתובתה יוציא /יוצא/ מתחת ידה אין לה כלום ואפי' עיקר כתובה ואפי' אם תבעה כתובתה ביום שמת הבעל ודוקא במקום שמנהגן לכתוב כתובה הוא שאינה גובה כלום אבל במקום שמנהגן שאין לכתוב כתובה אלא שסומכין על תנאי ב"ד ה"ז גובה עיקר כתובה שהוא מנה לבעולה וק"ק לבתולה אעפ"י שאין שטר כתובה בידה מכל התוספ' אין לה אלא בראיה ברורה שלא נתקבלה כלום כך כתב הרמב"ם בפ' הנז' אבל אמרו בגמ' שמה שאמר' שהיא גובה כתובתה במקום שדרכן שלא לכתוב כתובה יש חילוק שאם היא בבית בעלה גובה לעולם שיכולה לומר נכלמתי מהיורשין מלתבעם כתובתי כיון שאני בביתם בבית א' אבל אם היא בבית אביה אינה גובה אלא עד כ"ה שנים ואם עבר זמן זה אין לה כלום שאם לא מחלה לא שתקה כל הזמן הזה ואין לה ממי להתבייש ולפי' אם היה היורש מוליך לה מזונות לבית אביה ומטפל בה יכולה ג"כ לתבוע כתובתה לעולם לפי שלא שתקה אלא מפני שהיא בושה מהיורשים כך מבואר בגמ' בפ' הנושא וכן פסק הרמב"ם ז"ל בפ' הנז' והאלמנה הזאת שבאה עליה השאלה כיון ששטר כתובתה יוציא מתחת ידה גובה היא כתובתה אעפ"י שיש לבעלה שמת זמן רב וכ"ש שלא הגיע לזמן שמפסדת מי שאין בידה כתובה על האופן שזכרנו וכיון שכן תבוא לב"ד שבעירה ותוציא כתובתה והב"ד יגבו לה הקרקע והנכסים בכתובתה ואם היתה דרה בקרקע הנז' בחיי בעלה ואף אחרי מותו עד היום אין עליה חיוב בשכירותו שמתנאי כתובה הוא שתדור בביתו וניזונית מנכסיו כמו שנז' בגמ' בפ' אלמנה ניזונית ובפ' נערה שנתפתתה תהא יתבא בביתי ומתזנא מנכסי כל ימי מיגר אלמנותיך וכבר נפסקה הלכה כשמואל דאמר שכ"ז שלא תתבע כתובתה אין היורשין רשאין להכריחה לקבל כתובתה אלא יושבת בבית בעלה וניזונית מנכסיו וכו' שהיא אלמנה עד שתתבע כתובתה בב"ד אבל שלא בפני ב"ד אין בכך כלום כמו שמפור' בפ' אלמנה ניזונית והרמב"ם ז"ל בפי"ח מהלכות אישות ואם האלמנה ניזונית ממה שהניח בעלה מעשה ידיה של יורשים כמו שהיתה בחיי בעלה שניזונית משלו ומעשה ידיה ג"כ שלו כך היא עם היורשים ואם אמרו לה היורשי' טול מעשה ידיך במזונותיך אין שומעין להם אבל היא אם רצתה בזה שלא תהיה ניזונית משל יורשים ומעשה ידיה שלה ותהא /ולא תהא/ ניזונית מהם הרשות בידה כך מפו' בגמ' בפ' האשה שנפלו ובפ' אלמנה ניזונית וכן פסק הרמב"ם ז"ל בפ' הנז' וקודם שיגבוה כתובתה ישביעוה שלא נתקבלה מכתובתה כלום או לא נתקבלה אלא כו"כ ושלא מחלה לבעלה בחייו כתובתה ושלא תפסה משלו כלום בין בחייו בין במותו שלא תגבה כתובתה עד שתשבע תחילה שהבא ליפר' מנכסי יתומים לא יפרע אלא בשבועה וכמו שמפו' במס' גיטין בפ' השולח אין אלמנה נפרעת מנכסי יתומים אלא בשבועה ואמרו שם שנמנעו מלהשביעה שמא תשבע בשקר ובד"א בפני ב"ד אבל חוץ לב"ד משביעין אות' אבל אם ירצו היתומי' להדיר' מדירין אותה כגון שאוסרין עליה פירות פלוני או שלא תשתה יין לעולם או דבר פלוני עליך אסור לעולם אם נפרעת מכתובתיך כלום ופי' הרמב"ן והרשב"א ז"ל שבדבר א' די או שמשביעין אותה חוץ לב"ד או שמדירין אותה בב"ד וכ"כ הרמב"ם ז"ל בפי"ח מהלכות אישות ואחר השבועה או הנדר שמין לה הקרקע והנכסים ומגבין אותם לה בכתובתה וכותבין לה שטר איך הוציאה כתובתה והיה כתוב בו כו"כ ואח"כ נשבעה ואיך הגבו לה הב"ד הקרקע והנכסים בכתובתה זהו הנ"ל בזה וגם כל העם הזה על מקומו יבא בשלם ואם תמות האלמנה אחר זה יורשיה יורשים כל עזבונה ואין ליורשי בעלה מבוא בירושתה ודבר זה ברור אין צריך לפנים.
ומה שחשבתם וחששת' שאם תמות האלמנה בלא שבועה שלא ירשו יורש' כלום מכתובתה כיון שלא נשבע' בחייה שלא נתקבלה מכתובתה כלום. אינו כן שכיון שבשטר כתובתה יש נאמנות שכן המנהג שיכתבו תהא נאמנת עלי וכו' מן הדין אינה צריכה שבועה אבל נהגו להשביעה ומורינו א"ז הרשב"ץ ז"ל בתשובותיו הביא ראיות לחיוב שבועה זו אבל בעודה בחיים ואם מתה בלא שבועה כתב הרשב"א ז"ל שלדברי הכל לא איבדו יורשיה כתובתה דלא עבדי' בה תרי קולי להשביעה ואם מתה יפסידו היורשים כתובתה וכ"כ הר"ז ז"ל אבל צריכים היורשים שישבעו שבועת היסת שלא צותה אותם ששטר כתובה זה פרוע נמצא שאפי' מתה האלמנה בלא שבועה /לא/ היו היורשין מפסידין כלום:
@שו"ת יכין ובועז חלק א סימן עט
ובענין החצר שאמרת שיש בו ג' בתים שנים גדולים וא' קטן אם נותני' בבנין הכותל אשר לצד השוק בשוה כיון שאין לא' בו השתמשו' יתירה על חבירו כי אם גדר בעלמא אין נותנין לפי גודל הבתים וקטנן בגמ' בפ' השותפין כתבו שבני החצר כופין זה לזה לבנות דלת ולעשות בית שער לחצר ר"ל אם נמנע א' מבני החצר מלעשות עניינים אלו חביריו כופין אותו על כך לעשותו וכן כתב הרמב"ם ז"ל בפ"ה מהלכות שכנים והוסיף עוד וכן כל דברים שהחצר צריכה להם אבל לא נכת' אם בשוה או כפי גודל הבתים וקטנן. והנראה מדברי קצת המפרשים שנותנין כפי ממון כיון שהוא שמירה לבית ואין א' מהן משתמש בו יותר מחבירו לכן טוב הוא שיעשו פשרה ואם ימאנו נראה שנותנין כפי ממון כיון שיש לא' ממון יותר מחבירו צריך ליתן בשמירתו יותר מחבירו. ואם ממונם שוה נותנין בשוה:
@שו"ת יכין ובועז חלק א סימן פ
ובענין הצפורים שאמרת אם טהורים או מותרים ואמרת שיש לקצת ג' סימני טהרה. בודאי שעוף טהור נאכל במסורת כך מפו' בגמ' בפ' ואלו טריפות וכ"כ הרמב"ם ז"ל ואם אינו יודע בודאי שהוא עוף טהור בודק בסי' שנתנו חז"ל ולכם שלם:
@שו"ת יכין ובועז חלק א סימן פא
טקורת אל איש משכיל נקר' רבי עטון יצ"ו.
שואל כהוגן וכשורה. מרבה המשרה. מתגבר בתורה. הגיעוני שאלותיך הנכונים הגבוהים כתקרה. שמחתי בראותי בהם אורה. כאיש דבש אכל מיערה. וכצרי ונכאת ארה. הבנתי דבריך הנכונים ועליהם ה' נקרא. ולרוב אהבתך וחברתך אשר בלבי משכנה ומגורה. למלאת רצונך ודעתך אשר בעיני יקרה. אשיבך מה שיראה לי בנפש נמוכה ורוח נשברה. ואני בה' אבטח יוצר כל באמירה.
תחילה שאלת ישמרך השומר אמת לעולם הענין הנוני"ן שבפרשת ויהי בנסוע מה היא כונת הנוני"ן ורמזם ומה שאמר רש"י ז"ל שאין זה מקומו אלא כדי להפסיק בין פורענות לפורענות.
תשובה התשובה בזה ארוכה אלא שאני מזכיר לך ראשי פרקים לבד ומה שאיפשר לי לבאר תחילה פירשו ז"ל במס' שבת מפני שהוא ספר בפ"ע =בפני עצמו= מכאן לספר שנמחק ונשתיירו בו פ"ה כמנין אותיות פ' ויהי בנסוע הרי הוא מטמא את הידים כס"ת. עוד דרשו על פסוק חצבה עמודיה ז' אלו ז' ספרים בראשי' ואלה שמות ויקרא במדבר סיני עד ויהי בנסוע הארון ויהי בנסוע עד כמתאוננים כמתאוננים עד סוף ספר במדבר אלה הדברים הרי ז' ספרים כנגד ז' ימי בראשית כנגד ז' מועדות שבהם נתפארו ישראל והם שבת ופסח ועצרת ור"ה ויוה"כ וחג סוכות ושמיני עצר' וכנגד ז' אורות הידועים שהם ה' נגלים ושנים נעלמים ואין אור אלא תורה שנא' ותורה אור והנוני"ן הפוכין כדי שלא יפסל ס"ת ביתר וחסר וכונת הנוני"ן כנגד נ' שערי בינה שבהם נתנה תורה ונ' שני היובל הרי שני נוני"ן וכללם לרמוז ק' ברכות כלו' שבזכות ק' ברכות שמברכין ישראל העולם עומד והכונה כדי שיגיע לכהן ברכה א' מהמאה כי כאשר יברך בניה' מאה יהיה ללוי עשרה ולכהן א' וזהו סוד אי"ק וסוד היחיד רמוז כאן ויש דורשים שהם ג' פורעניות וידוע כי ג' הוי חזקה לכך הפסיק ביניהם פורענות א' ויסעו מהר ה' ודרשו כתינוק הבורח מבית הספר כלומר שאלו נתעכבו שם פחדו שמא יוסף להם מצות אחרים ואעפ"י שנסעו ברשות מ"מ שמחו ופורענותם שלא נתוספו להם המצות. ופורענות שניה ויהי בנסוע שהרהרו אחר הארון והעננים. והג' מתלוננים ולכן עשה נ' כצורת כאף ונון נ' הרי ג' נונין הרומזים לקן צפור וכן יקננו ואין לגלות יותר מזה והארון והעננים הנז' בפ' זו לרמוז להשגחה הדבקה בהם ומכאן תבין סוד שכינה בתחתונים ע"כ. ויש מפרשים שיש מפ' זו של ויהי בנסוע עד למעלה ממנה נ' פרשיות והיא בסדר במדבר סיני בפ' אלה פקודי בני ישראל כאשר יחנו כן יסעו ושם היה לו להשלים ויהי בנסוע ולכן כתב רש"י ז"ל שאין זה מקומו ויש נ' פרשיות למעלה כשתחשוב פסוקים של ברכת כהנים כל פסוק פרשה כאשר הם בס"ת ולכן היא הנ' הפוכ' כלומר שיש נ' פרשיות למעלה ממקום זה. ובס' התמונה כתב וסוד הנוני"ן ההפוכין הם כנגד היסוד ולפי ששם חוזרין הנשמות ואין למקום זה עסק בתחתו' לכך נהפכה הנ"ון. והוא אמרם במופלא ממך אל תדרוש ואנו מוציאין בב' פסוקים אלו בפ' א' י"ב תיבות כנגד פסוק ולכל היד החזקה שיש בו ג"כ י"ב תיבות ובפ' ובנחה יש בו ז' תיבות כנגד ז' תיבות שבפ' בראשית והי"ל לכתוב תחילה ובנחה שהוא כנגד בראשית ושני לו ויהי בנסוע שהו' כנגד פ' האחרון של תורה ולכל היד החזקה ולפי' כתב הנו"ן הפוכה כלו' כי הכתיבה הפוכה שלא כסדר לחסרון דעתינו אבל לידיעתו יתב' כסדר הם כתובים כי רמז תחילה היד החזקה שהיא כנגד ויהי בנסוע שרומז אל הברי' כסדר והמושל על העולם. ואח"כ כתב ובנחה שהוא כנגד פ' בראשית שהם ג"כ כנגד מנוחת הנשמה בעולם הנשמות והם כנגד ז' רקיעים וי"ב גבולי אלכסון וז' ספירו' וי"ב צירופים ואנו אין לנו לסבול ולהבין דברים אלו ע"כ ראיתי בסוד פסוקים אלו ובנוני"ן. ואלהים יאיר עינינו במאור תורתו אמן:
@שו"ת יכין ובועז חלק א סימן פב
עוד שאלת אם היו מהלכין כתיבה או כקורה.
תשובה זו ג"כ מחלוקת בגמ' בין ר' נחמיה ובין ר' יאשיה ר' נחמיה סבר כתיבה היו מהלכין ומפיק לה כאשר יחנו כן יסעו וסדר חנייתן יהודה במזרח שני לו ראו' בדרום וכנגד יהודה היה דגל יוסף במערב משום דשכינה במערב כנגד ראובן היה דגל דן בצפון והמשכן באמצע. ולדעת ר' יאשיה היו הולכין כקורה ומפיק לה מאסף לכל המחנות כי ידוע שמי שילך כקורה תמצא דן מאסף והוא אחרון והלכה כתיבה היו מהלכין והכריחני לפסוק ככה על סדר סוד חנייתן ומסען כי א"א אלא על אופן זה כסדר מרכבה העליונה ודרשו ע"ה בפסוק ויקרא לו אל אלהי ישראל הקב"ה קראו ליעקב אל וא"ל אני אלוה בעליוני' ואתה בתחתונים כשם שהקב"ה רוכב על ד' חיות כך יעקב נשא ארבע /נשים/ אחיות וכשם שיש למעלה י"ב גבולי אלכסון כך היו לו ליעקב י"ב שבטים וכשם שחלק הקב"ה ממשלת העולם ביד ע' שרים כך היו יוצאי ירך יעקב ע' נפש לדעת האומר כי יוכבד נולדה בין החומות וכשם שהקב"ה למעלה מושל ושליט על הכל כנרמז בפ' אשר חלק ה' אלהיך אותם לכל העמים כך היה יעקב למעלה מהע' וכשם שיש מרכבה /במרכבה/ ד' פנים שהם פני אריה פני אדם פני שור פני נשר כנז' במרכבת יחזקאל ע"ה כך צוה יעקב לבניו לנשאו שנאמר ויעשו לו בניו כן כאשר צום וככה היה סדר חנייתן וכך היו נוסעים שנאמר כאשר יחנו כן יסעו והיה סדר מסען ראובן שהוא כנגד פני אדם בדרום שהוא הוא הראש למסתכל בעין שכלו כנרמז בספר יצירה וכן דעת החכם השלם הראב"ע ז"ל ויהודה שהוא פני אריה במזרח ואפרים שהוא פני שור במערב משום דשכינה במערב ודן שהוא פני נשר בצפון שלא לגלות חטא מלכי דן ומקום הנקרא דן ועוד דרשו שהוא בצפון לרמוז לטוב הצפון להם לעתיד לבוא ועל סדר זה היו נוסעים וחונים וזהו כתיבה. ולדעת האומר כקורה לפי שהעולם סובב על תלי המבריח מן הקצה אל הקצה כקורה לכך כיון האומר כך היו מהלכין כלומר שהם הם העמד' העולם וקיומו כמ"ש אלמלא ישראל לא נבראו שמים וארץ וכך אמרו כשם שא"א לעולם בלא רוח כך אי אפשר לעולם בלא ישראל אלא ששם בגמרא הכריחו ופסקו כי כתיבה היו מהלכין לרמוז כי מרכבתו יתברך על הכל:
@שו"ת יכין ובועז חלק א סימן פג
עוד שאלת על פסוק לשמות מטו' אבותם תתנחלו כיצד ב' אחים וכו'. כך דרשו הכתוב לאלה יכול אפילו כהנים לוים גרים ועבדים טומטום ת"ל בארצם לא תנחל יצאו כהנים ובתוך בני ישראל לא ינחלו נחלה יצאו לוים. לשמות מטות אבותם יצאו גרים ועבדי' איש לפי פקודיו יצאו נשים טומטום ואנדרוגינוס שאינם איש ומחלוקתם ג"כ בין ר' נחמיה ור' יאשיה. ר' יאשיה אומר ליוצאי מצרים נחלקה שנאמר לשמו' מטות אבותם ינחלו וכו' ור' נחמיה אומר לבאי הארץ נחלקה שנאמר אלה פקודי בני ישראל וכו' משונה נחלה זו מכל נחלות שבתורה שכל הנחלות חיים יורשים את המתים וזו מתים יורשים את החיים כיצד ב' אחים היו מיוצאי מצרים א' יש לו בן וא' יש לו ג' בנים ירשו ד' חלקים חזרו וחלקו ביניה' כפי יוצאי מצרים נטל בן הא' חצי הנחל' והג' אחים אחרים נטלו חצי הנחלה ואלו נשארו על הנחלה הא' היה נוטל הבן הא' חלק והג' נוטלים ג' חלקים הרי המתים ירשו החיים חיים כלכם היום:
@שו"ת יכין ובועז חלק א סימן פד
עוד שאלת אם הסוגייא נתרוקנה רשות לאב או נתרוקנה לרשות אב ואמרת וזהו הנוסחא הנכונה. וזה אינו וכך סוגיית ההלכה במסכ' קדושין וכן במס' נדרים נשאת נתרוקנה רשות לבעל נתגרשה או נתאלמנה ועדיין היא נערה נתרוקנה רשות לאב. פי' נתרוקנה מל' מריקים שקיהם כלומר שהורקה הרשות לאב אותה רשות שסרה ממנו כשנשאת חזרה לו עתה אותו רשות עד שתנשא או עד שתבגור וכך מצאתי ג"כ במכילת' מת הבעל נתרוקנה רשות לאב כך היא הנוסחא הנכונה. עוד מצאתי במס' קידושין דרשו בפ' ויצאה חנם אין כסף אין כסף לאדון זה אבל יש כסף לאדון אחר ומאי ניהו אביה כלומר שאם מכרה אביה כשהיא קטנה ויצאה בשש ועדין היא קטנה נתרוקנה רשותה לאביה ויכול למכרה פעם אחרת כי יש מכר אחר מכר וכן בענין נישואיה שאם קדשה אביה כשהיא קטנה ונשאת נתרוקן רשותה לבעלה מת בעלה או נתגרשה נתרוקנה רשות לאב עד שתנשא פעם אחרת או עד שתבגור הרי הנוסחא הנכונה היא נתרוקנה רשות לאב או לבעלה:
@שו"ת יכין ובועז חלק א סימן פה
עוד שאלת על פסוק הרגו כל זכר בטף וכל אשה יודעת איש למשכב זכר הרוגו למה כתב הרוגו תרי זמני והיה די בא'.
וכך הוא לשון הגמרא הי"לל ועתה הרגו כל זכר בטף וכל אשה יודעת איש למשכב זכר ודי או היה לו לכתוב ועתה כל זכר בטף וכל אשה יודעת איש למשכב זכר הרוגו ולמה כתב הרוגו הרוגו.
והתשובה בזה שאלו אמר הרגו כל זכר בטף וכל אשה יודעת איש למשכב זכר הייתי אומר שלא הקפיד הכתוב אל על הנבעלות שע"י היתה תקלה אבל האחרות לא כי בודאי כי כל אשה אינו רוצה לומר הכל כי כל יש כולל הכל כמו כל פעל ה' למענהו שר"ל כל וכולל ויש כל שר"ל קצת כמו לא תעשה כל מלאכה שר"ל קצת ולכך אמר בכאן ועתה הרגו כל זכר בטף כלומר כל טף וכן כל אשה יודעת איש למשכב זכר כלו' כל האשה הראויה לביאה שהיא בת שלש שנים ויום א' הרוגו. אבל הטף בנשים שאינם ראוים לביאה החיו ומדאמר החיו לכם כלומר לכלכ' והיה עמהם פינחס והיה כהן מכאן לכהן שמותר ליש' שבוי' שנשבית פחותה מבת ג' שנים ויום א' מאחר שאינה ראויה לביאה וכן אלו אמר הרגו כל זכר בטף וכל אשה יודעת איש למשכב זכר ולא אמר הרוגו הייתי אומר שלא יהרגו אלא אותם שנבעלו ממש לישראל לבעבור שנכשלו בהם אבל האחרות יחיו. לכן חזר ואמר הרוגו כלומר אפי' אותם שלא נבעלו כיון שהם ראויו' ליבעל הרוגו. ואלו כתב ועתה כל זכר בטף וכל אשה יודע' איש למשכב זכר הרוגו היינו אמרי' שלא הקפיד הכתוב אלא על הנשים בין בעולות בין ראויות אבל בטף הזכרים איני יודע אם להרוג אם לחיות לכך כתב הרגו קמא והרגו בתרא:
@שו"ת יכין ובועז חלק א סימן פו
עוד שאלת על האש של המזבח. כך שנו רז"ל אש שירדה בימי משה לא זזה מן המזבח עד יום שירדה אש בימי שלמה שנא' וכל ישראל רואים ברדת אש והיתה רבוצה כאריה עד חרבן בית א' ובבית ב' לא ירדה אש והיו מהדברים החסרים וכשהיו תורמין תרומת הדשן לא היו מסירין הכל כי אם תרומה לבד וכשהיו נוסעים הוו /היו/ מדשנים המזבח כלו' מקילין מקצת הדשן. וכשחונין לוקחים ממנו עפר ונותני' בקרקעי' המזבח והאש לעולם רבוצה כארי וכשהיו נוסעים היו כופין עליו פסכתר כדי שלא ישרוף המכסה:
@שו"ת יכין ובועז חלק א סימן פז
ומה שרצית לידע איזה קרבן עולה ויורד איזה העולה למזבח ויורד ואיזה העולה למזבח ואינו יורד. זה אינו. אלא קרבן עולה ויורד ר"ל עשיר בשורו עני בשיו אלמנה בתרנגולתה. והוא מ"ש בתורה ואם לא תשיג תחילת הקרבן שור ויורד עד עשירית האיפה. אלא שאין ממתינין עליו עד שיעשיר ויביא קרבן עולה אלא יתן כפי השגת ידו עכשו אפי' הוא דלי דלות ע"כ:
@שו"ת יכין ובועז חלק א סימן פח
עוד כתבת אינו מולק אלא סי' א' ובמקום אחר אומר פוסק שתיהן. מאחר שהוא עוף מתכוין לפסוק ואם לא פסק אלא הא' או רובו דיו. ומה ששאלת למה לא יהיה בו דין נבילה. זו גזירת הכתוב היא שכך אמרו זה הכלל כל חטאת העוף שהיא פסולה בקדש ה"ז פסולה ואינה נבלה כנבילת העוף טמא לענין טומאה. וכל חטאת שאין פסולה בקדש ה"ז נבילה לכל דבר לפיכך המולק ונמצאת טריפה. או שמלק בסכין ה"ז נבילה לכל דבר שאין המליק' מותרת ומטהרת אלא כשהיא כשירה למזבח:
@שו"ת יכין ובועז חלק א סימן פט
אמרת על שעיר ר"ח אחר שהיה שעיר איך קראו חטאת שנא' קחו את המנחה וכו'. זה אינו כי אינו קורא לחטאת מנחה אלא שכל שעיר יש לו מנחתו הראויה לו ומרע"ה אמר מאחר שהשעיר נשרף קחו את המנחה הקריבה עמו כי קדש קדשים היא הואיל והכהנים אוכלים והבעלים מתכפרים:
@שו"ת יכין ובועז חלק א סימן צ
ואם אהרן ובניו הקריבו אותו יום.
אין חשש כי אהרן היה כ"ג ובניו ג"כ באותו יום נמשחו ודינם כדין כהן גדול וזה מחלוקת בגמ' אם מפני טומאה נשרף אותו שעיר של ר"ח או מפני אנינות כי באותו יום היו שלשה שעירים שעיר נחשון שעיר ר"ח שעיר המילואים ולפי ששעיר ר"ח הוא לדורות לכך שרפוהו ויש מי שסובר שלא נשרף אלא שלא יהיה /נותר/ כי לא יוכלו ג' כהנים לאכול ג' שעירים חוץ משאר מתנות של קרבנות אותו יום ולכך שרפוהו ויש מי שסובר מפני טומאה נשרף. ואם מפני טומאה מפני זה /מה/ נטמא זה יותר מן השאר. ולדעת קצת שלא היתה שם טומא' כלל כי מיתת נדב ואביהוא היתה בשריפה ואפר אינו מטמא אלא על שלדן קיימת ויש מי שסובר שבפנים נשרפו ודחפם המלאך לחוץ ועדיין היו הגויות קיימות ולא נטמא בפנים וא"כ למה נטמאה האהל שהוא חוץ שהרי הוא צריך טבילה והזאה כי פשתן היה בו שהוא שש. והאומר מפני אנינות נשרף שחזרו אפר אפי' בפנים ואינו מטמא אלא שהיו אוננים והרי כ"ג מקריב אונן. אלא האמת שלא נשרף אלא שלא היה שם מי שאוכל ולערב יהיה נותר אפי' בלילה לא היה מי אוכלו שהרי אהרן השיב ואכלתי חטאת היום הא לערב מותר אלא שלא היו מספיקי' לאכול כלם ושרפוהו שהיה קדוש יותר מכלם וזה אינו מספיק כי יותר הי' להם לאכלו וישרפו האחרי' ואמרנו ששעיר ר"ח הוא נשרף מדכתיב הכא ואותה נתן לכם לשאת את עון העדה לכפר וגו' וכתי' בשעיר ר"ח לכפר עליכם ואמר להם משה מאחר שקרבן /שקרב/ מתירו וזכיתם בו מדוע לא אכלתם אותו ואהרן השיב ותקראנה אותי כאלה כלומר אפי' שמתו כלם לא היה לי לבזות הקדשים אלא שלא היו יכולין לאכלו וקדמו ושרפוהו ולא היו כ"א ג' כהנים כי לא נתכהן פינחס עד שהרגו לזמרי ומר"עה כשמעו דבריו הודה ולא בוש:
@שו"ת יכין ובועז חלק א סימן צא
ומה ששאלת על כלי חרס בתוך כלי חרס ונגעה הטומאה בתוך השני.
תשובה בודאי ששניהם ראשונים לטומאה אלא היתרון שיש לכי חרס הוא שאינו מקבל טומאה מגבו אלא מאוירו וכך היא שנויה במס' חולין דכתיב אל תוכו ולא לתוך תוכו מכאן אמרו כלי חרס שהיה בתוך כלי אחר של חרס ופיו סתו' ונכנסה טומאה בתוך הכלי האחד הגדול אין השני טמא מאחר שלא נכנסה הטומאה באוירו וכן אם היה כלי חרס מלא אוכל הראוי לקבל טומאה והיה צמיד פתיל עליו והיה הכלי הסתום בתוך כלי חרס אחר ונכנסה בו טומא' אין הכלי הסתום ולא האוכל שבו טמאים שנא' אל תוכו ולא לתוך תוכו ואם היו משקין בתוך הכלי הקטן ולא היה צמיד פתיל עליו ובאה הטומאה באויר הכלי הגדול הרי הכלי הגדול טמא והקטן אלו היה ריקן טהו' שהרי כתי' תוכו ולא תוך תוכו אבל עתה שנטמאו המשקי' והם חוזרי' ומטמאי' הכלי הקטן והרי הוא אומר מטמאיך לא טמאוני ואתה טמאתני ואם הכלינגע בטומאה והוא שני ידוע שאינו עושה שלישי בחולין כ"א במוקדשין:
@שו"ת יכין ובועז חלק א סימן צב
ונגיעת השרץ בזרעים ובכל אוכל.
אין האוכל ההוא ראוי לקבל טומאה עד שיבואו עליו מים מאחר שנתלש שאם תאמר קודם שנתלש אין לך עשב שלא ירד עליו מים במחובר וכך כתוב במס' חולין יותן יתן /יותן דומיא דיתן/ מה יתן דניחא ליה אף יותן דניחא ליה כלומר שאין הזרעים מוכשרי' לקבל טומאה אא"כ באו עליו המים ברצון הבעלים מדכתיב יתן כלומר ברצונו אז הם טמאים אם נגע בהם שרץ ואוכלן בימי טומאתו או מטבילן אם הם דברים של אוכלים ואם הם משקין משיקן במקוה והם טהורים פי' נותנם בכלי ומטבילן עד שיהיו מן /מי/ המקוה שוין לאותו משקה והוא מלשון וישק לו כמו שהנשיקה בפה ותגע שפה אל שפה כך נוגעי' מי המקוה באותן משקין שנטמאו אחר שהוכשרו על ידי מים ואז הם טהורים ולאו דוקא מים אלא כל דבר הנקרא מים והם מים ויין וחלב ודבש וטל ושמן והם ז' משקין כל אלו מכשירין הזרעים:
@שו"ת יכין ובועז חלק א סימן צג
עוד על יתושין הנמצאי' בפולין וזיזין שנמצאו בעדשים ותולעים שנמצאו בתמרים.
באביהם הם אסורים עד שיבדקו ויסרום ואז יאכל הפירו' ואע"ג שלא יצאו ואם בודאי שהתליעו ויצאו לאויר הם אסורים משום השרץ השורץ על הארץ והאוכל מהן מרוסקין כזית לוקה ואם אכל אפי' א' שלימה לוקה שבריה אינה בטילה לעולם ואפי' הבריה היתה קטנה מן החרדל אבל אם חסר ממנה רגל א' אינו חייב אלא בכזית והוא הדין בכל בריה שבעולם שהיא אסורה אינו חייב אלא בשלימה או בכזית וזהו כשיש באמת התולעת ההוא בפרי אבל יש הרבה שנחתכו ואין אנו יודעים אם יש תולעת אם לאו האוכל הפרי ההוא פטור משום דאין זה אלא ספק ספיקא ספק אם התליעו ספק אם לא התליעו ואת"ל שהתליעו ספק נשארו שם או יצאו לאורך הזמן כ"ז תוך י"ב חדש אבל אחר י"ב חדש משנתלשו אעפ"י שיש בהם תולעת מותרים הם אפי' התולעים כי כל בריה שאין בה עצם אינה מתקיימת י"ב חדש ותולעים אלו מאחר שנמצאים בפירות אלו לאחר י"ב חדש בודאי לא התליעו אלא לאחר שהתלישו ומותרים והוא שלא פירשו שאם פירשו הרי זה שרצו על הארץ ואסורים ונתנו סמך לדבר תולע ופוה ויוב ושמרון כלו' פה /פרי/ שהתליע אחר שנתלש ויצא לשפת הפרי ושב לפרי השמר פן תאכל אותו תולע וכן התולעים הנמצאים בבשר בשעת שחיטה הם הנקראים דרנ"א והם אסורים משום השרץ השורץ על הארץ אבל הנמצאים בבשר אחר המליחה או בדגים אפילו קודם הם הנקראים מורנ"א מותרים הם והוא שלא פירשו אבל פירשו אסורים ואם השרץ במים חמין והשליך הזיזין ובשל העדשים ההם ובדק ומצא אח"כ שנשארו מקצת הזיזין בתבשיל משליכן ואוכל התבשיל שאין בהם טעם וטוב שלא לאוכלן עד עבור י"ב חדש ואז אוכל אפי' הזיזין והוא שלא פירשו:
@שו"ת יכין ובועז חלק א סימן צד
עוד שאלת דין נמלה הנמצאת בדבש. כבר נתבאר דינא שאם היא שלימה זורקה ואוכל השאר ואם נתרסקה ולא ניכרה משער בריה וכבר ביארתי שלא נקרא בריה ואין דין בריה אלא כשהיא שלימה לגמרי אבל חסר ממנה כלום דינה בכזית והוא שלא נמצא אבל נמצאת אסור לאכול דבר עד שישליך מה שמצא מהאיסור כי אין משערין אלא האיסור שנמצה אבל בעין אינו בטל לעולם אלא ישליכנו והשאר מותר. ויש סוברין שאפילו בריה שנפלה לתוך תבשיל ולא נמצאת בטילה היא בט' מאות וס' חלקים ואז היא בטילה ואם חסר ממנה אבר לאחר שנתערבה והוא שלא נחתך במזיד כי אם בשוגג שעורה בכזי' ודין זה הוא כ"ז שאינו מכיר' אבל מכירה זורקה והרוטב בנותן טעם ודוקא שאר שרצים אבל הח' שרצים שיעורן בכעדשה כדרך טומאתן ודוקא מתים אבל חיים שיעורן בכזית כדאי' במעילה בפ' קדשי מזבח וכל השיעורין הלכה למשה מסיני כדאי' בברכות ובעירובין ובסוכה והאוכל שקצים ורמשים עובר משום בל תשקצו את נפשותיכם ואעפ"י שהוא לאו שבכללות לוקין עליו שלא נאמר אין לוקין עליו אלא כ"ז שאין שם לאו אחר אלא הוא אבל אם יש שם לאו אחר בלא הוא לוקין עליו ולכן אמרו אכל פוטיתא שהוא שרץ המים לוקה משום ולא תשקצו ולא תטמאו מבשרם לא תאכלו וכל אשר אין לו סנפיר וקשקשת ואם אכל נמלה לוקה ה' מוסיף עליהם לאו דלא תאכלם ואם אכל צרעה לוקה שש הני ה' והו' ולא תשקצו את נפשותיכם בבהמה ובעוף:
@שו"ת יכין ובועז חלק א סימן צה
עוד כתבת על ענין יולדת בכל קדש לא תגע לרבות ה' תרומו' אם ר"ל שתהיה בת כהן אשת כהן וטבילת יום ארוך אם הוא כ"ד שעות שלימות.
אין ללשון זה דרך ולא מבוא לפירוש לא הא' ולא הב' ומה שאמר הכתוב בכל קדש לא תגע הוא כשהאשה ילדה דינה הוא מהתורה שטובלת לסוף ז' לזכר וי"ד לנקבה והיא מותרת לבעלה ואם נפסק הדם וטבלה היא מותרת לאכול מעשר והוא אומרם טבל ועלה אוכל במעשר ואם העריב שמשו אוכל בתרומה דכתיב ובא השמש וטהר ומחלוקת הוא בברכות אם טהר יומא או טהר גברא וא"ת טהר גברא כבר טבל בעוד היום הוא גדול אלא הלכה טהר יומא כלו' העריב שמשו אוכל בתרומה וזו האשה שילדה אעפ"י שמותרת לבעלה ועוד היא מותרת לאכול במעשר כאשר כתבתי אעפ"י שנפסק הדם וטבלה אינו מערב שמשה עד סוף מ' לזכר ופ' לנקבה זהו טבולת יום ארוך כאלו אינו מעריב שמשה אחר טבילתה עד סוף הזמן הנז' ואז היא אוכלת בתרומה וכן אינה יכולה לאכול בקדשים עד שתבי' כפרתה הכתוב' בתור' הרי שיום ארוך ר"ל סוף המ' או סוף הפ' וכן מה שדייקת לאו דוקא אלא אפי' בת ישראל אשת כהן אוכל' כאשר יתבאר מפ' כל טהור בביתך יאכל אותו. או מפסוק קנין כספו והרי אשה נקנית בכסף והיא ראויה לאכול.
@שו"ת יכין ובועז חלק א סימן צו
עוד אמרת שהם ד' מראות נגעים שחין ומכוה ושאת ובהרת. זה אינו כי כבר אמרו ז"ל במס' שבועות ובמס' חולין כי הם ב' אבות וב' תולדות וכשם שיש לשבת אבות ותולדות כך בצרעת אבות ותולדות והב' אבות הם בהרת ושאת והתולדות הם מחיה ושחין. בהרת עזה כשלג שניה לה כסיד ההיכל. שאת כצמר לבן שניה לה כקרום ביצה. אבל ספחת טפלה לכל וכשם שיש לשאת ספחת כך יש לבהרת ספחת והיא מלשון ספחני נא ויש מי שסובר שבהרת ושאת הם אבות וב' מספחות שלהם הם התולדות כיצד אם נתלבן הבשר כשלג היא הבהרת ומספחת שלה כסיד ההיכל השאת היא כצמר נקי ומספחת שלה כקרום ביצה הרי ב' אבות וב' תולדות וכלן מצטרפין זה עם זה ויש מפרשים פתוך מעורב ככוס חלב שנפלו בו ב' טיפי דם:
@שו"ת יכין ובועז חלק א סימן צז
עוד שאלת מהו שפוע האבר כלומר שאם היתה הצרעת ביד איש באצבעו או בראש האבר והיה כחוש ולא היה הכהן יכול לשער חצי פול שהוא גריס לפי שראש האצבע בשיפועו היה דק וכת' וראהו צריך לראות השיעור בבת אחת ולא נטמא זה ואח"כ חזר שמן ונתעבה האבר וחזר ראש האבר עבה ויש בו שיעור גריס ורואהו ודנו אם טהור אם טמא. וכן פתוך ר"ל מעורב כמראה יין ושלג. גריס ר"ל חצי פול כי נשבה הפול מלשון גרסין שר"ל חצאין ושיעור אלו הלכה למשה מסיני כדאי' במס' ברכות על פסוק ארץ חטה ושעורה וכו' כל הכתוב הזה לא ניתן אלא לשיעורין וכן במס' סוכה ובמס' עירובין חציצין ומחיצין הלכה למשה מסיני ושיעור גריס הוא מקום מרובע מקום צמיחת ל"ו שערות ופחות מזה אינו גריס וטהור אבל שחין ומחיה אינם מצטרפין עם הראשונים אלא שיעורו לעצמן:
@שו"ת יכין ובועז חלק א סימן צח
עוד שאלת מהו לשון איצטילתו. ומהו לשון אמריות.
תשובה לשון איצטלתו היא כסותו והדין הוא שמי שנראה לו נגע והיה חתן אין רואין נגעיו עד שבעה ימים ימי שמחתו וכן אם נראה בבגדו אין רואין אותו כל ז' ימי המשתה וכן ביתו דכתיב וביום הראות בו בשר חי יטמא ודרשו ז"ל יש יום שאתה רואה ויש יום שאין אתה רואה ומהו לשון שאמרו מציל את האמריות שבו אפי' היו של צמר או של פשתן יש מפ' אמרות אלסגא"ף וי"מ אלעמאיי"ר ויש מפ' שהיו תופרין למעלה מן התפירה חתיכה כדי שלא תראה התפי' זהו אמריות וזהו אומרם במה שמש משה כל ז' ימי המילואים בחלוק שבו אימרא כלו' שאינו חלוק שלם שאין כהנתו אלא לשעה:
@שו"ת יכין ובועז חלק א סימן צט
עוד שאלת מהו לשון מוקצה. ומהו אין איסור חל על איסור.
תשובה לשון מוקצה כך פירשו בת"כ מן הצאן להוציא את המוקצה פי' בהמה שהוקצה לע"ז היא אסורה לגבוה כתי' הכא כי משחתם בהם וכתיב התם שחת עמך. ופי' קיץ המזבח כלו' כשאין שם קרבן חובה. והתורה אמרה אש תמיד תוקד על המזבח וכו' מביאין נדבת צבור ומקריבין אותם קיץ המזבח ופי' קיץ כמו שפירות הקיץ נאכלים אחר הסעודה. כך קרבנות אלו אינן חובה והם הנק' קיץ המזבח וכן מי שהביא חובתו ואבדה. והביא אחרת וקרבה ונמצאת הא' הרי היא נמכרת לקיץ המזבח. ומהו אין איסור חל על איסור לפי שלעולם מי שאכל גיד הנשה אינו חייב על שהוא מבהמה טריפה או נבילה אלא על לאו דלא יאכלו בני ישראל את ג"ה =גיד הנשה= שאין איסור חל על איסור אבל אם אכל חלב נבילה גזירת הכתו' היא שאיסור חל על איסור וחייב משום נבילה ומשום חלב ואין איסור חלב אלא בבהמה טהורה בלבד אבל מי שאכל חלב בהמה טמאה אינו חייב אלא אכילת בהמה טמאה לבד לא על אכילת חלב שאין איסור חל על איסור:
@שו"ת יכין ובועז חלק א סימן ק
עוד שאלת מהו שאמר רש"י ז"ל המחשב בקדשים לאכלן חוץ לזמנן או חוץ למקומן פסולים הם וכו'.
דע כי השוחט חולין אין צריך כונה אלא אפי' כמחתך בשר הואיל ושחט כראוי כשר שנ' תזבחו אבל קדשי' צריכי' כונה שנא' תזבחוהו. וצריך לכוין מהו שוחט גם צריך לכוין לשחוט כל דבר כתקנו ולאוכלו לשמו ולזמנו ובמקומו וכונה זו היא כונת השוחט לבעלים. ופי' לשמו שאם היתה חטאת צריך לשחטה לשם חטאת וכן כלם ובזמנו שאם היתה חטאת הנאכלת ליום ולילה וחשב לאוכלה לב' ימים פסולה וכן אם היה דבר שנאכל תוך הקלעים וחשב לאוכלם חוץ לקלעים פסל אלא שיש הפרש בין חוץ לזמנו וחוץ למקומו כלו' אם שחטו לאכלו חוץ למקומו עובר בב' לאוין ואינו חייב כרת אבל השוחט לאכלו חוץ לזמנו הרי זה בכרת שנא' והאוכלת ממנו עונה תשא ונאמר להלן עונו ישא כי את מקדש ה' חלל ונכרת מה להלן בכרת אף כאן בכרת:
@שו"ת יכין ובועז חלק א סימן קא
עוד שאלת מהו נק' קדשי קדשים וקדשי' קלים וההפרש שיש ביניהם.
תשובה קדשי קדשים הם העולה ושעירי ר"ח ושל מועדות ופרה אדומ' ואשם חטאת בהמ' וחטא' העוף ושלמי צבור והם שלמי עצרת והמנחות ולחם הפנים ושתי הלחם והנסכים ולוג שמן של מצורע ודשן מזבח הפנימי וכל בהמת קדשי קדשים כל אלו נק' קדשי קדשים ומועלין בהן משפרשו להקדש עד סוף. כל א' כראוי לו. וקדשים קלים הם שלמי יחיד והבכור והמעשר והפסח והתודה ואיל נזיר אלו הם קדשים קלים ואין מועלין בהם עד שיזרק דמן:
@שו"ת יכין ובועז חלק א סימן קב
עוד שאלת להודיעך ההפרש שיש בין שדה מקנ' לשדה אחוז' דע כי שדה אחוזה היא שדה שבאה לו דרך ירושה או שדה שלקח והקדישה ואח"כ מת אביו קודם היובל הרי השדה הזו חוזרת לבן מאחר שהיה ראוי ליורשו אם בא הבן לפדות שדה זו או שדה אחוזתו ממש נותן ערכה הקצוב בתורה ואם לא פדאה חוזרת ביובל לאשר לו אחוזת הארץ או לגזבר אבל שדה מקנה אעפ"י שאם בא לפדותה נותן ג"כ ערכה הקצוב בתורה כשדה אחוזה אם בא יובל ולא נפדית אינה חוזרת אלא לכהני המשמר והוא הנק' שדה רטושים כלו' הכהנים נוטלים ולא יתנו דמים זהו ההפרש שבין מקנה לשדה אחוזה:
@שו"ת יכין ובועז חלק א סימן קג
ומה שאמרת בפ' אמור בפסוק לא יטמא בעל פי' בעל כהן כלו' לא יטמא כהן למת כשהוא תוך עמיו פי' שיש לו קוברין כדכתיב לאביו ולאמו וכו' בין כשרים בין פסולים יכול יטמא לאשתו בין כשירה בין פסולה ת"ל לא יטמא וכו' להחלו כלו' יש בעל שהוא מטמא ויש בעל שאינו מטמא מטמא הוא לאשתו כשירה ואינו מטמא לאשתו פסולה וכתיב בעמיו כלו' בזמן שהיא בתוך עמיו שיש לה קוברין אבל אין לה קוברין אפי' כ"ג מטמא לה דכתיב להחלו שהוא מתחלל בה פי' שאינו עובר /עובד/ כ"ז שהוא עמה עד שיגרשנה וכן זרעו מחולל ממנה לעולם ואם היא כשיר' הוא מטמא לה בע"כ שנ' לה יטמא מצוה ולאו דוקא כהן הדיוט אלא אפי' כ"ג שנא' בו ועל כל נפשות מת לא יבוא וכו' ודייקו על אלו אינו מטמא אבל מטמא הוא לעצמו כלו' לחוץ מגופו אינו מטמא ואלו נטמא אבר מאיבריו אינו מטמא כך מאחר שאשתו גופו ואינה חוץ מגופו מטמא הוא לה:
@שו"ת יכין ובועז חלק א סימן קד
לפרש לך מלות לא הבנת אותם ושמחתי בך שמחה גדולה כי לא הביישן למד. היסט כלו' תנועה כלו' אם היא /היה/ במקום א' אוכל ועליה קורה. ובא הזב ונענע הקורה אעפ"י שלא נגע בידו באוכל ההוא אלא שנתנדנד בכוחו הרי הוא טמא כמותו והוא הוא עצמו שבשעור לבי מענה. בטחב ר"ל מקום קר קבר התהום פ' שידעו שיש שם קבר ואינו ניכר. וי"מ ממתי המבול שנתבלבלו ונכללו עם העפר כל אותם בני אדם שהיו בעולם ואין שם קבר ידוע. יוצא דופן כלו' אם נתקשית אמו מיליד /ליליד/ וקרעו דופן האם והוציאו העפר /העובר/ זהו יוצא דופן וכן יתום הוא שיצא אחר שמתה אמו. טרסיאות ר"ל מנהגות הגוים אעפ"י שאינן מהד' עבודות של ע"ז הרי הזהיר' עליו תורה ובחקתיהם לא תלכו וכגון דרכי האמורי וזולתם. מוכשר לשון פי' ראוי כמו וכשר הדבר לכך אנו קורין לבשר הנשחט כשר כלו' ראוי לאכילה יותרת הכבד הוא טרפסא דכבדא ונק' דכבדא לפי שנוטלין מעט כבג /כבד/ עמו. +אמ"ה יש מפרשים כי בכבד עצמו יש בו מקום מופרד מיוחד כמו אצבע אותו המוגבל נק' יותרת הכבד והיה ניטל עם האמורים להעלות' ע"ג המזבח.+ והפדר הוא המכסה את הקרב וסימנו תותב קרום ונקלף אמורי שה ואיל הוא המכסה את הקרב והכליו' והחל' אשר עליהן והאליה וכל מה שהיה קרב מהם על המזבח זהו נק' אמורי ונק' כך לפי שהוא חלק לשם שהוא רם על הכל מלשון אמיר והוא ג"כ מאחר הכל ומבחר הכל והדם לזריקה כל קרבן למקומו הראוי לו. והמתנות לכהנים להם ולבניהם ולנשיהם ולעבדיהם הקנויים להם ואשתו היא בכלל קנין כספו ובכלל הם עבדיו הכנענים אבל עבדו ישראל אינו אוכל כדכתיב כשכיר תושב יהיה עמך הרי אין גופו קנוי אלא שאין הכהנים זוכין במתנות עד שיקרבו מתיריו אבל אם נשפך הדם או אבד הקרבן והקריבו אחר במקומו לא זכו הכהנים במתנות ואם אח"כ נמצא ימכר ויביאו מדמיו עולה לקיץ המזבח. החולד הוא בערבי מרוס"ת אלפי"ראן עכבר הוא בער' אלפא"ר. הצב הוא בערבי תאת"ה. האנקה הוא בלע' בולא"ב הכח הוא חנ"ש רקי"ק י"נפד לחדי"ד ולכך נק' כח לטאה הוא אזרמומי"יא החומט הוא בלע' פבקו"ן התנשמת בלע' לו"זגא זהו בקבלה בידינו כי אותם הלשונות של לעז הוא קשה ואינו לשון לעז שאנו יודעים היום: +אמ"ה ואינו הנחש הנמצא היום אצלינו אבל אמרו שהוא נמצא במזרח במדברות שהם מביאין משם הארגמן ונק' זאוור שהנח' הנמצא אצלינו אינו מח' שרצים כן ביאר הרמב"ם ז"ל בהקדמת מסל' /מסכ'/ טהרות מהרצב"ש ז"ל:+
@שו"ת יכין ובועז חלק א סימן קה
ומענין המעביר מזרעו למולך יש מי שהו' /שאומר/ שאינו אלא שמעבירו מדתנו לדת האומות ויש אומרים שמעבירו בין שתי מדורות של אש וי"א כל שממליכו על עצמו אפי' קוסם ואינו ע"ז שהרי מונה העובד ע"ז והמעביר מזרעו למולך הרי הוא ענין אחר אלא שהש"י אסרו ול"ד שהעובד הוא מת אלא בין חי בין מת הוא אסור ואסרו הכתוב אעפ"י שאינו ע"ז כי ידוע שהעובד ע"ז אינו חייב מיתה אלא על ד' עבודות שהם זבוח וקיטור וניסוך והשתחויה ומולך אין בו אחת מכל אלו אלא שהתורה אסרתו. וי"מ מולך הוא צורה שעושין לה ז' פיות וע"י כישוף שעושין אם מקטרין לה נפתח פה א' ואם מנסכין לה נפתחים ב' פיות ואם מקריבין גוזל נפתחין ג' פיות. ואם מקריבין טלה נפתחים ד' פיות. ואם מקריבין פר נפתחין ה' פיות. ואם מקריבין שור נפתחין ו' פיות. ואם מקריבין אדם נפתחים כל הז' פיות ויגיד להם ע"י כישוף עתידות הרי שיש בו עתידות ולכן קשה ענשו לפני הקב"ה יותר מע"ז שהעובד ע"ז או נתן מקצת זרעו למולך והרגוהו ב"ד מתכפר לו העון. ואם נתן כל זרעו למולך פטור לא שאין לו עון אלא שעונשו חמור ואין לו כפרה ע"י מיתתו והוא דומה לנשבע בשם או לאומר שהם ה' פרשיות שאין להם כפרה אבל שאר חטאים ע"י תשובה יש להם כפרה השי"ת ימחול עונינו ויכפר זדונינו:
@שו"ת יכין ובועז חלק א סימן קו
עוד שאלת לבאר כיצד היו המרגלים מוליכין האשכול לארכו או לרחבו ומהו ר"ל גמירי וטונא וטורטני. ענין זה מבואר בגמ' בסוטה אמר וישאוהו במוט בשנים מדאמר וישאוהו איני יודע בשנים. אלא א"ר יצחק טורטאי וטורטני דטורטני כלו' מוטות ומוטות למוטות כלו' ששמונה נשאו אשכול וזאת היא צורתו /במקור נמצא ציור וביאורו כך, האשכול תלוי על מוט, מוט זה נשען בשתי קצותיו על שתי מוטות, מוטות תמיכה אלו מאונכים למוט האשכול, ומוט האשכול חוצה אותם. בקצה כל מוט תמיכה כזה שתי מוטות נשיאה, מוט הנשיאה מאוזן למוט התמיכה ונחצה על ידו, ומקביל למוט האשכול, מוט הנשיאה נשא על כתפי שני מרגלים בשתי קצותיו./ הרי ח' נטלו אשכול והיו מוליכין אותו ברוחב. וא' נטל תאנה. וא' נטל רמון ופי' גמירי למדנו הלכה ופי' טונא כמו טוענא כלו' משוי שנושא אדם על כתפו ומשליכהו על צוארו אינו אלא השליש ממה שמשימין אחרים על צוארו. זהו מה שנ"ל בזה לבאר בדבריך אשריך שאתה רודף אחר אורח היושר יעזרך צורך ולמעשיך הישרים ורצך ויעזרך ואנחנו דורשים מאל אשר לו היכולת והכח והממשלה לו ודעתו רחבה מדעתינו ונבדלת. יפיק רצון נפשנו למשאלת. להאיר ענינו במאור תורתו. ויטע בלבנו אהבתו ויראתו. ויזכינו לעבוד עבודתו. בבית קדשו ותפארתו. ויאיר במאור תורתו ענינו. באורח אמת ינחנו. ועל נכון יעמידנו. ולב בשר יתן בקרבנו. ויקיים בנו מקרא שכתוב ואת רוחי אתן בקרבם /בקרבכם/ הצב"ש בן הרב הגדול ר' שמעון ז"להה:
@שו"ת יכין ובועז חלק א סימן קז
מאלקה שאלת על מעשה שאירע באשה אחת ישראלית שהיתה אשת איש בטוליטלא והמירה דתה ונשאה אנוס א' וילדה לו ה' בנים ולאחר י"ח שנה באו למאלקא ועשו תשובה וכשכתבו להם כתובה כמשפט כל בעלי תשובה באו עדים אח"כ והעידו שהבעל הא' חי מה עשו שלחו אליו וגרש אותה ושמחו מאד בגט זה והיה שם מי שאמר להם שלא עשו כלום שאסורה על הבעל הא' והב' וקצת השיבו שאין לחוש לזה לפי שאין אישות לאנוס וארכו הדברים בזה ושלחו ושאלו לקצת לומדי ספר והשיבו להם תחפסו /תחפשו/ בספרים תמצאו הדבר מותר. ושאלת ממני להודיעך הדין בזה.
תשובה המשיב הזה שהשיב הדבר מותר איני יודע מאין לו זה ולי מה שנ"ל בדין זה הוא שהאשה הזאת היא אסורה על בעלה הא' ואסורה על בעלה הב' והוא האנוס שנשא אותה והבנים שנולדו לו ממנה ממזרים לפי שבאו מן הערוה ועדין אשת איש היתה כשנולדו הבנים האלו ודינה כדין ההיא דתנן בפ' האשה רבה האשה שהלך בעלה למדינת הים ובאו ואמרו לה מת בעלה ונשא' ואח"כ בא בעלה תצא מזה ומזה וצריכה גט מזה ומזה וכו' ובניה ממזרים מזה ומזה והבנים שהם ממזרים מבעלה א' הוא אם חזר ובא עליה וילדה לו בנים אחר שנשאת לשני קודם שגרשה השני ואינם ממזרים אלא מדרבנן והכי אמרי' עלה בגמ' בשלמא מב' הוי ממזר אלא מא' אמאי אשתו היא וישראל מעלייא הוי ואסיק דמא' הוי ממזר מדבריהן ומשמע בהדייא דמשני הוא ממזר מן התורה וכ"כ הרמב"ם ז"ל בפ"י מהל' גירושין וז"ל האשה שנשאת ואח"כ נמצא הגט בטל או בא בעלה אחר ששמעו שמת אין הבעל הא' ולא הב' זכאין לא במציאתה ולא במעשה ידיה ולא בהפרת נדריה וכל פירות שאכלו שניהם עד שנשאת אין מוציאין מהם ואין לה כתובה ולא תנאי כתובה ולא מזונות על זה ועל זה ואם נטלה מזה ומזה תחזיר וכל מה שבלה או אבד מנכסיה אפו' /אפי'/ מנכסי צאן ברזל אין מוציאין אותן לא מזה ולא מזה והולד מן השני ממזר ואם בא עליה הא' קודם שגירשה הב' הרי הולד ממזר מדבריהם וכן היא דעת הרמב"ן ז"ל והטעם משום דהוי כמחזיר גרושתו אחר שנשאת שאם בזו שלא נשאת אלא בשוגג היא אסורה על בעלה הא' והב' ובניה ממזרים מהב' מדאורייתא ומהא' מדרבנן כ"ש וכ"ש בזו שהלכה ברצונה והמירה דתה ולקחה האנוס לאישה והוליד ממנה בנים שהדין הוא כן ואפי' הבא על הערוה באונס הוו הבנים ממזרים כדאמרי בפ"ד אחין גבי שנים שהוחלפו נשותיהן שמפרישין אותם ג' חדשים והכא לא פ' טעמא אבל /בפ'/ אלמנה לכ"ג אמרו דמשום יוחסין חששו ומשמע דהוי ממזר אעפ"י שאות' ביאה הית' באונ' וכ"כ הרמב"ם ז"ל בפט"ו מה' איסורי ביאה ז"ל איזהו ממזר האמור בתורה זה הבא מן הערוה מן העריו' חוץ מן הנדה שהבן ממנה פגום ואינו ממזר אבל הבא על העריות בין באונס בין ברצון בין בזדון בין בשוגג הולד ממזר ע"כ. ועוד י"ל שזאת האשה כיון שהיתה א"א ובא עליה זה האנוס קודם שגירשה הא' שהאשה ההיא היא אשת זנונים וילדיה ילדי זנונים ומחויב שיגרש אותה הבעל הא' שהרי מי שזנתה אשתו בעדים לרצונה ב"ד כופין אותו לגרש הכי מוכח בפ"ב דקדושין וכ"כ ז"ל בפ"ב דיבמות וכ"כ הרמב"ם ז"ל בפכ"ה מהל' אישות ז"ל ואין ב"ד כופין את האיש לגרש את אשתו בדבר מדברים אלא עד שיבואו ב' עדים ויעידו שזינתה אשתו זאת בפניהם ברצונה ואח"כ כופין אותו להוציא ע"כ א"כ האשה הזאת שדינה לפנינו שילדה עם האנוס ה' בנים הרי היא אסורה. לפי שזנתה על בעלה והיא לרצונה הלכה והמירה א"כ ב"ד כופין את בעלה לגרש אותה ואפי' באשה שאין שם עדים שזינתה אלא שראה הוא שזינתה או שהעיד לו עד א' שזנתה והוא האמינו חייב להוציא ואסור לבוא עלי' כך מבוא' בפ' האומ' בקידושין וכ"כ הרמב"ם ז"ל בפ' הנז' ואין מי שיפקפק שלא להוצי' נמצא שהבעל הא' חייב לגרשה. וגם האנוס שזנה עמה חייב להוציא' שאפי' לא יהיה אלא נטען בדבר מכוע' שזנה עמה קודם שגרשה בעלה אסור לישא אותה הנטען הזה הרי מבואר בדין האשה הזאת שהב"ד כופין את האנוס שזנתה עמו לגרשה והיא תחת בעלה כי כל בעילתם לא היתה אלא בעילה /בעילת/ זנות כיון שהיתה אשת איש וכל הבנים שנולדו לו ממנה קודם שגרשה הבעל הא' הם ממזרים דאורייתא שהרי נולדו מן הערוה כמ"ש למעלה זהו מה שנ"ל בזה. ואיני יודע טענת המתיר מה היא אלא אם יאמר שהאנוס הזה אינו נק' אנוס אלא משומד ומשומד בנו כגוי ובפ' האומר בקידושין ובפ' החולץ מוכח שהגוי הבא על בת ישראל הולד כשר בין בפנויה בין בא"א בין באונס בין ברצון ואעפ"י שיש גורסין וה"מ באונס אבל לא ברצון וליתא וכתבו בתוס' דמשום שנאה שנו הגמ' והרי"אף וכל הפוסקים ז"ל פסקו בין באונס בין ברצון וכ"כ הרמב"ם ז"ל בפט"ו מהלכות איסורי ביאה גוי ועבד הבא על בת ישראל הולד כשר בין בפנויה בין בא"א בין באונס בין ברצון ע"כ והנני משיב על טענה זו ואומר שאפי' לדברים אלו האשה אסורה היא ואפי' על הבעל הב' כיון ששהתה עמו ולענין הבנים ג"כ אומר שהם ממזרים משום שאביהם נחשב ישראל שישראל משומד אעפ"י שחטא ישראל הוא כדאי' בסנהדרין בפ' נגמר הדין כדאמרי אינשי אסא קאי בין חלפי אסא שמיה ואסא קרו ליה ומהטעם הזה ישראל משומד שקדש ישראלת /ישראלית/ קדושיו קדושין וכ"כ הרמב"ם ז"ל בפ"ד מהלכות אישות ישראל משומד שקדש אעפ"י שהוא עובד ע"ז לרצונו הרי אלו קדושין גמורים וצריכה ממנו גט ע"כ. ואפי' גר שאינו מזרע ישראל שנתגייר ואח"כ חזר לסורו הרי הוא כישראל לענין זה וכדאמרי' בפ' החולץ טבל ועלה הרי הוא כישראל לכל דבריו למאי הילכתא כי הדר ביה כישראל משומד הוי ואי קדש בת ישראל קדושיו קדושין וכ"ש אלו האנוסים שאפי' נאמר שאינם אנוסים אלא משומדים לענין ערוה הרי הם כישראל וקדושיהן קדושין וגיטן גט וחליצתם חליצה ושליחותם שליחות ואעפ"י שהרמב"ם ז"ל לא פירש לענין גט אבל לענין קדושין פי' שהם כישראל וכמ"ש למעלה לשונו וילמד סתום מן המפורש ואין לחלק בין גירושין לקדושין ולאו דוקא הם אלא אפי' בנים שיולדו להם בשמדותם ואפי' עד עשרה דורות כך הוא דינם ואפי' הם ערלים נק' מהולים דהא קי"ל בפ' הנודר במס' נדרים שהנודר מן הערלים אסורי /אסור/ במהולי א"ה =אומות העולם= ומותר בערלי ישראל שהגוי אפי' מהול נק' ערל וישראל אפי' ערל נק' מהול שנא' כי כל הגוים ערלים וישראל ערלי לב אבל צריך שתהיה אמו משומדת לא גויה שאם אביו משומד או ישראל ואמו גויה הבן הנולד מהם גוי לפי שבנ' כמוה ואינו נחש' מישראל בשום דבר שאין בן בנך הבא מן הגויה קרוי בנך אבל הגוי הבא על בת ישראל בנה נחשב ישראל דרחמנא אפקריה לזרעיה דגוי במעיה דישראלית שנא' וזרמת סוסים זרמתם וזהו שאמרו שם בנך הבא מבתך קרוי בנך העולה בידינו לנדון שלפנינו שמשומד ומשומדת דינם לענין עריות כישראל ובנים אשר יולדו להם ג"כ כך הוא דינם לפיכך גיטן גט וקדושין קדושיהן וכ"כ הרב בעל מגיד משנה ז"ל וז"ל ומן הסוגיא דפ"ק דיבמות נ"ל שאפי' זרעו שהוליד משנשתמד אם קדש אותו זרע ישראלית קדושיו קדושיו /קידושין/ ודוקא זרע שהולידו מישראלית ואפי' ממשומדת אבל הולידו מן גויה אין חוששין לו שהרי אפי' ישראל גמור הבא על הגויה והוליד ממנה בן אינו קרוי בנו ודבר זה ברור עכ"ל וכן היא דע' א"ז הרשב"ץ ז"ל בספרו הב' מתשובותיו בסי' מ"ג ובסי' מ"ז וכן היא דעת א"ז מורי הרב ז"ל בקונדריס מאמר האנוסים ובתשובותיו בסי',,, שהמשומדים נק' אנוסים שדינם כישראל ומה שכתוב בתשו' הגאונים ז"ל דמשומד לחלל שבתו' בפרהסייא אינו כישראל שנא' ביני ובין בני ישראל וכו' כל המשמ' את השבת נק' ישראל וכן בפ"ק דחולין דאין מקבלין קרבנות מן המשומד כדכתיב אדם כי יקריב מכם קרבן ואמרי' מכם ולא כלכם להוציא את המשומד לנסך יין ולחלל שבתות בפרהסייא כבר כתב הרב בעל העיטור ז"ל דגויים שבח"ל לאו עובדי ע"ז הם כדאיתא בפ"ק דחולין אם /כן/ האידנא לאו משומד לע"ז מיקרי ומחלל שבתות ליתא אלא בעבודת קרקעות וקידושיו קדושין וגירושיו גרושין ע"כ וכ"כ בס' העיטור ובס' אבן העזר שמעשה שהיה בכותי שקדש ואצריכוה גיטא מר רב יהודה ומר רב שמואל והדבר ידוע שכבר גזרו עליהם להיותם כגוים גמורים כמו שנז' בפ"ק דחולין ואעפ"כ קדושיו קדושין וכן ראיתי שכך כתב זקנינו הרב ר' יונה ז"ל בתשו' א' על אלו האנוסים שאפי' נדונם כמשומדים לע"ז או לחלל שבת בפרהסייא כשרים הם לשליחות ואיתנהו בתורת גיטין וקידושין ואפי' ע"י שליח ואע"ג דלית שליחות לגוי הני איתנהו בתורת שליחות ואע"ג דגבי שחיטה הם כנכרי לא נלמוד שליחות משחיטה והביא כמה ראיות לדבריו ובסוף דבריו כתב הילכך משומד לכל התורה כולה או לע"ז או לחלל שבתות בפרהסייא אף עפ"י שהוא כמשומד לכל התורה כדמוכח בברייתא מכם להוציא את המשומד לנסך יין ולחלל שבתו' בפרהסייא מ"מ קדושיו קדושין גמורים ומוציא בגט ובחליצה ומשוי שליח והרי הוא בעניינים אלו כישראל ובטל דעת הגאונים ז"ל קמאי דקמאי שכתבו דמשומד לכל התורה ולע"ז או לחלל שבתות שאין חוששין לקדושיו כמו שהביא דעתם בעל העיטור ז"ל וממנו תבין טעם דבריהם וכן לענין חליצה דעת בה"ג ז"ל היא שאשת ישראל שנפלה לפני משומד שהיא זקוקה לו וכלשון הזה כתב שומרת יבם דנפלה לפני יבמה משומד לא משתרייא עד דחליץ לה דהא בקדושתיה קאי דקי"ל דאי קדיש תפסי ליה קידושין עכ"ל וכ"כ הרב בעל הטורים בשם רב שרירא גאון ז"ל ואעפ"י שהרשב"א ז"ל כתב בשם רב שרירא גאון ז"ל שהוא מחלק בזה שאם נשתמד אחר שנשאה היא זקוקה ואם כשנשאה אחיו היה משומד אינה זקוקה: וכן כתב בשם הגאון שאם הבעל הוא משומד וישבה תחתיו באונס ומת בשמדותו בלא בנים אינה זקוקה ליבום דהא לאו אחיו הוא ואינה זקוקה נמי לחליצה כבר חלק הרב ז"ל על הגאון ז"ל בכל זה וכתב שאעפ"י שחטא ישראל הוא וגם הרב בעל הטורים ז"ל כתב לא ידענא אמאי לא תהיה אשת משומד זקוקה וגם מה שחלק בין אם היה היבם משומד כשנשאת אם לאו ע"כ. ואעפ"י שיש קצת מן האחרונים ז"ל שרצו לקיים דברי הגאון ז"ל שאם היו קודם הנישואין ישראלים ואח"כ נשתמד א' מהם בין נשתמד הבעל בין נשתמד אחיו זקוקה היא אבל אם היה א' מהם משומד בשעת נישואין ואח"כ מת א' מהם אין אשתו זקוקה דוקא דביבום אמר קרא כי ישבו אחים יחדו שצריך שישבו שניהם ישראלים הא בשאר מלי לא והעולה מדבריה' שהאנוס הזה אפי' תאמר שאינו אלא משומד אפי' הכי דינו כישראל בענין זה וכיון שבא על המשומדת הזאת שדינה ג"כ כישראלית הבנים שנולדו להה הם ממזרים גמורים לפי שהיא ערוה שהרי כשנולדו הבנים עדיין לא גרשה בעלה הא' והיא אסורה על שניהם ומחייבים אותה ב"ד שיגרש אותה זה מה שנ"ל נאם הכותב הצעיר צמח בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק א סימן קח
גרנאטח אל הר' דוד הכהן יצ"ו בר יהונתן הכהן נ"ע ובעודו שם נפטר אחיו נ"ע וקודם שהשבתיו כתבתי לו נחמתי זאת.
זמותי נתקו. מורשי לבבי נמקו בוקקו. נעתקו פליליה פקו. עתקו גם גברו צירים וחבלים: ברוב סעיפי וסרעפי בקרבי. וחושי בי ומחשבי בלבי. אש תבער יער בערה מהרה לעברה. עברה מעברה. תלהט גחלים: כל פנים קבצו פרור. בפרור צרור בתמרור. נגהם ונדהם נהם ככפירים אימת מלך אימה גדולה. נפלה נבהלה בארזים עליזים. אותם בועזים. רזים גזוזים נבזים. למרום שפלים: לזאת לבבות עליזות. ברגזות עזות. יענו יחרדו. יתנודדו יתבודדו יתנודדו. ירדה פלאים. נוראים ונאים. באים במכמרת אים יקרים וברים. אברים ואדירים. אמרים בתמרורים. וישרים ישומו. קול ירומו יהמו. לבותם כמו חלילים. יען וביען כי במנוחה ובנוחה ובשמחה צלחה דרך רשעים רעים. גרועים בפשעים פרועים. מצאו מרגועים לרגעים. בנטיעים מגודלים. שלוי העולם המה במרמה וערמה ומזמה רמה ידיהם. שלום להם באהליהם. צאצאיהם לעיניהם. ולפניהם זרעם נכון עתקו גם גברו חילים. בטוחות ומנוחות. רוחות ושמחות בלי אנחות. למרגזי אל המורדים. גדודים גדודים. לא כן בודים מגידים ומעידים ומודים. לשודדים ישליו אהלים: וצדיקים ותיקים מחוקקים. בה' דבקים. חזקים במצות וחוקים. מוצקים אדוקים. איך היו לשמה. לאמה ולמהומה. לכלמה כאמה נאלמה. אנו ואבלו נבלו. כקש אוכלו. שפלו גלו בראש גולים. מימים ימימה. המה לשמה. ולשריקה ולמועקה. לצעקה למבוקה ומבולקה. ולהי ואנקה. אותם רעות אפפו. הקיפו עולפו. חלפו אוספו. כרגע ספו. חללים חללים: מות נפל באדירים באדירים שרים ונגידים. ידידים נחמדים. בדים ענודים. אנשי השם לשם ולתהלה בארץ קרץ. ירץ במרץ מערץ. נשרשו נגרשו יבשו מאלים. היו לחרמה לנקמה. רמי הקומה. כלם אנשים. וקדושים כתרשישים. מן גיו מגורשים. גם ברושים. נגדעו נעו נסעו מאהלים. מחיים נפקדו נפרדו. נדדו בודדו. קמלו הורעלו. הושפלו נפלו. במכמורות. ובמערות וביערות. לקברות מובלים. תמיד שמעו אזני. וראו עיני. והגידו לי זקיני. חרב ה' הורגת מוגגת אצילים וגדולים. רוצחו נטבחו פרחו. ארחו בשאול הונחו. כצל ברחו. המה נסו הצללים. על שדה חמד אחיך יקירך כי נקצר נבצר. יומו קצר ולא נעצר. אוי אחי תקרא במרה אהה והוא שאול נשאל נשאל שאול לה' עם הצדיקים למעלה עולים. לפטירתו ופרידתו מביתו תשאנה קינה באנינה. כבנות יענה. וכיענים ותנים ובחיל וחבל. תקרא אל אבל. ומספד אל יודעי נהי ולראשך תחבוש חבל. תשב ראש כמו אבלים. על מותו נשמו רעיוני והעציבוני. רוח אל תבעתני. ונשמת שדי תמוגגני. תסמר שערת בשרי. כקטב מרירי. קדר אורי. וזמירי ושירי. היה לשיר מררי. וכנורי לאבל מאסתי בתענוגי עולם לנועם קראתי חובלים. עמדתי מרעיד משמים. ונפלו עלי פחדים ואימים. כי רחק ממני אוהב ורע כל הימים. קדש הלולים. לפרידתו מר לי מר. אבד ונגמר. שער בשרי סמר. על המראה אשתומם לילה ויומם. נפלתי דומם. ונפשי תערוג כאילים. אך זאת אשיב אל לבי. להניח לי מרגזי ועצבי. ולהסיר מבוכת מחשבי. בפעולות אל בשמים יושב רם ונשא משאתו יגורו אלים. הצדיק מעולם הכלה והאבד אם סף ונכסף. נכסף לעלות למעלה ולמחיצת יראי ה' יהיה נאסף. אשר תמיד פנים בפנים פני שכינה מקבלים. ועם הצדיקים אשר חלקם בחיים. התמידים הנצחיים. עלה גורלו בנעימים נפלו לו חבלים. רוחו ונשמתו יאורו באור העליון. האור הצח המצוחצח התמידי בלי כליון. כי שם חביון עוזו גנזו אל ומשם יצא אור ציון. משם יאורו מלאכי אלהים נושאי המרכבה באפריון. שרפים אופנים וחשמלים. נפשו בזיו שדי תתענג תענוג אמתי גדול ונורא. אז יבקע כשחר אורה. ובצרור חיים צרורה. ותחת כסא הכבוד תהיה גנוזה ושמורה. כמשפט לאוהבי שמו אשר במצות ובתורה. הם עמילים. זאת היא נחמתי. על פרידתי. מאיש שלומי ומאיש קרובי הבעל כאשתו ומאיש בריתי. אשר מיום פרידתי ממנו יגעתי באנחתי. ומנוחה לא מצאתי. ואהי ממשל משלים. ואתה עתה הידידי ויקירי את כל דברי הספר הזה אל לבבך תשיב. ואל כל אמריו ונאומו הט אזנך ושמע ותקשיב. ונחמתי זאת לקבל הואל. ואם מעט ממך תנחומות אל. עוד נחמות מאת האל מן השמים תהיה שואל. והוא ברחמיו משמי מרומים. ינחמך הרבה תנחומים. כנהמת ים וגלים. אשאל מהאל שיחון שאריתו. ויברכם משמי קדשו איש כברכתו. מרחמם ינחמם ויהיו בקרב הארץ לברכה ולתהלה. ויעשו שורש למטה ופרי למעלה. בביתם ישליו שלומם ירבה כנחלים נטיו יחיו וירבו ויהיו כאהלים. כנפשך היקרה ונפש אוהבך לצערכם מצטער. ולבו כתנור אש בוער. מקוה ומצפה נחמת ירושלים הבנויה ששם עלו שבטים שבטי יה. אז נשיר שיר חדש בכנורות ונבלים. ומעתה הריני משיב על שאלתך זאת בעזרת מרים שפלים.
@שו"ת יכין ובועז חלק א סימן קט
/סימן זה מורכב במקור משני סימנים בעלי ספרור זהה. החל מהפסקה הששית מתחיל הסי' השני/ שאלת ראובן נשא אשה והוציאה לו נדוניא בגדים ותכשיטין וזהב בעין ואחר שנשאה בקרוב לשלש שנים גרשה מחמת שהיא נכפית. ועכב תחת ידו י"ב דינרי,,, בהוצאות שהוציא עליה בעודה תחתיו קודם שגרשה אם חייב להחזירם לה או לא.
תשובה יש לעיין תחילה אם הבעל הזה חייב לפרוע כתובת אשתו או לא דהא תנן בפ' המדיר כנס סתם ונמצאו בה מומין תצא שלא בכתובה שכל המומין הפוסלים בכהנים פוסלים בנשים ועוד הוסיפו שם מומין אחרים בנשים מה שאינ' בכהני' מנאום שם וכתב' הרמב"ם ז"ל בפ"י מה' אישות לפי' אם היה מום באשה מאותן מומין קודם קדושין ולא ידע ולא שמע בהם הבעל אלא לאחר שכנסה הדין הוא שיוציא בלא עיקר כתובה ובלא תוספת וכ"כ הרמב"ם ז"ל בהלכות הנז' ודוקא במומין שבסתר אבל במומין שבגלוי אינו יכול לטעון שלא ידע ולא שמע שהרי המומים גלויים ומפורסמים לכל וחזקתו ששמע ונתפייס ואפי' המומין שבסתר אם /יש/ שם מרחץ בעיר והיו לו קרובות אינו יכול לטעון שלא ידע באותן המומין לפי שהוא בודק בקרובותיו וחזקתו ששמע ונתפייס וזה אפי' יביא ראיה הבעל שעד שלא נתארס היה בה מום זה דהא תנן התם נכנסה לרשות הבעל הבעל צריך להביא ראיה שעד שלא נתארסה היו בה מומין אלו והיה מקחו מקח טעות דברי ר"מ וחכ"א במד"א במומין דבסתר אבל במומין שבגלוי אינו יכול לטעון אם יש עמו מרחץ באותה העיר אף במומין שבסתר אינו יכול לטעון מפני שהוא בודק בקרובותיו וכן פסק הרמב"ם ז"ל בפ' הנז' וכתב עוד בסברת עצמו שאם אין לו קרובות בעיר יכול לטעון במומין שבסתר אעפ"י שיש שם מרחץ שהרי אין לו ביד מי שיבדוק ואעפ"י שקצת מהגאוני' ז"ל חלקו וז"ל /תיבה זו מיותרת/ על סברא זו והרא"ש ז"ל סברתו כסברת הגאונים ז"ל כבר דחה הרב ז"ל סברת הגאונים ז"ל מפני סברתו כמו שכתב בפ' הנז' ומאחר שנתבאר זה נחזו' לנדון שלפנינו במום זה שנמצא באשה הזאת אחרי שנשאה הבעל ונאמ' שיש לחלק בו שאם הכפיה הזאת שהיא נכפית אין לו זמני' קבועים ולא עתים ידועים הרי זה כמומין שבגלוי ואם יש לו עתים ידועים וקבועים הרי הוא כמומין שבסתר דהכי אמרי' התם בגמרא אמר רב נחמן ונכפה כמומין שבסתר ולא אמרן אלא דקביע לה זמן אבל לא קביע ליה זמן כמומין שבגלוי דמי וכן פסק הרמב"ם ז"ל בפ' הנז' והטעם בזה הוא שאם אין לחולי הזה עתים ידועים אין האשה יכולה לשמו' עצמה להסתר מבני אדם בעת שיבא לה חולי זה והיא נכפי' בפני כל אדם ומחמת כך יתגל' ויתפרסם הדבר ר"ל זה המום לכל אדם וחזקת הבעל ששמע קודם שכנס ונתפייס ולא הוי מקח טעות ולפיכך אינה מפסדת כתובתה אבל אם יש לחולי זה עתים ידועים וקבועים היא יכולה להשמר מבני אדם ולהסתיר עצמה מהם באותם עתים הידועים והקבועים שיאחז אותה זה החולי ולפיכך הוי כמום שבסתר וחזקתו שלא שמע ולא ידע ולא נתרצה ולא נתפייס במום זה ומחמת כך הוי מקח טעות ולפי' מפסד' כתובתה ויש לבאר עוד שאפי' יתבאר שזה החולי הוא בעתים ידועים וקבועי' שדינו כדין מומין שבסתר ומפסד' כתובתה מכל מקום צריך הבעל שיבאר בשני עדים שהיה לה זה החולי על הדרך הזה קודם שקדש אותה שאם לא יתבאר זה בעדים יש לטעון שברשותו אירע לה זה החולי ונסתחפה שדהו כיון שהוא מהמומין שאיפשר שיולדו אחר האירוסין או אחר הנישואין ואין זה כאצבע יתירה וכיוצא בה שהם מומין קבועי' ובודאי שהיו בה קודם שנתארסה ויש הוכח' לזה מדאמרי' בפ' המדיר מודים חכמים לר' מאיר במומין שדרכה לבוא עמה מבית אביה ואפי' היא ברשו' בעלה האב צריך להביא ראיה. והעמידוה ביתרת וקא מקשו יתרת מאי ראי' מיתי האב ותריצו מייתי ראיה דראה הבעל ונתפייס +אמ"ה מעשה היה בפני אדוני אבי ז"ל באשה א' נתקדשה ואח"כ נמצא לה חטוטרת קטנה ויש מחכמי העיר שאמרו הרי היא כאצבע יתירה. וא"א ז"ל אמר אחר היותה קטנה שאיפשר לאיש לטעון סבור הייתי שהיא קצר' מצד הבריאה אבל עתה שנתבאר לי שקצרותה מצד החטוטרת לא אתרצה בזה המום ונסתייע א"א ז"ל לטענה זו אחר אשר לא נתגלה לו מום זה אלא מצד המרחץ שבדקוה שם אחיותיו הרצב"ש:+ ולענין מומין שאיפשר נולדו ברשות הבעל תנן התם היו מומין ועודה בבית אביה הבעל צריך להביא ראי' שעד שלא נתארסה היו בה מומין אלו והיה מקחו מקח טעות כן פסק הרמב"ם ז"ל וכן נראה מההלכות שהביא המשנה כצורתה. נמצא הדין בנדון שלפנינו שעל הבעל להביא ראיה שקודם קידושין היו בה מומין אלו ואם לא הביא ראיה בב' עדים כשרים ואינה מודה לו י"ל כמ"ש בגמ' כאן נמצאו וכאן היו וברשותו אירע לה מום זה וחיי' בכתובתה.
אבל יש צד לחייב הבעל בכתובתה ואפי' יתבאר בעדים שהמום היה מצוי בה קודם שנשאה ואפי' יתבאר שהוא לעתים ידועים וקבועים שהוא מום שבסתר והוי מקח טעות ומן הדין הוא שמפסדת כתובתה ואעפ"כ בכאן אין להפסי' זאת האשה בכתובתה משום שהבעל שנשא זאת האשה קרוב לשלש שנים יש לה עמו יושבת תחתיו וא"א לומר שכל זה הזמן לא אחזה זה החולי להיות כי רוב בעלי זאת החולי בכל חדש הם נכפים ואפילו יהיה אפשר לומר שהיה הקף זה החולי יותר מחדש א' ושני חדשים כמו שכתבו חכמי הרפואה מ"מ א"א לומר שתעבור שנה ושנתים ושלש שנים ולא יבוא לה זה החולי וכיון שמן הנמנע הוא לומר שלא יבוא זה החולי ולא יגיע הקיפו כל זה הזמן ולא ידע בו אלא שודע /שידע/ ושתק וכיון ששתק הבעל ולא בא בטענת המום הזה אלא עד עתה בודאי נר' דלא מהימן למטען עלה טענה זו המפסד' אותה כתובת' דאיכא למימר ידע ונתפייס כיון ששתק כל זה הזמן הכי איתא בפ' המדיר וכ"כ הרמב"ם ז"ל בפכ"ה מה' אישות וז"ל בא על אשתו ושהה עמה ימים וטען שמעולם לא נ"ל מום זה עד היום אפי' היה בתוך הקמטים או בכף רגלה אין שומעין לו חזקה אין אדם שותה בכוס אא"כ בודקו יפה יפה. וחזקה שידע ורצה עכ"ל וכתב הרב המגיד משנה וז"ל שיש ראיה לזה ממה שאמרו בגמ' בטענת בתולי' וכמ"ש הרב ז"ל בפי"א שאינו יכול לטעון אותה לאחר זמן ופי' דבריו הוא דאע"פ דפליגי ר"מ ור' יוסי במס' יבמות בפ' ב"ש גבי טענת בתולים אי מוקי איניש נפשיה עד תלתין יומין או לאו דתרוייהו מודו דאם נסתרה ובתר הכי טען טענת בתולים לא מהימן /מהימן/ דכיון דשתיק חדא שעתא לא מקבלנן טענתיה דאמרי' דילמא משקר הוא או מחל על טענתו אפי' הוא קושטא דאי לא אמאי שתיק ולא טעין מיד ה"נ גבי מומין אפי' תאמר דלא משקר וקושטא קאמר כיון ששתק כ"כ ידע ונתרצה והביא ז"ל ראיה שיש ללמוד דין המומין מדין הבתולים משום דבירושלמי בפ"ק דברכות הושוו בתולים ומומין בשאר דברים ע"כ. עלה בידינו מזה שמן הטעם הזה חייב הבעל לפרוע לאשה הזאת כתובתה מושלם כיון שרצה לגרשה והפך לבו לשנוא אותה ומתעולל עלילות ורוצה לקטופי מבצירה עוללות ולא זכר אלהי המשפט נורא תהלות.
והוי יודע שאפי' במומין שבסתר ולא ידע בהם הבעל שכתבנו שהדין הוא מקח טעות ואמרה המשנ' הכונס אשה סתם ונמצאו בה מומין תצא בלא כתובה לא תימה דמפסדת נדונייא עם עיקר כתובה דדוקא מנה מאתים הוא דמפסדת והם הנקרא כתובה בהרבה מקומות בתלמוד כשמזכירים כתובת אשה וזהו שמפסדת כפי משמעות זאת המשנה שאמרה תצא בלא כתובה אבל הרמב"ם ז"ל כתב שהתוספ' מפסדת וז"ל שכתב בפכ"ה מה' אישות וכן הכונס אשה סתם ונמצא בה מום ממומי הנשים שכבר בארנו ולא ידע הבעל במום זה ולא שמע בו ורצה הרי זו תצא בלא כתובה לא עיקר ולא תוספת ע"כ והעיקר הוא מנה לבעולה וק"ק לבתולה והתוספת הוא מה שרגילים להוסיף על עיקר כתובה והוא תנאי כתובה שאומרים בתלמוד תנאי כתובה ככתובה דמי וכתב ה"ה ז"ל שמה שכתב הרמב"ם ז"ל שהתוספת מפסדת ובמשנה לא נזכר שמפסדת אלא הכתובה לבד וסמך בזה על מה שאמרו בפ' אלמנה ניזונית נשים שאמרו חז"ל יוצאות בלא כתובה אין להם תוספת ומטעם הזה כתב ג"כ בנמצא עליה נדרים שמפסדת אף התוספת אע"ג שבמשנה לא נזכר שמפסדת כי אם הכתובה מ"מ אפי' לפי מה שכתב הרמב"ם ז"ל אינה מפסדת כי אם עיקר כתובה והתוספת ואינה מפסדת שום דבר מנדונייא כלל הילכך האשה הזאת כל מה שעכב הבעל תחת ידו מנדונייתה עכבו שלא כדין וגזל הוא בידו שאפי' היתה מהנשים שמקחן מקח טעות שיוצאות בלא עיקר כתובה ובלא תוספת אינה מפסדת מהנדונייא כלום וכ"ש שכבר ביארתי שיש לחייבו אף עיקר כתובה והתוספת אם כתב לה תוספת אינה מפסדת מהטעם שכתבתי משום דחזקתו דידע ושתק וחזקתו שרצה באותו מום וכמו שהארכתי למעלה בזה וזה פשוט ואם טען ואמר שקודם שגרישה /שגירשה/ זן אותה או שהוציא הוצאות ברפואתה ומה שעכב תחת ידו אינו אלא בזה זאת הטענה לפי שיש בה ראיה גמורה וברורה שכבר ידע במום זה ימים רבים עד שמחמת כך הוא טוען שהוצרך להוציא הוצאות אלו במזונותיה או ברפואתה והוא רוצה לנכותם מהזהב שתחת ידו מנדוניתה וכיון שכן הוא המובן מהטענה הזאת שכבר ידע ושתק עד עתה בודאי שנתרצה שאל"כ למה היה לו לזונה ולפרנסה או להתעסק ברפואתה עד עתה והיה לו מיום א' אשר נתגלה לו זה המום יבא לב"ד ויסדר טענתו לפניהם ויאמר להם את האשה הזאת לקחתי וכנסתיה סתם בחזקת שאין בה מום ועתה מצאתי בה מום פלוני ואני רוצה לגרשה והב"ד יחקרו בדינה ויפסקו הדין ביניהם במה שנראה להם שהוא אמת אבל הוא לא כן עשה אלא שהה עמה כל זה הזמן הארוך ושתק עד עתה לכן לא נשארה לו שום טענה שאין לו לומר שלא ידע במום זה עתה מהב' ראיות שכתבתי האחת מאורך הזמן והאחרת ממה שהוא טוען שהוציא עליה הוצאות רבות בחולייתה ורוצה לנכות לה מנדונייתה וטענה מב' טענות אלו תספיקו לחייבו נדונייתא ועיקר כתובתה והתוספת. ואני אומר שחזר להיות דינה כאשה שחלתה והיא תחת בעלה שחייב במזונותיה עד שיגרשנה.
וענין רפואתה הוא כמו שהזכירה המשנה בפ' נערה שנתפתתה דתני התם חלתה חייב לרפאתה וכן כתב הרמב"ם ז"ל בפי"ד מהלכות אשות וז"ל האשה שחלתה חייב לרפא אותה עד שתבריא. ראה שהחולי ארוך ויפסיד ממון הרבה לרפאה ואמר לה הרי כתובתך מונחת או רפאי עצמיך מכתובתך או הריני מגרשיך ונותן לך כתובתך שומעין לו ואין ראוי לעשות כן מפני דרך ארץ ע"כ ומשמע מלשונו זה בין רפואה שיש לה קצבה בין רפואה שאין לה קצבה חייב הבעל לרפאתה קודם שיגרשנה או שיתן לה כתובתה כיון שלא חלק ביניהם וכן היא דעת הרא"ש ז"ל אעפ"י שבעל העיטור ז"ל אומר שאין הבעל חייב אלא ברפואה שאין לה קצבה אבל ברפואה שיש לה קצבה פטור ודינה כדין האלמנה בנכסי יתומים שאינה מתרפאת משלהם כי אם רפואה שאין לה קצבה משום דהוי רפואתה כפדיונה כשם שפטורין מפדיונה כך פטורים מרפואתה שיש לה קצבה כדאי' בפ' נערה שנתפתתה וכן פסק הרמב"ם ז"ל בפי"ח מהלכות אישות זהו דעת הרב בעל העיטור ז"ל באשת איש שחלתה ואין ראוי לדין אלא עפ"י דעת הרמב"ם והרא"ש ז"ל דבין רפואה שיש לה קצבה ובין רפואה שאין לה קצבה חייב הבעל לרפאתה וכ"כ הרשב"א ז"ל בתשו' וכ"כ בס' אבן העזר בסי' מ"ט וכ"ז שלא פרעה מכתובת' חייב הוא ברפואתה וכתב א"ז הרשב"ץ ז"ל בספר ג' מס' התשב"ץ שלו אבל אם קודם שפרעה מכתובתה הוציא ממון רב אין לו לנכות כלום מכתובתה ע"כ לכן המגרש הזה שבאה עליו השאלה על ידכם אין לו לנכות כלום לאשה שגרש לא מכתובתה ולא מנדוניי' מכל מה שזן אותה או שהוציא ברפואת' קודם שגרש וחייב להחזי' לה כל מה שתחת ידו ואם החזיר ברצונו ברוך יהיה שהשיב גזילת העניה והסוערה הזאת ואם לא ירצה להשיב דינו כדין גברא דלא צאית לדינה /לדינא/ וברכ' ושלום על ישראל וכתב נאמנך הצעיר צמח בן הרב ר' שלמה בן הרב הגדול ר' שמעון ז"להה.
/כאן מתחיל במקור סי' ק"ט השני/ פאס אל המשכיל ר' נתן בוסתי יש"צ.
שאלת אשת ראובן נפלו לה נכסי מלוג בירושה מבית אביה ואח"כ נלב"ע =נפטר לבית עולמו= ונשארה אשתו הנז' זקוקה לאחי ראובן ואח"כ מתה היבמה בעודה זקוקה ובא היבם לערער על נכסי היבמה ואמר שהוא יורש אותה כיון שנפטרה והיא זקוקתו וקרובי היבמה אומרים שהם יורשין אותה ואין היבם יורש כיון שלא יבמה עדין מהו הדין בזה.
תשובה שומרת יבם שנפלו לה נכסים כשהיא שומרת יבם מודים ב"ש לב"ה בפ' החולץ שמוכרת ונותנת וקיים ואם מתה והיא שומרת יבם יורשי האב שהם יורשיה מבית אביה יורשים נכסי מלוג אבל נכסי צאן וברזל /ברזל/ אמרו שם במשנה שהן בחזקתן ולא פירשו מה היא חזקתן אבל בפ' מי שמת אמרו על לשון כיוצא בזה בחזקת מי והעלו הואיל והללו באין לירש והללו באין לירש יחלוקו פי' יורשי בית אביה יחלוקו עם יורשי בעלה ירשו הללו מחצית והללו מחצית וכתובתה דהיינו עיקר כתובתה עם התוספת הם בחזקת יורשי הבעל וירשו אותה ויש בזה מחלוקת גדולה בין המפרשים ז"ל ובין הפוסקי' ז"ל ושנוי גרסאות לא כתבתי אלא מה שהוא מוסכם לדעת הרמב"ם ז"ל בפ' כ"ב מה' אישו' והסכי' עמו הרמב"ן ז"ל.
ולענין השאלה שנפלו לאשה הזאת נכסי מלוג בחיי בעלה מה שנראה מפירש"י ז"ל שדינן כדין נכסי צאן ברזל שחולקין אותם יורשי בית אביה עם יורשי בעלה וכן נ"ל שהיא דעת הרמב"ם ז"ל בפכ"ה מהלכות אישות שלא כתב שיורשי בית אביה יורשין נכסי מלוג שלה בנכסים שנפלו לה והיא שומרת יבם הא נפלו בה והיא תחת בעלה משמע שדינן כדין נכסי צאן ברזל שיחלוקו אעפ"י שבפ"ג מהלכות נחלות כתב סתם וכ"כ הרב בעל מגיד משנה ויש בזה מחלוקת בין הפוסקים ז"ל ומה שנ"ל כתבתי ושלום לכם.
@שו"ת יכין ובועז חלק א סימן קי
תלמסאן אל ה"ר אפרים ז"ל אנקאוא יש"צ.
שאלת יבמה שנפלה לפני ג' יבמין והגדול שבאחין אינו מצוי בעיר עם יבמתו והוא בארץ רחוקה וכתב שאינו חפץ ליבם ולא לחלוץ והאח הב' ג"כ לא רצה לא ליבם ולא לחלוץ וחזרה היבמה אצל הקטן שבאחים והוא רוצה ליבם ולא לחלוץ והיבמה לא רצתה ג"כ בו ועמדו משכילי העיר ורצו לכוף האח הקטן לחלוץ כיון שגדול האחין לא רצה ליבם ולא לחלוץ מה הדין בזה.
תשובה איני חושב שיטעה שום משכיל בזה לכוף היבם הקטן לחלוץ כיון שלא רצה הגדול לא ליבם ולא לחלוץ ואעפ"י שמן הדין הוא שמצוה תלויה בגדול אבל יכול לדחות היבמה אצל הקטן ממנו לפי שאם הוא הגדול היה מצוי בפני היבמה ולא רצה לא ליבם ולא לחלוץ חוזרים על כל האחים ואם היה הגדול במדינת הים אין הקטן יכול לתלות בו והכי אמרי' בפ' החולץ מצוה בגדול ליבם לא רצה חוזרין על כל האחין לא רצו חוזרין אצל הגדול ואומרים לו עליך מצוה או חלוץ או יבם תלה בקטן עד שיגדיל ובגדול עד שיבא ממדינת הים ובחרש שוטה וקטן אין שומעין לו אלא אומרי' לו עליך מצוה או חלוץ או יבם וכ"כ הרמב"ם ז"ל בפ"ה מהלכות יבום וחליצה וכ"כ הרב בעל העיטור /הטורים/ ז"ל בספרו אבן העזר בסי' קס"א ובנדון הזה הרי האח הגדול כתב שאינו רוצה ליבם ולא לחלוץ א"כ חזרה המצוה אצל האחים הקטני' ממנו ואפי' היה בפנינו ואמר כן כך הוא הדין וכ"ש שהוא במדינה אחרת ויש לו אחים מצוים בפני היבמה שהמצוה היא עליהם לחלוץ או ליבם כדמוכח בההיא דפ' החולץ שכתבתי למעלה והאח הגדול מהב' המצוים אינו ג"כ רוצה לא ליבם ולא לחלוץ א"כ חזרה המצוה אצל האח הקטן שבאחים והרי הוא רוצה ליבם ואין לחזור אצל גדול אלא אם חוזרים על כל האחים ולא רצו אבל אם רצה א' מהם אין לחזור אצל הגדול ובכאן הרי האח הקטן רוצה ליבם א"כ אין שום צד לכופו לחלוץ מטעם זה ולמונעו מן היבם. ואני חושב שהטועה בזה שהורה שכופין היבם הזה לחלוץ טעה בלשון הרב בעל הטורים ז"ל שכתב ז"ל וכופין אותו לחלוץ ואין כופין אותו ליבם ע"כ והרמב"ם ז"ל כתב כמו זה הלשון וזה טעות גמור שלא כתבו הרמב"ם ז"ל והרב בעל הטורים ז"ל זה הלשון אלא שאם חזרנו על כל האחים לחלוץ או ליבם ולא רצו שאז חוזרים אצל הגדול ואומרים לו שעליך המצוה והוא נמנע מלקיים מצוה זו בשום צד וממאן מלחלוץ ומליבם בזה ודאי כופין אותו לחלוץ ולא ליבם וה"ה לכל יבם שנמנע מליבם ולחלוץ שכופין לחלוץ ומה שנ"ל בזה כתבתי:
@שו"ת יכין ובועז חלק א סימן קיא
עוד שאלת כתב הרמב"ם ז"ל בפ"י משביתת י"ט בענין חולו של מועד כבשים שהוא יכול לאכול מהם במועד כובשן ושאינם ראויים אלא לאחר המועד אסור לכבשם אם הוא בשר מליח.
תשובה כבשים אין קריאת השי"ן בסיבולת כקריאת הסמך כמו שחשבת עד שנדמה לך שהיא מלשון כבשים בני שנה ופירשת שהוא בשר מליח אבל הקרי' הא /היא/ בשבולת השין והוא מלשון רבותינו במס' משקין וכך הוא לשון המשנה שם כבשים שהוא יכול לאכול מהם במועד כובשן ופי' כבשים בלשון ערבי אלמסייר כי כשהיו לוקחין דגים או פירות שלא נתבשלו כל צרכן כמו זתים או קפריסין והדומה לזה המטילין אותם בחומץ או במים ובמלח כדי שתסור ליחתן ולא יתעפשו ולא יתליעו ולאחר ג' או ד' ימים יתחילו להיות ראוים לאכילה והיו קורין לפירות אלו ולדגים אלו שהטילו אותם בחומץ או במים כבשים. ולענין חולו של מועד אם איפשר לאכול מהם בחולו של מועד שיהיו ראויים לאכיל' מותר לכבשן שהרי יש בזה טורח לצורך המועד ואם אינו יכול לאכול מהם עד לאחר המועד אסור לכבשן שהרי טרח בחול המועד לצורך אחר המועד:
@שו"ת יכין ובועז חלק א סימן קיב
עוד שאלת שהרמב"ם ז"ל כתב איש פ' נאמן עלי או איש פ' ידק לי לשון ידק לא הבנתי.
תשובה טעות יש בספרך והלשון המתוקן הוא ידין לי מלשון דין שאם קבל עליו שידון לו איש פלוני כותבין עליו שטר קבלה זו בחש"מ:
@שו"ת יכין ובועז חלק א סימן קיג
עוד שאלת ובסוף זה הפ' בענין גוי שקבל קבילות מישראל במועד כתב הרמב"ם ז"ל שאין הכל יודעים הפרש שיש בין שכיר לקבלן.
תשובה השכיר הוא העושה מלאכה ונוטל שכרו דבר יום ביומו ובלשון תורה לא תעשוק שכר שכיר וקראוהו רז"ל שכיר יום ובלע' אגיר והקבלן הוא שפוסק עמו בעל הבית לבנות לו בית פלוני בכך וכך מעות והדומה לזה ממלאכות אחרות בין שישלים המלאכה בימים מועטים או בימים רבים אין לו אלא מה שפסק עמו ומן הדין הוא כי בחולו של מועד מותר הגוי לעשות לישראל מלאכה ולבנות לו אם הוא קבלן אבל משום גזירת הרואין שיראו את הגוי עושה מלאכה או בונה במקומו של ישראל הוא אסור מפני שאין כל הרואין יודעים אם קבלן הוא ומותר או אם שכיר הוא ואסור שאין יודעין אלא בעל המקום לבדו וחושבין שהביא שכיר לעשות לו מלאכה בחולו של מועד והוא אסור ולפיכך אסרו בין שכיר בין קבלן ואפי' עושה המלאכה של ישראל חוץ לתחום:
@שו"ת יכין ובועז חלק א סימן קיד
עוד שאלת כיצד מתליעין את האילנו' מזהמין את הנטיעות והפשתה שעוקרין במועד שהיא ראויה לחופף.
תשובה פי' מתליעין מסירין את התולעים. ופי' מזהמין את הנטיעו' מסירין הזוהמה כמו תשרש שרשיה שפי' תסיר שרשיה +אמ"ה סכין נטיעות הקטנות בדבר שיש בו זוהמא כדי שלא יאכלו אותן העופות כשהוא רך פי' כך הרמב"ם ז"ל בפי' המשנה.+ והפשתה שעוקרין במועד שהיא ראויה לחופף. כך הוא לשון ההלכה בפ"ב ממס' מ"ק רב יהודה שרי למיעקר כתנא בחולא דמועדא משום דחזי לחפיפה וה' לחפף שאמרה הגמ'. ולחופף שכתב הרמב"ם ז"ל הכל ענין א' ופי' לשון כסוי מלשון חופף עליו כל היום שפירושו מסתיר ומכסה עליו והפשתן שעוקרין במועד אעפ"י שאינה ראויה לאכילה. כיון שראויה לכסות בה מיני מאכל כגון תמרים ותאנים המיבשי' אותם בחמה וצריכים לכסותם מטל השמים בלילה מותר לעקור אותו פשתן ושלומכם יגדל ולעד לא ידל:
@שו"ת יכין ובועז חלק א סימן קטו
בגאיה בענין הפתק שהוצי' הסוחר גיואן בלטין יורשי על /על יורשי/ ר' שליוש מלילי נ"ע בכ"י שהוא חייב לו כך וכך ממון.
אני אומר שאין היורשין חייבים לשלם כלום כיון שאינם מודים שהם יודעין בחוב זה שלא פרעו מורישן והראיה ממה ששנינו בפ' גט פשוט הוציא עליו כ"י גובה מנכסי' בני חורין כלו' המלוה שהוציא על הלוה כתב ידו בלא עדים שיעידו על החוב או שכתב בכתב יד אחרים והוא חתום למטה וכמ"ש רש"י ז"ל בפ' הנושא וכן מוכח בפ"ב דכתובות גובה מנכסים בני חורין אבל אינו גובה מנכסים משועבדים ולא מן היורשים לפי שדינו כדין מלוה על פה והרי"אף ז"ל דייק לה מלישנא דתנן מנכסים דבני חורין וכתב דה"ה לומר פרעתי כדין מלוה ע"פ כיון דלא גבי מנכסים משועבדים לית ליה דינא דשטרא כלל וכדעת הרי"אף ז"ל פסק הרמב"ם ז"ל בפי"א מה' לוה ומלוה וכן דעת הרב בעל הטורים ז"ל בסי' ס"ט מהחשן ואעפ"י שיש חולקין בענין אם אמר פרעתי ואמרו שאינו נאמן וטעמא דידהו דאע"ג דאינו גובה מנכסים משועבדים משום דלית ליה קלא אפי' הכי לא מהימן לומר פרעתי כדין שטר בעדים דחד טעמא אית ליהו דמצי למימר שטרך בידי מאי בעי זו היא דעת רשב"ם ז"ל והרז"ה ז"ל והרמ"ה ז"ל ואחרים אמרו שאינה טענה כלל ובכ"י מצי אמר ליה כיון שלא היה שם שעבוד קרקעות לא חששתי להניחו אצלך כיון שאני נאמן לומר פרעתי ואי משום חיוב שהוציא אפי' במלוה ע"פ בלא כתב ידו אין לו דין שטר כלל ואפי' נתקיים בב"ד ואפי' מודה בו +אמ"ה אם הוא מודה בו הנראה מירושלמי שאינו יכול לומר לא היו דברים מעולם הרצב"ש ז"ל+ אינו אלא כמלוה על פה אבל חייב שבועה שפרע אם הוא בחיים אבל אם מת דעת הרא"ש ז"ל שאין היורש חייב שבועה אלא מחרימין סתם בפני היורשין כל מי שידע בממון זה אם פרוע הוא שיודה ואם אינו פרוע שיעיד והיורשים יאמרו אם יודעים שהוא פרוע ואף עפ"י שבעל התרומות יש לו דעת אחרת אין לחוש לסברתו לפי' /לפי/ שכדעת הרא"ש ז"ל היא דעת הרמ"בן ז"ל בפ' המוכר את הבית גבי שטר כיס היוציא /היוצא/ על היתומי' ואפי' ע"ד בע"הת ובנדון זה שלפנינו אין הפתק כלום ואעפ"י שהוא מקויים כיון שלא צוה בחליו וגם לא מת בתוך הזמן ואין כאן אותם דרכים שכתב א"כ אין הפתק כלום ואין הסוחר גובה מהיורשים כלל והרמב"ם ז"ל כתב בפ' הנז' הוציא עליו כתב ידו שהוא חייב לו ואין שם עדים ואעפ"י שהוחזק כ"י בב"ד ה"ז כמלוה ע"פ לכל דבר ואם טען שפרע נשבע היסת ונפטר שאינו גובה בכתב זה לא מן היורשים ולא מן הלקוחות עכ"ל וכן דעת הרב בעל הטורים בסי' הנז' והעולה מזה הוא שפתק זה שהוציא הסוחר גיואן בלאטין על יורשי ר' שליווש מלילי נ"ע בכתב ידו אעפ"י שהוא מקויים אינו כלום ואינו גובה כלל ואלו היה ר' שלויש הנז' בחיים היה חייב שבועה ונפטר ועכשו שמת אין היורשים חייבין שבועה כאשר כתבתי ואפי' חס' אינם חייבים /כפי/ כפי' מה שכתבתי שכתב הרמב"ם ז"ל לשונו למעלה ואם לחש אדם עצמו לומר למה העתקתי אני הפתק הנז' והייתי א' מן המקיימים הכתב אומר אני שכבר גליתי אזן הסוחר גיואן הנז' +אמ"ה הסוחר הזה הנז' חזר לדתינו דת ישראל כי היה אנוס ונקרא שמו בישראל יוסף והרואים אותו ודרו ועשו עמו סחורה העידו שהיה ירא את ה' בכל ענין ועדין זרעו מצוי והם בניו לעיל שבעיר בסברא הרצב"ש ז"ל:+ והודעתיו שאין זה כלום ואינו גובה בו לא בדינינו ולא בדיני אומות העולם ואמרתי לו זה בפני אנשים והוא אמר לי שאין כונתו אלא להראות אנשי /אמת/ המת שאם יאמר להם בדבור הקל בלבד לא יאמינו אותו שיש לו פתק ואולי יעשו עמו איזה פשרה ברצונם ואני נענתי לו כיון שידעתי שאין שום נזק מגיע ליתומים מזה. ועוד שלא יכולתי להפקיע עצמו /עצמי/ מלעשות רצונו וכדי שידעו כל באי עולם האמת מהו כתבתי וחתמתי פה כ"ו לחדש תמוז שנת חמשת אלפים ומאתים ועשרים ושבע לבריאת עולם באלגזאייר הצעיר צמח בן הרב ר' שלמה בן הרב הגדול ר' שמעון בן החכם ר' צמח זלה"ה:
@שו"ת יכין ובועז חלק א סימן קטז
בגאיה אל ה"ר דוד הכהן בקרי יצ"ו לשלחם לקסטנטינא אל ה"ר שמואל בר משה מרדכי ואל חביריו עמו ישצ"ו.
מי זאת עולה מן המדבר אגרת מהודרת מקוטרת מר ולבונה. כנדגלות איומה כחמה ברה. וכמו שחר נשקפת: וכשמש בחצי השמים בצהרים עינים תאיר ברכה ערוכה נסוכה בקרב הארץ תשאיר. לא תבולה /תסולא/ בכתם אופיר נפך יהלום וספר ספירים מעולפת. מליאה כרמון רוח חכמה ובינה. לכבוד קונה תגביה ידה. תרום ימינה תורה דעה. ותבין שמועה תבונה מאלפת. יצאתי לקראתה בשמחה בשירים. בתוף ובכינו' הלכתי לאזני שרים. כעלמא תופפו' לראשי ענדתיה. פאר שמתיה. וכמו אדרת גלמתיה. צניף טהור צנפתיה. עדי עדים עדתיה. כסרביטין וטוטפת. אהבה תעיר ותעורר. שיר מזמור תשורר. ברוח צח תבן בר תברר. אהבה מצנפת. מכל כלי חפץ אהבתיה. בשתי ידים קבצתיה. על זרועותי נשאתיה על לוח לבי בעט ברזל ועופרת. חקקתיה ונפשי לדברי חמודותיה נכספת. ואתם אחי וריעי. נדיבי ושועי. שלותיכם ראיתי. ובדברי תנחכמותיכם התבוננתי. ומראשם לסופם ומסופם לראשם קריתי ושניתי ושלשתי. ולעומת דברי חכמתכם ירדתי. ומים חיים מבור תבונתכם דליתי. וטוב טעם דבריכם טעמתי. כדבש ונופת. והנה אני נדרש לאשר שאלתוני. ומי אנכי כי עד הלום הביאותוני. כמו נגיד שמתוני. ויודע אני בעצמי. ועיני ראו גלמי. שאין אני כדאי. להבין וכ"ש להורו' ספק מתוך ודאי. ונפשי בים הסכלות כספינה בים מטורפת. אמנם שלא אהיה כנפל טמון. ולהמנות מאשר מליהם כושל יקומון. מסלותם ירומון. ודלא לימרו לית בדרדקי טעמא הציקתני רוח בטני. ולהשיב בדבר חכמה. מאשר למדתי וקבלתי מהורי היודעים דעת ומזמה. היושבים על כסא ההוראות. לאות ולמופת. וה' צבאות יראנו מתורתו נפלאות. כי הוא יתן חכמה דעת ותבונה. ולו השבח יאות. בעל ההודאות. ולעבדו בכל בהנפש שואפת. והוא ברחמיו וברוב חסדיו ימשוך לכם ולנו חסדו כי מלכותו בכל משלה. ושמים כסא הודו. והארץ מלאה כבודו. ומדת הדין במדת רחמים תהיה לנו מחולפת.
שאלתם מצוה מחמ' מיתה לגבי מתנה בשט' נימא בעייא קנין בשטר דידיה או לא דאי תימא בעייא הא קתני מצוה מחמת מיתה לא בעי קנין והתם מפורש והוא דמת ואית שקלא וטריא התם דקתני התם והני מלי במפרש לחיים אבל במפרש לאחר מיתה בין בש"מ בין במצוה מחמת מיתה אם כתוב בצואתם קנין בין בכל בין במקצת הרי זו בטלה דחיישנ' שמא לא גמר להקנות אלא בשטר ואין שטר לאחר מיתה כדתנן התם בפ' מי שמת ולפום הכי מפורש בס' הערוך והי"ל /וקי"ל/ מתנת ש"מ במקצת בעייא קנין ואע"ג דמתנת מצוה מחמת מיתה לא בעייא קנין והוא דעת /דמת/ ובהכי הוה עובדא במצוה מחמת מיתה ולא כתבי בשטר דידיה קנין אבל כתבי ביה מעכשו ומגו מרעיה אתפטר חזינן התם בשטר ולא כתבי בשטר דידיה קנין אית דחיישי לבטולי האי שטרא במצוה מחמת מיתה משום הכי ואית דאמרי דלא חיישנן בהכי למלת מעכשו אע"ג דמפרשת לאחר מיתה משום דקתני כל מתנה דלאחר מיתה בעייא מהיום ומהיום בשטר לאשבורי מעכשו ואע"ג דהא לאו תלי מ"ש דמלת מעכשו בהכי אע"ג דלא התם קנין בהאי שטרא לא פסיד ואשכחינן בהכי נהיר הרי"אף ז"ל והרמב"ם ז"ל וכן דעת בעל הטורים ובעל מישרים ובערוך כדאמרי' ואי אתפטרת האי איתתא מגו מרעיה דא בההוא יומא דצואה כתבינן שטרא דא בתר דמיתה או לא דלא אשכחינן גבה קנין ואי כתבי ההוא שטרא בתר דמיתה פסידא האי מתנתא או לא דבהכי לא הוה קנין ולא אמרי' דחיישנן אלא בדוכתא דהוי קנין כדמוכח בפ' מי שמת ובהאי דינא אוקמוה הגאונים ז"ל ומפור' בס' המקח בשער הקנין דמתנת מצוה מחמת מיתה לא בעיא קנין מכל וכל ומשום הכי תפרש לן דהאי מתנתא דמצוה מחמת מיתה הות מלקדמין ואירכס שיטרא דא ואית דאמרי' נחבא וב"ד עמדו עליו ואשכחו גביה דהוה כתוב ביה מעכשו ולא הוה כתוב ביה קנין כלל ומצוה מחמת מיתה ומגו מרעיה אתפטרת כתוב ביה כתקוניה ואכשרו ליה ואוקמו האי מתנתא ובהכי שאלנו אל הר' יוסף אב ב"ד דמתא אלחאמה וכן השיב דמעכשו בהאי מתנתא לא פסיד כדעת הרמב"ם ז"ל ובעל הטורים ז"ל וכן מוכח רב האיי גאון בתשובה דכל מתנתא דלאחר מיתה בעייא היום היש מן הדין למיכשר האי שיטרא דמצוה מחמת מיתה במלת מעכשו דכתיבא ביה ולא כתיבה ביה קנין או נימא דהוי /דהאי/ שטרא דמצוה מחמת מיתה בעייא קניין בשטר בדלא בעייא במקצת בעייא קנין ואע"ג דמת מצוה מחמת מיתה לא בעי קנין והוא דמת ולא בעייא מעכשו כדברי החולק והכי לא אשכחינן לפום חורפין אלא במתנת ש"מ והוא דאמרו והי"ל מתנת שכיב מרע במקצת בעייא קנין ואע"ג דמת מצוה מחמת מיתה לא בעי קנין והוא דמת הכי הוה עובדא מה הדין בזה. עכ"ל שאלתכם כאשר באה.
תשובה תחילה יש לבאר איזהו ש"מ ואיזהו מצוה מחמת מיתה כי דיניהן חלוקים ואם לא נדע מי הוא ש"מ ומי הוא מצוה מחמת מיתה לא נדע דיניהם: ונאמר כי יש דעות חלוקות כי יש מי שאומר כי ש"מ הוא החולה ששכב על מטתו מחמת חולי שאינו יכול לעמוד ובעת צואתו לא הזכיר שם מיתה כלל וכ"ה דעת הרמב"ם ז"ל שכתב בפ"ח מה' זכיה ומתנה הסומא או הפסח או הגדם (או שתשש כח כל גופו וכשל מחמת חולי שאינו יכול לעמוד בו) או החושש בראשו או בעינו הרי הוא כבריא לכל הדברים בממקחו /במקחו/ ובממכרו ובמתנותיו אבל החולה שתשש כל גופו וכשל מחמת חולי עד שאינו יכול להלך על רגליו בשוק והרי הוא כנופל על המטה היא הנק' ש"מ עכ"ל והמצוה מחמת מיתה הוא שמזכיר בצואתו פחד מיתה או מזכיר בה מיתה ואפי' אמר בחיים ובמות כיון שהזכיר מיתה מצוה מחמת מיתה הוא והאי דקאמר בחיים סימנא דחייא הוא ואע"ג דאיפלגו רב ושמואל בפ' מי שמת כבר נפסקה ההלכה כרב וכן פסק הרי"ף ז"ל והרמב"ם ז"ל בפ' הנז' ואין חולק ובעל העיטור ז"ל כתב באות מ' בשם ר' שמואל בן חפני ז"ל מי שהזכיר מיתה הוא הנק' מצוה מחמת מיתה הא לאו הכי לא וכתב דמסתברא מסוכן שחליו קשה וניכר שצואה מחמת מיתה אעפ"י שלא הזכיר מיתה דינו כמצוה מחמת מיתה וג' ימים הראשונים הוא הנק' ש"מ ואם הוא מזכיר שם מיתה אפי' באותן הימים הוא מצוה מחמת מיתה וכן מוכח מירושלמי במס' פאה וכ"כ בעל הטורים משמו בחשן בסי' רנ"ג ואם הוא מסוכן אעפ"י שלא הזכיר שם מיתה דינו כמצוה מחמת מיתה וכן המפרש בים והיוצא בשיירה. וכן דעת בעל העיטור אבל הרא"ש ז"ל כתב מסתב' טעמ' ביוצא בקול' ומסוכן אבל לא במפר' בים ויוצא בשייר'.
ואחר שנת' ש"מ ומצוה מחמת מיתה נבאר דיניהם ומשפטיהם וחלוקותיהם כי יש מתנה שאינה צריכ' קנין. ואם עושה הקנין אינו מזיק ויש אשר צריכה קנין ואפיסת עשייתו מזיק וזה לא ימלט אם במקצת אם בכלה אם בסתם או במפ' שאם הוא בכל שלא שייר כלום לעצמו והיא סתם אם עמד חוזר ואם קנו ממנו ליפות כחו בין שהקנה אותם לא' בין שהקנה לשנים שאנו אומדין דעת המקנה שלא נתן כל נכסיו אלא שנתכוון אם עמד חוזר אעפ"י שלא פי' כן הרי הוא כמפרש באומדן דעתא משום דלא שביק איניש נפשיה ויהיב לאחרינא ולפיכך אם עמד חוזר שלא גמר להקנותו כל נכסיו וימות ברעב ואם לא עמד מתנתו קיימת דדברי ש"מ ככתובין וכמסורים דמו מתקנת חכמי' ז"ל כדאי' בפ' מי שמת וכן פסק הרי"אף ז"ל והרמב"ם ז"ל בפ' הנז' ובחשן סי' רנ"ג ואם עמד אם צריך חזרה בפי' או לא הרא"ש ז"ל כתב בפסקיו בכתובות ובגיטין בפ' מי שאחזו אם עמד חוזר ואפי' לא אמר חוזרני בי וקצת הביאו ראיה מההיא דאמרי' בפ' מי ההוא דהוה כתיב ביה בדקציר ורמי בערשיה וכו' ולא הנייא התם חזרה בפי' ושמעי' מינה שאם נתרפא לגמרי אינו צריך חזרה בפי' ואם נתן מחולי לחולי אומדין אותו אם מחמת חולי הראשון מת מתנתו מתנה ואם מחמת חולי האחרון מת אין מתנתו מתנה ומאי דבעי' אומד הוא אם הלך על משענתו ואם הלך בלא משענת אין צריך אומד ובטלה מתנתו ואין צריך לחזור בפי' וכמש"ל וכן פסק הרי"ף ז"ל והרמב"ם ז"ל וזולתם מן הפוסקים אבל רש"י ז"ל פי' גבי גט הוא דבעי' אומדנא משום דקאמר מחולי זה אבל במתנה לא בעי' אומדנא ואפי' הלך על משענתו זהו דין אם הקנה כל נכסיו בלא קנין דאין מתנה זו צריכה קנין או שפי' שהקנין הוא ליפות את כחו שזה אינו מזיק וישנו כמו אינו אבל אם אמר כתבו ותנו לו או קנו ממני שלא פי' ליפות כחו הרי מתנת ש"מ זה בטילה בין במקצת בין בכל לפי שאנו חוששין שמא לא גמר להקנותו לו אלא בקנין ואין קנין לאחר מיתה וכן אם אמר כתבו לו אינו כלום שאנו חוששי' ג"כ שלא גמר להקנותו לו אלא לאחר מיתה ואין שטר לאחר מיתה כלו' לפי שכבר נסתלקו הנכסים מרשותו אחר מיתה וחזרו להיות ברשות היורשים ואין לו כח ליתן אלא בזמן שהם שלו אבל בזמן שחזרו להיות של אחרים אין לו כח ורשות לתת זהו ענין אם /אין/ קנין לאחר מיתה ואין שטר לאחר מיתה שלא גמר להקנות אלא לאחר מיתה והמבין יבין ולפי' אם נ"ד שאין הקנין והכתיבה אלא ליפות כחו ר"ל כח המקבל קנה והוא שיאמר קנו לו מוסיף על מתנה זו או שיאמר תנו לו ואף קנו לו או אף כתבו וחתמו ותנו הרי המתנה קיימת ואם מת קנה המקבל כן מתבאר בפ' מי שמתו דבתרא וכ"פ הרי"אף והרמב"ם בפ' הנזכר זהו בסתם ולא פירש שהוא מעכשיו וקנו מידו ואפי' היא בכלה כ"ש במקצת אינו יכול לחזור בו ואפי' לא היה הקנין במיפה עצמו את כחו לפי שאין זו מתנת ש"מ אלא מתנת בריא שהיא במעכשו וקנין ואין צריך ליפות אלא משעה שהגיע השטר ליד המקבל או קנו מיד הנותן קנה הכל ואינו יכול לחזור בו כן מתבאר בפ' מי וכ"כ הרמב"ם ז"ל ואם היא מתנת ש"מ במקצת לא ימלט אם היא בסתם או בפירוש שאם היא בסתם ר"ל שלא פירש אם היא מחיים או לאחר מיתה צריכה קנין ואם לא קנו לא קנה ואם עמד אינו חוזר ואם הוא במפרש ר"ל שפי' שלא נתן לו אלא לאחר מיתה אינה צריכה קנין ואם עמד חוזר כך מפו' בפ' מי בתר שקלא וטרייא טובה אחא /אהא/ דתנן ש"מ שכתב כל נכסיו ושייר קרקע כל שהוא וכו' ואסיקו הילכתא בגמ' מתנת ש"מ במקצת בעייא קנין ואע"ג דמית מצוה מחמת מיתה לא בעייא קנין והוא דמית אבל עמד חוזר ואע"ג דקנו מיניה וכן פסקו הרי"ף והרמב"ם ז"ל. ומה שכתבתי שאם פי' שלא נתן אלא לאחר מיתה דאינה צריכה קנין בודאי דאי קנו מיני' לא קנה שמא לא גמר להקנות אלא לאחר מיתה ואין קנין לאחר מיתה. אמנם אם קנו מניה כדי ליפות את כחו קנה אבל אם היה בסתם שאמרנו צריכה קנין יש מי שכתב שהקנין נמי צריך להיות ליפות את כחו ואעפ"י שהרמב"ם ז"ל כתב קנין סתם והנשמע מדבריו שאין צריך ליפות את כחו אבל א"א מורי הרב ז"ל הכריע שקנין זה צריך ליפות כחו ג"כ והוכיח כן מלשון הרמב"ם ז"ל שכתב בפ"ט מהל' זכיה ומתנה שכתב ש"מ שחזר במקצת חזר בכל כיצד נתן כל נכסיו לא' וקנו מידו וחזר ונתן מקצתן לאחר וקנו מידו כדי ליפות את כחו קנה שני עכ"ל. והרי זה הב' במקצת היה ואעפ"י כן בעי קנין ליפות את כחו זאת היא ההכרעה שהכריע א"א מוה"ר ז"ל והיא הכרעה מוחשת למי שיש לו עינים לראות ולב לדעת ואם היא מתנת מצוה מחמת מיתה בין בכולה בין במקצת אפי' קנו מידו אם עמד חוזר כדאי' בפ' מי וכ"כ הרמב"ם ז"ל ואם פ' שהיא מחיים וקנו מידו אם עמד אינו חוזר לפי שהיא מתנת בריא אלו הם החלוקו' אשר רמזנו להם בתחילת דברינו. אלא שיש לבאר איזהו בפלה /בכלה/ ואיזהו במקצת בכלה היא כל שפי' שנתן כל נכסיו הידועים לו ובמקצת היא ששייר לעצמו. ובזה השיור נחלקו אבות העולם לפי שהרי"ף ז"ל פסק אפי' כל שהוא בין קרקע בין מטלטלין וכן נראה מדברי הרמב"ם ז"ל שכתב ולא שייר לעצמו כלום ומשמע מזה הלשון דשיור כל דהו הוי שיור אבל בעל העיטור ז"ל כתב באות מ' דלא הוי שיור אלא ששייר כדי פרנסה י"ב חדשים והרא"ש ז"ל יש לו דעת אחרת כמו שכתוב בחשן ס' רנ"ג.
ויש לעיין במתנה זו אם כתב בה בלשון אני מניח או אני נותן כי הלשון ההוא בלשון בני אדם לשון אני מניח והדבר ברור שאפי' אם כתוב בלשון הנחה שדינו כדין מתנה שאנו הולכין אחר דעת הנותן כדאמרי' בפ' מי יטול ויחזיק יזכה ויחזיק יזכה ויקנה לשון ירושה הם ופ' המפרשים לאו דוקא לשון ירושה והוי כמאן דאמר ירש למי שאין ראוי ליורשו אלא אף לשון ירושה הוא כלו' שהם לשונות מתנה ואף לשונות ירושה ולפיכך כשאומר יטול הוי לשון מתנה כך כשאומר אני מניח הוא לשון מתנה דנטילה הוא חלוף הנחה היא כדתנן במנחות ר' יוסי או' ואפי' אלו נוטלין ואלו מניחין וכו' הרי מבואר דלשון נטילה והנחה לשון א' הוא וכ"כ הרא"ש ז"ל בתשובה וכ"כ הרמב"ם ז"ל והרב בעל חשן משפט בשם אביו והרי"ט אשבולי /אשבילי/ בס' חוקות הדיינין בשם רבו הרשב"א דאניח לשון מתנה הוא וכן ראיתי שהרא"ש ז"ל כתב בתשובה וז"ל יראה לי דמהני לשון אני מניח דעיקר לשון צואת ש"מ הוא לשון הזה לפום ריהטא בעלמ' לפי שהוא נפטר מן העולם ומניח נכסיו אחריו ולפיכך מצוה לפלוני אני מניח זה ולפלוני אני מניח זה אבל בבריא לא שייך האי לישנא ולפ"ז אפי' כתוב בלשון הנחה הוי מתנתו מתנה.
ויש לעיין אם כתוב בשטר מתנה זו כתבוה בשוקא וחתמוה בברא כי היכי דתהוי גלויה ומפורסמ' לפי שלשון זה צריך בשטר מתנה דקי"ל בפ' חזקת דאפי' בסתם לא הויא מתנה עד דכתיב כתבוה בשוקא וכו' וחתמוה וכו' כבר /כ'/ הרי"אף בשם תשובת רבינו האיי ז"ל דלא רגילין בצואו' למיח' לסתמא ומעשים בכל יום כד נפקא תפקידתא דמצוה מחמת מיתה במתנה ומוקמינן לה וגבינן בה ולא חיישנן למאן דלא כתב בפרהסייא עכ"ל וכ"כ ג"כ הרמב"ם ז"ל בתחי' פ"ט מהל' זכיה ומתנה וכן בעל החשן בשם אביו ז"ל לפי' מתנה זו אפי' לא כתוב בה כתבוה בשוקא וכו' כיון דהוייא מתנת ש"מ או מצוה מחמת מיתה לא חיישנן להכי.
אמנם יש לעיין בצואה זו שכתוב בה מעכשו בלא קנין אם היא מתנה קיימת או לא יש לומר דלא הוויא מתנה כלל לפי שכיון שכתוב בה מעכשו הוייא כמתנת בריא ומתנת בריא מעכשו בלא קנין לא הוייא כלום וכ"כ הרמב"ן ז"ל בפ' מי שמת דמתנת ש"מ שכתוב בה מהיום צריכה קנין כמתנת בריא ולא קנייא אלא בקנין ואפי' כתוב בה מהיום לאחר מיתה /דאיכא/ דליכא למימר מעכשו צריך קנין ובלא קנין לא קנה וכן אני מוכח מלשון הרמב"ם שכתב בפ"ח אל תטעה בש"מ שכתב כל נכסיו ופי' שנתן הכל מעכשו והקנה מחיי' שאין זו מתנת ש"מ אלא כשאר כל מתנות הבריאים שאם הגיע השטר ליד המקבל או שקנו מיד הנותן קנה הכל ואינו יכול לחזור בו ע"כ הרי מפורש שאם כתב כל נכסיו ופי' שנתן הכל מעכשו והקנה הכל מחיים שאין זה מתנת ש"מ אלא כשאר מתנות בריאים והקנאת הבריא היא בקנין צריכים אנו לב' דברים מעכשו וקנין ואם הקנה במעכשו בלא קנין אינה כלום לפי שהיא כמתנ' בריא שאם היא בלא קנין שאין המקבל קונה זה נ"ל להוכיח מלשון הרמב"ם ז"ל וכן השיב א"א מורי הרב ר' שלמה ז"ל לקסומטינא לתלמידו להר' יוסף ן' זמרון וז"ל בתשובתו מה שאמר הטועה שאין מעכשו מעכב כן הוא אך לא כמו שהוא חושב שיותר טוב היה שלא נכתב בצואה ש"מ שאין בה קנין ממה שנכתב שאם לא נכתב ומת המצוה היה המקבל זוכה לפי שלא גמר להקנותו אלא לאחר מיתה וכל שקנה לאחר מיתה אינו צריך קנין דדבריו ככתובים וכמסורים דמו אך עכשו שנכתב מעכשו נתבטלה המתנה לפי שבמעכשו גמר להקנותו מחיים וכיון שמחיי' הוא מקנה לו לא אמרי' ביה ככתובים וכמסורין דמו וצריך בהם קנין והרי לא קנו א"כ אין כאן שום זכיה והכל בטל עכ"ל א"א מורי הרב ר' שלמה ז"ל א"כ המתנה הזו שבאה עליה השאלה שהיא במעכשו ובלא קנין הדבר ברור שהיא בטילה.
ומה שכתבתם דהאי שיטרא דאית ביה מעכשו אע"ג דלא הוי התם קנין בהא שטרא לא פסיד ואשכחינן בהכי נהיר הרי"ף והרמב"ם ז"ל וכן דעת בע"הט /בעה"ע/ ובעל מישרים ובערוך. חלילה לפי מזה ואל תתלו בוקי סריקי בהני רבוואתה ז"ל דלית חד מנהון דס"ל הכי. ואמרתם עוד בשם רבינו האי גאון דכל מתנה דלאחר מיתה בעיא מהיום חלילה ליחס דברים אלו לרב האיי גאון ז"ל וכי רב האיי גאון חתים על תשובה ההיא +אמ"ה פי' לדברי הגאון שאם הנותן נותן במתנת בהיא /בריא/ ואינו גומר המתנה עד לאחר מיתה צריך שיאסר /שיאמר/ מהיום ר"ל הגוף מהיום והפירות לאחר מיתה בודאי לזה כיון הגאון והשואל לא הבין דבריו גם מ"ש על הרי"ף והרמב"ם ז"ל אני חושב שבאה להם השבת הגאון וכן הוא האמת חשב לפי סברתם הרצב"ש ז"ל.+ והא בחיים ובמות מחלוקת בין רב ושמואל ונפסקה ההלכה כרב דלישנא דחיים נקט ולאו למימר מחיים אלא דאם אמר מחיים לא פסיד ולית מאן דאמר דבעי למימר מהיום אדרבא אם אמר מהיום בעייא קנין משום דהוייא מתנת בריא כמ"ש בשם הרמב"ן ז"ל והמוציא מיד היורש או היורשים ה"ז גזל אותם והמורה ראוי לו לחזור מהוראתו זאת ואם לא יחזור הוא עון פלילי ואם ראוי לשלם מביתו אם נעשה מעשה על פיו או פטור או דינו כדין טועה בדבר משנה או כדין טועה בסברא דינין אלו ארוכין הם ולא באה עליהם השאלה ואנן כתבינן מאי דס"ל והאמת יורה דרכו לא בשמים היא.
אלא שיש לומר אם יש לקיים מתנה זו מדרך אחרת והוא משום מצוה לקיים דברי המת או לא כדאי' שלהי פ"ק דגיטין דמוכח התם שאף בבריא שאמר הולך מנה לפלוני שאני נותן לו אעפ"י שיכול לחזור בו אפ"ה כשמת הנותן קודם שבאו ליד המקבל זכה המקבל משום מצוה לקיים דברי המת וגם כופין היורשים על מצוה זו כדאי' בפרק השולח במכלתין פלונית שפחתי עשתה עמי קורת רוח עשו עמה קורת רוח כופין את היורשין ועושין לה נחת רוח ואמרי' התם טעמא משום מצוה מכל מקום יש צד שאין לומר בו מצוה לקיים דברי המת ויש צד שיש בו מצוה לקיים דברי המת לפי שכבר הסכימו רוב האחרונים לדברי ר"ת שאין אומרים מצוה לקיים וכו' אלא במוסר הממון ביד שליש כההיא דבפ"ק דגיטין דהולך מנה לפלוני שאני נותן לו וכו' וכההיא דמשליש ממון ביד שליש לבתו בפ' מציאת אבל אין אומרין ביורשין שכל שאין דבריו קיימין מצד עצמו אין היורשים חייבים לקיימם משום מצוה ועוד כתוב בס' חשן משפט וקי"ל מצוה לקיים דברי המת אפי' בבריא שצוה ומת בד"א שנתנו ביד שליש לשם כך אבל אם באו לידו אחר הצואה או שהיו בידו תחילה ולא לשם כך לא לפיכך המצוה הזה אם נתן מה שצוה בו לתת לפלוני ביד שליש הרי זכה בו המקבל משום מצוה לקיים דברי המת ואם לא היה ביד שליש לא זכה בו כלל ואם היו בתחילה ביד שליש שלא לשם כך או שבאו לידו אחר הצואה. אינו כלום כדברי בעל הטורים ז"ל זה הנ"ל בזה:
@שו"ת יכין ובועז חלק א סימן קיז
עוד שאלתם ראובן נפטר בחש"מ =בחולו של מועד= היש מן הדין לנחם אבליו במועד או לא דלא אשכחן התם שיבא אבילות כלל כי אם אחר המועד ובגמרא מ"ק מפורש כולי האי דאית מאן דאסר בההוא יומא לנחם אבילים וראייתו משום דבקושי התירו לנחם אבלים בשבת וה"ה לי"ט ואנן נהיר לן לפרש דוקא בקושי לא לכ"ע ומפורש לרב האיי ז"ל לאו דוקא איתמר לנחם אבלים כי אם לישב עמו בביתו להקל מעליו שכן היה דרכן לעשות במועד ונדמה כאלו מנחמין אותו ובהכי אוקמה בעל המנהיג הגדול ומאי פי' בקושי דקאמר אע"ג דאית מאן דאמר לנחם דוקא וכן נהג ולא הודו. ואשכחן דעות בהכי ורבים השיבו שאין מנחמין אלא במקום אבילות וגם לגבי צדוק הדין לא הכשירו אלא לת"ח והוא כלהו כא' כדמפורש בספר האשכול ועל אלו המפרשים ז"ל סמכו קדמונינו בקסומטינא שאין לנחם בעל האבל במועד אבל נהגו לישב עמו בבית להקל מעליו בישיבה דוקא לא בנחמה וכן נהגו רבותי החכם השלם ר' מימון נגאר נ"ע ותלמידו מורי הר' משה אמ"ם ועליהם סמכו דלית אבילות והתם אין לנחם זולתי במקום אבילות ומנהגינו פשוט שאין לנחם לא בשבת ולא ברגל אלא במקום אבילו' אחר המועד מנחמין מה הדין בזה.
תשובה בפ"ק דשבת גרסי' בש"א אין מנחמין אבלים ואין מבקרין חולים בשבת וב"ה מתירין ובתר הכי אמרי' בקושי התירו לנחם אבלים בשבת ופירש"י ז"ל שמא יבא להצטער עמהם כלומר כיון שרואה האבל מצטער או החולה והוא בא לבקר החולה או לנחם האבלים ומתוך כך יבא להצטער עמהם ומטעם זה היה אפשר שלא להתיר לנחם אבלים בשבת אבל ב"ש וב"ה הלכה כב"ה לבד ממקומות ידועים שפסקו הלכה בפי' כב"ש ולכן אמר שבמקום זה הלכה כב"ה אבל בקושי גדול פסקו הלכה כמותו ולא חיישינן שמא יבא להצטער עמו זהו כפירש"י ז"ל דפי' משום צער וכ"כ בס' ארחות חיים אבל הריא"ף ז"ל פירש שמא יבוא לצעוק וה"ה והוא הטעם שאין חוששין שמא יבא לצעוק וא"כ הדבר ברור שמותר לנחם האבלים בשבת ואם בשבת אין חוששין שמא יצטער או שמא יבוא לצעוק כ"ש בחולו של מועד וכל שכן לדברי הרמב"ם ז"ל שהביא דין זה של ביקור חולים ותנחומי אבלים בפכ"ד מהלכות שבת עם דיני הדבור יש דברים שאסורים לדבר בהם בשבת משום שנ' ודבר דבר שלא יהיה דבורך של שבת כדבור של חול כדאי' בפ' אלו קשרים ויש דברים שהם מותרים לדבר בהם בשבת והרמב"ם ז"ל כתב ביקור חולים ותנחומי אבלי' מותר לדבר בהם בשבת א"כ שאין הדבר תלוי אלא משום ודבר דבר והתירו בשבת כ"ש בחש"מ שאין לומר בו ודבר דבר ואין לבוא לדין זה מדין אבילות ונחמה ושאלת שלום בשבת וי"ט גם בחש"מ ודין צדוק הדין ואין להאריך בזה וזיל קרי בי רב הוא וכ"ז הבל ורעות רוח שאין הדין תלוי בזה אלא במ"ש. א"כ החולק עליכם שאמר שהוא מותר מן הדין כן הדבר ואתם אם אסרתם הדבר משום מנהג. ואעפ"כ הוא רוצה להתיר המנהג אתם רשאים ולא הוא וצריך להיות דעתו מעורבת עם הבריות ולהתנהג כמנהגכם על פי מדותיכם:
@שו"ת יכין ובועז חלק א סימן קיח
עוד כתבתם קתני במסכת פסחים פר' מקום שנהגו ההולך ממקום שעושים למקום שאין עושין או ממקום שאין עושין למקום שעושין נותנין עליו חומרי מקום שיצא משם וחומרי מקום שהלך לשם ואל ישנה אדם מפני המחלוקת ומפו' מזה בהל' הרי"אף ז"ל ואית דפרשי נותנין עליו חומרי מקום שיצא משם פי' אם בא ממקום שעושין וחומרי מקום שהלך לשם כלומר אם בא למקום שאין עושין אל יעשה שאם יעשה יחלקו עליו חביריו ויבואו לידי מריבה. וכתב בעל המאור ז"ל שיש על כל אדם לעשות חומרי מקום שיצא משם ואין הפרש בדבר זה בכל מקום במי שדעתו לחזור למקומו וכו' ורבים השיבו ואמרו ומסקנא אם דעתו לחזור למקומו יעשה מנהג מקומו ודוקא לעצמו ואם אין דעתו לחזור יעשה כמנהג אותו מקום ואל ישנה מפני המחלוקת ולפי זה תמהינן במי שדעתו לדור במדינה ויש להם מנהג קבוע בהפטרות והוא כתוב בהפטרות של ב"ה ואין להוסיף עליו ולא לגרוע והוא רוצה להוסיף ולגרוע ופורץ גדר היש מן הדין להקל ולסתור מנהגם הקבוע בהפטרות ולהוסיף ולגרוע בדבריו או לא וכבר כתב הרמב"ם ז"ל בהל' ממרים פ"ב אין גוזרין גזירה על הצבור אלא אם רוב צבור יכולין לעמוד בה ובשני בתי כנסיות זרקו מרה על זה שאין להוסיף במנהגם מה הדין בזה עד שאמר עליהם ועוזבי ה' יכלו והיה לו להשיבם,,, תמהר ותחיש התשובות בפי' נרחב.
תשובה בענין המנהג יש דברים חלוקים ואין לומר בכל דבר כך פשט המנהג ומנהג מבטל הלכה שאם הדבר הוא מנהג באיסור בודאי שמבטלין המנהג כדאיתא בפ"ק דר"ה וכי נהיגי באיסורא מי שבקי' להו וכ"כ הרמב"ם ז"ל בפ"א מה' שביתת עשור אין מנהג אלא לאסור המותר לא להתיר האסור ויש מנהג על צד אחר שיש דברים מותרים מן הדין וישראל נהגו בהם איסור שלא מתקנת חז"ל אלא לעשות סייג ולהתקדש במותר להם ומנהג כזה אסור לעבור עליו כדברים האסורים מן התורה או מדרבנן כגון שמנו של גיד הנשה כדאי' בפרק גיד הנשה שמנו של גיד הנשה מותר וישראל נהגו בהם איסור וכן בנות ישראל החמירו על עצמם שאפי' רואות טיפת דם כחרדל יושבות עליו ז' נקיים וזה נהגו בו כל ישראל ואינן חולקים במנהגות אלו ויש מנהג שנוהגין להקל בקצת דברים ואין כח בגדוליהם למחות בידם. וכדאמרי' בפ' השולח בגיטין גבי פרוזבול אי יישר חילי אבטלניה ואם ב"ד שאחריהם מוצאים מקום לבטל אותם מנהגות מבטלין אותם ומחזירין הדבר להיות כדינו ואם אינן מוצאין מקום לבטל המנהג יניחוהו כמות שהוא וכמ"ש בעל הטורים ז"ל על ענין הקידוש שאנו מקדשין בלילי שבתות בב"הכ משום אורחים שהיו מצויים בבתים של ב"הכ והיו יושבין על שלחניהם וש"ץ מקדש והם עונים אמן אחריו ומיד סועדים ונפקי בהאי קדושא אבל בזמן הזה שאין הדבר כן ואין האורחים מצויים שם ואינם יושבים על שלחנם אין ראוי לקדש בב"הכ שאין קדוש אלא במקום סעודה כדאי' בפסחים בפ' ערבי פסחים ואעפ"כ כל מושבות ישראל עדיין נוהגים לקדש בב"הכ והיא ברכה לבטלה. וא"ז מורינו הרשב"ץ ז"ל וא"א מורי הרב ז"ל לא היו עונין אמן וכן אנו נוהגין שלא לענות אמן +א"מה שמעון בנו מעיד שכן ראיתי לאחיו הרב ר' אהרן ז"ל והרב ר' שמעון ז"ל שלא היו עונים אמן וכן אני בנו נוהג שלא לענות אמן ופעם אחת לא הביאו לקדש עליו בב"הכ ואמרתי לש"ץ לומר ברכו וכן עשה ולא קדש+ ואעפ"כ לא מצאו מקום לבטלו ולכך אמר בעל הטורים ז"ל אי יישר חילי אבטליה ויש דבר שהוא מותר וקצת מקומות נהגו בו איסור עם היותם יודעים שהדבר מן הדין מותר ומקומות אחרים לא נהגו בו איסור בני מקום שנהגו איסור אסורין לנהוג בו היתר משום אל תטוש תורת אמך וכדאמרי' בני ביישן נהגו דלא אזלי מצור לצידון וכו' ומן הדין היו מותרין כדאמרינן בפ"ק דשבת דאין מפליגין בספינה פחות מג' ימים קודם לשבת ומצור לצידון אפי' בערב שבת ובני ביישן אחמור עלייהו ואתו בנייהו לקמיה דר' יוחנן ואמרי ליה אבהתהון הוה אפשר להו אנן לא אפשר לן מאי אמר להו כיון דאבהתייכו קבילו עלייהו אינהו נמי מחייבי משום אל תטוש תורת אמך וזהו אי ידעי בהו שהוא מותר ונהגו בו איסור אבל אם נהגו בו אסור בטעות שהיו סבורין שהוא אסור מן הדין מתירין להם כדאמרי' בפ' בתר' דעירובין תנן ר' יוסי אומ' איסו' נהגו בו והתירוהו להם וקשה לזה מאי דאמרי' בפרק אלו נדרים ובפרק מקום שנהגו דברים המותרים ואחרים נהגו בהם איסור אי אתה רשאי להתירם להם והתירוץ דהיינו דההיא דעירובין לא היו נוהגין איסור אלא שהיו סבורין שהוא אסור מן הדין ולכך התירוהו להם. וההיא דנדרים ובפ' מקום שנהגו יודעים שמותר ונהגו בו איסור להחמי' על עצמם ולכך אין אנו רשאין להתירם להם ומיהו מאי דאמרינן דאם נהגו בו איסור בטעות דמתירין להם כתבו קצת שדוקא במקום /בני/ תורה משום דלא אתו למיסרך וכ"כ בתוספות ויש סוברין דנשאלין ומתירין להם משום דהוי כמו נדר וכן אי' בירושלמי הביאו הרי"אף ז"ל והרמב"ם ז"ל בהלכות בע"פ. אמנם דנשאלין ומתירין להם אם דוקא במקום תורה או אף בכותאי. ולפי הירושלמי משמע דאף בכותאי כיון דבאין לישאל מתירין להם ואין לחוש לסרכא שכבר הדבר מרופה בידם שהרי באין לישאל עליו ומלמדים אותם כל עיקרי הדרכים כדי שלא יסרכו ויסתבכו בהם ומהו /ומיהו/ כתב הר"ן ז"ל דלפום גמרין משמע דדוקא בבני תורה אבל בכותאי לא ואפילו באין לישאל דהא בכמה דוכתי אשכחן שאף כשהיו שואלין לא היו מתירין להם לפי שאינן בני תורה ואף במה שלא נוהגין לא איסור ולא היתר כדמוכח בפ' תולין בעובדא דבני שכר /בשכר/ וכן נמי יש מנהג אחר והוא שאם יש מחלוקת בין החכמים קצת אוסרים וקצת מתירים ובמקום א' נהגו כדברי אוסר כההיא מגרומתא דרב ושמואל כדאיתא בפ"ק דחולין אפי' הלך א' מהם ממקום שנהגו בו איסור למקום שנהגו בו היתר חייב לנהוג איסור כמנהג מקומו שיצא משם ודוקא אם דעתו לחזור למקומו וכדתנן בפסחי' פ' מקום שנהגו לעשות מלאכה בערבי פסחים עושין מקום שנהגו שלא לעשות אין עושין וכו' עד אל ישנה מפני המחלוק' וזה דוקא בשדעתו לחזור למקומו אבל אם קבע דירתו במקום ההיתר נוהג כמותן דהך מתני' דבפ"ק דחולין בשדעתו לחזור למקומו מוקמי' לה התם דאמרי התם כי סליק רבי זירא אכל מגרומתא דרב ושמואל ומקשי' ור' זירא לית ליה נותנין עליו חומרי מקום שיצא משם ואסיק רב אסי ה"מ בשדעתו לחזור ר' זירא אין דעתו לחזור הוה. ומאן דאזיל ממקום היתר למקום איסור ודעתו לחזור דינא הוא דנהוג התר כמנהג מקומו אפ"ה אל ישנה מפני המחלוקת ומיהו כתבו קצת רבואתה דוקא בפניהם אבל בצינעא שרי כיון שדעתו לחזור למקומו נוהג בו התר ואינו אסור מן הדין אלא מפני המחלוקת ואם נוהג התר כמנהג מקומו בציענא /בצינעא/ טעמא סליק ועוד יש מנהגות אחרים והוא מאי דאמרי מקום שנהגו לעשות מלאכה בט"ב עושין מקום שנהגו שלא לעשות אין עושין וכן מקום שנהגו להדליק ביוה"כ מדליקין מקום שנהגו שלא להדליק אין מדליקין שזה גדר וסיג כדי שלא יראה אשתו מקושטת ויחמוד לה ויבא לידי תשמיש המטה שהוא אסור בו באותו יום וכן נמי בענין ממונא הולכין אחר מנהג המדינה כדתנן בפ' השוכר את הפועלים מקום שנהגו שלא להשכים ולא להעריב אינו יכול מקום שנהגו לזון יזון וכו' הכל כמנהג המדינה ואמרי' בירו' על הא מתני' א"ר אושעיא מנהג מבטל הלכה כלו' אעפ"י שאין זו הלכה ולא דין אעפ"כ אחר שנהגו בכך דנין על פי מנהג כמנהג החמרים והספנים וכיוצא בזה והטעם משום דהוי ממון וכל תנאי שבממון קיים דמנהג היו /הוי/ כמו תנאי וכמו שנהגו לכתוב הרשאה בהלואה לפי שמן הדין אין כותבין הרשאה אלא על דבר שהוא מענין.
אבל במטלטלין וכפר בהם וכן בהלואה אין כותבין הרשאה אלא שנהגו בזה לכתוב הרשאה כדי שלא יהיה כל א' נוטל את של חבירו והולך למדינת הים וכן כתב ב"ח ז"ל והרמב"ם ז"ל בהלכות שלוחין ובס' חוקות הדיינין בסי' קע"ט ועוד יש מנהג תלוי בערוה לא בממונא ואינו על פה /פי/ ההלכה ואפי' הכי אינו בטל והוא מאי דאמרי' בפ' מצות חליצה אמ' רבא אם יבא אליהו ויאמר חולצין במנעל שומעין לו אין חולצין בסנדל אין שומעין לו שכבר נהגו העם בסנדל ואמרי' עלה בגמ' ירושלמי מנהג מבטל הלכה וזה תימא דמנהג באיסור מבטלינן ליה כמ"ש למעלה. ונראה דהירושלמי זה חולק על גמרתנו אבל א"א מורי הרב ז"ל /דחה/ תירוץ זה וכתב דגמ' דילן לא פליגא אההיא דירושלמי דההיא דירושלמי שאמרה גבי סנדל דאי אתא אליהו ואמר דאין חולצין בו אין שומעין לו שכבר נהגו העם בסנדל אע"ג דהוי באיסורא היינו טעמ' לפי שכשאמרה תורה וחלצה נעלו לאו לאפוקי סנדל קאמרה אלא כל דבר שנוהגים בו לנעול ברגליהם וכמו /וכיון/ שנהגו בסנדל הוי כמנעל ואם יבא אליהו ויאמר שאין חולצין בו אין שומעין לו לפי שכבר נהגו בסנדל והו"ל כחולץ במנעל שאמרה תורה אבל בזולת זה שהוא באיסור לא אמר הירושלמי מנהג מבטל הלכה ואם באתי לכתו' כל המקומות שנזכר בהם מנהג יאריך המכתב ובמ"ש יש די ויסור כל ספק.
א"כ האיש אשר בא לשנות מנהגכם בהפטרותיכם לא ביארתם השנוי הזה מה הוא מ"מ אם מנהגכם באיסור ראוי לשמוע אליו ואם אין בו איסור אין בידו כח ורשות ויכול' לבטל מנהגכם כי יש מקומות הרבה חלוקים במנהגותיהם בסדור תפלותיהן ובהפטרותיהן ובהלל ובזולת זה והכל לפי המנהג נהרא נהרא ופשטיה. וכבר אמר הירושלמי כל הלכה שהיא רופפת בידך ראה איך הצבור נוהגים ונהוג כמותן והנח להם לישראל אע"פ שאינם נביאים בני נביאים כדאיתא בפסח ב' ואלו דברים והחולק הזה ראוי לכוף ראשו כאגמון. לשמוע דבריכם ואת יתר ההמון. ולרדוף אחרי שלומכם ועצתכם יהיה יום יום אמון. ואל יטעה עצמו במה שהוא ברור וילך בתוהו יליל ישימון. ואם ינאם נאם בדברי תורה ויושר דברי חכמים אמריו ולא יהיה בהם שכול ואלמון. ראוי לקבל דבריו ויהיה בעיניכם כטל חרמון. לכן יהיה בעיניכם שוכן שמי ערץ תרדפו אחרי השלום. ואם האיש הרמוז יחטא לכם ונשאתם חטאתו ושכרכם תקבלו מאת אל עילום. ואם הוא בשעת מריבה עדיו יבלום. כן ראוי לו להכניע יצרו כמו פטיש יפוצץ סלע פעם והלום. וכדי שיהיה מרוצה לעם ותאמרו לו עלה הנה וקרב הלום. ואדרת אהבתכם וקרבתכם כמו מעיל יעטה ויגלום. ויהיה שלום מתווך ביניכם וישא ה' פניו אליכם וישם לכם שלום. בורא ניב שפתים שלום שלום. וחותמן של כל הברכות שלום. ה' עוז לעמו יתן ה' יברך את עמו בשלום. נאם אחיכם אליכם מדבר ברוח נכאה כיושב על משבר. מרוב חליי שתקף עלי כב' חדשים שוכב על מטתי בחולי השיעול וכאב הצד ואין בי כח חיילים לגבר. ולולא זכותכם וזכות זבותי /אבותי/ מלים לא הייתי יכול לחבר. ועוד אחרת שלא יכולתי לפטור אתכם בלא כלום מפני שאהבתכם תקועה בתוך מעי ואומרה מי יתן לי כיונה אבר. ואעופה ואשכונה ואהיה לכם חבר. במטותא מנייכו תשאו בעדי רנה ותפלה כי תפלת ישרי' רצונו אולי תהיה לי מאתו טוב תקוה ושבר. נאם הגבר. ראה עני שבע רוגז מיחל ומחכה רחמי קונו שצמחו יעשה קמח. ביסוריו ישמח. הצעיר צמח. בן הרב רבי שלמה בן הרב הגדול רבן שמעון בן החכם רבי צמח ז"להה:
@שו"ת יכין ובועז חלק א סימן קיט
והראן אל הר' יצחק בר' משה חושטט נ"ע:
שאלת חבית של עץ מליאה יין כשר שהביא אותה עכ"ום בספינה לעיר והראן והביא כתב יהודי והוא מודיע שהחבית הנז' מליאה מיין כשר ושהיהודי' חתמו על פיה ב' חותמות ויהודי והראן מצאו החותמות ע"פ החבית הנז' בצורה וכענין שבא בכתב אלא שהכתב לא נתקיים אם היין מותר לשתותו או לא.
תשובה גרסי' בפ' אין מעמידין א"ר אסי א"ר יוחנן משום ר"י בן בתירא ג' יינות הן יין נסך אסור בהנאה ומטמא טומאה חמורה בכזית סתם יינם אסור בהנאה ומטמאה טומאת משקין ברביעית. המפקיד יינו אצל עכ"ום אסור בשתיה ומותר בהנאה וכמו /ורמו/ עליה בגמ' מההיא דתנן המפקיד פירותיו אצל עכ"ום כפירותיו וצורתה דהאי קושיא היא מפני שהמקשה הזה הוקשה לו מאי דאמרי' הכא המפקיד יינו אצל עכ"ום אסור בשתיה ומותר בהנאה ולמה דדינא הוי דבהנאה נמי אסור מההיא דתנן המפקיד פירותיו אצל עכ"ום אצל ע"ה הרי הן בחזקתן למעשר ולשביעי' אצל עכ"ום דהוו כפירותיו של עכ"ום למעשרו' ולשביעי' משום דחשידי לאחלופי וכיון דעכ"ום חשידי לאחלופי הכא נמי גבי ישראל המפקיד יינו אצל עכ"ום לימא דילמא חלפיה והאי חמרא דעכ"ום הוא ויהיה אסור אף בהנאה ומתרץ ר' ירמיה כגון שיחד לו קרן זוית כלומר שהעכ"ום שנפקד אצלו היין יחד מקום ליין של ישראל זה ואיכא לפרש כשמסר לו לישראל מפתח או חותם דאי לא מפרשת הכי יחד לו קרן זוית מאי מהני והכי נמי פירש"י ז"ל דיחד לו קרן זוית ומסר לו מפתח או חותם ומהאי טעמא הוי מותר בהנאה אע"ג דחשידי עכ"ום אחליפין ומקשו אהאי תירוצא בגמ' א"ה אפי' בשתיה נמי לשתרי דהא רבי יוחנן איקלע לפירוד אמר להם כלום יש אדם ששונה משנת בר קפרא תנא ליה ר' תנחום דמן פירוד המפקיד יינו אצל עכ"ום מותר בשתיה קרא עליה מקום שיפול העץ שם יהו שם ס"ד אלא אימא שם יהו פירותיו בכ"מ שת"ח שרוי שם משנתו קיימת ואיכא לפרושי דהאי דתנא ר' תנחום דמן פירוד המפקיד יינו אצל עכ"ום מותר בשתיה היינו דוקא במפתח או בחותם דאי לא תימא הכי היכי לישתרי בשתיה והשתא סלקא קושיא שפיר ומהכא משמ' דמותר בשתיה במפתח או בחות' ואלו לתירוצא דר' ירמיה לא שרי אלא בהנאה וכ"ת דהוה להו בגמ' לשנויי דהא דר' תנחום דמותר בשתיה הוי בתרתי במפתח וחותם וההיא דיחד לו קרן זוית דאמרי' בשתיה אסור הויא בחד או במפתח או בחותם וכדאוקי' לה איכא למימר דלא אפשר להו לשנויי האי שינוייא משום דבשלמא דר' תנחום אי אמרת ס"ל בחד סגי או במפתח או בחותם אתי שפיר. והיינו דלא איצטריך למימר בהדי' מפתח או חותם אלא סתם לה סתומי ואמר המפקי' יינו אצל עכ"ום מותר בשתיה ואנן ממילא דשמעי' דצריך מפתח או חותם א' ומלתא דפשיטותא היא דבלא כלום אי איפשר אלא אי אמרת דס"ל דתרתי בעי' קשיא הכי סתם למלתיה כולי האי ומשום דבגמרא לא מצי לשנויי האי שינוייא אצטריך לשנויי שינוייא אחריתי ואמרי' אמר ר' זירא לא קשיא הא ר"א הא רבנן דתניא א' הלוקח וא' השוכר בית בחצירו של עכ"ום ומלאהו יין ומפתח או חותם ביד ישראל ר"א מתיר בשתיה וחכמים אוסרין.
נמצא לפום האי מסקנא דיין של ישראל המופק' אצל עכ"ום וייחד לו קרן זוית אם בלא מפתח ובלא חותם לכ"ע אסור בהנאה מההיא מתניתין דהמפקי' פירותיו וכו' משום דעכ"ום חשידי אחלופי ואי מפתח או חותם ביד ישראל לכ"ע מותר בהנאה ובשתיה היינו פלוגתא דר"א ורבנן דר"א ס"ל חד סגי או מפתח או חותם או אפי' לשתיה ורבנן סברי חד לא סגי אלא להנאה אבל לשתי' תרתי במפתח וחותם ובגמ' איפסיקא הלכת' כר"א אלא איכא דמוקי לה משמיה דרב ואיכא דמוקי לה משמיה דזעירי ואיכא דמוקי לה משמיה דרב חסדא וכל חד וחד מהני פסק הלכה כר"א ותו אייתו בגמ' ההיא דהכל משתמר בחותם א' וכולה שמעתא אזלא כהאי פלוגתא דר"א וחכמים דמסיק תלמודא הלכתא כר"א בישראל המפקיד יינו אצל עכ"ום דמותר בשתיה בחותם א' וכ"ת דהא דתני' אחד הלוקח ואחד השוכ' בית בחצירו של עכ"ום ומלאהו יין ומפתח וחותם ביד ישראל דר"א אומר מותר בשתיה וחכמים אוסרין מצינן לאוקומי דר"א מפתח וחותם קאמר ותרתי בעי ובהא הוא דהוי מותר בשתיה וחכמים דאוסרין סברי דלא סגי מפתח וחותם אלא בעי' שיהא ישראל יושב ומשמר ובהא תליא פלוגתא דר"א וחכמים לא שיהיה ר"א מתיר בשתיה בחותם א' או איכא לאוקומי דפלוגתייהו תלייא במפתח או הוי כחותם דר"א אומר מפתח וחות' סגי ומותר בשתיה וחכמים אוסרין כלומ' במפתח וחותם עד שיהיו ב' חותמות גמורים י"ל דלא אפשר לן לאוקומי האי אוקמתות כלל דהא רש"י ז"ל פי' בהא מפתח וחותם מפת' או חותם קאמר וכן פירשו רבי המפרשים ז"ל א"כ להאי פירושא ליכא לאוקומי פלוגתא דר"א וחכמים אלא כדאוקימנן לה מעיקרא דר"א סבר או מפתח או חותם סגי וחכמים בעו תרתי. ואני מצאתי בעיקר הגי' שלי בגמר' בהא דתניא א' השוכר וכו' ומפתח או חותם ביד ישראל כמו שפירש"י ז"ל אלא שנראה שרש"י ז"ל לא היתה גירס' כך אלא מפתח וחותם ולכך הוצרך לפרש ולהוסיף או וכן הוא האמת דר"א סבר דחד סגי מפתח או חותם ויש להוכיח זה מדאמרי' בסמוך עכ"ום ור' יוחנן אמר אפי' יין משתמר בחותם א' ואוקמוה בגמ' דר"י כר"א ס"ל אלמא לר"א חותם אחד בלחוד סגי ליה ועוד יש להוכיח זה מההי' דפ' כל כתבי דאמרי' התם התיר להם ר' חנינא לבית רבי לשתו' יין הבא בקרונות של עכ"ום בחותם א' ולא ידענא אי משום דס"ל כר"א או משום אימתא דבי נשיאה אלמא לר"א בחותם א' סגי והקשו בתוספות דהא רב פסק הכא בשמעתין דהלכה כר"א ורב נפשיה קאמר לקמן חבית אסור בחותם א' ויין מכלל חבי"ת הוא דסי' דחבית הוא חלב בשר יין תכלת א"ה קשיא דרב אדרב ויש לתרץ דרב אליבא דרבנן אמרה לההיא דחבית אסור בחותם אע"ג דאיהו כר"א ס"ל ומיהו אגב שארא דהיינו חבית וכולי עלמא מודו ביהו נקט נמי יין בהדייהו אליבא דרבנן ולאו אלביה א"נ איכא לתרוצי דאמוראי נינהו ואליבא דרב ומאן דאמר לה התם ההיא דחבי"ת אסור בחותם א' אליבא דרב אמר לך האי פסקא דהכ' דהלכ' כר"א לאו אליבא דרב אלא אליבא דזעירי היא ומאן דאמר להאי דהלכה כר"א משמיה דרב אמר לך דרב לא אמרה לההיא דחבית בחותם אחד אסור ואפי' תימא דרב אמרה איכא למימר דלא אמר כי אם חבית ולא קתני בהדייהו יין ותו איכא למקשי דישראל המפקיד יינו אצל גוי כיון דאיפסקא הלכה כר"א בחד חותם סגי ומותר לשתותו א"ה למאי הלכתא איצטרך תלמודא למבעי ה"ד חותם בתוך חותם וה"א לפום ריהטא בחותם א' סגי. י"ל דלא איצטרך תלמודא למבעי ה"ד חותם בתוך חותם אלא משום בשר חלב תכלת דבעי שני חותמות לכולי עלמא ולא משום יין דהא קיימא לן כרבי אליעזר דבחותם א' סגי ושרי ואף על גב דנקט תלמודא צורתא דחותם בתוך חותם ביין דהיינו חבי"ת ויוד יש לומר דהיינו טעמא דעליה אתינן מעיקרא ותו איכא למימר דאף ליין בעי תלמודא היכי דמי חותם בתוך חותם ונפיק מינה לרבנן דמצריכי חותם בתוך חותם ואפי' ליין ולדידן דקי"ל דהלכה כר' אליעזר נפקא לן מינה לחבית דבעו חותם בתוך חותם דהכי איתא בפרקין לקמן ומשום דכולה סוגיין ביין עסקינן נקט רבא מילתיה ביין דהיינו חבי"ת ונוד ואע"ג דלא נפיק לן מינה מדי.
אבל יש להקשות עוד דהא עלה דמתני' דתנן אלו דברים של גוים ואיסורן איסור עולם איסור הנאה וקתני בהדייהו והחומץ של גוים שהיה תחילתו יין מקשו בגמרא משום דאיחמץ פקע איסוריה מיניה בתמיה כלו' פשיטא החומץ של גוים שהיה מתחילתו יין שלהם שהוא אסור בהנאה וכי משום שהחמיץ הותר ל"ל למתנייה במתני' ושני רב אשי הא קמ"ל דחומץ שלנו ביד עכ"ום אינו צריך חותם ומהכא משמע דרב אשי סבר דחומץ הוא דאינו צריך חותם בתוך חותם הא יין שלנו ביד גוי הוא צריך חותם בתוך חותם ותרצו דרב אשי לאו סברא דנפשיה קאמר אלא לתרוצי מתני' קא אתי ולא משכח לי פתרי לאוקומי אליבא דר"א ואוקי לה אליבא דרבנן אע"ג דלא קי"ל כותיהו כי היכי דלא נקשי במתני' משום דעיקר מאי דאשמועינן תנא דמתני' הוא דדוקא חומץ של גוים שהיה תחלתו יין הוא דהוי כיין שלהם אבל חומץ שלנו בידם לא דמי ליין שלנו דחומץ סגי בחותם א' ויין צריך שני חותמות ואתיא שפיר האי דמתני' אליבא דרבנן כיון דמצריכי ביין ב' חותמות מצי לאפלוגי בין יין לחומץ דבחומץ סגי חותם א' וביין בעי ב' חותמו' ואי לר"א לא איפשר לרב אשי לאוקי הא מתניתין אליביה דהא לר"א יין גופיה סגי בחות' והילכך משמע ליה דחומץ אפי' בלא כלום אי הכי איכא למימר דרב אשי לא אוקים הא מתני' אלא אליבא דרבנן לא אליבא דנפשיה דאיהו נמי ס"ל דאף יין סגי בחותם א' כר"א דפסיק תלמודא כותיה זו היא שיטת הרמב"ן ז"ל. והרב ר' אהרן הלוי ז"ל. נמצא שישראל המפקיד יינו אצל גוי מותר בחותם אחד וכ"פ הרב בעל התרו' ז"ל וכן דעת ר"ת ז"ל וכתב בע"הט שכן נראה דעת אביו הרא"ש ז"ל והרבה מהגדולים ז"ל לא נתחוורה להם שיטה זו ויש להם שיטה אחרת והיא שלעולם רב אשי סברא דנפשיה קאמר דחומץ שלנו בידם הוא דאין צריך חותם בתוך חותם הא יין של ישראל המופקד ביד גוי צריך חותם בתוך חותם דתנא דמתני' לא אתא לאשמועינן דחומץ שלנו ביד גוי לא צריך חותם בתוך חותם דתנא לאו בהכי עסיק ורב אשי לא אתא לאשמועינן אלא דחומץ שלנו לא מנסכי ליה גוים וכיון שכן בחותם א' סגי ליה ואי משום חלופי פשיטא לן כיון דאיכא חותם א' לא טרח ומזייף וכיון דתנא דמתני' קאתי לאשמועינן דחומץ לא מנסכי ליה גוים מצינן לתרוצי מתני' אליבא דר"א כדמצינן לתרוצי אליבא דרבנן ולהכי משמע ודאי דרב אשי ס"ל דיין צריך חותם בתוך חותם וכיון דבתרא הוא הלכתא כותיה נמצא לפי שיטה זו שישראל המפקיד יינו אצל גוי ב' חותמות צריך ולזה הסכים בה"ג וכן היא דעת הרי"ף וכן היא דעת הרמב"ם ז"ל והרשב"א ז"ל וכתב הרב בעל הטורים שכן נוהגין העולם ואין להקל והר"ן ז"ל בפי' ההלכות הסכים לשיטה זו והביאו קצת המפרשים ז"ל ראיה לשיטה זו מההיא דאמרי' בפר' ישמעאל רבא כי הוה משדר גולפי להרפניה סחיף להו אפומיה וחתים להו אברכייהו ופרש"י ז"ל משום חותם בתוך חותם ואם בכלים יש יין ביד גוים אנו צריכין חותם בתוך חותם כ"ש ביין עצמו וגם הר"ן ז"ל בפי' ההלכות הביא ראיה זה. אלא שיש לשאול שאלה גדולה והיא שלפי שטה זו דעתיה דרב אשי דיין של ישראל המופקד ביד גוים צריך חותם בתוך חותם ופסקנן הלכתא כותיה משום דבתרא הוא והא תלמודא פסיק בהדיא הלכתא כר"א דאמר בחד חותם סגי ומחמת קושייא זו הוצרכו בעלי התו' והרבה מהגדולים ז"ל לפרש דכי מסקינן הלכה כר"א דבחד חותם סגי ה"מ כשישראל עצמו המפקיד יינו ביד גוי חוזר ורואה ומכיר חותמו כשהגוי מחזירו לו דבכה"ג גוי מרתת ולא מזייף ובהאי גוונא הוא שכל הלוקח או שוכר בית בחצירו של גוים ומלאהו יין שר"א מתיר בחותם א' וה"ה לישראל השולח יין ע"י גוי לישראל חבירו למקום אחר ומודיעו בתוך כתבו צורת החותם ועניינו וגוי יודע בכך וישראל שנשתלח לו היין מוציא החותם בצורה ובענין שהודיעו ישראל חבירו בכה"ג הוי כאלו ישראל עצמו חזר על חותמו ומכירו שמותר לשתות היין אפי' בחותם א' ואמרי' בכלהו סוגיין דבעי ב' חותמו' מתוקמא בשישראל שולח יין לחבירו ע"י גוי לישראל חבירו ואינו מכירו ואינו מודיעו צורת החותמות ועניינם אלא שמודיעו שיש ב' חותמות וישראל מוציא שני חותמות משונין בכה"ג אי הוו ב' חותמו' מותר לשתות היין ובחותם א' אסור. זהו מה שרצו בעלי התוס' לחלק ז"ל אבל בה"ג ז"ל והרי"ף והרמב"ם והרשב"א ובעל הטורים וכל האחרונים ז"ל הסכימו שאין לחלק בכל ענין בין במפקיד וחוזר ורואה חותמו ומכירו. וכן במשלח ע"י גוי ומודיעו צורת החותם ובין אינו מודיעו בכל עניין חותם בתוך חותם והרשב"א ז"ל מחמיר עוד שמצריך עם ב' חותמות ביין שישראל משליח ע"י גוי שישראל המשלח יכתוב לישראל שנשתלח לו היין ומודיעו באיזה סימן סתמו וחתמו ושיעמוד עליהם חבירו ויכירם ובב' חותמות אין חוששין לזיוף גוים שאעפ"י שחובת זיוף עליהם אין טורחין לזיוף ב' חותמות ובין במפקיד בין במשלח די ב' חותמות א"כ נמצא דברי בעלי התוס' בטלים לפי דעות אלו והדר קשין לדוכתיה ולהכי בעי קצת מהמפרשים ז"ל לפרש ולומר דפלוגתא דר"א ורבנן אינו בענין ב' חותמות כדס"קד דר"א סבר בחותם אחד סגי ורבנן סברי צריך ב' חותמות אלא אפי' ר"א סבר בעי ב' חותמות ומחלוקתם לא הוי אלא במפתח אם בחותם או לא שר"א מקל לעשות מפתח כחותם אעפ"י שאין זיופו של מפתח ניכר וסגי ליה במפתח וחותם כאלו הוא ב' חותמות וחכמים מחמירין ואומרי' שאין מפתח כחותם ואוסרין אם לא יהיו שם ב' חותמות גמורים דסברי ב' חותמות בעי' ותלמודא פסיק כר"א דמפתח בהדי חד חותם סגי וכלהו סוגיין דבעו ביין חותם בתוך חותם היינו היכא דליכא מפתח עם החותם ולפ"ז ראוי לפרש הא דאמר ר' יוחנן הכל משתמר בחותם א' אפי' יין בחותם א' בהדי מפתח קאמר הא בחותם א' לבד לא סגיוג"כ אותה שבפ' כל כתבי שכתבנו למעלה דאמרי' התיר להם ר' חנינא לבית ר' לשתות יין הבא בקרונות של גוים בחותם א' ולא ידענא אי משום דס"ל כר"א וכו' פי' בה בחותם א' וכגון שהיה מפתח בידם של בית ר' מתוקמ' אבל בחותם א' לחוד לא סגי וכן פסק הרי"ף ז"ל והרמב"ם דמפתח עם החותם הוי כחותם בתוך חותם וכ"כ הרשב"א ז"ל דמפתח וחותם כשני חותמות וכן דעת הרב בעל הטורים ז"ל וזולתם מהפוסקים המצריכים ב' חותמות אבל ב' מפתחות אינן כב' חותמות. והעולה מכל זה הוא שלפי דעת התוס' המפקיד יינו ברשות גוי והוא עצמו חוזר ורואה חותמו ומכירו סגי בחותם אחד וכן המשלחו ע"י גוי וכותב ומודיע לחבירו צורת החותם וגוי יודע בכך וחבירו מוציא היין באותו ענין שהודיעו חבירו הנ' סגי בחותם א' ואם לא הודיעו כלל צורת החותם ולא עניינו צריך ב' חותמות אבל לפי דעת בה"ג והרי"ף והרמב"ם והראב"ד והרשב"א ז"ל והרב בעל הטורים והרב בעל אדם וחוה ז"ל והנמשכים אחריהם אין לחלק שבכל ענין צריך ב' חותמות בין במשלח בין במפקיד והראב"ד מחמיר במשלח ע"י גוי שיהיו הב' חותמות באותיות ובכל הדבר שאין הגוים יכולין לזייף ולדעת האחרים לא צריך אלא ב' חותמות ודעת הרשב"א ז"ל היא שאפי' בב' חותמות שאמרנו אפי' במשלח סגי שצריך עם זה להודיע למי שנשתלח לו בשבילו באיזה סימן סתמו וחתמו כדי שיעמוד עליהם חבירו ויכירם ואם לא הודיעו אינו כלום. ולדעת האחרים אין צריך אלא כל שמצא ב' חותמות אעפ"י שלא הודיעו עניינם אלא שמודיעו שיש ב' חותמות ושמצא ב' חותמות מותר בשתיה.
ואחר שנת' זה ראוי לבאר כיצד הוא חותם בתוך חותם. בגמ' בפ' אין מעמדין /מעמידין/ קא בעי ה"ד חותם אמר רבא אגאנא אפומ' דחבית' שריק' ומהדקי הוי חותם בתוך חותם שריק' ולא חתימא לא הוי חותם בתוך חותם דקולא אפומא דחביתא ומהדקי הוי חותם בתוך חותם לא מיהדק לא הוי חותם בתוך חותם. נוד בדיסקא צירה וחתימה ופיה למטה הוי חותם בתוך חותם ופיה למעלה לא הוי חותם בתוך חותם ואי כייף פומא לגו וצריר וחתים אפי' פומא לעיל הוי חותם בתוך חותם וכבר באר הרמ"בם ז"ל סימנין הללו בפי"ג מה' מאכלות אסורות והרשב"א ז"ל בס' תורת הבית בשער הד' מהבית ובעל הטורים בס' יורה דעה ושאר המחברי' בספריהם בלי שום מחלוקת וטעם איסור חותם א' והתר ב' חותמות הוא לפי שבחותם א' יכול לזייף בלא טורח כ"כ אבל ב' חותמות כיון שיש לו טורח יותר גדול מחותם א' לא טרח ומזייף וכתב הרשב"א ז"ל אחר שנת' שחוששין לחותם א' שמא יטרח ויזייף מפני מה אין חוששין שמא ינקוב חור בדופני החבית וישתה ואח"כ יסתום חזקה אינו טורח לנקוב החבית אלא פותח פי החבית ונקביה עד שיהיה בהם ב' חותמות ע"כ וכוונתו לומר שהגוי אינו טורח לנקוב פה החבית אלא שפותח פיה או שפותח נקבים שיש בחבית סתומים ויוציא יין דרך שם ולפי' בחותם א' שיש על פי החבית או על הנקבים אנו חוששין ולא תסור חששה זו עד שיהא בהן ב' חותמות וכתבו שם בשם הר"י ז"ל דשני אותיות הוי כב' חותמות וכ"כ הרשב"א ז"ל וכתב עוד ששני קשרים משונים הוו כשני חותמות ומעתה ראוי להורות ולדון ולפי מסקנת התלמוד וכפי מה שכתבנו בחביות מליאות יין כשר שמשלח יהודי לחבירו מעיר לעיר ע"י גוים שצריך לסתום אותם בשני חותמות ע"ד שכתבתי למעלה כמו שהזכירו כתלמוד או שיסתום אותם ובאיזה דרך אחר שאין דרך גוים לסתום כך בענין /בעינן/ שיהיו הב' חותמות משונים וכמו שכתב הרשב"א ז"ל שב' קשרים הוו שני חותמות ויכתוב ויודע לחבירו ענין החותמות וצורתם כפי סברת הרשב"א ז"ל וכפי סברת זולתו כל שמצא ישראל ב' חותמות אין צריך הודעה מחבירו שיודיעו צורת החותם והיין כשר לשתותו וכן אם מצא ב' אותיות מאותיות הקדש הם ב' חותמות כמו שכתבו בשם הר"י ז"ל וכמו שכת' הרשב"א ז"ל ודע' הראב"ד ז"ל כל שנמצ' עפ"י החבית ב' אותיות או שני חותמות ואין לשתותו בזולת זה או בדרך שאין הגוים יכולין לזייף כמ"ש למעלה וכל ששני חותמות על פי חבית אין לחוש שמא הגוי ינקוב החבית ויוציא היין דרך הנקב שהרי התלמוד לא חשש לזה כלל ורצו קצת מהמפרשים לחלק ולומר שיין ששולח ישראל לחבירו ע"י גוי הוא ששני חותמות מועיל בו אבל יין שקונים גויים מישראל ומוליכין אותו בספינות למרחוק ואפי' חותם בתוך חותם אינו מועיל שכיון שהיין הוא שלהם הוי כמטהר יינו של נכרי ולא כתב לו התקבלתי והספינה היא כמו עיר שרובה גוים ולפי' צריך שומר וכ"כ ר"ת ז"ל ושוב חזר בו וכתב כי די חותם בתוך חותם ועוד שמביא כתב מישראל שחתמו חותם בתוך חותם וכתב שיש חלוק ביין זה למטהר יינו של נכרי כי במטהר לא מירתת שאפי' ירגיש הישראל שמא לא יפסיד כי היין מהכרמי' שלו אבל יין שקנה אותו מישראל ומוליך אותו בספינות כיון שקנאו בדמים יקרים והוציא עליו הוצאות רבות מתיירא שמא ירגישו הישראלים ויפסיד ממון גדול ולפיכך לא יזייף ודי בחותם בתוך חותם ונמצא לפי זה בין ביין שקונה גוי מישראל ומוליכו עמו בין ביין ששולח ישראל לישראל חבירו ע"י גוי מועיל חותם בתוך חותם אבל נראה בחביו' של חרס הוא שאין חשש שמא ינקוב החבית מצד' ויוציא היין ר"ל שיהיה על פי' ב' חותמות אבל בחבית של עץ שבקל יבוא להוציא מבין הנסרי' יש לחוש אף אם ע"פ ב' חותמו' וכת' הר' בעל הטורים ז"ל שר' יצחק בר יהודה השיב לרש"י ז"ל דחביות של עץ אסורות לשלוח ע"י גויים אפי' חותם בתוך חותם דדוקא בחביות של חרס שטורח לעשות בהם נקב ולסתמו כי בסתימת פיהם בחותם בתוך חותם אבל בחביות של עץ כיון שיכולין להוציא היין מבין הנסרים ולא ירגיש כלל הילכך אין להם תקנה אלא להכניס כל החביות בשק שאין בו שום תפירה מבחוץ ויסתום פי השק וכ"ש בנודות שבקל יכולין להוציא היין מבין התפירות וכ"כ א"א הרא"ש וישראל קדושים נהגו בב' חותמות ובלבד בכלי שלא יוכל הגוי להוציא היין ולא ירגיש בו ישראל כגון בחביות של עץ ובנודות של עור בין התפירות ע"כ לשון בעל הטורים וכ"כ בס' אדם וחוה ענין זה בשם ר' יצחק ז"ל שהשיב לרש"י ז"ל וכתב עוד במקום אחד וז"ל חביות של חרס לא חיישנן שמא יעשה נקב בצד החבית אלא חיישנן שמא יפתח אותה או יסיר המגופה כמו שכתבתי אבל בשל עץ כלומר כובא של עץ חיישנן שמא ינקוב בין נסר לנסר להוציא יין והוא נקל לעשותו ולא יהיה ניכר ולא תתקלקל הכובא אעפ"י שסתם פיה וחתמה ואם נשתהא כדי לעשות נקב כשהודיעו שהוא מפליג או כיוצא בזה אסור וכ"כ הפוסקי' ורש"י כתב שאין לחוש לזה וראשון עיקר עכ"ל אדם א"כ חבית זו של עץ שבאה עליה השאלה אעפ"י שנמצא ע"פ ב' חותמות כמו שבא בכתב השלוח מישראל אסור לבר ישראל לשתות מאותו יין מחשש זה שכתבתי בשם המפרשים ז"ל ותלמודא לא מיירי אלא בחביות של חרס ואם יבוא לנקוב החבית מצדה יהיה טורח גדול לגוי ועוד שהזיוף יהיה ניכר לישראל ולכך לא חש תלמודא כל שיש על פיהם ב' חותמות אבל בחביות של עץ שיכולין על נקלה בראש הסכין או במסמר להוציא היין מבין הנסרים לא איירי תלמודא בדבר כזה ונגלה לאחרונים מה שלא נגלה לבעלי התלמוד וחששו לזה. וא"ת הרי האחרונים חששו לנודות של עור שמא יוציא יין הגוי מבין התפירות ושלא יועילו החותמות שעפ"י הנוד ותלמודא לא חש להכי דהא גבי נודות אמרי ה"ד חותם בתוך חותם נוד בדוחק וכו' משמע כל שיש עפ"י הנוד חותמו' תו ליכא למיחש למלתא אחריתי ומלת' דלא חייש תלמודא לה היכי ניקום אנן וניחוש לה בשלמא גבי חבית מצינן לאפלוגי דחביות דאתו עלייהו בגמרא הוו של חרס ולנוקבה מצדיהן לא חששו וחביות דחששו להו הני רבוותא בתראי הוו חביות של עץ משום דנקל זיופייהו ולא ניכר אלא /אי/ אמרת גבי נודות היינו נודות דתלמודא היינו נודות שלנו והיאך ניחוש אנן להו ותלמודא לא חייש להו איכא למימר שנודות שלא חששו להם התלמוד היינו נודות שאינם תפורין כל עיקר ודמו לחביות של חרס +אמ"ה שבלתי איפשר שיהיה הנוד בלתי תפירה מלמינה באקו הכתב /שמא צ"ל מלמעלה במקום הנקב/ וא"ך הקושיא במקומה עומדת כנ"ל הרשב"א אבל איפשר שהתפירות יהיו מבפנים ולא איפשר לזייפי כנ"ל.+ שכיון שחתומין על פיהם שני חותמות אין לחוש שמא ינקוב הצדדין אבל נודות שחששו להם האחרונים היינו נודות תפורים ודמו לחביות של עץ וכמו שחביות של עץ אנו חוששין שמא יוציא יין בנקלה מבין הנסרים בראש סכין או בראש מסמר כן יש לחוש לנוד התפור שמא יוציא יין מבין התפירות כנ"ל לתרץ ולישב דברי רבוותא אלו ז"ל כי היכי דלא ליקשי ליהו מידי ואתי שפי' וכל חד קאמ' מלתא מאי דדמי לה תלמודא חביות של חרס וקאמר בהדייהו נודות שאינן תפורים דדמי ליהו והני רבוותא ז"ל אמרו חביות של עץ וקאמרי נודות תפורין דדמו ליהו ודברים אלו דברי טעם הם כפי ע"ד והש"י יראנו מתורתו דעה והבין והשכיל נאם אחיך המשתוקק ראות פניך הצעיר צמח בן הרב ר' שלמה בן הרב ר' שמעון ז"ל:
@שו"ת יכין ובועז חלק א סימן קכ
הונין אל המשכיל ר' ישועה פרונצל על הענין הנזכר.
כתבת זה לשונך תחילה צריך לעיין ביין זה שלוקחין סוחרי גוים מישראל ומוליכין אותו למקו' היוק' למוכרו ליהודי' אם צרי' שומר או די בחות' תוך חות' כדין יין של ישראל המופק' אצל גוי עכ"ל דברים אלו באו שלא על הסדר משום יין של ישראל המופק' אצל גוי עד השתא לא אמרת בה מדי ותו הא לא דמי ליין המופק' אצל גוי דיין המופק' אצל גוי ישראל עצמו חוז' ורוא' ומכיר חותמיו משא"כ בכאן אבל אי אתית לדמויי לא תדמי ליה אלא ליין השלוח מישראל ע"י גוי לישראל חבירו ומודיעו צורת החותמו' ועניינם ושהמחלוק' גדולה בדברים אלו וכמו שהארכתי אני בתשובה לוהראן אל ה"ר יצחק חושטט היא למעלה מזה כתובה בענין זה ואכתוב לך מסקנא דשמעתא בזה ומה שכתבו המפרשים ונאמר שבמפקי' יינו ברשות גוי היא מחלוקת ר"א וחכמי' בפ' אין מעמידין דאמרי' התם א' הלוקח וא' השוכר בית בחצירו של גוי ומלאהו יין ומפתח וחותם ביד ישראל ר"א או' מותר בשתיה וחכמים אוסרין ופרש"י ז"ל דמפתח וחותם דקא' ר"א או מפתח או חותם קאמר ובגמרא פסקו הלכה כר"א א"כ ישראל המפקיד יינו אצל גוי סגי בחד חותם וכן אמרו בפ' כל כתבי התיר ר' חנינא לבית רבי לשתות יין הבא בקרונות של גוים בחותם א' וכו' אלא דקשה משום דבגמ' בתר דפסקי הלכה כר"א קא בעו היכי דמי חותם בתוך חותם דלמאי הלכתא איצטרך תלמודא להכי והא קי"ל דהלכה כר"א דבחד חותם סגי. וי"ל דאיצטריך תלמודא למימר ה"ד חותם בתוך חותם משום חלב בשר תכלת דהני לכ"ע בעו ב' חותמות אבל לא איצטרך ליין ואע"ג דנקיט תלמודא צורתא דחותם בתוך חותם היינו טעמא משום דעליה קא איתמר מעיקרא ותו איכא למימר דהא בעי תלמודא ה"ד חותם בתוך חותם ביין איכא לאוקמי כפשטא דשמעתא נ"מ לרבנן דסברי הכי ואנן דקי"ל כר"א לא נפקא לן מינה מדי ליין כי אם לסי' חב"ת חלב בשר תכלת אלא אכתי קשיא הא דקתני גבי מתניתין דאלו דברים של גוים אסורין ואיסורן איסור הנאה החומץ של גוים וכו' וקא מקשו בגמ' משום דאיחמץ פקע איסוריה מיניה וקא משני רב אשי הא קמ"ל דחומץ שלנו ביד גוים אינו צריך חותם בתוך חותם ומהאי שנוייא משמע דרב אשי סבר דחומץ הוא דלא בעי חותם בתוך חותם הא יין שלנו ביד גוי צריך חותם בתוך חותם. ויש שרצה לתרץ קושיא זו ולומר רב אשי לאו אליבא דנפשיה אמרה אלא אליבא דרבנן דמצריכי חותם בתוך חותם אבל אליבא דנפשיה כר"א ס"ל דבחד חותם סגי ליה זו היא שיטת הרמב"ן ז"ל והר"אה ולפי שיטה זו נמצא שיין של ישראל המופקד ביד גוי סגי בחותם א' כר"א דפסיק תלמודא הלכתא כותיה וכן היא דעת בעל התרו' ז"ל וכן פסק ר"ת ז"ל וכן הרב בעל הטורים ז"ל שכן נראה דעת אביו הרא"ש ז"ל ויש מרבוותא שלא נתחוורה להם שיטה זו ויש להם שיטה אחרת שהיא מאי דמשני רב אשי גבי מתני' דחומץ של גוים וקאמר הא קמ"ל דחומץ שלנו ביד גוים אינו צריך חותם בתוך חותם ושמעי' מינה דיין צריך חותם בתוך חותם לעולם אליבא דנפשיה קאמר וסבר כרבנן דיין בעי שני חותמות וכיון דרב אשי סבר הכי והוא בתרא קי"ל כוותיה וכן היא דעת בה"ג והרי"ף והרמב"ם והרשב"א וכל האחרונים ז"צל והרב בעל הטורים ז"ל אעפ"י שכתב שדעת אביו היא שאין צריך כי אם חותם א' אבל כתב שהעולם נוהגין בב' חותמות ואין להקל והביאו ראיה מקצת הפוסקים מפ' ר' ישמעאל דאמרי' התם רבא כי הוה משדר גולפא להרפניא סחיף ליהו אפומייהו וחתים ליהו אברצייהו /אברכייהו/ ופירשי /ופירש"י/ ז"ל משום חותם בתוך חותם ואם בכלים של יין אנו צריכין חותם בתוך חותם כ"ש ביין עצמו וכן דעת הר"ן ז"ל בפי' ההלכות אלא שיש לשאול כי לפי שיטה זו הלכה כרב אשי דיין שלנו המופקד ברשות גוי בעי חותם בתוך חותם והא תלמודא פסיק דהלכה כר"א דאמר דבחד חותם סגי ולכך בעלי התוספות וקצת מהמחברים כדי לתרץ קושייא זו הוצרכו לחלק בין מפקיד ומשליח דבמפקיד שהישראל עצמו חוזר על חותמו ומכירו אי נמי בשולח לחבירו ומודיעו צורת החותם ועניינו וגוי יודע בכך והישראל שנשתלח לו היין מוציא החותם בענין שהודיעו חבירו מתוך כתבו והוי כאלו ישראל עצמו חזר על חותמו כי בכל כה"ג גוי מרתת ולא מזייך /מזייף/ ודי בחותם אחד ובכענין כזה הוא דאמר ר"א דבחד חותם סגי אבל במשלח יין לחבירו ע"י גוי ואינו מודיעו צורת חותמו ולא ענינו בזה צריך ב' חותמות והיינו דאמרי' בכלהו סוגיין דבעי' ב' חותמות אמנם דעת הרי"ף והרמב"ם בכל ענין מצריכין שני חותמות בין במפקיד בין במשלח וכתב בעל הטורים שכן נוהגין ואין להקל וכן היא דעת הרשב"א ז"ל והרב ר' מנחם ז"ל והרשב"א מצריך במשלח יין לחבירו ע"י גוי שאפי' עם הב' חותמו' צריך המשלח להודיע לחבירו צורת החותמות ועניינם וחבירו שנשתלח לו היין עומד עליהם ומכירם והרמב"ם ז"ל מוסיף בה שלא יועילו הב' חותמות אלא אם יהיו החותמות בדבר שבין /שאין/ הגוים יכולין לזייף ולפתוח בשום פנים ואם יהיו אותיות עפ"י החבית הוי חותם שאין הגוי יכול לזייף וכתבו בשם הר"י ז"ל שב' אותיות הוי כשני חותמות והרשב"א ז"ל כתב שב' קשרים משונים הוי שני חותמות וכן ב' אותיות הוו ב' חותמות ולפי דעות אלו נתבטלו דברי התו' והנמשכים אחריהם שרצו לחלק בין שולח ומפקיד ולאוקומי דבהכי תלייא פלוגתא דר"א וחכמים וכמ"ש למעלה והשתא שכל המחברים והפוסקים העלו באין לחלק בין מפקיד ומשלח הדרא קושיא לדוכתי' דתלמודא פסיק הלכה כר"א דסגי בחותם א' והא רב אשי דהוה בתרא דעתיה כחכמים דסבר בב' חותמות ולכך כתבו הרבה מרבוותא ז"ל שמחלוקת ר"א וחכמים היא במפתח אי הוי כחותם או לא שר"א סבר ומקיל לעשות מפתח כחותם ואי הוי מפתח עם חותם הוי כב' חותמות וחכמים מחמרין שלא לעשות מפתח כחותם ולעולם צריך ב' חותמות גמורין ותלמודא פסיק הלכה כר"א דמפתח בהדי חד חותם סגי וכלהו סוגיין דבעו חותם בתוך חותם היכא דליכא מפתח בהדי חותם ומה שאמר ר' יוחנן הכל משתמר בחותם א' אפי' יין בהדי מפתח קאמר וגם אותה שבפ' כל כתבי שגמרו שם התיר להם ר' חנינא לבית ר' לשתות יין הבא בקרונות של גוים בחותם א' מתוקמא כגון שהיה מפתח ביד בית ר' הא בחותם א' לא סגי וכן פסקו הפוסקים המצריכין ב' חותמות דמפתח עם החותם הוי ב' חותמות ולא תמצא מי שחולק בזה אבל ב' מפתחות לא הוו כב' חתמות /חותמות/ וכ"כ הרשב"א ז"ל.
ואחר שנת' זה נמצא מה שכתבת שצריך לעיין ביין זה שלוקחין סוחרי גוים מישראל וכו' שלא היה לך לדבר בזה כלל בכאן עד שתבאר דין יין שישראל שולח לחבירו ע"י גוי אם צריך ב' חותמות או סגי בחותם א' וכן המפקיד אצל גוי ומחלוקת בין ר"א וחכמים וכל הדברים התלוים בענין זה כמ"ש למעלה. ואח"כ ביין שקונים ומוליכין אותו אם דומה ליין של ישראל שמספיק שני חותמות או לא ואתה הנחת עיקר הדין ושרשיו ורדפת אחר הסעיפים הבאים מכח השורש ואם אין שורש אין סעיפים. ועוד אמרת אם צריך שומר ישראל או די בחותם תוך חותם כיין של ישראל המופקד ביד גוי ואין זה דמיון שוה והיה לך לומר או די בחותם א' כיין של ישראל השלוח ביד גוי כי המופקד ביד גוי עצמו הוא חוזר ורואה ומכיר חותמו עד שמחמת כך רצו בעלי התוס' להתירו בחותם א' כמ"ש למעלה אבל השלוח ע"י גוים אינו חוזר ורואה החותם וכן הוא ביין שקונים גוים מישראל ומוליכין אותו ממקום למקום שאין ישראל בעצמו החותם היין חוזר ורואה החותמות אלא ישראל אחר א"כ אינו דומה אלא ליין של ישראל השלוח ביד גוי לא למופקד ביד גוי כמו שחשבת וכתבת ועוד שאמרת בלא שום מחלוקת שיין של ישראל המופקד ביד גוי צריך חותם בתוך חותם והרי בעלי התו' והרבה מהמחברים דעתם דהמפקיד שאינו צריך אלא חותם א' כדעת ר"א שהתלמוד פסק הלכה כמותו ובמשלח לכ"ע בעי ב' חותמות א"כ מכל הצדדין היה ראוי לך לעיין אם יש לדמות יין זה שמוליכין הגוים וכו' ליין השלוח ע"י גוים ולא ליין המופקד אצלם וזה מבואר ולעיקר דינא ביין שקונים הגוים מישראל ומוליכין אותו בספינות למרחוק כדי למכור אותו יין לישראל רצו קצת להחמיר בו שאפי' חותם בתוך חותם אינו מועיל כמו שמועיל ביין של ישראל המושלח ע"י גוי לפי שכיון שהוא שלהם הוי כמטהר יינו של נכרי ולא יכתוב לו התקבלתי שצריך שומר וכן היתה דעתו של ר"ת ז"ל אלא שחזר בו והתירו בחותם תוך חותם כיון /כיין/ של ישראל השלוח ע"י גוים וכמ"ש בתשובתי לוהרן אל הר' יצחק חושטט י"צו כאשר הודעתי' למעל' אשר אני שולח אליך טופסה והיא כתובה למעלה מזה א"כ אין לחלק בין שיהיה היין של ישראל השולח ע"י גוי ובין שיהיה היין של גוי עצמו שקנה אותו מישראל וחתמו ישראל ומוליכו למקום אחר למכרו להרויח בו שכלם מותרי' בחותם תוך חותם וחותם תוך חותם המוזכר בגמ' הוא דאמר רבה התם בפ' אין מעמידין אגאנא אפומא דחביתא וכו' נוד דדיסקא וכו' וכבר ביאר הרמב"ם ז"ל בפי"ג מהלכות מאכלות אסורות סמנים הללו וגם הרשב"א ובעל הטורים ז"ל בלי שום מחלוקת פרשו אותם בחיבוריהם וכ"ז שאנו מוציאין ב' אותיות של כתב הקדש על הסיד שע"פ החבית של חרס או בגבינה או בכל מקום שצריכים ב' חותמות הוי כב' חותמות וכדעת הר"ם ז"ל והרשב"א ז"ל שב' אותיות הוי כב' חותמות ולדעת הראב"ד ז"ל אין אנו צריכין באותיות הודעא מישראל שאין אותו סי' יוציא מתחת יד הגוי לעולם וכתב הר"ן בפי' ההלכות בפ' גיד הנשה בגמ' שולח אדם ירך וכו' ז"ל ומדאמרי' חתוכה דישראל מידע ידיע שמעינן מינה כל מידי דלא רגיל בה גוי סימנא הוא ולא חיישנן דילמא למד ולפי' אמרו בשם רז"ל דב' אותיות של כתב הקדש כחותם בתוך חותם חשיבי וכבר האריך לכתוב בזה וראיתי שהעתקת כל מה שכתב ובס' שלך יש טעות ואתה העתקת אותו לשון בטעותו ולא הרגשת בו והוא שכתוב שם מדאמרי' חתוכה דגוי מידע ידיע וכו' וראוי להיות חתוכה דישראל כי כן הוא לשון הגמ' ולמעלה מזה הלשון בסמוך כתב הוא ז"ל ולההיא אוקמתא אקשינן בגמ' אמאי שרי לשלוח לנכרי ירך שלימה ליחוש דילמא מחתיך לה גוי ומזבין לה לישראל ומפריקנן חתוכה דישראל מידע ידיע וגם כשהעתקת אתה לשון זה כתבת חתוכה דגוי ואלו עמדת על עיקר הדברים בגמ' לא היית טועה בהעתקת הלשונות. ומה שכתבת וז"ל ומתרץ חתוכה דגוי מידע ידיע כלו' שהגוי חותך הירך אין חתוכו עשוי כשל ישראל שהוא פורעה כדרך שהגיד מונח עכ"ל דע כי מכלומר עד סוף הלשון אינו לשון תירוץ הגמרא כי אם לשון הר"ן ז"ל מלשון רש"י ז"ל למ"ש בגמ' חתוכה דישראל מידע ידעי ופי' הוא כיצד ידיע ואתה חשבת שהוא מלשון תירוץ הגמרא לא פי' ולכך כתבת ע"כ בסוף לא קודם כלו' ואני חושב שגרם לך זה שאינך רגיל בהבנת הלשונות כי אם כמעתיק לשון מתוך ספר דברים שאתה מוציא. ונחזור לעיקר שהאותיות הם כב' חותמות ואין צריך הודעה כיון שאין הגוי בקי ורגיל בהם ולא חיישנן ללמוד וכמ"ש הר"ן ז"ל ובשאר חותמות לדעת הרשב"א ז"ל אפי' בשני חותמות צריך שיודיע היהודי לחבירו תוך כתבו צורת החותמות ועניינם והישראל שנשלח לו היין עומד ורואה ומכיר החותמות ואם הכתב צריך קיום או לא כבר יש לא"א מורי הרב ז"ל תשובה ארוכה להחכם ה"ר אברהם אלקנקי ז"ל כתובה בס' תשובותיו בסי' שאינו צריך קיום כלל וראיתי מה שכתבת בזה והארכת ואעפ"י שיש להשי' על קצת ראיות מ"מ הדין דין אמת. ומה שכתבת בענין חביות של עץ שאין לחוש שמא יכניס הגוי מסמר או חודו של סכין בין הנסרים ויוציא היין כל שיש חותם בתוך חותם ע"פ החבית ובכל הנקבים שיש בחבית והבאת כל הדעותשלא חששו לזה מי לא ידע בכל אלה ומה לנו להתיר דבר שאסרוהו רובי האחרוני' ז"ל והסכימו באיסורו והרי בעל הטורים ז"ל כתב שרבינו יצחק בר יהודה השיב לרש"י ז"ל דחביות של עץ אסור לשלחם ע"י גוי אפי' חותם בתוך חותם דדוקא בחביות של חרס דטורח לעשות בהם נקב ולסתמו די בסתימת פיהם בחותם בתוך חותם. אבל בחביות של עץ כיון שיכולים להוציא היין מבין הנסרים ולא ירגיש כלל הילכך אין להם תקנה אלא להכניס כל החביות בשק שאין בו שום תפירה מבחוץ ויסתום פי השק וכ"ש בנודות שבקל יכולין להוציא מהם היין מבין התפירות וכ"כ א"א הרא"ש ז"ל וישראל קדושים נהגו בב' חותמות ובלבד שלא יוכל הגוי להוציא היין ולא ירגיש בו ישראל כגון בחביות של עץ בין הנסרים ובנאדות של עור בין התפירות עכ"ל בעל הטורים וכיון שהעיד בישראל שהם קדושים בענין זה למה נגרום שנסיר קדושתינו ולטמא עצמינו במה שהוא אסור לנו והלא ראוי לקדש עצמינו במותר לנו כ"ש שיש להתרחק ולפרוש ממה שאסר לנו פה קדוש והרב רבינו ירוחם ז"ל ג"כ כתב דברי הרב ר' יצחק בר יהודה ז"ל והסכים עמו וגם כתב במקום אחר וז"ל חביות של חרס לא חיישנן שמא יעשה נקב בצד החבית אלא חיישנן שמא יפתח אותה ויסיר המגופה כמ"ש אבל בשל עץ כלומר כובא של עץ חיישנן שמא נקב בין נקב לנקב והוציא היין והוא נקל לעשותו ולא יהיה ניכר ולא תתקלקל הכובא אעפ"י שסתם את פיה וחתמה ואם נשתהה כדי לעשות נקב כשהודיעו שהוא מפליג או כיוצא בזה אסור וכ"כ הפוסקים ורש"י ז"ל כתב שאין לחוש לזה וראשון עיקר עכ"ל וכיון שהרב ר' יצחק ז"ל והרא"ש ז"ל ובנו ז"ל והרב ר' ירוחם כתב בשם הפוסקים והסכימו כלם שראוי לחוש בחביות של עץ אפי' יהיו בחותם תוך חותם שמא יוציא הגוי בנקלה יין מבין הנסרים מי הוא זה ואי זה הוא אשר מלאו לבו לסתור דבריהם להתיר מה שאסרו הם. ומה שכתבת לשון הרשב"א ז"ל שלא להחמיר בחביות של עץ כ"ש שכתבת אותו בשבוש שבמקום חוששין כתבת שאין חוששין ובמקום פה החבית ונקבוה כתבת פה החבית ולנקבה ובמקום עד שיהיה בהם ב' חותמות כתבת אם לא יהיה בהם ב' חותמות ובתשובה שאני שולח לך תראה הלשון כתקנו ופירושו ואתה הבנת מדבריו שלא חשש להם ושל עץ ושל חרס הכל אצלו שוה כיון שלא חלק. ואני אומר שאין להבין כך מדבריו שהוא ז"ל כתב כי אם מה שדברו בו בעלי התלמוד ותלמודא לא איירי אלא בשל חרס ולפי' לא כתב הוא אלא בחבית של חרס ובשל עץ לא איירי תלמודא כלל והרי"ף והרמב"ם והרשב"א ז"ל וזולתם לא כתבו כי אם דין חבית של חרס ומי יאמר של עץ אצלם כשל חרס וא"ת כיון שלא כתבו שיש לחוש לשל עץ מדבריהם נלמוד שחבית של חרס ושל עץ הכל שוה אצלם אדרבא איפכא משמע שהם לא חששו כלל בחביות של חרס שמא ינקוב מן הצדדין כל שיש ב' חותמות על פי החבית לפי שהתלמוד לא חשש לזה והטעם מפני שיש בנקיבת חבית של חרס טורח גדול ומינכר זיופא אבל בחבית של עץ שבנקלה יכול לנקוב ולא ניכר זיופא יכולין אנו לומר שהם סבורים שיש לחוש שמא הגוי יוציא היין מבין הנסרים וזה איפשר לומר ולפי שנתאמצת ונתחזקת שהרשב"א ז"ל שהוא ראש המחמירים בכל מקום לא החמיר בזה ולא חשש אני אומר לך שבעל ספר אורחות חיים ז"ל כתב שהרשב"א ז"ל כתב בתשובה וז"ל ואני נמנעתי מלשתות שום יין המופקד ביד גוי ואפי' בכלים של חרס שנדרתי אני בעצמי בזה מפני זה ע"כ הרי שהרשב"א ז"ל לא די לו שאסר עצמו לשתות יין המופקד ביד גוי בחביות של עץ אלא אף המופקד ביד עכו"ם בחביות של חרס גזירה של חרס מפני של עץ ואני מצאתי כתוב בתשובה אחרת בס' א' מספרי תשובותיו הנמצאים אצלינו וז"ל ואומר אני כי ראיתי דבריך טובים ונכוחים מכמה צדדין הא' שלא התירו למסור יין ביד עכו"ם אפי' בכמה חותמות אלא בחביות של חרס שאלו בא לפתוח ולסתום יתעמל בו הרבה ועוד שיהא ניכר בגוף החבית וגם במגופה אם יחתום ויסתום כרשב"ג דלא חייש לסתימה משום דמינכר בין מלמעלה בין מלמטה אבל בחבית של נסרי' יכול הוא לתחוב סכין וכיוצא בו בין נסר לנסר וכן העידו לנו כמה ישראלים יורדי הים שהמלחים הגנבים עושין כן ועוד מכים בסדקים שבחביות בין הנסרים ומרחיקים אותם החבקים לצד א' מעט ותוחבין שם במקו' החבק ומוציאין יין ואח"כ מחזירין החבק למקומו ואין שום אדם מכיר בזה לעולם שהחבק כשחוזר למקומו יכסה הנקב וע"כ אסר הרב ר' יצחק הזקן ז"ל רבו של רש"י ז"ל לשלוח יין ע"י עכ"ום בחביות של נסרים ואפי' יהיו כמה חותמו' א"אכ בחביות של חרס וע"כ אני נזהר לשתות ממנו כל שיד העכ"ום בהם ע"כ. הנה נגלה לך דעת הרשב"א ז"ל הוא חושש לחביות של עץ וא"א מורי הרב ז"ל כתב בתשובה על ענין זה וז"ל וגדולה מזו שהרי כמה גדולי' כתבו שאין הכתיבה מועלת על פי החבית אלא בחביות של חרס אבל בחביו' של עץ שבקל יוכל לנקוב ולהוציא היין אין להם תקנה אלא להכני' כל החביות בשק שאין בו שום תפירה מבחוץ ויסתום פי השק ע"כ וכתב עוד שכיון שיין זה אינו אסור אלא משום חששא נ"ל שקרוב הדבר שלא יהיה אסור כי אם בשתיה אבל לא בהנאה כדי שלא לאבד ממונם של ישראל ע"כ וכיון שכל הגדולי' הסכימו שיש לחוש לחביות של עץ מי יוכל להכניס ראשו בין ההרים הגדולים האלה ומי הוא זה אשר מלאו לבו לסתור דבריהם ולסמוך על דעות חלושו' ולהתירו בכך והרי האוסרים רבו על המתירין ודבריה' דברי טעם הם כ"ש שמצינו ברבנים האחרונים ז"ל שהורו לאסור. ומה שכתבת וז"ל ואני הצעיר אומר אם קבלה נקבל ואם לדין יש קצת תשובה שאם באת לחוש בחביות של עץ לכך. גם בנודות של עור יש לך לחוש כן ויותר שינעוץ מסמר וקוץ בין חוטי התפירה ויוציא היין וגם הם ז"ל חששו לנודות של עור כמו כן ואמרו שאין להם תקנה אלא שישים אותם בתוך השק וקשה שהרי בגמר' ע"ז בפ' אין מעמידין הזכירו בפירוש נודות של עור בענין חותם בתוך חותם ואמרו ה"ד חותם בתוך חותם אי כיף פומיה דחד לגו וצייר הוי חותם בתוך חותם וכו' ע"כ וכן הם דברי הרמב"ם ז"ל בפי"ג מהל' מ"א אם צרפו הנוד וכו' הנה נראה שלא חששו בנודות של עור להוצאת יין מבין התפירות כלל אלא כל שפי הנוד חתום חותם בתוך חותם מותר ואם בנודות של עור חששו כ"ש בחביות של עץ הדבר נקל וקרוב לעשות בנודות של עור מסמר או קוץ יותר מבעץ אלא ודאי נראה שאין לחוש להוצאת יין מבין התפירות ואעפ"י שיש לישב לשון התלמוד שם כפי סברת הרמב"ם ז"ל אם פי הנוד הוא צר וכו' עכ"ל בודאי שיותר נקל הוא להוציא היין מתפרות הנוד וזה פשוט הוא מלשון הרב ר' יצחק ז"ל שהשיב לרש"י ז"ל דחיישינן לנודות של עור שיוציאו היין מבין התפירות ע"כ ולכך אותם שחששו לחביות של עץ והצריכום חותם בתוך חותם לסתור חששא מחמת שבגמרא הזכירו חותם בתוך חותם ובנודות לא הזכירו כלום וכן הרמב"ם ז"ל לא חשש לתפירות יכולני להשיב כמו שהשבתי בתשובה למעל' בענין זה וזה לשון תשובתי וכתבתי שם דחיישינן לנודות של עור שמא יוציא העכ"ום יין מבין התפירות וסברו דלא מעלו ב' חותמות והא תלמודא לא חייש להכי דהא גבי נודות אמרי' בגמ' היכי דמי נוד בדיסקא וכו' ומשמע דכל שיש עפ"י הנוד ב' חותמות תו ליכא למיחש למילתא אחריתי ומלתא דלא חייש לה תלמודא ניקום אנן וניחוש לה בשלמא לגבי חביו' הוא דאיכא לאפלוגי ולמימר דחביות דאתו עלייהו בגמ' הוו של חרס ולנקוב עכ"ום מצדיהן לא חיישינן ודוקא שיש ב' חותמות עפ"י החבית אבל חביות שחששו להו הני רבוותא בתראי הוו של עץ וחשו למיחש להו משום דנקל זיופייהו ולא מינכ' אלא אי אמרת לגבי נודות דלא חיישי דהא לפום מאי דס"ד היינו נודות דתלמודא היינו נודות שלנו והיכי חשו להו הני רבוותא ותלמודא לא חש להו ואיכ' למימר דשפיר נמי מצינו לאפלוגי בנודות כמה דפלגינן בחביות בין של עץ לשל חרס ולומר דנודות המוזכרים בגמ' שלא חששו להם כל עיקר הם נודות שאינם תפורי' כל עיקר דדמו לחביות של חרס דכיון שחתומים על פיהם ב' חותמות שוב אין לחוש לעכ"ום שמא יקוב החבית או הנוד מצדיהן אבל נודות שחששו להם האחרונים ז"ל היינו נודות תפורים ודמו לחביות של עץ העשוים מנסרים וכמו שבחביות של עץ אנו חוששין לעכ"ום שמא יוציא יין בנקלה מבין הנסרים בראש המסמר או בחודו של סכין כן יש לחוש לנודות התפורים שמא יוציא יין מבין התפירות ובנקל יוכל לעשות זה שבראש המסמר יחזיר חוטי התפירה לכאן ולכאן ויוציא היין ויחזיר חוטי התפירה למקומן ולא יהיה ניכר כמו שעושה בנסרים שמוציא היין מביניהם על נקלה ולא יהיה ניכר מה שאין כן בנודות שאינם תפורים אפילו שיכול לנקוב בקל אבל לסתום לו הנקב יש לו טורח ועמל גדול ויהיה ניכר ולכך לא חששו להן כמו שלא חששו לחביות של חרס ודברי הרמב"ם ז"ל וזולתו שלא חששו לנודות יכולין להתפרש ולומר שלא דברו אלא בנודות שאינן תפורין שהרי לא הזכירו התפירה כלל וכמו שדברו בחבי' שאינם אלא בחבית של חרס כך בנודות אינם אלא בנודות שאינם תפורים ולכך בשני חותמות שע"פ החבית ושע"פ הנוד די ודברי אינם אלא פסק מהתלמוד ולא כתב אלא מה שנמצא בתלמוד ומה שהזכירו האחרוני' בנודות תפורים וחביות של עץ היא חשש' כנ"ל לתרץ וליישב דברי רבוותא אלו עם התלמוד כי היכי דלא ליקשי להו מידי ואתי שפיר דכל א' קאמר מלתא ומאי דדמי לה תלמודא אמר חביות של חרס וקאמר בהדייהו נודות שאינן תפורין דדמו להו וכדכתי' בי"ד והני רבוותא אמרו חביות של עץ ואמרי בהדייהו מאי דדמי להו דהיינו נודות תפורים שיש חשש להוצאת היין מבין התפירות הא נודות שאינם תפורין לא חששו להם ולפענ"ד דברים נכוחים למבין וישרים למוצאי דעת. וכתב ידך בא לידי ושמחתי בך ובו אעפ"י שיש בו בקצת מקומות דברים פשוטים אלהי ישועתי יהיה בעזרך ומכל רע ישמרך. צמח בן הרב ר' שלמה ן' הרב הגדול ר' שמעון ן' החכם ר' צמח ז"להה:
@שו"ת יכין ובועז חלק א סימן קכא
הונין אל הר' יוסף בר אברהם נ"ע ששפורטש. מה שרצית לעמוד על דעתי בענין יתומי' אם חייבים במסים וארנוניות או לאו.
בפרק השותפין רב פפא רמא דברייא /כריא/ חדא איתמי פי' חפר לחפור מים חיים חדש לשתו' ממנו או להשקו' גנותיה' ורב פפא השליך ההוצאה אף על היתומים. א"ל רב שישא בריה דרב אידי לרב פפא דילמאלא מדויל א"ל מישקל שקלי מינייהו אי מדויל מדויל ואי לא מהדרנא ניהלייהו ר"ל כי רב שישא הקש' לרב פפא ואמר שמא לא ימצאו בו מים והפסדת היתומים חנם ואינם בני מחילה שימחלו על ממונם והשיב אותו רב פפא אם ימצאו בו מים מוטב ואם לאו אחזיר להם מעותם. ואמרי' תו התם א' רב יהודה הכל לאגלי גפא ואפי' מיתמי כל אדם חייב לתת שכר סוגר דלתות העיר ופי' גלי דלתות כמו טרוק גלי גפא לשון סגירה מל' יגיפו הדלתות ואפילו היתומים חייבים א"כ היתומים חייבים הם לתת בחפירת בורות ובשכר סוגר דלתות העיר כמו שאנשי העיר חייבים. וגרסי' תו התם א"ר פפא לשורא ולפרשא ולטורזינא ואפי' מיתמי כלומר מה שצריכין לתת לתקון חומות עיר וזהו לשורא ומה שצריכים לתת לפרשים השומרים את העיר וזהו ולפרשא. ומה שצריכים עוד לתת לאוחזי כלי זין ולשמור אותם ויושב בבית מיוחד אצל שער העיר וזהו ולטורזינא. כל מקום שצריכים לדברים כאלו אף היתומים יתנו וחייבים לתת עמהם. וא"ר פפא כללא דמילתא כל דאית להו ליתמי נטירותא בגויה רמינן עלייהו. זהו מה שנז' בגמ' בענין חיוב היתומים ומשמע שכל ענין שהוא שמור לאנשי העיר היתומים חייבים וגלוי ומפורסם שהמסים וארנוניות שאנו נותנים היא שמירה לכל עדת ישראל ואינם מובטחים בגופם ובממונם אלא בנתינת המסים והארנוניות ואף היתומים שמורים ומובטחים בכלל אנשי העיר א"כ חייבים היתומים לתת עמהם ואלו היו נותנים המס כסף גלגלתא ר"ל כל אדם יתן דבר ידוע בשנה הנק' בע' גזייא שרעייא לא היו הקהל לוקחין מאומה אם פטרו המלך כי לא הפסידו בשבילו כלום אבל עכשו שנותנים דבר קצוב והמסים והארנוניות על כלל הקהל ובפרעון זה הם נשמרים ומובטחים בגופן ובממונם והיתומים נשמרים בכלל ולפיכך נראה שחייבים הם לתת היתומים עם הקהל כמו שהם חייבים בעניינים הנז' בגמ' כמ"ש למעלה. וכ"כ אדונינו הרמב"ן ז"ל גבי האי דאמרי' כללא דמילתא כל דאית להו ליתמי נטירותא בגויה רמינן עלייהו לאפוקי צדקה ולאפוקי ב"הכ וס"ת אבל מסים וארנוניות חייבים הכא כתב בפי' שאינן פטורים אלא מעניינים שאין להם נטירותא בגווייהו כגון צדקה ובנין או קנית בה"כ עם קניית ס"ת שאין כל אלו אלא מצוה והיתומים פטורים וכמ"ש בגמ' אבל המסים והארנוניות חייבים זהו דעתו ז"ל וכ"כ הרב ר' יצחק דקרקושא ז"ל שהוא רב בישראל ומובהק וראוי לסמוך עליו וז"ל ונ"ל לאפוקי צדקה ולאפוקי הא דתניא כופין בני העיר זה את זה לבנות ב"הכ ולקנות ס"ת נביאים וכתובים וכיוצא באלו אבל במיני מסים וארנוניות משעבדין אותם עכ"ל אבל הרב ר' יוסף ן' מאגש ז"ל כתב שהם פטורים ממסים וארנוניות והרמב"ם ז"ל כתב בפ"ז מהלכות שכנים כל הדברים הצריכים לשמירת העיר לוקחין מכל אנשי העיר אפי' מיתומים חוץ מת"ח לפי שאין החכמים צריכים שמירה שתורתן משמרתן עכ"ל. נראה מדבריו שכל דבר שאנשי העיר חייבי' אף היתומים חייבים ומ"ש כל שצריכים לשמירת העיר להוציא צדקה וב"הכ וס"ת שהם פטורים אבל שאר דברים שיש בהם שמירה לכל העיר היתומים בכלל וזהו הנ"ל בזה וכ"ש שהעידו לי קצת מזקני הקהל י"צו שנעשה מעשה בכענין זה בימי א"ז הרשב"ץ ז"ל ואלו לא היו חייבים בדין לא היה שותק שכל מעשה אשר יעשה בפני חכם ושתק בודאי שהסכים בדבר דשתיקה בענין זה כהודאה כמ"ש המפרשים ז"ל בפ"ק דב"ק:
@שו"ת יכין ובועז חלק א סימן קכב
עוד שאלת שאיש א' ולו ב' נשים וטוען שמצא לא' מהן כשפים והוא מפחד ממנה שמא תעשה לו היזק בגופו ולא עוד אלא שמפח' מסכנת נפשו ומפני כך אינו רוצה לאכול מתבשילה והוא רוצה ליתן לה כל צרכה ואוכלת לבדה והוא אוכל אצל אשתו האחרת. ועוד אם יוכל לכוף אותה לדור עם צרתה בחצר אחת ועוד אם ירצה לגרש אחת מהן אם הדין נוטל /נוטה/ שתקבל המטלטלין והקרקע בסך שהכניסה אותה לבעלה או בשומא של עכשו תעמידנו על דעתיך הישרה בכל זה עם המקדים לבא.
תשובה האדון כפי הנר' שאשה זו היא אשתו שניה וכיון שכן יכול לגרשה ואין בדבר איסור מה שאין כן באשתו ראשונה דאינו רשאי לגרשה אלא אם מצא בה ערוה או דבר וענין זה מתבא' בכמה מקומות בתלמוד בפ' בתרא דגיטין שנינו ב"ש אומרים לא יגרש אדם את אשתו אלא א"כ מצא בה ערות דבר. ב"ה אומרים אפי' הקדיחה תבשילו ר' עקיבא אומר אפי' מצא אחרת נאה ממנה שנא' והיה אם לא תמצא חן בעיניו ובודאי דבכל דוכתא דאיפלגו ב"ש וב"ה הלכה כב"ה בר מהנהו הילכתא דפסיק בהו בפירושא דהלכתא כב"ש ואפי' הכא הכי משמע דהלכתא כב"ש דהא אמרי' בגמ' אמר ליה רב פפא לרבא לא מצא בה ערוה או דבר מהו אמר ליה מדגלי רחמנא באונס לא יוכל לשלחה כל ימיו ובעמוד והחזיר קאי מכלל דהכא דאי עבד עבד פי' אונס אסור ליה לתרוכי אנוסתיה משום דכתיב לא יוכל לשלחה כל ימיו ואי תריך מבעי ליה לאהדורי יתה ובעמוד והחזיר קאי אבל שאר נשים דאי עבד עבד אם גרש אותה הרי היא מגורשת ואינו חייב להחזיר אותה אפי' שלכתחילה לא היה ראוי לו לגרשה מהכא משמע דרב פפא ורבה דאינהו אימוראי בתראי ס"ל דלא יגרש לכתחילה אא"כ מצא בה ערוה או דבר וערוה הוא חשש זנות ודבר הוא דבר מכוער כמו שהוא מפורש בפ"ב ממס' יבמות או דבר פריצות שתהא יוצאה וראשה פרוע ופרומה מב' צדדיה ורוחצת במקום שבני אדם רוחצים כמו שמפורש בכתובו' בפ' המדיר וכ"ז באשתו ראשונה כדאמרי' במס' כתובו' בפ' הנז' כי שנא שלח א' רב יהודה שנאת שלח ור' יוחנן אמר שאנוי /שנאוי/ המשלח ולא פליגי הא בזווג א' הא בזווג ב' ומשמע דאסור לגרש את אשתו א' אא"כ מצא בה ערוה או דבר אלא אם עבר וגרשה מגורשת וכבר תפסו על הרמב"ם ז"ל שכתב פ"י מה' גירושין והטורים בשם אבן העזר בסי' שאם שנא אשתו א' שיכול לגרשה +אמ"ה י"א היינו דוקא שלא ברצונה יכול לגרש כשאר נשים ואין בדבר חשש איסור וכן נהגו העולם בכ' שנמצא בחי' הר' יו"ט אשבילי ז"ל ובתשו' להר"ן ז"ל פי' ט"ו בתחילתה ע"כ הרצב"ש:+ שהרי בגמ' פירשו דדוקא באשתו שניה נמצא שאשתו שניה יכול לגרשה אפי' לא מצא בה לא ערוה ולא דבר אלא אפילו הקדיחה תבשילו או ששנאה שמצא אחרת נאה הימנה כמו ששנינו בפ' בתרא דגיטין וכתבו קצת שאם הבעל רוצה לגרשה והיא אינה רוצה להתגרש שאין לה עליו מ"מ כלל כיון שאין איסור בגירושי' והיא היא המעכבת לכן אין לה עליו מזונות וכן כתב א"א מורי הרב בתשובה וכיון שכן אשה זו כיון שמצא בעלה שעשתה דברים אשר לא יעשו ועברה על איסור תורה ראוי לו לשנוא אותה וכי שנא שלח ואם לא תרצה לקבל גיטה אינו חייב במזונותיה וראיה לדבר שראוי לו לשנאתה מדכתי' כי תראה חמור שונאך והא כתיב לא תשנא את אחיך וכו' אלא מי שראה חבירו עבר עבירה ואינו יכול וכו' ראוי לשנוא אותה כמ"ש בגמ' פסחים.
אלא לענין אם הפסידה כתובתה או לא שהרי שנינו בגמ' בפ' המדיר אלו שיוצאות בלא כתובה העוברת על דת משה ויהודית ואיזוהי דת משה מאכילתו דבר שאינו מעושר ומשמשתו נדה ולא קוצה לה חלתה ונודרת ואינה מקיימת ואיזוהי דת יהודית יוצאה וראשה פרוע וטווה בשוק ומדברת עם כל אדם אבא שאול אומר אף המקללת וולדיו /יולדיו/ בפניו ר"ט אומר אף הקולנית ואיזהו קולנית כל המדברת בתוך ביתה ושכניה שומעין את קולה הרי אם הכשלתו בדברים האסורים כגון דבר שאינו מעושר וחלה וחלב ודם ונודרת ואינה מקיימת משום עונש בניו ונדה היא עוברת על דת משה ואינו חייב בכתובתה וכ"כ הרמב"ם ז"ל בפ' כ"ד מהלכות אישות אלו הן הדברים שאם עשתה אחת מהן עברה על דת משה יוצאה בשוק ושער ראשה גלוי או שנודרת או נשבעת ואינה מקיימת או ששמשה מטתה והיא נדה או שאינה קוצה לה חלה או שהאכילה את בעלה דברים האסורים אין צריך לומר שקצי' ורמשים ונבילות אלא דברים שאינם מתוקנים ולא שהאכילתו אלא שבקשה להאכילו אותם שהיתה סבורה שלא יהיה יודע כמו שמפורש בפסקי הרא"ש בכתובות ז"ל אפי' הכי יוצאה בלא כתובה ואלו הכשפים שעושות הנשים לבעליהן לאהוב אותה או לשנוא צרתה איפשר שיערבו בהם מהדברים האסורים באכילה כגון שקצים ורמשים או מבהמה טמאה וכיוצא מאלו העניינים ואם הדבר כן בודאי היא יוצאה שלא בכתובה ואם על איסור מדבריהם יוצאה בלא כתובה והחלה והמעשר בזמן הזה מדבריהם הוא כ"ש על איסור המאכלות האסורות ואפי' יהיו החלה והמעשר בזמן הזה מדאורייתא ק"ו הוא לדברים האחרים האסורים שהמעשר איפשר לבעל להפרישו בידו והחלה עומד על גבה עד שקוצה לה ואעפ"כ יוצאה בלא כתובה כ"ש שמאכילתו דברים האסורים והוא לא ידע ואשם אלא שבירושלמי אמרו וכלהון בעדים או בהודאת פיה כ"כ הרשב"א ז"ל וכ"כ בחידושיו לפי שהודאת בעל דין כמאה עדים. והראב"ד ז"ל חולק ואומר אין אדם משים עצמו רשע והעיקר דעת הרשב"א ז"ל שלא אמרו אין אדם משים עצמו רשע אלא לענין עדות אלא שיש צד שלא להפסיד כתובתה והוא גם כי בכשפי' אלו שרצתה להאכילו דברים האסורים באכילה שאין האיסור שעשתה אלא לעצמה שעברה על איסור עשיית כשפים והוא אין עליו עון אשר לא אכל שום איסור אינה מפסדת כתובתה וכמו שכתב הרא"ש ז"ל בפ' המדיר אבל אם עשתה שאר עבירות כגון שהיא אכלה דבר איסור לא הפסידה כתובתה.
אבל כ"ז מהיום ולהבא אבל במה שעבר לא תפסיד כלל לפי שצריכה התראה לפי שהעוברת על דת משה צריכה התראה כמו שנזכר במסכת סוטה פרק אנוסה וכתבה הרי"אף ז"ל בפ' המדיר וכ"כ הרמבם /הרמב"ם/ ז"ל בפכ"ד מה' אישות העוברת על דת צריכה התראה ועדים ואח"כ תפסיד כתובתה עברה בינה לבינו ויודע שהיא עוברת על דת והתרה בה בלא עדים וחזרה ועברה והוא טוען ואומר חזרה אחר ההתרא' והיא אומרת לא עברתי כלל או לא החרה בי אם ירצה להוציא הרי זה יתן כתובה אחר שתשבע שלא עברה שאם תודה שעברה אחר ההתראה אין לה כלום עכ"ל ואינו רשאי להשביעה אלא אם יודע בודאי שעברה אבל אם אינו יודע אם עברה או לא אינו יכול להשביעה כיון ששטר כתובה בידה וכ"ש לדעתו ז"ל שכתב בפי"ד מהלכות מלוה ולוה שהטוען בשט"ח שטר אמנה או רבית היה או אבק רבית שאינו יכול להשביע המלוה מחמת כך אלא ישלם ואח"כ יטעון על המלוה כל מה שירצה אם יודה יחזיר לו ואם כפר ישבע היסת אף כאן אם אין ידוע פי' שאין ידוע בעדים אם עברה או לא הדין כן חייב לפרעה ואח"כ אם ירצה לטעון עליה ואם תודה תחזור ואם תכפור תשבע היסת ואומר אני שה"ה שאם אינו יודע אם יש במה שרצתה להאכילו מאכלים אסורים שיפרע אותה מושלם ואח"כ משביעה ואם לא רצתה לישבע תחזיר מידה. וכ"ז שאמרנו שהיא מפסדת במנה לבעולה ומאתים לבתולה אבל נכסי מלוג ונכסי צאן ברזל אינה מפסדת כלום מהם וכמ"ש בפ' אלמנה ניזונית אמר שמואל נשים שאמרו חכמים יוצאות שלא בכתובה כגון העוברת על דת וחברותיה אין להם תוספת וכ"ש מנה מאתים ואע"ג דבגמ' שקלי וטרו טובא הרמב"ם ז"ל פסק שהיא מפסדת מנה מאתים ותוספת ומה שאבד ומה שנגנב מנצ"ב =מנכסי צאן ברזל= ומנכסי מלוג ובעל העיטור ז"ל חולק והרמב"ן ז"ל כדעת הרמב"ם ז"ל. ומה שרוצה הבעל שלא לאכול עם עמו /מיותר/ אשתו בפ' אעפ"י שנינו המשרה את אשתו ע"י שליש וכו' ר"ל שיתן לה מזונותיה ע"י שליש ואמרו בסוף המשנה והיא אוכלת עמו מליל שבת לליל שבת ואמרי' בגמ' מאי אוכלת רב נחמן אמר אוכלת ממש ורב אשי אמר תשמיש. וכת' הרי"ף ז"ל וקי"ל כרב נחמן בדיני וכ"כ הרמב"ם ז"ל בפי"ב מה' אישות בעל שרצה ליתן אשתו מזונותיה הראויות לה ותהיה אוכלת ושותה לעצמו והוא אוכל ושותה לעצמו הרשות בידו ובלבד שיהיה אוכל עמה מליל שבת לליל שבת וא"כ הבעל הזה מחוי' הוא שיאכל אצל אשתו מליל שבת לליל שבת כפי סברת הרי"ף והרמב"ם ז"ל ואעפ"י שיש הרבה חולקים עליהם ואומרים שזה אינו אלא בשאינן עושים מלאכתן בעיר מ"מ כיון שלבו נוקפו מחשש כשפים אנו סומכין על הרמב"ם ז"ל ואינו אוכל אצלה כל השבוע רק מליל שבת לליל שבת ויתרה בה שלא תוסיף עוד עשות מה שעשתה ואם חזרה לאולתה כתבתי דינה למעלה. ומענין אם יוכל לכפות אותה לדור עם צרתה נראה שאינו יכול ולא גרע מחמותה שאין אדם כופה את אשתו שתדור בחצר א' עם אמו ואביותיו /ואחיותיו/ וכ"כ הרשב"א ז"ל וכ"כ הר' ר' יצחק ברצלוני בשם תשובת הרי"ף ז"ל והגאונים ז"ל וכ"כ הרמב"ם ז"ל בפי"ג מהלכות אישות ובתשובת הרב א"א ז"ל בסי' ע"א וכן היא שאמרה אין רצוני שתכנס אצלי אמך ואחיותיך ואיני שוכנת עמהם בחצר א' מפני שמריעים לי ומצירין לי שומעין לה שאין כופין את האדם שיבואו אחרים ברשותו עכ"ל ואם אמו ואחיותיו מונעין מליכנס לה ולא ידורו עמה בחצר אחד מפני שטוענת שמצרים לה כ"ש וכ"ש צרתה ולפיכך אין כופין אותה שתדור עמה צרתה בחצר א' כנ"ל והמטלטלין או קרקע שהכניסה לבעלה בתורת נצ"ב אעפ"י שמדין התלמוד הבעל חייב בנכסי צ"ב בגניבה ואבידה ובכחישה ופחת דמים והם עליו בתורת חוב גמור וכ"כ הרמב"ן ז"ל והרשב"א ז"ל והרי"ף ז"ל כתב בפ' אלמנה לכהן גדול מיהו אע"ג דדינא דגמ' הכי לא מחייבנן ליה לבעל בכחישה ופחיתת דמים דכיון דלא /נהוג/ עלמא הכי וכן היא הסכמת כל הגאונים ז"ל שהנכסים שמכנסת האשה לבעלה ונכתבים עליו בכתובה כשהן קיימין ומשמשין כעין מלאכתן הא' כשבא לגרשה נוטלתה בשומא הא' וכ"כ הרמב"ם ז"ל בפכ"ב מה' הנ' ז"ל הורו הגאונים שנצ"ב אעפ"י שפחיתתן על הבעל אם היו הבלאות קיימים ועושין מעין מלאכתן נוטלת כליה כמו שהן ואם לא היו עושין מעין מלאכתן הרי הם כמו שנגנבו או נאבדו שהוא חייב לשלם דמיהן ששמו אותן עליו בשעת נישואין ומנהג פשוט הוא זה וכל הנושא על מנהג זה קבל עליו אחריות הנדונייא וכשם שאין משלם הפחו' כך אינו נוטל השבח אם הותירו דמיהן לפי מנהג זה עכ"ל ואין הפרש בין מטלטלין וקרקע והקרקע והמטלטלין נוטלתן בשומא שהכניסה אותן לבעל' כך הקרקע שכלם נק' נצ"ב זהו הנ"ל ואחר שהודעתיך מה שנ"ל במה שרצית לעמוד על דעתי אודיעך מה שאירע בכאן ומה שכתבתי בו:
@שו"ת יכין ובועז חלק א סימן קכג
מעשה אירע בי"ט שני של חג ששמש הקהל יש"ץ =ישמרהו צורו= הולך ולולב ושאר מינים בידו כדי לתת למי שלא מצא לאל ידו לקנות לולב או למי שיש לו ולא נדבה רוחו אותו לקיים המצוה באופן הראוי לקנות לולב ושאר המינים ולקיים דברי רבותינו ז"ל ניחא ליה לאינש לקיומי מצוה בין בגופיה בין בממוניה כדאי' במס' פסחים לא עוד אלא שאמרו ולמצוה עד שליש במצוה כדאי' במס' ב"ק ובפרט במצות לולב ושאר מינין ואמרו כמה מעלות טובות יאריך המכתב בזכרם אחת לא' למצוא חשבון ואחר שנתן השמש לכל אותם שלא קנו לולב ויצאו ידי חובתם בדקו ומצאו שהאתרוג לפי דעתן פסול לפי שניטלה שושנתו וא' מן המשכילים כשראה כך ושהוא היה מהאנשים שיצאו י"ח באותו אתרוג חזר ונטל כל הד' מינים ובירך על נטילת לולב פעם אחרת וכשמעי הדברים אמרתי לאותן העומדים לפני שלא הי"ל לחזור ולברך פעם אחרת כלל ועיקר ושהיא ברכה לבטלה ולא היה צריך כי אם ליקח האתרוג לבדו בלא ברכה לפי שכבר יצא ידי חובת שאר המינים ועיקר הברכה לא נתקנה אלא על נטילת לולב ואנן קי"ל דנטלן בזה אחר זה יצא ופי' שנטלן זה אחר זה שבירך על הלולב ונטל לבדו ואח"כ נוטל ההדס ואח"כ נוטל הערבה ואח"כ האתרוג או בהפך שאין קפידא בכך כיון שנטל הלולב תחילה וכשהוא נוטל שאר המינין באחרונה כל א' לבדו אינו מברך על כל מין ומין ובברכה קמייתא דברך על הלולב סגי לכלהו מיני. וה"ה בענין זה שבירך על הד' מינים ביחד ונמצא האתרוג פסול הוי כמו שנטל ג' מינים בלבד ובירך על נטילת לולב ואח"כ נוטל המין האחר שאינו צריך לברך פעם אחרת על נטילת לולב שכיון שנמצא פסול כמו שלא נטל אותו מהעיקר ולפי' לא הי"ל לברך כלל ועיקר כי אם נוטלו לבדו בלא ברכה וא"ז הרמב"ן ז"ל אעפ"י שאין כל הד' מיני' ברשותו יחד כל שנטל' כלם זא"ז =זה אחר זה= יצא וכי אמרי' דמעכבין היינו שכל שלא נטל את כלם אפי' ידי א' מהן לא יצא. אבל כל שבאו לידו בזה אחר זה יצא וכתב הר"ן ז"ל ואעפ"י כן אין ראוי לברך על הלולב אא"כ יודע בבירור שיבואו לידו כלן אעפ"י שאין מברכין אלא על הלולב אפ"ה כיון דאמרי' שאם לא יבואו לידו כלם לא יצא שמא לא יבאו לידו והברכה הוויא לבטלה הנה מבואר וברור שלדעת א"ז הרמב"ן שאם אין לו אלא הלולב בלבד שיברך עליו ואם באו אח"כ שאר המינים לידו יצא י"ח ואם לאו לא יצא ואין בזה משום ברכה לבטלה שעיקר הברכה על הלולב נתקנה אבל לדברי הר"ן ז"ל שאין לברך על הלולב אלא אם יודע בודאי ובבירור שיבא המין החסר לו ואעפ"י שאינו בפניו יכל לברך על הלולב כיון שברור לו שיבוא לידו המין האחר אבל נראה שאם ספק יבוא לידו ספק לא יבוא לידו אינו יכול לברך על הלולב. מ"מ אפי' מדברי הרב ז"ל משמע דאריך ושפיר לברך על הלולב אעפ"י שאין המין החסר לפניו כל שברור לו שסוף בא לידו וכשיבוא לידו נוטלו בלא ברכה ובתוספו' כתוב כדברי הרמב"ן ז"ל דכתבי גבי האי דאמרי' לא מצא אתרוג לא יביא פירוש /פריש/ ולא רמון דפרי עץ הדר בעינן והאי לאו הדר הוא מהו דתימא נייתי ליה כדי שלא תשתכח תורת אתרוג ולא אמר כדי שלא תשתכח קמ"ל ומיהא שמעי' מדקאמר שלא תשתכח תורת אתרוג ולא אמר כדי שלא תשתכח תורת לולב ואתרוג ש"מ דמאן דאית ליה לולב ולית ליה אתרוג יטול לולב ואל יביא דבר אחר עכ"ל התוספת ומדבריהם משמע שאם נזדמן לו לולב בלא אתרוג שיכול לברך על הלולב לבדו והארכתי בזה לפי שכשדברתי בזה בב"ה תמהו עלי קצת חבירים והנה דברי יש להם על מה שיסמוכו והדין דין אמת ויש להם סניפים וספירים מעולפים מדברי התוספו' והרמב"ן ז"ל ואף הר"ן ז"ל כך היא דעתו אלא שהוא מתנה שיודע בבירו' שיבואו לידו אעפ"י שאינם בפניו ואין לסמוך בזה על הרב ז"ל בע"הט שכתב שצריך שיהיו בפניו כי הני רבוותא ז"ל גדולים ועצומים ממנו ודעת הרמב"ם ז"ל היא כדעת בעל הטורים ז"ל והרוצה להחמיר יחמיר כדבריהם ואע"ג דהויא חומרא דאתייא לקולא וכ"ז אינו מעלה ואינו מוריד לענין שבפנינו שדבריהם הוא לכתחילה שלא יצא ידי חובתו עדיין ולא דברו במי שכבר יצא ידי חובתו ואח"כ נמצא פיסול בא' מהמינים. ולענין הנדון שלפנינו ה"ה והוא הטעם שכיון שבירך על הד' מינים ונמצא אתרוג פסול הוי כמי שלא נטלו מתחילה וחובת ג' מינים יצא וחובת אתרוג לא יצא וכיון שכן היה לו ליטול האתרוג לבדו בלא ברכה לא שיברך על הלולב שנית שכבר יצא ידי חובתו בו והמברך השיב אותי שצריך לברך פעם אחרת על נטילת לולב ואמר שהרב בעל המנהיג ז"ל כתב שאם נמצא פיסול בא' מד' /מינים/ שיחזור ויברך על נטילת /לולב/ (ידים) אני השבתיו חלילה וחס למר שיכתוב דברים אלו שאמרת משמו ואם באולי יש שם מי שיאמר שצריך לחזור ולברך אינו אומר אלא אומר המין שמצא בו הפסול לא שיחזו' ויברך על הלולב ובצאתי מב"ה עיינתי בס' המנהיג ובקשתי ולא מצאתי מזה כלום ובס' אורחות חיים כתוב כי מעשה בא לפני הר' ר' משולם ז"ל שנטל לולב בי"ט א' ובירך על נטילת לולב ואח"כ נסתכל בו ולא מצא בו ערבה והביאו לו ערבה והניחה בלולב וחזר ונטלו ובירך על נטילת ערבה משום ערבה שחסרה ונהירא דאין צריך ליטול כי אם הערבה לבד שהרי יצא י"ח בג' מינים שנטל אלא מצוה מן המובחר בעו למעבד ליטול ד' מינים בבת א' וכן מצינו כתוב בכתיבת הראבד /הראב"ד/ ז"ל עכ"ל ומתוך דברים אלו יתבאר דכיון דבריך ברכה א' אע"ג דהויה בטעות דלא בעי שיחזור ויברך אלא על המין שחסר ומה לי אם בירך בדעת שכל ד' מינים בידו ונמצא חסר א' מהן ומה לי אם בירך בחזקת שהן כשירים ונמצא א' פסול על הכל בירך ברכה בטעות וה"ה והוא הטעם. וכשם שאם נמצא א' מהם חסר אינו מברך אלא על המין שנמצא חסר כך אם נמצא פסול אינו מברך אלא על שנמצא פסול ודי שנוטלו לבדו אלא למצוה מן המובחר יטול כלם כא' אבל אין מי שסובר שצריך לחזור ולברך על נטילת לולב לפי שכבר יצא י"ח ממינו ופשיטא דאינו מברך אלא על המין שלא יצא י"ח ממנו וזה כלו לפי דעת מה שכתוב בא"ח בשם הר' רבינו משול' ז"ל והראב"ד ז"ל אבל לפום מאי דכתבי' אנן משמייהו דרבוותא ז"ל לא בעי ברכה אלא נוטלו לחודי' וסגי נמצא המברך הזה שבירך על נטילת לולב פעם אחרת הויא ברכה לבטלה וה' יכפר בעד חובו. ועוד אתרוג זה לא היה פסול לפי דעת רובי המפרשים ז"ל לפי שר"ז הלוי ז"ל פי' נטלה פטמתו בכ"ע כשר והרי"ט אשבילי ז"ל כתב בשם רבו ז"ל דכל שניטלה שושנתו של מעלה אפי' עם הדד שבסופה ולא חסר כלום באתרוג כשר ואין לנו לפסול אלא שניטל העוקץ וכן היא שיטת א"ז הרמב"ן ז"ל וכ"כ בשם הר' יונה החסיד ז"ל ומיהו קצת כתבו כיון שלא נתבאר הדבר בתלמוד צריך לחוש קצת ולפסול כל שנטלה בוכנתו בין בוכנתו שבראש השושנה בין הבוכנתו שבסוף העוקץ אבל אם נטלה השושנה לבד או העוקץ שחוץ לגומא לבדו או שניהם ושתי הבוכנות קיימות כשר וכ"כ הר"ן ז"ל וז"ל לפיכך יש להחמיר ולפסול כל שניטלה א' מב' הבוכנות אבל ניטלה השושנה כשר ע"כ. ובענין זה היה האתרוג שאירע בו זה המעשה שלא נטל כי אם שושנתו לבד והבוכנא שתחת השושנה נשארה קיימת ולכתחילה לדעת רבוותא ז"ל שזכרנו היה ראוי ליטול אותו ולצאת בו י"ח כ"ש שלא לחזור ולברך פעם אחרת מה שנ"ל כתבתי. נאם צמח בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק א סימן קכד
מאלקא אל הר' שמואל יצ"ו בר יהודה נ"ע בן אלשקר ואני בעודי במיורקא להתרפאות שם מחליי שנת כה"ר.
שאלת להודיעך דין מורדת על בעלה מראש ועד סוף ואם אנו נוהגי' במ"ש הרמב"ם ז"ל בענין דין זה אם לאו. גם יבמה שנפלה לפני יבם ומורדת בו וגם כן האומרת לא מדובשיך ולא מעוקציך אם שומעין לה או אין שומעין לה ואם יכול היבם להכריחה ומביאה אל ביתו מכיון שקנויה לו מן השמים או אינו יכול כיון שהיא מורדת בו. ומה דין היבמה שאינה בת בנים וצועקת ואומרת למה לי זה היבום ומה יועיל כיון שלא יצא ממנו פרי אלא אינו דומה אלא לבעילת זנות. והיבם טוען לא אלא אתה /את/ אשתי מן השמים בין בבנים בין שלא בבנים וב"ד יועצין אותו שטוב שיחלוץ והוא אינו רוצה לשמוע להם וכונתו בה הבעילה לבד ושאם תמות יירשנה אם מכריחין אותו ב"ד לחלוץ או אינם יכולים להכריחו ועוד אם ישארו בלא יבום ובלא חליצה היא בביתה והוא עם אשתו אם תמות היבמה אם יירשנה היבם אם לאו. כ"ז כתבת בכתבך ודנית /ורצית/ להשיבך עליו.
תשובה אם באתי להאריך לך בדינין אלו כמה שנז' בגמ' ובמשנה ובדברי המפרשים והפוסקים ז"ל יאריך המכתב ללא צורך במקום הזה ואני באתי לקצר לא להאריך בעיקר הדין בעניינים אלו מה שאיפשר לי מן הקיצור כ"ש במקום הזה אין אתי ספר ועכ"ז אשיבך מה שנ"ל בקוצר ואומר תחילה יש לך לדעת כי המרד אשר אשה מורדת על בעלה מחמתו נחלקו בו בגמ' בפ' אע"פ מהו דרב הונא אמר מורדת מתשמיש. ור' חנינא א' ממלאכה ובהלכות פסקו הלכה כרב הונא דאמר דוקא מתשמיש הוא דהוי' מורדת אבל לא ממלאכה דמורדת ממלאכה אית לה תקנתא בעניינים מפורשים למפרשים ז"ל וכן פסק הרמב"ם ז"ל והרבה מהפוסקים ז"ל. אחר זה יש לך לדעת שהמורדת היא על שני פנים ודיניהם חלוקים יש מורדת שמואסת הבעל ואומרת מאיס עלי ויש מורדת שאומרת בעינא ליה ומצערנא ליה. ובאומרת מאיס עלי דעת רשב"ם ז"ל שכופין הבעל לגרש מיד והוציא זה מדיוק הסוגיא ה"ד מורדת דבפ' אעפ"י כמו שכתב הרא"ש ז"ל בפסקיו וכן היא דעת הרמב"ם ז"ל בפי"ד מה' אישות שאם האשה מרדה מתשמיש המטה שכופין הבעל לשעתו לגרש לפי שאינה כשבויה שתבעל לשנוי לה וכבר צוחו על פסק זה כל המפרשים והפוסקים כגון ר"ת והרמב"ן והרא"ש והרשב"א והרבה זולתם ז"ל והסכימו לכוף הבעל לגרש וכל הכופה הבעל לגרש כפסק הרמב"ם ז"ל מרבה ממזרים בישראל ודחו דברי הרמב"ם ז"ל בראיות ברורות מהתלמוד כמו שהאריך בזה הרא"ש ז"ל בפסקים שלו בפ' אעפ"י והרבה ראיו' לסתו' סברא זו ולדחותה גם הרב מגיד משנה ז"ל אשר כל כחו בכל מקו' לקיים דברי הרמב"ם ז"ל ולקבוע בהם מסמרים בראיות בכאן סתר דבריו והאריך להביא ראיות לסתור סברא זו ולדחותה אין צורך לכתבם וכבר פשטה הוראה זו בכל העולם שאין לכוף לבעל לגרש באומרת מאיס עלי ואין אנו סומכין על הוראת הרמב"ם ז"ל ולא הסוברים כמותו בענין זה ולא עוד אלא שאפי' היה הדין כדבריו היה ראוי לגדור גדר בזה פן יפרצו פרצות הנשי' מפני קלקול הדור יען כי גבהו בנות ציון בנות ישראל ופרח במצחן הפריצות ושמא יתלו עיניהם ויתנו אותם בא' ומפקיעות עצמן מבעליהן בטענת מאיס עלי אם יודעו' שכופין הבעל לגרש כ"ש שאין הדין נותן כן מאותם ראיות שכתבו החולקי' על הרמב"ם ז"ל +אמ"ה אע"פ שתקנת זאת הקהל של אלגזאיי' להתנהג עפ"י הרמב"ם ז"ל חוץ מג' דברים וזה א' מהג' שאין לנהוג ע"פ ולא על הנמשכי' אחריו הרש' ז"ל בן הרב המחבר זל"הה.+ אלא שראיתי הרא"ש ז"ל כתב בתשו' שאם נעשה מעשה כדברי הרמב"ם ז"ל שאין מוציאין אותה מתחת בעלה ואחרים הרבה חולקים עליו בזה ואומרים שאם נשאת בכפיה זו שתצא מבעלה ואחר שנתב' זה יש לי לבאר שומרת יבם שאינה רוצה להתייבם אם יש לה דין מורדת או לא. ואומר שבפי' גרסי' א"ר טובי בר קיסנא אמר שמואל כותבין אגרת מרד על הארוסה ואין כותבין אגרת מרד על שומרת יבם ואסיקו התם דהא דשמואל במשנה אחרונה דתנן בראשונה שהיו מתכונים לשם מצוה היו אומרים מצות יבום קודמת למצות חליצה ועכשיו שאין מתכונים לשם מצוה חזרו לומר מצות חליצה קודמת למצות יבום ונחלקו הפוסקים ז"ל בפסק הלכה זו שהרא"ש ז"ל כתב בפרק אעפ"י ובפ' החולץ בשם ר"ת ז"ל שהלכה כמשנה אחרונה שמצות חליצה קודמת למצות יבום והסכים הוא לדעת זו וכן היא דעת רש"י ז"ל א"כ איתא נמי להא דשמואל דאין כותבין אגרת מרד על שומר' יבם לפי שאין לה דין מורדת אם מרדה על היבם ואינה רוצה להתייבם אבל הרי"ף ז"ל פסק בפסקיו שמצות יבום קודמת למצות חליצה וכותבים אגרת מרד על שומרת יבם דהא אמרי' בפ' החולץ גבי הא דתני במתניתין ועכשיו שאין מתכונים לשם מצוה חזרו לומר מצות חליצה קודמת למצות יבום אמר רמי בר אבא א"ר יוחנן חזרו לומר מצות יבום קודמת למצות חליצה א"ר נחמן איכשור דרי מעיקרא סבור כאבא שאול ולבסוף סבור כרבנן דתניא אבא שאול או' הכונס את יבמתו לשם נוי לשם אישות לשם דבר אחר כאלו נגע בערוה וקרוב הוא בעיני שהולד ממזר וחכמים אומרים יבמה יבא עליה מ"מ ופסק הרי"ף הלכ' כרבנן נמצא שאפי' תהיה כונת היבם לאיזה דבר שאינו כשר והגון ואינו מכוין לשם מצוה מצי ליבם דה' כחכמים ולא כאבא שאול דאוסר ליבם משום דברים הללו ומפני זה דעתו שמצות חליצה קודמת ולדעת חכמים מצות יבום קודמת אפי' מיבם לשם נוי ולשם דבר אחר והרבה מהפוסקים פסקו כפסק הרי"ף ז"ל שמצות יבום קודמת למצות חליצה וכן פסקו הגאונים ז"ל ראשונים ואחרונים ובעל התוס' ורבינו מאיר הלוי והראב"ד ז"ל וכן פסקו בשאלתות דרב אחאי ז"ל וכן פסק הרמב"ם ז"ל בפ"א מהלכות יבום א"כ כפי דעות אלו שומרת יבם כותבין עליה אגרת מרד אם אינה רוצה להתייבם ודינה כדין מורדת על בעלה וכ"כ הרמב"ם ז"ל בפ"ב מהלכות אישות ויבום וז"ל יבמה הראויה להתייבם שלא רצתה להתייבם דינה כדין מורדת לבעלה וכופין את יבמה לחלוץ לה ותצא בלא כתובה ונ"ל שדבריו הם באומרת מאיס עלי היבם שבזה כופין היבם לחלוץ אבל באומרת על היבם בעינא ליה ומצערינא ליה כבר כתב לה בפי"ד מה' אישות עם דין האומרת כך על בעלה וז"ל שם וכן ארוסה שהגיע זמנה להנשא ולא נשאת כדי לעצר /לצערו/ ה"ז מורדת מתשמיש וכן ארוסה שלא רצתה להתיבם כדי לצערו כסדר זה עושין לה ע"כ והרמב"ם ז"ל הולך בזה עפ"י סברתו באשה היושבת תחת בעלה שאם אומרת מאיס עלי שכופין את הבעל לגרש אותה לשעתו כן הדין בשומרת יבם שלא רצתה להתיבם שכופין ליבם לחלוץ לה כ"כ הרב בעל מגיד משנה ז"ל וכך היא הסכמת גדולי האחרונים ז"ל.
ואחר זה יש לבאר מה היא מפסדת המורדת ומה חילוק יש במשפט האומר מאיס עלי והאומרת בעינא ליה ומצערנא ליה. דע שדין א' הוא לאומרת על בעלה בעינא ליה ומצערנא ליה ולשומרת יבם שאינה רוצה להתיבם שזהו מרד שלה כמ"ש למעלה וכן אם אינה רוצה לחלוץ אלא שאומרת שתשב עגונה כל ימיה אין שומעין לה שהרי הקנוה לו מן השמים ורצה ליבם ורצה לחלוץ הרשות בידו והיא שאינה רוצה במה שרצה היבם היא מורדת והיבם אומר כ"ז שאת זקוקה לי אין נותנין לי אשה ואפי' היה נשוי איפשר שישא אחרת או תהיה לו מריבה בתוך ביתו מפני יבבתו /יבמתו/ וכמ"ש הרמב"ם ז"ל בפ"ב מה' יבום ולפי' אם אומרת איני רוצה לא ביבום ולא בחליצה דינה כאומרת לבעלה בעינא ליה ומצערנא ליה שהדין הוא שמכריזין עליה ד' שבתות בבתי כנסיות ובבתי מדרשות זה אחר זה ודעת הרמב"ם ז"ל שמכריזין עליה בכל יום מד' שבתות אלו ויש מחלוקת בין המפרשים בענין הכרזה זו בד' שבתות אלו איך תהיה ויש לנו לסמו' על מה שכת' הרמב"ם ז"ל בזה ועוד צריכין הם ב"ד לשלוח ולהודיעה קודם ההכרזה ואחר ההכרזה כך הסכימו רבי המפרשים בפ' אעפ"י ואומרים לה הוי יודעת שאפי' כתובתך מאה מנה הפסדת הכל ואחת ארוסה ואחת נשואה ואפי' נדה ואפי' חולה ואפי' שומרת יבם זהו דינה כך העלו שם וההכרזה שאומרים פ' מרדה על בעלה או על יבמה וההכרזה זו כדי לביישה ותחזור בה ואם חזרה בה לא הפסידה כלום רק שאין לה מזונות תוך הזמן הנז' ואם לא חזרה בה הפסיד מיד אחר ההכרזה וההודעות כל כתובתה עיקר ותוספת ונדונייא ואפי' בלאותיה הקיימים ואפי' תפסה מוציאין מידה וכן כל מה שנתן לה הבעל משלו בין בשעת נישואין בין אחר נישואין זהו דין האומר' בעינ' ליה ומצערנא ליה בין אשה בבעל בין שומרת יבם דינם א' אבל האומר' מאיס עלי היבם או מאיס עלי הבעל וכן כשאומרת אי איפשי בו ולא בכתובתו שדבר זה מורה על מאיסותא כיון שרוצה להפסיד כתובתה כן פ' רש"י ז"ל וכ"כ הרשב"א ז"ל בתשובה דין המורדת הזו שמורד' על בעלה או על יבמה שלא לביישה בהכרזות ד' שבתות אבל נותנין לה זמן שנים עשר חדש אולי תחזור בה ואם חזרה בה תוך י"ב חדש ותרצה לשבת עם בעלה או להתיבם אם היא שומרת יבם לא הפסידה כלום וכן אם גרש הבעל ברצונו או חלץ לה היבם ברצונו תוך י"ב חדש לא הפסידה כלום רק שאין לה מזונות כ"ז שהיא עומדת במרדה ומעשה ידיה שלה ואחר י"ב חדש אם לא חזרה בה אין לה עליו מזונות והפסידה הכל זולת בלאותיה הקיימים שהביא' בנדונייתה מבית אביה שאם תפסה אותם אין מוציאין מידה זהו מה שהעלה הרשב"א ז"ל בשיטה זו בתשובה הלכה למעשה וכתב מורינו ורבינו הריב"ש ז"ל שזו היא השיטה הנכונה וכתב הרב בעל המגיד משנה שכ"כ הרבה מהמפרשים וזה חלק על מה שכתב הרמב"ם ז"ל לפי שהוא ז"ל כתב דבאומרת בעינא ליה ומצערנא ליה אם תפסה בלאותיה הקיימין אין מוציאין מידה ובאומרת מאיס עלי כתב אף לא תפסה אותם אנו נותנין לה גט לדעת הרשב"א ז"ל והסוברים כמותו שהזמן שנותנין לה שהוא י"ב חדש כדאמרינן בגמ' ומשהינן תריסר ירחי שתא אגיטא אבל באומרת בעינא ליה ומצערנא ליה אין נותנין לה זמן י"ב חדש שאין משהין אותה יותר מד' שבתות של הכרזה ואחר ההכרזה וההודעה השניה אם לא חזרה בה מפסדת הכל מיד והבעל יגרשינה לכשירצה וכ"ז שלא כדברי הרמב"ם ז"ל לפי שלדעתו באומרת מאיס עלי אין נותנין לה זמן כלל אלא כופין את הבעל לגרשה לשעתו ומשום הכי סבר הוא דהני תריסר ירחי דמשהינן אגיטא שאמרו בגמ' הוא באומרת בעינא ליה ומצערנא ליה שאחר ההכרזה וההודעה האחרונה מפסדת הכל מיד וגט אין כותבין לה עד י"ב חדש ודעתו נראית שאחר י"ב שכופין אותו לגרש ולדעת החולקים עליו בכפיה במאיס עלי ג"כ באומרת עליו בעינא ליה ומצערנא ליה שלאחר י"ב אין כופין אותו לגרש אלא הרשות בידו לגרש ברצונו וראיתי שבעל הטורים ז"ל כתב בס' אבן העזר שנותנים זמן י"ב חדש לאומרת מאיס עלי ולאומרת בעינא ליה ומצערנא ליה אלא שהרא"ש ז"ל כתבו בפסקיו שבטלו זמן י"ב חדש מפני קלקול הדור בבנות ישראל ואי משהינן י"ב חדשים לגט תולות עצמם בגוים ויוצאות לתרבות רעה ולפי' בטלו השהיה ונתנו רשות לגרשה מיד אבל אין כופין על הגט כלל ואינו מגרש אלא ברצונו בזמן שירצה וכל דינים אלו שוים באשה היושבת תחת בעלה ובשומרת יבם אין חילוק בדיניהם ולענין שאין כונת היבם הזה לשם מצוה כי אם להנאת הבעילה נ"ל שאין לכוף היבם מחמת טענה זו והיא אם נמנעת מלהתיבם יש לה דין מורדת דהא קי"ל דהלכה כחכמים דמיבם לשם נוי לשם אישות לשום דבר אחר דהא דרשי יבמה יבא עליה מ"מ כדאיתא בפרק החולץ וטעמייהו משום דמצות יבום קודמת והרי"ף והרמב"ם והרבה מרבוותא ז"ל כאשר כתבתי למעלה פסקו הלכה כחכמים ולא כאבא שאול החולק עליהם א"כ היבם הזה כיון שהוא רוצה ליבם אפי' אינו מתכוין למצוה אין לכוף אותו לחלוץ ואין אנו משגיחין לכונתו הנראית לנו והיא שאינה רוצה להתיבם יש לה דין מורדת. וגם מצד שהיבמה זקנה ואינה בת בנים והיא נמנעת מלהתיבם אין טענה זו טענה לכוף ליבם לחלוץ לה שהרי אפי' היבם ולד /ילד/ והיבמה זקנה אין כופין אותו לחלוץ דהכי דרשי בפ' מצות חליצה ודברו אליו דברים המהוגנים לו מלמד שמשיאין אותו עיצה ההוגנת לו שאם היה הוא ילד והיא זקנה הוא זקן והיא ילדה אומרי' לו מה לך אצל ילד' מה לך אצל זקנ' כלך אצל מי שכמות' ואל תכניס קטטה בתוך ביתך הרי מבואר שיבמה שתובעה חליצה מצד הילדות והזקנות שאין כופין היבם לחלוץ אלא שמשיאין אותו עיצה ההוגנת לו ואם לא ירצה לקבל זאת העיצה היעוצה יעשה מה שלבו חפץ וכן פסק הרמב"ם ז"ל בפ"ד מה' יבום וחליצה ואעפ"י שבה"ג יש לו דעת אחרת בזה לא הסכים עמו א"ז הרמב"ן ז"ל ולא הרשב"א ולא שום א' מהפוסקים שראוי לסמוך עליו ואם הזקוקה ליבם אינה רוצה ליבם מחמת איזה אמתלא שנותנת לדבריה והיא טענה נכונה הנכרת לנו שהיא אמת שמחמתה רוצה לחלוץ ולא להתיבם כתב רש"י ז"ל שכופין אותו לחלוץ דהא כתב בפ' החולץ על ההיא דאמר רב ואין כופין וז"ל אי ניחא ליהו לתרוייהו ליבומי אין כופין אותו לחלוץ. ונימא לאו למצוה מכווני ופגע בערוה אלא אם בעי מיבם ומיהו היכא דאיהו בעי ליבומי ואיהי אמרה לא בעינא ליה ואמרה דברים ניכרים אי מצינא לאטעוייה חלוץ לה ע"מ שתתן לך ק"ק זוז /מטעינן/ מטענינן ליה ואי לא כייפינן ליה וחליץ כדאמ' רב ששת מנין ליבמה שנפלה לפני יבם מוכה שחין שאין חוסמין וכו' ולאו דוקא מוכה שחין אלא כל אמתלא שתתן לדבריה וכו' ע"כ ואין לסמוך על רש"י ז"ל בסברא זו אעפ"י שהביא כמה ראיות לפי שכבר חלקו עליו כל הפוסקים והמחברים ז"ל ואמרו שאין כופין היבם לחלוץ מחמת האמתלא שנותנת היבמה לדבריה ולא דמייא אמתלא למוכה שחין ובורסי דהנהו אפי' מתחת בעלה כופין להוציא ובמשנה בפ' המדיר בכתובות הם מפורשים המומין שיהיו באיש שכופין אותו להוציא מחמת אותן מומין וכתבם הרמב"ם ז"ל בפכ"ה מה' אישות וכן אם היו אותם מומין ביב' כופין אותו לחלו' הכי אי' התם במתני' בפ' המדיר וכ"כ הרמב"ם ז"ל בה' יבום וחליצה בפ"ב ובאירו /וביארו/ עוד שם במשנה שאפי' היו מאותן מומין בבעל ומת ונפלה לפני יבם כיוצא בו שיכולה לומר לאחיך הייתי יכולה לקבל ולך איני יכולה לקבל נמצא שלעולם אין כופין ליבם לחלוץ אלא במומין שבבעל כופין להוציא לא בנותנת אמתלא לדבריה לבד ויש להביא ראיה על זה מפ' מצות חליצה שהביאו כמה מעשים שהיתה נותנת היבמה לדבריה והיו טורחין הרבה כדי להטעותו לחלוץ וטורח זה למה להם אם הדין נותן שכופין אותו לחלוץ הלכך נראה דבכל אמתלאות מטעין ולא כופין שחליצה מוטעת כשירה וגט מוטעה פסול כמו שבארו שם וכן היא דעת הרא"ש ז"ל בפסקיו והרב' ראיות הביא לזה וסתר דברי רש"י ז"ל ואפי' לסברת רש"י ור"ת ז"ל והסוברי' כמותם שמצות חליצה קודמת למצות יבום היינו דוקא דאין כופין אותה ליבם ושאין כותבין עליה אגרת מרד אם לא רצתה להתיבם אבל לעולם אין כופין היבם בחליצה אלא באותם מומין שבבעל כופין להוציא דומיא דמוכה שחין וכו' אבל לא בנתנה אמתלא לדבריה כ"ש לנו שאנו סומכין על דעת האומר מצות יבום קודמת שאין לכוף ליבם לחלוץ בשום אמתלא ויש לשומרת יבם דין מורדת אם אינה רוצה להתיבם וזה מבואר וכתב הרב בעל מגיד משנה ז"ל בשם המפרשי' ז"ל שאם נפלה לפני יבם שאינו הגון שאין אומרים לכתוב עליה אגרת מרד שלא ע"ז אמרו מצות יבום קודמת. מ"מ נראה מדבריו שאין כופין אותו לחלוץ שהרי אפי' לסברת רש"י ור"ת ז"ל שסוברים מצוה חליצה קודמת למצות יבום לא נפקא מינה אלא דלא כתבינן אגרת מרד עליה אבל לא כייפינן ליה ליבם לחלוץ ואעפ"י שכתבתי למעלה שהרא"ש ז"ל כתב בפסקיו שאין כופין אותו לחלוץ בשום אמתלא ודחה דברי רש"י ז"ל נראה שלא כל הדברים שוים והכל לפי הענין והמאורע שהרי הוא ז"ל נשאל ביבמ' שנפלה לפני נער ובער ובקש ממון כדי לחלוץ והשיב ז"ל שאם יכולים להטעותו כגון שנודרין לו ממון עד שיחלוץ ולא יתנו לו וחליצה מוטעת כשירה הרי טוב ואם אינם יכולין להטעותו כופין את היבם הזה לחלוץ כיון שהוא נער בער ואין לו במה לפרנסה ועוד שכיון שהוא מבקש ממון לחלוץ הרי נ"ד שאינו חפץ במצות כי אם במצות חליצה וכיון שהוא מבקש ממון על מצות חליצה כופין אותו לחלוץ בלא ממון משום דמצות לאו ליהנות ניתנו ואין נוטלין שכר עליהם. א"כ בענין זה הוא שמצינו לו שכופין לחלוץ לפי מה שכתב בתשובה זו לא באופן אחר שהרי בפסקיו סתם דבריו שאין כופין בשום אמתלא ואין לדמות מילתא למילתא אלא כשיהיה הענין דומה מכל הצדדין והחכם עיניו בראשו להוציא תעלומה אור.
ומענין מה שכתבת שאם ישארו בלא יבום ובלא חליצה היא בביתה והוא בביתו עם אשתו. אם תמות היבמה אם ירשנה או לא דע שיש בזה דינין חלוקין בנכסים שנפלו לה כשהיא שומרת יבם ובנכסי מלוג ובנצ"ב =ובנכסי צאן ברזל= ובעיקר כתובתה ובתוספת כמו שבארו רבותינו ז"ל בפ' החולץ ואני אפרש לך תחילה יש לך לידע שאם שומרת יבם נפלו לה נכסים כשהיא שומרת יבם מודים ב"ש לב"ה שמוכרת ונותנת וקיים ואם מתה כשהיא שומרת יבם יורשי האב שהם יורשיה מבית אביה יורשין נכסי מלוג שלה אבל נצ"ב אמרו שם במשנה שהם בחזקתן ולא פירשו מה היא חזקתן אבל בפ' מי שמת אמרו על לשון כיוצא בזה בחזקת מי והעלו הואיל והללו באין לירש והללו באים לירש יחלקו כלו' יורשי בית אביה יחלקו עם יורשי בעלה ירשו אלו המחצית ואלו המחצית וכתובה דהיינו עיקר כתובה והתוספת שתנאי כתובה ככתובה דמי הם בחזקת יורשי הבעל וירשו אותם ויש בדברים אלו מחלוקת בין הפוסקים והמפרשים ואני לא כתבתי הנה אלא מסק' דהלכתא המוסכם עם מה שפסק הרמב"ם ז"ל בפ' כ"ב מה' אישות והסכימו עמו הרמב"ן ז"ל ולא חלק עליו כי אם באכילת פירות בנכסי צאן ברזל קודם שנכנסה ליבם לפי שהרמב"ם ז"ל כתב שאין ליבם פירו' בנצ"ב שהכניסה לאחיו עד שיכנוס יבמתו שתמהו עליו ואמרו בשלמא נכסי מלוג הוא שאין היבם אוכל פירות עד שיכנוס יבמתו מפני שאינו חייב לפדותה וכמ"ש הוא ז"ל בפי"ח מהלכות אישות ונתבאר שפדיונה כנגד אכילת פירות נכסיה כמ"ש בפי"ב מהל' הנז' ועוד שאם מתה והיא שומרת יבם יורשי בית אביה יורשין נכסי מלוג שלה. ומטעמים אלו אין היבם אוכל פירות נכסי מלוג של שומרת יבם עד שיכניס ודברי הרמב"ם ז"ל בזה נכונים אבל במה שכתב שאפי' בנכסי צ"ב אין ליבם פירות הוא תימא גדול למה לא יזכה במחציתן כלו' במחצית הפירות שהרי אם מתה והיא שומרת יבם הוא יורש מחציתן של נכסים והמפרשים הרבה תמהו עליו בפסק זה וגם הרב בעל מגיד משנה ז"ל תמה עליו ולא מצא רגלים להעמיד דבריו וכתב שלא ידע מאין הוציא דין זה. וגם הרמב"ן ז"ל חלק עליו ובשאר דבריו הסכים עמו ואעפ"י שיש מי שחולק בדבר ראוי לסמוך עליהם בכל מה שכתבתי בזה ולענין קבורתה אם שומרת יבם יורשי הבעל חייבים בקבורתה כך הוא בפ' החולץ וכ"כ הרמב"ם ז"ל שם. ומענין מזונות אמרו בגמ' בפ' הנז' ת"ר ג' חדשים הא' ניזונית משל בעל מכאן ואילך אינה ניזונת לא משל בעל ולא משל יבם. והטעם שג' ראשונים ניזונית משל בעל לפי שהיא אינה יכולה להנשא מחמתו. והטעם שמכאן ואילך אינה ניזונית משל בעלה לפי שהיא כמו ארוסת יבם דאשה הקנו לו מן השמים והרי היא כאלמנה שנתארסה שאין לה מזונות לא מנכסי בעלה ולא משם /משל/ יבם לפי שהיא כארוסה לו ואין לה עליו מזונות עד שתכנס לחופה. אלא שאם עמד בב"ד וברח יש לה עליו מזונות כמו שאמרו שם ופי' אם עמד בב"ד וברח שאם היבמ' תבעה מן היבם בב"ד ואמרה לו או חלוץ או יבם וברח וכן אם חלה שמשעה שעמד בב"ד נתחייב במזונותיה כיון שלא רצה לא ליבם ולא לחלוץ. זהו מה שנ"ל במה להשיבך מקיצור /בקיצור/ מצד החולי ומצד כי כל ספרי אינם אתי בדין בנות יעקן. במשפט מרדן ומהו חקן. ויצא כלי למעשהו ישר ומתוקן והסתכל וראה כי יש יין ישן בקנקן. מדברי חכמי' טעמן ונימוקן. נאם אשר ביסוריו ישמח המחכה רחמי ממרומו. הצעיר צמח בן הרב ר' שלמה בן הרב הגדול ר' שמעון בןהחכם א' צמח ז"להה:
@שו"ת יכין ובועז חלק א סימן קכה
שאטיבא אל ה"ר שלמה זלמאטי יצ"ו כשהייתי במיורקא להתרפאת מחוליי.
שאלת בענין גט שכתבו אנוס אם כשר או פסול להיות שהזמן הרע טלטני /טלטלני/ טלטולא גבר. והמקרים והזמנים הגלוני מעבר אל עבר. והנני יושב באיי מיורקא נגוע מוכה אלים אין בי כח וחליים לגבר תלאות מצאוני עד שאין מלה בלשוני ואין בי הדבר. אמנם להפצירך הוצרכתי לקצר ולכתוב בקצרה מעט כטפה מן הים וכמר מדלי. כי רעות רבות אפפוני הקיפוני. יחד סביב ויבלעוני. ובטחוני בקוני שיושיעני. כי אליו אני מיחל ומשבר. ואני אומר בענין גט שכתבו אנוס כי יש פנים להכשירו ויש פנים לפסלו לפי שרבותינו ז"ל אמרו הכל כשרים לכתוב הגט ואפי' אשה עצמה כותבת גיטה חוץ מגוי חש"ו =חרש שוטה וקטן= שהם פסולין לכתוב הגט והטעם בזה לפי שמעיקר דין הגט הוא שיהא הכותב כותב לשם האיש המגרש אל שם האשה המתגרשת ואם כותבו הגוי כותבו לדעת עצמו ועבד אינו בתורת גיטין וקידושין ודינו כגוי וחש"ו לא בני דעת נינהו לפי' אלו הה' שכתבו הגט אינו גט וכן פסק הרמב"ם ז"ל בהל' גירושין. ואם ישראל נשתמד לע"ז שהוא מחלל שבתות בפרהסייא דינו כגוי ואם כתב הגט אינו גט וכן פסק הרמב"ם ז"ל בה' הנ' ולפי' אני אומר באנוסים אלו שבודאי אינם משומדים לע"ז ואין להם בה אמונה לעולם. אמנם לענין חלול שבת בפרהסייא יש בהם הרבה משמרים השבת וכותב הגט הזה אם הוא מאותם המשמרים השבת לא ממחללי שבת בפרהסייא יש להתיר הגט כ"ש אם הוא כמו שהגיע לי המביא שאלתכם זאת שהעדתם עליו שהוא ירא אלהים שזה האנוס אינו אוכל נבילות ולא חמץ בפסח ונמנע מכל האיסורין כפי יכלתו ואינו מחלל שבת לעולם אם כן אין להפסיל הגט וראוי הוא להתגרש בו זהו מה שנראה לי בגט זה.
ומה שאמרת כי גט זה הלכו עידיו ואינם מצויים להתקיים הגט על פיהם אם הוא בטל אני משיב בזה אם יש עדים שיעידו על חתימת עדים שבגט כשר הוא ותתגרש בו וצריך שיושיבו ג' ב"ד ויבואו העדים ויעידו בפניהם שזהו כתב ידו של פ' ופ' החתומים בגט ויכתבו הב"ד הקיום ויכולה להתגרש בגט זה. אבל היה מנהג א"מ הרב ז"ל שעידי הגט הם עידי שטר שליחות וכותבין הקיום בשטר שליחות וממנו יתקיים הגט לפי שאין ראוי לכתו' הקיום בגט ואם אין עדים מצויין לקיימו יש בזה תקנה אחרת והיא שיבוא הגט ליד השליח והשליח אומר בפני נכתב ובפני נחתם גט זה ותתגרש בו והכי מוכח בריש פ"ק דגיטין שהמביא גט ממקום למקום בא"י אין צריך לקיימו ואין השליח צריך לומר בפני נכתב ובפני נחתם אלא הבעל מוסרו לשליח והשליח מוסרו לאשה בפני ב' עדים והרי היא מגורשת אבל מא"י לחוצה לארץ או מחוצה לארץ לא"י או ממקום למקום בח"ל צריך שיאמר השליח בפני נכתב ובפני נחתם ואין צריך עדים לקיימו וכן פסק הרמב"ם ז"ל בה' גירושין ולפי' אם גט זה אמר השליח בפני נכתב ובפני נחתם אין צריך עדים לקיימו אלא נותנו לאשה בפני ב' עדים והרי היא מגורש' ואם השליח חלה או נאנס ואינו יכול לילך למקום האשה יבוא לפני ב"ד שבעירו ויאמר להם גט זה בפני נכתב ובפני נחתם והב"ד משלחין אותו ביד שליח אחר ואין צריך לקיימו אלא השליח נותנו לאשה בפני ב' עדים ותתגרש בו הכי מוכח במס' גיטין וכן פסק הרמב"ם בפ"ו מה' גירושין. ואם לא הספיקו י"ב שיטין שבגט לכתיבתו ולחתימ' העדים והשלימו בי"ג שיטין אין לפסלו בכך כי י"ב שיטין אינם מדברים הפוסלים הגט ואין להם סמך אלא כמנין ג"ט שעולה י"ב כמ"ש הרא"ש ז"ל בפסקיו בהלכה א' של מסכת גיטין לפיכך גט זה שנכתב מי"ג שיטין הדבר ברור שאין לפסלו בכך זהו מה שנ"ל בזה.
וה' צבאות יעשה עמנו לטובה אות. ויראנו מתורתו נפלאות. ויצילינו ממקרי הזמן ומתלאות וישועותיו ונפלאותיו אלינו יבוא באות. ומברכותיו יברכנו ויתן לנו חן חן ותשואות. אני הוא הכותב הנושא עולו על שכמו. אחיך הצעיר צמח בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק א סימן קכו
קוסטנטינא אל אחינו הר' יוסף זמרון יצ"ו ב"ר אברהם נ"ע אחרי בואי מאיי מיורקא שנת רכ"ח.
הוקשה לך מה שכתב אדוני אחי החכם הר' אהרן נר"ו ואני באי מיורקא בתשובת שאלות קוסמטינא. תחילה בענין גביית האשה מהעסק שהשיב שאין האשה גובה כתובתה מהעסק והביא ראיות מוכיחו' על כך ואחר זה כתב וזה כשמתברר בעדים שסחורה זו מהעסק וכו' אבל אם אינו מתברר בעדים גובה מהם כתובתה וכליה ואיני רואה בדבריו נפתל ועקש אל דורש אמת ומבקש כפי נוסח לשון זה אבל כפי נוסח הלשון שכתבת בכתבך והוא זה אבל אם אינו מתברר בעדים אינו גובה וכו' קשה מעט מחמת מלת אינו שנכתב בצד גובה לפי שהיא מלה מיותרת ושטפא דקולמוסא היא וכל אינו ישאר הלשון מתוקן שאם אינו מתברר בעדים האשה גובה מהם כתובתה והטעם דממונא בחזקת זה שהוא בידו. ואם יטעון הוא שהממון הוא של אחרים בתורת עסק ופקדון או מטלטלין שכורים או שאולין או מופקדים בידו ואין הודאתו בכאן הודאה לפי שהוא חב לאחרים ובמקום שהוא חב לאחרים בהודאתו אינו נאמן אלא יביא עדים או יגבה מהן בעל חובו חובו. וכמו שהוא מפו' בדברי הרמב"ם ז"ל בפ"ז מה' מלוה ולוה בענין גביית ב"ח וכן מפורש בכמה דוכתי מהתלמוד ובדברי המחברים וקושייתך אינה קושייא ומלשון התשו' עצמה מובן במה שכתבתי לך היתה כוונת המשיב והמתבונן בלשון ימצא שאינו אינו מעיקר הלשון מב' טעמים. הא' שכל לשון התשובה מורה מלת אינו שהיא מילה מיותרת לפי שהוא מחולק הענין לב' חלוקו' חלוקה א' שאינה גובה מהעסק והוא שיש עדים בעסק א"כ החלוקה הב' היא בהפך הא' שאם אין שם עדים גובה מהן כתובתה והלשון והראיות שכתב אחר זה מורות על דעת זו. והטעם הב' שלו נכתב בכוונה היה ראוי לכתוב אינה גובה. לא יכתוב אינו גובה. ויתהפך מלשון נקבה ללשון זכר והמשכיל יבין.
עוד הוקשה לך וכתבת אם אינה גובה מהקרן למה לא תגבה מהריוח. ועוד אם כתובתה אינה גובה מחיים מזונותיה למה עכ"ל. אעפ"י שלא נתפרש זה בתשו' מפורש הוא מעצמו שאם יש שם ריוח שהיא גובה אותו בכתובתה או במזונותיה ודינה כדין ב"ח אבל כתובתה לא ניתנה לגבות מחיים אלא בגירושין כדאי' במס' גיטין וכתבה הרמב"ם ז"ל בה' אישות ומה שלא פ' זה בתשובה הוא שלפי לשון השאלה יורה שאין שם ריוח כלל אלא הקרן בלבד ולפי' לא דבר בריוח ועוד שלא יהיה דין הריוח גרוע מהעסק שלא נתברר בעדים שהיא גובה אותו שאם העסק שהוא טוען שהוא של אחרים ואין טענתו טענה כיון שאינו מתברר בעדים והאשה גובה אותו כ"ש וכ"ש וק"ו בן בנו של ק"ו בריוח שאין בו שום טענ' והוא שלו שהיא גובה אותו וזה לא ניתן ליכתב ולא יטעה בזה אפי' תלמיד קטן וחלילה לך להקשות קושייא כזו ותאמר אם אינה גובה מהקרן למה לא תגבה מהריוח שזו אינה קושייא כלל ואלו כתב בתשו' שאינה גובה מהריוח היתה קושייתך עולה כהוגן אבל עכשו שלא דבר בריוח הנה סתמו כפירושו ובעסק עצמו הוא שאינה גובה אם הוא מתברר בעדים אבל בריוח אין צריך לפרש כלום דהו"ל ככל קנין שיש לאיש שהוא משועבד לה בכתובתה וגובה אותו ומי שיש לו עינים בראשו יבין זאת ולא דבר ג"כ במזונות דמזונו' מאן דכר שמייהו שלא באה השאלה לא על הכתובה ועל מה שבאה השאלה השיב ולא יותר ועוד שהדבר ברור שהיא נזונית מכל מה שימצא לבעלה ואם יש שם ריוח הנה הוא מצוי ולוקחת אותו במזונותיה ומי יאמר הפף /הפך/ זה ואין בתשובה הפך זה ואיך תקשי על מה שאין כתוב בתשובה ומה שהקשי' מי שאל על תקנה שבעיר דע כי כפי השאלה ששאלו אחר שאלה זאת נר' שיש להם תקנה בגביי' כתובת האשה בחיים אם ישא עליה שלא ברצונה וראוי לדון עפ"י תקנת הקהל בזה ובכיוצא בו ורשאין הם בכך כמו שכתב בתשובה והדברים ארוכים בזה מאד ואין זה מקומם א"כ פתח פיך לאלם הוא ולפי' רמז להם בתשובה שאם יש תקנה בקהל שיתנהגו עפ"י תקנתם ואין בזה קושייא. עוד כתבת וז"ל עוד כתב שאין מכריחין אותו לגרש והרשות בידו ואני רואה שתקנה זו נכתבה בקהל קודם קדושיו של זה וקידושיו הם בתנאי וכשבטל התנאי בטלו גם הקדושין ורצונו אינו מועיל אלא על גירושין סתם אבל כשמוציאין בע"כ אולי אינה צריכה גט אלא שלא לזלזל ומי בטל הדעת הראשון שתקנו קודם הקדושין ואדעתא דהכי קבלה קידושיה ותורה היא וללמוד אני צריך ותהיה זו כשקבלה קידושיה ע"מ אם נתקיים התנאי נתקיימה קידושיה עכ"ל לעולם לא חשבתי שתעלה דעת זו על לבבך ובאת לתקן שקלקלת דנפיק מינה חרבה שכיון שעלה על דעתיך תקנה מפקעת הקידושין ואינה צריכה גט אלא שלא לזלזל א"כ הבא עליה חייב כרת שאם פשטה ידה וקבלה קדושין הוו קידושין חלילה וחס לשמוע דברים כאלא /כאלה/ דאין תקנה זו של הקהל מפקעת הקידושין אלא שלא ישא על אשתו אלא ברצונה ואם ישא יתן לה כתובת' נדונייא ותוספת ויפטור אותה בגט כשר לאלתר הרי שלא פקעו הקידושין ולא דברו בהם כלל אלא שיגרש לאלתר ואיך אתה אומר אין קדושיו קדושין איני יודע מאיזה צד ואין ראוי ג"כ לכופו לגרש ואם רואה שזה נראה כמתנה על מה שכתוב בתורה ואין תנאו קיים דמן התורה אינו מגרש אלא מרצונו כדאי' בגמ' בפ' האשה נקנית ואם הקהל תקנו או הוא התנה ע"מ אם ישא אשה על אשתו שלא ברצונה שיגרש בע"כ אין תקנה זו ולא תנאי זה כלום לפי שהוא מתנה על מה שכתוב בתורה ותנאו בטל דס"ל לר"מ דהמקדש את האשה ואמר לה ע"מ שאין לך עלי שאר כסות ועונה הרי זה מקודשת ותנאו בטל כך מפו' בפ' אעפ"י בכתובות ובפ' המגרש בגיטין ובפ"ק דקדושין ואע"ג דר' יהודה פליג על ר"מ בשאר כסות מודה הוא בעונה. והא דפליג בשאר כסות היינו טעמא משום דס"ל תנאי שבממון תנאו קיים דלא מתנה הוא אלא מסיבת ממון ויכולה למחול אותו ויכול היא /הוא/ לתנות /להתנות/ על מחילתו דממון ניתן לימחל וזהו ההפרש שיש בין על מנת שאין בו אונאה ובין ע"מ שאין לך עלי אונאה שהראשון שאומר ע"מ שאין בו אונאה הוא מתנה על מה שכתוב בתורה ותנאו בטל ויש לו עליו אונאה והב' שאומר ע"מ שאין לך עלי אונא' הוי תנאי שבממון וקיים הכי איתא בפ' הזהב וכיוצא בזה הוא מ"ש במס' מכות בע"מ שלא תשמיטנו שביעית ובין ע"מ שלא תשמיטנו בשביעית שהא' הוא מתנה על מה שכתוב בתורה ותנאו בטל והב' תנאי שבממון ותנאו קיים לפיכך מטעם זה הוא מודה ר' יהודה במקדש ע"מ שאין לה עליו עולה שקידושין קדושין ותנאו בטל וכתבו המפרשים שכיון שר' יהודה מודה דבעונה תנאו בטל אעפ"י שבידה למחול כיון שאינו תנאי ממון כ"ש כשמתנה עמה בדיבור שאינו בידה למחול כגון ע"מ שלא תהיה זקוקה ליבם דכ"ע מודו דמקודשת ותנאו בטל והכי מפורש בירושלמי א"כ נראה מי שמקדש ע"מ שאם ישא אשה אחרת שיגרשנה בע"כ הוי מתנה על מה שכתו' בתורה ותנאו בטל והמעשה קיים וזה אפי' אלו היה בשעת הקידושין התנאי ויאמר הרי את מקודשת לי ע"מ שאם ישא אשה אחרת שלא ברצונך שאגרש בע"כ ויהיו שם כל התנאים ודרכיהם הצריכי' בתנאי כפי דעת קצת מהפוסקים כ"ש וכ"ש שבשעת קידושין לא היה שם תנאי ולא ע"מ אלא תקנת הקהל ואפי' התקנה אינה אומרת שיגרש אותה בע"כ אלא שיפטרנה בגט כשר לאלתר א"כ חזר הדין לעיקרו שאין אדם מגרש אלא לרצונו זולתי אותם שבמשנה בפ' המדיר ששנו בהן ואלו שכופין אותם להוציא וכו' אבל בכאן אין מקום לכפיה כלל כאשר כתבתי. ומה שכתבת ותהיה זו כמקבלת קידושיה ע"מ התנאי נתקיימו הקידושין זה הלשון נכתב בלתי השגחה שאם הוא מנת אינו תנאי ואם הוא תנאי אינו מנת שלשון מנת לחוד ולשון תנאי לחוד עיין תמצא /ותמצא/ ומקבלת קידושיה על מנת או על תנאי הוא בדבר שאין לעבור בו על דברי תורה אלא דבר שאיפשר לעשותו ואין בו ביטול דבר תורה לפיכך אם נתקיים התנאי או ע"מ נתקיימו הקידושין אבל בכאן שהוא ע"מ מה שכתוב בתורה תנאו בטל כאשר כתבתי ואין לומר בזה כמו שאמרו בגמ' דכל דמקדש אדעתא דרבנן מקדש ה"נ כל דמקדש על דעת תקנת הקהל הוא מקדש ומכח תקנת הקהל יתבטלו הקידושין מעיקרן ואינן קידושין זה אינו לפי שהתקנה אומרת שכל מי שישא אשה על אשתו שלא ברצונה שיפקע הקדושין וקידושיו אינם קידושין מעיק' וצריך עוד שיאמרו שהמעו' שמקדש בהם הרי הם הפקר ואין לו בהם כלום כ"ז לא נתקן בתקנ' כלל אלא שהתקנה היא שאם ישא אשה על אשתו שלא ברצונה שיתן לה כתובה נדונייא ותוספת ויגרש אותה בגט כשר א"כ מה ענין ביטול הקידושין בכאן וקידושיו קידושין גמורים הם בלא שום תנאי ולא ע"מ ואין התקנה מדברת אלא בגירושין. ואל תחשוב שזה דבר נקל שמדבריך יוציא /יוצא/ שאם הולידה בנים מאחר אינם ממזרים כיון שקדושיו אינם קידושין והבא עליה אינו חייב כרת ואם פשטה ידה וקבלה קידושין קידושי האחרון הוו קדושין מעלייא ח"ו שיהיה הדבר הזה ולא יתקיים דדברים ברורים הם וגדולה מזו כתב מורינו א"ז הרשב"ץ ז"ל בענין קהל שהסכימו שכל מי שיקדש אשה שלא ע"ד חבר עירם וזקני הקהל שלא יהיו קדושיו קידושין וכתב ז"ל שיש כח ביד ב"ד להפקיר הממון ההוא דקי"ל הפקר ב"ד הפקר וכיון שכן אין הממון שקדש בו שלו ואינה מקודשת כלל והאריך בזה הרבה הרי שלא ביטל הקידושין אלא מטעם שקדשה בדבר שאינו שלו ואינן קדושין מעיקרא מפני שהממון שקדשה בו הפקרוהו והרי הוא הפקר ולפי' אינם קדושין ואעפ"י כן כתב משום חומרא דעריות יש לחוש דשמא בעינן בי דינא דאלים כבי דינא דר' אמי ור' אסי ואם לענין ממון אנו סומכין בהפקעה זו בכל ב"ד אפי' הכי בענין קידושין יש להחמיר וכדאמרי' בפ' המקבלת /המקבל/ ובפ' התקבל ובפ' כל הגט ספוקי מיספק' ליה גבי ממונא לקולא גבי איסורא לחומרא. ועוד שלא אמרו בפי' בהסכמתם שהם מפקרים /מפקירים/ הממון עכ"ל. גם בנדון הזה לא אמרו בפי' שהם מבטלים הקידושין ואפי' אמרו כן בפירוש לא אמרו שהם מפקירין הממון שמקדש בו ואפי' אמרו בפי' שהם המפקירין הממון הוי איסורא ואיכא לספוקי אם אלים כח ב"ד שלנו כבי דינא דר' אמי ור' אסי או לא ולפי' עבדינן לחומרא ולא הוי הפקר והוו קדושין ובנדון שלפנינו אין דרך מדרכים אלו לפי שלא נזכר בתקנה שום ביטול הקידושין אלא אמרו שיגרשנה א"כ אין תקנתם מדברת אלא בגירושין ואנו מן הדין אין כופין אותו לגרש אלא ברצונו ומה שכתבת שהוא כמתנה על מה שכתוב בתורה ראוי לב"ד לחוש לו שמא מנכסי יתומים הוא אוכל ומסלקין אותו ומעמידין אחר אבל אם מינהו אבי יתומים אין מסלקין אותו שמא מציאה מצא אא"כ באו עדים שהוא מפסיד נכסי יתומים מסלקין אותו נמצא לפ"ז שלא היה להם לב"ד האחרון לסלק האפוטרופוס שמינוהו הב"ד הא' בלא סיבה כזאת ואין לומר שב"ד שבעיר אחר' יודעים באפוטרופוס הזה דברים הללו הי"ל ליכתב בתקנ' שיגרשנ' אפי' שלא מדעתו אבל בתקנה לא נזכר זה כלל אלא שיגרשנה ואין כח בתקנה זו שיגרשנה בע"כ אלא על דין תורה שהוא מרצונו. וכן מצאתי אחר זה בתשובה לא"ז הרשב"ץ ז"ל שהשיב לחכם רבי מימון נגאר נ"ע ע"ע זה בעצמו ועל תקנה זו שתקנו בקסומטינא והאריך בתשובה הרבה ובסוף התשובה כתב ז"ל שאם זה המנהג הוא קבוע בארצם שלא להצריך תנאי כפול בדבר שבממון או שאמר מעכשיו הרי התנאי קיים ואם נשא אשה אחרת על אשתו אפילו שהתה עשר שנים ולא ילדה חייב לפרוע לה כל מה שנשתעבד לה בשטר כתובתה וב"ד יורדין לנכסיו וכו' ולענין לפטור אותה בגט הרשות בידו בין יפרענה בין לא יפרענה ואפי' תובעת גיטה הרשות בידו לגרש ושלא לגרש דאין האיש מוציא אלא לרצונו עכ"ל א"ז בתשובה ועליה שמו הרמה לכן אין ראוי להקל בדבר שבערוה וצריך להמתין להוציא דין לאמתו עפ"י התורה והמצוה אולו יהי' לנו שכר טוב בעמלינו אחרית ותקוה. יישר ה' לפנינו הדרך אשר הזמן שוה. ולו השבח יאות ולשמו תהלה נאוה.
עוד הקשית על מה שכתב שחייב מכת מרדות הבא על ארוסתו בבית חמיו ואמרת שאין חייב אלא על ארוסתו וזאת לא היתה ארוסתו. ונראה מדבריך שהבא על אשה בלא קידושין אינו חייב מלקות דאורייתא ולא מכת מרדו' דרבנן ואין החיוב אלא הבא על ארוסתו ודבר זה אין לו שחר לפי שכל הבא על הפנויה חייב מלקות דאורייתא כפי דעת הרמב"ם ז"ל דס"ל דלאו דלא תהיה קדשה קאי נמי אפנויה אעפ"י שאינה מיוחד' לך וכן נראה מדבריו שכתב בפ"א מה' אישות וז"ל קודם מתן תורה היה אדם וכו' לפי' כל הבועל אשה לשם זנות בלא קדושין לוקה מן התורה מפני שבעל קדשה ע"כ ומ"ש לשם זנות כוונתו שלא היתה ביאתו לשם קדושין לפי שהביאה אחד מהדרכים שהאשה נקנית בהם כדאי' בפ"ק דקדושין ואעפ"י שיש חולקין על הרמב"ם ז"ל ואומרים דלאו זה אינו אלא במיוחדת לכך והיא הנקרא קדשה אבל שאינה מיוחדת לאו דאורייתא ליכא והבא עליה אינו חייב מלקות מ"מ איסורא איכא וחייב מכת מרדות מדרבנן שהרי עבר על עשה דאורייתא והוא שהתורה לא התירה ביאת האשה אלא ע"י ליקוחין שנא' כי יקח איש אשה ובעלה ולא עוד אלא אפי' המקדש בביאה מלקין אותו משום פריצותא כדאי' בפ"ק דקדושין דאמר התם דרב מנגיד מאן דמקדיש בביאה בלא שדוכי ואיכא דאמרי אפי' בשדוכי משום פריצותא וכ"כ הרמב"ם ז"ל פכ"א מה' איסורי ביאה +אמ"ה שמעון בני אומר שאחי הרב המחבר ר' שמעון ז"ל פעם אחת בערב שבת נדה יהודי אחד שבא ואמר אני קדשתי פ' בביאה ואני עומד עמו ז"ל כשנד' היהודי הנזכר ומעיד בזה עדות שלימה עכ"ל.+ ובפ"ק דכתובות אמרי' ההוא דאת' לקמי' דרב נחמן א"ל פתח פתוח מצאתי א"ל אסבוה כופרי מברכת' חביטא ליה הנה רב נחמן הלקה לזה שטען טענת פתח פתוח מצאתי ואעפ"י שהו' נאמן בכך מ"מ כיון שהי' בחור אלו לא בעל בעילה אסורה לא היה מכיר בפתח פתוח זה פי' הלכה זו כפי דעת קצת מהמפרשים ז"ל אע"ג דאיכא דמפרש לה בגוונ' אחרינא ומה שאמרו כל האוכ' מצה בערב פסח מו' שעות ולמעלה כבא על ארוסתו בבית חמיו ולוקה ולא דמוהו לבא על הפנויה. הטעם בזה הוא לפי שהארוסה קודם שתהיה מותרת לבעלה צריכה ז' ברכו' ה"נ מצה בערב פסח אינה מותרת באכילה אלא עד שיברך עליה ז' ברכות ומצד זה יש הדמיון שוה בארוסה אבל הבא על הפנויה ג"כ חייב מלקות אפי' על יחוד דפנויה לוקה כדאמרי' בפ' עשרה יוחסין א"ר מלקין על היחו' ואין אוסרין על היחוד. א"ר אשי לא שנו אלא יחוד דפנויה אבל על יחוד אשת איש לא לפי שאתה מוציא לעז על בניה. ואני אומר דלא גרע זה מביש שומעניה דמלקין אותו כדאי' התם א"ר מלקין על לא טוב' השמועה שנא' אל בני לא טובה השמועה מכל זה יתבאר דביאת פנויה אסורה ומלקין עליה ואפי' אלו מן הדין היה פטור למגדר מילתא מכין ועונשין שלא כדין וכ"כ הרמב"ם ז"ל בחייבי עשה בפ"א מה' איסורי ביאה ואיך אתה מחייב על הארוסה דוקא ופוטר הבא על הפנויה תודיעני מאיזה טעם ומאיזה הלכה ואם נסתבכת במ"ש ארוסה והיא אינה ארוסה וכי המשיב נביא הוא שיודע שהי' משודכת או ארוסה השואל הוא בקסומטינא וכתב בשאלה ארוסה והמשיב הוא באלגזאייר לפי' כתב ארוסה כפי נסח השאלה. ואם טעה לא טעה כי אם השואל שכתב ארוסה. ומה שאמרת שאין דנין דיני קנסות בח"ל אעפ"י שדיני קנסות כגון חבלות וגזילות ותשלומי כפל ד' וה' והאונס והמפת' אין דנין אותו אלא בארץ כדאי' בפ"ק דסנהדרין וכתבה הרמב"ם ז"ל בפ"ה מהלכו' סנהדרין אבל החכמים האחרונים וראשי ישיבות כשראו שיש נזק גדול משום דאין דנין דיני קנסות עשו תקנה לנדות את החובל עד שיפייס את הנחבל בקרוב ולא לדקדק בשיעור הנזק כדי שלא יראה דין גמור ובספר החושן כתוב לצורך שעה דנין דיני קנסות ומכות ואם הוא אלם חובטין אותו ע"י עכ"ום ואומרים לו עשה מה שישראל אומרים לך והרי"ף ז"ל מחמיר שאין עושין אלא עפ"י נשיא או טובי העיר שסמכום רבים עליהם אבל דייני דעלמא לא. ובאבן העזר כתוב כי נשאל גאון צמח ז"ל באלו נערות שיש להם קנס מהו לגבות כדי שלא יהיה חוטא נשכר והשיב ושלא /והשיבו שלא/ יהיו ישראל פרוצים בנזקין נהגו חכמים האחרונים לנדות עד שיפייס בממון או עד שירבה עלי' ריעים ויפייסו בדברים א"כ מה שכתב בג' הוא לפום מתני' ולפום סוגייא דגמ' באלו נערות ואם אין לנו היום דין קנס יש לנו לנדותו ולהלקותו דטבא ליה עבדי' ליה עד שיפייס בממון או בדברים א"כ זה הבחור שנאנס עד שיפיי' כדין עשו לו והיא לא רצתה להתפייס אלא בממון וחייב הוא לשלם מה שנשתעבד לה בפיוסה ואם הזקינה שעבדה עצמה בעד בנה חייבת גם היא ג"כ לשלם ומה שקבל בחרם או בשבועה חייב לשלם ג"כ מכח קבלתו ושבועתו שאין זה טענה בטעות שכל המחייב עצמו בדבר או עשה פשרה עם בעל דינו והיה בטעות אעפ"י שקנו מידו אינו כלום שכל קנין בטעות חוזר כן כתב בעל העיטור וכתבה הרמב"ם ז"ל בפ"ד מהלכו' סנהדרין אבל בכאן לא היה שום טעות בדין כאשר כתבתי א"כ קבלתו קבלה וחייב לשלם או הזקנה אם שעבדה עצמה כראוי בעד בנה. ע"כ נמ"ך מהתשובה:
@שו"ת יכין ובועז חלק א סימן קכז
אל הר' שלמה יצ"ו בר חיים זעבאג נ"ע.
שאלת ראובן מת והניח אלמנה ובנה קטן ובשעת פטירתו לא מנה אפוטרופו' על בנו ואלמנתו ויש לו נכסים מקרקעי ומטלטלי ומכרה האלמנה כל המטלטלין ונתפרנסה מהם ולא נשאר לראובן מנכסיו כ"א קרקעו' והקרקעות שיש לו הם חצר אחת בשותפות עם שמעון וחצר אחרת בשותפות עם יהודה ויש לו שליש חצר אחרת בשותפות עם בני דודו וחנות א' שלו משוחררת אין עמו בה שותף כי כולה שלו והחצר שיש לו עם יהודה היא ממושכנת ביד יעקב וכשראה יהודה שמת ראו' שותפו הלך ומכר חלקו בחצר ההוא ליעקב הנז' שהיא ממושכנ' בידו ובגד ביתום ולא הודיע לב"ד ולא הכריז ובטל זכות בדין של בן המצר ולא הודיע לקרובי היתום. לאח"כ באה האלמנה לב"ד לתבוע כתובתה כדי לינשא ועמדו הקהל ועשו ג' ב"ד והג' ב"ד מנו אפו*טרופוס על היתום את יהודה הנז' שותף ראובן הממשכן ואמרו ב"ד ליהוד' האפוטרופוס איזה קרקע נמכור כדי לפרוע ממנו כתובת האלמנה וחקר בדבר וראה שימכר חצי החצר שיש בשותפות עם שמעון לשמעון השותף ולגבו' מדמיה כתובת האלמנה ורצתה האלמנ' לקנות מיהודה חלקו שהוא בשו*תפות שכבר מכר אותו ליעקב כנז' והיא לא ידעה שכבר יהודה מכרה ואמר לה יהודה כבר מכרתיה ליעקב והיה בסבת זה ביניהם קטטה גדולה והלך זה יעקב הקונה לב"ד אחר ואותו הב"ד האחר העבירו יהודה האפוטרופוס שמנו הב"ד הא' ומנו זה יעקב הקונה אפוטרופוס על היתום הנז' וקיימו בידו חצי החצר הנז' ובא יעקב ביד רמה ולא יכלו לו והאלמנה ג"כ שתקה ולא תבעה עוד כתובתה וכשראו שהאלמנה שתקה ולא תבעה כתובתה. חצי החצר שרצה האפוטרופוס הא' למוכרו כדי לפרעה מדמיו לא נמכר. לימים האלמנה נשתדכה לאיש א' ונשארה עמו בשדוכין כמו שנה ונתפרדה חבילתם זה מזה והלך האפוטרו' דרך ים לתונס וישב שם כמו שנה ובתוך זמן חזרה האלמנה והסכימה עם הבעל שהיתה משודכת עמו ונתרצו ביניהם ובאה האלמנה ותבעה כתובתה ובאנו אל בית האלמנה והוציאה קצת מטלטלין מבלאות תכשיטיה ושמנו אותם בעשרים כפולות זהב והוציאה כתובתה וקרינו אותה ומצאנו בה מאה זהב קבלה העשרים כפולו' מבלאות תכשיטיה נשאר לה מהק' זהב פ' זהב שמנו חלק שיש לבנ' בחצר שקנה יעקב האפוטרופוס הנז' בפ' זהב בשומא שמכר השו' חציו וכתבנוהו לה בכתובתה אחר שעשינו לה מעשה ב"ד והשבענו אותה אח"כ שבועת אלמנה ונשאת האשה. אחר שעברו ד' שבתות משנשאת האלמנה באו הדוגיות ובא בהם יעקב האפו' הנז' וכששמע שלקחה האשה האלמנה הנשאת החלק הממושכן בידו בפ' זהב בכתובתה צוח בב"ה איך גזלתם היתום ומכרתם לו חלק שהוא שוה מאה זהובים בשמונים זהובים בלא הכרזה בב"ד וכן לא יעשה ואני יש לי דין בן המצר ואני אקנה אותו בק"כ זהב ואוסיף ע"ע אלו השלשים זהב להרויח היתום ותטול אמו בכתובת' שמונים וישארו ליתום מ' זהב לפרוע מהם כל החובות שהניח אביו עליו והלך לב"ד האחר שמנו אותו האפוטרופוס על היתום וכתבו ואמרו לנו הדין עמו ובדין תובע והמתנה שנתתם לאלמנה חלק היתומים בפ' זהב מה שעשיתם הוא בטל והמקח בטל ולא יפסיד היתום מ' זהובים ועכשו תוציאו החצר מרשות האשה ותמכרו אותה לזה האפוטרופוס לפי שאתם טועי' בדבר וב"ד שטעה ומכר נכסי יתומים בלא הכרזה המקח בטל ולא עוד אלא שיש להאפוטרופוס דינא דבר מצרא והריוח ליתום מ' זהובים וקע"ע =וקבל על עצמו= שכ"ז שיהיה היתו' בן ט"ו שנה וירצה לקחת החצר הנזכר חלקו שמכרו לו ב"ד וחלק שקנה השותף הא' שיתן דמי המכר וההוצאה שיוציא בבנין שהיא הרוסה ויחזירנה לו כשראינו דבריו לפי תאות ענינו שהם נכונים ובוחן לבות הוא יודע מה בלבו כתבנו לו שטר אחר ומכרנו לו מכר אחר והסכמנו עם הב"ד שכתוב /שיכתוב/ לנו ע"ז ועכשיו לא רצתה האשה להוציא כתובתה להחליף אותה ועוד הבעל כשנשאה קבל עליו בשעת הנישואין שהוא יזון ויפרנס את היתום עד שיגדיל ועכשיו כשראה שיצאה הבית מידו אמר אני לא קבלתי ע"מ לזון ולפרנס את היתום אלא בעבו' החצר ועכשיו איני זן ואיני מפרנס את היתום ויש עדים שהיו בשעת נשואין שבאותה שעה לא זכר את החצר ולא עלתה על לבו והתקוטט עם האפוטרופוס על מזונות היתום ועלו לב"ד האחר ושמו לו ג"כ שיתן לו אפוטרופוס היתום תשעה זהב בכל שנה בשביל הוצאת המזונות והכסות והוצאות הלימ' ואם תחשו' כל הוצאת היתום במאכלו ובכסותו ובלימודו לא יעלה אפי' ששה זהובים ואנחנו לא נדע מה לעשות עד שנרא' תשובתך הרמה ואותה שנה וחצי שנשארה משודכת אחר שתבעה כתובתה היתה מתפרנסת מנכסי היתום. ואנחנו מחלים להאיר עינינו בתשובתך ולרוות צמאוננו ואנחנו מחשים ומחכים לדבריך ומאמריך. ושלום על דייני ישראל המוציאים האמת לאמתו כמותכם.
תשובה אני תמיה מהב"ד האחרון שסלקו האפו' שהעמיד הב"ד הא' כי מן הדין אין לסלק האפוטרופוס אלא א"כ שמעו עליו שמפסיד בנכסי יתומים ונתברר הדבר בעדים וכדאמרי' בפ' הניזקין עמרם צבעא אפוטרופוס דיתמי הוה אתו קרוביה לקמיה דרב נחמן א"ל קא לביש ומכסי מיתמי א"ל כי היכי דלישתמען מליה הא קא אכיל ושתי ולא אמיד אימא מציאה אשכח והא קא מפסיד א"ל זיל אייתי לי סהדי ומסלקי' ליה דאמר הונא חברין משמיה דרב אפוטרופא דאפסיד מסלקי' ליה דאיתמר אפוטרופא דמפסיד רב הונא אמר רב מסלקין ליה דבי רבי שילא אמרו לא מסלקי' ליה והלכתא מסלקי' ליה וכ"פ הרמב"ם ז"ל בפ"י מה' נחלות אלא שהוא מחלק בין אפוטרופוס שהעמידוהו ב"ד ובין אפוטרופוס שמינהו אבי יתומים שאם מנוהו ב"ד ושמעו עליו שהוא אוכל ושותה ומוציא הוצאות יתר מדבר שהוא אמוד בו ראוי לב"ד לחוש לו שמא מנכסי יתומים הוא אוכל ומסלקין אותו ומעמידין אחר אבל אם מנהו אבי יתומים אין מסלקין אותו שמא מציאה מצא אא"כ באו עדים שהוא מפסי' נכסי יתומי' מסלקין אותו לפ"ז לא היה להם לב"ד האחרון לסלק האפוטרופוס שמינוהו הב"ד הא' בלי סבה כזאת ואין לומר שהב"ד שבעיר אחרת יודעים בהאפוטרופוס הזה דברים הללו והב"ד שבעירו לא ידעו אותם וגם אין אנו יודעים בב"ד האחרון יראת שמים יתירה על ב"ד הא' עד שנאמר שהללו חששו לדבר והללו לא חששו לדבר ואפי' היה כן מן הראוי לכתוב להם ולהודיעם ולהעיר להם אוזן ואני אומר שלא עשו זה אלא מרמות רוחא יתירא דאית בהו ותו לא מידי.
עוד נפלאתי הפלא ופלא איך נשבעה האלמנה והגבתם לה כתובתה שלא בפני האפוטרופוס כי מן הדין אין נפרעין מנכסי יתומים קטנים אא"כ היתה רבית אוכלת בהם או לאשה שתבעה כתובתה דנזקקין לה משום חנא כדאיתא בערכין וכ"כ הרי"ף ז"ל בפ' אלמנה נזונת ובאלו הב' דברים שנפרעין מנכסי יתומים צריכין ב"ד להעמיד אפוטרופוס על נכסי יתומים ואח"כ נזקקין להם ומוכרין ופורעין החוב הזה וכתובת אלמנה וכן פסק הרמב"ם ז"ל בפי"ב מהלכות לוה ומלוה וזאת האלמנ' אני רואה לפי השאל' שהב"ד בלבד הם שהשביעו אותה ושמו לה הקרקע והגבוהו לה בכתובת' הכל שלא בפני אפוטרופוס כי האפוטרופוס לא היה בעיר והב"ד הזה לא יפה עשה. +אמ"ה הרשב"א ז"ל כתוב בתשו' רבן גמליאל וב"ד הם אביהם של יתומים ואם הם רוצים שיטענו בעד היתומים זכורים לטוב ואינם צריכים להעמד' האפוטרו' ואם לא ירצו שיטענו הם אז יהיו הם חייבים להעמיד אפוטרופוס ע"כ הרצב"ש זלה"ה.+ ולענין עיקר הדין בקרקע הזה ששמו ב"ד בשמונים דינרי זהב ולא הכריזו עליו כלל בזה ג"כ עשו שלא כהוגן לפי שבפ' אלמנה נזונת מוכח שהב"ד צריכין שומא והכרז' כשרוצין למכור קרקע היתומים להגבות האשה כתובתה וכתב הרמב"ם ז"ל בפי"ב מה' מלוה ולוה שב"ד שמכרו שלא בהכרזה נעשו כמי שטעה בדבר משנה וחוזרין ומוכרין בהכרזה ומאחר שכתבתם שהאפוטרופוס נתן ק"כ דינרי זהב בקרקע ששמו ב"ד להאלמנה בפ' טעות הוא וטעות כזה בודאי חוור /חוזר/ שאלו שמו והכריזו ודקדקו כראוי אינו חוזר שאפי' מכרו ק"ק במנה מכרם קיים ועכשיו שלא הכריזו ולא דקדקו יפה בשומא וטעו טעות כזה המכר חוזר ובכאן אין צריכין לטעם אם טעו בפחות משתו' שהמכר קיים שהרי מבו' שטעו ביותר ויותר משתות א"כ מכל הדרכים המכר בטל ולא איכפת לן אם האשה הוציאה אותו בנדונייתה לבעל האחרון ונכת' בכתובה או לא. והראוי לעשות הוא שהב"ד יכתבו שטר מעשה ב"ד איך נתבטל המכר שמכרו הב"ד לאשה חצי החצר פלו' מטעם כך וכך ויוציאו החצר מחזקתה וישומו החצי החצר הנז' ויכריזו עליו ל' יום כדינא והכרוז מכריז שהוא נמכר לגביית הכתובה כי כן הוא הדין ואם נתוסף בו דבר על הק"כ שנתן בו יעקב השו*תף מוטב ואם לאו ימכרוהו אליו מכירה חלוט' ויחזיקוהו בו ותכריחו לאשה ובעלה שיחזירו השטר מכר שעשו לה ב"ד ויסלקו ידם מעל החצר סלוק גמו' ואם ימאנו לשמוע תנדו אותם כדין דלא ציית לדינא דמשמתי' ליה כך הורו הגאונים ז"ל. וקודם לזה יצטרכו הב"ד שבוהראן שיקיימו מינוי האפוטרופוס הא' שמנוהו הם בתחי' ויסלקו האפוט' האחרון שמנוהו הב"ד האחר וזה מב' טעמים. הטעם הא' לפי שהאפוטרופוס שנתמנה עפ"י ב"ד הא' אין מן הדין להעבירו כיון שלא נראו בו אותן דברים שמסלקין האפוטרופוס מחמתן והב"ד האחרון שסלקוהו טעו בזה ואין מנוי הב' מנוי ואינו אפוטרופוס אלא הא' והטעם הב' אפי' נסתלק האפוט' הא' בדין ונתמנה האפוט' האחרון אין מן הדין לקנות קרקע היתומים לעצמו מאחר שהוא /אפוטרו'/ הפוטרו' עליהם דהכי אמרי' גבי אפוטרופ' שמוכר לאחרים ואינו מוכר לעצמו וכן דינו כדין השליח שאעפ"י שהשליח בעצמו מצרן אינו רשאי לקנותה לעצמו וכן כתב הרב בעל חשן משפט ס' קע"ו וכתב הרמב"ם ז"ל בפי"א מהלכות שכנים שליח שמכר והרי הוא בעל המצר אינו מסלק את הלוקח שהרי הוא מכר לו ואין לך מחילה גדולה מזו ע"כ ואעפ"י שיש דעת אחרת לגאוני' ז"ל על דעו /דעת/ הרמב"ם ראוי לסמוך ונראה דה"ה באפוטרו' שמכר בעד היתומים שאינו יכול לסלק הלוקח שמכר לו אעפ"י שהאפוטרו' בעל המצר נמצא שהאפוטרופו' אפי' נאמר שהוא אפוט' שמנוהו ב"ד כדת וכהלכה אינו קונה לעצמו וכשמכר לאחרים אינו יכול לסלקם מדינא דבר מצרא. ואחר שנתבאר זה אני מרבה התימה ומגדיל השממון על הב"ד שכתבו לכם שתוציאו החצר מרשות האשה ותמכרו זה וכו' ולא עוד אלא שיש לו לאפוטרופו' הזה דינא דבר מצרא והם טעו בזה כמה טעיות. הטעות א' שלא הכריזו אתכם להכריז עליו ל' יום קודם שתמכרוהו שאם תמכרוהו לו בלא הכרזה כמו שכתוב לכם יתבטל המכר האחרון ג"כ מהטעם שנתבטל המכר הא' ולא תקנו בזה כלום ובאו לתקן וקלקלו. הטעות הב' שצוו אתכם למכור אותו לאפוטרו' שעל דעתם הוא האפוטרופוס האמיתי שהם מינוהו וכבר כתבתי לכם שאין האפוטרופוס קונה לעצמו. הטעו' הג' שכתבו יש לאפוטרו' הזה דינא דבר מצרא וזה הטעות עבות מג' טעיות הא' שהאפוטרו' מוכר לאחרים ואינו מסלקו מדינא דבר מצרא כדין שליח כאשר כתבתי. הב' אפי' יש לו דינא דבר מצרא כיון שלא היה בעיר כשנמכר הקרקע נסתלק מדינא דבר מצרא כדאי' פ' התקבל וכ"כ הרמב"ם ז"ל בפי"ד מהלכות שכינים והשלישי משום שהקנוהו לאשה שאפי' היה בעיר נסתלק דינא דבר מצרא דהכי אמרי' בגמ' אשה יתמי ושותפי לית ביהו דינא דבר מצרא וכן פסק הרמב"ם ז"ל בפי"ב מה' שכינים. ואפי' לסברת בעל העיטור שכתב דכל אשה קאמר שאינה אשת איש זאת האשה כשמכרוהו לה לא היתה אשת איש נמצא שכל מה שכתבו לכם הב"ד טעו בו וכ"ז גרם להם שלבם גס בהוראה וממלכות שמים אין להם מוראה. וא"ז הרשב"ץ ז"ל כתב על דיינים כמו אלו באומד דן כמו ר' בנאה. מדינת דין הכסא לא בנאה. והוא נותן מכוערת בואה. וגם מחליפי מבושלת בנאה.
ומענין מה שכתבתם לי בשאלה שהבעל קע"ע =קבל על עצמו= בשעת נישואין שהוא יזון ויפרנס וכו' כמ"ש בשאלה איני יודע הדיינים הללו מאיזה טעם בטלו הקבלה הזאת שקבל הבעל לזון בן אשתו דהא תנן בפ' הנושא בכתו' הנושא את האשה ופסקה עמה שיזון את בתה ה' שנים חייב לזונה ה' שנים וכו' ודבר זה הוא מהדברים הנקנים באמירה. ואין צריכים לא קנין ולא שטר אם היה התנאי בשעת קידושין. ואם היה שלא בשעת קידושין צריכין קנין או שטר הכי איתא התם וכן פסק הרמב"ם ז"ל בפכ"ג מהלכו' אישות וכתב בפי"א מהלכות מכירה ז"ל חייב עצמו בדבר שאינו קצוב כגון שאמר הרי אני חייב לזון אותך או לכסות ה' שנים אעפ"י שקנו מידו לא נשתעבד שזו כמו מתנה היא ואין כאן דבר ידוע ומצוי שנתנו במתנה והורו רבותי כן ומפני מה הפוסק עם אשתו שיהיה זן את בתה חייב לזונה מפני שפסק בשעת נישואיה והדברי' דומה לדברים הנקנים באמירה ע"כ ואעפ"י שבנדון שלפנינו לא קצץ שנים מ"מ כיון שכתוב עד שיגדל הרי זה כמפרש שנים ידועי' וחייב לזונו עד שיהיה גדול והדייני' שחייבו היתום במזונות עצמו ובטלו הקבלה שקבל בעל אמו לזונו איני יודע מאיזה טעם שהרי אמרתם בשעת נישואין קבל עליו לזונו ואין צריך ולא /לא/ קנין ולא שטר ואם טוען שלא קבל לזונו אלא מחמת החצר שקנה בפ' זהובי' ועכשו שסלקוה מידו אינו חייב בקבלתו זאת טענה שכבר אמרתם שבשעת קבלתו לא נזכר מזה ולא היה שם לא תנאי ולא מנת א"כ מתחייב הוא בכל מה שקבל עליו ולא נראה לי דבר שמבטל זאת הקבלה. ואין לומר שאשתו אם היתום יכולה לפטור אותו מקבלתו דהא בתו' אמרי' כתב לזון את בת אשתו או בן אשתו הרי הם כבעל חוב והן קודמין לכל. ולא יאמר להם צאו ועשו מלאכה ואני זן אתכם אלא הם יושבין והוא מעלה להם מזונו' והאשה לבעלה שכתבה לו ופטרה אותו ממזונות בנה לא הועילו לו כלום שזכין לקטן ואין חבין לו ולאו כל כמינה.
ומענין מה שכתבתם לי בשאלה מזונות האשה שהיתה ניזונית משל יתום מאחר שתבעה כתובתה עד שנשאת הדבר ברור כי משעה שתבעה כתובתה בב"ד אין לה מזונות ומשעת תביעה אין לה מזונות אפי' לא נפרעה עדיין כדאי' בגיטין בפ' השולח לכן תחייבו האלמנה להחזיר ליתום כל מה שניזונה משלו משעה שתבעה כתובתה בב"ד עד שעה שנשאת וכ"כ הרמב"ם ז"ל בפ"י מה' אישות שאלמנה אין לה מזונות משעה שתבעה כתובתה בב"ד ואין להאריך בזה שדברים מפורשים הם ושלומכם גדול לעד לא ידל. כנפשכם הטהורה ונפש המחכה מאלהיו שצמחו יעשה קמח. צמח בן הרב ר' שלמה בן הרב הגדול ר' שמעון ז"להה. אחר זה שמעתי וגם כתבו לי ששב"ל התנהגו עפי' הוראתו זאת והב"ד הודו לדבר. ולא הרימו יד ורגל ושלום:
@שו"ת יכין ובועז חלק א סימן קכח
הונין אל ה"ר יוסף יצ"ו בר אברהם ששפורטש נ"ע על הענין הנז"ל בסי' קכ"ב.
אני כתבתי בתשו' כי המגרש את אשתו א' הוא עושה איסור בגירושיה והארכתי בזה והבאתי ראיות ברורות ונכוחות וישרות כמו שהוא רשום בכתב אמת מפו' בתשו' ההיא וכבודך כמקשה ע"ז או כמשיב כתב כי אין בדבר איסור כי לא אמרו אלא מזבח מוריד עליו דמעות והארכת והוצרכת להביא ראיה מהמנהג הפשוט שאין מונעין הבא לגרש אשתו א' ואין מפרישין אותו משום איסור אלא משום ישוב העולם ועוד הביאו ואמרו אם יש לו בנים אומרים לו אל תגרש שלא להוציא לעז על בניך ולא היו אומרים לו משום שאסור ואין כנופיא לכתוב ולהעיד בדברי איסור ולא ימצאו סופר וסהיד זהו תורף דבריך.
דע האדון כי עדין אני אומר ומתחזק בדברי ואיני חוזר מפני ראיותיך אלו כי לא נז' בהם בפי' שאין בדבר איסור אלא איכא למימר שעל האיסור שהוא עושה ועל חוזק המעשה הרע אשר מלאו לבו לעשות עד שמזבח מוריד עליו דמעות וכבודך לא הזכיר מקום הלכה זו בתלמוד והנה היא מפו' בשלהי פ' המגרש במס' גיטין דאמרי' התם כי שנא שלח רב יהוד' אמר אם שנא' שלח ור' יוחנן אמר שנוי המשלח ולא פליגי הא בזווג הא' הא בזווג ב' דאר"א כל המגרש אשתו א' מזבח מוריד עליו דמעות שנא' וזאת שנית כסות דמעה את מזבח ה' ואמרתם על מה כי העיד ה' בינך ובין אשת נעוריך וכתבו בעלי החדושים כי אשת נעוריך משמע אשתו א' וראיה כי אשת נעורים אשתו א' דאמרי' בפ' הבא על יבמתו ביבמו' ובסנה' אין אדם מוצא קורת רוח אלא מאשתו א' שנא' יהי מקורך ברוך וכו' וכ"ז מוסיף על האיסור ולא אמרו דאין בדבר איסורא. ומה שכתב' דאין מפרשין אותו משום איסור אלא משום ישוב העולם ואם יש לו בנים אומרים לו אל תגרש שלא להוציא לעז על בניך. כ"ז איפשר להתפרש באשתו ב' שאין בגירושיה באיסור כמו שהארכנו והכרחנו בתשובה וכדי להפרישו מן האיסור אומרים לו שבגירושין שאתה רוצה לגרש אתה מוציא לעז על בניך שבני אדם אומרים אלו לא מצא בה ערות דבר לא היה מגרש אשתו א' לפי שאסור לגרשה אלא אם מצא בה ערות דבר וכשמגרשה הוא מוציא לעז על בניו או אומרים לו לא דייך שאתה באיסור שלא היה לך לגרש מפני האיסור אלא ולא עוד אלא שאתה מוציא לעז על בניך ומוסיף אני עוד בכאן דעת הירוש' שאמר שאם גרש אשתו א' עובר על לא תעשה אלא שקצת רבוותא ז"ל כתבו שאינו מוסכם עם גמרתנו ואין בו אלא איסורא בלחוד ומא /ומה/ שכתב הרמב"ם בפ"י מה' גירושין ואין ראוי לו לשלח אשתו א' אבל אם שנאה ישלח כבר תפסו עליו ואמרו דוקא באשתו ב' ומהמנהג אין להביא ראיה דלאו כ"ע דינא גמירי ואלו ידעי דבהאי מילתא איכא איסורא לא הוו מכנפי וסופר לא הוה כתיב וסהדי לא הוו מסהדי דכל ישראל בחזקת כשרי' הם ומצאתי שכת' א"א מורי הרב ז"ל בתשובה א' לבגי"ה והיא כתובה בס' תשובותיו בענין גירושי אשתו א' וז"ל וכ"ש שאין ב"ד נזקקין לו לגרש ואני אמ' דבי דינא דמזדקקי ליה משמתינן ליהו לפי שהוא עובר על דברי חכמים ז"ל וכדאמרי' בנדרים פ"ב מי שנזר ועבר על נזירותו נוהג איסור בימים אשר נהג בהם היתר ובי דינא דמזדקקי ליה משמתי' אלמא כל שאסור לעשותו לכתחי' ועבר הב"ד ההדיוט ההוא ונזקק לו משמתינן ליה לההו' בי דינא וחייבין ב"ד למנוע הסופר לכתוב ולעדים לחתום כיון דאיכא איסור' עכל"ה +אמ"ה יש להביא ראיה עוד מההו' דהתר עגונה ואמרי' התם פ' אחרון דיבמות די בי דינא ההדיו' ההוא מנדין אותו וזהו להיותו עבר על מה שצווהו חכמים ז"ל הרצב"ש ז"ל.+ ודי בזה שכתבתי בכאן ראיות לקיים דברי הראשונים כדי שלא יפלו ואין במה שכתבתי לפע"ד מה שסותר אותם ומעתה הם עומדים בחזקתן ובאשתו ב' כתבתי אפי' הקדיחה תבשילו או שמחמת שמצא אחרת נאה הימנה יכול לגרשה והבאתי ראיה ממה שאמרו ז"ל בשלהי גיטין ובזה הארכתי. וכבודך השיב אותי שיפה נשאתי ונתתי וכו' והוספת כ"ש שאם במורדת ואומרת מאיס עלי פסק הרמב"ם ז"ל שכופין להוציא כ"ש האיש שדרכו לכבש שיכול לגרש כ"ז שירצה אפי' אם לא עברה על דת משה ויהודית אף אם לא הקדיחה תבשילו אלא שמכוערת לפניו וכו' זהו כונת דבריך. ומאד נפלאתי ותמהתי כי לא ידעתי מה בא כבודך ללמדינו או מה סתירה יש לדברי או ראיה למה שכתבתי ואם מחמת הכ"ש שהוספ' כיון שהדבר מפו' בגמ' למה נניח תלמוד ערוך ונלכה נרדפה אחר הכ"ש שלא נזכר בשום מקום ולא בשום דברי פוסק. בזה לא יהיה לנו עסק. מאחר שבתלמו' יש ספק. בלתי חולק ודעת שפתם ברור מללו בלי ספק. אשר דבריהם משיבין נפשות ורצון יפיק. ואם באנו לדון עפ"י הכ"ש הזה אין אנו למידין ממנו שאם לא מצאה חן בעיניו שיכול לגרשה וכ"ש פרכא הוי ונאמר שדוקא שאם אמרה האשה מאיס עלי הוא שכופין הבעל לגרש אותה שאינה שבויה שתבעל לשבוי לה ולהנשא לאיש אחר כל עודה תחתיו לא התירה התורה אבל הבעל אם לא מצאה חן בעיניו אשתו ושנאה הוא דאמרי' דאינו יכול לגרשה לעולם דאיפשר ומותר ליה לישא אשה אחרת נאה הימנה ואשה אחרת אחרת עד כמה נשים ואין מעכב ע"י משא"כ באשה וכיון שכן הוה שמיע לן דאינו יכול לגרש את אשתו אם שנאה כיון דיכול לאנסובי אתית' /איתת'/ אחריתי ואם מגרש' יש איסור לכך פירשו לנו ז"ל כי שנא שלח בזיווג ב' ועוד שאפי' מצא אחרת נאה הימנה או הקדיחה תבשילו שנא' אם לא תמצא חן בעיניו א"כ מכ"ש שכתב כבודך לא היינו למידין שיכול הבעל לגרש אדרבא איפכא משמע שאינו יכול לגרש כמ"ש ועוד שהרי כל האחרונים ז"ל צווחו על פסק הרמב"ם ז"ל וחלקו עליו ואיך נלמו' ממנו הכ"ש לאיש.
כתבתי עוד בתשובה הנז' בענין מה שטוען הבעל על אשתו כי עשתה לו כשפים ואם אמת תפסיד כתובתה אבל צריכה עדים והתראה ואם התרה בה וטוען שעברה ואין עדים אם כפרה ישבעינה ואם תודה שעשתה כשפים תפסיד כתובתה וכתבתי שאינו יכול להשביעה בטענת בודאי שעשית כשפים מפני ששטר כתובתה מקויים בידה וכ"ש לדעת הרמב"ם ז"ל שכתב בפי"ד מה' מלוה ולוה הוציא עליו שטר וכו' והארכתי להביא ראיות על כונת דברי והשיב כבודך עליהן תחילה כתבת כי היה לי לכתוב כל הלשון שכתב הרמב"ם ז"ל מתחילה ועד סוף חלילה לך לא זו הדרך וכי מה תועלת יש באריכות הלשון ללא צורך ולעולם ישנה אדם לתלמידיו דרך קצרה דאמר רב על חד מהנהו תרי תלמידי דהוו יתבי קמיה מובט' אני בזה שמורה הוראו' בישראל וכן הוה כדאי' בפ"ק דפס' ופי' קצת שעל אותו דבר שדבר בלשון קצרה אמר כך לא על המדבר לשון נקיה ולשון קצרה עדיף וכך היא דעת התוס' ואע"ג דקצת אומרים דתלמיד לרב לשון נקיה עדיף מלשון קצרה ורב לתלמיד איפכא וכן דעת רש"י ז"ל א"כ במקום שראוי לקצר אין אנו רשאין להאריך כ"ש במילתא דלא צריכה דלמה לי לארוכי בלשנא והרמב"ם ז"ל כבר דחה דברי הגאונים ז"ל שהזכיר בתחילה ועל דברי רבותיו סמך ופסק הלכה ואמר לזה דעתי נוטה לפי' לא תפסתי אלא לשון אחרון ואיני יודע מאיזה צד הצריכני כבודך לכתוב כל הלשון מתחי' ועד סוף ולדעתי אם כתבתיו יהיה מפועל הבטלה אשר הוא מגונה אצל החכמים הבוחרים לשון ערומים. ומה שרצית לדחות דעת הרמב"ם ז"ל ולהכריע דברי הגאונים ז"ל שישבע בעל השטר תחיל' ואמרת שכן הדעת נוטה שאם הלוה אין בידו ממון וימכור לפרעון המלוה בהפסד רב כדי לפרוע ואחר הפרעון יודה מי ימלא חסרון הפסידו. ואומר אני שאין להכריע דברי הגאונים ז"ל מטעם הפסד הלוה כי יש צד שלא יגיעו שום הפסד והוא שיתן לו משכון ואם הודה מוטב ויחזיר בעל השטר ללוה משכונו ותבא עליו ברכה ואם עדין עומד בדבורו ישבע ואח"כ ימכר המשכון ואין בעל השטר יכול לומר משכון לא הוי פרעון ואיני נשבע עד שאקבל מעותי לפי שנתינת המשכון הוי פרעון +עיין בהרמב"ם ז"ל בה' מכירה פ"ז בלשון המתחיל הלוקח מחבירו קרקע.+ וראייה לדבר כי הרא"ש ז"ל נשאל במי שלוה ונשבע לפרוע ביום פלוני והגיע סוף זמנו בשבת והשיב שחייב שיפרענו קודם השבת ואם לא פרעו קודם השבת צריך ליתן לו משכון ביום השבת לקיים שבועתו דשוה כסף ככסף נראה מזה שהמשכון הוי פרעון ומה שהצריכו לפרעו מערב שבת משום שלא יצטרך לפרוע חובו בשבת ואינם חפצי שמים ואעפ"י שהרשב"א ז"ל כתב שאין המשכון פוטרו לפי שאין המשכון אלא הבטחה איכא למימר דדוקא בכענין זה שהדבר תלוי בשבועה ויש לדקדק אם הוא פרעון או הבטחה כדי שלא יעבור על שבועתו אבל שלא במקום שבועה יכול ליתן לו משכון והוי פרעון וכן נראה מההיא דאמרי' במס' קידושין בפ"ק אבל אמר לה התקדשי לי במנה והניח לה משכון עליו אינה מקודשת מנה אין כאן משכון אין כאן ורצו קצת לחלק ולומר דבקנין קרקעו' ואשה ועבדים דוקא שאין המשכון מועיל דלא קנו הני אלא בכסף ואין כאן כסף שלא נתן לו לזכות בגופו. אבל אם נותן מתנה לחבירו ונתן לו משכון בשביל המתנה משיכת המשכון כאלו זכה במתנה והביאו ראיה מההיא דפרק השוכר את האומנין דקאמרי' התם האומנים שחזרו בהם בדבר האבד ובאה חבילתן ליד בעל הבית ור"ל חבילתן כלים שעושים בהם מלאכתן הפועלי' שוכר עליהם עד כדי דמיהן נראה מכאן שבמשיכת המשכון נתחייבו הפועלים לקיים דבורן כן הנותן מתנה והניח משכון נתחייב במתנה בנתינת המשכון וכבר דחה הרא"ש ז"ל ראיה זו ואמר אין חילוק במתנה לקידושין וטעם א' לכל וכתב שבדבר שנתחייב בו יכול לשעבד נכסיו אבל בדבר שלא נתחייב בו לא חל שעבוד נכסיו והאריך להביא ראיות וכן פי' הראב"ד ז"ל הא דאמרי' התקדש' לי במנה וכו' משום שאינו חייב לה כלום ולפי' לא נשתעבד המשכון אם כן במקו' שהוא מחוייב ומשועבד אם נתן המשכון המשכון משועבד והוי פרעון וכ"כ א"א הרב ז"ל בס' תיקון סופרים שהתחיל לחבר ומרוב עונינו לא זכה להשלימו שנתבק' לישיבה של מעלה שכל מקום שהוא משועבד ומחוייב ממון ונתן משכון הוא פרעון וכן היה דן הלכה למעשה שאם יש מי שמתחיי' שבועה והוא מהנשבעין ונוטלין כשיתן לו שכנגדו המשכון אחר שישבע שאין לו מעות מיד מחייבו שבועה משום דהוי המשכון פרעון ואחר ימכר המשכון על פי ב"ד ונוטל שלו א"כ הלוה הזה אין שום פסידא מגיעו על האופן הזה שיכול לתת משכון ואין אנו צריכי' למי שממלא חסרונו ולפי' אין לבטל דברי הרמב"ם ז"ל מטעם זה ואלו דברים ברורי' הם נכוחים וישרים וההכרעה שרצה כבודך להכריע דברי הגאונים ז"ל ולקיימם ולדחות מפניהם דברי הרמב"ם ז"ל אינה עולה כהוגן לפ"ז.
כתבתי עוד בתשובה שצריך לטעון ודאי לא שמא מפני ששטר כתובה מקויים בידה וכ"ש לדעת הרמב"ם ז"ל. וכבודך כתב שאין הנדון דומה לראיה שבכאן מחלוקתם לענין הכשפים ומה שכתב הרמב"ם ז"ל הוא מחלוקתן בגופו של שטר מה לי מחלוקתן בשטר או בכשפים הכל עולה לסגנון א' והכונה הוא שיטעון טענה שאם יודה לו חבירו יהיה פטור מלתת ואם לא יודה יהיה חייב ובכפירתו יהיה חייב עליה שבוע' וכשנעיין היטב נמצא שהנדון דומה לראיה ואין ביניהם שום חלוק שאם בעל השטר יודה על טענת שכנגדו שהוא שנתן לו רבית וכתב לו שטר זה בו או אבק רבית או אמנה לא היה נוטל כלו' וגם בכאן אלו הודית שהתרה בה שפיר תמצאנה ראיה ברורה.
כתבת זה לשונך ומה שתלית ואמרת שצריך לטעון ודאי מפני שכנגדו שטרו בידו ומה לנו לשטרו בידו והלא טענה שהיא בשמא אין משבעין עליה דשמא דתובע ודאי דנתבע עדיף ובכל הפוסקי' תמצא מבואר דאין משביעין על טענת שמא אבל חרם סתם מחרימין עכ"ל.
בודאי מה שכתבתי מפני שכנגדו שטרו מקויים צריך הוא לענין זה שאלו לא היה שטר בידו יכול לומר הלוה פרעתי ונאמן בשבועתו דהויי' כמלוה על פה אם כפר בכל נשבע היסת ואם הודה במקצת נשבע שבועת התורה אם הטענה שתי כסף וההודאה שוה פרוטה כמ"ש במס' שבועות וכ"כ הרמב"ם ז"ל בה' טוען ונטען בפ"א ועכשו ששטר מקויים בידו של מלוה עליה רמייא שבועתא לא על שכנגדו אם אמר פרעתי כל השטר או מקצתו דאי אמר משתבעל /משתבע לי/ משביעין ליה אבל לא משביענן ליה אלא כשיטעון ודאי לא ספק וכשיטעון שטר רבית או אבק רבית או אמנה לפי דעת הרמב"ם ז"ל אינו משביעו עד שיפרעהו כיון ששטר מקוים בידו ואחר שפרעו טוען עליו מה שירצה ואינו דומה לאומר פרעתי וכן בענין כתובה כשמשביעה צריך שיטעון ודאי לא שמא מפני ששטר כתובה מקויים בידה ועלה רמייא שבועתא ואפי' היה טוען מחלת לי כתובתך או מכרתה לי לא היה נאמן בשבועתו אבל אם לא היה שטר כתובה יוציא מתחת ידה היה נאמן בשבועתו כשטוען טענת מכירה או מחילה כי רשאה היא שתמכור או תמחול כתובתה לבעלה כדאי' במס' כתובות בפ' נערה שנתפתתה דאמרי' התם אמר רבא פשיטא לי מוכרת כתובתה בין לבעלה בין לאחרים יש לה כתובת בנין דכרין מ"ט זוזי אנסוה מוחלת כתובתה לבעלה אין לה כתובת בנין דכרין מ"ט וכו' ואמרי' נמי בפ' אעפ"י למאי נ"מ למוכרת ומוחלת ופוגמת כתובתה אלמא יכולה היא שתמכור ותמחול כתובתה לבעלה וכיון שכן אלו לא היה יוציא שטר כתובה מתחת ידה מגו דיכול לטעון מכרתו או מחלתו לי נאמן בשבועה כך מצי למטען כשפים עשתה לי או עברה על דת יהודית ונאמן בשבועתו אעפ"י שמכחישתו אבל כששטר כתובה יוציא מתחת ידה מקויים לא מצי למיטען טענת מכירה או מחילה כשיטעון ג"כ טענת שמפסידת בה כתובה לא מהימן בשבועתיה דלית מגו כיון ששטר כתובה בידה ועלה רמייא שבועתא ואינו משביעה בטענות אלו אלא בטענת בריא לא בטענת שמא ולענין זה כוונתי באומרי צריך לטעון טענת ודאי שעברה אבל אם אינו יודע אם עברה או לא אינו יכול להשביעה כיון ששטר כתובתה בידה לא שכוונתי שכל טוען ודאי לא יתחייב שבועה שכנגדו אלא א"כ יהיה שטר בידו או שמשביעין על טענת שמא חליל' וחס ולא יטעה בזה אפי' בר בי רב דחד יומא ודין זה כתבו הרי"ף ז"ל בפ' כל הנשבעים וכ"כ הרמב"ם ז"ל בהרבה מקומות בה' טוען ונטען בפ"א ושם פטר משבוע' הטוען בשמא ולא חייבו חרם סתם כלל אבל ממה שכתבו אחר זה בסוף הפ' הנז' נראה מדבריו שמחרימין חרם סתם וכ"כ בפירו' בסוף פ"ט מה' שלוחין ושותפין וכן בפ"ד מה' גזילה ופי"א מה' אישות וכתב הרב בעל העיטור ז"ל באות חוב וכ"כ בס' התרומות שער כ"ו וכ"כ הרב בעל הטורים בחשן ודברים פשוטים הם וכן אנו דנים בכל יום ואיך נכתוב הפך מה שאני דן ואם חייב' מדברי שמשביעין על טענ' שמא אני איני סוב' כן או אולי המעתיק אותה תשובה דילג ממנה קצת תיבות ולוחץ היוציא לא דקדקתי בה ומפני כך הכרעת ממנה שאני סובר כך ואינו אמת. ומה שכתבת דשמא דתובע וודאי דנתבע ודאי דנתבע עדיף ע"כ כמה דקדקו המפרשי' ובעלי החידושין בזה בפ' שור שנגח את הפר' ובמס' כתובות גבי משארסתני נאנסתי והוא אומר וכו' ובמקו' אחרים ולפי שאינו מן הענין לא רציתי להאריך בו. אבל במה שכתב דאין משביעין בטענת שמא וכן תמצא בכל הפוסקים אלו כתב כבודך זולתי קצת מקומות בספרי התלמוד הישר רשומות וחתומות צדקו ומתקו דבריך אבל עכשו ששללת וכללת והעלית דאין משביעין על טענת שמא יש לחלוק על דבריך ולאו כללא הוא ואומר שיש מקומות שמשביעין אפי' על טענת שמא בפ' הכל נשבעין במס' שבועות תנן אלו שנשבעין בלא טענה השותפין והאריסין והאפוטרופין ואשה הנשאת ונותנת בתוך הבית ובן הבית ומקשו בגמ' אטו בשופטני עסקי' כלו' דמשמע מהאי מתניתין דאמרה דנשבעין בלא טענה שאין אדם תובעו כלל אי הכי מאן משבע ליה ומתרצי דהכי קאמר אלו שנשבעין בלא טענת בריא אלא בטענת שמא ומפרשי בגמ' דבן בית לא שנכנס ויוציא ברגליו אלא שמכניס לו פועלים ומוציא לו פועלים מוציא לו פירות ומכניס לו פירות ויהבי טעמא להנהו כלהו דתנן במתני' שנשבעין בלא טענת בריא משום דמורו שמורים היתר במה שיקחו ממון ב"ה משום טרחא ורש"י ז"ל פי' בן הבית הוא א' מן האחים שעסק בנכסי' משמת אביו. והאפוטרופין שעסקו בממון אדם להכניס ולהוציא ולשאת ולתת אבל באפוטרופין של יתומים פלוגתא היא במסכת גיטין בפ' הנזקין דתנן התם הפוטרופוס /אפוטרופוס/ שמנוהו אבי יתומי' ישבע מינוהו ב"ד לא ישבע אבא שאול אומר חלוף הדברים מנוהו ב"ד ישבע מנהו אבי יתומים לא ישבע והרמב"ם ז"ל בפ"ט מה' שלוחין ושותפין בלישנא בתרא שכתב אותן שנשבעיןעל טענת שמא בכללם הזכיר והאפוטרופין שמנו אותם ב"ד על היתומים. והאשה הנושאת ונותנת בתוך הבית כגון שהושיב אותה בעלה חנונית לשאת ולתת ובמס' כתובות בפ' הכותב תנן המושיב אשתו חנונית או שמינה אפוטרופא הרי זה משביעה כל זמן שירצה ר"א אומר אפי' על עסקי פלכה ועיסתה ובגמ' בעי ר"א ע"י גלגול קאמר או לכתחילה ומסקי ר"א לכתחילה ומשמע דרבנן מודו ע"י גלגול אפי' על פלכה ועיסתה אבל לכתחילה לא הנה מבואר שכל אלו נשבעין אפי' על טענת ספק.
ומה שכתבת אף אם תודה האשה שהתרה בה בינו לבינה ותודה שעברה על האיסור שעברה אין הודאתה כלום מפני דשויא נפשה רשיעא ואין אדם משים עצמו רשע ונמצא זה וכו' וגלגלת דברים הרבה והארכת בזה והבאת תרי עובדי פ*לוני כבעני /רבעני/ ולדידי אוזיף ברביתא וכונת דבריך שאם מעידה ע"ע והודית שעשתה כשפים וה"ה לשאר איסורין ודברים שמפסדת בהם כתובתה אינה מפסדת כלום בהודאת פיה מפני שאין אדם משים עצמו רשע והתורה אמר אל תשית ידך עם רשע.
מאד נפלאתי ותמהתי ונשתוממתי כשעה חדא בראותי דבריך בענין זה כי הוא מן המתמיהין חלילה לך מדבר כדברים האלה חולין הוא לך ולתורתך כי לא נאמרו כל אותם הדברים אלא לענין עדות בלבד שיעיד על אחרים אבל מי שמודה שעבר עבירה נאמן על עצמו וכבר כתבתי הירושלמי שאמר וכלם בעדים או בהודאת פיה וכ"כ הרשב"א ז"ל וכ"כ בעל החידושין על ענין זה ולפי שהודאת ב"ד =בעל דין= כמאה עדים דמיא והנה הרמב"ם ז"ל בפי' כתב זה בפכ"ד מהלכות אישות העוברת על דת צריכה התראה ועדים ואח"כ תפסיד כתובתה עברה בינה לבינו וידע שהיא עוברת והתרה בה בלא עדים וחזרה ועברה והוא טוען ואו' עברה אחר ההתראה והיא אומרת לא עברתי כלל או לא התרה בי אם ירצה להוציא הרי זה יתן כתובתה אחר שתשבע שלא עברה שאם תודה שעברה אחר ההתראה אין לה כלום עכ"ל הנה מבואר בדברי רבינו ז"ל שעפי' הודאת עצמה מפסדת כתובתה ואלו כפרה תשבע ואלו לא היתה מפסדת כתובתה בהודאתה לא היתה נשבעת על כפירתה וכמ"ש הרב בה' טוען ונטען בפ"א ז"ל הטוען על חבירו טענה שאם יודה בה אינו חייב לשלם ממון אפי' שכפר אין מחייבין אותו היסת ולא חרם סתם וכו' ולכך הצריכה הרב ז"ל שבועה אם כפרה כיון שאם הודית מפסדת ממון א"כ איך יאמר כבודך אפי' הודית אינה מפסדת כתובתה לא הסכים בזה שום פסק ולא מפרש וכבר נפלו דברים רבים ועצומים בין א"א מורי הרב ר' שלמה ז"ל ובינך י"א וכבודך כתב לו אלו השתי ההלכו' בעצמן שכתבת לי זולתי על ענין יהושע שהרג לעכן ודוד לגר עמלקי כתבם לך א"א מוהר' ז"ל וכתב טעמם שהוראת שעה היתה או דין מלכות אבל הסנהדרין אינם מלקים ולא ממיתין בהודאת פיהם שמא נטרפה עליהם דעתם בדבר זה והם מן המחכים למות ואמר דבר שלא עשה כדי שיהרג ועתה ראיתי שכתבם לי כבודך אגב גררא בתוך דבריך ואני תמיה מזה מאחר שכתב לך א"א מוה"ר ז"ל על ענין זה סתירת דבריך ושאין ההלכות אלו לסברתך ראיות למה קדמתני בדבריך הא' וכי קטן הייתי מוטל בעריסה בעת המשא ומתן ההוא או מטייל בשוקים וברחובות עד שנעלם ממני ולא היתה לי ידיעה לא בתחילה ולא בסוף ועוד כל המשא ומתן ההוא הוא בכתיבת ידי לכן ראיתי לקצר בענין זה ולא כתבתי לכבודך ראיה למה אלא מה שלא כתבו א"א מוה"ר ז"ל ומה שכתב לך הנני אני מעתיקו לכבודך אולי הקונדריס השלוח מאתו לך באותו עת מרוב עסקיך הנחתו במקום שאינו משתמר ואירכס.
ועדין אני מתבונן בדבריך שאמרת שבהודאת פיה אינה מפסדת כלום כיון דשוייא נפשיה רשענית באותה הודאה ועתה כתבת זה לשונך מעתה אני חוזר למעני הא שאעפ"י שתשבע האשה הכשפנית ותודה אין הודאתה כלום להפסידה כתובתה שטענתה אינה על הממון אלא רשעה ואם תבוא לידי רשעות מתוך הרשע תפסיד כתובתה רשע אין כאן הפסד הכתובה אין כאן עכ"ל כבר ראית ועמדת על כל מה שכתבתי למעלה שהוא הפך זה והנה יוסיף שנית לכתוב ראיה אחרת לדברי והיא אותה הלכה שכתב הרמב"ם ז"ל אם הלוה טוען שטר אמנה או רבית או אבק רבית והמלוה טוען שאין דבריו אלו אמת ושטרו מקויים בידו ופסק הרב ז"ל שישלם ואח"כ יטעון על המלוה במה שירצה אם יודה יחזיר לו ואם כפר ישבע היסת הרי מבואר שאם הודה שהלוה מעותיו ברבית שנאמן על עצמו ומחזיר ולדבריך למה מחזיר והא שוי נפשי' רשיעא ולא יהיה נאמן ע"מ להחזיר ממון מידו ולא יתחייב שבועה אם כפר וכיון שאם כפר חייב שבועה באמת שאם תובעו בב"ד אם הודה שמוציאין ממנו וזו הטענה ג"כ לשוויי יתה רשיעא היא שטוען שהלוהו ברבית ואעפ"י כן נשבע אחר הפרעון שנשבר השטר והטעם שסוף סוף בא בטענה זו לידי ממון אם יודה כן הכשפנית ואין עדים שנפרעה מכתובתה ואח"כ יטעון עליה ואם הודית תשלם או משביעה קודם שיפרענה כפי מ"ש הרמ"בם ז"ל בה' אישות מ"מ בין שמשביעה קודם הפרעון או אחר הפרעון נאמנת היא על עצמה אם הודית ותפסיד כתובתה ורשע יש כאן והפסד כתובה יש כאן וזה ראיה ברורה כנ"זל ומאד נתקשיתי בדבריך שאמרת שאפי' תודה אינה חייבת אפי' שתשבע האשה הכשפנית ותודה אין הודאתה כלום אם תודה למה תשבע ואם נשבעה כבר נפטרה מממון ואין כאן הודאה והנה אני רואה בלשון כבודך שני הפכים בנושא א' שאם יש כאן הודאה אין כאן שבועה ואם יש שבועה אין הודאה ועוד למה תשבע לדבריך שאמרת שאפי' תודה אינה חייבת ממון אם כן על כפירתה אינה חייבת שבועה.
ומענין בלאותיה הקיימין דנתי ע"פ דעת הגאונים ז"ל והרי"ף והרמב"ם ז"ל שאם עושין מעין מלאכתן הא' אפי' בלו נוטלתן בשומא א' וכל הנושא על מנהג זה הוא ונשא /נושא/ ואעפ"י שהוא הפך תלמוד וכבודך כתב שזה כשיכתבו שטר בשווי כל דבר ודבר ממטלטלין ושמוש הערסא אבל כשיכתבו סתם בין כסף וזהב ותכשיטין ושמוש ערסא כך וכך ואין מפרטין ערך כל דבר ודבר לפי' אינה נוטלת אלא זהב בעין וכך הוא מנהגכם ומשעת מסירת הנדונייא סומכת דעתן על לשון הכתובה זהו כונת דברי כבודך ואם באו בארוכה. מה שכתבתי אני כדין כתבתי ואם יש במקומכם מנהג אחר ויוכל להתברר בעדים אתם דנים עפ"י מנהג מקומכם שהכל כמנהג המדינה אבל במקום שאין להם מנהג ידוע ומפורסם בודאי על מנהג אנו נוהגין ואנו בכאן מנהגנו כפי מנהג הגאוני' ז"ל והרי"ף והרמב"ם ז"ל וכלשון הזה כתב א"ז הרשב"ץ ז"ל בתשו' שאלה ואם המנהג הוא פשוט במקומכם כמ"ש הם ז"ל שתקבלם האשה כמו ששמו אותם בעת הנישואין אם הם משמשין מעין מלאכתם הא' אין לה על היורשים כלום בפחיתת הדמים ואם המנהג אינו כן חייבים הם לשלם לה דמי פחיתת הדמים ובמקומינו זה כדין הגאונים ז"ל ואתם עשו כמנהג מקומכ' עכ"ל. ובאמרם בשומא הא' משמע שיש עדים בכתב כתוב וחתום כהלכה או עדים שיעידו בשומת כל דבר ודבר ואם אין כתב ואין עדים המוציא מחבירו עליו הראיה (א"ה עיין ב"י סי' נ"ח) והבעל הוא המוציא כיון ששטר מקויים ביד האשה בשומא ידועה והוא שרוצה להפקיע מעצמו מיד האשה עליו להביא ראיה על השומא של הנכסים ואם אין לו ראיה יפרע השומא הנ' בכתובה ולפי' אינה נוטלתן אלא בשומא של עכשו ואפי' במקום שמנהגם כמנהג הגאו' ז"ל שנוטלתן בשומא א' ולעולם אין אנו הולכין ולא דנים עפ"י נוסח שטר הכתובה כי כל הנושא על דעת המנהג הוא נושא לא על לשון הכתובה ואנו ג"כ כותבין זהב ממטבע פלוני ואעפ"כ נוטלת בלאותיה הקיימין אם עושין מעין מלאכתן הראשונה בשומה ראשונה כיון שהמנהג הוא כן ובשאלה ששאלתני מקומכם אין מנהג ידוע ופשוט ולפי' דנתי ע"פ דעת הגאונים והרי"ף והרמב"ם כתבתי סתם במקום שאין מנהג על מנהגם דזה נושא:
@שו"ת יכין ובועז חלק א סימן קכט
עוד אל הח' ר' יוסף ששפורטש על הענין הנז"ל בסימן קכ"ג.
והמעשה שאירע בענין הלולב כתבתי מה שכתבתי וקלסתני שבחתני במשאי ובמתני בענין ההוא ירדתי לסוף דעתך וידעתי שכונתך לחפש בנרות שכלך עד שתמצא מקום ללמד זכות על המבר' ההוא ואמרת שאינה ברכה לבטלה ממש שיתחייב עליה אלא אם היו כל הד' מיני' כשרים ויצא ידי חובת ברכה וחזר וברך ברכה שלא היה צריך לה אבל במה שנסתפק שלא ברך אלא על שלשה מינים ואינו יוצא בהם כשמצא אתרוג כשר חזר וברך יש לו סעד והארכת בזה ובסוף דבריך כתבת אבל בדומה לזה שנסתפק במין שהוא פסול אחר שבירך והביאו לו מין אחר כשר וחזר ובירך כוונתו טובה ואין צריך להעתיק כל דבריך אבל אשיב עליהם מה שנראה לעלי /לי/.
ואומר שאלו בירך פעם שנית על האתרוג לבד אני הייתי מלמד עליו זכות ואין עליו עון ואשמה כיון שלא יצא י"ח ממנו אעפ"י שנראה דעת קצת מהאחרונים ז"ל שאינו צריך לברך כלל אבל מ"מ אם בירך אין בברכתו משום ברכה לבטלה אבל מאחר שברך בתחילה על נטילת לולב ונמצא האתרוג פסול למה לי לברוכי זמנא אחריתי על נטילת לולב ולא הוה ליה לברוכי אלא על האתרוג בלחוד שנמצא פסול אבל ג' מינים האחרים כבר יצא י"ח בהן וכשחזר ובירך על נטילת לולב ברכה לבטלה ואני חושב שאין בזה ספק ומאותו מעשה שאירע לרבינו משולם ז"ל שכתבתי שבירך על נטילת לולב ולא היה באגודה ערבה וחזר ונתן הערבה ולא בירך אלא על נטילת ערבה מזה יש ראיה לדברי שלא יהיה לו לברך בסוף אלא על האתרוג שנמצא פסול והוי כמי שלא נטלו כל עיקר שחוזר ומברך עליו.
ומה שכתב כבודך שזה דומה לברכת ס"ת שבתחילה היה המתחיל בתורה והמשלם /והמשלים/ מברך ואח"כ חזרו ותקנו שכל א' וא' יברך מפני הנכנסים והיוצאים ולא קראו לברכות הנז' ברכה לבטלה. ענין זה נזכר בפ' בתרא דמגילה והתם רבנן תקנו להאי תקנתא ומאי קרי ליהו ברכה לבטלה כיון דתקינו לה והוי דנייהו ככל הברכות שהם מדרבנן ואין מכאן ראיה שלא תהיה ברכת המברך על הלולב פעם שנית ברכה לבטלה דהתם כל חד וחד מברך על שלא ברך חבירו ואעפ"י שבר"ח מחזירין קצת מהפסוקי' כבר יהבו טעמא בגמ' דאין משיירין ולא מתחילין בפ' פחות מג' פסוקים ובלאו הכי לא איפשר ובתוס' מוכח שאין חוזרין ומברכין על פ' אחת ב' פעמים ואעפ"י שבחנוכת הנשיאים ומוספי החג שקורין קצת ושונין שאני התם דלא איפשר אלא בהכי ואין דנין איפשר משאי איפשר והמפטיר שבכל שבת שהוא חוזר ומברך על מה שבירך המסיים שאני התם שהמפטיר הוא קורא אלא מפני כבוד התורה ואינו ממנין שבעה אבל בכאן חוזר ומברך על מה שבירך עליו כבר יוצא י"ח בו בלי ספק שהיא ברכה לבטלה ואפי' גזירת הנכנסים והיוצאים שחששת אין בכאן דהא חזו ליה דמברך על נטילת אתרוג ומאחר שדמה אותו כבודך לברכות של ס"ת שכל העולם מברכין ואין בזה משום ברכה לבטלה אומר אני שזה דומה יותר מז' בשבת שכתבו האחרונים ז"ל שאין מוסיפין עליהם ואעפ"י שאמרו אין פוחתין מהן אבל מוסיפין עליהם דוקא בימי המשנה שתקנו הפותח מברך לפניה והמסיים מברך לאחריה אבל אח"כ שתקנו רבנן שכל העולם מברכין משום גזירת הנכנסים והיוצאין אין להוסיף עליהם כדי שלא להרבות בברכות שכל מקום שיכול לפטור עצמו בברכה אחת אסור לגרום חיוב ברכות לפי' אסרו בתו' לדבר בין שחיטה לשחיטה דבור שגורם ברכה אחרת וכן אמרו שח בין תפלה לתפילה עבירה היא בידו וחוזרין עליה מעורכי המלחמה והטעם מפני שצריך להוסיף ברכה אחת ואם בתוספת ברכות צריך ליזהר ואסור לגרום כ"ש בכאן שהברכה האחרונה לא היתה צריכה ולא היה לו לברך אותה ואין אני רואה לו זכות מכאן.
והציצית שכתבת שמברך עליו כ"ז שלובשו אפי' ק' פעמים ואף גם זאת הראיה שהבאת לדבריך אינה כלום שאינה דומה לנדון שלפנינו לפי שהציצי' חובתו כל היום וביום חייב ולא בלילה כמו שלמדו רבותינו ז"ל במס' מנחות מוראיתם אותו פרט לכסות לילה וכ"ז שלובש בגד או מתעטף טלית בת ד' כנפות וציציותיו תלויים בו הוא מקיים המצוה וחייב לברך והוי כמי שמקיים מצות הרבה בפעמים חלוקים שצריך לברך על כל א' ואחת לפי כשפושט הבגד או הטלית המצוייצת וחוזר ולובשה עכשו הוא עושה מצוה ומברך וכשפושטו עברה אותה מצוה וכשחוזר ולובשו הוא מקיים המצוה פעם אחרת ולפי' הוא חוזר ומברך וכן בכל פעם ופעם אלא כשמפשיטו ודעתו לחזור וללובשו כגון שמפשיטו ליכנס לבית הכסא כתב בעל הטורים ז"ל שהוא מסתפק אם צריך לחזור ולברך או לא ודעתו נוטה שלא יברך ולפי' אין להביא ראיה מברכת הציצית שבכל פעם הוא מקיים מצוה אבל לברכת לולב שאם נטלו וברך עליו כבר יצא ידי חובתו ואסור לו לברך עליו פעם אחרת ומדאגבהה נפק ביה ולפי' אנו מברכין עליו בעל כמו שכתבו המפרשים ז"ל ואעפ"י שאמרו כל היום כשר לנטילת לולב דוקא אם לא יצא בו לפי שאין לו שעה קבועה עד ד' שעות או עד מנחה קטנה וגדולה וכיוצא בזה לפי' הוי כל היום מצותו ובאיזה שעה מהיום שיזדמן לו נוטלו לא שאם נטלו וברך עליו חוזר ונוטלו פעם אחרת ומברך זו לא עלתה על דעת א"כ מי שמברך עליו ב' פעמים הויא אותה ברכה לבטלה.
והתפילין הם שתי מצות ואם לא שח אינו מברך אלא אחת על של יד בלבד ואינו צריך לברך על של ראש כדעת קצת המפרשים ואם שח מברך שתים א' של יד ושניה של ראש או שתים על של ראש אם שח ואם לא שח אחת כך דעת קצת המפרשים וכיון שהם שתי מצות חלוקות מה חשש יש לחוש להם לברכה לבטלה שאמר כבודך שהיה ראוי להם ותפילין הואל /הואיל/ ואתא לידן נימא ביה מלתא יש לעיין כיון שהם ב' מצות למה אמרו שח בין תפילה לתפילה עבירה היא בידו וחוזר עליה וכו' ומאחר שהם שתי מצות למה אמרו שח בין תפילה לתפילה ותהיה השיחה ביניהם עבירה חמורה וכתבו קצת תירוץ לזה כיון דכתיב בהו בתפילין של יד ושל ראש והיה לאות על ידך ולזכרון בין עיניך צריך זכירה שיהא תוכף תפלה של ראש לתפלה של יד כדי שתהיה הויה אחת לשתיהם ואם הסיח דעתו והפליג בדברים ביניהם עבירה היא בידו ולפי' חוזר ומברך ברכה שניה על של ראש ואם לא שח אינו מברך ביניהם כלל כדי שיהיו תכופות ותהיה הויה אחת לשתיהן וזה אתי שפיר למאן דמפרש לא שח מברך אחת והיא הראשונה של יד הנה נת' טעם ברכה שאנו מברכין על התפילין ובין שח או לא שח ואין שם חשש ברכה לבטלה ואינו דומה לענין שלפנינו.
כתבת זה לשונך אין לדון לברכתו לברכה לבטלה אבל לברכה שאינו צריך לה אין בה עון אשר חטא ע"כ תמהתי האדון איך קולמוסך הוציא מפיו כדברים האלה ומה הפרש בדבריהם ז"ל לענין איסורא בין אומרם לברכה לבטלה או ברכ' שאינה צריכה עד שאמר כבודך כיון שהיא ברכה שאינו צריך לה אין בה עון אשר חטא והלא בפי' איתמר במס' ברכות בפ' אין עומדין להתפלל שהמברך ברכה שאינה צריכה עובר בלא תשא דאמרי' התם תני ר' אחא אריכא קמיה דרב הונא המבדיל בתפילה משובח משיבדיל על הכוס ואם הבדיל בזה ובזה ינוחו לו ברכות על ראשו והקשו התם הא גופא קשיא אמרת הבדיל בתפיל' משובח יותר משיבדיל על הכוס אלמא בתפלה לחודה סגי. והדר תני ואם הבדיל בזה ובזו ינוחו לו ברכות על ראשו ואמאי הא הוייא ברכה שאינה צריכה ואמר רב ואי תימא רי"בל ואמרי לה רב ושמואל דאמרי תרוייהו כל המברך ברכה שאינה צריכה עובר משום לא תשא את שם ה' אלהיך לשוא הנה בארו ז"ל שברכה שאינה צריכה עובר בלא תשא הפך אין עליו עון אשר חטא שאמר כבודך:
@שו"ת יכין ובועז חלק א סימן קל
עוד אל החכם ר' יוסף ששפורטש יצ"ו.
ומענין האומר איני זן ואיני מפרנס שאם אין לו שכופין אותו לגרש והבאת ראיות ועתה ראיתי כבודך שזרק מרה בדברים וירה בהם אשפת ראיותיו ושאין כופין אותו להוציא ואין כופין להוציא אלא השנויים במשנתינו כגון אלמנה לכהן גדול או השניות כאשר הוא בירוש' וכתבתי מה שכתב הרי"ף ז"ל שאלו כופין אותו בגט אלמנה וכו' כופין אותם בשוטים ובעקרבים ובמקלות ובמה שהם מדרבנן אם אמרה אני רוצה שאדור עמו שומעין לה ושבקינן חוץ ממוכה שחין ושהה עשר שנים ולא ילדה. ובמוכה שחין אם אמרה אני רוצה לדור עמו בעדים שומעין לה ובשהה עשר שנים ולא ילדה אין שומעין לה שכ"ז שיהא עמה לא ירצו ליתן לו אשה אחרת אלא יוציא ויתן כתובה והרא"ש ז"ל כתב דכיון דנחלקו הגדולים ראוי להחמיר שלא לכוף בשוטי' דלא ליהוי גט מעושה כ"ז כתב כבודך. עוד טרחת להעתיק תשובת א"ז הרשב"ץ ז"ל על שאלתך ואחר תורף התשו' כתבת שאין ראוי לכוף כלל שמא תנשא אחר כך ויבואו בניה לידי ממזרות וטוב שתשב תחת בעלה עד שתתאלמן ותנשא בכשרות.
באמת כי הרי"ף ז"ל כתב שהאו' איני זן ואיני מפרנס שכופין אותו לזון ואין כופין אותו להוציא וכבר כתבתי אני דעתו ז"ל בתשובה והוספתי לכתוב דעת הרשב"א ז"ל שכתב שדברי הרי"ף ז"ל הם כשיש לו אבל אם אין לו והוא עני ביותר שאז אין ב"ד יכולין לכופו לזון או שאינו רוצה להשתכר שאפי' הרי"ף ז"ל מודה שכופין אותו אבל אם יש לו כבר כתבתי שאין להקל ולכופו להוציא אם אינו רוצה להוציא אבל כופין אותו לזון ודעתך הא אפי' כשאין לו אין ראוי לכופו להוציא מפני שאין ראוי לכוף אלא השנויים במשנתינו כגון אלמנה לכ"ג וכו' השנויים במשנתינו אינן אלמנה לכ"ג וכו' ואינה משנה כלל ולא נזכר במשנה אלא מוכה שחין ובעל פוליפוס והמקמץ ומצרף נחושת ובורסי ובענין הכפיה לא נעלם מעיני כבודך המחלוקת שנפל בזה בין המפרשים והפוסקים ואני רואה שהסכמת רובם היא שכופין אותו להוציא ובודאי שר"ת ז"ל כתב שכ"מ שנז' בתלמוד כופין אותו כייפינן ליה בשוטים ובנדוי ובמקום שנא' יוציא אין כופין אותו כלל וכ"כ קצת המפרשים ז"ל ואמרו תדע לך דלאו כללא הוא דבכל מקום שאמרו יוציא ויתן כתובה שנכוף אותו להוציא דהא תנייא בפ' הבא על יבמתו נשא אשה ושהתה עמו שנים עשר /עשר שנים/ ולא ילדה יוציא ויתן כתובה ואם איתה דכל יוציא ויתן כתובה משמע כופין תקשי לן ההיא מתני' לשמואל דאמר אין כופין אלא לפסולות אבל שהתה עמו עשר שנים ולא ילדה לא אלא בודאי יוציא ויתן כתובה משמע הכי ומשמע הכי והיכא דאיתפרש כפיה כופין והיכא דלא איתפרש אין כופין לא בשוטי ולא בנדוי ואומר אני אפי' לדעת זו אם אמר איני זן ואיני מפרנס שכופין אותו להוציא דהא כפיה איתמר בה בפי' עד שקצת רצו להכריע מכאן שאפי' במקום שאמרו יוציא ולא נזכר כפיה שכופין להוציא דהא הכא לא אמר רב אלא יוציא ויתן כתובה ואמרי' עלה שמואל עד שכופין אותו להוציא יכפוהו לזון אלמא איכא למיגמר מהכא דהיכא דאיתמר יוציא משמ' שכופין אותו להוציא וכ"כ הראב"ד ז"ל אלא שחלקו על זה ואמרו דאיכא למימר דדילמא סיימו' קמיה דשמואל דרב כופין קאמ' ואע"ג דלא איתמר בגמ' אלא יוציא ולפ"ז לדעת הפוסקים כרב ליכא לספוקי כלל שכופין אותו להוציא והכי איתא בירושלמי בהדייא דגרסי' התם בעא מיניה ר' ירמיה מר' אבהו האומר איני זן ואיני מפרנס כופין או לא אמר ליה אדיין את זו מפני ריח הפה כופין מפני חיי נפש לא כ"ש ר' יוחנן אמר אומרים לו או זון או פרנס או פטור ואי' נמי בירושלמי במס' גיטין גבי הא דתנן בפ' בתרא גט המעושה בישראל וכו' תני ר' חייא וגוים שעשו כמעשה ישראל כשר ואפי' אמר איני זן ואיני מפרנס ע"כ והטעם שפסק הרי"ף ז"ל שכופין אותו לזון ולא להוציא מפני שהוא מחלוקת רב ושמואל ופסק הוא ז"ל הלכה כשמואל לא מטעמא דתני במתני' ואלו שכופין אותם להוציא ולא תני בהדייהו האומר איני זן ואיני מפרנס ואין דעתו דכל דלא תני ליהו בהאי מתני' דלא כייפנן ליהו ותדע לך שכן הוא דהא ביבמות גבי שהתה עמו עשר שנים ולא ילדה פסק הוא ז"ל שכופין אותו להוציא ולא איתמר בה כפיה לא במתני' ולא בבריית' אלא יוציא ויתן כתובה ואם איתא דאין כופין אלא השנויים במשנתינו למה פסק הוא בזו שכופין. ור"ח ז"ל פסק באומר איני זן ואיני מפרנס שכופין אותו לזון ולא להוציא מפני שהיא מחלוקת רב ושמואל וכתב דאין כופין אלא השנויים במשנתינו דמפרש בהדייא שכופין אבל היכא דאמר רבנן יוציא בסתם אומרים לו כבר חייבוך חכמים להוציא ואם לא תוציא מותר לקרותך עבריינא אבל להפותו /לכפותו/ בשוטים לא וכי היכי דלא תקשי ליה ההיא דרב דאמר האומר איני זן ואיני מפרנס יוציא ויתן כתובה וקאמר עלה שמואל עד שיכפוהו להוציא משמע דהיכא דאיתמר יוציא כופין אותו לפי' גריס הוא האומר איני זן ואיני מפרנס כופין אותו ויוציא ויתן כתובה והשתא דאתמר כפיה במתני' אתי שפיר מאי דאמר שמואל בתר הכי עד שיכפוהו להוציא וא"כ אפי' למאן דאין כופין אלא היכא דאיתמ' כפיה לפי' גי' זו באומר איני זן ואיני מפרנ' הא איתמר כפיה והקשו בתוס' לרב דאמר דכופין אותו להוציא אם אמר איני זן ואיני מפרנס אמאי לא תני לה במתני' דאלו כופין אותם להוציא אתם ותרצו דקא סבר רב דמתני' במומין קאמיירי בשאר כפיות לא קאמיירי והפוסקים כרב ולא כשמואל הכריעו דהלכתא כוותיה מדמקשינן גבי הא דתנן בפ' אף על פי וכן המורד על אשתו מוסיף לה על כתובתה ג' דנרים ורצו לאוקומה בגמ' במורד ממלאכה ואומר איני זן ואיני מפרנס והקשו האמר רב האומר איני זן יוציא ויתן כתובה וכיון שכן מה תוספת שייך הכא הואיל וצריך להוציא מיד ותרצו לאו לאמלוכי ביה בעו בתמיה כלו' נמלכים בו אנו צריכים ומודיעין אותו שאם אינו זן ולא מפרנס שכופין אותו ויוציא מיד ואותם ימים שנמלכים בו מוסיף לה כפי חשבון מה שנז' במתניתין כדעת ר' יהודה וכיון דמקשו הכא מדרב אלמא הלכתא כוותיה וכיון דכל הני רבוותא ז"ל פסק הלכתא כרב ורבי יוחנן דאמר כוותיה שאם אמר איני זן ואיני מפרנס שכופין אותו להוציא כדי הם לסמוך עליהם ולעשות מעשה לכתחי' ולא תשאר האשה תחת בעלה בצער כגלמודה ושכולה וחוששין אנחנו פן יהיה סיבה ועילה עד שיחטיאה יצרה בראותה צרת נפשה ויפרוק מעל צוראה /צוארה/ עולה עול דת יהודית ותבעוט במצות נורא עלילה במקצת ובכולה. ולכן ראוי לסמוך על הפוס' שכופין אותו כ"ש שהם כפלים מן האומרים שאין כופין להוציא והסוברי' שכופין להוציא הם בעל הלכות גדולות והרא"ש ז"ל ואע"ג דבפ' מס' יבמות גבי שהתה עמו עשר שנים בתר דשקיל וטרי טובא כתב דכיון דנחלקו הגדולים ראוי להחמיר הנה חזר ופסק בפסקי כתובו' כדרב ור' יוחנן ור' אבהו דירושלמי מסתבר שכופין אותו להוציא דאשה בושה לבוא לב"ד בכל פעם ותמות ברעב והביא ראיה דאשה בושה לבוא לב"ד מדאמר בפ' החולץ אשה בושה לבוא לב"ד והורגת את בנה והכא פסיק ותני שכופין והתם כתב שראוי להחמיר לא אמר שכן הוא מן הדין ודעת הרב ר' יעקב בנו ז"ל שכופין להוציא שכ"כ בס' אבן העזר בס' קנ"ה האומר איני זן ואיני מפרנס או שאיני רוצה לשמש עמה כופין אותו מיד להוציא ויתן כתובה אם תרצה היא ותלה הדבר ברצונה שאין ב"ד מצווין על זה ואינן מאותם שב"ד מכריחין וכופין אותו להוציא אלא היא תחוש לעצמה ולפי' כתב אם תרצה וכ"כ הרמב"ם ז"ל בפי' שכופין אותו להוציא אם הוא עני בפי"ב מה' אישות וכ"ש לדעת הראב"ד ז"ל שדעתו שאפי' במקום שנא' יוציא שכופין אותו כמ"ש למעלה ואין צריך לומר לדעת הרשב"א ז"ל שכתב שאפי' לדעת הרי"ף ז"ל ור"ח שאם אין לו שכופין ובאמת כי הר"מ הכהן ז"ל בהגהותיו תמה על הרמב"ם ז"ל שכתב שכופין אותו להוציא וכתב בשם הר' יעקב ז"ל שכשאין לו שהוא פטור והוי כב"ח מ"מ דעת הרמב"ם ז"ל עיקר כיון שרוב הפוסקים הסכמתם שכופין להוציא והראב"ד ז"ל נראה שהסכים לזה כיון שלא השיג כמנהגו בכל המקומו' שחולק על הרב ז"ל וכן דעת הרב בעל מגיד משנה ז"ל שכתב על מה שכתב הרמב"ם ז"ל בפי"ג ואפילו עני שבישראל אם קצרה ידו כופין אותו להוציא כתב דבעני דברי הכל בין לרב בין לשמואל כיון שאין לו ואינן יכולין לכופו לזון כופין אותו להוציא זה הפך הגהת הר"ם הכהן ועוד ראיתי שהרב בעל העיטור ז"ל כתב באות מרד באומר איני זן ואיני מפרנס יוציא ויתן כתובה ומסתברא דהכי הלכתא דמקשי' ופרכי' אליבא דידיה ור"ל אליבא דידיה דרב כמ"ש למעלה שהקשו בפ' אעפ"י מדרב הנה סברתו דהלכתא כרב שאמר שכופין אותו להוציא ובשער ג' מאות מרד האריך בזה ג"כ הרבה ולבסוף כתב לשון הירושלמי האומר איני זן ואיני מפרנס אומרים לו או זון או פרנס או פטור וכתב הוא דמהאי משמע דהכי הלכתא וכיון דכל הני רבוותא ז"ל הסכמתם שאם אומר איני זן ואיני מפרנס שכופין אותו להוציא ראוי לסמוך על דעתם וגם התשו' שהשיבך א"ז הרשב"ץ ז"ל שהעתיק לי כבודך וחשבת שהיא הפך זה אינה הפך ולא סותרת מה שכתבתי ח"ו ולא היה צריך כבודך להעתיק' ולשלחה אלי והלא היא כתובה על ספרו התשב"ץ ואינה לענין שלפנינו מכל הצדדין כי בתחי' כתב שכל מקום ששנינו יוציא לא כייפינן ליה וכששנינו כופין כייפינן ליה בשוטים ונדוי וזה סיוע לדברי שהרי באומר איני זן ואיני מפרנס כפיה איתמר ביה וכ"ש לגי' ר"ח ז"ל ואם אין גי' ר"ח מדוקדקת הא אמר שמואל עד שכופין וכבר כתבתי למעלה כי המפרשים ז"ל כתבו כי סיימוה קמיה דשמואל בכפיה סיימוה ואם יחלוק חולק ויאמר שיוציא תנן יש להשי' דהא יציאה בכפייה היא דהא שמואל אמר עלה עד שכופין אותו להוציא יכפוהו לזון ואי לא תימא הכי יש ללמוד מכאן שכל מקום שיאמר יוציא שכופין דהא לא איתמר הכא אלא יוציא ואמר שמואל עד שכופין וכבר דחו זה ואמרו רב כי אמר יוציא כופין אמר וכן סיימוה קמיה דשמואל הילכך אין כופין אלא במקום ששנינו כופין א"כ תשו' א"ז הרשב"ץ ז"ל סיוע לדברי. ובאומר איני זן ואיני מפרנ' כפיה אתמר ביה ואלו כתב בתשובה שהאומר איני זן ואיני מפרנס כופין לזון ואין להוציא /כופין/ אותו להוציא כשמואל אז היתה תשו' זו הפך דברי ואחר שכתב זה לא דבר אלא באומרת מאיס עלי שכתב הרמב"ם ז"ל שכופין אותו להוציא שאינה שבויה שתבעל לשנוי לה ואינו ענין לזה כלל ועיקר וכל האחרונים ז"ל חלקו על הרמב"ם ז"ל בפסק זה ולא רציתי לכוף הבעל לגרש וא' מהם גרש אותה לרצונו והאחר עדיין היא עומדת תחתיו במרדה +אמ"ה שמעון בנו אומ' כי בפנינו בא מעשה באשה א' שעמדה במרדה ולא שמענו לדבריה ולא סמכין על הרמב"ם ז"ל ונשארה ימים וכשראתה כך עשתה שלום עם בעל' והיה שלום מתוך ביניה' וילדו בנים ובנות ש"ל.+
ומה שכתב כבודך שנמצאת תשובה לגאון ז"ל שכתב באיני זן ומפרנס דהלכתא כופין אותו לזון ולא להוציא ולמה כופין אותו להוצי' והלא שעבד עצמו בכתובה איפלח ואיזון ומפרנס ואפלח ר"ל מכריחין אותו לעשו' מלאכ' מטעם זה אין ראיה שהרי כבר דחו דברים אלו קצת מאחרונים ז"ל שרבינו אליהו ז"ל רצה להכריע שהאדם מחוייב להשכיר עצמו לעשות מלאכה ולפרנס את אשתו מדקאמר איני זן ואיני מפרנס משמע דהוי מורד ממלאכה שהוא משועבד לה לעשות כדי לזונה ולפרנסה וגם מס' הכתובה נלמד אנא איפלח ואוקיר ואיזון ואפרנס זו היא דעת רבינו אליהו ז"ל אבל ר"ת ז"ל היה אומר שאין צריך ומכאן אין ראיה דה"פ אומר איני זן ואיני מפרנס דהיינו מרד האיש כנגד מרד האשה דמרד האשה הוא ממלאכה שתחת מזונות ומרד האיש הוי במזונות שהם כנגד מעשה ידיה ומספר כתובתה אין להוכיח דאיפלח אין פי' שישכיר עצמו אלא עבודה שדרך האיש לעשו' בביתו כגון לחרוש ולזרוע וכ"כ ג"כ הרמ"ה ז"ל.
עוד כתבת דמאי דאמרי' בגמ' גבי מורד על אשתו האומר איני זן ואיני מפרנס שהוא מורד ומוספין לה שלש טרפעיקין כדעת ר' יהודה וצריך לאמלוכי ביה כלו' בידה הדבר תלוי אם היה רוצה יגרשנה מיד ויתן לה כתובתה ואם היא אינה רוצה ימתינו שמא יחזור בו וביני ביני מוסיפין על כתובתה ולמעלה כתבתי שקצת רבוותא ז"ל כתבו מדמקשי הכא בפ' אעפ"י גבי כן המורד על אשתו מדרב שמעינן דהלכתא כוותיה וזו ראיה שכופין להוציא וכבודך כתב לאמלוכי ביה שהדבר תלוי ברצונה חס ליה למר למימר הכי והא ביה גרסי ולא גרסי בה וכן היא גי' הגמ' שלך שכן הוא כתוב בכתב ידך ביה וכבר כתבתי למעלה פי' הלכה זו ופי' רש"י ז"ל שאין נמלכין אלא בו שכן פי' ולאו לאמלוכי ביה בעו שמא יחזור בו ובתוך הזמן שאנו נמלכים בו וחוזרין עליו שיחזור בו מוסיפין הכתובה ע"כ והפי' שפי' כבודך לא ראיתיו לשום מפרש וגם אם נדקדק בסוגייא זו לא יבא על נכון.
והשלשה כפיות שכת' כבודך אינה כלום. הא' שאמרת שאומרין לה מעשה ידיך במזונותיך ואף אם יהיה במעשה ידיה מותר על מזונותיה יהיה שלה זה לא נמ"כ =נמצא כתוב= בשום מקום ולא כתבו לא פוסק ולא מפרש והיכי נקום אנן ונתקן תקנת' דלא תקינו לה רבנן ואם דחקה ועשתה מלאכה ופרנסה עצמה כבר נפטר בעלה מחיוב מזונותיה שמעשה ידיה שלו ולמה אנו צריכין לכפיה אם מעשה ידיה יותר ממזונותיה ואם תעדיף למה תהיה ההעדפה לה לבדה והרי בגמ' נתב' שהוא של הבעל כדאמרי' בפ' מציא' האשה תנן התם קונם שאני עושה לפיך אינו צריך להפי' ר"ע או' יפיר שמא תעדיף עליו יותר מן הראוי ואמרי' עלה כי אתא רבנן א"ר יוחנן בהעדפה שלא ע"י הדחק כ"ע לא פליגי דבעל הוי כי פליגי דבעל הוי /ארבע מלים אלו מיותרות/ כי פליגי בהעד' שע"י הדחק ת"ק סבר לבעל ור"ע סבר לעצמ' ופסק הרי"ף ז"ל כת"ק דבעל הוי וכ"פ ר' האיי גאון ז"ל וכ"כ הרמבם ז"ל בפ"ז מה' אישות דחקה עצמה ועשתה יותר מהראוי לה המותר לבעל. וכ"כ בעל הטורים ז"ל בא"הע ואעפ"י שרבינו חננאל ז"ל חולק וכתב הלכתא זו כר"ע כבר דחו דבריו בעלי החדושין ז"ל ואם עשתה ב' או שלשה מלאכות בבת א' דבעי רב פפא בגמ' מחלוקת הוא בין הפוסקים וכיון שנת' שאם העדיפה העדיפה לבעל אם אומר איני זן ואיני מפרנס ועשת' והעדיפה על מזונותיה ההעדפה יהיה לבעל א"כ אין בזה כפיה ואין אנו צריכין לכופו כיון שהיא עושה ואוכלת משל הבעל היא ניזונית ועוד כשיהיה מעשה ידיה פחות ממזונותיה נסתלקה כפיה זו שאמר כבודך ועוד שאין תקנה זו שוה בכל הנשים וע"כ צריכים אנו לומר לו או זון או הוציא.
ואת השני כתבת שאם לא יהיה במעשה ידיה כראוי למזונותיה משכירין אותו לעשות מלאכה ע"כ היינו דנתחי' בכתובה איפלח ואיזון ואפרנס כבר כתבתי למעלה שהאחרונים ז"ל דחו דברים אלו ועוד אם אינו מוציא להשתכר בכדי פרנסתו ופרנסת אשתו ככל דינין המפורשים בסוף פ' אעפ"י וכתבם הרמב"ם ז"ל בפי"ב מה' אישות תועיל כפיה ועדין תהיה מוטלת ברעב בחוסר כל וכיון שאין ב"ד יכולין לכופו לזון מפני שהוא עני ואינו רוצה להשתכר וכשמשתכר אין בשכירותו כדי פרנסתו ופרנסת אשתו בודאי שכופין אותו להוציא.
ואת השלישית שכתבת שמוסיפין לה על כתובתה ג' טרפעיקין בכל שבת מה כפיה בזה ובמורד על אשתו מתשמיש כ"ע מודו שמוסיפין ובמורד ממלאכה שאומר איני זן ואיני מפרנס כמו שפי' בגמ' הוא מחלוקת ואם הלכה היא כשמואל שאמר שכופין לזון ולא להוציא בודאי שמוסיפין כמו שמורד מתשמיש אבל לדעת הפו' כרב שכופין אותו להוציא אנו צריכין לתוספת הג' טרפעיקין אלו בנתים עד שנמלכי' בו וכיון שרוב הפוסקים הסכימו שהלכה כרב וכופין אותו להוציא אין מקום לכפית תוספת הג' טרפעקין ואלו היה התוספת כפיה לא היינו מוסיפין לה כלום לדעת הפוס' הלכ' כשמואל דשמואל אמר דאין כופין אותו שיוצי' אלא כופין שיזון ועכשו שמוספין לה הג' טרפעקין והתוספת הזה כפי דעת כבודך הוא כפיה א"כ לשמואל כופין אנו אותו שיוציא אלא ודאי התוספת הזה אינה כפיה כלל. זה לי להשיב על קונדריסך כפי דעתי ושלם לכם כנפשכם ונפש הצעיר צמח בן הרב ר' שלמה בן הרב הגדול ר' שמעון בן החכם ר' צמח זלה"ה עד כאן:
@שו"ת יכין ובועז חלק א סימן קלא
את זה כתבתי להחכם יצ"ו הנז' דרך תוכחה.
כל הדברי' יגיעים. ואם הפקד' אבחנ' לרגעים. לשמרם בבטני מה טוב ומה נעים. כי אם אמרי מלה אחבר. וחיילים לגבר. לא אוכל לדבר. וברית כרותה בנינו שמה מחסום לשפתים. כבריח ארמון דלתים. ואם מכות טריות בפצעי אוהב חדרי בטן ירדו. בינות צלעי כיקוד יקוד אש נוקדו. כלפיד בוז יתלכדו. מאנה נפשי בכבודך לנגוע. בפתבג האהבה וכחיטי מנית החבה לרדוף עד חובה בחרב ובחנית לפגוע ואם אתה הגדלת עלי עקב קולמוסך כמשתבח אשר כן עשה ומתהלל. וכי כביר מצאה ידו כבודי לחלל. כל שומע דבריך תצלנה אזניו והיה מקפיד אפי' היה ענותן כהלל. ברבים חטאו בי וכמעט אש האהבה במים עזים יכבון. אספרם מחול ירבון. במספר במשקל. יצאו משפטם מעוקל. ואני לא חטאתי ולא אחטא. לא במכתב בלזות שפתים ובמבטא ובזיונותי' רבו כמו רבו. השיקו אש גדולה בלבי בתחלתם אבל בסופם כמו בשתים כבו. ושתים הנה עלו על כלנה. האחת אמרך כי כל דברי כתבת תשובתם בצדם. לדברי מינות הפכתם. כמנהגך לספרי הרב הגדול ר' יצחק בר ששת ז"ל וכספרי המירם שמתם. ואם באתי אני לדרוך קשתי ובשריוני אתעל. מסך ופעולות דבר שפתים אפעל. הייתי קולע אל השערה. וחצם לצדם אשלח למטרה. אבל שמרתי דברי הברית. להשאיר לה שארית. ולתת לה תקוה ואחרית. וכאשר רוח מבינתי יענני. רוח קנאת תורתי יקנני. ויורני ויאמר לי להשיב על מוסר כלמתי. משלתי ברוחי ובתמתי החזקתי. והשנית אמרך כי מה שכתבת לי בחירופין אינו בערך א' מששים במה שכתבתי אני לך ואיני יודע ההערכה הזו אם במשקל אם במספר. אם בשיעור חומה משמים הגיע עד עפר. אך אמנם הבנתי מזה כמה הוא בעיניך ערכיך וערכי. כי כאין אני נגדך וערך אליך ושוא נחני. וגם במה שלא כן שפכת נדדי אפיך חמה. אלו כונתי על א' כמה וכמה. וכמדומה לי שהיית יושב ומצפה. מתי יבואו דברי לידך. לעלות חרונך לנגדי לאין מרפא. וכבודך להבזות שלא כדרך ת"ח מחשב. ואני לבטח אתך יושב ואפילו כוונתי למה שחשבת. אין השיעור באומד כמו שכתבתי ואם אני בפני הכל משתפל. לא מתייהר לא מתגדל ומתעפל עלבוני שומע וסובל כל אדם בשמחה ובשירים מקבל. אין ראוי מפני כך כסא כבודי לנבל. מוסף ע"ז שבכל דבריך אתה מהתל על דברי הצדיקים. כאלו אני אחד מן המתחילים כאחד הריקים. וכאלו איני מבין. מה בין סולת לתבן. מה בין התבן לבר מה בין נזם זהב וחלי כתם לכלי חרס הנשבר. ובפולסין דנור נפקת לאפאי ואי לאו דקבילי עלי דלא לצעורך הוה מחזינא ילך חורפי ואתה להמרות עיני כבוד בכל קודריסך /קונדריסך/ מתפאר עלי ומתהדר ואני לא אפאר באבותי. בדרשותי ובתשובותי. בלמודי דמצינא בכלהו תנויי ובכוליה תלמודא בשמועתי אי נהירא ומחדד' ביושר סברתי. אשר אבי אבי הרב ז"ל היה מפארני ומשבחני מיום היותי. בהודייתי לאמת. אשר היא בסיבה קודמת. והשלמיות חותמת. אשר בזה מתהללים. כל אשר קדמונו מהחכמים והרבנים הגדולים. ואתה ידעת אם מעולם בגדולות ובנפלאות ממני הלכתי. ואחרי התאוה והגאוה נגררתי. ואם בכבוד חבירי זלזלתי. או אם מעשי בעיני הגדלתי. ואני יודע שמה שכתבתי. עתה כל שומע יחסדני. וביד ינידני. אבל מאשר שערתי בעצמי שיעור כבודך אצלך. וחסרון כבודי למולך. וסמכתי במא' רבותינו ז"ל החמוד. שקבעוהו בתלמוד. יסוד הבינה והעמוד. שרי לאיניש לאודועי נפשיה היכא דלא ידעינן יתיה. וצריך לצורבא מרבנן למימר צורבא מרבנן אנא ואסמכתא דקרא יהללך זר ולא פיך אין זר פיך ומצינו לרבותינו הענותנים והחסדים עלי כבודם מקפידין. ובתשובתם להם מתהללים. כדאי' בפ' הפועלים. מצורף לזה כי הבזיון דבק בנפש ורוצה אני שידע כבודך שלא מנעני מהתשובה. לך כראוי אלא ענוה מרובה. ותוקף אהבה רבה ולא די לי הצער הראשון. אלא שכתבך האחרון יותר קשה ומר. מכל אשר לפניו נאמר. באמרך שנחמת על אשר אמרת. שלא תשא ותתן עמי ויפה נזהרת. ופתחי פיך שמרת שלא אמרת. ונחמת על בזיונותיך כי אינם אצלך בזיון. ונקלותי עוד מזאת והייתי שפל בעיני כאזוב קיר אזוב ואזוביון וכן מדת הדין מחייבת. שמה שאני עושה מדרך מוסר ומהכרח אהבה. חשבה כבודך שהוא דין וחובה. וכאשר הייתי בעיניך ואני יודע קצת מסכתות. בין י"ז שנה. כן נראה שאני בעיניך היום שאני בשני הבינה. יודע ארבעה סדרי תלמוד וששה סדרי משנה. וגם אם יאריך ה' ימי עד שיבה וזקנה. לא אזוז ממנה. וכל זה אינו מעלה אצלי ולא מוריד ולא ממצבי מחריד. אבל הודעתיך כי לב בשר לי וכח גבר כאיש. מדבר חי ומרגיש. ואל יקשה בעינך האדון י"א תוכחתי זאת ותחשבה לי כעונה עזות בשפת יתר מי מדון פוטרת. כי טובה תוכחת מגולה מאהבה מסותרת. ומה נכבד המאמר הקדוש היוצא מפי קדוש. רבינו יהודה הנשיא דתנייא איזוהי דרך ישרה שיבור לו האדם אוהב את התוכחות שכ"ז שתוכחת בעולם. נחת רוח באה לעולם. וטובה וברכה באה לעולם. ורעה מסתלקת מן העולם. שנאמר ולמוכיחים ינעם. ועליהם תבוא ברכת טוב וה' הטוב ביד יריאיו יחזיק. ויתן רבי ברכות לראש צדיק. ויצאו דברינו בשלם. ושלומך יגדל. כנפש הדל. צמח בן הרב ר' שלמה ז"להה:
@שו"ת יכין ובועז חלק א סימן קלב
אל אהובינו יקרינו ה"ר יוסף זמרון יצ"ו בעודו בתונס.
עמדתי על כל מה שכתבת בקונדריסך והנני משיב על ראשון ראשון. בענין בית הכנסת ואומר לכאורה משמע דלפום מסקנת הגמ' בפ' בני העיר שיש לחלק בין ב"ה של כפרים לב"ה של כרכים לענין מכירה דתנן התם בני העיר שמכרו רחובה של עיר לוקחין בדמיה ב"ה. ב"ה לוקחין בדמיה תיבה ואע"ג דסתם תנינן לה והוה מצינן למימר דלית לן לחלק הא ליתא דהא אמרי' עלה בגמ' א"ר שמואל בר נחמני א"ר יונתן לא שנו אלא ב"ה של כפרים הואל ומעלמא קאתו לא הוה ליה דרבים ולא מצו מזבני לה. הא שמע' מהאי אוקמתא כל שעושה ב"ה על דעת יחידים כגון ב"ה של כפרים יכולין הם למכור אותו הואיל ועל דעתם עשאוהו והיינו סתם מתני' דתנן מכרו ב"ה וכו' אבל ב"ה שנעשה ע"ד רבים כגון ב"ה של כרכים אינם יכולין למכור אותו מטעמא דר' שמואל בר נחמני דאמר משמיה דר' יוחנן הואיל ומעלמא קאתו ליה הוה ליה דרבים ורבים הוציאו בבניינו ושמא יש א' בסוף העולם שחלקו מעכב לפי שאין בני עולם כפופים לבני עיר זו ולא לשבעה טובי העיר שלה אלא אם יש אדם חשוב כרב אשי שכל הנותנין לב"ה על דעתו הם נותנין והיינו דאמר רב אשי בגמ' האי בי כנישתא דמתא מחסיא אע"ג דמעלמא קא אתו כיון דאדעת' דידי קאתו אי בעינא מצינא מזביננא ליה ובירושלמי הביאוהו המפרשים ז"ל ה"נ מוכח התם דגרסי' ר' שמואל בר נחמן בשם ר' נתן הכא /הדא/ דתימא בב"ה של יחיד אבל של רבים אסור שאני אומר מסוף קניי ביה ומפרשים אחרים ז"ל יהבי טעמא אחרינא בב"ה של כרכים דלא מצו מזבני ליה משום דבנו לה על דעת רבים והרי הם כמקדשין אותה לכל ישראל אבל של כפרי' הואיל ואין עושין אותו אלא ע"ד עצמן לבד כלו' שבנאוהו על דעת שלא יתפלל בו כל הבא אל העיר אלא להם לבדם ולא יעבור זר אתם וכיון שכן יכולים למכור אותו ולחלל קדושתו ודעת הרמב"ם ז"ל בפי"א מה' תפלה ע"פ הפי' האחרון שכתבתי וב"ה של כפרים אע"ג דאמרי' דמצו מזבני לה מ"מ בעי לעלויי בדמיה והיינו דתנן ב"ה לוקחין תיבה כלו' כשמוכרין ב"ה צריך להעלות בדמיו ולוקחין תיבה שהוא מקום שמניחין בו ס"ת והוא הנק' ארון והוא קדוש יותר מב"ה מיהו אם מכרו שבעה טובי העיר במעמד אנשי העיר רשאין לעשות בדמיו מה שירצו ולא בעי לעלויי והיינו דאמרי' בגמ' אמר רבא ל"ש כלו' לא שנו דבעי' לעלויי אלא שלא מכרו ז' טובי העיר במעמ' אנשי העיר אבל מכרו זט"ה במא"ה אפי' למשתי ביה שכרא שפיר דמי ופירוש למשתי ביה שכרא בדמי ב"ה שמכרו שיכולין הם לקנות בו שכר ולשתותו כך פי' קצת מהמפרשים ז"ל ומפרשים אחרים פי' אפי' למשתי ביה בב"ה כלו' שב"ה שמוכרין זט"ה במא"ה אפי' למשתי ביה בב"ה כלו' שב"ה שמוכרין זט"ה במא"ה יכולין למכרו לכל דבר ואפי' לדברים הללו וכן היא דעת הרמב"ם ז"ל בפי"א מה' תפי' ואעפ"י שהראב"ד ז"ל השיג עליו סוגייא דשמעתא דגמ' כדעת הרמ"בם ז"ל וכ"ש מגי' קצת מרבוותא ז"ל דגרסי' במילתיה דרבא אפי' למשתי ביה שיכרא ולמשטח ביה פירי.
והעולה מזה הוא שב"ה =שבית הכנסת= של כרכים לעולם אין יכולין למכור אותו מטעמ' דיהבי בגמ' משום דאתי ליה מעלמא והוה ליה דרבים ולא מצו מזבני ליה או משום שמא רבים הוציאו בבניינו ושמא יש א' בסוף עולם או זרעו וחלבו מעקב /וחלקו מעכב/ בפי' אותם המפרשים שפירשוה ע"ד זו וכדברי הירוש' כמ"ש למעלה או משום דבני הכפרים בונין אותו ע"ד כל העולם והם מקדישין אותו לכל העולם שכל הבא יתפלל בו ומשום הכי לא מזבני ליה וכפי הפי' הזה היא דעת הרמב"ם ז"ל וב"ה של כפרים יכולים הם למכור אותו משום דלית ביה חד מהני טעמי חדא דלא אתו ליה מעלמא ולא נתנו בבניינו בני העולם אלא שבני הכפר בנאותו /בנאוהו/ לעצמן ולא קבלו מיד בני העולם בבניינו כלום ועוד שלא הקדישוהו לבני העולם להתפלל בו כל הבא אל העיר ומשום הכי מזבני ליה זט"ה =ז' טובי העיר= במא"ה =במעמד אנשי העיר= דמי לא בעו עלויי ותו דמצו מזבני ליה לכל מילי ואפי' לאותם דברים המוזכרים בגמ'. ואחר שנתיישב לנו זה יש לעיין בב"ה זה של תונס שבאה עליו השאלה אם יכולין למכור אותו או לא ונראה למי דומה שאם נאמר שדומה לב"ה של כרכים אינו יכולין למכור אותו ואם נאמר דומה לב"ה של כפרים יכולין למכור אותו ואני אומר שאינו דומה כלל לב"ה של כפרים דמצו מזבני ליה ואינו דומה כי אם לב"ה של כרכים דלא מצו מזבני ליה מהאי טעמא דאמרי' בגמ' דשל כרכים הואל ומעלמא קאתו ליה לא מצו מזבני ליה ושמעי' מינה דטעמא הוי בב"ה של כרכים דלא מצו מזבני ליה משום דאתו ליה מעלמא ונתנו בבניינו ושמא א' מאותן שנתנו בבניינו הוא או זרעו בסוף העולם וחלקו מעכב במכירה או משום דאתו ליה מעלמא וכי נתקדש לכל באי העולם נתקדש שיבואו ויתפללו בו והוי כשלהם ולא מצו בני כרך לזבוניה וזהו מ"ש הרמב"ם ז"ל בפ' הנז' וז"ל בד"א שמותר למכור ב"ה בב"ה של כפרים שלא עשו אותו אלא ע"ד בני הכפר לבדם שתהיה להם להתפלל בה לפי שאם רצו למכור כלן מוכרין אבל ב"ה של כרכים הואל וע"ד כל אנשי העולם נעשית שיבא ויתפלל בו כל הבא אל המדינה נעשה של כל ישראל ואין מוכרין אותו ע"כ וב"ה זו שבתונס אפי' תאמר שלא בנאוהו ולא נתנו בדמיו באי עולם ולא בנאוהו בעלי הכפו"ס כי אם משלהם מ"מ בלי ספק שנתקדש לכל באי עולם שכל בר יש*ראל מיורדי הים או מהבאים דרך יבשה מבעלי הכפו"ס הבא אל תונס מד' רוחות העולם יבא אל הבית הזה ויתפלל בו ואין אתה יכול לומר לעושה ליחידים ידועים להתפלל בו לבדם והבא אל המדינה מבעלי הכפו"ס זולת אותם שבנאוהו או זרעם לא יתפללו בו אדרב' אשר שמענו ונדעם מאשר ספרו לנו מגידי' ומעידי' שכל היהודי מבעלי הכפו"ס הבא אל תונס דרך ים או דרך יבשה יבא אל הבית ההוא להתפלל בו ואין מעכב על ידו מיום הוסדו ועד עתה א"כ ע"ד רבים נעשה ונתקדש לכל ישראל לכן הנה הוא כב"ה של כרכים דכיון דאתו ליה מעלמא בודאי שמתחילה נתקדש לכל באי עולם ולא מצו מזבני ליה אפי' ז"טה =ז' טובי העיר= במא"ה =במעמד אנשי העיר= לפי שכל מכירה שאנו מוציאין /מוצאין/ במשנה ובגמ' אינה אלא בב"ה של כפרים. ולא מצינו בב"ה של כרכים שיכולין למכור אותו אלא ב"ה של מתא מחסיא משום דאדעתא דרב אשי קא אתו לה מעלמא והוא כב"ה של יחיד והרי מוכח בגמ' דאמרי' התם א"ר אשי האי בי כנישתא דמתא מחסייא אע"ג דמעלמא קא אתו לה כיון דאדעתא דידי קאתו אי בעינא מזבינא ליה א"כ ב"ה של תונס כיון שלא נעשה ע"ד א' מיוחד אלא נעשה ע"ד שכל הבא אל תונס מבעלי הכפו"ס יתפלל בו הוי כב"ה של כרכים דלא מצו מזבני ליה. ולא דמי נמי לב"ה של טרסיים דהוה בירושלם ומכרוהו לראב"ע ועשו בו כל צרכו כדאי' בפ' בני העיר דהתם הטרסיים שהם צורפי נחושת עשו ב"ה ההוא להתפלל בו הם עצמם ולא שיתפלל שום אדם אחר זולתם והאי בי כנישתא אע"ג דהוה בירושלם ומצי' למימר דהוה דיניה כדין ב"ה של כרכים דלא מצו מזבני ליה מ"מ כיון שנעשה מתחילה בית קטן לבית אומנות ידועה שהם אנשים ידועים ולא נתן שום אדם בבניינו זולתם כי אם הם לבדם וגם הם לא הקדישוהו לאחרים שיתפללו בו מהבאים אל המדינה ולא אתו ליה מעלמא אע"ג דהוה בירושלם שהיה כרך הוי דינו כדין ב"ה שבכפרים דמצו מזבני ליה ומשום הכי מכרוהו לר"א בן עזריה והיינו דקא אותיבי בגמ' במאי דאסיקו התם בב"ה של כרכים דלא מצו מזבני ליה א"ר יהודה מעשה בב"ה של טרסיים שהייתה בירושל' ומכרוהו לראב"ע ועשה בו כל צרכו והתם דבכרכים הוא ותרצו לה ההוא בי כנשתא זוטא הוא ואיהו עבדיה נמצאת למד שב"ה של טרסיים זה לא הותר לימכר אלא מחמת שעשאוהו בני אומנות אלו לעצמן ובנאוהו משלהם ובידוע שלא נתקדש לאחרים להתפלל בו ומחמת כך מכרוהו שדינו כדין ב"ה של כפרים דלא אתו ליה מעלמא ולא נתנו בו באי עולם וגם לא נתקדש לבאי עולם א"כ ב"ה זה של תונה /תונס/ אפי' תאמר שלא נתנו בבניינו באי עולם והוי נמי כב"ה זוטא אף עפ"כ כיון שנעשה ע"ד שכל הבא ממדינה אחרת אל המדינה דרך ים או דרך יבשה מבעלי הכפו"ס שיתפללו בו הוי דינו כדין ב"ה של כרכים דאתו לה מעלמ' ולא מצו מזבני ליה אם מטעם שנתקד' לכל באי עולם אף עפ"י שלא נתנו בבניינו או מטעם שמא נתנו בבניינו באי עולם ושמא יש א' מהם בסוף העולם וחלקו מעכב או חלק זרעו ואינו דומה לב"ה של טרסיים לפי שב"ה של טרסיים לא נעשה על דעת שיתפללו בו הבאים אל המדינה ממקום אחר אלא ע"ד שיתפללו הם בעצמם בו ולא נתקדש לאחר זולתם אבל כל שנעשה ע"ד שיתפללו בו הבאים אל המדינה ממקום אחר בב"ה זה שבתונס שנעשה ע"ד כך והאות שנעשה על דעת כך דאנן חזינן דאתו לה מעלמא כלו' שכל הבא ממדינת הים או מדרך יבשה מד' רוחות העולם יתפללו בו א"כ הוי מוקדש להם ונעשה של כל ישראל ולא מצי מזבני ליה וכן הוא מבואר מלשון הרמב"ם ז"ל שכתבתי למעל' זהו מה שנ"ל בזה.
כל זה בהיות ההיכל על מכונתו כנוי /בנוי/ עומד לתלפיות דאי בעו לזבוניה לא מצו לזבוני ליה ולא מצו נמי לסתור אותו כדי לבנות ב"ה אחר דהא אמרי' בגמ' רמי בר חמא הוה בני בי כנישתא חסרא ליה כשורי ולבני הוה ליה ההוא בי כניסתא /כנישתא/ עתיקת' בעי למסתירה ולאייתויי כשורי ולבני ולעיולי להאי וקא מבעייא ליה הא דרב חסדא דאמר רב חסדא לא ליסתור איניש בי כנישתא עד דבני בי כנשתא אחריתי משום פשיעותא כה"ג מאי ופירש"י ז"ל שאין סתירתו של זה אלא לבניינו של זה ואין שם פשיעותא אתא לקמיה דרב פפא ואסר ליה אתא לקמיה דרבא בר תחליפא ואסר ליה אי הכי אסור לסתור ב"ה ישן אפי' על דעת לבנות חדש אלא שיבנו החדש תחילה ואח"כ יסתור הישן משום פשיעותא ופירש"י ז"ל שמא יפשע ויתייאש ולא יבנה אחר ונר' דוקא בשאינו רעוע אבל אם הוא רעוע וקרוב ליפול ויש בו סכנה שמא יפול על בני אדם סותר תחילה ואח"כ בונהו ואין צריך לבנות אחר תחי' חדש קודם שיסתור הישן דהא אמרי' בפ' השותף וה"מ דלא חזי ביה תיוהא אבל אי חזי ביה תיוהא סתר ובני וכו' וב"ה זו של תונס אלו בא לסתור אותו ולבנותו חדש ולא היה רעוע לא היו יכולין עד שיבנו אחר חדש אבל עכשו שנפל מאליו פשיטא שבונין אותו ולא יצטרכו לבנות אחר תחילה.
ומה שנ"ל הוא שראוי להניח ב"ה זה שנפל תל עולם ולא יבנה עוד כיון שהוא רחוק מאד משכונת היהודים וישתדלו לבנות ב"ה אחר תוך שכונתם כדי שיהיו מקדמי ומחשכי לבי כניסתא מה שלא היה איפשר להם לעשות מקודם בב"ה שנפל לריחוק מקומו וכן מוטב הוא שיניחוהו שומם ויבנו ב"ה חדש בשכונת היהודים להתפלל בו ולשפוך נפשם לפני ה' בקדש צום ולקרוא עצרה ויקיימו מצות תפלה ב"י =בכל יום= ערב ובקר וצהרים ישיחו ויהמו לפני אלהים כי בהיות מקום מוכן ומזומן לתפלה קרוב להם יתנו לבם ללכת בית אלהים ברגש ואיש את אחיו יעזורו לאמר לכו נלכה ונעבדה את ה' שכם א' ולהתפלל לפניו בבית קדשינו ותפארתינו מקדש מעט וגם תרבה קנאת איש מרעהו במצוה הזאת ותהיה כל העדה כלם קדושים ובתוכם ה' משא"כ כשירחק מהם המקום. וא"ת איך יניחו ב"ה חרב תל עולם יש לומר שהרי כן מצינו בימי התלמוד שב"ה נעשה תל ולא בנאוהו וכדאמרי' בגמ' רבינא הוה ליה ההוא תלא דבי כנישתא בארעיה בעא למזרעיה כלו' ב"ה שחרב היה לו במקומו וזהו תלא דבי כנישתא לפי שכל בית חרב נק' תל כמו והיתה תל עולם לא תבנה עוד כך פירש"י ז"ל ואתא לקמיה דרב אשי אמר ליה מהו למזרעיה וכו' ואיכא למימר דלא הניחו ב"ה זה תל עולם ולא בנאוהו אחר שנפל אלא מחמת שבנו להם ב"ה אחר הניחו הא' תל מחמת איזה טעם. גם ב"ה זו שבתונס יש להם לסמוך על זה ולהניח הב"ה הא' הישן תל ולבנות להם ב"ה אחר חדש בשכונתם אשר הוא מקום שאיפשר להם לקיים מצות תפלה החשובה והטובה אשר תקנו אותה קדמונינו ז"ל כנגד התמידין. וא"ת והא אמרי ב"ה שעלו בה עשבים לא נתלוש ואם תלש יניחם במקומם משום עגמת נפש כלו' הרואים אותו חרב ועלו בו עשבים כדרך שעולים בבתים החריבים תעגם נפש הרואים אותו כך ויתנו אל לבם לבנותו. י"ל שכן ראוי להיות בב"ה שנפל להשתדל בבניינו כדי שלא יהיה מקום קדוש חרב ושמם אבל איפשר לומר שזה אינו אלא אם הוא במקום שאיפשר לעדת ה' להכנס לאותו בית ולהתפלל בו ערב ובקר וצהרים תמיד בכל יום יום אבל אם הוא במקום שאי איפשר להיות כך עתה כמו שהיה איפשר בהבנות הבית בתחילה מצד איזה טעם או איזה מאורע אין לומר כן וכמו שאירע בב"ה זה אשר בתונס לפי שבתחילה כשבנאוהו היו אנשים מועטים והיו כל היהודים אשר שמה גם אם יבואו אכסנאים אחרים ויצטרפו עמהם יכולין להתפלל בו והיה מכיל כלם מה שא"כ עכשו שאי איפשר לבית הזה להכיל את כל היהודים הנמצאים שם אשר רוצים להתפלל בו יען אם הם עתה קהל גדול והבית קטן בערך וביחס להם מה שלא היה כן מתחי' ועוד מפני ריחוק המקום מה שלא היה כך בתחילה. להיות שאותם אנשים שבנאוהו היו דרים בפונדק זה אשר היה בנוי בו הב"ה הזה והיה איפשר להם בלא טורח ויגיעה שיתפללו בו תמיד בכל יום ערב ובקר וצהרים אבל עכשו אין הדבר כן לפי שהיהודים אינם דרים היום באותו פונדק ולא קרוב לו אבל הם דרים בשכונת' שיש להם היום במקום שהוא רחוק מאד מהפונדק שהיה בו ב"ה זה עד שאיפשר להם ללכת ולהתפלל בבית הוא ג' תפלות בכל יום כי אם תפילת השחר בלבד ולא כל העם כי אם קצת יחידים הם השרידים אשר ה' קורא החרידים אל דבר ה' וריחוק מקום שהוא גורם זה ומחמת ב' דברים אלו שזכרתי שהם קטנות הבית ביחס אל המתפללים בו ואינם מכיל כלם וריחוקו משכונת היהודים עד שהם נמנעים מלהתפלל בו תדיר אני אומר שהענין דומה כעיר שאין להם ב"ה שכופין זה את זה לקנות ולבנות להם ב"ה שיתפללו בו כל העם כדאי' בתוס' דמציעא וכתבה הרי"ף ז"ל בפ' השו' וכתבה הרמב"ם ז"ל בתחילת פי"א מהלכות תפלה ובתחי' פ"ו מה' שכנים נמצא לפי דעתי שאפי' ב"ה זה לא נפל מחוייבים הם לבנות להם ב"ה אחר שיכיל את כל הקהל ההוא כדי שיכנסו בו ויתפללו תפלותיהם בכל יום לצאת י"ח =ידי חובתם= ועכשו שנפל מאליו יניחוהו תל עולם ולמכור אותו אינם רשאים דכיון דאתו ליה מעלמא נעשה דינו כדין בית הכנסת של כרכים דלא מצו מזבני ליה וכמ"ש ולבנותו אינו מן הראוי מהטעמי' שכתבתי אלא מחוייבים הם לבנו' להם ב"ה אחר בשכונת' גדול שיכיל את כל הקהל באחד ובזה יהיה נוח להם מצות ג' תפלות בכל יום ולא טריחא ליהו מלתא זהו מה שנ"ל בזה ואתה תבחר ותקרב ולא אני שאין אני אומר קבלו דעתי שאתה רשאי ולא אני ולפי מה שכתבתי /שכתבת/ ירא' שב"ה הזה היה עלי' קיר קטנ' ע"ג בית שאינו מוקדש ועתה נפל קרוי העליה עם כותליה ולא נשארה קדושה כי אם בקרקעית העליה שהיא גג א"כ ראוי להזהר בקדושת אותו גג שהוא קרקעית העליה ודינו כדין ב"ה שחרב שבקדושתו עומד וכמ"ש בפ' בני העיר בתי מדרשות ובתי כנסיו' אעפ"י שחרבו בקדושתם הם עומדים שנא' והשימותי את מקדשיכם אעפ"ישחרבו בקדושתם הם עומדים והשם ברחמיו יגדור פרצו' עמו ישראל ברחמים אמן ואמן:
@שו"ת יכין ובועז חלק א סימן קלג
ועל ענין אחרון אחרון אני משיב בענין גביית האלמנה שאבד שטר כתובתה ואומר שעמדתי בכל זה שכתבת בענין האלמנה הזאת ששאלת על עניינה שבאה לב"ד ובקשה מהם להגבות' כתובת' ונדוניית' מנכסי יורשים ואין שטר כתובה יוציא /יוצא/ מתחת ידה וטענה בפני ב"ד שאבד שטר כתובתה ונתנה אמתלא לדבריה ורצית להגבותה כתובתה ונדונייתה מנכסי יתומים מחמת אמתלא שנתנה לדבריה שנראה מהם שאבד שטר כתובתה. גם מאומדנא דמוכח אני אשיבך מילין ואת רעיך עמך במה שנראה לי להשיב בדין זה וצריך אני להקדים לך הקדמה אחת ואח"כ אכתוב מה שהוא עיקר הדין תלוי בו.
הקדמה ראוי לנו לדעת שבימי רבותינו בעלי התלמוד ע"ה נראה שהיו מקומות חלוקים בענין כתיבת הכתובה שיש מקומות שנהגו לכתוב כתובה ויש מקומות שנהגו שלא לכתוב כתובה והמקום שנהגו בו שלא לכתוב כתובה היו סומכין בזה על תנאי ב"ד כי כל תנאי ב"ד אעפ"י שלא נכתב כמי שנכתב דמי וכל הנושא סתם על דעת זה הוא נושא כך מוכח בפ' נערה שנת' וראיה לדבר שהיה מקומות שמנהגן שלא לכתוב כתובה דהא תנן בפ' נערה לא כתב לה כתובה בתולה גובה ק"ק ואלמנה גובה מנה ועוד מההיא דתנן בפ"ב דכתובות האשה שנתאלמנה או שנתגרשה היא אומרת בתולה נשאתני והוא אומר אלמנה נשאתיך אם יש עדים שיצאה בהינומא וראשה פרוע כתובת' ק"ק ר"י בן ברוקא אומר אף חלוק קליות ראיה הרי לך מבו' ממשנה זו שיש מקומות שנהגו שלא לכתוב כתובה שאם לא כן איך תפול הכחשה בין איש לאשתו אם בתולה נשאה או אלמנה נשאה והרי שטר כתובה מצוי ומספר כתובה נלמד אם בתולה נשאה או אלמנה נשאה אלא ודאי משמע שמשנה זאת לא נשנית אלא על מקום שמנהגן שלא לכתוב כתובה וכ"כ הרמב"ם ז"ל בפי"ו מה' אישות שדברים אלו הם במקום שאין כותבין כתובה ועוד ראיה אחרת מדתנן בפ' הנושא הוציאה גט שאין עמו כתובה גובה כתובתה וכו' ואוקמה שמואל בגמ' ומה שאמרו ז"ל אסור לו לאדם לשהות עם אשתו אפי' שעה א' בלא כתובה הוא במקום שמנהגן לכתוב כתובה.
ואחר שנת' הקדמה זו ונתבארה כוונתינו בה בדרך קצרה נחזור ונבאר דין אלמנה או גרושה שבאה לתבוע כתובתה מנכסי בעלה ואין שטר כתובה יוציא מתחת ידה אם יש לה כתובה או לא ושאר דינין התלויים בזה ואחר שנת' הקדמה זו תנן בפ' הנושא גבי אלמנה שבאה לתבוע כתובתה כ"ז שהיא בבית בעלה גובה כתובתה עד כ"ה שנים שיש בכ"ה שנים שתעשה טובה כנגד כתובתה דר"מ שאמר משום ר"ג וחכמים אומרים כ"ז שהיא בבית בעלה גובה כתובתה לעולם כ"ז שהיא בבית אביה גובה כתובתה עד כ"ה שנים. ואמרו עלה בגמ' אמר רב יהו' אמר רב העיד ר' ישמעאל בר' יוסי שאמר משום אביו לא שנו אלא בשאין כתובה יוציא מתחת ידה אבל אם שטר כתובה יוציא מתחת ידה גובה לעולם וכו' ר"א אומר אפי' שטר כתובה יוציא מתחת ידה אינה גובה אלא עד כ"ה שנים ואתקמא שמעתא התם דבשאין כתובה יוציא מתחת ידה היא פלוגתא דר"מ וחכמים דהכי גרסי' התם שלח ליה רב נחמן בר רב חסדא לרב נחמן בר יעקב ילמדנו רבינו בשטר כתובה יוציא מתחת ידה מחלוקת או אין שטר כתובה יוציא מתחת ידה מחלוקת והלכתא כדברי מי שלח ליה בשאין שטר כתובה יוציא מתחת ידה מחלוקת אבל שטר כתובתה יוציא מתח' ידה גובה כתובתה לעולם והלכתא כדברי חכמים ונתבאר טעמא בגמ' דמשום כסופא דיורשים הוא דשתקה אם היא בבית בעלה ומשום הכי גובה כתובתה לעולם ודלא אוחלתה לכתובתה אבל אם היא בבית אביה ליכא כיסופא דיורשים ומשום הכי אי עברו כ"ה שנים ולא תבעה כתובתה אוחילתה לכתובתה ואינה גובה כלום וכדאי' בגמ' מההוא עובדא דחמותיה דר' חייא שאם היורשים היו מביאין לה מזונות בבית אביה גובה כתובתה אפי' אחר כ"ה שנים דהא איכא כיסופא דיורשים נמי וכן פסקו כל הפוסקים ז"ל. וכ"ה שנים הללו הם בצמצום שאם באה קודם שקיעת החמה של סוף כ"ה שנים גובה כתובתה. באה אחר שקיעת החמה אינה גובה כתובתה דהא גרסי' התם א"ל אביי לרב יוסף אתאי קודם שקיעת החמה גובה כתובתה. לאחר שקיעת החמה אינה גובה כתובתה בההיא פורתא אחילתה לכתובתה א"ל אין כל מדת חכמים כך היא במ' סאה הוא טובל במ' סאה חסר קורטוב אינו יכול לטבול בהם כביצה מטמא טומאת אוכלין כביצה חסר שמשום אינו מטמא טומאת אוכלין שלשה על שלשה מעמא /מטמא/ מדרס שלשה על שלשה חסר נימא אינו מטמא מדרס. נמצא שעלה בידינו משמועה זו שהאלמנה שבאה לתבוע כתובתה כ"ז ששטר כתובה יוציא מתחת ידה גובה כתובתה לעולם ואין לחלק בזה כלל בין קודם כ"ה שנים בין אחר כ"ה בין בבית בעלה בין בבית אביה גובה כתובתה לעולם כיון ששטר כתובה יוציא מתחת ידה. ואם באה לתבוע כתובתה ואין שטר כתובה יוציא מתחת ידה בזה יש לחלק שאם היא ניזונית בבי' אביה גובה כתובתה עד כ"ה שנים ואם היא ניזונית בבית בעלה גובה כתובתה לעולם דהא איפסקא הלכתא בהדייא כחכמים דס"ל הכי וכמו שכתבתי למעלה ואם היורשים מביאין לה מזונות בבית אביה דינה כיושבת וניזונית בבית בעלה וגובה לעולם.
אלא שיש לבאר שזה שאמרנו שמפסדת כתובתה בשתיקה מהו זה שמפסדת אם עיקר כתובה לבד או תוספת נמי מפסדת. וי"ל שמפסדת עיקר כתובה וגם התו' שמוסיף הבעל לאשה על עיקר כתובה מפסדת אותו ג"כ דהא בגמ' אמרי' גבי האי מתני' דכ"ה שנים כי אתא רב דימי אר"ש בן פזי ארי"בל לא שנו אלא ק' ק"ק כלו' לא שנו אם שתקה שמפסדת עד כ"ה שנים אלא מנה מאתים אבל תוספת יש לה א"ר אבהו א"ר יוחנן אפי' תוספת אין לה א"ר אבהו א"ר ינאי תנאי כתובה ככתובה דמי ותנאי כתובה הוא התוספת וכתובה הוא עיקר כתובה שהיא מנה ק"ק וסבר ר' יוחנן כשם שמפסדת הכתובה ה"נ מפסדת תנאי. א"א נמצא לפי שטה זו אם שתקה ועברו כ"ה שנים מפסדת עיקר כתובה והתו' שהוסיף לה על עיקר כתובתה וזה כפי גי' רש"י ז"ל וכדעת הירוש' וכן פסק הראש /הרא"ש/ ז"ל בפסקיו בפ' הנושא וכתב שם שגי' רש"י ז"ל עיקר אבל יש לרבוותא אחריני גי' אחרת ולפי גי' אינה מפסדת כי אם עיקר כתובה לחוד אבל לא התוספ' והרמב"ם ז"ל דבריו בזה אינם מפורשים לי אבל הרב בעל הטורים כתב בס' אבן העזר בסוף סי' ק"ג וז"ל ויראה לי מדברי הרמב"ם ז"ל שאין הוכחת השתיקה מחילה אלא לעיקר אבל לתוספת לא ע"כ והרב בעל מגיד משנה ז"ל דעתו כדברי הרמב"ם ז"ל הפך מזה לפי שכתב שמדברי הרמב"ם ז"ל נראה שהתוס' גם העיקר מפסדת כדעת הירושלמי וכדברי רש"י ז"ל וכפסק הרא"ש ז"ל ע"כ. ואחר שנתבאר שלפי דעת רוב הפוסקים והירושלמי שאם שתקה כ"ה שנים מפסדת עיקר ותוס' נחזור ונבאר דין הנדונייא ונאמר שהרא"ש ז"ל כתב בפסקיו שאינה מפסדת הנדונייא לפי שהוא כחוב שנגבה לעולם ואינה מפסדת אותו בשתיקתה כ"ה שנים כמו שמפסדת העיקר והתוס' ואע"ג דבגמ' מקשו מרתה בת בייתוס כ"ה שנים ועניה בת ישראל כ"ה שנים ותי' לפום גמלא שחנא. לא נאמר זה אלא לענין תוספת כתובה וכן היא דעת הרשב"א ז"ל שדין הנדונייא הוא כדין החוב ואינה מפסדת אותו אם שתקה ועברו כ"ה שנים אלא כשם שהחוב נגבה לעולם כך הנדונייא נגבית לעולם ואני קשה לי דברים מאד ולכל מבין שמועה קשה דהא מסקנא דשמעתא הוא באין שטר כתובה יוציא מתחת ידה אם כן איך יעלה על דעת שנגבה הנדונייא בלא שטר כתובה שהרי דין הנדונייא כדין החוב והחוב אינו נגבה מהיורשים אלא בשטר ובתנאים אחרים אין זה מקומם א"כ הרא"ש והרשב"א ז"ל איך יאמרו שאינם /שאינה/ מפסדת הנדונייא והא אין שטר כתובה יוציא מתחת ידה ובמה תגבה אותו והרי דין הנדונייא כדין החוב שהחוב אינו נגבה מהיורשין אלא בשטר כך הנדונייא וזו אין שטר כתובה יוציא מתחת ידה וראיתי שהרב מגיד משנה נתעורר על קושייא זו לפי שכתב על דבריהם ומ"מ אין צורך לזה שהרי פשוט שאין נגבית הנדונייא בכל מקום אלא כשמראה כתובתה והוצרך לפרש דבריהם שאינו אלא היכא דיורשים מודים שלא פרעוה הנדונייא שאז אינה מפסדת הנדונייא מחמת שתקתה כ"ה שנים ולעולם היא גובה אותה אעפ"י שאין שטר כתובתה בידה שהיורשים מודים שלא פרעוה ואין לומר בזה כיון ששתקה ועברו כ"ה שנים מחלה כמו שנאמר בעיקר ובתוספת וכתב בעל הטורים ז"ל בסי' הנז' שהנדונייא אינה מוחלת ואם יש לה עדים ממנה גובה לעולם כשאר בעל חוב ע"כ וי"ל שאם יש בין האלמנה והיורשים שום הכחשה או כפירה בפרעון הנז' הנדונייא שאין על היורשים כי אם שבועה ונפטרים כיון שאם אין ביד האשה שטר כתובתה כדין מלוה ע"פ וזה מבואר.
אלא שיש לשאול ולומר שמשמועה זו וממאי דמסקי' מינה משמע שהאלמנה שבאה לתבוע כתובתה מהיורשי' אף עפ"י שאין בידה שטר כתובה יש לה עיקר כתובה כל שתבעה כתובתה תוך כ"ה שנים אם היא ניזונית בבית אביה ואם היא ניזונית בבית בעלה גובה כתובתה לעולם וכמו שכתבתי למעלה ולמה והרי אין שטר כתובה יוציא מתחת ידה. וי"ל שזה אינו אלא במקום שלא נהגו לכתוב כתובה וסומכין על תנאי ב"ד שאעפ"י שלא נכתב כמו שנכתב דמי כדאי' בפ' נערה שנפתתה /שנתפתתה/ וכמו שכתבתי בהקדמה אבל במקום שנהגו לכתוב כתובה ואין שטר כתובה יוציא מתחת ידה אין לה אפי' עיקר כתובה כ"כ הפוסקי' ז"ל וכ"כ הרמב"ם ז"ל בפי"א מהל' אישות וכ"כ הרב בעל העיטור ובעל הטורים ז"ל ודין גרושה בזה כדין אלמנה שבמקום שנוהגין לכתוב כתובה ואין שטר כתובה יוציא מתחת ידה אין לה אפי' עיקר כתובה ובמקום שנוהגין שלא לכתוב כתובה אעפ"י שאין שטר כתובה יוציא מתחת ידה גובה עיקר כתובתה אבל תוספת ונדונייא אין לה לגבות וכבר כתב זה הרמב"ם ז"ל בב' מקומות בפי"ו מה' אישות וכ"כ הרב בעל הטורים באבן העזר ס' ק"כ וז"ל הוציאה גט ואין בידה כתוב' דינה כמו אלמנה שבמקום שאין כותבין גובה עיקר ולא תוספת ולא נדונייא ובמקום שכותבין אינה גובה כלל ומשנה שלימה היא במס' כתובות בפ' הכותב דתנן התם הוציאה גט ואין עמו כתובה גובה כתובתה ואוקמה שמואל בגמ' במקום שאין כותבין כתובה אבל במקום שכותבין כתובה אפי' הוציאה גט אינה גובה כתובתה כלל וכתבו הפוסקים ז"ל דהלכתא כהאי אוקמתא דשמואל וכן פסק הרי"ף ז"ל ויש מקשין עליו בפסק זה מההיא דאמרי' בפ"ק דמציעא א"ר יוחנן הטועןאחר מעשה ב"ד לא אמר כלום מאי טעמא כל תנאי ב"ד כמאן דנקיט שיטרא בידיה דמי וכתב הריף /הרי"ף/ ז"ל התם דהלכתא כר' יוחנן וכיון דפסיק הלכתא כר' יוחנן איך פסק הלכתא בהוציאה גט ואין עמו כתובה שגוב' כתובת' כשמואל דאוקים האי מתני' במקו' שאין כותבין כתוב' ואמאי כיון דקי"ל דהטוען אחר מעשה ב"ד לא אמר כלום כר' יוחנן שמעת מינה שאפי' במקום שכותבין הכי נמי אעפ"י שאין שטר כתובה יוציא מתחת ידה גובה כתובתה ואין הבעל או היורשים יכולין לומר פרענו משום דהוו ליהו טוענין אחר מעשה ב"ד שהטוען אחר /מעשה ב"ד/ לא אמר כלום א"כ מהאי טעמא הוה ליה להרי"ף ז"ל למיפסק הילכתא כמאן דמוקים מתני' בהוציאה גט ואין עמו כתובה שגובה אף במקום שכותבין כתובה ולא למיפסק כשמואל דמוקים לה במקום שאין כותבין זהו מה שהקשה לרי"ף ז"ל בפסק זה והרמב"ן ז"ל תירץ קשייא בפ"ק דמצי' והכריח כדברי הרי"ף ז"ל וכדברי הרמבם ז"ל תלמידו שפסק כמותו בפי"ו מה' אישות וכתב שכן היא דעת הרבה מן הגאונים ז"ל.
וראוי לבאר מהו זה מעשה ב"ד שנפל בו המחלוקת בין הפוסקים בענין כתובה שאמרו בגמ' הטוען אחריו לא אמר כלום ופי' דבר זה הוא שאם באה האשה לתבוע כתובתה ואין שטר כתובה יוציא מתחת ידה הטוען אחריו ואומר פרעתי לא אמר כלום ורמב"ן ז"ל כתב בשם רש"י ז"ל שמעשה ב"ד הוא כל דבר שהוא תנאי ב"ד כגון כתובת אשה ומזונות אשה והבנות שהטוען אחריהם ואומר פרעתי לא אמר כלום לפי שכלם הם תנאי ב"ד וכן כתובת בנין דכרין וכן שאר תנאי ב"ד ששנינו במס' כתובות דאמרי' דאע"ג דלא נכתבו כמאן דכתיבן דמי וכלם הם בכלל מעשה ב"ד וכתב הרמב"ן ז"ל אע"ג דאמרי' דכתובה בכלל הטוען אחר מעשה ב"ד דוקא עיקר כתובה אבל לא התוס' אעפ"י שיש עדים שהוסיף לה אם טען פרעתי נאמן וכתב שכן השיב רבינו הגדול ז"ל בתשובה ואע"ג דאמרי' בריש פ' אעפ"י דתנאי כתובה ככתובה דמי ה"מ להנהו מלי דמנו התם מוכרת ומוחלת ואף ר"ח ז"ל כ"כ וכתב עוד שאפי' תאמר שהתוספת כעיקר לכל דיניהם ה"מ למהוי כקולא וכחומרא דכתובה אבל לטעון אחריו כיון דליתיה לתוספת תנאי ב"ד ועדים הם שמעידים שהוסיף לה ואין שטר כתובה יוציא מתחת ידה הוי כמלוה בעדים שהטוען ואומר פרעתי נאמן ואינו כטוען אחר מעשה ב"ד והרבה הרבה להביא ראיות וסוף סוף דעתו היא כי במקום שכותבין כתובה ואין שטר כתובה יוציא מתחת ידה שאפי' בעיקר כתובה יכול לומר פרעתי ואם במקום שאין כותבין כתובה יש לה עיקר כתובה אבל לא תוספת וכ"ש שאין לה נדונייא וכ"ז כדעת הגאונים והרי"ף והרמב"ם ז"ל וכן היא דעת הרא"ש ז"ל בפסקיו בפ' הכותב וכן כתב בנו הרב ר' יעקב ז"ל בס' אבן העזר וכן היא דעת הרבה מהמחברים והפוסקים ז"ל. והסוברים הפך בטלים הם במיעוטם וכבר דחו דבריהם הגדולים ז"ל בראיות ברורות והרמב"ם ז"ל כתב שהבעל חייב שבועת היסת על טענתה ונפטר והטעם שמתחייב שבועת היסת ולא שבועת התורה לפי שהוא כופר כלו ואינו מודה מקצת הטענה שאם הוא מודה במקצת הטענה וכופר במקצת מתחייב שבועת התורה הכי איתא במס' שבועות וכ"כ הרמב"ם ז"ל בה' טוען ונטען וזה שכתב הרמב"ם ז"ל הוא כשבאה המגורשת לקבוע /לתבוע/ מהמגרש אבל אם באה לגבות כתובתה מהיורשים כתב הרב מגיד משנה ז"ל שלעולם טוענין ליורשים וכונתו לומר שאם באה לתבוע כתובתה מהיורשים אעפ"י שגיטה בידה כיון שאין שטר כתובה יוציא מתחת ידה הב"ד טוענין בעד היורשים ואומרים שמא נפרעה או מחלה כתובתה והראיה הרי שאין שטר כתובתה והוי כבעל חוב שאין שטר בידו ובא ליפרע מהיורשים שאינו גובה כלום.
נמצא שעלה בידינו לענין הנדון הזה שלפנינו בענין האלמנ' הזאת שבאה לתבוע כתובתה מהיורשים ואין שטר כתובה יוציא מתחת ידה שאין לה כלום ואפי' עיקר כתובה אין לה כיון שהמקום הוא מקום שנהגו לכתוב כתובה וכמ"ש למעלה ואעפ"י שבעל העיטור ז"ל כתב באות שובר בשם רבוותא קמאי רב שרירא גאון ז"ל ורבינו האיי גאון ז"ל שכתבו בתשובה וכ"כ בעל מתיבתא שהאשה שאבדה כתובתה ונתאלמנה או נתגרשה לא בעו ק"ק זוז דחזו לה מדאורייתא דגבייא אלא דאפי' תוספת גבייא וכיצד עושין מוציאין שתים או שלש כתובות של קרובותיה ומגבינן לה בפחות שבהם ובשבועה כבר חלקו על זה גאונים הרבה ז"ל וגם כלהו רבוותא בתראי והרי"ף והרמב"ן והרא"ש ובנו ר' יעקב וזולתן הרבה ז"ל חלקו ע"ד זו ואמרו שאינה גובה ועיקר מחלוקתם תלוי בטוען אחר מעשה ב"ד ובכותבין שובר או לא כדאי' במציעא דבפ' הכותב גמ' מתני' הוציאה גט וכבר תרץ כל זה א"ז הרמב"ן ז"ל בפ"ק דמציעא בחידושיו והעמיד דברי הגאונים ז"ל והרי"ף והרמב"ם ז"ל וכלהו דסבירי כוותייהו כמ"ש למעלה וכתב עוד א"ז הרמב"ן ז"ל שם שהרי"ף ז"ל כתב בתשו' מפורש באלמנה שלא הוציאה שטר כתובה שחוששין שמא מחלה לבעלה או אתפסה צררי ואין לה כתובה והביא ראיה לדבריו אלו כתב ז"ל ויש ראיה לדבר ממה שאמרנו בהאי פירק' לעיל נתאלמנה או נתגרשה לא יחזיר לא לזה ולא לזה ואמאי לא יחזיר אם יש לה גט בגט גובה ואם אין לה גט הרי לא תגבה כלום אלמא שמע מינה שבמקום שכותבין כתובה אף בגט אינה גובה וכמו שמצאתי בכתובות בהלכות הנגיד שאמר רב שרירא גאון ז"ל דאין גובה כלום עד דמפקא שטר כתובה והכי הוה עביד אביו ואבי אביו ז"ל עכ"ל נמצא שמה שכתבתי הוא עיק' שאין לאלמנה הזו שבאה עליה השאלה ואפי' עיקר כתובה כיון שהיא במקום שנהגו לכתוב כתובה ואין שטר כתובה יוציא מתחת ידה.
וראיתי במה שכתבת שגגה גדולה שרצית להגבו' האלמנה הזאת אפי' נדונייא אחר בדיקת כתובות הקרובות ורצית לסמוך בזה על דברי הגאון ז"ל ואין זה אמת שח"ו לומר שהגאון ז"ל או מי שסובר כמותו שדעתם הזא /הוא/ על הנדונייא אין דעתם אלא על עיקר כתובה לחוד ואפי' תמצי לומר שאף בתוספת סוברים כן שמגבין אותו לה עפ"י כתובות קרובותיה מ"מ אין דין הנדונייא כן ואינה נגבית כלל עפ"י כתובות הקרובות לפי שהנדונייא דינה כחוב שאינו נגבה אלא בשטר וזה אפי' במקום שאין נוהגין לכתוב כתובה ואין לומר בזה שהוא טוען אחר מעשה ב"ד ולא נפל המחלוקת בין הנהו רבוותא ז"ל שכתבתי למעלה אלא בענין התוספת אם הטוען אחריו כטוען אחר מעשה ב"ד או לא וכבר הראית לדעת ממה שכתבתי למעלה המחלוקת שנפל בין המפרשים בענין זה. ושהגדולים ז"ל סוברים שאין דין התוספת כדין עיקר הכתובה שהטוען אחר עיקר כתובה ואומר פרעתי אינו נאמן לפי שהוא כטוען אחר מעשה ב"ד ולא כן התוספת. ואני אומר שאף לפי דעת הסוברים שדין התוס' כדין העיקר והטוען אחריו אינו כלום מ"מ בעי' שיהיו עדים בדבר כמה הוא סך התוספת לפי שאין התוספת דבר קצוב דהא אמרי' בפ' אעפ"י שהכתובה /שהבתולה/ כתובתה מאתים והאלמנה מנה ואם רצה להוסיף אפי' ק' מנה יוסיף הרי מבואר שהתוספת אינו קצוב כמו שהוא קצוב עיקר הכתובה וכיון שהתוספת ברצון תלייא מלתא י"ל בו המוצי' מחבירו עליו הראיה וכיון שאין בידה שטר כתובה עליה להביא ראיה על דבריה כמה פסק לה בעלה בתוספ' שרצה והוסיף לה ואם לא תבי' ראיה לדבריה אין לה כלום וכ"ז אפי' לדעת הסוברים שדין התוספ' כדין העיקר וכבר בטלה דעת זו אצל כל הנהו רבוותא ז"ל שהזכרתי למעלה שהסכמת כלם היא שאין לה כי אם עיקר כתובה לבד ונחזור לראשונות בענין עיקר דברינו ונאמר שרבינו האיי גאון ז"ל שסמכת עליו אין דעתו על הנדונייא שגובה אותה עפ"י כתובות הקרובות ולא דבר בה כלל וחלילה לו לסבור כך לא הוא ולא הנמשכים אחר סברתו ואין דבריהם אלא בעיקר הכתובה שגובה אותו והתוספת רואין ובודקין כתובות קרובותיה ומה שנהגו לכתוב תוספת בלי משפחתה מגבין לה לפי שדעת הגאון ז"ל היא שכיון שנהגו בני משפחתה להוסיף דבר ידוע הוי אותו תוספת כתנאי כתובה ודינו כדין עיקר כתובה אבל הנדונייא אינו כן שדינו כדין החוב שאינו נגבה אלא בשטר מקויים ואיך מלאך לבך להוציא ממון מן היורשים ותרצה לסמוך על דברי הגאון ז"ל ואינך מבין דבריו. והנ"ל שאתה ראית מי שכתב בשמו של גאון שיש לה כתובה והבנת מדבריו שהנדונייא בכלל דבריו ואין זה אמת שלא דבר בנדונייא כלל לפי שדין הנדונייא כדין החוב ואין דבריו כי אם בעיקר ותוספת וזה לפי סברתו וכבר מחו לה אמוחא לסברא זו כלהו רבוותא ז"ל. ואמרו שאין לה עיקר כתובה כיון שהמקום הוא מקום שדרכן לכתוב כתובה ואין שטר כתובה יוציא מתחת ידה וע"ז ראוי לסמוך ולדון אם האלמנה הזאת שבאה לתבוע שטר כתובתה מהיורשין ואין שטר כתובה יוציא מתחת ידה אין לה כלום ואנן טענינן ליורשים שמא מכרה או מחלה שטר כתובתה לבעלה או שמא נפרעה או שמא אתפסה צררי שהאשה יכולה היא ולמכור ולמחול כתובה לבעלה דהא בפ' נערה שנתפתתה אמרי' אמר רבא מוכרת כתובתה בין לבעלה בין לאחרים יש לה כתובת בנין דכרין ואמרי' נמי בפ' אעפ"י למאי נפקא מינה למוכרת ומוחלת ופוגמת כתובתה אלמא משמע שיכולה היא האשה למכור למחול כתובתה לבעלה אי הכי אם באה לתבוע שטר כתובתה ואין שטר כתובה יוציא מתחת ידה והוא במקום שדרכן לכתוב כתובה מצי הבעל למיטען דמכרה או מחלה לו שטר כתובתה ויכול לטעון טענה זו אפי' בעיקר כתובה כ"ש בתוספת ונדונייא ואין עליו כי אם חיוב שבועה וישבע ויפטר ואם מת הבעל אנן טענינן ליורשים כל כמה דהוה מורישן מצי למיטען מדאמרי' בסוף מס' כתובות אלו הוה אבוהון דיתמי קיים הוה מצי למימר ולמטען ובפ' הניזקין נמי אמרי' דטענינן ליורשים וכ"כ הרמב"ם ז"ל בפי"א מהלכות מלוה ולוה ובפרק ז' מהלכות שילוחין ובפי"ח מהלכות אישות.
עוד כתבת זה לשונך ויש לב"ד להגבותה כתובת' וגביי' כתובת' יהיה על הדרך הבנונית שבמשפחת' ובמשפח' בעלה להיות כי הגאון שרירא גאון ז"ל כתב ששטר כתובה שאבד רואין בפחותין שלהן ומגבינן לה הואיל ואין שטר כתובה בידה והרא"ש והרב י*עקב בנו ז"ל כתב במעולין שבהן הואיל ועולה עמו ואינה יורדת ולכן ראינו להגבותה בבינונים לצאת ידי חובתינו בכלם עכ"ל. כמה שגגות אני רואה בכאן חדא דאין דברי הגאון ז"ל כ"א בעיקר כתוב' ותוספת כמו שהוכחתי למעל' אבל הנדונייא דינה כחוב שאינו נגבה מן היורשים כי אם בשטר ואתה רוצה להגבות זאת האלמנה ואפי' נדונייא מבלי שטר כתובה יוציא מתחת ידה ותו דהא דברי הגאון הזה ז"ל בטלים הם בכל ענין כי גאונים הרבה ז"ל גם כל האחרונים ז"ל הסכימו שאינה גובה אפי' עיקר כתובה כאשר ביארתי למעלה. ומה שכתבת בזה בשם הרא"ש ז"ל לא מצאתי שכתב הוא ז"ל ולא ראיתי מי שכתבו בשמו אלא אתה וכתב דעתו בפסקיו אינה כמו שכתבת בשמו אדרבא איפכא משמע ובס' חזה התנופה שהוא קיצור מתשובותיו מצאתי כתוב הפך מה שכתבת בשמו וז"ל במקום שכותבין כתובה ובאה אשה לב"ד וטענה שאבד לה שטר כתובתה ושיגבו לה מנכסי בעלה כאחת מבנות משפחתה אין שומעין לה ואין מגבין לה שום דבר כ"ז שאין שטר כתובתה יוציא מידה ואפי' הביאה האלמנה עידי מיתה אינה גובה דחיישינן לשמא נפרעה ראיה בפ' הכותב עכ"ל. ומה שכתבת בשם הרב בנו ז"ל לא באת עד תבונת כונת דבריו לפי שכתב בס' אבן העזר בסי' ס"ו שאם באה לגבות כתובתה מגבינן לה במעולין שבמשפחתה הואיל ועולה עמו ואינה יורדת אין כוונתו בשאין שטר כתובה מתחת ידה יוציא ובמקום שדרכן לכתוב כתובה כמו שהבנת אתה דבריו ואני מפרש לך לשונותיו כדי להסיר מבוכה זו מלבך. דע שבתחילה כתב ז"ל וז"ל ואם יש משפחות שנוהגין לכתוב כתובתן יותר משיעור חכמים אין למחות בידן ע"כ יש לך לדעת ששיעור חכמים הוא מנה לבעולה וק"ק לבתולה כך הוא מבו' בפ"ק דכתובות ובמקומות אחרים וזהו עיקר כתובה וביארו בפ' אעפ"י שהלכה כר"מ שאמר שאם ירצה לפחות משיעור זה בעילתו בעילתן /בעילת/ זנות ואם ירצה להוסיף על שיעור זה הרשות בידו הכי איתא התם ומפני זה כתב בעל הטורים ז"ל שאם יש משפחות שנוהגין לכתוב כתובתן יותר משיעור חכמים הרשות בידן ומה שאמר משיעור חכמים נראה שדעתו היא דכתובה דרבנן וזו מחלוקת היא בין המפ' ז"ל שיש מי שסובר דכתובה דאורייתא והביאו ראיה מפ' החובל דאמרי' התם כתובה דאורייתא ויש סוברים הפך מזה ואומרים דכתובה דרבנן וכן היא דעת הרמב"ם ז"ל ואחר זה כתב וז"ל ולא עוד אלא אפי' א' מבני המשפחה ההיא לא כתב כתובה לאשתו מגבינן לה בתנאי לפי מה שרגילין לכתוב ע"כ. אין להבין מדבריו שאם היה לה שטר כתובה ואבד שמגבינן לה שטר כתובה. חס ליה למר למסבר הכי והלא דינא דתלמודא הוא שאם אין שטר כתובה יוציא מתחת ידה במקום שכותבין כתובה שאין לה אפי' עיקר כתובה כמו שהארכתי למעלה בזה ואיך יחלוק הוא על תלמוד ערוך ועל כלהו רבוותא דסברי הכי והוא עצמו כתב כן בסי' ק"נ שאין לה אפי' עיקר כתובה ולפי' יש לפרש דבריו שכתב שאם לא כתב כתובה לאשתו שמגבין לה כתוב' שאין הדבר אלא כשאין אבל כשיש ראיה לאשה שלא כתב לה כתובה מעולם אלא שקנו מידו סתם שהוסיף לה על עיקר כתובתה כמנהג בני משפחתו וקנו מידו עד שיכתוב לה שטר כתובה ולא כתבוהו ורשאין הם בכך וכמו שכתב הרמב"ם ז"ל בפ"י מה' אישות וקודם שנכתבה הכתובה אירע גירושין או מיתה ובאה לבד לתבוע כתובתה והעדים קיימים על כיוצא בזה אמר הרב בעל הטורים ז"ל שמגבינן לה עיקר כתובה עם מה שנוהגין ורגילים לכתוב בני משפחה להוסיף לאשה על עיקר כתובה לפי שדין תוספת זה חזר להיות אצלם דינו כדין שאר תנאי כתובה כיון שהורגלו בו בני המשפחה ואעפ"י שלא נתפרש בשעת קנין כמה הוא אלא שקנו מהם סתם על התוספ' ואעפ"י שלא נכתב כמי שנכתב דמי כמו שכתבו המפרשי' ז"ל. ומה שהזקקנו לזה הוא היות אין לתוספת קיצותא כדאי' במשנה בפ' אעפי' ואמרו בגמ' פשיטא דרך קושיא ותירצו מהו דתימא קיצותא עבדי רבנן שלא לבייש את מי שאין לו קמ"ל וכיון שאין לתוספת קיצות ואין לאשה שטר כתובה הוי המוציא מחבירו עליו הראיה ואם יש לה עדים בסך התוס' אין מן הדין להגבותו לה ולפיכך הוצרכו המפרשים ז"ל והרב בעל הטורים מכללם לכתו' שבתוספת אעפ"י שאין שם כתובה הולכין אחר מה שרגילין להוסיף בו המשפחה ההיא אעפ"י שנסתם הדבר בשעת קנין ולא נתברר כמה הוסיף לה ואין להאמין הבעל אם טוען כנגד זה הואיל ויש מנהג ידוע לבני המשפחה והוי כתנאי ב"ד שהטוען אחריו לא אמר כלום וכיון שכן הוא ראוי לפרש דברי בעל הטורים ז"ל שאינם אלא בשלא כתב לאשתו כתובה כלל אלא שיש עדים שקנו מידו על עיקר הכתובה והתוספת סתם כגון שאמר להם קנו ממני בקג"מ וכו' ואני משעבד עצמי וכו' בכתבת אשתי פ' ובתוספת דילה שאז מגבינן לה עיקר כתובה שהוא ק"ק דקא כתבא קיצא כמ"ש למעלה ואעפ"י שלא פי' בשעת קנין כמו שפירש דמי והתוספת דלא קיץ כיון שלא פי' כמה הוסיף לה מגבינן לה כמו שהם רגילי' להוסיף בני משפחתה ויתבאר זה מכתובות הקרובות של בני המשפחה וזה ע"ד שכתבתי שקנו העדים מידו ע"מ לכתוב ולא כתבו עד עתה שנתאלמנה או נתגרשה האשה הם באים ומעידים כך ראוי לפרש דברי בעל הטורים ז"ל ולא תאמין שדבריו הם כשהיה לה שטר כתובה ואבד שאם הדבר כן אין להגבותה כלום שאנו טוענין ליורשין שמא מחלה שטר כתובתה או מכרה לבעלה או אתפסה צררי ונשרף ונקרע שטר כתובה שאפי' הבעל בחייה /בחיים/ וגרשה אין לה עליו כי אם חיוב שבוע' כיון שאין שטר כתובה יוציא מתחת ידה ואח"כ כתב דין אחר וז"ל ולפיכך אשה שאבד שטר כתובתה יבדקו בכתובות הקרובות כפי מה שנהגו לכתוב בני המשפחה כותבין לה ואם נשי בני משפחתו יתרות על כתובות בני משפחתה עולה עמו ואינה יורדת עכ"ל. דע כי אין גבייתו בכאן לענין גביית כתובה במיתת הבעל או בגירושין כמו שהבנת אתה מדבריו אין כוונת דבריו אלא בחיים בלא גירושין כגון שאבד שטר כתובתה ובאה להחליף לה כתובה אחרת ואין שם עדים שיעידו בדבר כמה הוסיף לה ומן הדין היה ראוי להאמין הבעל כיון דתוספת לא קיץ. אבל יש מקום שאין להאמין לבעל והוא כשיש שם משפחות ידועות שרגילים להוסיף דבר קצוב והיא מאותן משפחו' שאז ראוי לבדוק כתובות הקרובות שלהן וכפי מה שרגילין כותבין לזאת שנאבד שטר כתובה אחר חלף אותו שטר כתובה שאבד לה ולא עוד אלא שבודקין כתבות בני משפחתה ומשפחתו וכותבין לה ביותר שבהן לפי שעולה עמו ואינה יורדת נמצא שאין דברי הרב בעל הטורים ז"ל בכאן בענין גביית כתובת' אלא באשה שאבד שטר כתובתה ובאה להחליף לה שטר כתובה אחר ויתבאר זה מדבריו שכתב אשה שאבד שטר כתובתה וכו' כותבין לה וכו' לדבריך הי"ל ומגבינן לה לא שיאמר וכותבין לה וכו' ולי נראה שדין זה אינו אלא שהבעל מודה שלא נפרעה אבל אינו באותו סך שטוענת עליו שאז הולכין אחר כתובות הקרובות אבל אם טוען נגד האשה שמכרה לו או מחלה לו ונקרע שטר כתובתה כיון שאין שטר כתובה יוציא מתחת ידה והוא מקום שדרכן לכתוב כתובה אין עליו כי אם שבועה ונאמן בשבועתו. וגם במקום שאין רגילין בני המשפחות להוסיף דבר קצוב ואבד שטרה ובאה להחליף לה שטר כתובה אחר אין לבדוק בזה בכתובות הקרובות אלא שהולכין אחר דברי הבעל אחר שמשביעין אותו אם הוא מכחיש לאשה במה שטוענת עליו כגון שטוענת עליו שהוסיף מאה והוא אינו מודה אלא במקצתן אז מחרימין עליו סתם אם באה בטענת שמא וכן מצאתי שכת' א"ז הרשב"ץ בספרו הג' מס' תשובותיו בסי' קע"ג הרי עלה בידינו שאין מדברי הרב בע"הט שכתבת ראיה לדבריך ואין בדבריו כאן מה שנוגע לנדון הזה שלפנינו ואלו הטבת לראות היתה מוציא שכתב מה שהוא ענין לנדון הזה שלפנינו בסי' ק"ב בקש תמצא אפילו למה שהבנת עשית שלא כהוגן להגבותה בבינונית שבקרובות שהיה לך להלך בא' מב' דרכים או אחר דברי הגאון ז"ל להגבותה בפחות שבכתובו' או אחר דברי בע"הט ז"ל ביותר שבכתובות ומי נתן לך רשות לדון דין חדש לעצמך ותגב' לה בבינונית לא כמר עבדת ולא כמר עבדת ודנת שלא כדברי שניהם ואם עשית זה מחמת ספק איך תוציא ממון מן היורשין בספק כזה ואם עשית זה דרך פשרה היה לך להודיעם אם ירצו לקבל פשרה זו ברצונם. ומה שאמרת עשית זה לצאת ידי חובה בכלם אין אני רואה שיצאת ידי חובת אחת מהן לפי שלדעת הגאון ז"ל אתה מוסיף בפשרה זו לאשה משל יתומים ולדעת בעל הטורים ז"ל אתה גורע משלה ומוסיף ליתומים ואתה אוחז החבל מב' ראשים ולא יצאת י"ח א' מהן הפך מה שאמר' שיצא י"ח בכלם ומה שהיה לך לעשות הוא לחתוך הדין כדברי א' מהן כאותו שדעתך נוטה כדבריו מחמת איזו ראיה ואם לא יכולת להכריע כדברי א' מהן ראוי שתעשה פשרה ותודיעם תחילה שדבריך אינם דין כי אם פשרה אם ירצו לקבל מוטב ואם לאו תסלק ידך מלדון בדבר ואוקי ממונא בחזקת מאריה זו היא דרך ישרה שיבור לו האדם והיא תפארת לעושיה ותפארת לו מן האדם שהדיין יעשה פשרה לעצמו מבלי ידיעת ב' כתות ודין כזה לא שמענו ולא זו הפשרה שצוו בה חכמינו ז"ל וכ"ז כתבתי לך דרך משא ומתן כדי להגדיל תורה ויאדיר. אבל כבר נתבאר שאין להאלמנה הזאת אפי' עיקר כתובה.
ולענין מזונות נ"ל שאין לה מזונות כלל שאנו טוענין ליורשין שמא מחלה כתובתה לבעלה ומוחלת כתובה אין לה מזונות כדאי' בפ' נערה שנתפתתה וכ"כ הרמב"ם ז"ל בפי"ח מה' אישות ולדעתו גם לפי דעתם הרבה מן הפוסקים ז"ל שלא מזונות בלבד אבידה /אבדה/ אלא אפי' כל תנאי כתובה וז"ל הרמב"ם ז"ל אלמנה שאין אלמנה שאין /שתי המלים חוזרות ומיותרות/ שטר כתובה יוציא /יוצא/ מתחת ידה אין לה מזונות שמא מחלה כתובתה לבעלה ומשכנה אותה ואעפ"י שלא טען יורש טוענין לו ואומרים לה הביא /הביאי/ כתובתך והשבעי וטלי מזונות אלא אם אין דרכן לכתוב כתובה עכ"ל וכ"כ בפי"ב מהה' הנ' שהאלמנה שאין שטר כתובה יוציא מתחת ידה אין לה מזונות ואעפ"י שמי שהלך בעלה למדינת הים אינה צריכה להראות כתובתה ופוסקין לה מזונות היינו טעמא משום דמזונות שלה מדאורייתא אבל מזונות האלמנה אינם אלא מתקנת חכמים ז"ל לפי' אם אין שטר כתובה יוציא מתחת ידה כשם שאם אין לה מזונות כך אין לה כתובה ואפי' בנותיה אין להם מזונות משום דאינן ניזונין מנכסיו אלא מתקנת חכמים שמתנאי ב"ד הוא בנן נוקבין וכו' כדאי' בפ' נערה שנתפתתה וכמו שכתב הרמב"ם ז"ל בפי' מהה' הנז' א"כ האלמנה הזאת כיון ששטר /שאין שטר/ כתובה יוציא מתחת ידה והיא במקום שדרכן לכתוב כתובה אין לה מזונות +הרא"ש והרמב"ן והרשב"א והר"ן זצ"ל כתבו שיש לה מזונות.+ ואפילו לבנותיה שניזונות מתנאי ב"ד אין להם מזונות וראיתי' שאתה מערבב הלשונו' וכותב דברי' בשם מי שלא אמרן לפי שאתה אמרת בשם הרמב"ם ז"ל שאם נשבעה יש לה מזונות אעפ"י שאין בידה כתובה ודבר זה אמרו בעל הטורים ז"ל בשם הרא"ש אביו ז"ל ואינו מוסכם ואתה כותבו בשם הרמב"ם ומה שכתב הרמב"ם ז"ל שהאלמנה שבאה לתבוע מזונות שמשבעין אותה ופוסקים לה מזונות אתה מבין דבריו שהם באלמנה שאבד שטר כתובתה ומחמת כך דקדקת שהאלמנה הזאת אף שבועה אינה צריכה למזונות כיון שכתב לה נאמנות בכתובה ואין זה נכון שאין דברי הרמב"ם ז"ל אלא בזמן ששטר כתובה יוציא מתחת ידה ואין בה נאמנות והוא שצריך שמשבעין אותה תחילה ואח"כ פוסקין לה מזונות ודבר זה מחלוקת בין הגאונים ז"ל ובין הפוסקים ז"ל לפי שדעת הרבה מן הגאונים ז"ל וא"ז הרמב"ן והרא"ש ז"ל בפסקיו והרשבא ז"ל בחי' שאין משביעין האלמנ' שבאה לתבוע מזונו' בתחילה אלא לבסוף. ודעת קצת מהגאונים ז"ל אחרים ודעת הרמב"ם ז"ל שמשביעין אותה תחילה ועיקר מחלוקתם תלוי בדקדוק משנה ב' דייני גזירות והראב"ד ז"ל השיג על הרמב"ם ז"ל מ"מ כ"ז אינו אלא בששטר כתובה יוציא מתחת ידה אבל אם אין שטר כתובה יוציא מתחת ידה לית דין ולית דיין שאין לה מזונות כלל כיון שאין לה עיקר כתובה. א"כ האלמנה הזאת כיון שאין לה אפי' עיקר כתובה אפי' מזונות אין לה ואחר שנתבאר זה יש לי להשיב על אותם טענות ואותם אמתלאות שנתנה האשה הזאת על שטר כתובה שהיה גנוז בבית אביה ואבד משם ואתה הארכת לכתוב כל אותן דקדוקי אמתלאות ואותן אומדן דעתא ואומדוה דמוכח שמסכת עליהן להגבותה כתובתה נדונייא ותוספת מנכסי יתומים.
תחילה כתבת שראוי להאמינה בטענתה שאמרה ששטר כתובה אבד בבית אביה כיון שנתנה אמתלא לדבריה חזקה על טענתה והבאת ראיה שראוי לדון עפ"י אמתלתה מההיא דכתובות שאם אמרה אשת איש אני וחזרה ואמרה פנויה אני וכו' אם נתנה אמתלא לדבריה נאמנת אין הנדון דומה לראיה דהכא אפוקי ממונא הוא ולא מפקינן ממונא כל בציר מבי תרי סהדי לפי שגזירת מלך היא שנא' על פי שנים עדים וכו' ואין דבר שבממון מתקיים פחות מב' עדים או בהודאת בעל דבר שהודאתו כמאה עדים דמי כך מבואר במס' שבועות וג"כ דבר שבערוה ג"כ אינו פחות משנים דילפי לה מממונא דבר דבר כדא' בפ' האומר בקדושין. והטעם שהאמינו האשה שאמרה אשת איש אני וחזרה ואמרה פנויה אני משום שלא הוחזקה אשת איש אלא מפיה ובשעה שאמרה אשת איש אני מיד החזיקה עצמה באשת איש ושוייא נפשה חתיכה דאיסורא הכ"ע /אכ"ע/ ולפי שלא הוחזקה אשת איש אלא מפי עצמה לפי' אם חזרה ואמר' פנויה אני נאמנ' ומיהו אם חזרה תוך כדי דיבור הוא דנאמנת אבל אחר כדי דיבור אינה נאמנת אלא א"כ נתנה אמתלא לדבריה שאם נתנה אמתלא לדבריה אפי' אחר כדי דיבור יכולה היא לחזור ולסתור דבריה ותאמר פנויה אני ונאמנת ואמתלא היא טענה הנכרת שהיא אמת וכדי לסמוך עליה שלא אמרה אשת איש אינו אלא מחמת אותה אמתלא כאותו מעשה שהביאו בגמ' באשה אחת שהית' גדולה בנוי וכו' כשחזר' ואמר' פנויה אני שומעין לדבריה ונאמנת משום דלא הוחזקה אשת איש כלל אלא מה ששמענו מפיה וכענין זה אמרו בגמ' האשה שאמרה אשת איש הייתי וגרושה אני נאמנת שהפה שאסר הוא הפה שהתיר אבל אם הוחזקה אשת איש בעדים אפי' נתנה לדבריה כמה אמתלאות שהיא גרושה אינה נאמנת דהא אמרי' התם ואם יש עדים שהיית' אשת איש והיא אומרת גרושה אני אינה נאמנת וכ"ז אינו ענין לנדון לאשר לפנינו דהא אפוקי ממונא הוא ולא מפקינן ממונא אלא בראיה ברורה והתם איסורא שאוסרת עצמה ומחזקת עצמה באיסור לפיכך יכולה היא לחזור ולסתור דבריה הראשונים באמתלא שנותנת שהפה שאסר הוא הפה שהתיר ודמייא נמי להא דאמרי' בעא מיניה שמואל מרב אמרה טמאה אני וחזרה ואמרה טהורה אני מהו א"ל אף בזה אם נתנה אמתלא לדבריה נאמנת ועוד אם אמרה אשת איש אני וחזרה ואמרה פנויה אני שנאמנת לפי שאם נמצאת אח"כ אשת איש תפסיד שתהיה אסורה על בעל ראשון ועל שני אם נשאת ולפיכך לא משקרא והאמינוה ומ"מ אם לא חזרה אלא אחר כדי דיבור לא הקילו חכמים ב"ר ולא האמינוה אא"כ נתנה אמתלא לדבריה וגם באומרת טמאה אני ואח"כ חזרה ואמרה טהורה אני שנאמנת לפי שזה דבר שמסרתו תורה בידה שאינו דבר שיכולה לעשותו בעדים. ולפי' נמסרה לה הספירה שנא' וספרה לה לעצמה אבל כל דבר שמסרתו תורה לעדים כגון דבר שבערוה ודיני ממונות ונפשות שאיפשר להיות בעדים אין דנין בו אלא בשני עדים ועגלה ערופה וסוטה שהאמינה בהם תורה עד א' כדאי' בגמ' וכמ"ש הרמב"ם ז"ל פ"א מה' סוטה ופ"ט מה' רוצח ופ"ה מה' עדות אלו לא האמינה תורה בהן עד א' לא היה נאמן אפי' באמתלא שהרי בעדות אחרת אינו נאמן אפי' באמתלא וכן עד אחר /אחד/ שנאמן באיסורין אלו לא האימנתו תורה לא היה נאמן באמתלא ואח"כ שהדבר כן איך תביא ראיה מאמתלאות הללו שזכרת לנותנ' אמתלא לדבריה שאבד לה שטר כתובתה שמגבין לה שטר כתובה תוספת ונדונייא ולהוציא ממון מיתומים שהוא בחזקתן בלא ראיה והתורה הצריכה שני עדים להוצאת ממון וכיון שבאת לידי המדה הזאת שרצית להביא ראיה ממעשה הזה שאמרה אשת איש אני וכו' אם נתנה אמתלא לדבריה נאמנת כך אם נתנה אמתלא לדבריה שאבד שטר כתובתה נאמנת. אני אפרש לך שהוא מעשה לסתור ודון מיניה דהא האי אמתלא לא מהנייא להוציא דבר מחזקתו שהוחזק בעדים שהרי אם הוחזקה בעדים שהיא אשת איש אינה נאמנת לומר גרושה אני ואפי' באמתלא שאין האמתלא מוציאה מידי חזקה כזו גם בכאן בנדון שלפנינו הרי הממון הוחזק ליתומים עפ"י עדים במיתת אביהם ואין האמתלא מוציאה ממון מחזקתו ואין לה כלום.
ומה שרצית לחזק האמתלא הזו היות דבריה וטענתה שאבד שטר כתובתה בבית אביה תוך כדי דיבור והוא מיום שנהרג אביה אמרה כך. לדבריך אין אתה צריך לזה התוך כדי דיבור כיון שדמית הנדון הזה לאומרת אשת איש אני וכו' משום דהתם לא מצריכנן כדי דבור אלא היכא דאיכא אמתלא אפי' אם חזרה אחרי כדי דיבור נאמנת וכיון שהאלמנה הזאת נתנה לדבריה אמתלא חזקה שראויה להתקבל ולדבריך שרצית להגבות לה שטר כתובתה באמתלא זו מה היית צריך לתוך כדי דיבור. ואלו היית צריך לתוך כדי דיבור כשתתבונן בתוך כדי דיבור תמצא שאין זה תוך כדי דיבור והטענה שטענת שמיום שמת בעלה היתה אומרת שאבד שטר כתובתה לא תועיל כלום שהרי כיון שאין שטר כתובה יוציא מתחת ידה לא מגבינן לה כלום כיון שהמקום הוא מקום שדרכן לכתוב כתובה ואפי' באה לתבוע ביום שמת בעלה וטוענת שאבד שטר כתובתה אינה נאמנת וכן תמצא שכתב הרמב"ם ז"ל בפי"ו מה' אישות.
גם ראיתך מסתלק מטענה לטענה וראיתי שרצית להגבות להאלמנה הזאת כתובתה וכל שיש לה כאלו הוה שטרא בידה וזה מצד אומדן דעתא ואומדנא דמוכח הוא שהאלמנה הזאת אבד שטר כתובתה בבית אביה ולא נפרעה ממנו ואעפ"י שאין שטר כתובה יוציא מתחת ידה לא איבדה כתובתה וראוי להוציא ממון מן היתומים ולתת לה עיקר נדונייא ותוספת מאומדנא דמוכח שהיה לה שטר ואבד בבית אביה והארכת לכתוב בענין אומדנא דמוכח וראיתי להשיבך על דברים אלו בארוכה כדי לברר וללבן הדברים בס"ד.
דע בודאי שאין לאומדנא דמוכח מבוא ולא מקום בכאן לפי שהאלמנה הזאת היא כבעלת חוב בנכסי בעלה ואלו היה בעלה קיים ובאה לתבוע ממנו זכות שהיה לה בשטר כתובה וטוענת שאבד לה השטר והיה הבעל טוען טענה שיפטר בה מן הדין אין לה עליו כי אם שבועה לפי שכל ב"ח שבא ליפרע מבעל חובו בטענה גרידא ואין בידו שטר מקויים אין עליו חייוב /חיוב/ ממון כי אם שבועת היסת אם כופר בכל או שבועת התורה אם הוא מודה במקצת הטענה כדאי' בפ' שבועת הדיינים וכמו שכתב הרמב"ן ז"ל בה' טוען ונטען בפי"ו ואפי' הלוהו בעדים אין צריך לפרעו בעדים דקי"ל דהלכתא היא דמלוה חבירו בעדים אין צריך לפרעו בעדים כדאי' התם ובפ"ק דמציעא ובפ' השותפין וכ"כ הרמב"ם ז"ל בפי"א מה' לוה ומלוה וז"ל המלוה חבירו בעדים או שאמר לעדים היו עלי עדים שאני חייב לזה מאה מנה זו היא הנק' מלוה על פה ואינו צריך לפרעו בעדים לפי' אם טען אח"כ ואמר פרעתי נשבע היסת ונפטר עכ"ל אך המלוה חבירו בשטר הסכמת כל המחברים והמפרשים ז"ל שצריך לפרעו בעדים ואם אין לו עדים יעמוד ייפרע /ויפרע/ מה שכתוב בשטר ויש להם ראיה לזה מפ' המוכר את הבית וכן פסק הרמב"ם ז"ל בפ' הנז"ל וז"ל המלוה את חבירו בשטר צריך לפרעו בעדים לפי' אם טען ואמר פרעתי שטר זה אינו נאמן אלא אומרים לו או הבא עדים או שלם חוב עכ"ל ומאחר שנתבאר למעלה שהאשה בנכסי בעלה היא כבעלת חוב לפי' אם שטר כתובה יוציא מתחת ידה כשבאה להגבותו לה מן היורשים משביעין אותה ומגבינן לה שטר כתובתה וכדתנן בפ' השולח בגיטין אין האשה נפרעת מנכסי יתומים אלא בשבועה וכ"כ הרמב"ם ז"ל בפי"ו מהל' אישות וטעמא דמצריכנן לה שבועה משום דטענינן ליורשים דילמא מכרה או נתנה או מחלה כתובתה לבעלה או דילמא אתפסה צררי ומהאי טעמא גרושה לא בעייא שבועתא דהא בעל לא טעין מידי ואם באה לגבות שלא בפני ב"ד טוענין לו ומשביעין אותה כדאמרי' בפ' הכותב הנפרעת שלא בפניו אינה נפרעת אלא בשבועה וכ"כ הרמב"ם בפ' הנז' והטעם בזה הוא משום דהוי דינא כב"ח שבא ליפרע שלא בפני ב"ח שאפי' יש בידו שטר מקויים אינו נפרע אלא בשבועה כדאי' בפ' הזהב וכ"פ הרי"ף ז"ל וכ"כ הרמב"ם ז"ל בפי"ג מה' מלוה ולוה ואם תקשי ותאמר שהרי נר' מפ"ק דקדו' ומפ' גט פשוט מה' מלו' ע"פ נגבי' מן היורשין ואינה נגבית מן הלקוחות וכ"פ בפ' גט פשוט וכ"כ הרמב"ם ז"ל בפי"א מל' /מהל'/ מלוה ולוה א"כ האלמנה כיון שהיא כב"ח למה לא תגבה כתובת' מן היורשים ואעפ"י שטוענ' ע"פ יש לתרץ ולו' דמ"מ מהתם משמע שלא אמרו מלוה על פה נגבית מן היורשים אלא בדרכים ידועים וכמו שבאר אותם הרמב"ם ז"ל וז"ל אין ההלואה שבע"פ נגבית מן היורשים אלא בא' מג' דרכים אלו כשהחייב מודה בה וצוה בחלייו שיש לפ' עלי חוב עדיין או שהיתה ההלואה לזמן ולא הגיע זמנה לפרעה שחזקה היא שאין אדם פורע חובו תוך זמנו. או שנידוהו עד שיתן ומת בנדוייו כל אלו גובין מן היורשין בלא שבועה עכ"ל. אחר שנתבאר זה נמצא שעלה בידינו שהאלמנה הבאה לפרוע עיקר כתובתה ונדונייא ותוספת מנכסי יתומים ואין בידה שטר כתובתה שאין לה כלום משום דהוייא כב"ח וכיון שבאה לתבוע חובה על פה ואין בה א' מג' דברים הללו שהרי היא כמלוה שיש לו חוב על הלוה לזמן ולא הגיע זמן ההלואה ליפרע עד שמת הלוה שהמת גובה חובו מהיורשים משום דלא עביד איניש דפרע גו זמניה גם בכאן האלמנה גובה מנכסי יתומי' שהרי לא נשלם זמן חובה לפרע עד שימות הבעל מההיא דאמרי' בפ' האשה שנפלו לה נכסים דלא ניתנה כתובה לגבות מחיים וכן פסק הרמב"ם ז"ל וז"ל כבר הודענו שחכמים תקנו כתובה לאשה ודין התוספת כדין העיקר ולא תקנו לגבותה כל זמן שתרצה אלא הרי היא כחוב שיש לו זמן ואין כתובה נגבית אלא לאחר מיתת הבעל או אם גירשה עכ"ל. ואעפ"י שקצת מהמפרשים ז"ל רצו לחלק ואמרו שזה דוקא במנה ק"ק ותוספת אבל לא בנדונייא וכן נראה מלשון הרמב"ם ז"ל שכתבתי בסמוך וטעמם בזה מפני שהנדונייא כחוב שאינו לזמן ונגבית בחיי הבעל כ"ז שתרצה האשה מ"מ הסכמת האחרוני' ז"ל היא שאף הנדונייא שהאשה מכנסת לבעלה דינה ג"כ כדין עיקר כתובה ואינה יכולה לתבוע כתובתה בחיי בעלה כיון שהבעל אוכל פירות כדאי' בפ' האשה שנפלו לה נכסים וכתבה הרמב"ם ז"ל בפכ"ב מה' אישות וכיון שהבעל אוכל פירות איך /תוכל/ תאכל לתובעו ולהוציא נדונייתה מידו בחייו וז"ל הרא"ש ז"ל שמצאתי כתוב בתשובה אחת וששאלתם אם הנדונייא נגבית מחיים בכל עת שהוא רוצה דע מדינא דאמרי' בגמ' אין נגבית אלא עם הכתובה לכשתתאלמן או תתגרש ובארץ הזאת נהגו לעשותה כב"ח על בעלה לגבותה בכל עת שתרצה ואיני בקי במנהגכם ע"כ הרי מבואר שמדין התלמוד הנדונייא כדין העיקר והיא כמלוה שהיא לזמן ואינה נגבית בחיי הבעל ואחר שהדבר כן יכולין אנו לומר שהאשה גובה אחר מיתת בעלה עיקר ותוספת ונדונייא ואפי' אין שטר כתובה בידה אבל צריך שיהיו העדים קיימים משום דהוי הדבר כמלוה על פה בעדים שהיא לזמן ומת הלוה קודם הגיע הזמן שהמלוה נפרע מן היורשים מפני החזקה היא שאין אדם פורע חובו תוך זמנו וזה א' משלשה דברי' שכתבנו למעלה.
וי"ל בזה שאין הדבר כן מב' טעמים הטעם הא' שאעפ"י שאם היה אפשר לומר זה בעיקר כתוב' שהוא דבר קצוב מ"מ אין לומר כן בתוספת שהוא תלוי ברצון הבעל שיוסיף כמו שירצ' כמ"ש למעלה. גם אין לומר כן בנדונייא שאין אנו יודעים כמה הכניסה לו משלה אא"כ יש לה עדים קיימים להעיד על טענתה אבל אם אין לה עדים אין להוציא ממון מהיורשים עפ"י ואעפ"י שמצד שהוי הדבר כמלוה שלא נשלם זמנה ליפרע עד שמת הלוה מגבין לה מנכסי יורשים מ"מ מצד שאין שם עדים להעיד כמה הוא סך התוספת והנדוניא אין להגבות לה כלל שאין אנו יודעים כמה ממון מגבינן לה והיא טוענת שיש לה סך ידוע בתוספת ונדוניא עליה להביא ראיה שעיקר גדול יש לנו בתלמוד המוציא מחבירו עליו להביא ראיה ונ"ל שיש לדבר הזה ראיה מההי' דאמרי' בפ' הגוזל גבי שורף שטרותיו של חבירו. ואי דליכא עדים אנן מנא ידעינן כלומר שאם אין עדים שיעידו כמה ממון היה כתוב בשטר ששרף זה מהיכן אנו יודעים כמה ממון היה כתוב בו עד שנדון על השורף לשלם לבעל השטר א"כ אם אין עדים מעידים בסך ידוע אין מגבין כלל באותה עדות מפני שאינה עדו' ברורה ולא עוד אלא אפי' יהיה שטר כתוב וחתום בעדים ונפל בו ספק כעין זה אין מגבין בו כמ"ש הרא"ש ז"ל בתשובה שטר שנמצא ביד שליש ואין ידוע בו מה טיבו שאין מגבין בו אם היה ש"ח =שטר חוב= בלא משכון כי כיון שנמסר ביד שליש אנו אומרים שנפרע מקצתו והשלישוהו בנאמנות ביד שליש עד שיפרע הנותר ואין אנו יודעים כמה הוא המותר ולפיכך אין מגבין בו ומה שכתבתי למעלה דמלוה ע"פ נגבית מן היורשים אם מת הלוה בתוך זמן ההלואה מ"מ צריך הדבר שיעידו עדים בסך ההלואה כמה הוא שאם לא תאמר כן אין שם עדות על הסך א"כ אין אנו מגבין החוב אלא עפ"י המלוה וזה אי אפשר דהא אין לו ראיה איך נגבה לו חובו מנכסי יתומים בלא ראיה וזה דבר מובן בעצמו א"כ האלמנ' הזאת שבאה לב"ד להגבות לה עיקר כתובה תוספת ונדוניא ואין שטר כתובה יוצא מתחת ידה אעפ"י שאנו יכולין לומר שהוי הדבר כמלוה ע"פ שהיא לזמן ומת הלוה קודם שנשלם הזמן שמגבינן מנכסי יורשים דוקא בעיקר כתובה יכולין לומר זה אבל בתוספת ונדוניא אין לומר זה כלל מהטעם שכתבתי אלא אם יהיו עדים קיימי' שיעידו לה בסך הנדוניא והתוספת שהיא טוענת ואם אין לה עדים לא מגבינן לה כלום שלא מפיה אנו חיין. והטעם הב' שאפילו יהיה הדבר כן ויבואו עדים ויעידו כמה היא סך התוספת והנדוני' אין לה להאלמנה הזאת כלום שאין לומר במלוה על פה שנגבית מן היורשים אם מת הלוה תוך הזמן אלא במקום שלא היה שם שטר מתחילה ולעולם לא נכתב שטר על מלוה זו אבל שנכתב השטר ואבד אינו בכלל זה ואין ההלואה הזאת נגבית מן היורשים שבזה יפה כח מי שלא היה לו שטר ולא מי שהיה לו ונאבד שהרי במלו' בלא שטר אם יבואו עדים ויעידו בהלואה שהיא כך וכך ולזמן כך וכך ולא נשלם הזמן היא נגבית מן היורשים ואם היה הלוה בחיי' אינו נאמן לומר למלוה פרעתיך משום דלא עביד איניש דפרע בגו זמניה וכמ"ש הרמב"ם ז"ל כמ"ש למעלה אבל אם היה לו למלוה שטר על הלוה ואבד שטרו אפי' יהיו העדים קיימים ומעידים בהלואה ושלא נשלם הזמן אפ"ה מצי ליה לומר למלוה פרעתיך הכי איתא בפ' גט פשוט וכ"כ הרמב"ם ז"ל בהלכו' מלוה ולוה וז"ל מי שהיה לו שטר חוב על חבירו ואבד השטר והרי העדים קיימים אעפ"י שקנו מידו וטען שפרע נשבע היסת והורו רבותי' ז"ל שאפי' היה החוב לזמן ועדיין לא הגיע הזמן ליפר' הואיל וכתבו לו שטר ואין בידו שטר והלוה טוען שפרעתי נאמן ונשבע היסת שפרעו שאנו חוששין שמא פרעו ולפיכך קרע השטר או שרפו עכ"ל וכ"כ בפכ"ג מה' הנז' והוסיף עוד שם שאפי' חזר בשעתו ואמר עתה אבד או נשרף השטר שכתבתם לי שאינו גובה בעדים אלו שכתבו לו השטר שאבד או נשרף ודין זה הוציאו הרמב"ם ז"ל מההי' דתניא בפ' בתרא דב"מ מי שבא ואמר אבד שטר חובי אעפ"י שאמרו עדי' אנו כתבנו וחתמנו ונתנו לו את השטר אין כותבין בד"א בשטר הלואה וכו' והרשב"ם ז"ל דקדק מכאן דכיון דאמרי' מי שבא ואמר אבד שטר חובי דוקא אם בא המלוה ואמר כך הוא דאין כותבין לו שטר אחר אבל משמע הא יש לו עדים שאבד ממנו בפניהם היו כותבין לו ולא חיישנן /חיישינן/ שמא ימצאנו ויגבה שתי פעמים באלו השטרו' והרא"ש ז"ל קשה לו זה שכתב הרשב"א ז"ל מההיא דכתובות דאמרי' התם אבדה כתובתה הטמינה כתובתה נשרפה כתובתה רקדו לפניה שחקו לפניה והעבירו לפניה כוס של בשורות או מפה של בתולים אם יש עדים בא' מכל אלו כתבת' ק"ק והקשו התם וליחוש דילמא מפקא לה לכתובתה וגבייא בה פי' שאעפ"י שאומר' שאבדה כתובתה שמא היא משקרת או אפי' יהיה אמת שאבד שטר כתובתה שמא תמצאה ותגבה בו פעם שנית ומשני מאי אבדה כתובתה אבדה באור אי הכי היינו נשרפה ועוד נשרפה מאי איכא למימר אלא כל אבדה כהטמנה דמי ופי' דבריו הוא דאפי' אבדה כתובתה בעדים לא גבייא משום דחיישנן שמא תמצאנה ותגבה עוד בה פעם שנית אבל אם נשרפה כתובתה אם יש עדים שנשרפה בפניהם גובה כתובתה דליכא למיחש לשמא תמצאנה נמצינו למדין שמה שאמרה הברייתא מי שבא ואמר אבד שטרי שאין כותבין לו שלדעת הרשב"ם ז"ל שאם אבד בעדים אפי' לא נשרף כותבין לו שטר אחר וה"ה בכתובה שדין שט"ח ודין שטר כתובה א' הוא ולדעת הרא"ש ז"ל דוקא אם יש עדים שנשרף השטר או נשרפה הכתובה הוא שכותבין אבל אבד לא ואפי' אבד בעדים אין כותבין לו מהטעם שכתבתי למעלה שהזכירו בגמ' וכ"כ קצת מזה הרב בנו ז"ל בספ' החשן בסי' מ"א וכתב שם שאם היה ביד א' ואבד משם בעדים כותבין לו אחר דליכא למיחש שמא ימצאנו כיון שלא היה בידו.
ויש לענין בדבר אלו הגדולים ז"ל איך יהיה איפשר שכותבין שטר אחר /אחד/ שאם נאמר שהעדים הא' הם שיכתבו לו שטר אחד ויעידו בו זה אי איפשר שהרי כבר עשו שליחות' וכיון שעשו שליחות והעידו עדותן בשט' הא' שאב' שום /שוב/ אינן יכולין להעיד בשטר אחר ואם נאמר ב"ד הם שכותבין לו שטר אחר ע"פ עדים אלו שנשרף או שנאבד בפניהם הא הוי כעד מפי עד כיון שאינן עידי השטר עצמן ויש לומר בזה שיהיה הענין על ב' דרכים. הדרך הא' שהעדים עצמם החתומים בשטר הם העדים שנשרף או אבד בפניהם ויבואו ויעידו בפני ב"ד והב"ד כותבין לו שטר אחר ואין בזה לא משום עד מפי עד ולא משום שכבר עשו שליחותם. וזה כעין אותה משנה דבפ' גט פשוט בענין שטר שנמחק. והדרך הב' כשיהיו אפי' עדים אחרים שאינן עידי השטר והוא שיעידו בפני ב"ד שאבד או נשרף השטר בפניהם ויעידו עוד שהיה השטר מקויים בקיום ב"ד ואריך וכשר הדבר משום דהוו כמעידים שפ' נתחייב בפני ב"ד פלוני שמתחייב עפ"י עדות זו כדאי' במס' מכות וכמו שאני עתיד לכתוב בס"ד.
עלה בידינו מכל מה שכתבתי לענין הנדון הזה שהאלמנה הזאת אין להגבותה כלום מנכסי יורשים ואפי' מטעם שנאמר שדינה כדין הלואה שהיתה לזמן ומת הלוה תוך הזמן והעדי' קיימים שנגבית מן היורשים כמ"ש למעלה מ"מ אין זה הדין אלא בהלואה ע"פ שלא כתב המלוה שטר על הלוה לעולם אבל אם היתה הלואה בשטר ואבד השטר אינה נגבית מהיורשים והאלמנה הזאת כיון שהיתה לו כתב כתובה ואבד ואין עדים שיעידו שאבד בפניהם כפי דעת הרא"ש ז"ל או נשרף כדעת הרשב"ם ז"ל ותהיה עדותם עפ"י דבר א' מב' דברים שכתבתי אין להגבותה שום דבר מנכסי יורשים לפי שאנו טוענים ליורשים כל מה שהיה מורישן טוען אלו היה קיים. ושמא נפרעה או מכרה או מחלה או נתנה ולפי' נקרע או נשרף שטרה. ואין ג"כ להגבותה להאלמנה הזאת עיקר כתובה תוספת ונדונייא מנכסי יתומים כמ"ש מאומדנא דמוכח ששטר כתובתה אבד בבית אביה ולא נפרעה ממנה שהרי אפי' בש"ח =בשטר חוב= שאבד למלוה ולא נשלם הזמן ונמצא יוצא מתחת יד אחר ואנו רואין אותו בידו כתוב וחתום כראוי שריר וקיים אעפ"כ אין דנין בו אומדנא דמוכח בשנאמר שנפל מיד המלוה ולא נפרע עדיין מחובו שהרי לא נשלם זמן החוב שכתוב בשטר וחזקה היא שאין אדם פורע חובו תוך זמנו והיה לנו לומר שמיד המלוה נפל ואעפ"כ אין דנין בו אומדנא דמוכח ואין המלוה גובה בו כלל כיון שאינו יוציא מתח' ידו וכ"כ הרמב"ם ז"ל פי"א מה' מלוה ולוה וז"ל הורו רבותי שאפי' היה השטר יוציא מתחת ידאחר והלוה אומר נפל ממני אחר שפרעתי אעפ"י שהוא בתוך הזמן נשבע היסת ונפטר שכיון שאין שטר ביד המלוה אין שם חזקה ע"כ ואם בשטר שנפל ונמצא ביד אחר לא נשארה למלוה בו שום חזקה ואין מגבין בו כ"ש שאבד מכל וכל ואין אנו רואין אותו שהוא מצוי ביד שום אדם שאין אנו מגבין בו בשטר כתובה של האלמנה הזאת שטוענת שאבד לא נשאר לה שום זכות מכח אותו השטר ומושכל ראשון הוא זה.
ומה שכתב הרב בעל הטורים ז"ל בס' חשן משפט בסי' ס"ט בשם אביו הרא"ש ז"ל שכתב בתשובה עם ענין שטר שנפל מיד המלוה ונמצא ביד אחר שאמרי' שאין מגבין בו כתב הוא ז"ל שאם יש אומדנא דמוכח שהשטר נפל מיד המלוה אין חוששין לטענת הלוה דאשכחן שדנין עפ"י אומדנא דמוכח כההוא עובדא דבפ' חזקת הבתים גם הביא כל אותם אומדנא דמוכח שהעתקת אתה מדבריו זה לא יקשה כלל ואין הנדון דומה לראיה להיות שהנדון הזה שלפנינו באלמנה הזאת אבד שטרא ואין אנו רואין אותו שהוא מצוי ביד שום אדם והיא שטוענת כך שאבד שטרא ורוצה לתבוע חוב ולהוציא ממון מהיורשים בלא שום שטר שנראה בידה ולא ביד אחר ואין זה אלא כטוען על נכסי יורשים בלא שטר שאינו נגבה אלא ע"פ אחד מג' דרכים שכתבתי למעלה ואין בכאן אפי' אחד מהם כמו שבארתי ואלו היה הבעל קיים וגרשה לאשה ובאה לתבוע ממנו כתובה תוספת ונדונייא ואין שטר כתובה יוציא מתחת ידה אין עליו כלום אם טוען שפרע ואפי' יהיו עדים קיימים שאנו אומרים שמא נפרעה ונשרף השטר או נקרע ונשבע היסת ונפטר לפי שדינה כדין מלוה שבא לתבוע חובו ללוה וטוען שאבד שטרו שדינו גרוע ממי שלא היה לו שטר מעולם בהלואה זו לפי שהמלוה שהיה לו שטר על הלוה ואב' שטרו ובא לתבעו אפי' בתוך הזמן ואפי' העדי' קיימי' ומעידי' בהלואה זו ומעידין שלא נשלם הזמן אין מגבין כלום למלוה מהלוה אם טוען הלוה שפרע שאנו אומרין כיון שהיה לו שטר ואין עתה בידו שטר שמא נפרע ונשרף השטר או נקרע ואין לומר כן בהלואה עפ"י אלא כל שיש עדים שמעידי' בה גם מעידים שלא נשלם הזמן אם טוען הלוה שפרע אין טענתו כלום והלואה זו אפי' מן היורשים היא נגבית וכמו שהוא מבואר כ"ז בפ' גט פשוט וכמ"ש הרמב"ם ז"ל בהל' מלוה ולוה כמ"ש למעלה לשונותיו בענין זה א"כ אין לנו לדון בזה שום אומדנא דמוכח כיון שאבד השטר ואינו נר' ביד שום אדם אחר ודברי הרא"ש ז"ל שרצית להביא ראיה מהם לאומדנא דמוכח כיון שאבד השטר בענין שטר כתובה של אלמנה זו אינם ראיה כלל שלא כתב הוא ז"ל דבר זה אלא בשטר שאבד למלוה ונמצא יוציא מתחת יד אדם אחר ואנו רואים אותו כתוב וחתום כהלכה וכתוב בו כך וכך היא ההלואה והלוה טוען פרעתי ולי אבד השטר והמלוה טוען לא נפרעתי ולי אבד השטר אם יש אומדנא דמוכח מחמת טען נכון שנותן לדברי המלוה על טענה זו שטוען אבד שטרו מידו ולא נפרע ממנו וניכר לב"ד שדבריו אמת מצד שיוכל להוכיח ולדון מאומדנא דמוכח ששטר זה נפל למלוה ראוי להאמינו ואין חוששין לטענת הלוה וב"ד דנין עפ"י השט' ההוא ואין דברי' אלו דומים לנדון הזה שלפנינו באלמנ' הזאת לפי שאבד שטרה ואין ב"ד רואין אותו ביד שום אדם ואינם יודעים כמה כתוב בו ואם יבואו ויגבו לאלמנה הזו אין /מוציאין/ ממון מן היורשין אלא על פיה לא עפ"י שום שטר בעולם ובזה אפי' הרא"ש ז"ל יודה על דמיונותיו שהם רעים שההולך בעקבותיהם אינו ניצול מפגעים ומה יעשה כי יקום אל וכי יפקוד מה ישיבנו מקול דמי צעקת אלו הנתבעים ומה הם איזובי קיר להדמות לארזי לבנון להוציא ממון בלא ראיה כי אם מאומדנא דמוכח על פנים שלא כתבוהו אבירי הרועים מידי לדון באומדנא דמוכח מה שכתבוהו הם ולא להוסיף עליהם מסברות של הבל ותעתועים ואין ראוי להכניס עצמו כי אם הבקי המומחה במשנה ותלמוד וטעמי הדברים ועיקרי הדינים ושרשיהם יודעים. לא המעיינים בדברי הפוסקים והמחברים לבד כי העושה זאת לעולם פסק דיניו יהיו גרועים שהרי אפי' במה שנפל בו המחלוקת בין הפוסקים ז"ל והוא אינו בקי ואינו ולא כדאי להכריע כדעת א' מהם ראוי לו לסלק עצמו מן הדין ולא יוציא ממון מחזקתו וכמו שכתב הרא"ש ז"ל בתשובה א' בענין המחלוקת שנפל בין הפוסקים בענין שומר חנם שפשע בשטר חבירו ואבד שהרמב"ם ז"ל בהל' שכירות כתב שהוא חייב לשלם שכל פושע מזיק הוא ואין הפרש בדין המזיק בין קרקע למטלטלין וכתב שדין אמת הוא זה וכן ראוי לדון והרי"ף ז"ל ור"י הזקן בעל התוספות ז"ל והראב"ד כתבו ששומר חנם פטור מפשיעה בעבדים ושטרות וקרקעות והוכיחו שכן הוא בראיות הרבה. וכתב הרא"ש ז"ל שיותר לנו ראוי לסמוך על דברי אלו הגדולים ז"ל ולא על דברי הרמב"ם ז"ל שכתב לנו דברי נביאות ועוד שהם מופלגים ממנו יותר בחכמה ובמנין ולא שיש בי כח להכריע בין גדולתם אלא לפי השמוע' ששמענו וקבלנו ועוד מהכא כ"ז כיון דאיכ' פלוגת' דרבוות' אלו מחייבין ואלו פוטרין אוקי ממונא בחזקתיה ולא מפקי' ממונא מספיקא עכ"ל ואם בדבר שנפל בו מחלוקת בין הפוסקים ולא מצאנו מי הכריע כא' מהם ואין לנו ג"כ להכריע בו אין להוציא ממון מחזקתו כ"ש שלא נדון אומדנא דמוכח מעצמנו להוציא ממון מחזקתו ואעפ"י שמצינו לבעלי התלמוד בפ' חזקת ובפ' הכותב ובמקומות אחרים שדנין עפ"י אומדנא דמוכח ואומרן /ואומדן/ דעתא דדיינא וכ"כ רבינו האיי גאון ז"ל בתשובה וכ"כ הרמב"ם ז"ל בפ' כ"ד מה' סנהדרין וז"ל יש לדיין לדון בדיני ממונות עפ"י דברים שדעתו נוטה להם שהם אמת והדבר חזק בלבו שהוא כן אעפ"י שאין שם ראיה ברורה ואין צ"ל אם היה יודע בודאי שהדבר כן שהוא דן כפי מה שידע כיצד וכו' ומתוך דבריו אתה למד שדברים אלו הם הנזכרים בתלמוד שדנין בהם מאומדן דעתא ואומדנא דמוכח כדאי' בפ' הכותב ובפ' חזקת וכן הוא בודאי עיקר הדין וע"כ כתב רבינו האיי גאון בתשובת מה שכתוב אבל הרי"ף ז"ל שבדורות האחרונים אין ראוי לדיין לומר כן וכ"כ הרמב"ם ז"ל בפ' הנז' וז"ל כל אלו הדברים הם עיקר הדין אבל משרבו בעלי דינין שאינם הגונים ואפי' יהיו הגונים במעשיהם אינם חכמים כראוי ובעלי בינה הסכימו רוב בתי דיני ישראל שלא יהפכו שבועה אלא בראיה ברורה ולא יפגמו שטר ויפסידו חזקתו בעדות אשה או פסול וכן בשאר כל הדינים לא ידון הדיין בסמיכות דעתו ולא בידיעתו כדי שלא יאמר כל הדיוט לבי מאמין לדבר זה ודעתי סומכת על זה וכן אין מוציאין מן היתומים אלא בראיה הברורה מוחלט ולא בדעת הדיינים ולא באומדן דעת המת או הטוען עכ"ל הרי מבואר שלדעת הרי"ף ז"ל והרמב"ם ז"ל שבתי דינים שלנו היום אין דנין באותן אומדן דעתא ואומדנא דמוכח שהזכירו בעלי התלמוד ואפי' תאמר שלא תסמוך על הרי"ף ז"ל והרמב"ם ז"ל בזה מ"מ הבו דלא לוסיף עלה ואין לדון בזה אלא באותן עניינים המוזכרים בתלמוד לא בענין חדש שאינו מאותן הנז' בתלמוד ויבא כל הבא וימלא את ידו וידמה מילתא למילתא דילמא לא דמייא ואם יעשה זה הרא"ש שהוא רב וגדול בישראל ומופלג בדינים ודיינא הוא ונחית לעומקא דדינא לו נאה לדון באומדנא דמוכח ואומדן דעתא הוא וכל דדמי ליה לא לאחרים שאינם בקיאים ואפי' למי שיחזיק עצמו בכך אין לו לדון בדין זה שלפנינו אומדנא דמוכח ולא אומדן דעתא שאינן מענין זה ואפי' הרא"ש ז"ל שכתב שדנין אומדנא דמוכח בשטר שאבד למלוה ונמצא ביד אדם אחר שאין שומעין לטענת הלוה שפרע אם יש אומדנא דמוכח בשטר שאבד למלוה שנפל מידו יודה בנדון זה שאין דנין בו אומדנא דמוכח כיון שאין כאן שטר מצוי כלל ובאה לגבות מן היתומים בטענה גרידא וכמ"ש למעלה גם אין לומר בשטר כתובה זה שאבד שיהיה דינו כדין שטר שנמחק ורשומו ניכר כמו שעלה בדעתיך +אמ"ה תשוב' מהר"י קולו"ן האריך בזה ודעתם דהו"ל בשטר /כשטר/ שנמחק ואין אחר מעשה ב"ד והאריך בראיות ברורות הרצב"ש ז"ל.+ וסברה זו לקחתה ע"ד הראש ז"ל ואין זה אמת לפי שלא אמר זה הרא"ש ז"ל בשטר שאבד ולא נמצא ולא נראה ביד שום אדם בכתובה הזאת לא אמר זה אלא בשטר שנפל למלוה ויוציא מתחת יד אחר ויש אומדנא דמוכח שנפל מיד המלוה והמוציאו אינו רוצה להחזירו לו בזה אמר הרא"ש ז"ל שאם יודעים עדים החתומים בשטר או אחרים איך היו ענייני השטר יכתבו לו שטר אחר כדין מי שנמחק שטר חובו ורישומו ניכר הב"ד עושין לו קיומו א"כ אין לומר שדין שטר כתובה זה שאבד ואינו יוציא מתחת יד שום אדם בעולם דומה לשטר שאבד והוא יוצא מתחת יד השטר אחר דהתם הא איתיה לשטר דשכיח והכא שטר לא שכיח כלל ותו דהתם איכא סהדי דמסהדי איך היו ענייני השטר והכא ליכא סהדי דמסהדי במידעם. אי הכי ליכא למימר בשטר כתובה זה שאבד מכל וכל שיהיה דינו כדין שטר שנמחק ואין רשומו ניכר עד שב"ד עושין לו קיום אדרב' איכא למימר אי דמי לא דמי לשטר שנמחק ואין רשומו ניכר שאין רשות לב"ד לקיימו כדאי' בפ' גט פשוט ול"נ יותר גרוע שטר כתובה זו שאבד ואינו יוציא מתחת יד שום אדם משטר שנמחק ואין רשומו ניכר לפי שזה אבד אבוד ואינו נראה לנו וזה נראה לנו ומצוי בידינו אלא שאין רשומו ניכר ואם שטר המצוי בידינו כיון שאין רשומו ניכר אין מתקיימין אותו בב"ד כ"ש שאין מקיימין שטר שאבד ואינו יוציא מתחת יד אחר נמצא שבטלה טענתך בזה.
ומה שרצית לדמות שטר כתובה זה שאבד לשטר שאבד ורישומו ניכר אינו אמת מהטעמים שכתבתי. ושורש דין שטר שנמחק הוא בפ' גט פשוט דתנן התם מי שנמחק שט"ח מעמיד עליו עדים ובא לב"ד ועושין לו קיום איש פ' בן איש פלוני נמחק שטרו ביום פ' ופ' ופ' עדיו ומקשו המפרשים ז"ל והיאך אפשר שנעמיד עליו עדים ויבואו ויעידו בפני ב"ד והלא עד מפי עד הוא והוצרכו לתירוצים הרב' א' מהם הוא שהעדים הראשונים החתומים בשטר שנמח' הם בעצמם המעידים בפני ב"ד וכן יש הוכחה לזה מקצת גירסאות שכתוב בהן כך מעמיד עליו עידיו ואחר שיעמדו עליו עדיו ויבואו ויעידו לב"ד לא אחרים והשתא ליכא לאקשויי עד מפי עד. ועוד משמע שצריכים לבוא ולהעיד בפני ב"ד וב"ד עושין קיום על השטר לא שהעדים עצמן כותבים וחותמים שטר אחר לעצמן לפי שכבר עשו שליחותם בשטר הא' ושוב אינם יכולין לכתוב ולחתום בשטר אחר הכי איתא בפ' התקבל אם כן בשטר שהולך לימחק ורוצה בעל השטר להחליף שטר אחר אין תקנה בדבר אלא שעידי השטריעמדו על השטר ויכירו חתימתם ויעידו בפני ב"ד והב"ד עושין קיום ע"ד המשנה שבפ' גט פשוט וכ"כ הרמב"ם ז"ל בפכ"ג מה' מלוה ולוה וז"ל מי שבלה ש"ח והרי הוא הולך לימחק מעמיד עליו עדים ובא לפני ב"ד והם עושים לו קיום אבל עידי השט' עצמן אין כותבין לו שטר אחר אעפ"י שנמחק בפניהם אבל באין לב"ד ועושין לו קיום עכ"ל. והנראה שמעמיד עליו עדים שכתב בלשון זה שהם עידי השטר עצמן שאי לא תימא הכי אלא עדות אחרים תהיה עדות זו עד מפי העד. ולפיכך יש לומר שכוונתו באומרו מעמיד עליו עדים שהם עידי השטר עצמו ונוכל להוכיח זה ממה שכתב בסוף הלשון אבל עידי השטר עצמן וכו' א"כ אם הם העדים שהזכיר בתחילה. ויש תרצו הקושיא שכתבתי למעלה בשם המפרשים ז"ל שהקשו על המשנה שבפ' גט פשוט תירוץ אחר והוא שהשטר הא' היה מקויים כבר קיום ב"ד ומחמת כך אם יבואו אפי' עדי' שאינם עדיו ויעידו על השטר בפני ב"ד אין בזה עד מפי עד משום דדמי כמאן דמסהדי דפ' נתחייב בב"ד פ' שעדותן כשירה כדאיתא במסכת מכות ועוד יש תירוצים אחרים ולא ראיתי להאריך יותר בזה. והעולה מזה הוא ששטר שהולך לימחק אין ב"ד מקיימין אותו ומגבין בו אלא בא' משני דרכים. הא' שעידי השטר עצמן יעמדו עליו ויכירו חתימת ידם ויבואו לפני ב"ד ויעידו שעמדו על שטר פ' והוא הולך לימחק ביום פ' ושהם חתומים בו ועדותם היא על דבר כך וכך והב"ד מקיימין השטר על פיהם. והב' הוא שיבואו עדים ויעידו בפני ב"ד שעמדו על שטר פ' והוא הולך לימחק ביום פ' וראו שהוא מקויים בקיום ב"ד ובזה הדרך אין צריך שיהיו עידי השטר עצמם אלא אפי' עדים אחרים ובנדון שלפנינו באלמנה זו שאבד שטרה אין בו א' מב' דרכים אלו ואינו דומה לשטר שנמחק ורישומו ניכר כלל.
ומעתה אין אנו צריכים לאומדנא דמוכח שלך שאבד שטר כתובתה אלא שנאמר שאבד בודאי ולא עוד אלא שהלך לאיבוד בפני עדים דטפי עדיף אבדה בפני עדים ולא אומדנא דמוכח שאבד שאעפ"כ כיון שאין העדים עצמם שבשטר מעידים שאבד בפניהם השטר ויבואו ויעידו בפני ב"ד שעמדו על שטר פ' ביום פ' שאבד ועמדו על חתימתן ושהיה כתב ידם אין מקיימין שטר זה כלל. וגם אין עדים שיעידו שעמדו על השטר כשאבד וראוהו מקויים בב"ד ובזה אפי' לא יהיו עידי השטר עצמם אלא אחרים כיון שאין עדים שיעידו בכך אין מקיימין אותו. ויש להביא ראיה על כל זה ממה שאמרו בפ' הגוזל קמא דאמרי' התם אמר רבא השורף שטרותיו של חבירו פטור מ"ט ניירא בעלמ' קלא מניה מתקיף לה רמי בר חמא ה"ד אי דאיכא סהדי דידעי מאי הוה כתיב ביה נכתוב ליה שטרא אחרינא אי ליכא סהדי אנן מנא ידעינן ופירש"י ז"ל דלא איצטרי' למימר דפטור ואמר רבא במאמינו פירש"י ז"ל במאמין בעל השטר לשורף אותו שיאמר כך וכך הוה כתיב ביה. וכתבו קצת מגדולי האחרונים ז"ל דמאי דאמרי' הכא אי דאיכא סהדי דידעי מאי הוה כתיב ביה בשטרא נכתוב ליה שטרא אחרינא אינו אלא דאיכא עידי השטר בעצמן שיבואו ויעידו בפני ב"ד או בשהיה שטר מקויים ויעידו עדים אחרים שראוהו מקויים ונשרף ודרך פי' האתקפתא זו דרמי בר חמא בשטר שנשרף היא ע"ד פי' אותה משנה דבפ' גט פשוט שכתבתי למעלה אם כן שטר כתובה זו שאפי' נשרף בפני עדים שאין לחוש עוד לשמא ימצאנו ויגבה בו פעם ב' כמו שחששו קצת באם אבד השטר ויבואו העדים שנשרף בפניהם ויעידו בפני ב"ד ששטר כתובה של פ' ועידיו פ' ופ' נשרף בפנינו ביום פ' אין דנין ע"פ עדות זה ואין הב"ד יכולין לקיימו ויכתבו לו שטר אחר לפי שלעולם אין הב"ד כותבין שטר אחר עד דהוי תרתי לטיבותא הא' שיעידו שהיה כתו' בשטר כך וכך ממון והיינו דאמרי' במתני' דבפרק גט פשוט אי דאיכא סהדי דידעי מאי הוה כתוב ביה בשטרא נכתוב ליה שטר' אחרינא הא משמע היכא דליכא סהדי דידעי מאי הוה כתיב ביה לא ליכתבו ליה. והב' שיהיו העדים שיעידו זה הם עידי השטר עצמם לא עדים אחרים או אם היה בשטר קיום ב"ד אין לחוש לזה אפי' יהיו עדים שאינם עידי השטר אין בכך כלום וכמ"ש למעלה. ואעפ"י שיש מי שפי' זה ע"ד אחרת מ"מ הסכמת האחרונים ז"ל שאנו סומכין עליהם בדינינו פי' כמ"ש ולפ"ז י"ל כאותה ברייתא בפ' בתרא דב"מ שכתבתי למעלה והיה מי שבא ואמר אבד שטר חובי וכו' שדעת הרשב"ם ז"ל אם יש עדים שאבד כותבין לו שטר אחר. ודעת הרא"ש ז"ל דוקא עידי שריפה שנשרף השטר בפניהם הוא שכותבין לו שטר אחר אין יכול לפרש אותה ברייתא אלא על הדרך הזה שכתבתי שיהיו תרתי לטיבותא שיהיו עידי השטר עצמם שיעידו שאבד או נשרף בפניהם ואם אינם עידי השטר צרי' שיעידו שהיה השטר מקויים בב"ד ועוד שיעידו שכך וכך ממון היה כתוב בו כך נראה לפרש ברייתא זו כדי שיהיה דבריה מוסכם עם הפי' שכתבתי במשנה שבפ' גט פשוט. והראיה הגמורה שיש לי שצרי' שיעידו בעדים שכך וכך ממון היה כתוב בשטר ממאי דאמרינן בפ' הגוזל אי דליכא עדים אנן מנא ידעינן כלומר שאם אין עדים מעידים כמה היה כתוב בשטר אנן מנא ידעינן עד דנכתוב ליה שטרא אחרינא או שנדון לשורף השטר לשלם לבעל השטר והוצרך רבא לתרץ במאמינו כלומ' במאמין בעל השטר לשורף אותו שיאמר כך וכך היה כתוב בו לא יותר ובמה שיודה ישלם משום דהוה מזיק ואם לא יודה בכלום ואומר שאינו יודע אינו משלם כלום משו' דהמוציא מחבירו עליו הראיה וכ"כ הרמב"ם ז"ל בפ"ו מהלכו' חובל ומזיק ומאחר שבמזיק בנכסי חבירו ושורף שטרו צריכי' אנו לעדים שיעידו כמה ממון היה כתוב בשטר כך הוא הדין אלו היה שנשרף או נמחק או אבד שטר כתובה של אלמנה זו בפני עדים. ושטר כתובה זה שאבד אין בו אפי' חד טיבותא חדא דלא אבד בפני עדים ואפי' אבד בפני עדים צריך שיעידו שראו שהיה בו קיו' ב"ד פ' ואם לא היה בו קיום ב"ד צריך שיהיו העדים שחתומים בו הם בעצמם שיעידו שנשרף או נמחק או אבד בפניהם ואפי' יהיה כ"ז צריך שיעידו שכך וכך ממון היה כתוב בו ולדעת הרא"ש ז"ל לא מספיק ע"ד אבדה דחוששין אנו שמא ימצאנו ויגבה בו פעם אחרת ואין דנין אלא עפ"י עידי שריפה שלא כדעת הרשב"ם ז"ל כמ"ש למעלה וכיון שאין בשטר כתובה שאבד לאלמנה הזאת דרך א' מכל הדרכים שכתבנו אין להגבותה כלל מנכסי יתומים וכל מה שאתה מרבה דברים בזה אתה מרבה הבל.
ועוד מוסיף אני בה דברים ואומר שגזירת מלך היא שאין ממון יוציא מתחת יד שום אדם אלא בב' עדים וצריכין אנו שיעידו בפניהם בפני ב"ד שנאמר על פי שנים עדים יקום דבר ומה שאנו דנים על פי החתומים בשטר ואינה עדות מפיהם וקשה למה שאמרה תורה ע"פ ב' עדים דמשמע מפיהם ולא מפי כתב ידן כדאיתא בפ' מי שאחזו והרבה נשאו ונתנו בזה כמה רבוותא ז"ל ואם דבר זה כשר מן התורה או לא ודעת הרמב"ם ז"ל בפ"ג מה' עדות שמדין תורה שאין מקבלין עדות לא בדיני נפשו' ולא בדיני ממונות אלא מפי עדים שנאמר על פי שנים עדים מפיהם ולא מפי כתבם אבל מדברי סופרים שלא תנעול דלת בפני לווין חותמין דיני ממונות בעדים שבשטר וכ"כ בס' חקות הדיינים. והרמ"ה ז"ל הגיה על דברי הרמב"ם ז"ל והאריך הרבה להרבו' פנים שכתיבת השטרות דאורייתא וכן היא דעת הר"ז הלוי ז"ל ומוקמינן מפיהם ולא מפי כתב ידן באנפא אחריני וא"ז הרמב"ן ז"ל בספר המצות רצה לקיים דכתיבת שטרות דאורייתא וגם הרבה דברים נאמרו בזה אלא שקצרתי ועליתי והעולה מזה הוא שאין להוציא ממון מיד שום אדם אלא עפ"י ב' עדים אם שיעידו בפניהם בפני ב"ד או שתהיה עדותן בשטר והשטר יוציא לפני ב"ד ודנין עפ"י עדות העדים החתומים בשטר בין שיהיה זה דאורייתא או דרבנן ואחר שנתבאר זה נחזור ונומר שמלוה שבא לתבוע חובו מהלוה בפני ב"ד והלוה כופר בטענת המלוה אעפ"י שהמלוה טוען שהיה לו שטר ואבד ונתן טעם לדבריו ואמתלאות הנכרות וטענות חזקות עד שב"ד מאומדנא דמוכח ומאומדן דעתא נתבאר להם שדברי המלוה הם אמת וששטרו אבד אעפ"כ אין דנין ע"פ אותו שטר כלל ולפי ששט"ז אינו יכול להתקיים בב"ד כי אין כאן שטר ואין ידוע לנו מי הם העדים שהם חתומים בו ואין כאן עדות אלא מפיהם ולא מפי כתבם ואם ידונו הב"ד על מה שטוען המלוה שהיה כתוב בשטר שהיו עידיו פ' ופ' נמצא שהב"ד מוציאין ממון בלא שום עדות ולא עוד אלא שאפי' יהיה השטר מצוי ביד המלוה ויביא אותו בפני ב"ד ואין שם עדים לקיימו כיון שלא נתקיים בב"ד אין דנין עפ"י אותו שטר שכל עדות שלא נתקיימה בב"ד אינה עדות ומחמת כך מלוה שבא לגבות חובו מנכסי הלוה שלא בפניו צריך לקיימו תחילה שאלו בא לתבעו בפניו והלוה מודה אין ב"ד נזקקין לקיים השטר ומגבין לו מבני חרי ואם בא לגבות ממשעבדי אעפ"י שמודה אין הודאתו כלום מפני שהוא חב לאחרים ושמא קנונייא עשו ביניהם המלוה והלוה ואין הודאתו כלום ולפי' צריך לקיים השטר ואם הלוה כופר בשטר או שטוען פרעתי צריך המלוה לקיים השט' שאם אין שטרו מקויים הוייא כמלוה ע"פ ונשבע הלוה ונפטר ולפי' אם בא ליפרע שלא בפניו אנו טוענין ללוה כמו שאנו טוענין ליורשים ואומרים למלוה קיים שטרך וחות לדינא ואם לא נתקיים שטרו אין הב"ד מגבין לו כלום מנכסי לוה לפי שאין כאן שטר ואין כאן עדות לפי שכל עדות שלא נתקיימה בב"ד אינה עדות וכ"כ הרמב"ם ז"ל בפ"ג מה' מלוה ולוה וקיום שטרות זה מדברי סופרים שהרי עדים החתומים על השטר כמי שנחקרה עדותן בב"ד דמי כדאי' בפ"ב דכתובות ובפ"ק ומן הדין שטרות אינם צריכים קיום וכ"כ הרמב"ם ז"ל בפ"ג ובפ"ו מה' עדות נמצא שלא הועלת ולא הצלת באומד' דמוכח שאמרת לפי שכל כחך אינו אלא כדי שתאמר שמאומדנא דמוכח הוא שהאלמנה הזאת היה לה שטר כתובה ואבד לה בודאי בבית אביה אפי' יהיה הדבר כן והיה כאלו הוא עכשו בפני ב"ד מ"מ הוי דינו כשטר כתוב וחתום שהוא ביד ב"ד ואינן יכולין לקיימו מדרך א' מהדרכים שיקויים בהם השט' שאין רשות לב"ד להוצי' ממון באותו שטר ושטר כתוב' זה כיון שאין הב"ד יודעים מי הם העדים איך יוכלו לקיימו ואפי' הב"ד יודעין עידיו מי הם מ"מ צריכים הם העדים שיאמרו כתב ידינו זה כדאי' במס' כתובות וכאן א"א להיות זה וכ"ש אם ירצה לקיימו עפ"י עדים אחרים שאין שטר זה של הכתובה מתקיים לעולם כל זה כתבתי לבאר לך שמכל צד אין להגבות להאלמנה הזאת שטר כתובתה מנכסי יתומים כיון שאבד ואינו יוציא מתחת ידהולא מתחת יד שום אחר וכדי שלא תכשל בדברים אלו פעם אחרת ותשמור את נפשך מכיוצא בזה הארכתי ממיטב עניינים אלו כאשר ראית.
אחר כל אלה הדברים חזרתי להתבונן בדבריך אם יש בהם נותן טעם מאי זה צד אחר ומצאתי שכתבת ואין להאמין טענת הטוען שמכרה או מחלה שאפי' היה הבעל בחיים אין להאמינו שכל דבר שא"א לעשותו במסתרים וצריך סופר ועדים ופרסום וא"א לעשותו בסתר המדרגה ואפי' בלא ידיעת השכינים אין להאמין בו הבעל ולא האמינתו תורה אפי' בשבועה וכו' דברי תימא אני רואה דברים אלו ואיני יודע מה אתה שח ומה ענין זה לזה שהרי בענין שטר כתובה שאבד אנו טוענים ליורשים כל מה שהיה אביהם יכול לטעון ואלו היה אביהם בחיים והיה טוען שמכרה או מחלה לו היה נאמן ולא היה חייב כי אם שבועת היסת כיון שאין שטר כתובה יוציא מתחת ידה עכשו שמת הבעל אנו טוענין ליורשים שמא מכרה או מחלה שטר כתובתה לבעל' ויותר תועלת יש ליורשים בטענת מחילה ולא בטענת מכר שהרי המוחל' אף מזונות וכל שאר תנאי כתובה אין לה כמו שביארתי למעלה והמחילה איפשר להיות אפי' בינו לבינה ואיך תאמר שא"א לעשות במסתרים וצריך עדים וסופר ופרסום וידיעת השכינים וכל אותם דברים אשר הפלגת בהם ובדית מלבך דברים אשר לא כן ומה שאינו מן הדין שהרי המחילה איפשר לעשותה במסתרים בלא קנין בלא עדים ובלא פרסום ובלא ידיעת השכינים אלא אפי' בינה לבינו בסתר המדריגה אם מחלה לו מחילתה מחילה ואינה צריכה קנין כמו שהוכיחו המפרשים ז"ל בפ"ק דקדושין וכ"כ הרמב"ם ז"ל בפ"ה מה' מכירה שמחילה אינה צריכה קנין כמו שהוכיחו המפרשים ז"ל בפ"ק דקידושין וגם עדים אינה צריכה דלא איברו סהדי אלא לשקרי וכ"כ בפי"ז מה' אישות וז"ל ומוחלת כתובתה אינה צריכה קנין ולא עדים כשאר המוחלים שאינם צריכים לא עדים ולא קנין אלא בדברים בלבד והוא שיהיו דברים שהדעת סומכת עליהם ולא יהיו דברי שחוק והיתול או דברי תימה אלא בדעת נכונה וכ"כ בעל הטורים ז"ל בחש"מ סי' /במקור נשמט הסימן/ פשרה אינה בלא קנין ומחילה אינה צריכה קנין ומאחר שהדבר כן אנו טוענין ליורשין שאלמנה זו כיון שאין שטר כתובה יוציא מתחת ידה ולא מתחת יד אדם אחר שמא מחלה לבעלה מחילה גמו' ונכונה בדברי' שהדעת סומכת עליהן ונמצא שכל מה שכתבת בזה הבל ורעות רוח ואני מאד תמיה איך תוציא מפיך מלין לא הועיל בם בלא עיון ותחשוב לצלול במים אדירים להעלות מרגליות ואתה טובע בהם והציל לא הצלת את עצמך. והשם יתברך יצילינו משגיאה. בלימוד והוראה.
וחזרתי על כל צדדין למצוא זכות לאשה הזאת ולא מצאתי כי אם דרך א' והוא שאם תפסה מטלטלין תחת ידה משל בעלה תשבע עד כדי דמיהן ונוטלתן ושבועתה היא שתשבע שבועה גמורה בנקיטת חפץ כדת וכהלכה שהיה לה שטר כתוב' על בעלה מסך כך וכך תוספת וכך וכך נדונייא ולא מחלה ולא מכרה ולא אתפסה צררי ולא נפרעה משטר כתובתה בשום פנים בעולם ואחר שבועה זו שנשבעה בפני יורשים אם הם גדולים או בפני האפוטרופו' אם הם מטלטלין והם קטני' מגבין לה המטלטלין שתחת ידה כדי אותו סך שנשבעה עליו ואינה נוטלת יותר והטעם בזה הוא משום דמצייא למימר אין תחת ידי כלום ונאמנת בשבועתה הנ' מצייא למימר בעלי חייב לי בשטר כתובתי כך וכך ונשבע' ונוטל' מנכסים שתחת ידה תפוסים וזכורני שכן דן א"א מורי הרב ר' שלמה זלה"ה במעשה שאירע בכאן שחפצא אלמנה סלאמה בראק אתם ידעתם שבאה לתבוע מנכסי בעלה כתובתה ונדונייתה היא מצד א' וצרתה מצד א' וצרתה הראת שטר כתובתה והיא לא הראת שטר כתובתה וטענה בפני אדוני מורי אבי ז"ל שהחביאה שטר כתובתה ביד יהודי א' מקרוביה כאשר הוא מנהג העיר שכל אשה תחביא שטר כתובתה בבית אביה או בבית אחיה או בבית א' מקרוביה ואבד משם וא"א ז"ל הגבה לאותה שהראת שטר כתובתה מנכסי בעלה כל מה שהיה כתוב בשטר כתובתה ואחפצא סלאמה הראת שטר כתובתה לא הגבה לה כלום אלא מה שהיה תפוס תחת ידה ואלו שתפסה לא היה נותן לה כלום משום שהמקום הזה הוא מקום שכותבין כתובה ואחר שכתבתי יגעתי לבקש הפס"ד שכתב א"א ז"ל בענין זה ומצאתיו בכ"י וז"ל תורף מה שכתב אות באות ולפי שחפצא הנז' לא הוציאה כתובה והמקום הזה הוא מקום שנהגו לכתוב כתובה לא ראיתי לכתוב לה כתובה אך להיותה תפוסה בקצת מטלטלין ובשטר משתנה /משכונה/ על קצת מדורות בחצירו של ר' עמרם בר עלי ובשטר כתוב בשם האשה והיא היתה טוענת שכתובתה היתה מאתים דינרים ועמדו לפני אנשים שידעו זמן נישואיה ואנשים שיודעים המטבע שהיה באותו עת וחשבו שהוא עולה כל מה שתובעת ק"ה דינרים חדשי' ממטבע חמשה ושלשים זוז באוקייא ושמו הנכסים והמשכונה הנז' ומצאו שעולה יותר מזה והגביתי אותה אני שלמה בן הרב ר' שמעון ז"ל דיין הקהל שטר המשכונה והוספתי לה מהמטלטלים שברשותה לתשלם הסך הנז' ותחזיר השאר אך תשבע תחילה על סך שטר כתובתה כמה היה ושלא החביאה מנכסי בעלה כלום ולא נתנה ולא מכרה ולא מחלה ולא נפרעה ודנתי שבתה לא תטול מזונות לפי שהם תנאי כתובה וכיון שאין שם כתובה אין שם תנאי ונסמכתי בזה על סברת הרמב"ם ז"ל שאעפ"י שיש חולקים עליו יש מסכימים עמו וכ"ש להוציא ממון מיד יורשים עכ"ל פס"ד א"א מוה"ר ז"ל והוא מוסכם למה שכתבתי ונשאר לי לבאר שאין לחלק בין תפוסה דמחיים לתפיסה דלאחר מיתה שלא חלקון /חלקו/ ביניהם בגמ' במס' כתו' בפ' הכותב אלא לפום דינא דגמ' כיון שאין ב"ח ולא אשה נפרעין ממטלטלין אבל לבתר דתקון רבנן דמתבתא למגבו ממטלטלין גבייא מנייהו בין תפסה מחיים בין לאחר מיתה כך כתבו המפרשי' ז"ל שם וכן פסק הרא"ש ז"ל זהו מה שנ"ל להשיב על דבריך בדין זה אחר אזון וחיקור להוציא הדין לאמתו. כי כל העמל בזה שלימה משכורתו. ותגדל תהלתו ותפארתו. והרודף אחר אות נפשו אתו תלין משוגתו. והמשכילים יזהירו כזוהר הרקיע בטהרתו. וכצאת השמש בגבורתו. ירמ"י אלהי השמים לבדו רוקע הארץ מאתו. שיאיר ענינו במאור תורתו. ויקרבנו לעבודתו. ויטע בלבינו אהבתו ויראתו. באהבתו ובחמלתו. נאם אוהב את אוהביו. הדורש מאלהיו. ששלומכם יגדל כנפשכם ונפש הצעיר צמח בן הרב ר' שלמה נ"ן בן הרב הגדול ר' שמעון נ"ן בן הרב ר' צמח זלה"ה:
@שו"ת יכין ובועז חלק א סימן קלד
מאלקא אל החכם ר' אברהם קנקי יצ"ו.
אגרתיך המפוארת, והמהודרת, עתרת שלו' מדברת, הגיעתני, ביין דודיה שכרתני, מה יקרו רעיך ידיד נפשי וראשיהם מה עצמו. מה רב טוב טעם ודעת צפנת ליראי ה' בדברים יקרים ספירים מעולפים לנפש נעמו. נחמדו מזהב ומפז רב יקרים מפנינים ועצם אדמו. ומתוקים מדבש ונופת צופים בפי אכלתים מה מתוק מדבש לחכי טעמו. ומה עז מארי עזוז גבורתם, ומקול מצהלותם, הרים נמוטו, עמודי שמים ירופפו ונטו, מוסדי ארץ רעמו. אחריתם מר כלענה מי רוש ישקו, מרורת פתנים בקרבם הניקו, בשר ימיקו, פנים יריקו, מורך בלבות שומעיהם ישימו. הם המדברים אל פרע"ה /פרעה/ פרועי' מעשיהם האומרי' לרע טוב ולטוב רע שמים חשך לאור ואור לחשך אבני צרורות במרגמה רגמו. נתנו כבוד לכסילים המתהללים באלילים, הפילוסופים הסכלים, אשר פיהם דבר שוא וימינם ימין שקר נבערו מדעת כחש וכזב נאמו. גערת ה' תזרם ורוח תשאם וסערה תפיץ אותם וכל מבקש רעתם יחפרו ויבושו ולעדי עד יכלמו. בסודם אל תבוא נפשי בקהלם אל תחד כבודי כי באפם דברו על ה' תועה וברצונם עקרו שור האמת תחלת דברי פיהם הוללות וסכלות קרעו ולא דמו. האומרים שצורת האדם הוא מקרה וכח לא עצם מתעצם בעצמו. וקראוהו שכל היולאני יתאחד עם מושכלותיו אשר ילמד וישיג ובסוף יתקשרו עם השכל הפועל והיו לאחדים יתקשרו זה בזה ויתעצמו. ועל יסוד זה הרעוע בנו בנין חזק לפי דעתם וקבוע והעמידו אמונתם ששלימות המין האנושי אינו אלא השגת המושכלות וזהו תשועת הנפשות והצלחתם התמידית והנצחית ואפילו הרבו להרע והיו חטאיהם כשנים וכתולע האדימו. וגרם להם זה הנזק הגדול להיות כי אין אתם כהן ונביא ולא יודע עד מה אשר מפני כך שגו וטעו וחשבו להשלים עצמם ולא השלימו. העלו בעיניניהם דברים אשר לא כן לא הבינו ולא ידעו ומדרך האמת כשה אובד תעו דבריהם דברי חלומות שוא ידברו איש כפתרון חלומו חלמו. ובדרוש הזה הטעו הרבה מבני אדם לומר שלא יצוייר ההשארות לנפש האדם שאדם שהיא צורתו הנכבדת כי אם לאותם אשר להם שכל נקיה בהשגת המושכלות אשר בהם חכמו. והמשכילים שכל טוב באלהים אשר הם מבני עמנו והמאמינים אמונה טובה מאנשי אומתנו הטהורה והקדושה אבן הראשה בעקבות התורה אחזו והלכו ומשך חכמה משכו ובשדה המדע אלומות הבינה אלמו. כזהר הרקיע הזהירו אור ה' עליהם זרח וכבודו עליהם נראה ארץ ומלואה גבה להם ויראה בהיר הוא בשחקים לבר אלהין נדמו אור ברק מדעתם וחכמתם האיר למול פנינו המה גלו לנו את חטאת האנשים הפילוסופים האלו החטאים בנפשותם וביארו לנו באר היטב שקרותם ופחזותם באמונה הזאת ואת אשר יזמו. הרעישו עליהם העולם בראיותיהם העתיקו הרים בכח מופתיהם ברעש ורוגז ארץ יגמו. הכו בסנוירים כל גדולי חכמיהם נלאו למצוא הפתח ולא יכלו לראות בעיניהם בקשו לעמוד על רגליהם רצו לקום ולא קמו. שמו יד לפה עמדו ולא ענו עוד העתיקו מהם מלין בחקירתם רעדה אחזתם ישבו לארץ ידמו. ואנחנו אשר נתגדלנו בין ברכי חכמי התלמוד ובעפר רגליהם נתאבקנו ובצמא את דבריהם שתינו אחר אמונתם נלך המה יביטו ראו כי עשיית המצות הוא המועיל לנו להשאיר נפשותינו אחר הפרדה מהגוף המורכב והמחובר אשר סופו ליפרד ולשוב אל יסודותיו והרוח תשוב אל האלהים אשר נתנה העולה הוא למעלה בגן אלהים להיות צרורה בצרור החיים התמידים הנצחיים תחת כסא כבודו שמה יתענגו ויתעדנו הנשמות בזיו עליון קרנותם בכבוד ירומו. המה ידעו מבא העיר מדוך העיר וקדיש העיר אשר ה' שמה העיר ה' את רוחם לשקוד על דלתות התורה תמיד יום יום ידרושון לשמור מזוזות פתחיה פתחו שערי אורה וכלו אוצר אלהים אוצר כבוד וחפשו חדריו ובדקו מחבואיו ומדוריו ומצאו כלי חמדה שבו נברא העולם היא התורה הנותנת עוז ותעצומות לעם במצותיה וחקותיה ומשפטיה בכלליה ובפרטיה קבלו עליהם היהודים וקיימו. המה הענקים אנשי השם הגבורים אשר בארץ אשר היו מעולם מימי קדם קדמתה בוני המגדל מגדל עוז התלמוד אין חקר לתבונתו ואת חכמתו ארזים לא עממו. כל מעשה תקפו וגבורתו לבאר ולפרש כל דיני המצות מעשיות בשקלא וטריא פרכא והויא דבני עליה ששם עלו שבטים שבטי יה כל חכם לב הירא את דבר ה' הניס את עיונו ושם שם כל השתדלותו בלמוד התלמוד וכנהמת ים וגליו מעיו אליו יהמו. ולא מצינו צווי בתורה ולא בדברי חכמי התלמוד שצוונו על השגת המושכלות ולמוד החכמות ואעפ"י שהיו שלמים ובקיאים בכל מיני החכמות אלהיות טבעיות למודיות כאשר נראה ממעשיה' ומדבריהם בהרבה מקומות מהתלמוד דבריו דברי אלהים חיים ומלך עולם נכתבו ונחתמו. אך אמנה נשנה הצווי על מעשה המצות בכמה מקומות בתורה ובתלמוד ובזה היו משתבחים החכמים החסידים הראשונים וזריזים היו בקיום המצות ושמחים בהם וזה לך האות כי שלמות המין האנושי והצלחתו האמתית ותשועת נפשו הוא תלוי במעשה המצות לא במושכל כדעת הפילוסופים ואם בדבריהם כן הוא חלילה לבעלי התלמוד מלהודיענו ומלגלות לנו האמת עין יעלימו. וכן תמצא שכל יעודי התורה וכל יעודי הנביאים שהיו אחרי התורה אינם כי אם על מעשה המצות שלא מצינו שם נביא שהיה מוכיח את ישראל על עזבם למוד החכמות והשגת המושכלות כי אם על עזבם מצות התורה ועוברים על אזהרותיה אשר לה אשמו. והמכשלה הזאת תחת אותם אשר הם מבני עמנו שעזבו אמונה צודקת והלכו אחרי הטעות הפילוסופים ודעותיהם הכוזבות שהשרישו ראשוניהם עזבו מקור מים חיים לחצוב להם בורות נשברים אשר לא יכילו מים על זאת ישרים ישומו. ואתה עתה ידיד נפשי ראיתיך שאתה הולך בדרך חכמי הפילוסופים ומשבח ומפאר כל המתעסק בלימוד החכמות ומשיגי המושכלות ובהם תלית שלמות האדם והשארות נפשו לא במעשה המצות ולמוד התלמוד עד שגנית הרבה כל המתעסק בתלמוד ואמרת שאין שלמות הנפש בלמודו ולא בידיעת הלכותיו ודיניו אשר בכתב אמת נרשמו. שמים וארץ עלי אני מעיד כי כשמעי כל דברי אגרתיך עמדתי מרעיד ואמרתי אולי זאת האמונה תתגלה ותתפרסם לאותם שאינם בני תורה וישתו מים הרעים וימותו ונמצא שם שמים מתחלל על ידך ואתה הסבות את לבם אחורנית לאשר מרכבת המצות רתמו כלך מדרך זו וחזור בך ולא יהיה בך חטא ואל תתפתה לדברי זאת האמונה הרעה אשר המציא היוני הראשון והחדש אשר בדה מלבו ונמשכו אחר אמונתו הרבה מהפילוסופים כי לא עם דעות המה על כן לא ירוחמו. התהלה לאל כבר אבד זכרם וזכר אמונותיהם הרעים ואין מי שמתעסק בספריה' המקולקלי' ונאבדו מן העולם אם נקרעו נקרעו ואם נפרמו נפרמו. המה קרעו ונפלו ואנחנו ואמותנו /ואמונתנו/ קמנו ונתעודד כיד אלהינו הטובה עלינו כרחמיו וכרוב חסדיו אשר לא תמו מעולם ועד עולם לא יתמו. ועתב באתי להשיבך דבר על כל דברי האגרת המובאת אלי מפאת כבודך בסתירת כל דבריך ובטולו בפרטו ובכללו והאל יעזרני ולא אכשל במעני ולא בלשוני כי כונתי טובה לשמים לברר וללבן הדברים ולהוציא האמת לאור ואין כונתי לנצח ומן השמים יסייעני ועל ידי יסכימו.
אני כתבתי לך בכתבי תשובת כתבך ואמרתי לך שאין חכמה אצלי ולא ידיעה אלא חכמת המקרא והמשנה והתלמוד ושאר הספרים הבאים מזה כגון הלכות הרי"אף ז"ל והרמב"ם ז"ל וארבעה טורים וכיוצא בספרים אלו והמתעסק בזולת זה אומר שיגיעתו לריק ואין שלימות לנפש להשאירה אחר הפרוד מהגוף אלא בזה האופן מן הלימוד עם עשיית המצות אלא בהשגת המושכלות על דרך שסוברים הפילוסופים זהו מה שכתבתי לך בכתבי ואתה חרדת אלינו חרדה גדולה עד מאד וחשבת שזה זר אצלך ולא יקבלנו שכלך ואמרת אם כן שבע חכמות חנם באו ולשוא צרף צורף הרמב"ם ז"ל בלמידתו אותו ותקן וסדר והוליד הספר הנכבד מורה הנבוכים והארכת לספר בשבח הספר ואיך הוא מלא מכל חכמה מפוארה ואיך עמד נגד המדברים על ה' תועה וסתר כל דבריהם ובלבל מחשבות הפילוסופים הגרועות והעמיד האמת בראיות ברורות ואיך שלל כל התארים מהשי"ת והורה שאין לאל ית' תאר עצמי והארכת בזה ללא צורך ובאת מדבר לדבר עד שהעלית בעיון שכלך שרדיפת למוד התלמו' מטריד הלבבות מהשגת המושכלות אשר לדעתך ישיג בהם החיים הנצחיים ואמרת שלא ישיג האדם ההשגה ההיא אלא בהשגת המושכלות יקנה בהם שכל נקנה הנשאר חי עומד אחר המות וזהו ההשארות האמתי שישאר עם השכל שהוא סבתו שהוא השכל הפועל וידבק עמו דבוק אמתי: ויהיו דבר אחד מיוחד זהו כוונת דבריך. דע הידיד יפקח האל עיני שכלך כי אני רואה מדבריך כי אתה הולך בעקבות קצת מחכמי ישראל ודלקת אחריהם אשר נשקעו בלמוד החכמות אשר התעסקו בהם החכמים הפילוסופים מדרך החקירה האנושית והעיון השכלי ונמשכו אחר דעתם בענין ההשארות ואומרים אינו דבר אחר אלא שהכח השכל אשר באדם הוא מוכן לקבל המושכלות וזה קורין אותו שכל היולאני ואחר קנותו המושכלות נתעצם במושכלותיו ונעשה שכל וקוראין אותו שכל נקנה וזה השכל הנקנה הוא הנשאר מהאדם ודבק עם השכל הפועל ויהיו דבר אחד ושאם השיג המושכלות הרי הוא נשאר נצחי על הדרך הזה ואפי' אם הרע מעשיו ואם לא השיג המושכלות הוא אפס אפי' הרבה להטיב מעשיו זהו כוונת דעתם ואם האריכו הדבור בראיותהם. ואני אומר שאסור לשמוע דברים כאלה כ"ש להאמין בהם לפי שהמאמין בהם יגרום לעצמו ולאחרים בטול המצות המעשיות כלם אשר השתדלות התורה היא להזהיר ולצוות עליהם ובעשייתם תזכה נפש האדם לחיים נצחיים בעולם שכולו טוב וארוך ואפי' לא תשכיל מושכל אחד כמו שיתבאר במה שיבוא בע"ה. ואם באתי להאריך בסתירת הדעת הזאת יארך המכתב להיות כי החכמים התורניים אשר לא האמינו דעת הפילוסופים בזה האריכו הרבה בסתירת דבריהם ובביטול דעתם ובזה ראיתי לקצר מה שאפשר לי מן הקצור. ועוד שהאריכות מביא לידי שבוש בהבנת כונת המדבר או הכותב ולזה ראיתי להקדים לך הקדמה הכרחית לדרוש שלפנינו ואחר ההקדמה אכתוב לך שלשה שערים. השער הא' בבטול הדעת הזאת מדרך החקירה והמופת השכלי. השער הב' בבטול הדעת הזאת מהפסוקים הבאים בתורה ובנביאי' וכתובי' וממאמרי רז"ל. השער הג' בתרו' קושיותיך בע"ה.
ההקדמה מבואר הוא אצל חכמי המחקר כי כל נמצא טבעי יש לצורתו המינית סגולה ותכלית מה יבדל בה משאר המינים והתכלית הנמצא בו הוא סיבת מציאותו בצורה ההיא המיוחדת במין ההוא כמו שתאמר שבמין הצמח יש תכלית וסגולה מה שאינה במין הדומם שבצמח יש נפש הצומחת מה שאינה בדומם ויש במין הבעלי חיים שאינם מדברים תכלית וסגולה מה שאינה בצומח שהבעלי חיים נזונים ומרגישים ומתנועעים וזה בא להם מצד הנפש החיונית שיש בהם מה שאין כן בצומח ומין האדם הוא מכלל הנמצאים הטבעיים והיותר נכבד ושלם היצירה מהם להיות האדם הוא שוה במזג יותר מב"ח וזה יראה להיותו מתפעל מההפכים בשוה רצוני שכמו שיתפעל מן הקור היוצא מהשווי ביחס אל טבעו כן יתפעל מן החום היוצא מן השווי ביחס אל טבעו מה שלא יתפעל כן הבעלי חיים. וגם הוא משיג במחשבה ועיון יותר מהם וזה יראה בהיותו ממציא ולמד המלאכות כלם ואף אם לבעלי חיים יש סגולה במלאכות +אמ"ה כמו הדבורים העושין מלאכתם שכיות וכמו באריגת העכביש. וכמו קצת עופות במלאכת הבנין.+ מ"מ אין זה בהם כמו שהוא באדם כי השגות האדם במלאכות הם כוללות כלומר שכולל איש אחד מלאכות הרבה ואפשר שיתקבצו בו כל המלאכו' מה שאין כן במין אחד ממיני הבעלי חיים שהשגת' במלאכות אינה אלא פרטית וכן יוכל להשיג בשלמות יצירתו מצד השכל הכללי שיש בו כל המדות הפרטיות שבכל מין ומין מבעלי חיים וכמו שאמר איוב מלפנו מבהמות ארץ ומעוף השמי' תחכמנו ואין רצוני לומר שהבהמות והעופות יותר חכמים ונבונים ממין האדם עד שיצטרך ללמוד מהם כי החוש יכזיב זה להיות האדם מושל על כלם כמו שאמר' התורה ורדו בדג' הים ובעוף השמים וגו' וגם דוד הע"ה תמשילהו במעשה ידיך כל שתה תחת רגליו אבל הכונה לומר כי האדם מצד שכל יוכל ללמוד כל התחבולות והמדות וההשגות הפרטיות אשר בכל מין ומין מבעלי חיים ויתקבצו כלם בו ויהיו בו כללים וכמאמר רז"ל אמר ר' יוחנן אלמלא לא נתנה תורה לישראל למדנו צניעות מחתול וגזל מנמלה ועריו' מיונה וכו' וזה מבוא' על הדרך שכתבתי כי המדות הפרטיות אשר בבעלי חיים שהם בהם בסגול' קרוב לטבע יוכל אדם ללמוד אותם מצד שכלו ויתקבצו כלם בו כללים באיש אחד וכן יוכל ללמו' בכח אשר בנפש המשכלת הרבה חכמות וישיג הרבה מושכלות ויבדיל במדותיו ובמעשיו ובידיעותיו בין הטוב מהם ובין הרע ובין האמת והשקר ולהיות שנבדל מהבעלי חיים באלו העניינים אשר סבתם הנפש המשכלת נאמר עליו שנברא בצלם שנאמר כי בצלם אלהים עשה את האדם וכבר נפל בין המעיינים מחלוקת בזה יש מהם אומרים שהם באדם שתי נפשות האחת היא הנפש החיונית אשר הוא משתתף בה עם הבעלי חיים והשני' היא הנפש המשכלת וכן היא דעת הרמב"ן ז"ל. ויש מהם מי שאומר שהנפש הזאת היא א' וממנה יצאו כל כחות וכן היא דעת רבינו סעדיה גאון ז"ל בספר האמונות וכן היא דעת הרמב"ם ז"ל. והרמב"ן ז"ל שחלק אותה לשני חלקים חיוני ושכלי כבר האריך לבאר זה בחדושי התורה שלו בפסוק וייצר ה' אלהים את האדם וגו' ואמר שכן הוא דעת רז"ל בתלמוד והביא כמה מעשיות שיורו כך יקחם משם המעיין. והמקובלים אומרים שהם שלשה נפש רוח ונשמה וכל אחת יש לה ספירה ידועה למשכילים המתעסקים באותה חכמה. ואחר שנתבאר שהאדם הוא היותר נכבד ושלם מכל מיני בעלי חיים מהדרכים שזכרתי. גם יתבאר זה מדרכים אחרים יארך זכרם +אמ"ה גם מהיותו נצב הקומה גם מהיות כי הב"ח והדומם והצומח נאמר בהם תוציא הארץ ובאדם נאמר וייצר ה' אלהים וגו' גם מחכמתו עד שקרא שמות לכל העופות והבהמות. גם תמצא בס' העיקרים מאמר א' פ"ו מאריך בענין האדם ואיך הוא הולך מהלך השלמות על כל הנבראים שם באורך עכ"ל.+ ראוי א"כ שיהיה לו תכלית מיוחד מה שאינו במין ממיני בעלי חיים וזה התכלית ייוחס אל צורתו המינית הנכבדת מכל הצורות וזה התכלית שזכרנו הוא באדם בתחלת יצירתו בכח יצרי' שישתדל להוציא מכח אל הפועל שאי אפשר לאדם שיגיע לשלמות תכליתו אם לא בהוצאת מה שבכחו מהשלמו' אל הפועל ואם לא הוציאו אל הפועל הנה מציאותו בבחינתו הוא לבטלה וכאלו לא היה כי אין לו יתרון על שאר מיני בעלי חיים כמ"ש דוד המ"עה ואדם ביקר ולא יבין נמשל כבהמות נדמו כלומ' אדם שנברא בצורה נכבדת. והיא ההוד והיקר שלו והיא בו בכח ולא יבין כלומר ולא יבין תכליתו מה הוא ולא ישתדל להשלי' צורתו להוציאה אל הפועל זה האדם נמשל כבהמו' ונדמה להם שהרי אין לו מעלה עליהם. וכיון שנתבאר זה צריך שנבאר התכלית הזה מה הוא כדי שיתיישר אליו האדם וישתדל להשיגו. והנה השלמות והתכלית הזה לפי דעת הפילוסופים הוא השגת המושכלות ואמרו כי השכל הזה הנקנה באמצעותם הוא מתקשר עם השכל הפועל והוא הנשאר אחר המות וזה שיתעצם השכל והמשכיל והמושכל וישובו דבר אחד ואמרו שזה הוא תכליתו האחרון והצלחתו השכלי' ובזולת זה הדרך לא יצוייר שום השארות וקצת מחכמי ישראל נמשכו אחר זה הדעת אבל החכמים התורניים ראו שזו הדעת היא הפך דעת תורתנו הקדושה וסתרו סברת' ובטלו דעתם כמו שיתבאר במה שיבא בע"ה ונשלמה ההקדמה. ועתה אחל לכתו' השערים שייעדתי בעז"ה האמתי.
השער הראשון דע אתה המעיין בדבר כי סבת טעות הפילוסופים במה שקדם זכרו הוא מצד שנשתבשו בצורת האדם הנכבדת אשר הובדל בה משאר בעלי חיים ועניינה כי לא ידעו מה הוא ואתה לא הרגשת זה אלא שאתה סובר סברתם ולא ידעת מה הוא סבת טעות' והוא כי אלכסנדר וארסטוטיליס וזולתם מהפילוסופי' היונים הקדמונים עם מי שנמשך אחר סברתם מהאחרונים סוברים שזאת הצורה היא הכנה באדם וגם קורין לה כח ואומרים שאינה עצם כלל וכיון שהיא הכנה אי אפשר לה ההשארות מעצמה ואין ההשארות אלא בשכל הנקנה להכנה הזאת המתעצם עם המושכל ונקרא שכל נקנה והוא מתקשר ומתאחד אחר הפירוד מהגוף עם השכל הפועל וזהו ההשארות והרבה מחכמי המחקר נמשכו אחר הדעת הזאת וסבת זה כי השרישו שצורת האדם היא הכנה לא עצם וגם החכם ר' לוי ז"ל נטה לזאת הדעת והוצרכו לטרוח הרבה ולבאר מה הוא הדבר הנושא להכנה הזאת כי כל כח בהכרח יהיה לו נושא כדי שיראה פועל הכח ואם לא יהיה לו נושא אינו דבר וחתרו למצוא נושא לזה הכח שאמרו ולא מצאו וצללו במים אדירי' ולא העלו בידם כי אם חרס נשבר והר"ל =והרב ר' לוי= ז"ל כתב שאפשר שהנושא להכנה הזאת הוא הנפש המרגשת או הצורות הדמיוניו' ומאד מאד האריך לדבר בזה בספר מלחמות ה' אשר חבר ולא הסכימה דעתו לדבר מה לסמוך עליו מה אלא שתלה אמונתו באפשר ובפירוש התורה שלו כתב שהנושא לכח הזה הוא עצם לפי שכתב בגן שהוא רמז אל ההיולאני ושהוא צורה ידבק בה זה הכח ובזאת הצורה היה האדם מה שהוא יקרא לזה הנושא מטע ה' להתפאר אם כן עצם הוא זה הנושא מכל מקום והיה הנושא מה שיהיה כבר נראה בטול הדעת הזה רצוני שצורת האדם היא הכנה להיות כי המושכלות הם בכח אצל האדם וכל דבר שהוא בכח יש לו נושא בהכרח וזה הנושא לא ימלט אם נפש או גשם או שכל ואין חלוקה רביעית ולבטל שאינו שכל ולא גשם אין להביא ראיה כי הפילוסופים בעצמם הם מודים בזה ולא נשאר לומר אלא שהוא נפש וזה בטלוהו החכמים האמתיים ואמרו שאין מדרך הצורות שיהיו נושאות קצתן קצת וכבר האריכו לבאר זה בראיות רבות אמתיות בטלו דעת הר"ל ז"ל ודעת כל הפילוסופים הסוברים בזה ועוד יתבאר בטול דעתם להיות האדם הבדלו מבעלי חיים אינו אלא בזאת ההכנה וזאת היא צורתו לפי סברתם אשר בה נתעצם בצורתו אל הפועל א"כ יתיליד מזה בטול חזק כי יהיו אישי מין האדם מתחלפים בצורתם זה לא ידמה לזה בצורתו לפי שאי אפשר שיהיו כל אישי מין האדם משיגי' המושכלו' וזה מן הנמנע שיהיו אישי המין האנושי מתחלפים בצורתם שאין כן דרך שאר המינים שהרי כלם אישיהם הם שוים בצורתם וצורת המין היא כוללת כל האישים ובזאת ההכנה אשר בה נתעצ' האדם בצורה אל הפועל לא ישוו בה כל אישי המין ולפי דעת זו יהיה ראובן אדם בהשיגו המושכלות ושמעון בעל חיים כשלא השיג המושכלות וזה מה שלא אפשר. עוד יש בטולים אחרים מצד הגמול והעונש ומצד העניים התורנים בנסי התורה ובמצותיה ומשפטיה וחקותיה כאשר יתבאר בשער השני בע"ה. אבל הדעת הנכונה היא דעת החכמים התורנים ז"ל שאומרים שצורת האדם הנכבדת אשר הובדל בה מבעלי חיים הוא עצם רוחני דק עומד בעצמו לא הכנה וכיון שהוא עצם עומד בעצמו אפשר לו ההשארות מבלי שיקנה המושכלות וזה העצם אי אפשר לו ההפסד מדרך עצמותו ואל תחשוב שזה העצם הוא כמו עצם חומרי אבל הוא עצם רוחני עומד בעצמו פשוט דק מאד בתכלית הדקות וזך בתכלית הזכות ואין בכל עצמי הנמצאים יותר דק ויותר זך ממנו ואפי' עצם הגרמים השמימיים הפשוט אינו באותו דקות וזכות והוא נאצל אל האדם מאת האל ית' והוא צורת האדם ובו נבדל מבעלי חיים והיא הנשמה העליונ' שעליה נאמר באדם הראשון ויפח באפיו נשמת חיים ויהי האדם לנפש חיה אשר לא נאמר כן בשאר נפשות בעלי חיים הורה זה הכתוב כי זאת הנפש היא עצם אלהי נפוח באפיו נפיחה אלהית לא נפיחה יסודית ולפי' אין לה טבע ההפסד אבל מטבעה שהיא עולה למעלה ועליה אמר שלמה בחכמתו ומי יודע רוח בני האדם העולה היא למעלה ורוח הבהמה היורדת היא למטה לארץ. וה"א העולה היא קמוצ' להורות שהיא ה"א הידיעה וגם ה"א היורדת למטה היא ה"א הידיעה אעפ"י שהיא בפת"ח ויורה עליה דגשות היו"ד וחלילה וחס לומר שהיה שלמה מסתפק בהשארות נפש האדם באמרו ומי יודע אלא היה אומר מי הוא זה שיודע איזה רוח מבני אדם שהיא עולה למעלה שאין זה דבר ניכר לעין. או יאמר ומי יודע סוד ההבדל שבין שתי רוחות שזו עולה וזו יורדת וכן אמר עוד והרוח תשוב אל האלהים אשר נתנה א"כ אינה הכנה ולא כח וכ"כ החכם ר' אברהם אבן עזרא ז"ל בפירוש קהלת כי מאמר שלמה המע"ה סותר דברי האומרים שהנפש הכנה ומקרה שהמקרה לא ישוב ע"כ. והראשונים היו נשבעים חי ה' אשר עשה לנו את הנפש הזאת וכיון שזכר לשון עשיה אינ' הכנ' אלא עצם וכן נראה ממדרש רז"ל שהזכירו במסכת נדה שאומרים לולד במעי אמו הוי יודע שהקב"ה טהור ומשרתיו טהורי' ונשמה שנתן בך טהורה וכו' יורה המדרש שזכרו במס' ברכות בפ"ק על הפסוקים שהזכיר דוד המ"עה בהם ה' פעמים ברכי נפשי שהנפש יש לה מציאות וקיום בפני עצמה ואינה כח ולא מקרה וכן יורה מה שאמרו במדרש שהמלאך בא אצל הפרגוד ונוטל נשמה משם ואומר לה בואי עמי וכנסי במעי אשה פלונית וכו' ואנשי כנסת הגדולה תקנו לנו אלהי נשמה שנתת בי טהורה אתה בראת' אתה יצרתה וכו' וכיון שנתבאר שצורת האדם היא עצם לא מקרה ולא כח א"כ יתחייב מזה שאפשר לה הקיום וההשארות מעצמ' בלא השגת המושכלות שלא כדעת הסוברים שצורת האדם היא הכנה והוא השכל ההיולאני ואי אפשר לו הקיום אלא בהשגת המושכלות הוא קונה שכל וזה יהיה סבה שיתקשרו עם השכל הפועל והיו לאחדים וזה הוא ההשארות והקיום הנצחי. ועתה אסתור סברתם זו ואבטל דעתם ואומר שאם הדבר כמו שהם אומרים שכל משיגי המושכלות הם מתאחדים ומתקשרי' עם השכל הפועל ולשוא טרח שהשיג הרבה מושכלות ואם תאמר שלא יתעצם ויתקשר השכל במושכלו עם השכל הפועל אלא כשישיג כל המושכלות אתה לא תזכה לזאת המעלה ולשוא טרחת כל ימיך ואתה טורח שאפילו תחיה אלף שנים עוד שלא תוכל להקיף ולא להשקיף ולא תופיע ולא תשיג על המושכלות שהרי אפי' הפילוסופים הקדמונים לא השיגו וכל המושכלות לפי שבהרבה מהם נחלקו ובהרבה נסתפקו א"כ אין גם אחד מהם שהשלים בכל המושכלות שבמה שנסתפקו לא השיגוהו ובמה שנחלקו אין אחד מהם השיג האמת כפי סברת חברו שסובר חלוף סברתו והמשל בזה מה שנפל בו המחלוקת בין הפילוסופים הראשונים והאחרונים אם המניע הראשון עלול מסבה הראשונה אם לאו כי קצת מהפילוסופים גם קצת מחכמי ישראל יראו שהמניע הראשון הוא עלול מסבה הראשונה וקצת מהם יראו כי הסבה הראשונה היא מניע' הגלגל ואם הדבר הוא כדברי בעלי הדעת הראשון הנה בעלי הדעת האחרון לא השכילו האמת בזה הדרוש שהוא מבחר המושכלות האלהיות אבל השכילו בחלוף מה שהוא האמת ולא יהיו לשכלם התאחדות והתקשרות עם השכל הפועל ואם הדבר הוא כדברי הדעת האחרון הנה בעלי הדעת הראשון לא השיגו האמת ואין לשכלם התאחדות והתקשרות עם השכל הפועל א"כ בטלה דעת זו מטענה זאת ואין להם ולמאמין דעתם שום השארות ועל כן גזר אומר אבועל"נצר פרא"בי שהיה מגדולי הפילוסופים ואמר בסוף ימיו כי ענין ההשארו' הוא מהבלי הנשים ולא האמין בו כלל וסבת זה כשרא' שזה הדבוק וההתאחדות היה נמנע אליו שאי אפשר לו להשיג כל המושכלות על שלמות לפי שצריך שיסכים מה שהוא בשכל עם שהוא חוץ לשכל ואי אפשר שיתאחד השכל עם המושכלות עם השכל הפועל וזה לא יצוייר כי לא יצוייר שימצא חכם שיסכימו מושכליו מכל צד עם המושכלות האמתיות בעצמם להיות כי השכלת השכל בדברי' הנבדלי' מחמר הם אומדות ואפשר שיהיה הדבר בהפך מה שהושכל. ועוד טענה אחרת לפי שגדולי מאמיני דעת זו הסכימו שאי אפשר ההשארות וההתאחדות עם השכל הפועל שהאמינוהו אלא אחר שישכיל השכל ההיולאני שבאדם הדברים שהם בעצמם שכל ובפרט שישכיל השכל הפועל שאז יחוייב שיהיה בלתי נפסד ויהיה לו התאחדות וההתקשרו' עם השכל הפועל כיון שהשכיל השכל הפועל בעצמו אבל כשישכיל שאר הדברים אינו מן האפשר שיהיה לו השארות וההתקשרות לפי שהם דברים הווים ומתחדשים ונפסדים ואחר שתלו ההשארות וההתקשרות בהשגת השכל הפועל הנה הוא מן הנמנע כי לא ישיג האדם השכל הפועל אלא אחר השיגו כל המושכלות אשר הם בשכל הפועל בצד אשר הם בו א' ואפי' בהשג' המושכלות האלהיות הקיימות מחוייב שישיגם האדם עם השגת מהות השכל הפעול. ובצד שהם בו אחד ויהיה מחוייב שיהיה השכילנו אותם קודם אל ההשגה אותם בצד אשר הם בו אחד כמו שהוא מחוייב שנדע תחלה הקורות והלבנים והעפר אשר נתהוה מהם הבית קודם שנדע מהות הבית ולזה אמר אב"ן רש"ד שזאת ההשגה רוצה לומר הדבוק בשכל הפועל בקניית המושכלות לא תהיה אלא אחר קנות כל המושכלו' שאעפ"י שזה קשה מאד והאמת אמר והוא מן הנמנע אם מצד הדברים הטבעיים הגשמיים ואם מצד הדברים השכליים האלהיים. אך המנעו מצד הדברים הטבעיים הגשמיים הוא מבואר שאיך אפשר להשיג אופן החכמה וידיעת השכל הפועל בהויית הדומם והצומח והבעלי חיים מדבר ושאינו מדבר שאפי' בהויית מין אחד מבעלי חיים והחכמה בסדור איבריו וטבעיו ופעולותיו הוא מן הנמנע שישיג האדם וישכי' אופן החכמה בו וזה אפי' בגדול שבהם כגון הפיל וכיוצא בו וכ"ש בקטן כגון הנמלה וכיוצא בה שאין לנו תחבולה להשיג אופן החכמה בשלמות בהתקשר איבריו זה בזה מגידיו ועורקיו ועצביו ועצמיו וחושיו ואם נשיג לא נשיג אלא מעט מהרבה. ואם המנעו מצד הדברים השכליים האלהיים הוא מבואר גם כן שאיך אפשר להשי' בשלמות אופן החכמה בשכלים הנבדלים בהוייתם ופעולותם וקיומם גם בגרמים השמימים בהוייתם ובתנועתם ובמבטם ובפעולותם ובשאר ענייני פרטיהם אשר צריך להעזר בזה בחכמו' אחרות כגון חכמת המספר והתשבור' והדומה לזה משאר החכמות הלמודיות וגם חכמת האלהות צריך לה ג"כ הידיעה בדרכי ההקש השכלי ודרכי האות והמופת שבזולת זה לא יוכל אדם ללמו' ידיעת המציאות והאחדות והרחקת הגשמות וחדוש העולם כי קודם שיתקיים אצל האדם ידיעה מידיעות אלו ויבטל מה שהוא הפכה צריך אל לימוד חכמות הרבה וידיעות אין קץ להם ואם ההשארות אינו אלא בהשגת המושכלות שיתקשר ויתיחד השכל אשר באדם עם מושכליו עם השכל הפועל כדברי הפילוסופים וזה אי אפשר להיות אלא בהשגת כל המושכלות טבעיות אלהיות למודיות עד תומם ועל אמתתם וזה מה שאי אפשר להיות לרובם כמו שביארנו כ"ש לדעת הגדולים שבהם שאומרים שצריך שישיג אותם כאשר הם בנפש שכל הפועל וכ"ש לדעת האומרים שצריך להשיג אמתת מהות השכל הפועל וכיצד הם בו אלו המושכלות לא בחלוף מה שהם בו אם כן אבדה תקות כל המין האנושי מכל הצדדין וזה ממה שראוי להרחיקו כי יתיליד מזה שיהיה בפועל השי"ת דבר בלתי מגיע אל תכליתו והוא שיהיה מציאות האדם לבטל ויתבאר זה עוד מדרך החקירה והעיון השכל ונאמר שזה התכלית שאמרו הם שקדם בו הדבור לא ימלט מחלוקה אם הוא נמנע ההשגה או אפשר ההשגה ואם הוא נמנע ההשגה יהיה מציאות מין האדם לבטלה ולא יהיה לו יתרון על מין החמור או זולתו ממיני בעלי חיים. ואם הוא אפשר ההשגה הנה אין ספק שלא יושג זה לכלל האנשים ולא לכולם אלא לאדם אחד מאלף או ליחיד בדור אבל שאר האנשים שלא השכילו ולא הגיעו להשגה הזאת יהיו במדרגת הבעלי חיים אחר שלא הגיעו לפי דעתם אל התכלית האנושי ויהיה מציאות כלם לבטלה זולת האיש היחיד בדור או בדורות הרבה שהשיג לאותה מדרגה ויהיה לפי זה כל פועל האלהי בזמן מה ורובו בכל הזמנים בלתי מגיע אל תכליתו ויהיה מציאות בני אדם לבטלה וזה אין ראוי שייוחס לשום פועל שלם וכ"ש לסבת הסבות יתב' מזה עילוי רב א"כ מן הראוי כי כל האנשים אשר הם תחת גדר האדם ראוי שיהיה התכלית האנושי המכוון בהם מצוי בכלם או ברובם וזה לא ימצא בהשגת המושכלות אם יהיה הוא התכלית האנושי א"כ בטלה הדעת הזו כפי זאת הטענה. ואם תאמר שאין הכרח להשגת התכלית האנושי בהשגת כל המושכלות ובמה שישיג מהמושכלות יספיק לו להתאחד ולהדבק שכלו עם השכל הפועל זה אינו אמת שאם הדבר כן אם ישיג אדם מושכל אחד וידע שא"א לשני הפכים שיתקבצו בנושא אחד בעת אחד כמו שתאמר בגד זה הוא עתה שחור ולבן וישכיל המנע זה או שישכיל שאלכסון המרובע יותר גדול מצלעו ומה שדומה לזה ממושכלי התשבורת וממושכלי הדברים הטבעיים בדברים הלמודיים א"כ למה יטריח עצמו להשיג מושכלות יותר מאחר שמושכל אחד מאלו יספיק לו. ואם תאמר כי ההשכלה ביסודות ובדברים הטבעיים והלמודיים אין בזה שלמות לשכל ואין זה תכליתו ואינם כי אם מבא וסולם להשכיל הדברים השמימיים והאלהיים לא שהם יתנו שלמות מצד עצמם לההשארות ולהתאחדות בשכל הפועל מכל מקום אם תוכל לומר שבמושכל אחד מהדברים השכליים והשמימיים והאלהיים יגיע אל תכליתו ואם כן נחזור לקושייתינו למה יטריח אדם עצמו להשיג מושכלות הרבה מהמושכלות השכליים השמימיי' והאלהיים כיון שבמושכל אחד יגיע אל התכלית ואי אפשר לך לומר שבריבוי המושכלות יוסיף שלמות ודבקות שהרי כלם יתקשר שכלם עם השכל הפועל בין אותן שהשיגו הרבה מושכלות בין אותן שהשיגו מושכל אחד וכיון שכלם יתעצמו עם השכל הפועל במה תוכר מעלת האחד על האחר והר"ל =והרב ר' לוי= ז"ל הנוטה לדעת הפילוסופים שהתכלית והשלמות אינו אלא בהשגת המושכלות והם סבת ההשארות והתאחדו' השכל האנושי עם מושכלו עם השכל הפועל וסובר עם זה שקצת מהמושכלות יספיק לזה בטלה דעתו אצל כל אדם וסברתו נופלת מאליה כי אינו לא עם הפילוסופים ולא עם התורנים וזה הלשון כתב עליו א"ז הרב הגדול הפילוסוף האלהי מורנו הרב ר' שמעון ז"ל והנה החכם קרובינו ז"ל אינו עם הפילוסופ' ולא עם התורנים ומי ישמע אליו בדבר הזה שיהיה לפי דבריו מי שהשיג מושכל אחד ולא ידע אם יש אלוה בעולם שיהיה בהצלחה מתמדת והפילוסופים לא אמרו זה גם התורני' אומרים כי בעשיית המצות והאמונה באל ית' אעפ"י שלא השיגו מושכל אחד יש להם חיים בעולם שכלו ארוך ולפי אמונת הפילוסופים שנמשך אחריה החכם ר' לוי ז"ל אין רושם בעשיית המצות השארות אם לא שתאמר שהתורה היא הנהג' ונימוס לקיים הקבוץ המדיני וזה סותר עיקרי' גדולים ומביא לידי מינות וכפירה רחמנא ליצלן גם העונשים הנפשיים לפי זאת האמונ' אין להם מציאות ואין העונש אלא ההעדר שיעדר זה הדבקות לא שישיג השכל הנקנה השארו' בעונש מתמיד או בלתי מתמיד אלא שאם השיג המושכלות הרי הוא נצחי אף אם הרע מעשיו ואם לא השיג מושכל הרי הוא אפס אפי' הרבה להטיב מעשיו על כן שומר נפשו ירחיק זה הדעת וישתק' הדבר ולא יאמר עכ"ל. ראה אחי גם ראה יתן ה' בך רוח אחרת לכבוד ולתפארת איך א"ז הרב ז"ל בזה הלשון האיר לנו נתיב שבעשיית המצות עם האמונה באל שבאה מפורשת בתורה בלי שום חקירה תזכה נפש האדם לחיי העולם הבא אעפ"י שלא השיג שום מושכל והחשיך דרך האומרים שהשגת המושכלות הם העיקר להשארות הנפש. והוצרכתי להאריך לך מעט בדרוש הזה שלפנינו לפי שראיתיך מתחזק ואזרת כגבר חלציך לידע ולהודיע ולהודע שלא ישיג האדם התכלית האנושי אלא בהשגת המושכלות על דרך התקשרו' השכל שבאדם עם השכל הנקנה בהשגת המושכלות עם השכל הפועל וזהו חיי העולם הבא והם החיים הנצחיים ודעתך באמונ' זו כדעת הפילוסופים אשר קצת מחכמי ישראל נמשכו אחר האמונה הזאת רחמנא ליצלן מדעתן וכל זה גרם לך שלא למדת חכמה מפי חכם תורני אלא שמעצמך התעסקת ללמוד בספרים מחוברים מדברים בעניינים אלו ולקטת הפסולת והשלכת הסלת. ואני גוזר עליך שאין לך אמונה במצות מעשיות אשר בהם יזכה האדם לחיי הע"הב והם סבת ההשארות כמו שיתבאר במה שיבא בע"ה ועד עתה כתבתי לך בטול דעתך אשר היא כדעת הפילוסופים מדרך החקירה והעיון השכלי ועתה אחל לכתוב השער השני בראיות מהפסוקים ומדברי רבותינו ז"ל.
השער השני יש לך לדעת ולהאמין שנשמת האדם שהיא צורתו המינית אשר הובדל בה מבעלי חיים לא תזכה להיות לה קיום והשארות לחיי העולם הבא ואל התענוג האמתי ולכל אותם דברים המכנים אותם רז"ל בגן עדן וצרור החיים ושבע חופות וזולת זה אלא בעשיית המצות לא בלימוד החכמות והשגת המושכלות לבד שאפי' האדם יהיה חכם מדניאל ואין לו עסק במצות מעשיות לא תזכה נפשו לעה"ב ושאם הוא טפש באותן חכמות ולא השיג אפי' מושכל א' והוא עוסק במצות מעשיות תזכה לנפשו לחיי הע"ה שהרי על מעשה החקים והמשפטי' והמצות אמרה תורה אשר יעשה אותם האדם וחי בהם ואמר התרגום ויחי בהון לחיי עלמא הרי שלא יעדה התורה חיי הע"הב אלא לעושי המצות. ואם תחפש תמצא שלא באו הייעודים כלם שבתורה אלא על המעשה לא על הלימוד ואמר והיה אם שמע תשמע לקול ה' אלהיך והיישר /והישר/ בעיניו תעשה והאזנת למצותיו ושמרת כל חקיו כל המחלה אשר שמתי במצרים לא אשים עליך כי אני ה' רופאך ואל יקשה אומרו אני ה' רופאך אחר לא אשים להיות אפיסת המחלה היא הרפואה על דרך חכמי הרפואה שקורים להנהגת שמירת הבריאות רפואה אלא ואם אשים עליך אני ה' רופאך והכוונה כי בעשיית המצות יעדה לנו התורה זאת ההבטח' הטובה ואמר עוד אם בחקתי תלכו ואת מצותי תשמרו ועשיתם אותם ונתתי גשמיכם בעתם וגו' ואח"כ הזהירה אותנו שלא נתרשל בעשיית המצות ואם נתרשל יבא לנו עונש גדול ולזה אמר ואם לא תשמעו לי ולא תעשו את כל המצות האלה וגו' אף אני אעשה זאת לכם וגו' וכן אם תבקש תמצא שבפ' ואתחנן ובפ' והיה עקב באו הרבה כתובים יורו על כך ובפ' ראה נאמר את הברכה אשר תשמעו אל מצות ה' וגו' והקללה אם לא תשמעו אל מצות ה' אלהיכם וגו' וכל התורה מלאה מזה שכל הייעודים אינם תלויים אלא במעשה המצות ואעפ"י שהרבה מהגדולים הקשו למה לא יעדה התורה כי אם יעוד גשמי גופני לא יעוד רוחני לנשמה אשר יראה מזה שאין השארות לנשמה כלל והרבה מחכמי תורתנו ז"ל כתבו כמה תרוצין בקושיא זו ואכתוב בכאן מה שהוא מוסכם לדרוש שלפנינו ונאמ' כי מן הידוע הוא שנפש האדם כיון שהיא עצם רוחני עומד בעצמי כמו שהשרשנו הוא מדרך טבעה הקיום וההשארות ואם תייעד אותה התורה במה שהוא מטבעה אין זה מן הראוי להיותו מבואר מעצמו אבל ההפסד והכליון והאבדון שאינו מדרך טבעה והוא דרך פלא כתבה אותו התורה וזהו הכרת האמור לנפש שנאמר הכרת תכרת הנפש ההיא וההשארות והקיום הזה שאמרנו שיהיה לנפש אעפ"י שהוא מדרך טבעה מ"מ בעשיית המצות היא מתעלית עלוי רב ומסתלקת ממעלה למעלה וממדרגה למדרגה וכל מה שהיא מוספת עילוי היא מוספת תענוג ועדון וזוכה לכל זה בעשיית המצות אשר בהם תשלם ולזה נתן השי"ת המצות לישראל כדי שיצרף אותם בהם בעה"ז כדי שיזכו לבא כמו שנאמר אמרת ה' צרופה ומצד זה הם ריבוי המצות זכות לישראל כמאמר רז"ל רצה הקב"ה לזכות את ישראל לפיכך הרבה להם תורה ומצות שנאמר ה' חפץ למען צדקו יגדיל תורה ויאדיר ואם אדם מתרשל בעשיית המצות ולא ישמור לעשות את כל מצות ה' ויעבור עם זה על אזהרות התורה ותתחייב נפשו להיות נכרתת היא נכרתת שלא מדרך טבעה כי אם דרך פלא ביכולת האל ית' ואם אינה חייבת כרת כי אם צירוף באש היא באה לידי צירוף אש כמו שנאמר והבאתי את השלישית באש וצרפתים כצרוף הכסף ובחנתים כבחון הזהב וכפי שיעור המרי יהיה שיעור האש יש מצפצפים ועולים כדברי בית שמאי ויש שמשפטם בגיהנם שנים עשר חדש ויש אחר שנים עשר חדש גופן כלה ונשמתן נשרפ' וכו' ויש נדונין שם לדורי דורות נמצא ששיעור העונש לכל אחד הוא כפי שיעור מריו כמו שמבואר כל זה לרז"ל במס' ראש השנה א"כ הכל תלוי רצוני גן עדן וגיהנם במעשה רצוני במעשה מצות עשה ומצות לא תעשה לא שישיג הכרת והאבדון לנשמה על אשר לא למדה החכמות או שתשיג הקיום וההשארות אם למדה החכמו' בלא מעשה המצו' חליל' וחס ושלמה הע"ה אשר היה חכם מכל אדם אשר על פני האדמה לא חתם ספר קהלת שמדבר בענייני העה"ז ועה"ב וכנה יצר הטוב ויצר הרע אלא ביראת שמים ועשיית המצות כמו שאמר סוף דבר הכל נשמע את האלים /האלוקים/ ירא ואת מצותיו שמור כי זה כל האדם הנה ביאר לנו שתכלית שלמות האדם אשר הוא שלמות נפשו אשר תזכה בו לחיי הע"הב המתכוון לאדם אינו אלא במעשה המצות לא בהשגת המושכלות ולמוד החכמות ואפי' חכמת התלמוד עם מעשה המצות המבואר מחכמי התלמוד הוא שמעשה המצות יותר עיקר מהתלמוד כ"ש מחכמות אחרות והמשנה אמרה לא המדרש הוא העקר אלא המעשה והלימוד אינו אלא לצורך המעש' ולזה הוא שלם וקיים בשלימותו האיש אשר מעשיו מרובים מחכמתו כמו שעשתה המשנה משל מזה ואמרה כל שמעשיו מרובין מחכמתו למה הוא דומה לאילן שענפיו מועטין ושרשיו מרובין וכו' ראה גם ראה כמה היא חשובה מעלת המעשה ממעל' החכמ' כי חכמ' בלא מעש' אינה כלו' להיות פס החכמ' אינו כי אם המעשה ולהיות כי הלימוד מביא לידי המעשה לכך הצריכו חז"ל להקדימו בזמן שהרי חקרו בפ"ק דקידושין איזה קודם התלמו' או המעשה ונחלקו בזה אנשי התלמוד שם והעלו שהתלמוד קודם למעשה וביארו שם לא שהתלמוד גדול במעלה מהמעשה אלא שהתלמוד מביא לידי מעשה נמצא ששלמות הנפש אשר יזכה בו האדם לחיי הע"הב הוא בעשיית המצות לא בלימוד החכמה ויש להביא ראיה על זה מאיוב שתאר אותו הכתוב באיש תם וישר ירא אלהים וסר מרע לא תאר אותו בחכם אעפ"י שהיה חכם ומה שכתב הרב המורה ז"ל שלא היה חכם אינו אמת שהרי מדבריו כלומר מדברי איוב נראה שהיה חכם בחכמת הטבע וזולתה מחכמות אחרות הנכללים בדבריו ועוד יתבאר זה מדברי השי"ת עמו ואלו לא היה חכם לא דבר ה' בו כי מתנאי הנביא שיהיה חכם כמבואר לרז"ל ואף הרב המורה ז"ל מודה בחכמה שהיא מתנאי הנביא ומחוייבת להיותה בו ועוד נאמר בו ירא אלהים ומאמר רז"ל צודק בזה שאמרו אין בור ירא חטא א"כ מראיות אלו היה איוב חכם אעפ"כ לא תאר אותו הכתו' בחכמ' לפי שאינה שלמו' מצד עצמ' אלא שתביא את האדם לידי שלמות המעשה הטוב ולידי שלמות מעלת המדות ותמנע אותו מהפך אלו השלמיות וכל אלו הדברים היו באיוב והיה טוב לשמים וטוב לבריות כמו שיתבאר מהתארים שתארו הכתוב שהרי אמר איש תם באמונתו והיה בזה טוב לשמים וישר במעשיו והיה בזה טוב לבריות ירא אלהים שלא היה רע לשמים וסר מרע שלא היה רע לבריות וכיון שהיה שלם בשלמיות אלו ותארו הכתוב בהם ולא תארו בחכמה עם היותו חכם נראה מבואר שיושר המעשה הוא עיקר השלמות האנושי לא החכמה והשי"ת אמר ליהושע לא ימוש ספר התורה הזה מפיך והגית בו יומם ולילה למען תשמור לעשות ככל הכתוב בו כי אז תצליח את דרכיך ואז תשכיל ביאר לו השי"ת שהתכלית המתכוון בהגיית התורה אינו דבר אחר אלא כדי שישמור לעשות מצותיה ובעשיית המצות תדבק בו ההשגחה האלהית תמיד עד שמאותה השגחה יהיה מצליח בכל דרכיו ואז ישכיל שזאת ההשגחה אינה אלא מצד השגחת השי"ת בו אשר סבת זאת ההשגחה היא השמירה לעשות ככל הכתוב בספר התורה וכשישכיל זה יתמיד העשיה ומאמר זה שאמר ה' ליהושע הוא סותר פנה מפנות דעת הרב המורה בהשגחה הדבקה באישי מין האדם שהוא סובר שאין ההשגחה דבקה באישי המין האנושי אלא מצד השכל וזה אמת ונכון הוא אבל סובר עם זה שכפי מה שישיג האדם מן השכל כלומר מהשגת המושכלו' ישיגהו מן ההשגחה ויובן מדבריו שכפי שיעור שכל כל בעל שכל תהיה ההשגח' דבק' בו ולא תהי' ההשגח' באישי המין האנושי שוה במדרג' אחת אבל היה יתרון ההשגחה בהם כיתרון שלמותם בשכלם זע"ז ובדרך זה הלך החכ' ר' לוי ז"ל וכתב שאות' שלא השיגו מהשלמו' כלל הם כשאר בעלי חיים אדם ביקר ולא יבין נמשל כבהמות נדמו וסברות אלו אינם נכונים וכבר סתרו אותם הרבה מהרבנים הגדולי' ז"ל בראיות ברורות ואמרו שאין ההשגחה דבקה באישי המין האנושי מצד שלמות השכל אלא מצד עשיית המצות וא"ז הרשב"ץ ז"ל כתב וז"ל ודע כי מה שהנחנוהו מאיכות ההשגחה יקיים התורה בכלליה ובפרטיה בענין עשיית המצות שאם הונח הענין כפי מה שהניחוהו הרב המורה ז"ל והחכם ר' לוי ז"ל לא אשער איך תהיה ההשגח' דבקה בקיום המצות עד שימשכו מההשגח' ההיא הברכו' המיועדו' בתורה לא בהשגת המושכלו' כי בהשגח' על הצד שהניחוה אין מבא כלל למעשיו וכל פסוקי התורה ומאמרי חז"ל יורו הפך זה עכ"ל הר' בעל העיקרי' מאמ' ב' ועוד הארי' בזה הרבה והביא כמה ראיות לקיים אמונה זו גם זולתו מהגדולים ז"ל כתבו בזה כמה ראיות מדרך החקירה ומדרך הכתובים ולא רציתי לטרוח עצמי להאריך בזה לפי שאינן במוחלט מן הדרוש שלפנינו והכוונה לי בזה הדרוש שהכל תלוי במעשה לא במושכלות ויש לי עוד להביא ראיה מדברי הנביא ירמיה ע"ה שאמר אל יתהלל חכם בחכמתו ואל יתהלל הגבור בגבורתו אל יתהלל עשיר בעשרו כי אם בזאת יתהלל המתהלל השכל וידוע אותי כי אני ה' עושה חסד משפט וצדקה בארץ כי באלה חפצתי נאם ה' ביאר לנו שאין ראוי להתהלל המתהלל לא בחכמה ולא בגבורה ולא בעושר לפי שאינם שלמות גמורה ולי באלו הפסוקים פירושים נאותים מאד ואין זה מקומם וכבר פירשם ג"כ הרב המורה ז"ל בסוף ספרו הנכבד ספר מורה הנבוכים פירוש נאה והכונה לי בכאן לבאר שאין השלמות לאדם אלא במעשה שהרי אמר כי אם בזאת יתהלל המתהלל השכל וידוע אותי ואין ידיעה זו ידיעת השי"ת מצד עצמותו חס וחלילה שזה נמנע הוא ואיך יצוה על הנמנע אלא ידיעה זו היא מצד פעולותיו או יהיה כוונת ידיעה זו היא יראת שמים כמו ובני עלי לא ידעו את ה' אמר התרגום לא הוו ילפין למדחל מן קדם ה' וזהו שצוה דוד הע"ה לשלמה בנו ואמר לו ואתה שלמה בני דע את אלהי אביך ועבדהו כלומר ירא את אלהי אביך ובזה תעבדהו עבודה שלמה ולזה אמר השי"ת ע"י הנביא ירמיה השכל וידוע אותי צוה אותנו על יראת שמים או הכונה באומרו השכל וידוע אותי כלומר השכל בשכלך ודע דרכי עם בני אדם בארץ ותלך באותם דרכים כי כן צוה אותנו בתורה והלכת בדרכיו כלומר במדותיו עם בני אדם כמו שדרשו רז"ל מה אני רחום אף אתה רחום מה אני חנון אף אתה חנון ואחר זה ביאר מה הוא שנשכיל במעשה השי"ת ונעשה אותם ואמר כי אני ה' עושה חסד משפט וצדקה בארץ ואחר זה אמר כי באלה חפצתי נאם ה' כלומר באלה השלשה דברים שהם חסד משפט וצדקה חפצתי בהם אני לעשותם בארץ וכיון שאני חפץ בהם לעשותם בארץ להיות השלשה דברים אלו שרש ועיקר לקיום העולם ראוי לכל אדם מכם לחפוץ בהם ולעשותם א"כ השלמות לאדם אינו תלוי אלא במעשה וכן תמצא דוד הע"ה שאמר וחסד ה' מעולם ועד עולם על יריאיו לשומרי בריתו ולזוכרי פקודיו לעשותם והחסד שזכר כאן שיהיה ליראי ה' הוא הבטחה לנשמה לא לגוף והראיה מאומרו מעולם ועד עולם והגוף הוא כלה ואבד ולא יהיה לעולם אבל הנשמה שאפשר לה הקיום הבטיח אותה השי"ת זאת ההבטח' ואחר זה הפסוק ביאר למי מבני אדם היא זאת ההבטחה ואמר לשומרי בריתו ולזוכרי פקודיו לעשותם הרי שתלה קיום הנשמה במעשה המצות לא בדבר אחר וכן תמצא שהשי"ת אמר ליהושע בן יהוצדק הכהן הגדול אם בדרכי תלך ואם את משמרתי תשמור וגו' ונתתי לך מהלכים בין העומדים האלה ביאר לנו השי"ת שלא יזכה להיות לו מהלכים בין המלאכים אלא אם ילך בדרכי השי"ת וישמור משמרתו שכל זה תלוי במעשה לא בהשגת המושכלות ואם ישתדל במעשה היושר אז יתן לו השי"ת מעמד בין המלאכים וכמו שתרגם יונתן ויהבת לך רגלין דמהלכן בין שרפיא האלין וזה יהיה לנפש אחר הפרדה מהגוף הרי מבואר שלא תזכה נפש האדם לחיי הע"בה /העה"ב/ ותהיה במעלת המלאכים אלא במצות מעשיות לא בהשגת המושכלות ולזה ארז"ל גדולים צדיקים ממלאכי השרת כלומר הצדיקים שכבשו יצרן הרע ונזהרו מלעשות העברות ולא נמשכו אחר תאות חמרן המעיק להם בעשיית הרע אבל נמשכו אחר יצרן הטוב ואחר כח השכלי ונשתדלו בפעולות הטובות ומתו בשלמות המעשה לכך הם גדולים ממלאכי השרת לפי שמלאכי השרת הם שכלים נבדלים מחמר ואין בהם יצר הרע ומצד טבעם אינם נמשכים כי אם אחר הפועל הטוב תמיד ואין להם מעכב ומצד זה הצדיקים הם גדולים מהם שהיה להם מעכב מצד החמר ואע"פכ נזהרו ודוד הע"ה העיד לנו שהחיים והטוב אינם תלויים כי אם במעשה ואמר מי האיש החפץ חיים אוהב ימים לראות טוב נצור לשונך מרע ושפתיך מדבר מרמה סור מרע ועשה טוב בקש שלום ורדפהו וחיים הנזכר כאן הם חיי הע"הב שעליהם אמר דוד תודיעני אורח חיים שובע שמחות את פניך נעימות בימינך נצח ויעיד על זה סוף הפסוק שאמר נעימות בימינך נצח שחיי העה"ז אינם בנעימות ואינם חיים נצחיים וחיי הע"הב הם בנעימו' והם נצחיים גם הטוב שזכר הוא טוב הע"הב וכמו שדרשו רז"ל בפסוק למען ייטב לך והארכת ימים לעולם שכלו טוב עולם שכלו ארוך ואמר מי האיש החפץ אלו החיים ואוהב אלו הימים לראות זה הטוב הוא הנזהר והסר מעשות רע ויעשה טוב וגם ביארו לנו רז"ל בפ"ק דקידושין שהעושה מצוה אחת מטיבין לו ומאריכין את ימיו ונוחל את הארץ והארץ הנזכרת כאן היא ע"הב שהיא ארץ החיים כמו שאמר ועמך כלם צדיקים לעולם יירשו ארץ וזוכה לכל זה במצוה אחת שעשה אם אין לו עברות או שהיא יתירה על זכויתיו וכמו שפירש הרי"אף ז"ל בהלכות ראש השנה הרי שאין אדם זוכה לחיי הע"הב אלא בעשיית המצות לא בהשגת המושכלו' אבל מה שיוסיף בעשיית המצות יוסיף שלמות מי לנו גדול ממשה רבינו ע"ה ואע"פכ באה לידו חצי מצוה וקיים אותה והיא שלש ערי מקלט שהבדיל בחוצה לארץ שלא היו קולטי' עד שיבדילו שלשה שבארץ ואעפ"כ השתדל מר"עה והבדילם ולזאת הכוונה דרשו עליו רז"ל אוהב כסף לא ישבע כסף כלומר להיותו אוהב מעשה המצות לכך לא היה שבע מהם וגם היה נכסף ליכנס לארץ כדי לעשות המצות המחוייבות שם בארץ ואינם מחוייבים בחוצה לארץ וכמו שארז"ל בפ"ק דסוטה דרש ר' שמלאי מפני מה נתאוה משה ליכנס לארץ וכי לאכול מפירותיה היה צריך אלא הרבה מצות נצטוו ישראל בארץ מה שלא נצטוו בחוצה לארץ אמר אכנס שם כדי שאקיים אותה אמר לו הק"בה כלום אתה צריך אלא לקבל שכר הריני מעלה עליך כאלו עשית אותם שנאמר לכן אחלק לו ברבים ואת עצומים יחלק שלל ואין שלל אלא שכר המצות שנאמר שש אנכי על אמרתך כמוצא שלל רב ולזה הזהירנו התנא ואמר הוי זהיר במצוה קלה כמצוה חמורה שאין אתה יודע מתן שכרן של מצות ומתן שכר המצות האמתי אינו אלא לע"הב וכמו שאמרו במשנה ודע מתן שכרן של צדיקים לעתיד לבא וראיה לזה מהמעשה שהביאו במס' קידושין באדם אחד שצוה לבנו שילך וישלח האם מעל הבנים והבן עלה לסולם וקיים מצות אביו ומצות שלוח הקן ובירידתו נפל מעל הסולם ומת והיכן טובתו של זה והיכן אריכות ימיו של זה שהרי בשתי מצות הללו כלומר בכבוד אב ובשלוח הקן כתוב למען ייטב לך והארכת ימים אלא הדבר מבואר מעצמו שאין הטובה ואריכות הימים אלא בעולם שכלו טוב ועולם שכלו ארוך ואמרו במס' מנחות אין לך כל מצוה קלה שבתורה שאין מתן שכרה בעה"ז ובע"הב ואם באתי לכתוב אפי' מעט מהרבה מעשיות שבאו בתלמוד המורים על זאת האמונה יאריך המכתב ובמה שכתבתי יש ספק לכל מאמין ששלמות האדם אינו אלא בעשיית המצות ובהם יזכה לחיי הע"הב ולג"ע ולצרור החיים.
ואחר שנתבאר זה יש לך לדעת שלא יהיה אדם שלם בעשיית המצות ובהרחק' העברות אלא בלימוד התורה שבכתב ותורה שבעל פה להיות כי כל מצות התורה ואזהרותיה באו סתומים דרך כלל בתורה שבכתב לפי שלכל מצוה ומצוה יש הרבה דינין ולא נתפרשו ונתבארו באר היטב כי אם בתורה שבע"פ כי כשאדם רוצה לעבוד ה' עבודה שלמה ולקיים מצות התפלה ולקרות ק"ש ולהניח תפלין ולהתעטף בציצית וכן אם ירצה לקיים איזה מצוה ממ"ע כגון שופר סוכה לולב וכיוצא בזה משאר מצות עשה אם לא למד דיני כל מצוה ומצוה ממצות הללו מתורה שבע"פ לא יהיה אפשר לו לעשותה כתקנה ויהיה טועה בה ויחשוב להתקרב והוא מתרחק לפי שאי אפשר לעמוד על כל משפטי המצוה מהתורה שבכתב לבד וכן כשרוצה להתרחק מאיזה מצוה ממצות ל"ת כגון לא תרצח לא תנאף לא תגנוב וכן כיוצא בזה לא תשלם הידיעה כראוי על אמתתה בכל פרטי משפטי כל מצוה ומצוה ממצות ל"ת הללו בקריאת התורה שבכתב לבד אם לא ילמד עמה תורה שבעל פה כדי שידע דרך כל דין ודין מדיני גניבה ורציחה וניאוף וכן ההקש בכל דיני נזקין ודיני ממונות ואישות ושבועות וטומאה וטהרה אשר כל דיני תרי"ג מצות שנאמרו למשה בסיני נכללו בשתא סדרי משנה שנקראו תורה שבע"פ והיא הנקראת דברי קבלה לפי שקבל אותה משה ומסרה ליהושע ולאהרן ולבניו והיו מלמדין אותה לישראל שהיו באותו הדור ולא ניתנה ליכתב ויהושע מסר אותה לזקנים שהיו אחר יהושע והזקנים מסרו' לנביאי' וכן היו מוסרים אותה זה לזה דור אחר דור ולא היו לומדי' אותה כ"א על פה משום שנא' כי על פי הדברי' האלה כרתי אתך ברית בחורב וגו' וארז"ל דברי' שבכת' אי אתה רשאי לאומרם על פה ודברים שבע"פ אי אתה רשאי לאומרם בכתב אבל רבי' הקדוש ע"ה כשראה בדורות שנתמעטו הלבבו' ואם לא יכתוב אותה סופה להשתכח כתב אותה משום שנאמר עת לעשות לה' הפרו תורתך ולכך כתב המשניות של כל שתא סדרי והיא הנקראת תורה שבע"פ ואח"כ נפלו כמה מחלוקות בפי' המשנה וחכם פלוני קבל כך וכך מרבו וחכם פ' קבל כך וכך מרבו ונשארו כך עד שבא רבינא ורב אשי וכתבו כל התלמוד שהוא פי' המשנה ולולא המשנה והתלמוד לא היינו בקיאין בדין אחד מדיני התורה בשלמות והיינו כמו הקראים שאין להם כי אם תורה שבכתב ואינם מאמינים כלום בדברי רז"ל והולכים אחר פשטי הפסוקים לא יותר א"כ אין אדם ממנו יכול לעשות איזה מצוה או להזהר מאיזה עברה אם לא ידע דיני המשנה והתלמוד המבארים פרטי כל מצוה ומצוה מתרי"ג מצות ולפי שארך הגלות ונתמעטו הלבבות עד שלבן של ראשונים היה כפתחו של אולם ולבן של אחרונים כעין מחט סדקית ואין כל אדם יכול ללמוד כל התלמוד כי אם קצת יחידים בדור השרידים אשר ה' קורא ושאר ההמון לא ישלמו בלימודו לסבות הרבה אם מצד עומק השקלא והטריא שבו אם מצד קוצר שכלי בני האדם שאין לכלם הכנה טבעית העוזרת להבין ולהורות אם מצד ריבוי ההנחות והצעות שצריך כגון י"ג מדות שהתורה נדרשת בהם והדומה להם מהדברי' הצריכים לפסק הלכה או מצד העצלות וההתרשלות שיש בדורות האחרונים אם מצד רודפם אחרי המותרות עד שעשו תורתם עראי ומלאכתם קבע לפיכך בא הרי"אף ז"ל וחבר ההלכות שלו שהוא תלמוד קצר גם הרמב"ם כשראה הלכות הרי"אף ז"ל צריכין משא ומתן כמו שצריך התלמוד ואין כל אדם ג"כ יכול ללמוד אותן הלכות וצריכין רב או פרישה ארוכה הוצרך לחבר החבור שלו אשר קראו משנה תורה וכלל בו כל דיני התלמוד בלשון פשוט בלא שום מחלוקת כדי שיוכל כל משכיל ללמוד אותו וזכה וזכה את הרבים וזכות הרבים תלוי בו ולפי שבקצת דינים נפל בהם מחלוקת בין האחרונים ורבו הדעות גם אח"כ נפלו כמה דינים שלא באו בספרי הראשונים מבוארים ורבו בהם הסברות אף כי כמה מנהגות נהגו בהם ישראל במקומות חלוקים במקום אחד נוהגים מנהג אחד ובמקום אחר נוהגים מנהג אחר בא הרב רבינו יעקב בן הרב רבינו אשר ז"ל וחבר הארבעה טורים וקבץ בהם כל הדעות וכל המנהגות והורה דרך את העם ולמד אותם דעת והאיר להם נתיב לדעת מה יעשה ישראל גם רבנים רבים חברו הרבה ספרים על דרך זו ואנו האחרונים היום מתנהגים והולכים בדרך חבוריהם ופוסקים דינים ע"פ ספריהם ועל ההשתדלות אשר אנו משתדלים בלימו' התלמוד עם שאר החבורים אינו אלא כדי שנדע דיני כל מצוה מתרי"ג מצות ונתקיים אותה כתקנה לא נסור מן הדבר אשר הגידו לנו חכמי התלמוד ימין ושמאל.
נמצא שעלה בידינו שלא נשיג השלמו' האנושי אשר נזכה בו לחיי הע"הב אשר הם החיים התמידים הנצחיים אלא במעשה המצות כמו שהוכחתי למעלה והמצות הללו שבאו בתורה שבכתב אי אפשר לעשותן כתקון וכפי המכוון בהם מהשי"ת אלא בלימוד תורה שבע"פ שהיא המשנה ואחר המשנה התלמוד ואחר התלמוד הלכות הרי"אף ז"ל וחבור הרמב"ם ז"ל וארבעה טורים ושאר החבורים הדומים לספרים אלו וזאת החכמה היא החכמה האמתית אשר אנו מוזהרים ללמוד אותה ולעסוק בה תמיד והיא תורה שבע"פ שכוללת המשנה והתלמוד וכמו שאנו מוזהרים לעסוק בתורה שבכתב כך אנו מוזהרים לעסוק בתורה שבע"פ שהיא המשנה והתלמוד וכמו שדרשו זה רז"ל ממאמר התורה שאמרה ושננתם לבניך אל תקרי ושננתם אלא ושלשתם ואמרו לעולם ישלש אדם שנותיו שליש במקרא שליש במשנה שליש בתלמוד והקשו ומי ידע כמה חיי ותרצו לא נצרכה אלא ליומי כלומר שבכל יום ויום חייב אדם ללמוד שליש במקרא שליש במשנה שליש בתלמוד נמצא שאין לנו חכמה מפוארה אשר אנו מחוייבים ללמוד אותה ושהיא שלמות נפשנו ובה נזכה לחיי הע"הב כי אם התורה והמשנה והתלמוד וא"כ יפה אמרתי לך בכתבי שאין חכמה אצלי ולא ידיעה אלא חכמת המקרא והמשנה והתלמוד ושאר ספרים הבאים מזה כגון ספרי הרי"אף ז"ל וספרי הרמב"ם ז"ל והארבעה טורים וכיוצא בזה מהספרים המחוברים בישראל שהעסק בדברים אלו יביא את האדם לעבוד את יוצרו עבודה שלמה ולעשות כל מצוה ומצוה כמאמרה שבזה תזכה נפשו להיות שלמה ובהפרדה מן הגוף תחזור למקום יותר חשוב ויותר נכבד ממקום שבאה ממנו וכפי רוב המעשה במצות תזכה למדרגה עליונה שאין כל הנפשות זוכות למדרג' אחת ולמעל' אחת אלא נפש כל צדיק וצדיק יש לה מדרג' ומעל' בפני עצמ' לפי רוב מעשה המצות שעשתה בעה"ז ואין הדבר תלוי בהשגת המושכלות ואין להאמין בההתאחדות וההתקשרות אשר יאמינו בו הפילוסופים אשר אתה מאמין כמותם ובמה שכתבתי בשער הראשון ובשער השני הזה יש די לסתור הדעת הזאת וישתקע הדבר ולא יאמר ואמונות הללו שומר נפשו ירחק מהם ואל תחשוב שמאחר שבטלתי הדעת הזאת וסתרתי פנותיה והפלתי חומותיה שלא ישוער השארות לנפש אחר הפרדה מהגוף או שלא ישוער לה שום תענוג חלילה וחס אמנם השארותה הוא מהדבר המבואר מעצמו לפי שהשארותה הוא מדרך טבעה כיון שאמונתינו היא שהיא עצם רוחני דק עומד בעצמו לא מקרה ולא כח כמו שסוברים הפילוסופים אשר האמונה הזאת היא טעות גמור וגורם להם טעות אחר והוא ההתאחדות וההתקשרות אשר כבר קדם סתירת כל זה.
ואחר שנתבאר לנו שנשמת האדם היא עצם דק רוחני עומד בעצמו ואין בנשמה שום הרכבה כלל א"כ אין לה סבת ההפסד ומאשר אין לה סבות ההפסד הוא מחוייב שתהיה נשארת וקיימת בטבעה בקיום כל הרוחניים ולזה לא הוצרכה התורה השלמה להבטיח בשכר המצות קיום הנשמות בפירוש כי זה הוא להם בטבע אבל הזכירה הכרת מפני עונש העברות מפני שזה הוא פלא לפי שאינו מדרך טבעה והרבה ראיות יש לנו על ההשארות מהתורה מהנביאים ומהכתובים ומדברי רז"ל זולת הראיות שזכרנו ואין להאריך בהם כי לא נעלמו מעיני כל מאמין משכיל דורש אלהים וזה נודע לכל ישראל וזה דבר פשוט ומבואר וידיעת דבר זה אלינו וידיעת המושכלות הראשונות והשגת המושכלות אינו מחוייב לההשארות הזה כי אם הרחקת העברות לבד ובריבוי המצות יש קיום לנשמה בעצמה וזוכה לכמה מעלות טובות. ואמנם תענוג הנשמה כבר הפליגו בו רז"ל ואינו בדרך ההתאחדות וההתקשרות כי אם על דרך אחרת זכרוהו רז"ל והוא לצדיקים עושי המצות וכל צדיק וצדיק יש לו מעלה לעצמו לפי רוב מעשיו וכמו שאמרו בויקרא רבה אמר ר' אלעזר ב"ר מנחם ונחל עדניך תשקם עדנך אין כתיב כאן אלא עדניך מכאן שכל צדיק וצדיק יש לו עדן בפני עצמו והמשורר הפליג בטובת הנשמה ואמר מה יקר חסדך אלהים ובני אדם בצל כנפיך יחסיון ביאר שאין ההשארות ענין אחר אלא שוב הנשמה ליסודה אשר חוצבה ממנו לחסות בצל כנפי השי"ת במקום ההוא שהוא תחת כסא הכבוד שארז"ל שהנשמות גנוזות שם ואמר עוד ירויון מדשן ביתך ונחל עדניך תשקם שיהיו הנשמו' בג"ע העליון לאכול מעץ החיים ואכלו וחיו לעולם ואין אכילה זו ודאית אלא כנוי לתענוג שמתענגות שם הנשמות דשנים ורעננים יהיו דשנות רוחני ולשתות מי נהר היוצא מעדן הרוחני ולזה אמרו עדנך לא נאמר אלא עדניך שכל אחד יש לו עדן בפני עצמו וכמו שאמרו ג"כ על פסוק כי הולך האדם אל בית עולמו מלמד שכל אחד עושין לו מדור לפי כבודו ובפ' הספינה אמרו כי על כל כבוד חופה מלמד שלכל צדיק וצדיק עושין לו חופה לפי כבודו ואמרו עוד אש בחופה למה שכל אחד נכוה מחופתו של חברו הנה נראה שלכל צדיק יש מעלה לעצמו לפי רוב מעשיו ואח"כ אמר המשורר כי עמך מקור חיים באורך נראה אור כלומר כי מעמך הם לנו החיים הנצחיים לפי שהם נשפעים מהמקו' אשר לא יכזבו מימיו כי הוא המקור אשר מציאות כל נמצא רוחני שכלי שופע ממנו והשכלים הנפרדים ג"כ נשפעים ממנו והנשמה היא מתקיימת בשפע השופע אליה מאותו מקור והקיום הזה הם הנקראים החיים הנצחיי' וזה המקור הוא האור העליון אשר ממנו נאצלת זאת הנשמה ועליו אמר המשורר באורך נראה אור ואותו האור הוא נאצל ממציאותו ית' הנקרא אור השכינה ולפי שבני אדם נחלקים בשלמותם לשני חלקים החלק האחד מי שעסק בלימוד התורה שבכת' עם חכמת תורה שבע"פ המקובלת ממשה רבי' ע"ה ועסק עם זה בעשיית המצות עליו אמר המשורר דרך תפלה או נבואה משוך חסדך ליודעיך ומן הידוע כי החסד יורה על רבוי הדבר והפלגתו אמר כי העובדים את השי"ת בעשיית המצות דרך ידיעה בלימוד מה שזכרנו יבא אליהם זה השפע בהפלגה וריבוי והחלק השני מי שלא עסק בשום לימוד בעולם אבל עסק בעשיית המצות אמר עליו וצדקתך לישרי לב וידוע כי הצדק יורה על היושר ועל השווי מה שאין בו הפלגה לקצה מן הקצוות יאמר כי ישרי לב והם התמימים אשר לא נתעסקו בשום למוד אבל נתעסקו בעשיית המצות לבד ימשך להם זה השפע בשווי ויושר בלי שום הפלגה. עלה בידינו מזה המחקר שהנשמה יש לה השארות מדרך טבעה ולא יהיה לה הכליון והאבדון אלא דרך פלא וישיגה הכליון והאבדון הזה מצד עונש על מעשה הרע ואם נשלמה בעסק המצות היא זוכה לכל מה שזכרנו שישיג אותה מהשפע ומהתענוג והיא נשארת קיימת עומדת בעצמה כקיום המלאכים הנפרדים לא על דרך ההתקשרות וההתאחדות שאתה סובר. יהי רצון ששכלך על סכלך יהי גובר. ולבעלי אמונת האמת תהי חבר. ואם תעיין במה שכתבתי תמצא לרעבונך יש שבר. ואם תחזור בך יש לאחריתך בסוף תקוה ושבר. אחלה פני אל שרוח חן דברים אלו על פניך יהי עובר. ואם יש מלין להשיב השיב ואזר נא חלציך כגבר. עד כאן ראיתי לכתוב בשער הזה. ועתה אחל לכתוב השער השלישי בתירוץ קושיותיך היורדים על פי מדותיך.
השער השלישי הקשית ואמרת א"כ שבע חכמות לחנם באו אני אשיבך מלין. אשר ממבוכתך זו אותך מעלין. דע ישכילך האל כי מצוה ממצות התורה היא לעבוד האל ית' עבודה שלמה. וכבר באה המצוה הזאת בתורה מבוארת והוכפל הצווי עליה כמה פעמים נאמר ועבדתם את ה' אלהיכם ונאמר ואותו תעבודו ונאמר ואותו תעבוד ונאמר ולעבדו בכל לבבכם והעבודה הזאת מן הראוי שתהיה מאהבה או מיראה ואעפ"י שמעלת עבודת האהבה מעולה ממעל' היראה מ"מ הצווי בא בתורה על שניהם וזאת היא תכלית התורה שיעבוד האדם את השם הגדול והנורא הן מאהבה הן מיראה בכל לבבו ובכל נפשו וללכת בדרכיו כמו שנאמר ועתה ישראל מה ה' אלהיך שואל מעמך כי אם ליראה את ה' אלהיך ללכת בכל דרכיו ולאהבה אותו ולעבוד את ה' אליך /אלוקיך/ בכל לבבך ובכל נפשיך ונאמר את ה' אלהיך תירא ואותו תעבוד ובו תדבק וגו' ונאמר אשר אנכי מצוך היום לאהבה את ה' אלהיך ללכת בדרכיו וגו' ונאמר והיה אם שמע תשמעו אל מצותי אשר אנכי מצוה אתכם היום לאהבה את ה' אלהיכם ולעבדו בכל לבבכם כל אלו המקומות הוכפל בהם הצווי על עבודת האל יתברך מאהבה או מיראה זולת מה שנזכר במקומות אחרים בתורה יארך זכרם גם רז"ל הזהירו אותנו בהרבה מקומות בתלמוד על יראת האל ואהבתו ואמרו מאמר כולל עבוד מאהבה עבוד מיראה ואברהם אע"ה נשתבח בשניהם נאמר עליו זרע אברהם אוהבי ועל ענין עקיד' יצחק בנו נאמר לו עתה ידעתי כי ירא אלהים אתה ומשה רבינו ע"ה אמר לישראל ועתה ישראל מה ה' אלהיך שואל מעמך כי אם ליראה והקשו רז"ל במס' ברכות ואמרו וכי יראת שמים מלתא זוטרתי היא ותרצו אין לגבי משה מלתא זוטרתי היא משל לאדם ששואלין ממנו כלי קטן ואין לו דומה עליו כגדול גדול ויש לו דומה עליו כקטן ואמרו עוד אין לו להק"בה בעולמו אלא יראת שמים שנאמר הן יראת ה' היא חכמה ואין להאריך במה שהפליגו רז"ל במעלת האהבה והיראה בכמה מקומות בתלמוד והתכלית המכוון לנו ביראת השי"ת ואהבתו כדי לעבוד עבודה תמה ולעשות מצותיו שהאוהב אינו שוכח דבר ממה שנצטוה בו והירא אינו עובר על דבר ממה שהוזהר ממנו וכך יוכיחו הפסוקים שכתבתי למעלה ומעמד הר סיני היה לכל ישראל לכונה זו ג"כ כפי המובן מכונת הפסוקים שאזכור לך אחר זה שבמעמד ההוא נשתקע בלבם יראת האל ית' ואהבתו ואז ישמרו לעשות את כל עשרת הדברים עם שאר כל המצות שנצטוו אחר המעמד ההוא ולא ישכחו אותם ולא יסורו מלבם לעולם כמו שנאמר בפ' ואתחנן רק השמר לך ושמור נפשך מאד פן תשכח את הדברים אשר ראו עיניך וגו' ובאר אחר זה מה הם הדברים שהזהירנו עליהם ואמר יום אשר עמדת לפני ה' אלהיך בחרב באמור ה' אלי הקהל לי את העם ואשמיעם את דברי אשר ילמדון ליראה אותי כל הימים אשר הם חיים על האדמה ואת בניהם ילמדון יאמר שבשמוע את העם את דברי השי"ת עם משה בקול דברים והיו הם שומעים את הקול ההוא יהיה זה סבה שילמדו ליראה אותו כל הימים יען כי באו אותן דברים דרך פלא גדול וכשמעם דברי השי"ת באותו קול שהיה בא אל משה מאתו פחדו פחד גדול ומאותה שעה למדו ליראה את ה' ולענין זה ביאר אופן אותן דברים איך היו ואמר וידבר ה' אלי מתוך האש קול דברים אתם שומעים ותמונה אינכם רואים זולתי קול ואחר זה ביאר שתכלית זאת היראה הבאה מצד שמעם הקול ההוא היה כדי לעשות עשרת הדברים ולכך אמר אחר זה ויגד לכם את בריתו אשר צוה אתכם לעשות עשרת הדברים ויכתבם על שני לוחות אבנים ולא לעשרת הדברים לבד היתה זאת הכונה אלא גם לכל המצות והחקים והמשפטים אשר יבא בהם משה אחר זה המעמד ולכך אמר אחר זה ואותי צוה ה' בעת ההיא ללמד אתכם חקים ומשפטים לעשותכם אותם בארץ אשר אתם עוברים שמה לרשתה ואמרו בארץ לפי שהרבה כמה מצות נצטוו ישראל בארץ מה שלא נצטוו בחוצה לארץ ועל אותם מצות המחוייבים בארץ אמר כאן לעשות אותם בארץ לא כאשר יטעו הטועים המשוגעים באמונת' הדוברים על ה' סרה האומרים שאין כל המצות נוהגות אלא בארץ אבל בחוצה לארץ אינה נוהגת שום מצוה כלל חס וחלילה ורחמנא ליצלן מדעת השוטים הללו הכונה לי בכאן לומר שתכלית היראה אינה אלא לעבוד את השי"ת ולעשות את כל מצותיו וזאת הכונה היתה במעמד הר סיני כמו שאמר כי לבעבור נסות אתכם בא האלהים ובעבור תהיה יראתו על פניכם לבלתי תחטאו וכן היה שבמעמד ההוא באה היראה בלבם של ישראל כי בראותם המעמד הגדול ההוא וכשמעם קול ה' מדבר פחדו פחד גדול כמו שכתבתי וכן העיד עוד הפסוק ואמר וכל העם רואים את הקולות ואת הלפידים ואת קול השופר ואת ההר עשן וירא העם וינועו ויעמדו מרחוק ונאמר עוד דבר אתה עמנו ונשמעה ואל ידבר עמנו אלהים פן נמות ונאמר עוד אם יוספים אנחנו לשמוע את קול ה' אלהינו עוד ומתנו הרי מבואר כי ממה ששמעו וראו במוחש ובמורגש במעמד הר סיני בא בלב כל ישראל פחד ויראה מהשי"ת והוסיפו בו אהבה וחבה וזה היה בכונה מאת השי"ת לתועלתם של ישראל כדי שישמרו לעשות כל מצות התורה. ואנו שלא ראינו במוחש המעמד ההוא כמו שראוהו אבותינו במה עתה נירא נא את ה' ונאהוב אותו עד שנקיים כל מצותיו על צד השלמות הלא בהביטנו אל פעולות ה' ובחקירתינו במעשיו אשר באו מחכמתו הקדומה כמו שאמר דוד הע"ה מה רבו מעשיך ה' כלם בחכמה עשית מלאה הארץ קנייניך והשלים הדיבור ואמר יהי כבוד ה' לעולם ישמח ה' במעשיו כלומר כשיחקור אדם במעשי השי"ת בדברים הרוחניים השמימיים הפשוטים ובכל פרט ופרט מהם ובדברים הגשמיים המורכבים ובכל מין ומין מהם כגון הדומם והצומח והחי והמדבר ובכל פרט ופרט מהם מיד הוא מכיר גדולת היוצר אותם והממציאים ברצונו הפשוט הבא מחכמתו הקדומה הנעלמת מעיני כל חי ומעוף השמים נסתרה ובזה יהיה כבוד ה' קיים לעולם ויהיה תכלית זה שנירא מלפניו ונאהוב אותו ובזה לא נמרה את פיו ונעשה כל אשר צונו בתורתו התמימה אשר מדרך סגולת מצותיה אם נתעסק בהם תשיב את נפשנו למעלה למקום שבאה ממנו וכל עוד שנוסיף מעשה המצות בסבת חקירתנו בפעולותיו ומעשיו נוסיף שלמות ותוסיף נפשינו להתעלות במעלה ומדרגה יותר גדולה וכשנהיה על דרך זה רצוני לומר שנלך בדרכי המצות המעשיות שסבת זה היא החקירה במעשה האל אז ישמח ה' במעשיו שהם בריותיו מבני אדם הפך ויתעצב אל לבו כשמכעיסים אותו במעשיהם הרעים. וכבר ארז"ל כי ר' עקיבא כשהיה דורש בפרשת שרצים היה אומר מה רבו מעשיך ה' כלם בחכמה עשית מלאה הארץ קנייניך כי היה מביט נפלאות השי"ת אפי' בבריותיו הקטנים כ"ש בגדולים והיה מכיר מעלת חכמתו בחקירתו באופן חכמתו בבריות הללו ובטבעם ובתבונה אשר שם בכל אחד מהם ולכך היה אומר עליהם מה רבו מעשיך ה' כלם בחכמה עשית וזאת היתה חכמתו של אדם הראשון שקרא שמות לכל הבהמות והחיות ושמות אלו שקרא לכל אחד ואחד מתוך ידיעתו טבעם ותבונת מעשה השי"ת בהם ובזה ג"כ נתחכם שלמה הע"ה אשר דבר על העצים ועל האבנים ועל הבהמה ועל החיה ועל רמש האדמה ועל דגי הים כלומר שדבר בהם לדעת טבעם ותכונתם ואופן חכמת האל ית' בהם בבריאתם והשגחתו הדביקה בכל מין ומין מהם לקיום אותו המין נמצא שראוי לאדם לחקור במעשה השי"ת ובפעולותיו הנפלאים כדי שיאהב אותו אהבה שלמה ויירא ממנו שזה מביא אותו לעבוד אותו העבודה הראויה לו כאשר צונו בתורתו הקדושה בקיום מצותיו ואם לא יחקור במעשיו ובפעולותיו לא יירא אותו ולא יאהבנו ויגרום זה שלא יקיים המצות ויעבור על רצון קונו ולזה אמרו בפ' אין דורשין אוי להם לבריות שהם עומדים ואינם יודעים על מה הם עומדים הארץ על מה היא עומדת על העמודים ועמודים על המים ומים על ההרים ההרים על הרוח רוח על הסערה סערה על זרועו של הקב"ה חכמים אומרים על שנים עשר עמודים ויש אומרים על שבעה ר' אלעזר בר"ש אומר על עמוד אחד שנאמר וצדיק יסוד עולם ויש במימרא הזאת כמה חכמות אלהיות טבעיות למודיות אשר בכלל אלו החכמות מעשה בראשית ומעשה מרכבה אשר היו בקיאים בהם הרבה מאד מחכמי התלמוד אותם שהיו ראויים ללמוד אותם חכמות מרוב צניעות שהיתה בהם ומעשיהם הטובים ויראת שמים שהיתה להם ונבון לחשיהם ושאר התנאים הצריכים לזה וכל עומת שהיו חוקרים בחכמות הללו היו מוסיפים אהבה וחיבה בהשי"ת ותיקר בעיניהם אפי' מצוה קלה לרוממות אל ית' המצוה בה ויתרחקו אפי' מעברה קלה ותהיה בעיניהם חמורה כדי שלא יכעיסו אותו אחר שידוע שהיה כנגד רצונו ולזה היו מוסרים החסידים עצמם למיתה על קדושת השי"ת וייחודו כגון ר' עקיבא ושאר הרוגי מלכות כי כן ראוי לנו שלא לעבור על רצונו כי אנחנו עבדיו והוא אדוננו ואין לנו ערך כנגדו ית' ואיך לא נעשה רצונו מאחר שהוא בראנו והוא רם ואדיר ולזה היה אומר אדוננו המלך דוד ע"ה כשהיה מסתכל ברקיע ובכוכבים ה' אדוננו מה אדיר שמך בכל הארץ וגו' כי אראה שמיך וגו' אמר מהסתכלותי בשמים ואשר בהם מן הככבים יתבאר לי גודל רוממותך וגודל תוקפך וכי אדיר שמך בכל הארץ ולענין זה נתכוון החכם ר' שלמה בן גבירול ז"ל שאמר מגדולת העבד מעלת האדון נודעת וכתב הרמב"ם ז"ל בפ' המדע בפ' שני ז"ל היאך הוא הדרך לאהבתו וליראתו בשעה שיתבונן אדם במעשיו ובברואיו הנפלאים הגדולים ויראה מהם חכמה שאין לה ערך ולא קץ מיד הוא אוהב ומשבח ומפאר ומתאוה תאוה גדולה לידע את השם הגדול כמו שאמר דוד צמאה נפשי לאלהים לאל חי וכשמחשב בדברים הללו בעצמו מיד הוא נרתע לאחוריו וירא ויפחד וידע שהוא בריה קטנה שפלה אפלה עומד בדעת קלה מעוטה לפני תמים דעות כמו שאמר דוד כי אראה שמיך וגו' מה אנוש כי תזכרנו ע"כ וכתב הרב רבינו יונה החסיד ז"ל בפתח שערי העבודה שחבר כי אין העבודה עבודה עד שיעבוד מאהבה את בוראו מתוך ידיעתו אלהותו וכל גדולתו ורוממותו שהוא סבת הכל וחדש הכל והוא מלך מושל ואדון על הכל וכל יכול וכי לו לבדו ראוי לעבוד בכל מכל כל ואף כי לא יגיע לעובד ההוא הנאה אחרת בעבודתו רק זו שהוא אוהב לעבוד מלך מלכי המלכים הקב"ה שאין לגדולתו חקר ותכלית די לו בכך ע"כ וכתב עוד הרמב"ם ז"ל בס' המדע בפ"ב אחר שדבר בענין מעשה בראשית ומעשה מרכבה ז"ל בזמן שאדם מתבונן בדברים אלו ומכיר כל הברואים ממלאך וגלגל ואדם וכיוצא בו ויראה חכמתו של הקב"ה בכל היצורים ובכל הברואים מוסיף אהבה במקום ותצמה נפשו ויכמה בשרו לאהוב המקום ב"ה ויירא ויפחד משפלותו ודלותו וקלותו ויירא ויפחד כשיעריך עצמו לאחד מהגופות הקדושים הגדולים וכ"ש לאחד מהצורות הטהורות הנפרדות מהגשם שלא נתחברו בגולם כלל וימצא עצמו שהוא ככלי מלא בושה וכלמה ריק וחסר ע"כ הרי שלא שם תכלית החכמות והחקירה בהם אלא כדי שיאהוב את המקום ויירא וייפחד ממנו שבזה יעבדהו עבודה שלמה ויתרחק מן העבדות וישתדל בעשיית המצות וזה התכלית האמתי. ומה שעלה בידינו מזה הוא כי להשיג אהבת האל ויראתו יש צורך גדול אל החקירה בחכמת הנמצאות כלן ממרכז הארץ עד הגלגל העליון המקיף עד המלאכים עד שלמעלה מהם בחקירה במציאו' האל ואחדותו ושאינו גוף ושאר דברים שהם עניינים פנימיים אשר יצטרך אדם לאלו החקירות שבע חכמות אשר אמרת ולא לחנם באו כמו שהקשית אלא שבהם ילמד ליראה את ה' ולאהבה אותו ובזה יבא לעבדו ולעשות רצונו בקיום המצות ולא יבא להכעיסו בעברו על אזהרותיו ובזה תשלם נפשו ותזכה אחר הפרדה מהגוף לחיי הע"הב חיים נצחיים ותשאר קיימת לעולם לעצמה בלי התחברות והתקשרות שום דבר שלא כדעת הפילוסופים שאתה סובר כמותם שאומרים שתכלית שבע חכמות הוא ששכל ההיולאני שבאדם יתקשר עם השכל הנקנה לו בהשגת המושכלות ויהיו לאחדים עם השכל הפועל ומי שלא השיג המושכלות לא יהיה לו שם השארות רחמנא ליצלן מהאי דעתא אבל אנו מאמינים שכל שבע חכמות אין שלמות לנפש בהם מצד עצמן ואינן סבת ההשארות מצד עצמן בלא מעשה המצות אלא תועלתם הוא שהם מביאים את האדם לידי אהבת השי"ת ויראתו והאהבה והיראה מביאים לידי מעשה המצות והמעשה הזה הוא שלמות הנפש ובו יהיה לה השארות וקיום נצחי לעצמה לעד לעולם כקיום השכלים הנבדלים מחמר והנפרדים מזה במעלתם והם המלאכים העליונים הנמצאים למעלה בלא שום התחברות ולא התקשרות וכמו שהרחבתי לך הביאור בשערים הקודמים הנה ביארתי לך מה הוא הצורך לשבע חכמות והשבותי מעלי את תלונותיך ותרצתי קושיותיך.
ומה שהקשית עוד ואמרת לשוא צרך /צרף/ צורף הרמב"ם ז"ל בלמידתו אותן ותקן והוליד הספר הנכבד ספר מורה הנבוכים והארכת לספר בשבחיו דע הידיד ינחה ה' אותך בדרך אמת. ודעות הכוזבות יכרית מלבך ויצמית. כי אנחנו כת בעלי התורה לא היינו צריכים כלל למורה הנבוכים בענין שרשי הדת להיות כי התורה תספיק לנו בזה ומה שלמד הפילוסוף אם יחיה אלף שנים וישיגהו בדרך העיון השכלי והחקירה האנושית בכל אותותיו ומופתיו נדע אותו אנחנו על נקלה בלא שום חקירה ולא נצטרך לא לאות ולא למופת שאם הפילוסוף ירצה לדבר בענין המציאות רצוני אם יש אלוה מצוי או לא ראה כמה יטרח בחקירה זו ויצטרך לכמה אותות ולכמה מופתים קודם שישיג אמתת זה הדרוש והרבה מהפילוסופי' טעו בעיונם בחקירת הדרוש הזה ולא השיגוהו והיותר תלמיד קטן שבנו יודע זאת האמונה וישיג אמתתה מהתורה האמתית שלנו שאמרה אנכי ה' אלהיך אשר הוצאתיך מארץ מצרים מבית עבדים ביארה לנו שיש אלוה מצוי ומה לנו עוד להטריח עצמנו בכל מה שכתב הרב המורה בזה מדרך החקירה וכן בענין האחדות כמה טרח להביא אותות ומופתים על זאת האמונה מדרך החקירה והעיון והרי זה מבואר בתורה בלי שום חקירה ובלא שום אות ובלא שום מופת שהרי התורה אמרה שמע ישראל ה' אלהינו ה' אחד וכן בענין חדוש העולם כמה טרחו חכמי המחקר מהפילוסופים המדברים לקיום החדוש דרך מופת ולא יכלו וכלו ימיהם בהבל ומתו בלא שלמות בזאת הפנה וראה כמה כתב הרב המורה בזה ואין אנו צריכין לכל אותן החקירות שהרי התורה פתח דבריה האיר לנו נתיב בזאת האמונה ואמרה בראשית ברא אלהים את השמים ואת הארץ וכן הרחקת הגשמות מהאל ית' בכל אותם תוארים שבאו בתורה שיורו על הגשמות כגון יד ורגל ועין ובירידה ועליה ועמידה והתיצבות וכיוצא בזה שיורו על הגשמות ועל מקרה הגשמות כבר תקן אנקלוס כל אותן עניינים כדי להסיר מלב ההמון זה הספק וכל דבר ודבר תרגמו כפי עניינו לא כפי משמעות פשוטו ואין לנו תוספת תועלת בכל מה שכתב הרב המורה בעניינים אלו ואם תאמר שהועיל אותנו שנדע העקרים האלו מדרך המחקר והעיון השכלי שצריך אות ומופת זה אינו אמת שהתורה לא מסרה אותנו לידי המחקר ולא הצריכה אותנו שנשיג האמת בדברים האלהיים והטבעיים למחקר האנושי שאם לא נשיג אמתת אמונה מהאמונות אלא מדרך המחקר היינו טועים בהרבה דברים והיה קורה לנו כמו שקרה לגדולי החכמים הפילוסופים אשר אין להם נביא ולא תורה ורצו לעמוד על האמת מדרך המחקר ואף על פי שנוכל לומר שכוונתם טובה הייתה ולא נתכונו לחלוק על האמת אבל מכל מקום טעו בעיוניהם בהרבה דברים והעלו בידם הפך התורה ונטו מן האמת ואעפ"י שבקצת דברים השיגו בהם האמת וכוונו בהם לדעת התורה אעפ"כ בהרבה דברים נתבלבל שכלם ולא העלו בו דבר אמת ונשאר אצלם בספק וגרם להם זה שלא היה להם מדע נבואיי להסיר ספקותיהם ולהחזירם אל האמת בדברים אלו שטעו בהם במחקרם ואנחנו עדת ה' עמו ונחלתו אשר נתן לנו תורת אמת תורתו שהיא מחכימת פתי העמידתנו על האמת בלא שום מחקר וכשנתגייר אנקלוס הגר אמר לו הקיסר דודו למה נתגיירת לאומה שפלה אמר לו הקטן שבהם יודע מהגדול שבאומות כי הוא יודע מה נברא ביום ראשון ביום שני ביום שלישי וכו' וכתבו קצת מחכמינו שזה היה בימי ארסטו א"כ הורה לנו אנקלוס הגר שקטן שבישראל יודע יותר ומשיג האמת מארסטו שהיה ראש חכמי הפילוסופים וזה אמת הוא כי ארסטו והרבה מבעלי המחקר עמו הם מסתפקים במחקרם אם העולם מחודש או לא וטרחו הרבה להעמיד האמת במחקר הזה והאמינו בו שיותר הוא קדמון ולא מחודש וקטן שבישראל השיג האמת יותר מהם כי יודע שהוא מחודש מהתורה שהניחה לנו זה והרב המורה כשראה החוקרים שנתחבטו במחקרם בהכרעת הקדמות על החדוש או החדוש על הקדמות ולא העלו בידם דבר סמך הוא על הכרעת החדוש על הקדמות ולא מצד המחקר הכריע כן אלא מחמת ההנחה שהניחה לנו התורה שהעולם הוא מחודש הרי לך מבואר שהתורה לא הצריכה אותנו למחקר. ואמר אבוחא"מד כי /תיבת כי כפולה במקור/ כי מה שקצרו השכלים האנושיים להשיגו מחוייב לשוב בו אל התורה וכתב על זה המאמר אב"ן ראש"ד שזה אמת וביאר שהידיעה המגעת לאדם מפני /הנבואה/ באה להשלמת ידיעת השכל כי כל אשר לאה ממנו השכל הקנהו האל לאדם מפני הנבואה ואני אומר שהאות על זה הוא משה רבינו ע"ה אשר השיג כל מה שאפשר לשכל האנושי להשיגו מסודות האלהות ומסודות האמונו' האמתיות וזולת זה משאר מיני החכמות והשיג זה במעט זמן ועל נקלה בסבת השפע האלהי הנבואיי שהשפיע השי"ת עליו וגלה לו סודות אלו לא שהשיג אותם מצד החקירה האנושית ולזה רמזו רז"ל במס' נדרים ובמס' ראש השנה באומרם חמשים שערי בינה נבראו בעולם וכלן נמסרו למשה חוץ מאחת שנאמר ותחסרהו מעט מאלהים ואמרם חמשי' שערי בינה כללו בזה כל מיני החכמות ופרטיהם אלהיות טבעיות למודיות להיות כל שער ושער מאלו חמשים שערי בינה יורה על השגת חכמה אחת מהחכמות ונתעלה ממדרגת חכמה אחת למדרגת חכמה אחרת שהיא למעלה ממנה שהיא ממדרגה למדרגה עד שעלה למעלה בהשגת שכלו בסודות שגלה לו השי"ת ולא נשאר לו להשיג מאמתת כל הנמצאים זולתי ידיעת השי"ת מצד אמתתו לא מצד פעולותיו וזהו ששאל בתורה הראני נא את כבודך והשיב לו השי"ת כי לא יראני האדם וחי וזה השער לא נמסר לו ועל זה אמרו חוץ מאחת שנאמר ותחסרהו מעט מאלהים ובאמרם נמסרו למשה רמזו לנו כי במעט זמן השיג משה לכל שערי חכמה ונמסרו לו מאת השי"ת כאדם שמוסר לחברו במתנה איזה דבר שברגע יצא מרשות נותן לרשות מקבל על נקלה בלא טורח ובלא הארכת זמן ולזה הענין בעצמו רמזו רז"ל באמרם שהתורה נתנה למשה במתנה שנאמר ויתן אל משה ככלתו לדבר אתו והמתנה שזכרו בתורה שנתנה למשה במתנה יותר משאר ישראל הכונה להם לומר שנמסרה לו בסודותיה בלא טורח ובמעט זמןמה שלא היה כן לזולתו לאחד מישראל ואנשי התורה בזמנו קבלו ממנו וזכו להשיג אמתת כל הדברים בפיו ולא היו צריכין לטרוח בשום חכמה מהחכמות מדרך החקירה כי במה שקבלו ממשה רבינו ע"ה נשלמו דעותיהם והגיעו לתכלית ההצלחה בלמודם. והעולה מדברינו הוא שאנשי תורת אמת עדת ישראל השיגו מהתור' על נקלה דעות אמתיות ממה שהשיגו חכמי המחקר בכל מחקרם ואינם צריכים לדרוך אותם דרכים שדרכו הם כי התורה התמימה תספיק לזה לפי שרצה המקום לזכות את ישראל ולפיכך נתן להם תורה שלמה ישיגו הכל ממנה ואפי' טף ונשים דעות אמתיות ואלו נשאר הדבר לחקירה כשאר האומות היו רוב ישראל מתים חסרי השלמות באמונותם אם מפני קוצר ימי חייהם אם מפני עומק הענין הרוצה להשיג אם מפני קוצר שכלם אם מצד רבוי ההצעות וההנחו' המחוייבים לכל חכמה מהם אם מפני רדיפת בני אדם אחר המותרות וטרדות בצורך ענייני עולמו זה וכמו שהאריך הרב המורה ז"ל בחמש סבות המונעות אדם מהשיג החכמות וכשנתנה התורה השלמה לישראל נתגלה ממנה ונודע לנו מציאות השי"ת ואחדותו ושאינו גוף ואיך חדש העולם ואיך הוא משגיח בבריותיו וכן כיוצא בזה מאמונות המחוייבי' לנו להאמינם וכבר זכר זה רבי' סעדיה ז"ל בספר האמונות בתחלתו והנה לב"ן ראש"ד בפירושו לספר החוש והמוחש מאמר יאמר בו שאם יאמר אדם שיש בעולם מין בני אדם ישיג אמתת החכמות בלא לימוד זה המין אם הוא נמצא הם אנשים בשתוף השם וראוי הם שיקראו יותר מלאכים לא אנשים ויראה שזה נמנע עכ"ל וכתב עליו א"ז הרשב"ץ ז"ל שזה הוא בחק החקירה אבל קבלה מהתורה היא אפשרית לזה ואינה נמנעת יקרא אותם אנשים או מלאכים או כאשר ירצה עכ"ל ואחר שנתבררו ונתלבנו הדברים שהתורה לא מסרה אותנו באלו ההשגו' אשר במיני החכמות מהאמונות האמתיות לידי המחקר אלא במה שכתב בתורה באמתת אלו הידיעות די לנו מה לנו ולאותם חכמות שחקרו בהם הפילוסופים הבל המה ואין בם מועיל אנו על מה שכתוב בתורה אנו סומכים אלא שאם ירצה אדם להעמיק יותר בחכמות אלהיות טבעיות למודיות יצטרך לקבלת משה רבי' ע"ה במה שקבל מהשי"ת בחמשים שערי בינה שנמסרו לו אשר לכלם יש רמיזות בתורה ולא יובנו אותם רמיזות אלא בקבלה שקבלו חכמינו זה מזה עד משה רבינו ע"ה ואין צריך לומר הדברים הפנימיים הנסתרים שלא יתגלו לכל אדם אלא אפי' הדברי' הטבעיי' הנגלים לא עמדנו על אמתתם אלא מקבלת מרע"ה שכלם נכללים בחמשי' שערי בינה שנמסרו לו לא שעמדנו על אמתתם והשגנו חכמתם בדרך החקירה הפילוסופית אשר אין להם קבלה ולא נביא ולא תורה אלא חותכים הדברים כפי שיסכים שכלם בקצת ראיות אשר השיגו אותם ג"כ בחקירתם וא"כ מה לנו עוד צורך לספר המורה שאין דבריו דברי קבלה כלל וכל מה שכתב בו היא מדרך החקירה ובדרך אות ומופת ודרך בזה דרך הפילוסופים שלא השיגו שום דעה מן הדעות אלא מדרך המחקר ואנו לא הוצרכנו לזה כלל וזיל קרי בי רב הוא שהקורא בתורה ישיג אמתת המציאות והאחדות וסלוק הגשמות מהאל וחדוש העולם וההשגחה והגמול והעונש והנבואה ושאר הדעות האמתיות אשר בדעה אחת מאלו הדעות יתחבטו כל הפילוסופים כל ימיהם בחקירתם ולא ישיגו אותה על אמתתה כאשר ישיג אותה קטן שבישראל בלא שום מחקר אלא מההנחה שהניחה לנו התורה בהם ואין אנו צריכין לספר המורה בכל זה ואם תקשה עלי ותאמר וכי הרב המורה ז"ל לא היה יודע מה שאנו יודעים וכיון שאין לנו צורך לאותו ספר למה חבר אותו אני אפרש לך ואודיעך קשט אמרי אמת ואומר שהרב המורה ז"ל כבר ידע מה שכתבתי ולא נעלם ממנו כי לא דבר רק הוא ואם רק הוא ממנו הוא אבל האמת הוא שלא חבר לנו הספר ההוא לחדש לנו אלו האמונו' ולהשלימנו באותן החקירו' שחקר בהם חלילה שהיה סובר שלא ישלם אדם אלא בספרו כי יודע היה שישראל שלמים הם באמונותיהם בהגיגם בתורה שבכתב ותורה שבע"פ והמתעסק בלמודם ישיג דעות אמתיות ולא יצטרך לשום חקירה פילוסופית מאותן שכתב הוא והדומה להם כי נבואת מרע"ה וכן נבואת שאר הנביאים היא למעלה מהמחקר ומהמופת השכלי ולא היתה כונתו בחבור הספר ההוא רצוני ספר המורה אלא כדי שנדע מה להשיב איזה אפיקורוס או פילוסוף שאינו מאמין בתורה ולא בנבואת משה רבינו ע"ה ויבא ויחלוק עלינו ויאמר שאין אלוה מצוי או שהם שנים או שהוא גוף או שאינו משגיח או שאין העולם מחודש וכיוצא בזה מדעות כוזבות שהם מאמינים ואם נשיב אותו מדברי תורה ונביא לו ראיה על החדוש ממה שכתו' בתורה בראשית ברא אלהים את השמים ואת הארץ ועל המציאות ממאמר אנכי ה' אלהיך ועל האחדות ממאמר שמע ישראל ה' אלהינו ה' אחד ועל ההשגחה ממאמר אשר הוצאתיך מארץ מצרים מבית עבדים ומשאר הייעודים שבאו בתורה שיורו על ההשגחה ועל הגמול ועל העונש לא יאבה לנו ולא ישמע אלינו ויכחיש אותנו בכל אלו המאמרים ויאמר שאינם אמת כי אינו מאמין בתורה ולא בנבואה ולא יאמין אלא במה שישיגהו מדרך החקירה השכלי' באיזה אות או מופת כי בזה הורגלו והרוצה לדבר עם איזה מין או פילוסוף מהם צריך שילמד דרך המחקר ויהיה בקי בחכמת האות והמופת השכלי החותך לכל הספקות וילמד כל אותן החכמות שהפילוסופים בקיאים בהם כדי שיחלוק עליו במה שהוא הפך תורתנו ויסתור דבריו בדרך חכמתם וחקירתם וישתדל לבטל דעותיהם בדרך האות והמופת ובדרך זה יודו על האמת ולא יהיו חכמים בעיניהם לאמר הושיעה לנו חכמתנו ולזאת הכונה היתה כונת הרב המורה בחבור הספר ההוא כדי להשיב על המכחישים בדבר אחד מדברי תורה באמונה מאמונות שבאו בה בין ברמז בין בדבור ושקד הרבה ומאד טרח בעיונו עד שחבר ספר המורה בטענות חזקות מדרך חכמתם בראיות שכליות וסתר כל דברי חולק מהאומות עלינו ומדבר נגד תורתנו הפר עצתם וקלקל מחשבותם העמיד כל אמונות התורה בראיות שכליות אחר שחקר בהם הרבה מאד ולא הניח מקום למינים לרדות ומלחמת מצוה עשה שהשיב עליהם בדרך חכמתם כדי שלא יהיו החולקים עלינו חכמים בעיניהם אם לא ימצאו משיב עליהם באותו דרך שהם בקיאים בו ויאמרו רבים אשר אתנו מאשר אתם ועל זה אמר שלמה הע"ה ענה כסיל כאולתו פן יהיה חכם בעיניו וכן אמרה המשנה ר' אלעזר אומר הוי שקוד ללמוד תורה ודע מה שתשיב את האפיקורוס. ואפיקורוס שזכר כאן התנא הזה הוא שם אדם אחד מהיונים שהיה כופר במציאות האל ולזה היו רז"ל קורין אפיקורוס לכל מי שהוא כופר באמונתו באל ית' ואומר שאין אלהים מצוי או שיהיה כופר באחדות ואומר שהם שתי אלוהות ובעל הדעות האלו קורין אותו ג"כ מין וצוה התנא שיהיה האדם שוקד ומתמיד ללמוד תורה כדי שידע אמתת אמונתינו וכשיבא איזה אפיקורוס או מין וידברו כנגד אמונתנו ממה שאנו מאמינים מהתורה ומהנביאים יהיה יודע מה להשיבם ויוכל לסתור טענותיהם ובמקומות הרבה מהתלמוד הזכירו רז"ל שהיו מצויים ביניהם הרבה מאלו האפיקורוסים והמינים והיו תמיד מצערים אותם בטענותיהם ובשאלותיהם והיו צריכין להשיב להם כפי טענותיהם ושאלותיהם בדרך חכמתם וגם אחר התלמוד הוצרכו הרבה מהגאוני' ז"ל להשיב כנגד אותם המכחישי' קבלת מרע"ה כגון הצדוקים והביתוסים וגם הוצרכו להשיב על חכמי יון הנקראים בשם פילוסופים ולסתור דבריהם ולבטל דעותיהם אשר לא שמו אל לבם להאמין אלא מה שהבינו בדעתם בחקירת' ומה שיגזו' אותו שכלם בראיו' ממנהגו של עולם ובלא דעת ובלא תבונה חלקו על התורה האומר' שהעולם נברא אחר שלא היה וכן חלקו עלינו בעשיית המצות עד שגרמה להם זאת האמונה שכפרו בג"ע לצדיקים ובגהינם לרשעים וגם חלקו עלינו בהשארו' הנפש על דרך האמת שאנו מאמינים שיש לה השארות לעצמה וכן חלקו עלינו באמונות אחרות ולא רצו להאמין בהם ואמרו לא נאמין אלא מה שראינוהו בעינינו וגם סלקו ההשגחה מהשי"ת אפי' אותם המאמינים במציאותו מחמת שראו צדיק ורע לו רשע וטוב לו ואנו קהל עדת ישראל נאמין בכל אלו הדעות אעפ"י שלא נשיג אותם בדעותינו ולא תאמת אותם החקירה האנושית לפי שהשגנו אותם מצד התורה השלמה ומצד הנביאים שהיו בנו והם השיגו אותם מצד השפע הנבואיי שנשפע עליהם מאת האל ית' והם הודיעונו אמתת כל הדברים ממה שידעוהו בנבואתם מהאל ית' ואיך נוכל להכחיש בהם והוצרכו חכמי ישראל הבקיאים בדתי אותם חכמות להעמיד על האמת האמונות האלו והדומים להם מהאמונו' שהניחה לנו התורה בראיות שכליות מופתיות כדי שיסתרו דברי החולקים עלינו המתחכמים מדעתם להאמין דעות נכריות סותרות דברי תורה ודברי הנביאים ואפי' הם עצמם אינם מסכימים זה עם זה באמונתם אבל הם מתחלפים הסברות זה יש לו אמונה אחת וזה חולק עליו זה אומר בכה וזה אומר בכה כל אחד מאמין כפי מה שיגזור עלינו /עליו/ שכלו והולך אחר סברת עצמו באמונתו ראה כמה מכוערים מעשיהם וכמה מקולקלים דרכיהם אוי להם ולהולך אחר עצתם לא כן אנחנו בחירי ה' אשר אמונותינו כלם בהסכמה אחת מהתורה ומהנביאים שהיו אחר התורה וכן הם מקובלים בידינו עד עתה בהסכמה אחת אין נביא שסותר דברי תורה ולא שסותר דברי נביא אחר ולכן חייב אדם לשקוד על דברי תורה כדי שידע מה להשיב האפיקורוס או הפילוסוף או המין החולקין על אמונותינו ומדברים כנגד תורתינו וישיב אותם כנגד אותם חכמות שהם בקיאים בהם וכתב א"ז הרשב"ץ ז"ל מכאן נהגנו היתר בעצמנו ללמוד אותם החכמות כדי שמדברי עצמם נשיבם ולומר להם כי אין להם ראיות לסתור דברי תורה ונביאים וכתב עוד שמותר לקרות בספרי החכמות ההם המחוברי' על דרכי הראיות והקורא בהם וישקוד ללמו' אותם ידע להשיב במה שהוא נגד התורה ע"כ ולזה אני אומר שלא היתה כונת הרב המורה בזה החיבור הנכבד אלא כדי לידע ממנו מה להשיב אי זה פילוסופי או מי שדעתו באמונה מה בדעת הפילוסופים שתהיה כנגד אמונת התורה ויבא ויתוכח עם ישראל ויטעון עליו טענות מדרך החקירה והראיה השכלית אם לא ילמד דרך חכמתם באותם חקירות ובאותם ראיות שכליות לא ידע מה להשיבו ויאמר האמת אתו ואדם אין בארץ לידע ולהשכי' ולהשי' האמ' כמות' לכך בא הרב המורה וחבר הספר הזה הנכבד בדרך אותם חכמות והלומד אותו ויהיה בקי בהבנתו ורגיל בו ידע מה להשיב אותם על טענותם ולבטל כל אמונה כוזבת שהיא כנגד התורה ויהיה דכרו /דברו/ אתם בדרך חכמתם שהיא חכמת המחקר האנושי והאות השכלי בראיות הקשיות מופתיות שכליות לא שישיב אותם במדע תורניי נבואיי כי אינם מאמינים בו וגם נתעורר לחבר הספר הזה כי קצת מחכמי ישראל בזמנו היו מתעסקים באותם חכמות הפילוסופיות וכל כך התמידו הלימוד בהם עד שכמעט שנטו מן האמת בקצת דברים ובקצת עניינים נסתפקו בהם כי כן הוא דרך המתעסק באותם חכמות ולא קדם לו לימוד התלמוד וידיעתו שיטילו ספק בלב האדם באמונותיו לפיכך בא הרב הגדול הזה וחבר זה הספר הנכבד להסיר כל אותם ספקות מלבות אותם בני אדם ולברר להם האמת ובא עליהם בכלי אומנותם כל זה כתבתי לך לתת טעם לחבור זה הספר אבל החכמים התורניים שאין להם עסק באותן חכמות ולא ירצו להתוכח עם שום חכם פילוסופי כבר יש להם דעות אמתיות מהנחת התורה שהניחה אותם לנו באמונתם יחיו ולא יצטרכו לספר המורה ולא לזולתו מהספרים שנתחברו על אותו דרך וכלל אומר לך כל הרודף אחר אותן חכמות וירצה לעמוד על האמת בחקירה פילוסופית בראיות שכליות כדרך שרדפו הפילוסופים סופו לטעות בקצת ענפים מענפי התורה ויבא לידי קצוץ נטיעותיה ויגע לריק וילד לבהלה ומי יתן והיה עסיק בתורה שבכתב ובתורה שבע"פ שהיא המשנה והתלמוד ובפרישותיהם המעמידים את האדם על הנכון ויורהו דרך האמת ויבוא לעבוד יוצרו עבודה שלמה בקיום תרי"ג מצות שנאמרו לו למשה בסיני וידע דעות אמתיות מבלי שיצטרך לשום מחקר ממחקרי הפילוסופים וירא את ה' ויאהוב אותו אהבה שלמה וישמור מצותיו כהוגן בלי שום פקפוק ועל זה אמר שלמה הע"ה סוף דבר הכל נשמע את האלהים ירא ואת מצותיו שמור כי זה כל האדם כלומ' כי זה הוא תכלית השלמות האנושי המכוון לו מאת השי"ת כי בו תזכה נפשו להשאר קיימת אחר הפרדה מהגוף ולהיות צרורה בצרור החיים התמידים הנצחיים וזאת היא תשועת הנפש והצלחת' שאין בעולם הצלחה ולא תשועה כמותם והמתעסק באותן חכמות ישתבש ויטעה וסופו לבא ולהכחיש קצת דעות אמתיות ויפרוק מעליו עול המצות וכבר שאל הנגיד רב שמואל הלוי ז"ל מרבינו האיי גאון ז"ל אם מותר להתעסק באותן חכמות שהתעסקו בהם הפילוסופים והשיב ז"ל תקון הגוף ומישור הנהגת האדם הוא עסק המשנה והתלמוד ואשר טוב לישראל הוא לימוד התורה כי יועיל לעצמו ולאחרים שכמותו ויועיל לעמו ישראל כי ימשכם לדרכי התורה ואשר יסיד /יסיר/ לבו מזה ויתעסק בדברים ההם יסיר מעליו עול התורה ויראת שמים ויפסיד באותם עניינים כי יסלק מעליו עול תורה לגמרי ומזאת ההסרה יארע לאדם שישבש דעתו עד שלא יחוש לעזיבת התפלה אבל אשר ימסרו עצמם לתורה וליראת שמים יצא להם מזה כי ינהגו ההמון לאחרית טובה בלא פקפוק ואם תראה באותם בני אדם המתעסקים באותן חכמות יאמרו לך שהיא דרך סלולה ובה ישיגו לידיעת הבורא לא תאבה להם ודע כי יכזבו לך באמת ולא תמצא יראת שמים ויראת חטא וזריזות וענוה וטהר' וקדושה אלא באותם המתעסקים במשנה ובתלמוד ע"כ לשון תשובתו גם הרשב"א ז"ל כתב בכתב אחד שלח אותו למנוע לאותן המרגילין בניהם בלימוד אותן חכמות זה לשונו והנער היולד על ברכי חכמת הטבע ויראה ראיות ארסטו באמת יאמין בו ויכפור בעיקר ואם נשיב אליו כ"ש דפקר טפי ע"כ ואל יחסדני שומע לומר עלי שאני אסרתי או מנעתי להתעסק בחכמת מעשה בראשית ומעשה מרכבה או חכמת הטבע וחכמת האלהות אשר אלו החכמות כוללות חכמות הרבה חלילה וחס והרי ביארתי למעלה שכלם נמסרו למשה בכלל חמשים שערי בינה שנמסרו לו בסיני והמתעסק בחכמות שאפשר לו להשיגם ראוי הוא לו ולא מנעונו חכמים מזה ולא מנעונו לשאול אלא מה למעלה מה למטה מה לפנים מה לאחור שאלו רומזים לעניינים נסתרים עמוקים ואי אפשר לנו להשיגם ועליהם נאמר כבוד אלהים הסתר דבר אבל בדברים שאפשר להשיגם ולעמוד על אמתתם נאמר כבוד מלכים חקור דבר וכמה מימרות באו בתלמוד יורו שהיו חכמי התלמוד בקיאים במעשה בראשית ובמעשה המרכבה גם בחכמות אחרות שכל אלו החכמות שכוללים אותם מעשה מרכבה ומעשה בראשית נפסקו מישראל בזמן הזה ואבאר כל זה ואומר שכבר כתב הרמב"ם ז"ל בד' פרקים הראשונים מהל' דעות מה הוא חכמת מרכבה ומה הוא ענין חכמת מעשה בראשית אשר לפי דעתו הם חכמת האלהות וחכמת הטבע וכתב שאין ראוי ללמד אותם לרבים וז"ל ומה בין מעשה בראשית למעשה מרכבה שענין מעשה מרכבה אפי' לאחד אין דורשין בו אלא א"כ היה חכם ומבין מדעתו נותנין לו ראשי פרקים וענין מעשה בראשית מלמדין אותו ליחיד אעפ"י שאינו מבין אותו מדעתו ומודיעין אותו כל שיכול לידע מדברים אלו ולמה אין מלמדין אותם ברבים לפי שאין כל אדם דעתו רחבה להשיג פירושו וביאורן של כל הדברים ובוריין ע"כ וכל זה מפ' אין דורשין במס' חגיגה וכתב עוד שענין חכמות אלו הם שהחכמי' הראשונים קורין אותם פרדס כמו שאמרו ד' נכנסו לפרדס ואעפ"י שגדולי ישראל היו חכמים גדולים לא לכלם היה כח לידע ולהשיג כל הדברים על בוריין ע"כ וכיון שגדולי ישראל מבעלי התלמוד היו מתעסקים בהם איך אפשר לומר שאסור להתעסק בהם אבל אני אומר כי מי שהוא ראוי להתעסק בהם ועסק בהם ולמד אותם מפי הבקי בהם הוא מוסיף דבקות בשי"ת ותהיה מחשבתו תמיד עם השי"ת וכאלו השי"ת נגדו כמו שנאמר שויתי ה' לנגדי תמיד וגו' ויהיו תאוותיו תמיד אל השי"ת כמו שנאמר ה' נגדך כל תאותי וכל זה מביא אל יראת השי"ת ואהבתו שבהם ישתדל האדם בעשיית המצות להשלים עצמו כל זה גורם ההתעסק בחכמות שזכרתי ומן הראוי שלא יכנס אדם לפרדס שהוא כנוי לחכמות אלו עד שימלא כריסו מהעסק במקרא ובמשנה ובתלמוד ויהיה חזק ולא רפא בעשיית המצות וכלשון הזה כתב הרמב"ם ז"ל בפ' הנז' וז"ל ואני אומר שאין להטייל בפרדס אלא מי שנתמלא כריסו לחם ובשר וזהו לידע ביאור איסור והתר וכיוצא בהם משאר מצות ואעפ"י שדברים אלו דבר קטן קראו אותם חכמים כמו שאמרו דבר גדול מעשה מרכבה דבר קטון הויות דאביי ורבא אעפ"כ ראויים הם להקדימן שהם מיישבין דעתו של אדם תחלה ועוד שהם הטובה הגדולה שהשפיע הקב"ה לישוב העולם כדי לנחול הע"הב ואפשר שידעום הכל גדול וקטן איש ואשה בעל לב רחב ובעל לב קצר ע"כ ראה איך ביאר לנו הרב ז"ל שחייב אדם להקדים הידיעה בדיבור איסור ומותר וכיוצא בהם משאר דיני שאר המצות על ידיעת החכמות האמתיות שהם מעשה מרכבה ומעשה בראשית ועוד ביאר לנו שלא ינחול אדם הע"הב אלא בידיעת ביאור אסור ומותר ובביאור דיני שאר המצות ולא נחלת הע"הב במעשה מרכבה ובמעשה בראשית שאלו היה שלא ינחול אדם חיי הע"הב אלא מי שישיג חכמת מעשה בראשית ומעשה מרכבה היה מן הנמנע שינחלו רוב ישראל חיי העה"ב כי יחידים הם שישיגו אלו החכמות ובהרבה דורות אפי' היחידים לא ישיגו אותם ויהיה מציאותן של ישראל לבטלה וסופן לאבדון חלילה לאל מזה והנה הרמב"ם ז"ל הנז' היה נאה דורש ונאה מקיים שלא נתעסק בשום חכמה עד שלמד מקרא ומשנה ותלמוד בבלי וירושלמי הלכות ואגדות ספרא וספרי ומכילת' ומלא כרסו בשר ולחם ואח"כ נכנס בפרדס ללקט פרי החכמות וגם העלים מה שהיה יודע מחכמת מעשה בראשית ומעשה מרכבה ולא כתב מהם בס' המדע ובס' המורה אלא פשטי הדברים ונגליהם אבל סתרי חכמות אלו הסתיר אותם והעלימם ולא הגידם לבני אדם והוא נתן טעם בזה ואמר שעשה כן לפי שלא ידע מה שהשיג מהם מפי איש מקובל וגם לא בארוהו בו נבואה אלהית להודיעו שמה שהשיג מהם הוא כן ולא השיג מה שהשיג אלא ממה שהורה אותו פשט הכתוב בספרי הנביאים ודברי חכמים עם מה שאצלו מהקדמות עיוניות וכתב שאפשר שיהיה הענין חלופו ותהיה הכונה דבר אחר ולפיכך לא כתב מה שהשיג ממעשה מרכבה ומעשה בראשית כיון שלא קבלו מפי מלמד מקובל ולא ביארוהו הנבואה בו ולכך לא היה לו תחבולה להעיר אותנו על מה שאפשר שנודע לו בו והתבאר לו והעיד שמעשה מרכבה ומעשה בראשית נפסק הידיעה מהם מן האומה לגמרי עד שלא נמצא מהם דבר קטן או גדול והסבה כי הדברים הללו הם סתרי תורה וכבר ביארו רז"ל שכר המעלים אותם אמרו בסוף פסחים על מה שכתוב ליושבים לפני ה' יהיה סחרה לאכול לשבעה ולמכסה עתיק אמרו למכסה דברים שגלן עתיק יומין ומאי ניהו סתרי תורה וגם אסרו למי שחננו ה' דעה והשיג אותם שלא ילמדם אלא למי שיש בו המדות שזכרו אותם ואין מוסרין לו ממנו אלא ראשי פרקים ואין באלו הדורות מי שהוא ראוי וזאת היא הסבה בהפסק הידיעה בהם מן האומה לגמרי כל זה מדברי הרב המורה שכתב בהקדמה לחלק השלישי ממנו הנה ביארתי לך מדברי הרב המורה שחכמת מעשה מרכבה ומעשה בראשית כבר נפסקו מישראל היום לגמרי ושהוא בעצמו לא היה חותך במה שלמד ממנו שהוא כן אבל אפשר שיהיה חלופו כיון שלא קבלו מפי מלמד ולא ביארוהו בו הנבואה א"כ כל מה שנתחברו מספרים בחכמות אלו אין דבריהם אלא סברות לא דברי תורות וביארתי לך עוד מדבריו שאין חיי הע"הב תלוי בלמוד חכמות הללו כ"ש בלמוד שאר חכמות אלא במעשה המצות ובידיעת אסור ומותר ובשאר ידיעת דיני שאר המצות. ושאלת השואל למה חבר הרמב"ם ז"ל ספר המורה כבר הארכתי למעלה מה היתה כונתו באותו חבור חלילה וחס שנא' שהיתה כונתו בו שהוא משלים נפש האדם הלומדו ויזכה בלמודו לחיי הע"הב שאפי' הטועי' מבני עמנו שסוברים כסברת הפילוסופים שבידיעת המושכלות והשגת' יקנה האדם שכל אחר נקנה לו בהם ויתקשרו עם השכל הפועל שהוא סבת השכל הנקנה וזהו ההשארות והקיום האמתי לא יזכה לזה בלימוד ספר המורה ולא בלימוד כל ספרי החכם ר' לוי ז"ל ולא בשאר ספרים שנתחברו בישראל על דרך זה שאין ספרי' אלו כוללי' כל המושכלות שבאותן חכמות ולזה כתב א"ז הרשב"ץ ז"ל וז"ל ואני אומר כי המתפלספים מבני עמנו החושבים כי בידיעת ס' המורה השלימו עצמ' שאינ' לא עם הפילוסופי' לפי דעת' ולא עם התלמודיים ע"כ וכבר הרחבתי הדבור בשערים הקודמים בבטול דעת הפילוסופים בדרוש הזה במה שיש בו די בסתירת דבריהם ואין להאריך יותר בזה ולכן אין להניח סדרי המשנה והתלמוד ושאר ספרים הנמשכים מהם אשר בלימודם נזכה לחיי הע"הב שהם המביאים לידי מעשה ונלך אחר לימוד ס' המורה שאין בו רק חקירה על דרך הפילוסופיא לבטל דעת ולאמת דעת ובמה שנסתפקו בו הפילוסופים אשר קדמוהו ונחלקו בו לדעות חלוקות יבא הוא ויכריע הדעת המוסכמת לדעת התורה והנביאים ומי שאין לו עסק באותן חקירות ולא באותן חכמות אין לו צורך בו ואפי' הרוצה להתחכם ויעמיק החקירות אלו צריך שילמד תחלה התלמוד ויהיה שלם בו לבל יחטא בקצת דעות שהרי אין לנו גדול מהרב המורה ז"ל ואעפ"כ כשהעמיק הרבה בחכמת הפילוסופיא נטה בקצת דברים מדרך האמת וראיתי לכתוב לך בכאן מה שכתב הרי"בש ז"ל בתשובה אחת וז"ל ואין להביא ראיה מהרמב"ם ז"ל כי הוא למד קודם לכן התורה כלה בשלמות הלכות ואגדות תוספתא וספרי וכוליה תלמודא בבלי וירושלמי כמו שנראה מס' משנה תורה שחבר וכדי להשיב את האפיקורוס עשה ס' המורה לסתור המופתים והראיות שהביא הפילוסוף לקיים קדמות העולם וכן בענין ההשגחה וזולת זה ועוד שהיו בזמנו הרבה מישראל נבוכים בעקרי הדת מפני שלמדו מהחכמה ההיא ויש לומר עליו כמו שאמרו חכמים על ר' מאיר היכי גמיר תורה מפומיה דאחר וכו' והיתה התשובה ר"מ קרא אשכח ודרש הט אזנך ושמע דברי חכמי' ולבך תשית לדעתי לדעתם לא נאמר אלא לדעתי כלומר אעפ"י שרשעים הם ועם כל זה הט אזנך ושמע דברי חכמים וביארו שם הא בגדול הא בקטן כלומר כשהתלמיד אדם גדול מותר שיבור הסלת וישליך הפסולת כמו שאמרו שם ר"מ רמון מצא תוכו אכל קליפתו זרק ולכן הביא הרמ"בם ז"ל בראש ספר המורה פסוק זה של הט אזנך ועכ"ז לא נמלט הרב ז"ל מהמשך קצת אחר החכמה בקצת המופתים כגון בן הצרפית ובמעמד הר סיני ואולי לא היתה כונתו רק באשר לא יוכל להשיב האנשים לגמרי מן הקצה אל הקצה ביאר להם עניינים מעטים מן התורה בדרך מסכמת אל הפילוסופיא וגם זה כתב הוא ברמז ובהעלם גם במלאכים שנראו לאברהם אבינו ע"ה אמר שהיה במראה הנבואה וכבר השיב עליו הרמב"ן ז"ל והחכם ר' לוי ז"ל גם הוא היה חכם גדול בתלמוד ועשה פירוש נאה לתורה ולספרי הנביאים והלך בעקבות הרמב"ם ז"ל אמנם גם הוא הטו את לבבו אותן חכמות הרבה מדרך האמת והפך דעת הרמב"ם ז"ל בקצת עניינים כגון בידיעת השי"ת בעתיד האפשר וכן בעמידת השמש ליהושע והשיב צל המעלות אחורנית כתב דברים שאסור לשומעם וכן בהשארות הנפש ובהשגחה בענין עונש הרשעים בעולם הזה כמו שכתוב כל זה בספר קראו מלחמו' ה' ומעתה ישא כל אדם קל וחומר בעצמו אם שני המלאכים האלה לא עמדו על רגליהם במישור באלו הדברים כבודם במקומו מונח ואם היו גדולי עולם איך נעמוד אנחנו אשר לא ראינו מאורות לעכבם וכמה וכמה ראינו פרקו עול התפלה ונתקו מוסרות התורה והמצות מעליהם בסבת למוד אותן חכמות וכמו שכתב רבינו האיי גאון ז"ל בתשובה עכ"ל וזהו מה שנראה לתרץ קשייתך ונשלם השער הג' ואתה שלום:
@שו"ת יכין ובועז חלק א סימן קלה
לרב ר' יצחק בן לטיף ז"ל אחי יצליחך האל יתברך.
שאלת ממני שתי שאלות האחת להגיה לך הפרק ששלחת לי נסחו מספר צורת עולם יען כי הרגשת בו שיש קצת טעיות בקצת מקומות ממנו והנה נענתי לך בשאלה זו וכדברך עשיתי והגהתי לך כל הפרק מהספר שלי שעברו עליו גדולי דורם כי לא מלבי ובמקום שצריך תקון תקנתי ואם תמצא שיש בו דברים שאינם מובנים אינו אלא מקוצ' ידיעת המעיין עם עומק הדברי' ואם דבר ריק ממנו הוא כי הדברים צריכין שלמות הידיעה באותן עניינים ובהתחלותיהם עד יבא ויורה צדק. אך השאלה השנית אשר שאלת ממני לפרש לך אותו פרק או רובו או אפי' מיעוט ממנו בזה הקשית לשאול כי מה אנכי עד אשר אבא אל חצר המלך אל החצר הפנימית ולהכנס אל היכל המלך המכוון באמצע מקום אשר אין כל אדם יכול לבוא שמה בלא רשות והנכנס שם שלא ברשות אחת דתו להמית מאשר יושיט לו המלך את שרביט וחיה ואני לא נקראתי לבא אל המלך מיום היותי על האדמה עד היום הזה כי אינני מאותם דעיילי בלא בר ואני איני אצל עצמי כי אם מאותן שהם בבל יבא כמ"ש בעל הספר ובכאן ראיתי לפרש לך דבריו שכתב וז"ל רק מי שאינו בבל יבא בלבד ע"כ ונראה לי שדבריו בזה המקום הם כדמות אזהרה או כעין מגיד ומודיע לנו דבר אמת וענוה צדק דבר שהוא ברור כאור השמש שאין למי שיש לו עינים לראות להכחישו והוא שאין לשום אדם רשות לתת אל לבו ולשום מחשבו לתור ולחפ' ולהשי' השגה מה בחכמה הזאת שכתב קצת רמיזה בזה הפרק אלא מי שהוא שלם במיני השלימיות אשר רמזום לנו רז"ל כאשר יתבאר במה שיבא אחר זה בע"ה כי אז יצליח דרכיו ואז ישכיל ועמדו במישור רגליו ולא ימעדו קרסוליו וזהו שאמרו רז"ל במס' חגיגה אין מוסרין ראשי פרקים אלא לאב ב"ד והוא שלבו דואג בקרבו וזה תנאי גדול תלוי במעלת האיש שמוסרין לו ראשי פרקים שיהיה ירא שמים ובעל מדות חשובות וזהו הכונה במאמר הזה שיהיה הנגש אל ה' לדעת סודות אלהיות בעל שפלות והכנע' וענוה ויראת חטא כי יראת חטא היא עקב הענוה כמו שאמ' הפסו' עקב ענוה יראת ה' כלומר שסוף הענוה תביא ליראת ה' שהמדות הללו ממעלתם יביאו לידי חכמה שנאמר ראשית חכמה יראת ה' כלומר יותר חשוב שבחכמה היא יראת ה' ורז"ל ביארו לנו כי מעלת הענוה שנשתבח בה משה רבינו ע"ה שנאמר והאיש משה ענו מאד מכל האדם אשר על פני האדמה היא יותר גדולה ממעלת החכמה וזהו כוונתם במה שאמרו מה שעשתה חכמה כתר לראשה עשתה ענוה עקב לסולייתה שנאמר ראשית חכמה יראת ה' ונאמר עקב ענוה יראת ה' עלה בידינו שהענוה והיראה הם מהמדות המחוייבות ומהמעלות החשובות המגיעות את האדם לידי השלמות המבוקש ולכונה הזאת אמרו אמר ר' יוסי אין מוסרין סתרי תורה אלא ליועץ וחכם חרשים ונבון לחש ומי שיביט בעין שכלו יכיר ויראה שהדברים אלו כוללים שלימיות והם העצה הנכונה וטוב ההנהגה בדברים ההכרחיים לבני אדם גם השלימות בהבנת המושכלות ושיהיה זך בטבעו וגדול בשנים עד שתסור ממנו רתיחת הטבע וקלות הנערות והמייתו כמו שביאר הר' המורה ז"ל בח"א בפל"ג ממנו בסבה הרביעי' ואם תפקח עין שכלך ותעיין באותן חמש סבות שכתב באותו פרק שהם המונעים את האדם מהשיג הדברים האלהיים והמנע הלימוד בהם תמצא שיש לנו מעכבים הרבה מלהכנס אל הגן הנעול שער סגור אשר לא יפתח כי אם לשרידים אשר ה' קורא והוא הגן אשר נקרא אצל חכמינו ז"ל פרדס אשר הנכנס אליו בשלום ויאכל פרי מגדיו וימלא כריסו ממעדניו ואח"כ יצא בשלום כרע"ק שנכנס בשלום ויצא בשלום ישיג דעות אמתיות וסודות עמוקות בחכמת האלהות אשר הוא התכלית המבוקש כאשר השיגו אותם להקת הנביאים ואחריהם כמה חכמים וחסידים השלמים בכל מיני השלמות אשר להם הכנה להשיג מעלה זו מקובלות להם איש מפי איש הנביאים כל אחד ואחד כפי השגת יד שכלו וכלם רמוזים בתורה ברמזים נפלאים ובמקומות ידועים לבעלי מדע ושכל ולעומק אלו הדברים והשגתם אמר הכתוב והחכמה מאין תמצא לבד לרמוז שיש לבעלי הקבלה האמתית במלת מאי"ן אשר אין סוף לה ולהיות כי האנשים המגיעים אל המעלה זאת הם מעטים אמר רשב"י ראיתי בני עליה והם מועטים אם מאה הם אני ובני מהם ואם שנים הם אני ובני הם ולמיעוט מציאות אנשי המעלה הזאת אמר שלמה הע"ה אדם אחד מאלף מצאתי ואשה בכל אלה לא מצאתי והסבה בזה כי התנאים המחוייבים להיות במשיג המעלה הזאת הם הרבה ואדם מאלף לא יוכל לקנותם ובכאן אני צריך לפרש לך מאמר רז"ל שכתבתי למעלה והוא אמרם א"ר יוסי אין מוסרין סתרי תורה אלא ליועץ וחכם חרשים ונבון לחש ודרשו שם יועץ שיודע לעבר שנים ולקבוע חדשים חכם זה תלמיד המחכים את רבותיו חרשים בשעה שמדבר נעשו כלם כחרשים נבון שמבין דבר מתוך דבר נבון לחש שמבין דברים שנתנו בלחש ומה מאד עמקו מחשבותיהם ונפלאו דבריהם בדרוש הזה למי שיפקח עין שכלו ויבין אותם והוא שהיחיד המתוא' באלו התוארים הוא האיש השלם כי היועץ והוא היודע לעבר שנים וקובע חדשים על השלמות יתחייב מזה בהכרח שיהיה חכם המספר וחכמת השיעור הקדמה בלימוד אל חכמת התכונה ומחכמת התכונה ידע מהלך השמש וחשבון מהלך הירח כדי לעבר שנים ולקבוע חדשים על אמתתם כפי מה שגוזרת אותה חכמה בהסכמה אל השרשים המסורים בידינו והמקובלים לנו מקדמוננו ז"ל שקבלום מהנביאים ע"ה וזאת חכמה גדולה ומעולה נתיחדו בה ישראל משאר האומות ועליה נאמר בתורה כי היא חכמתכם ובינתכם לעיני העמים ומכל ישראל נתיחד בחכמה הזאת שבט יששכר שעליו נאמר ומבני יששכר יודעי בינה לעתים לדעת מה יעשה ישראל ולגודל מעלת החכמה הזאת ותועלתה אמרו רז"ל במס' שבת כל היודע לחשב בתקופות ומזלות ואינו מחשב עליו הכתוב אומר את פועל ה' לא הביטו ומעשה ידיו לא ראו ורצו באמרם במדרש הנזכר חכם זה תלמיד המחכים את רבותיו כי זה היחיד לא יהיה מוכן להכנס אל המחנה הקדוש הנקרא פרדס בהיותו בחכמת הלמודיות לבד אבל צריך ג"כ להיות חכם בדרכי ההקש ולרמוז אל ההקש אשר הוא על דרך ההטעאה אמרו זה תלמיד המחכים את רבותיו כאשר הוא מצוי רמז לזה בכמה מקומות בתלמוד בענין שאמרו ורבא לחדודי לאביי הוא דעבד וכענין שאמרו בדיק לן מר שהיו בודקין אותן על דרך ההטעא' כדי שיתחדדו התלמידי' ובחקיר' על דרך משא ומתן של הלכה בבקיאות בתלמוד היה לרב תועלת גדולה לבד התועלת שיש לתלמיד וזה אמרו הרבה תורה למדתי מרבותי ומחברי יותר מרבותי ומתלמידי יותר מכלם. ואמרם חרשים שבשעה שמדבר נעשו הכל כחרשים רמזו בזה אל ההקשים אשר על דרך הנצוח כי האיש הזה אשר נפלה החקירה בינו ובין חבריו ולא הסכימו עמו לדעתו בתחלת החקיר' הנה הוא מפליג בחכמתו להביא ראיות או מופתים על דעתו באותה חקירה עד שחבריו ישימו יד לפה ויהיו כחרש לא ישמע וכאלם לא יפתח פיו באשר ידעו כי האמת אתו ולזה רצו באומרם שבשעה שמדבר נעשו כלם כחרשים. ואמרם נבון זה שמבין דבר מתוך דבר כי זה האיש הוא בקי בחכמת ההקש האמתי ועם זה יש לו שכל טוב והוא מבין דבר מה שלא שמע מהדבר ששמע היא התולדה המובנת מההקדמות האמתיות וקולע אל שערת האמת ולא יחטיא כי לעולם לא יטעה בשום הקש וזאת מעלה גדולה בהשגת חכמות טבעיות למודיות אלהיות. ואמרם לחש זה שראוי למסור לו דברי תורה שנתנה בלחש כי זה האיש היחיד החכם בחכמת הלמודיות ובדרכי ההקש עם שאר דברים שזכרנו הוא הראוי והמוכן למסור לו סודות הטבע וסודות האלהות אשר הם מעשה בראשית ומעשה מרכבה כדעת הרב המורה ז"ל והרבה חכמים שנמשכו אחר דעתו בזה אעפ"י שיש חולקים בזה עליו ואומרים שחכמת הטבע וחכמת האלהות אינם מעשה בראשית ומעשה מרכבה כי אלו החכמות הם חכמות בפני עצמן ומעשה בראשית ומעשה מרכבה עניינים וחכמות אחרות וכן היא דעת א"ז הרב ר' שמעון ז"ל בספר מגן אבות שחבר והאריך להביא ראיות אין כאן מקום להאריך בהם מכל מקום מעשה בראשית ומעשה מרכבה הם הם דברי תורה הנתנים בלחש ואל זה החכם שהשיג מה שאפשר לו להשיג מחכמות אלו הזהיר שלמה הע"ה ואמר שמור רגלך כאשר תלך אל בית האלהים ובית האלהים נרמז בזה המקום לאלו החכמות ובפרט לחכמת האלהות וענין האזהרה הזאת הוא שישמור את נפשו מאד שלא יחטיא בחקירתו ויקצץ בנטיעות כאשר ירצה לפלג בלימודו וירצה להשיג מה שאי אפשר לו להשיג מצד הסבות המונעות והמעכבות ולזה תמצא שהזהיר עוד במקום אחר שלא ישיג גבול החכמות ולא יפליג בהם הרבה ואמר דבש מצאת אכול דייך פן תשבענו והקאתו והדבש בכאן רומז לחכמות אלהיות כמו שדרשו רז"ל במס' חגיגה בעובדא דרב יוסף עם סבי דפומבדיתא תנינא דבש וחלב תחת לשונך דברים שהם כדבש וחלב יהיו תחת לשונך לך לבדך ואין לזרים אתך. והמשיל החכמה הנפלאה והנוראה אל הדבש להיות כי מן המפורסם הוא שהדבש הוא הטוב ומתוק שבמאכלים ומשקים ונאות אל הגוף לרוב בני אדם רצוני זולתי אותם שאינו מסכי' לטבעם בערך אל טבעו דמועטים הם ואעפ"כ אותן הנאות להם אם ירבו אכילה ממנו הוא מזיק להם להיות כי מטבעו הרבוי ממנו יעורר באצטומכא ההיא ויצטרך אשר הרבה האכילה ממנו להקיאו כי הטבע הוא דוחה אותו ולא תוכל האצטומכא להחזיקו ולא תמצא מנוחה עד שתקיאו ולא הוא לבד אלא גם כל מה שבאצטומכא מהמאכל אשר בא עליו הדבש הכל תקיא אותו האצטומכא ואירע זה לאיש הזה מצד רבויו מאכילת הדבש ולא יקרה כן לאוכל ממנו דיו כלומר השיעור המסכים לכח טבעו כי אין כל האנשים שוים כשיעור אחד ואם ירגיל עצמו בכך לא די שלא יזיקנו אלא שיועיל לו תועלת גדולה מה שלא יעלם לו וכאשר הוא הענין באכילת הדבש כן הוא הענין בלמוד החכמות כי האיש הלומד החכמות אם ילמד כפי מה שתסבול דעתו ויסבול כח שכלו יועיל לו הלימוד באותן חכמות וישלם בהם נפשו המשכלת שלמות נאות לו והוא המכוון בו אבל אם ירצה להפליג בלמוד אותן חכמות בשיעור מה שלא יוכל שכלו לסבול וירצה להכנס לפנים ממחיצתו יגיע לו מזה נזק גדול שלא די לו שלא ישיג אותם בשלימות על אמתתם אלא אף מה שהשיג קודם לכן מחכמות אחרות או הקצת שהשיג מאותה חכמה יתרוקן מהכל שישתבש שכלו ולא יוכל לסבול אותם כי יכבדו עליו ויתעורר להקיא הכל גם את הראשון גם את השני כי כאשר הוא הענין בדברים הטבעיים באכילת הדבש כן הוא הענין בדברים השכליים בלמוד החכמות א"כ האיש הרוצה להפליג ולהשיג בחכמות יותר ממה שיד שכלו יכולה לסבול הוא נזוק מאד הזק נפלא וכבר הוא מפורסם מדרך החכמה הטבעית ומדרך הנסיון כי כל איש ואיש מאישי מין האדם וכן הדין בכ"ח יש לכח גופו מצד הרכבתו כפי יחס המזגים שנתהוו בו שיעור וגבול למשא שיוכל לסבול ואם יוסיף לשאת יותר משיעור אותו משא ילאה ויגיע לו מהנזק מה שלא יעלם כמו שתאמר שראובן יש לו גוף בריא וחזק ומצד יצירת גופו השלימה מקירוב הרכבתו אל השווי יוכל לסבול ולשאת משא של שלשה ככרים ושמעון נוצר חלוש הכח הפך מראובן מצד הרחקת יצירת גופו מהשווי ולא יוכל לשאת כי אם משא שהוא מככר אחד וזה המשל יתפשט באישי המין בפחת ויתר לאין קץ ואם שמעון ירצה לשאת משא יותר ממה שיוכל לסבול שיוכל לסובלו ראובן שמעון הנזכר יקרה לו הזק גמור ומכאן והלאה ילאה לסבול ולשאת השיעור שהיה נושא קודם לכן כי אם פחות הרבה ואפשר שכל כך יקרה לו מהצזק /מהנזק/ עד שלא יוכל לסבול ולשאת כלל וגרם לו זה הנזק הנפלאת הטעות שהטעה את עצמו וחשב להועיל לו ונהפוך הוא וכן הוא הענין בעניינים השכליים שכל אחד ואחד מאישי המין האנושי יש לשכלו שיעור מוגבל וגדר שהגיע אליו השגתו וזה מצד ההכנה הטבעית אשר הושמה בו בתחילת היצירה כונת בגוף האיש בעל זה השכל כענין בטרם אצרך בבטן ידעתיך וגו' וזה מזולת סבות אחרות ידועים לאנשי שכל ומדע והאיש הזה לא יוכל לעבור אותו גדר ולא להשיג גבול שאינו שלו ואם ירצה לעבור אותו גדר ואותו גבול שיש לשכלו וירצה להשיג מהמושכלות שבמיני החכמות מה שאי אפשר לשכלו להשיגו הוא נזוק הפך מכונתו ויקו לעשות ענבים ויעש באושים ולא די לו שלא יוסיף השגה באותן חכמות אלא שאף הקצת שהשיג מקודם לכן ישתבש שכלו בו ויקוץ בו וישליכנו בזעף וקצף גדול ומלהשיג עוד יחדל חדול מלבד העונש המגיע לו מזה וכן היה הענין בהר סיני במעמד הגדול ההוא אשר צוה השי"ת למשה רבינו ע"ה ואמר לו הגבל את ההר וקדשתו והטעם בזה כדי שלא יעברו ויצאו ממחיצתם וקבלו חכמינו ז"ל שהיה במעמד ההוא ארבעה מחיצות כל מחיצה ומחיצה מהם היה עומד בה מי שראוי לה כפי מה שמחוייב לו להשיג כי לא היתה השגת אהרן ובניו כהשגת מר"עה ולא השגת הזקנים כהשגתם ולא השגת שאר העם כהשגת הזקנים וזה יורה על מה שזכרנו שלכל איש מאישי המין האנושי יש לשכלו שיעור מוגבל וגדר ידוע והרוצה להשיג יותר מן הראוי לו ולהכנס לפנים ממחיצתו יהיה נזוק ולכונה זו צוה השי"ת למר"עה להגביל את ההר וקדשתו ואמר פן יהרסו אל ה' לראות ונפל ממנו רב וזאת הראיה אינה ראיה מוחשת חס וחלילה אלא ראיה מורגשת בשכל והכונה בה שירצה להשיג בשכלו בחכמה האלהית מה שאי אפשר לו להשיגו ואל תאמר שזה אינו אלא בקטני ומעטי ההשגה לבד אלא אפי' בגדולי ההשגה אם ירצו לעבור הגבול אשר הוגבל לשכל' הענין כן כי הדין שוה בזה ולזה אמר וגם הכהנים הנגשים אל ה' יתקדשו פן יפרוץ בהם ה' וגם הארבעה מחכמי ישראל שהם ר' עקיבא ובן עזאי ובן זומא ואלישע אחר אשר נכנסו לפרדס החכמות בדרך החקירה היה הענין כן שרע"ק אשר לא עבר שכלו גבול השיעו' אשר היה ראוי לו להשי' ובא עד התחום ועמד ולא רצה להכנס לפנים ממחיצתו נכנס בשלום ויצא בשלום לפי ששיער באותן חכמות אשר היה למד והיתה לו חקירה בהם וכל מה שהכיר בעצמו שיש בכח שכלו להשיגם להתעסק בהם וחקר בהם והשיגם על אמתתם וכל מה שהכיר שאין בכח שכלו להשיגם עזב אותם ופנה מדרך גבולם ולא הרס אל ה' לראו' בחקירה בהם מה שלא עשו כן חבריו אשר מהם מי שהציץ ומת כבן עזאי ומהם מי שהציץ ונפגע כבן זומא ומהם מי שקצץ בנטיעות כאלישע אחר ומעתה יש לנו לשאת ק"ו בעצמנו ונאמר אם האנשים האלה אשר היו מגדולי חכמי ישראל איתני עולם אנשי השם המפורסמים בחכמה ומדע לא עמד בם טעמם ואירע להם כך עא"כו =על אחת כמה וכמה= אנחנו אזובי קיר החסרים והרקים מכל חכמה אשר עינינו תטעה אותנו ולבנו ישיאנו לחשוב בעצמנו שהשגנו או שנשיג דבר מה בחכמה ונרצה להכנס עוד לפנים ממחיצתנו ולפני לפנים אשר מן האמת לא השגנו דבר ואין אתנו יודע עד מה אשר מצד זה ראוי לנו שנחוש לעצמנו פן נחייב ראשינו למלך ויהיה אחת דתנו להמית רחמנא ליצלן עד כאן ראיתי לבאר מאמר בעל הספר שכתב רק מי שאינו בבל יבא בלבד ואל תחשוב שהרחבתי לך הביאור כפי הרצון אשר במחשבה כי יש כמה פרטים במה שכתבתי ולא כתבתי כי אם ראשי פרקים לבד וכן במה שיבא בע"ה אין לי להרחיב המשכיות יותר מדאי פן יראו תפוחי הזהב אשר אין לנו רשות לגלות מסתורם. ולהראות הודם והדרם. ואשר נתן לו השי"ת לב לדעת ועינים לראות די לו בראשי פרקים. והוא יתאמץ להוסיף דברים מאירים כברקים. עד יגדל ויגבה שכלו כבני הענקים. ואל יסמוך על הבנתו כלל אלא במה שקבל מרב הראוי לסמוך עליו שדבריו צודקים. לא מפי טפשים חלושים ציה עורקים. העניים והאביונים מכל חכמה הבוערים בעם סכלים לא משכילים להבין סודות משפטים וחקים. צופים ואינם יודעים מה צופים הוגים ואינם יודעים מה הוגים כשכור חוגגים ומחכמה בוקים ומבולקים.
ומה שכתב בעל הספר +אמ"ה פנ"ב מהספר הנז'.+ וז"ל הענין הנפלא והנשגב המכוון בפ' הזה הוא כדמות חתימ' מישרת אל סוד היסוד הנאמן וכו' עכ"ל כונתו בזה המאמר באמרו סוד היסוד להורות אותנו על מציאות השי"ת אשר היא מצוה ואמונה מכלל האמונות אשר אנו מחוייבים להאמין בהם ועקר מעקרי הדת ושורש משרשיו ותחלת מה שדבר השי"ת לישראל במעמד הר סיני אמר אנכי ה' אלהיך אשר הוצאתיך מארץ מצרים שיורה זה המאמר על המציאות הגמורה אשר אם יעלה על דעת שלא יהיה מציאות לכל נמצא זולתו מציאותו תהיה מחוייבת ואם נחשב במציאותו אין מציאות זולתו מחוייבת וכבר הרחיב המאמר בזה הרב המורה ז"ל וזולתו והאריכו להביא כמה ראיות ומופתים על זאת האמונה וכתב בפ"א מהל' מדע וז"ל יסוד היסודות ועמוד החכמות לידע שיש שם מצוי ראשון והוא המוציא כל הנמצא וכל הנמצאים מן השמים והארץ ומה שיש ביניהם לא נמצאו אלא מאמתתו /מאמתת/ המצאו ואם יעלה על הדעת שהוא אינו מצוי אין דבר אחר יכול להמצאות ואם יעלה על הדעת שאין כל הנמצאים מלבדו מצויים הוא לבדו יהיה מצוי ולא יבטל הוא לעולם שכל הנמצאים צריכים לו והוא ברוך הוא אינו צריך להם ולא לאחד מהם לפיכך אין אמתתו כאמת' אחד מהם וכו' עכ"ל ומאחר שהדבר כן יצא לנו מזה שהשי"ת הוא קדמון לכל הנמצאים והוא המציא ברצונו הפשוט כל הנמצאים בעולם העליון והתיכון והתחתון והוא קדם לכלן ומאמתת מציאותו המציא כלן והוא הוציא אותן מהאפס המוחלט אל המציאות המבואר יש מאין ואפי' חומר ראשון לא היה שם שלא כדעת ארסטו ואפלטון וזולתם מהפילוסופים הכופרים בחדוש העולם על הדרך שאנו מאמינים בו כי קצתם כופרים בחדוש במוחלט וקצת מאמינים בחדוש אבל אומרים שנברא מחומר ראשון קדום מצוי עם השי"ת על דרך עלה ועלול שאי אפשר שימצא האחד בלתי האחר כתנועת היד שאי אפשר שתמצא התנועה בלתי היד ואי אפשר ליד שלא יהיה לה תנועה כל עוד היותה על מתכונתה והתנועה והיד לא יתפרדו ומציאותם היה ביחד ואנו מאמינים בחדוש העולם במוחלט רצוני יש מאין ואין מן הראוי להאריך בכאן בראיות ומופתים על זה והכונה לומר שבעל הספר באו דבריו על נכון במה שאמר על האל ית' סוד היסוד כי בודאי הוא יסוד כל נמצא והוא יסוד כלם ולולא מציאותו לא היה שם מציאות כלל לא לעליונים ולא לתחתונים ולזה תמצא לקצת המשוררים מזכירים בשירים על האל ית' שהוא ראש כל מנין ויסוד כל בנין אמנם אומרם יסוד כל בנין רומז למה שכתבנו ולעניינים אחרים פנימיים ואומרם ראש כל מנין הוא רומז ג"כ לכונה הזאת אך על דרך אחרת כי מן המפורסם הוא שתחלת כל מנין הוא אחד שנאמר אחד אי אפשר לומר שנים ולא שלשה ולא כל המנין כי כלו מתיחס אל האחד שהוא ראש כל מנין כן השי"ת הוא תחלה לכל נמצא ולולא מציאותו לא היה שם שום נמצא והאחד בחשבון האותיות הוא האלף אשר תורה על האחדו' לפי שאם תכה כאשר תאמר פעם אחת אלף לא יצא ממנה שום דבר אבל כאשר תאמר שני פעמים שנים אז יהיו ארבעה וכן על דרך זה אלף על אלף אין יוצא מהם חשבון אחר כי אם אחד מה שאין כן בשאר האותיות שאם תכה אות על עצמה יצא ממנה רבוי חשבון כגון שתכה בי"ת על בי"ת יצא מהם ד' ואם תכה ד' על ד' יצא מהם ח' והקש על זה וכמו שהאלף היא ראש כל מנין הנפרדים כן היו"ד ראש מנין העשריות והקו"ף ראש מנין המאות ומזה יצא סוד אי"ק שהוא סוד כהן לוי וישראל והוא סוד נפש רוח ונשמה ועל סוד זה אמר דוד הע"ה ברכי נפשי את ה' תלה הברכות בנפש בסוד שלש המערכות העליונות הנפש צריכה לברך מאה ברכות והיא כנגד ישראל ומן המאה יגיעו י' המעשר שלהם לרוח שהוא כנגד הלוי ומן הי' יתן א' לנשמה שהיא כנגד הכהן נמצאת למד שאם לא תברך נפשו של אדם מאה ברכות בכל יום לא תגיע לנשמה ברכה אחת מאחר שלא יגיע לרוח עשר ברכות שזהו סוד הלויים שלוקחין מישראל המעשר וחוזרין ונותנין לכהן אחד מעשרה ממה שנטלו נמצא שסוד מעשר מן המעשר הוא סוד אי"ק שאם אין ק' אין י' ואם אין י' אין א' א"כ יסוד כל המנין הוא אל"ף שהיא מורה על המציאות והאחדות שהכל נמצא ממנו ית' כמו החשבון נמצא מהא"לף ויש רמז שהא"לף היא יסוד כל מנין כי הבי"ת צרף אותה עם הא"לף שקדמה לה אשר היא עלולה ממנה הרי ג' וצרף ג' עם הא"לף שהיא תחלת כל חשבון הרי ד' וצרף ד' עם הא' הרי ה' וכן תמצא עד גמר חשבון עשרה נמצא שכל חשבון עלול ומצוי מהאל"ף כן כל נמצא מצוי ועלול מהאל ית' שהוא יסוד הכל וכן תמצא הענין במנין הספירות שתחלתם אחד ומהאחד אצולים כלם ולולא מציאות הספירה הראשונה לא היה שום אצילות כי הכתר שהוא קוצו של יו"ד הוא במנין הספירות א' ומן הכתר הוא נמשך האצילות עד המלכו"ת /המלכות/ שהוא במנין הספירות יו"ד ועל דרך החשבון א' שהוא כתר עם בי"ת שהיא חכמה הם ג' מה יש בצדה ג' שהיא בינה ר"ל כי ג' פעמים שלשה יהיו תשעה תכה ט' ג"פ שהיא בינה עולה בחשבון ז"כ החזיר הא"לף למקומה שהיא היתה היתה יסוד החשבון והכל נאצל ממנה ישאר כ"ו זהו שם של ארבע שהוא יהו"ה יו"ד חכמה ה"א בינה וא"ו תפארת ה"א מלכות נמצא שהכל נאצל מהכתר ל"ב נתיבות חכמה נ' שערי בינה ע"ב גשרים של חסד מ"ב אש לבנה הבאים מן הגבורה פ' צנורות הבאים דרך קו האמצעי כל אלו הנתיבות והגשרים והשערים ומיני אש והצנורות כלם מתגלגלים ובאים מהכתר דרך גבול הספירות חכמה ובינה וכו' ומגיעים עד היסוד באו ולא ראיתי לגלות יותר פן אהיה מגלה סוד אשר ננעלו שעריו. ואין דרך לבא בחדרה. זה ראיתי לפרש במה שכתב בעל הספר סוד היסוד.
וראיתי תימא בדברי בעל הספר במה שכתב כי ההוגה את השם באותיותיו הטעם שאין לו חלק לעולם הבא משום שיש בזה בזוי לשי"ת וכתב שכן פירש רבינו משה ז"ל וזה אינו אמת שלא פירש הרמב"ם ז"ל כך בפירוש פ' חלק אלא על מה שאמרה המשנה שם והלוחש על המכה ופירשו בגמ' שלחישה זו ברקיקה שרוקק ופירש"י ז"ל וכן הרמב"ם ז"ל שהטעם שאין לו חלק לע"הב משום שיש בזה בזיון לשי"ת אבל ההוגה את השם באותיותיו שאמרה המשנה שאין לו חלק לע"הב לא ראיתי לרמב"ם ז"ל בפי' פ' חלק ולא לזולתו שפירשו שהטעם הוא מפני שיש בזה בזוי לשי"ת כמו שכתב בעל הספר ומזה תמהתי עליו הרבה ונראה לי שאין טעם ההוגה את השם באותיותיו שאין לו חלק לע"הב משום שיש בזה בזיון לשי"ת אלא טעם אחר יש והוא משום שלא נתן להזכיר השם המפורש ככתבו שהוא שם של ארבע והוא יהו"ה אלא לכהנים בבית המקדש בלבד כשהיו מברכין את ישראל שנאמר כה תברכו את בני ישראל ואמרו בספרי בשם המפורש ולא היה נודע לכל אדם איך יהיה /הדיבור/ הריבור בו ובאיזה תנועה יניע כל אות מאותיות שיש בו אבל אנשי החכמ' שהיו מכירין בו ובקריאתו ובניקודו היו מוסרין אופן הגייתו כיצד היא זה לזה ולא היו מלמדין אותו לכל אדם אלא לתלמיד הגון פעם אחת בשבוע וכך אמרו בגמ' במסכת /קידושין דף עא/ בפ' שם של ד' אותיות חכמים מוסרין אותו לבניהם ולתלמידיהם פעם בשבוע וכתב הרב המורה ז"ל שאין זה איך יהיה הדיבור בו לבד אלא ללמד הענין אשר בעבורו יוחד זה השם ויהיה בו סוד אלהי נמצא שקריא' שם בן ארבע היה נודע לכהנים ולגדולי ישראל וכשהיה בית המקדש קיים היה כהן גדול מזכירו בקריאתו ובניקודו ובתנועות אותיותיו וכן הכהנים היו מברכין בו את ישראל ברכת כהנים ונקרא שם המפורש לפי שהוא מפורש מכל שמותיו ית' לפי שכל שמותיו הנמצאים בתורה ובספרי שאר הנביאים והכתובים לפי פעולות הבאות מאותו שם כמו אלהים שיורה על היכול' ועל כן יאמר עליו ועל זולתו כי אלהים יאמר על המלאכים ועל הדיינים וכן בשאר השמות ועל הדרך הזה כלומר יאמרו עליו ועל זולתו אבל שם של ד' שהוא יו"ד ה"א וא"ו ה"א הוא מפורש ומיוחד לפי שיורה על עצמו ית' הוראה מבוארת ושאר השמות הם שמות משותפים להיותם נגזרים מהפעולות וזה השם הנכבד אין בו שום השתתפות בינו ובין זולתו לפי שהוא יורה על עצמותו ולזה אמרו רז"ל במסכת סוטה ושמו את שמי על בני ישראל שמי המיוחד לי ובפרקי ר"א אמרו עד שלא נברא העולם היה הק"בה ושמו בלבד כאלו גלה לנו שכל שמותיו ית' כלם נתחדשו אחר חדוש העולם לפי שכלם הם שמות הונחו לפי הפעולות הנמצאות בעולם וכן לעתיד אמר הנביא ביום ההוא יהיה ה' אחד ושמו אחד כלומר כמו שהוא אחד כן יקרא אז בשם אחד לבד והוא המורה על העצם לבד שהוא יו"ד ה"א וא"ו ה"א שהוא שם המפורש גמור וכיון שלא נתן רשות לשום אדם להזכיר את השם המפורש בלא כנוי כי אם בתנועות אותיותיו המקובל לחכמים מהנביאים או לכהנים בעת הצורך לבד או לחכמים שמוסרים אותו לבניהם ולתלמידיהם ההגונים ופעם אחת בשבוע א"כ ההוגה אותו באותיותיו שלא על זה הדרך אין לו חלק לע"הב ומזה הענין הוא ודאשתמש בתגא חלף כלומר שאם יזכיר אדם זה השם באותיותיו לצורך עצמו יהיה חייב מיתה וכבר כתבו רבותי הצרפתים ז"ל שמעשה היה בתלמידי ר' יהודה חסידא ז"ל שהיה להם לעבור במקום סכנה והוא הזהירם שלא יעברו שם ולא שמעו ממנו ויצאו עליהם לסטים ונצולו מהם בהזכרת השם ואמר להם שאם לא יחזרו לאותו מקום הסכנה ולא יזכירו את השם שאין להם חלק לעולם הבא וחזרו שם ונהרגו ולא רצו להזכיר את השם ע"כ וזה היה משום הוגה את השם באותיותיו שאמרו בפ' חלק.
ומה שכתב בעל הספר ולפיכך כנוהו הנביאים באל"ף דל"ת נו"ן יו"ד בגמ' סנהדרין בפ' חלק אמרו שבמקדש היו הוגים אותו באותיותיו ובמדינה בכנויו וזה הכנוי אינו אדני לבד אבל כנויים אחרים יש לו כי שם של י"ב היו מכנים בו שם של ד' כמו שאנו היום מכנים אותו באדנ"י ויותר היה מורה הוראה גמורה על ענין אחר כנוי של י"ב על שם של ד' מכנוי אדנ"י כן כתב הרב המורה וזה הכנוי של י"ב לא היה נמנע מאחד מבני החכמה אלא כל מי שהיה מבקש ללמדו ילמדוהו לו מה שאין כן בשם של ד' וכאשר נתקלקל הזמן ונתמעטו בעלי החכמה ההגונים הצנועים והיו בדורות אנשים פרוצים שהיו לומדים זה השם של בן י"ב אותיות והפסידו האמונות ישרות נמנעו ההגונים שהיו באותן הדורות מללמד אותו לכל אדם והסתירוהו ג"כ ולא היו מלמדין אותו אלא לצנועים שבכהונה לברך בו בני אדם במקדש באשר כבר פסקו מלזכור שם המפורש מן המקדש לקלקול האנשים ולא היה שם הגון וראוי ללמדו לו ולזה אמרו משמת שמעון הצדיק בטלו אחיו הכהנים מלברך בשם כלומר בשם של ד' ולא היו מבינין אלא בזה השם של י"ב ולא היו מוסרין אותו לכל אדם כאשר היה הענין בתחלה ולזה אמרו בראשונה שם של בן י"ב אותיות היו מוסרין אותו לכל אדם משרבו הפריצים היו מוסרין אותו לצנועים שבכהונה והיו מבליעין אותו בנעימות אחיהם הכהנים וכו' א"כ היה אצלם שם של בן י"ב אותיות והיו כנוי לשם של בן ד' אותיות כמו שהוא לנו היום בכנוי אל"ף דל"ת נו"ן יו"ד וכמו שכנוי אל"ף דל"ת נו"ן יו"ד יורה על ענין מיוחד על שם של ד' המתכנה בו כן אותן כנויים יורו הוראה יותר גמורה וזה יבינוהו המשכילים שכל טוב באלהים מ"מ אנו אין לנו היום לכנות שם של ד' אלא בכנוי אל"ף דל"ת נו"ן יו"ד ונעלים קריאת יו"ד ה"א וא"ו ה"א וזהו שאמר השם למשה זה שמי לעלם לעלם כתיב כלומר שמי יהו"ה ראוי להעלימו מהקריאה וממה שראוי לך לדעת כי כל שמותיו הקדושים כלם כלולים בשם בן ד' אותיות והוא הנקרא גוף האילן ושאר כל השמות מהם שרש ומהם ענפים ומהם עלים ומהם אוצרות וגנזים ולכל אחד ואחד יש לו פעולה מיוחדת אין מן הראוי לגלות מה שהסתירוהו ולא לפרש מה שסתמוהו אלא שיש לנו לשאול בכאן למה לא כנו שם של בן ד' אותיות שהוא השם המפורש שם יהו"ה אלא בשם אל"ף דל"ת נו"ן יו"ד מה ראו לכנותו בשם זה יותר משאר השמות והתשובה בדבר זה ראוי שנאמר כי לא לחנם עשו זה אלא לענין נפלא והוא כי שם אדנ"י הוא הקרוב לכל הנבראים והוא בית שער להכנס לפני חצר המלך יהו"ה ואין דרך בעולם לילך בו לראות פני המלך אלא ע"י שם זה הנקרא אדנ"י כי השם המיוחד יהו"ה הוא המורה על המציאות והכל תלוי בו והתחלת השערים והמפתחות שבו נכנסים לשם אינו אלא שם אדני והוא סוף כל המעלות כשתתחיל מלמעלה למטה ומשם ולמטה הוא עולם הפירוד וסודו ונהר יוצא מעדן להשקות את הגן ומשם יפרד והיה לארבעה ראשים והנהר והעדן והגן ידועים והארבעה ראשים הם ארבעה מחנות השכינה שהם תחת אדני שהוא סוף כל המעלות של ייחוד השם מלמעלה למטה כאשר כתבתי והוא כדמיון אוצרות וגנזים לכל מיני שפע ומיני אצילות והשפע הנמשכים מאת יהו"ה על דרך הצנורות הידועים ונמצאו עולמות מכוונות זה כנגד זה אדנ"י למטה יהו"ה באמצע אהי"ה למעלה ומשם אהי"ה יתאצלו כל אצילות ושפע מן המקור הנקרא אין סוף ויורד דרך המעלות עד שיגיעלשם יהו"ה ומשם יהו"ה ילוו כל הצנורות וההמשכות לשם אדנ"י נמצא ששם אדנ"י הוא היכל המלך והוא האוצר שבו טכסיסי המלך והוא הפרנס הגדול המכין מזון ומפרנ' לכל בכח יהו"ה ונקרא תמיד בתורה יהו"ה בכנוי אדנ"י יותר משאר השמות דע כי כל מבקש יהו"ה ימצאהו בשם אדנ"י ואותיותיו יורו על ממשלתו כיצד א' שבו הוא סוד אהי"ה שהוא למעלה ולפיכך הוא בראש השם לרמוז כי הכל ממנה י' שבו הוא סוד יהו"ה נמצא דנ' באמצע לא נעלם למביני סודו במבטא ובמניינו ובעניינו ולפי ששם אדנ"י יש בו כל הפעולות האלו התקינו אנשי כנסת הגדולה לומר בראש כל התפלות אדני שפתי תפתח ופי יגיד תהלתך כי אדנ"י כתוב בפסוק זה וע"י שם זה נכנסת התפלה לפני י"הוה ומשם אדנ"י היא ברכה באה כי נקרא ברכה /ב' בשוא ר' צרויה כ' בפתח/ על שם הברכה הבאה ממנו ובו נתברכו האבו' וברכו בו המבורכי' מהם וזהו סוד מטרוניתא וסוד כלה עם החתן הרמוזים בשיר השירים וזהו סוד בן ובת וזכר ונקבה וסוד הכרובים שהיו בצורת זכר ונקבה ואין להרחיב יותר פן יתגלו מצפוני המסתורים. ויחפשו מטמון דברים. הנאצלים מחדרי חדרים. ואם באתי להאריך אפי' ברמזים יאריכו ענייני המאמרים. וטוב להיות הדברים קצרים.
ואחר שנתבאר זה נחזור לבאר מה שכתב בעל הספר בענין הפשט השם מעל החמר וציורו בדעת וכו' אלא שאי אפשר לדמיון לציירו מבלי ציור שום חמר גשמי וכו' דע שנתכוון בזה לענין גבוה מעל גבוה וכמעט שאין לדבר בזה כלום משום כבוד אלהים הסתר דבר אך רמז לדבר הוא שהענין הזה הוא שעשה אותיות השי"ת בענין חמר הנמצא האמתי בענין צורה אשר קריאת האותיות יורו הוראה מיוחדת על הצורה שהוא הבורא י"ת והחפץ המבוקש הוא להפשיט בציור הדעת השם שהוא הצורה מעל החמר שהם האותיות אלא שאין זה מכת /מכח/ האפשר לפי שאין לדמיון לצייר זה כלומר להפשיט הצורה מעל החמר בציור שכלי אלא אם יהיה שם חמר גשמי אבל בענין האל י"ת שאין שם דבר גשמי אלא הכל דבר שכלי אי אפשר לצייר זה בשום דמיון שכלי ולהרחיב לך הביאור אכתוב לך קצת דברים בדמות זה בדברים הגשמים ואו' שכבר הוא מבואר שכל הנמצאים הגשמיים הטבעיים יש להם חמר וצורה וזה לשני מינים יש צורה מלאכותית ויש צורה טבעיית מניית אמנם הצורה המלאכותית כמו שנאמר שהחרש עשה מהלוח של עץ תיבה על תכונת מה אם משולשת או מרובעת או מה שדומה לזה הנה העץ אשר ממנו נעשית התיבה הוא החמר ותכונת התיבה כלומר ארכה ורחבה אם משולשת או מרובעת או מחומשת או מה שדומה לזה הנה אופן תכונ' התיבה נקר' צורה וזאת הצורה נקראת צורה מלאכותי' כי היא דרך מלאכות החרש אמנם הצורה הטבעיית המיניית אינה ממין זה אלא כמו שנאמר שהאדם הוא בעל חומר וצורה אמנ' חמרו הוא גופו וצורתו הוא שכלו אשר בזה השכל הוא נבדל מבעלי חיים אעפ"י שהוא משותף עמו באיברים ובחיות שבו הוא נבדל ממנו בשכלו וזאת היא צורתו הטבעיית המיניית לפי שמין האדם הוא נבדל בזאת הצורה מהבעלי חיים וכן הענין בבעלי חיים עם הצומח כי אעפ"י שהם משתתפי' עם הצומח בגרמם מצד ההרכבה וזהו חמרם מ"מ הבעלי חיים הם נבדלי' בצורתם המיניית מהצומח מצד הנפש החיונית המתנועעת שיש בהם מה שאין כן בצומח והקש על זה בכל הנמצאים.
ואחר שנתבאר שלכל הנמצאים יש חמר וצורה אם ירצה האדם להפשיט בדמיונו בציור שכלי החמר מעל הצורה בדברים אלו הגשמיים יש לו כח בזה ויוכל להשיג ולצייר אמתת הצורה מה היא ואם ירצה להשיג אמתת דברים הרוחניים הדקים השכליים המופשטים מהחמר אין שום תחבולה להגיע אל זאת המעלה כי לא יושגו בציור שכלי אלא אם יהיה דמיון גשמי מוחשין לעין יהיה לו לזאת חמר וממנו ישיג הדבר המורגש ויפשיט אותה צורה מחמרה ואף אם יהיה אותו חמר אינו גשמי מורכב כי אם דבר רוחני ישיג צורתו ע"י הדמיון הגשמי המוחש לעין וזה להיות כי האדם גשמי לא יוכל להשיג אלא אמתת דבר גשמי כמותו אפשר זה להיות אפילו בלא שום צורת דבר דמיוני לאותו דבר הרוצה להשיגו אך אם ירצה להשיג דבר שכלי שאינו גשמי בזה יצטרך לדמיון ציור גשמי כאשר הוא מנהג החכמי' לצייר לתלמידיהם על הנייר צורת הגלגלים וצורת הכוכבים וסדר תנועתם להקל מעליהם השגת אותה חכמה הרוצים ללמדם ע"י הציור הזה אף אם אינו ממינו וכן הוא הענין בשאר העניינים השכליים שיושגו ע"י ציור גשמי ובזולת זה לא יושג לנו אמתתם ולזאת הכונה תמצא כי כאשר עלה משה להר והשיג במאמר הצור השגת כלל המציאות ואף בקצתם נתקשה כענין שאמרו במנורה שנתקשה בה משה ואין הקשוי הזה במעשה מלאכת המנורה לבד אלא לעניינים שהיא רומזת עד שעשה לו ה' דמיון וציור בדבר שהיה כדבר גשמי המוחש לעין והראהו מנורה של אש ולזה נאמר בה וזה מעשה המנורה כי לא תפול זאת המלה של זה אלא על דבר הנראה לעין ולזה תמצא בכל מקום שנמצאת זאת המלה בתורה אמרו שנתקשה בה משה כמו חדוש הלבנה והקרבנות וכו' ומאחר שהשיג משה ע"ה כלל כל המציאות וידע בודאי שאם ירצה ללמד אותם לישראל לא יוכלו להשיגם שלא על ידי ציורים גשמיים ושאל מהשי"ת מה לעשות לכך צוהו השי"ת שיעשה את המשכן ואת כל כליו ויהיו רומזים לעניינים שכלים והשיג אותם משה בהר ושעל ידם יושגו לשאר ישראל כשילמדום מפי משה ע"ה ויהיו הערה לדורות ושער פתוח לחכמים הבאים אחריהם לדורות הבאים לכן כשיעיין האדם בעין שכלו ימצא שביריעות המשכן בכל מין ומין מהיריעות ובמניינם ובשיעורם ובקרשים ובקרסים ובאבנים יש ציור ודמיון לעניינים שכליים וכן הוא הענין בעצמו במזבחות ובתוארם ובשולחן ובמנורה ובארון ובשני לוחות שבתוכו ובכפור' ובכרובים אחד זכר ואחד נקבה וכן הוא הענין בעצמו בבגדי הכהנים ובאבנים שהיו בתכונת ארבעה טורים את הכל לענין נסתר וציורים גשמיים מוחשים רומזים לעניינים שכליים רוחניים מורגשים וכבר כתבו הרבה מאחרוני חכמינו ז"ל דברים ארוכים בעניינים אלו ורמזיהם ימצאם המעיין במקומם ואנו אין לנו להוסיף על מה שכתבו מדעתנו אפילו דבר קטן והלואי תהיה לנו דעה אמתית שכן הוא הענין כמו שכתבו עד כאן נמצא מזה הקונדריס:
@שו"ת יכין ובועז חלק א סימן קלו
הונין אל המשכיל ר' יוסף יצ"ו בר ברכיה הלוי פרונצאל נ"ע
שאלת על ענייני ה"ר נתן בר חיים הכהן שלאל נ"ע שנפטר לבית עולמו והניח מאשתו ראשונה שמתה בחייו בן גדול שמו חיים יצ"ו בן עשרים שנה ובת נשואה והניח מאשתו שניה שני בנים ושלש בנות כלם קטנים אם אפשר למנות חיים הכהן הגדול אפוטרופוס על הבנים הקטנים או לא גם אם אפשר לאלמנה להתמנות אפוטרופא או לא וכיצד יתנהגו בעזבון הנפטר נ"ע עם האלמנה ואם יעמידו אפוטרופוס אחר ובמה שטוענת האלמנה שבעלה חייב לה ובמה שטוען הבן הגדול שכל מה שבארגז מטלטלין הוא שלו ואם יש לו דין כתובת בנין דכרין ואם נוטלתם האשה בפרעון כתובתה ואם נפרעת מכתובתה אם הפסידה מזונות.
תשובה הדין הוא שאין למנות האשה אפוטרופא על היתומים מפני שמעשיה אינם מתוקנים ולפיכך אין ממנין אותה אפוטרופא על היתומים והכי אמרי' בפ' הנזיקין שאין ממנין אפוטרופין נשים ועבדים וקטנים ואם מנה אותם אבי יתומים הרשות בידו וכ"פ הרמב"ם ז"ל בפ"י מה' נחלות וז"ל אין ב"ד מעמידין אפוטרופוס לא אשה ולא עבד ולא קטן ולא עם הארץ שהוא בחזקת חשוד על העברות אלא בודקין על אדם נאמן מישראל ואיש חיל ויודע להפך בזכות היתומים וטוען טענותם ויש לו כח בעסקי העולם כדי לשמור נכסיהם ולהרויח בהם ומעמידין אותו על הקטנים בין שהיה רחוק בין שהיה קרוב לקטן אלא שאם היה קרוב לא ירד לקרקעות ע"כ א"כ אין ראוי לב"ד למנות אשה אפוטרופא על היתומים מפני שאין בה כל המדות הללו וכ"ש אם היא אשת המת ורוצה לגבות כתובתה מנכסיהם ק"ו אם יש לה טענות כנגד נכסי בעלה דאשה הזאת שטוענת שבעלה חייב לה סך ממון שאין למנות אותה אפוטרופא על היתומי' הקטנים כלל אך צריכים ב"ד שימנו אפוטרופוס הגון שיהיה בו כל המדות שצריכין להיות באפוטרופוס ויטעון עליהם טענותיהם ויפתח בזכותן זה הוא לענין האלמנה.
ולענין הבן הגדול אעפ"י שמן הדין אין ממנין קרוב אפוטרופו' על היתומי' ואין מורידין קרוב לנכסי קטן כדאי' בב"מ בפ' המפקיד והטעם בזה שמא באורך הימים יטעון האפטרופוס שהקרקעות ההם ירש אותם מחמת קורבא והשומעים יאמינו בו ואין מי שיעיד לקטן בזכותו באותן קרקעות כי כבר נשתכח קול הורדת הבית דין לאפוטרופוס באותן קרקעות לכן אין מורידין קרוב לנכסי קטן אבל הרי"אף ז"ל כתב בשם רב צמח גאון ז"ל שזהו דוקא בקרקעות דאיכא בקרוב טפי מברחוק אבל במטלטלין דרחוק וקרוב שוין הם ואין באחד חשש יותר מהאחר מעמידין אפוטרופוס קרוב כן נראה מלשון הרמ"בם ז"ל שכתבתי שאין מורידין קרוב לקרקעות אבל למטלטלין נראה שמורידין קרוב כדעת הגאון ז"ל וכן כתב בעל מתיבות וכן הסכימו האחרונים א"כ לנדון שלפנינו היה נראה שממנין האח הגדול אפוטרופוס על אחיו הקטנים ומורידין אותם לנכסיהם במטלטלין אבל לא בקרקעות אבל יש לומר כיון שהאחי' עדיין לא חלקו הנכסים שהניח להם אביהם ואין חלק הקטנים מבורר ועדיין צריכין לחלוק הנכסים קרקעות ומטלטלין לפיכך אין ראוי למנות האח הגדול אלא ב"ד ממנין אפוטרופו' אחר הגון שיעמוד בזכות היתומים הקטנים עם האח הגדול ויברור להם חלק יפה כדאי' בפ' אלמנה נזונית ובפ"ב דקידושין וכן כתב הרמב"ם ז"ל בפ' הנז' וז"ל מי שהניח יתומים מקצתן גדולים ומקצתן קטנים ורצו לחלוק בנכסי אביהן כדי שיטלו הגדולים חלקם מעמידין בית דין אפוטרופוס לקטנים ובורר להם חלק היפה ע"כ ואין לומר שזה הוא כשרוצה הגדול לחלוק בנכסים אבל לא רצה לחלוק אין ממנין אפוטרופוס על הקטנים זה אינו אמת לפי שמן הדין הוא שהב"ד ממנין אפוטרופוס על הקטנים אם לא מינה אביהם אפוטרופוס עליהם קודם מותו הכי איתא התם וכן כתב הרמב"ם ז"ל בפ' הנז' וז"ל מי שמת והניח יורשים גדולים וקטנים צריך למנות אפוטרופוס שיהיה מתעסק בחלק הקטן עד שיגדל לא מינה חייבים ב"ד להעמיד אפוטרופוס עד שיגדלו שב"ד הוא אביהם של יתומים ע"כ נמצא שמחוייב הוא לב"ד למנות אפוטרופוס על הקטנים האלו ואחיהם הגדול אי אפשר להתמנות עליהם ולא אמם מהטעמים שכתבתי. ודייני תלמסאן שמנו האח הגדול הזה והאלמנה אפוטרופוסים על היתומים הקטנים כאשר שמעתי טען בזה ואיני יודע מהיכן נפל להם הטעות הזה.
ואחר שנתבאר שאין למנות אפוטרופוס על היתומים הקטנים הללו לא אחיהם הגדול ולא אמם מהטעמים שכתבתי א"כ ראוי לב"ד למנות אפוטרופוס עליהם אדם שלא יהיה עם הארץ כדאמרי' בפ' מקום שנהגו שאין ממנין עם הארץ אפוטרופוס על היתומים ואם היה אדם נאמן וכשר והוא בדרך ארץ ויש בו יראת שמים והוא מכלל הכשרים אעפ"י שאינו בעל תורה ראוי למנותו אפוטרופוס על היתומים כן כתב הרי"אף ז"ל שם וצריך ג"כ שיהיה יודע להפך בזכות היתומים כדאי' בפ' בתרא דכתובו' כל מאן דלוקי אפוטרופא לוקי כי האי ואין להאריך בזה שכבר כתב הר"ם במז"ל כל המדות שצריכין להיות באפוטרופוס כמו שכתבתי לשונו למעלה שכתב בפ"י מה' נחלות.
וזה שממנין אפוטרופוס על היתומים אינו אלא במטלטלין וקרקעות אבל במעות אין ממנין אפוטרופוס עליהם אלא עושין בהם כמו שאמרו בפ' איזהו נשך אמר רב אסי חזינן איניש דמשפיין נכסיה מהימן ולא מקבל שמת' דרבנן ויהבינן להו ניהליה בבי דינא קרוב לשכר ורחוק להפסד וכן כתב הר"מ במז"ל בפי"א מה' נחלות מעות של יתומים שהניח להם אביהם אינם צריכים אפוטרופוס אלא כיצד עושים בהם בודקין על מי שיש לו נכסים שיש להם אחריות ויהיו עדית ויהיה איש נאמן ושומע דיני תורה ומעולם לא קבל עליו נדוי ונותנים לו המעות בב"ד קרוב לשכר ורחוק להפסד ונמצאו היתומים נהנין משכר המעות עכ"ל ובס' ח"מ כתוב שהאפוטרופוס ימסור אותם ביד האיש הנאמן וכתב שאין האפוטרופוס או' מה שלוקח אחד מהריוח אם אטלנו ואתעסק אני בנכסים לפי שגנאי הוא לו ליטלם בתורת עסק משום ולזות שפתים הרחק ממך.
ולענין מזונות האלמנה דין התלמוד הוא שהיא נזונית מנכסי' שהניח בעלה ליתומים כל ימי היותה אלמנה וזהו דתנן אלמנה נזונת מנכסי יתומים וזה מתנאי כתובתה שכותב לה תהא יתבא בביתי ומתזנא מנכסי כל ימי מיגר ארמלותיך ותנאי זה אעפ"י שלא נכתב בכתובה כמי שנכתב דמי ודנין בו כיון שהוא מתנאי ב"ד כדאיתא במתני' בפ' נערה שנתפתתה ואמרי' התם במתני' כך היו אנשי ירושלם כותבין ואנשי גליל כותבין כאנשי ירושלם ואנשי יהודה היו כותבין עד שירצו היורשים ליתן לה כתובתה לפי' אם רצו היורשים נותנין לה כתובתה ופוטרין אותה ואתמר עלה בגמ' רב אמר הלכה כאנשי יהודה ושמואל אמר הלכה כאנשי גליל בבל וכל פרוארהא /פרוודהא/ נהגו כרב נהרדעא וכל פרוארהא /פרוודהא/ נהגו כשמואל וכל האחרונים ז"ל פסקו הלכה כאנשי ירושלם וכשמואל וכן פסק רב שרירא גאון ז"ל וכן פסקו גאונים אחרים ז"ל וכן פסק הרי"אף ז"ל והרמ"בם ז"ל וכן הסכים עמהם הרמ"בן ז"ל הילכך האלמנה הזאת היא נזונת מנכסי בעלה כל יומי מיגר ארמלותה ואין כח ביד היורשים להפקיע זכותה ולסלקה ממזונותי' מנכסי בעלה בפרעון כתובתה שלא ברצונה אלא אם תבעה כתובתה בב"ד שאז אין לה מזונות כדאי' בפ' נערה שנתפתתה דאמרי' התם א"ר יהודה אמר שמואל התובעת כתובתה בב"ד אין לה מזונות ודוקא בב"ד אבל שלא בבית דין יש לה מזונות וכן כתב הרמ"בם ז"ל בפי"ח מהלכות אישות.
ופרעון כתובתה זה שאמרנו שאין לה מזונות אם תבעה אותו בב"ד היינו מנה מאתים שהם עיקר כתובתה עם התוספת שהוסיף לה משלו שדינם כדין העיקר שהם הנקראים בכל מקום כתובה וכמו שכתב הרמב"ם ז"ל בפי"ו ובפי"ז מהלכות אישות אבל הנדוניא אפי' נפרעה ממנה אינה מפסדת מזונותיה והיא נזונת משום מנה מאתים והתוספת משום דמזונותיה בתר עיקר גרירי כן כתבו המפרשים בשם הרשב"א ז"ל וכן כתב א"ז הרשב"ץ ז"ל לפיכך האלמנה הזאת יכולה להפרע מנדונייתה ותשאר נזונת משום המאתים שלה והתוספת עד זמן שתרצה להפרע מהם אז לא נשאר לה שום מזונות אך כל זה הוא לענין דין התלמוד אבל אם יש במקום איזה תקנה זולת דין התלמוד עושין כפי תקנתן כמו שיש לנו במקומנו זה אלגזאיר תקנה שאחר שלשה חדשים היורשי' יכולין לפרוע אותה מכתובתה ולסלקה מהמזונו' אפי' שלא ברצונה וה"ה שבכל עיר ועיר דנין לפי התקנה שיש להם שיפה כח הצבור בזה ובכל הדומה לו בדין תורה כך כתב הרשב"א ז"ל וכן הסכימו האחרונים ז"ל וכן כתב א"ז הרשב"ץ ז"ל בפירוש התקנות ואם אין שם שום תקנה אז דנין עפ"י דין התלמוד לפי מה שכתבתי למעלה וזה מבואר.
ולענין תפיסת האלמנה לענין מזונות אם אין שם שום תקנה דין התלמוד הוא אעפ"י שאין האלמנה נזונת כי אם ממקרקעי בני חרי דידהו אבל לא ממטלטלין ממאי תפס' מטלטלין היא נזונת מהם וכדאמרי' בפ' אלמנה נזונת א"ר אלעזר אלמנה שתפסה מטלטלין במזונותיה מה שתפסה תפסה וכן כי אתא רב דימי אמר מעשה בכלתו של רבי שבתאי שתפסה דסקיא מלאה מעות ולא היה כח בחכמים להוציא אותה מידה אמר רבא לא אמרן אלא למזוני אבל לכתובה מפקינן מינה מתקיף לה רב מר בר אשי מאי שנא כתובה מקרקעי ולא מטלטלי ומזוני נמי ממקרקעי ולא ממטלטלי אלא מאי דתפסה תפסה נמי /המלה מיותרת/ הכא נמי לכתובה אמר רב יעקב בר נפתלי הכי אמרי' משמיה דרבא כוותיך נמצא שבין למזונות שבין לכתובה אין האלמנה גובה אלא ממקרקעי ולא ממטלטלי זהו אם לא תפסה אבל אם תפסה מטלטלין גובה מהם בין כתובה בין מזונות ותפיסה זו צריך שתהיה מחיים כדמוכח בפ' הכותב זהו דין התלמוד אבל עתה אין דנין כן כי כבר תקנו הגאונים ז"ל שתהיה האלמנה גובה כתובתה אף מן המטלטלין בין תפסה בין לא תפסה כמו שתקנו כן לבעל חוב כי מעיקר דינא אין ב"ח גובה ממטלטלין של יתומי' ומפני תקנת העולם תקנו הגאוני' ז"ל שיהיו בעלי חובות גובים אף ממטלטלין של יתומים כמו שגובין ממקרקעי וכמו שכתוב בהלכות הרי"אף ז"ל שלהי פרק מציאת האשה ובפ' הכותב ובפ' נערה שנתפתתה וכן כתב הרמב"ם ז"ל בפ' הנז' וכן כתב הרא"ש ז"ל בפסקיו בפ' הכותב במס' כתובות ובפ' האומר במסכת קידושין וכן הסכימו כל האחרונים ז"ל וכמו שתקנו לבעלי חובות שגובין ממטלטלי דיתמי כך תקנו לאשה שגובה כתובתה אחר מות בעלה מהיתומים מפני שהיא כבעלת חוב וכן כתב הרמב"ם ז"ל בפ"ט מה' אישות.
ואחר שנתבאר שהאלמנה ובה כתובתה מן המטלטלין אפילו מטלטלין שלא תפסה כך הוא הדין במזונו' אחר שהם דתנאי כתובה ותנאי כתובה ככתובה דמי כן כתבו הגאונים ז"ל וכן כתב הרמב"ם ז"ל בפ' הנז' והרא"ש ז"ל כתב בפסקיו בפ' אלמנה נזונת ז"ל והאידנא תקון רבנן כתובה נגבית אפילו ממטלטלין כיון דמזוני תנאי כתובה נינהו ותנאי כתובה ככתובה דמי נזונת נמי ממטלטלין בין תפסה בין לא תפסה אבל יש חלוק בין מטלטלין שתפסה למטלטלין שלא תפסה כי מטלטלין שלא תפסה יכולין היורשים למכור ולעשות בהם כחפצם וכרצונם ואין לאלמנה לעכב על ידם ולא להוציא מתח' ידם ויש להם למכור לכתחלה וישאר הכל תחת ידם עד זמן שלא ישאר תחת ידה במה שתהיה נזונת ותבא לב"ד ויפסקו לה מזונות ממה שתחת יד היתומים. וכל המטלטלין שתפסה בין תפסה מחיים בין תפסה לאחר מיתה אין ליורשי' רשות בהם ואין מוציאין אותה מתחת ידה ואפילו היה ממון הרבה ואפילו ככר של זהב אין מוציאין מידה אלא שכותבין עליה מה שתפסה ופוסקין לה מזונות ומחשבין עמה והיא נזונת ממה שבידה עד שתמו' או עד שלא יהיו לה מזונות אז יקחו היורשים את השאר וכן פסק הרמב"ם ז"ל בפרק י"ח מה' אישות: ומה שכתב שמחשבין עמה הוא מחלוקת בירוש' דאמרי' התם אלמנה שתפסה אלף זוז במזונותיה אין מוציאין אותה מידה מה הוה למימר לה חזי מה שבידך תלמידי דר' יונה אמרי אמרי' לה חזי מה שבידך אמר להון ר' יוסי בר בון מכיון שיש לה לישבע בסוף אפי' חזי מה שבידך לא אמרי' לה ע"כ. והרמב"ם ז"ל פסק כתלמידי דר' יונה דאמרי אמרי' לה חזי מה שבידך ולפיכ' כתב שמחשבין עמה והרא"ש ז"ל כתב בפסקיו דהכי מסתבר נמצא לענין האלמנה הזאת אם אין שם תקנה אלא שמתנהגים עפ"י דין התלמוד שכל מה שתפס' תחת ידה ואפי' ממון הרבה אין מוציאין אותו מתחת ידה ותהיה נזונת ממנו עד שתמות או עד שלא יהיה לה מזונות אבל יכולין שיאמרו לה חזי מה שבידך וכותבין עליה הכל.
ולענין שבועת האלמנה דעת הרבה מהגאונים ז"ל שאין משביעין אותה בתחל' אחר מות בעלה על המזונות אלא בסוף כשתבוא לגבות כתובתה וכן נראה שהיא דעת רש"י ז"ל במס' כתובות בפ"י משנת מי שהלך למדינת הים וכו' וכן היא דעת הראב"ד והרמב"ן והרא"ש והרשב"א ז"ל. אבל דעת הרמב"ם ז"ל היא שמשביעין אותה בתחלה קודם שפוסקין לה מזונות שכן כתב בפי"ח מה' אישות וז"ל אלמנה שבאה לב"ד לתבוע מזונות יש מי שהורה שפוסקין לה מזונות ואין משביעין אותה ואין ראוי לסמו' על הוראה זו מפני שנתחלף לו הדבר באשה שהלך בעלה למדינת הים ורבותי הורו שאין לה מזונו' עד שתשבע שהרי באה לפרוע מנכסי יתומים ובזה דעתי נוטה ובו ראוי לדון עכ"ל.
ולענין מה שטוענת האלמנה שבעלה חייב לה סך מעות מנכסי מלוג שלה. עמדתי על כל טענותי' בזה ולא מצאתי לה שום זכות בעולם מפני שהאשה אין לה חזקה בנכסי בעלה כדאי' בפ' חזקת וכן כתב הרמב"ם ז"ל בפי"ג מהלכו' טוען ונטען וכיון שאין לה חזקה בנכסי בעלה היא כטוענת עליו שהיה חייב לה בלא ראיה והבא ליפרע מנכסי יתומים לא יפרע אלא בראיה ברורה וזה שהיא טוענת שבעלה חייב לה הוא כמלוה ע"פ שאינה נגבית מן היורשים שאין נפרעים מן היורשים אלא באחד משלשה דברים. האחד אם צוה המת בשעת מותו והודה שהוא חייב כך וכך או שיש עדים בהלואה זו והיתה לזמן וכשמת עדיין לא נשלם הזמן משום דלא עביד איניש דפרע גו זמניה או שב"ד נדוהו שיתן ומת בנדויו כך מתברר בפ' גט פשוט ובמקומו' אחרי' בתלמוד וכן פסק הרמב"ם ז"ל בפי"א מה' לוה ומלוה. או אם יש משכון תחת יד המלוה שנשבעת ונוטלת וכמו שכתב הרמב"ם ז"ל בפי"ג מה' מלוה ולוה ובפ"ח מהל' טוען ונטען ובאלמנה הזאת אין גם אחד משלשה דברים אלו ולפיכך אין נותנים לה כלום משל יורשים ואפי' כל היורשים גדולים וכל שכן במקום שיש יורשים קטנים שאין נזקקין בנכסיהם כדאיתא במסכת ערכין והביאה הרי"אף ז"ל בפ' אלמנה נזונת וכן פסק הרמב"ם ז"ל בפי"ב מה' מלוה ולוה וז"ל אין נפרעים מן היורשים אלא אם היו גדולים אבל יורשים קטנים אין נפרעין מהם שטר חוב אפי' היה בו כל תנאי שבעולם לא יפרע המלוה כלום עד שיגדלו היתומים שמא יש להם ראיה ששוברין בה את השטר ע"כ ואפילו היה בחיים ויש עדים שלוה ממנה ואח"כ גרשה אין לה עליו כלום מפני שכל מעות שביד האשה בחזקת בעלה הם כך מתבאר בפ' חזקת וכן כתב הרמב"ם ז"ל בפ"ב מהל' מלוה ולוה ועכשו שמת היא טוענת על היורשים כל זה אפי' טוענת שבתורת חוב נתנה לו החוב הנז' ואם טוענת שנתנה אותו לו בתורת פקדון אפי' יש עדים ששמעו ממנו שאמר סחורה זו של אשתי כ"ש שאנו טוענים ליורשים שמא אביהם החזי' לה את פקדונה או נאבד או נגנב או אינו שלה אלא שלו ואלו היה אביהם בחיים והיתה תובעתו בב"ד והיה הוא טוען שהחזיר לה את שלה או נאבד או נגנב היה נאמן ולא היה חייב אלא שבועה או היה אפשר לו לטעון ולומר שהכל הוא שלו היה הדין עמו שכל מה שביד האשה הוא בחזק' הבעל עכשו שמת אנו טועני' ליורשים כל מה אפשר /שאפשר/ לאביהם לטעון וכדאמרי' בסוף כתובות אלו הוה אבוהון דיתמי קיים הוה מצי למימר ולמטען ובפ' הנזקין בגטין נמי אמרי' דטענינן ליורשים וכן כתב הרמב"ם ז"ל בפי"א מה' מלוה ולוה ובמקומות אחרים וכיון שהדבר כן יש נמצא מכל הטעמי' האלו שאין לה שום זכות על היורשים וכ"ש שיש עדים וראיה בכל מה שתחת ידה שאין כאן שום מגו כך נ"ל.
ולענין מה שטוען הבן הגדול שיש לו ארגז בבית אביו ויש בו קצת נכסים ושכל מה שיש בארגז אביו נתנו לו במתנה. אני רואה שטענה זו אינה כלום לפי שבשעה שמת אביו כל מה שעזב בביתו הוא ברשות יורשים ובחזקתם ועכשו הוא רוצה להוציא מחזקת היורשים אותם נכסים הדין הוא שלא יוציא כלום מהיורשים אלא בראיה ברורה שהם שלו כלומר שאביו נתנם לו במתנה או מכרם לו ועוד שאפי' יבואו עדים ויעידו שבחיי אביו היו בחזקתו לא תועיל לו זאת החזקה כלל לפי שהבן שהוא סומך על שלחן אביו אין לו חזקה בנכסי אביו כדאי' בפ' חזקת וזה הבן כיון שהיה עדיין סומך על שלחנו של אביו והיה נחשב בכלל אנשי ביתו כל מה שיש לו הוא של אביו וכיון שלא פירש מאביו אין לו שום חזקה בשל אביו כלל וכן פסק הרמב"ם ז"ל בפי"ג מהלכות טוען ונטען וא"ז הרשב"ץ ז"ל כתב בתשובה וז"ל ולענין חזקה שאמרו שאין לבן חזקה בנכסי אביו זהו בבן שסומך על שלחן אביו אבל בן שפי' מאביו יש לו חזקה בנכסי אביו אפילו אין לו שטר שהן שלו ע"כ ומדבריו אנו למדין לנדון שלפנינו שכיון שאין שטר ביד הבן הגדול שהנכסים הם שלו אין לו בהם שום חזקה כיון שהוא סומך על שלחן אביו שלא כתב שאין צריך שטר אלא בבן שפירש מאביו הא לא פי' מאביו צריך שטר וגם אם יש לו עדים שאביו מכרם לו או נתנם לו במתנה תועיל לו זאת העדות אעפ"י שאין שם שטר כדמוכח בפ' חזקת וכן כתב הרמב"ם ז"ל בפי"ד מהלכות הנז' וזה לי נראה שהוא מבואר.
ולענין הבן הגדול שתובע כתובת אמו שמתה בחיי אביו דע שכתובת בנין דכרין היא מתקנת חכמים כדאי' בפ' נערה שנתפתתה לא כתב לה בנין דכרין דיהויין ליכי מנאי אינון ירתון כסף כתובתיך יתיר על חולקהון עם אחיהון חייב שהוא תנאי ב"ד וטעם דין זה של כתובת בנין דכרין מבואר בגמ' וכמה דברים כתבו רבוואתא ז"ל בענין זה אין להאריך בכאן וכבר יש לי תשובה ארוכה מאד שהשבתי לדיין הנכבד שבגאיא ר' דוד הכהן בקרי נ"ע יש לו היום כמו עשר שנים למעלה בסי' ו' וכאן ראיתי לקצר ולא אכתוב אלא מסקנא דהילכתא בקצרה ואומר שאין כתוב' בנין דכרין אלא במקרקעי ולא במטלטלין שדינה ככתובה כדאמרי' בפ' נערה שנתפתתה בכתובה /ככתובה/ שוייוה רבנן כלומר כשם שאין הכתובה נגבית אלא ממקרקעי כך כתובת בנין דכרין אינה נגבית אלא ממקרקעי אעפ"י שהגאונים ז"ל תקנו שהכתובה נגבית אף ממטלטלין לא תקנו כן בכתובת בנין דכרין וכן כתב הרמב"ם ז"ל בפי"ו מה' אישות וכן היא דעת הרב בעל העיטור ז"ל וכן היא דעת הרמ"ה ז"ל והרב רבי יונה ז"ל וכתב הרא"ש ז"ל בפסקיו שכן עיקר נמצא לפי דעות אלו שאין כתובת בנין דכרין נוהגת אלא אם הניח קרקעות כדי סך השתי כתובות וצריך עוד מותר דינר יותר על השתי כתובות כדי שיחלקוהו בתורת ירושה ואם אין שם מותר דינר בקרקעות יתר על השתי כתובות אין דנין דין זה כדי שלא תמצא תקנה זו עוקרת דין ירושה של תורה כך מבואר בפ' נערה שנתפתתה ובפ' מי שהיה נשוי וכן פסקו רבוואתא ז"ל ואפי' כתב בכתובה שעבוד מטלטלי אגב מקרקעי אינו מועיל לענין כתובת בנין דכרין כלל כן כתב א"ז הרשב"ץ ז"ל בתשובה ודעת הרבה מהגאונים ז"ל שאין כתובת בנין דכרין נוהגת בזמן הזה ונתנו הרבה טעמים בדבר וכן כתב רב חנניה בר' יהודה גאון ז"ל שהיום כמה וכמה שנים בטלה כתובת בנין דכרין מישיבתנו ומר רב דוסא ז"ל אמר לא חזינא רבוואתא ז"ל דהוו מקמן דדייני כתובת בנין דכרין ומשני נפישי לא דייני להו בתרתי מתיבתא וכיון דעברי להו אנן לא דיינין לה אבל רב האיי גאון ז"ל וגאוני' אחרים ז"ל סוברי' שאין מבטלין דין כתובת בנין דכרין אבל ראוי לדון בו וכן הסכימו הרבה מהאחרונים ז"ל וכן היא רעת /דעת/ הרמב"ם ז"ל שהיא נוהגת בזמן הזה ואעפ"י שקצת רבוואתא ז"ל כתבו שאינה נוהגת אלא אם מתו השתי נשים בחיי הבעל ואחר כך מת הוא ובני הראשונה באו לירש ובני השניה באו לירש שאז דנין כתובת בנין דכרין שלוקחין בני הראשונה כתובת אמם מן האמצע מן הקרקעות בין היתה כתובתה מרובה או מועטת וכן בני השניה ואח"כ חולקין אבל אם מתה הראשונה בחייו ואח"כ מת הוא בחיי השניה פרח דין כתובת בנין דכרין מביניהם וכן היא דעת קצת מהגאונים ז"ל וכן היא דעת ר"ח ז"ל מ"מ דעת גדולי האחרונים ז"ל היא שאפי' בחיי שניה אם באה לגבות כתובתה יש לבני ראשונה דין כתובת בנין דכרין אם יש שם מותר דינר על שתי הכתובות. וכתובת האשה השניה היא קודמת לגבות תחלה. ומחלוקתם תלויה בדקדוק משנת מי שהיה נשוי וכן היא דעת הרמב"ן ז"ל והרשב"א ז"ל דכל גוונא נוטלין בני הראשונה כתובת אמם בין מתה השניה בחיי בעלה בין היא בחיים ומת בעלה ובאה לגבות כתובתה וכתב הרא"ש ז"ל דכן מסתברא והנראה מדבריהם שאין לבן הראשונה לקחת כתובת אמו עד שתגבה השניה שהיא בחיים כתובתה וכל זמן שלא תגבה כתובתה אין לו לתבוע כתובת אמו העולה לנדון שלפנינו שאם הניח המת קרקעות כשיעור השתי כתובות ומותר דינר בן הראשונה הוא נוטל כתובת אמו וצריך שומת ב"ד וחקירת זקנים שלא להוסיף בדמי הקרקעות שאם אמרו היתומים אנו מעלים בדמים כדי שיהיה שם מותר דינר אין שומעין להם כך כתבו קצת רבוואתא ז"ל ואם אין שם קרקעות כשיעור הזה אין לו לבן הראשונה כלום זה כלו' אם לא היה שם שום תקנה בקהל בזמן כתיבת הכתובה אלא כתקנת חכמים ז"ל ואם יש שם שום תקנה ומנהג מפורסם דנין על תקנתם ומנהגם. ואם הכתובה קדמה לתקנה אין דנין אלא כפי זמן כתיבת הכתובה לא כפי דין זמן גבייתה דבתר שעבודה אזלינן ולא בתר גוביינא לפי שבשעת הכתיבה היה זכות לאחד וחובה לאחר ואח"כ כשתקנו תקנה אחר' חזר הזכות לחובה ואין חבין לאדם אלא מדעתו ורצונו כמו שנזכר בפ"ק דגטין ובפ"ק דקידושין כן כתב א"ז הרשב"ץ ז"ל בפירוש התקנות ואעפ"י שלא נזכר זה בתקנה כלומר שמי שנשא קודם התקנה שאינו בכלל אעפ"י כן כך הוא הדין שלא מתורת לשון התקנה שהזכירו זה אנו דנין כן אלא מחמת שהוא הדין כן ואלו נזכר זה בתקנה לא היה נזכר אלא לרווחא דמלתא כך נראה לי.
ולענין מה ששאלת מה גובה אשה בשטר כתובתה אם זהב בעין או מטלטלין. דע שכל נכסים שהכניסה האשה בנדונייתה בתורת נכסי צאן ברזל דין התלמוד הוא שפחיתתן על הבעל ולפיכך כתב הרי"אף ז"ל בהלכותיו ביבמו' בפ' אלמנה לכ"ג שאין האשה נוטלתן אלא כדי שוויין עכשו כאלו אבדו לגמרי שהבעל חייב באחרייותן כן הסכימו עמו הרבה מן האחרונים ז"ל וכן היא דעת הרמ"בן ז"ל והרשב"א ז"ל ויש גאונים ז"ל שסוברים שאם הם משמשים מעין מלאכתן הראשונה אע"ג דבלו טובא ופחתו או שהוזלו הנכסים ואינן שוים היום כמו שהיו שוים בעת הנישואין אעפ"כ האשה נוטלתן בשומא ראשונה ואין היורשים משלמין דמי הפחת זהו המחלוקת שנפל בין הפוסקים בזה מיהו הרי"אף עצמו שסובר שמדין התלמוד אין האשה נוטלת הנכסים שהכניסה בנדונייתה אלא בכדי שוויין עכשו אעפ"כ כתב דלא מחייבינן ליה לבעל וליורשיו עכשו בפחיתת דמים כיון דלא נהגי עלמ' הכי דכל מאן דמקבל נכסי צאן ברזל וכתב להו עליה אדעת' דמנהגא הוא דמקבל להו עליה הילכך לא מחייב אלא לפום מנהגא וכ"כ הרמב"ם ז"ל בפכ"ב מה' אישות וז"ל הורו הגאונים ז"ל שנכסי צאן ברזל אעפ"י שפחיתתן על הבע' אם היו הבליו' קיימין והיו עושין מעין מלאכתן נוטל' כליה כמו שהן ואם לא היו עושין מעין מלאכתן הרי הן כמי שנגנבו או שאבדו שהוא חיי' לשלם בדמיהן ששמו אותן עליו בשע' נשואין ומנהג פשוט הוא זה וכל הנושא על מנהג זה קבל עליו אחריות הנדוניא עכ"ל ואנו כאן באלגזאיר מנהגנו הוא כמנהג הגאונים האלו שאם יתברר שווי הנכסים שהכניסה האשה לבעלה בתור' נכסי צאן ברזל והם עדיין משמשין מעין מלאכתן אעפ"י שבלו הרבה ופחתו מדמיהם האשה נוטלתן בשומא ראשונה בין גרושה בין אלמנה וכדי שיתברר שווי הנכסים עושים בהם פנקס בחתימת עדים +אמ"ה ואם נתייקרו הנכסים המנהג שתטלם בשומתן הראשונ' משום שבח בית אביה וה"ה אם היה קרקע כן עשה אדוני אבי מעשה ואמר לי שפעמים הרבה בא מעשה כזה לידו ואני בא לידי פעם אחת לבד ע"כ הר"ץ ב"ש ז"ל+ ומנהגכ' איני יודע ולפיכך אם יש לכם מנהג מפורסם עשו כמנהג מקומכם.
ולענין עיקר הכתובה והתוספת מדין תקנת התלמוד אין האשה גובה כתובתה אלא מן הזיבורית כדאי' בפ' הנזקין אבל המנהג עכשו בכל מקום שיכתבו בכתובה שתגבה האשה מכל שפר ארג נכסין וקניינין וכיון שקבל עליו שתהיה נפרעת מן העידית אינה נפרעת מן הזיבורית בדינה ולא מן הבינונית כדין בעל חוב ואינה נפרעת אלא מן העידית כמו שפירש שקבל על עצמו ואפי' מיורשיו תגבה מן העידית כי כן קבל עליו בכתובה ואעפ"י שאין נפרעין מן היתומי' אלא מן הזיבורי' ואפי' בעל חוב וכ"ש כתובה אבל כיון שפירש בו שתגבה מן השבח ואפי' מן היתומים תגבה מן העידית מצד הקבלה שקבל עליו אעפ"י שאינו מן הדין כן לבן האלמנה הזאת כל מה שחסר לה מן הנכסים שהכניסה לבעלה בתורת נדונייתה עם עיקר כתובת' והתוספת גובה הכל מנכסים משובחים שעזב בעלה בשומא שישומו אותן ב"ד כאשר ישוו כטוב בעין כך נ"ל.
יש בכללן בתשובה הזאת לענין הנדון שלפנינו כ"ח דינין. וזהו פרטן: א' שלא למנות האשה אפוטרופא בכל מקום. ב' שלא למנות האח הגדול בכאן אפוטרופוס על אחיו הקטנים מהטעם שכתבתי. ג' שימנו עליהם אפוטרופוס הגון במטלטלין וקרקעות. ד' שהמעות ינתנו לאיש נאמן קרוב לשבח ורחוק מהפסד. ה' שהאלמנה נזונת מנכסי יתומים עד שתמות או עד שלא יהיו לה מזונות. ו' אם יש שם תקנה שהיתומים יכולין לסלקה בזמן קצוב הולכים אחר התקנה. ז' אם תבעה כתובתה בב"ד אין לה מזונות אפ' לנזונת עפ"י התלמוד. ח' יכולה לתבוע ולהפרע מהנדוני' ותשאר נזונת משום עיקר כתובה עם התוספת. ט' מתקנת הגאונים ז"ל שתהיה נזונת מנכסי יתומים ואפי' מן המטלטלין בין תפסה בין לא תפסה. י' אפי' תפסה ממון הרבה למזונותיה ואפי' ככר זהב אין מוציאין מידה עד שתמות או עד שלא יהיה לה מזונות וזה מדין התלמוד. י"א מה שלא תפסה מהמטלטלין יעשו בהם היורשים כחפצם וכרצונם ויכולין למכור לכתחלה. י"ב בקרקעות מעכבת על ידם שלא למכור. י"ג שאם לא ישאר תחת ידה ממה שתפסה דבר למזונותיה חוזרת ולוקחת ממה שתחת יד היורשין בין מטלטלין בין קרקעות. י"ד שאומרים לה חזי מה שבידך ומחשבין עמה וכותבי' עליה. ט"ו משביעין אותה בב"ד בתחלה על המזונות אעפ"י שלא תבעה כתובתה עדיין. ט"ז שאין לאלמנה כלום ממה שטוענת שבעלה חייב לה או נתנה לו סך מעות מנכסי מלוג שלה לקנות בהם סחורות. י"ז כל הנכסים שיש ברשות הבן הגדול אין לו חזקה בהם וידו ויד אחיו הקטנים שוים בהם. י"ח כתובת בנין דכרין נוהגת בזמן הזה בהסכמת גדולי האחרונים ז"ל. י"ט שאינה נוהגת אלא בקרקעות אבל לא במטלטלין. כ' שאפי' כתוב מקרקעי ואגבן מטלטלי אינו מועיל לענין זה. כ"א צריך שיהיה בקרקעות כדי שתי הכתובות ומותר דינר. כ"ב שכתובת בנין דכרין נוהגת אפילו אחת מתה ואחת בחיים. כ"ג כל זמן שלא תבעה השניה אשר היא בחיים כתובתה אין לבן הראשונה לתבוע כתובת אמו שמתה. כ"ד אם היה בזמן כתיבת הכתובה הראשונה שום תקנה בטל דין זה ודנין על פי אותה התקנה. כ"ה שאין דנין בכתובה זו כפי התקנה החדשה אשר נעשית אחר זמן הכתובה אלא כפי זמן כתיבת הכתובה. כ"ו שנכסי צאן ברזל נוטלתן בשומא ראשונה אם היו עושין מעין מלאכתן הראשונה אעפ"י שבלו ופחתו דמיהם כפי מה שכתב הרי"אף ז"ל שהוא המנהג. כ"ז אם יש תקנה נגד זה או מנהג אחר מפורסם יעשו כפי התקנה או המנהג. כ"ח מה שיחסר לה מהנדוניא עם עיקר כתובתה והתוספת נוטלת אותו מהמשובח שבנכסיו כי כן קבל עליו בכתובה ונוטלתן בשומת ב"ד. מה שנראה לי כתבתי ושלומכם יגדל כנפשכם החשובה והטהורה ונפש בנך הצעיר צמח בן הרב ר' שלמה בן הרב הגדול ר' שמעון בן החכם ר' צמח זלה"ה:
@שו"ת יכין ובועז חלק א סימן קלז
תלמסאן אל ה"ר יהודה יצ"ו בר עמרם נגרי נ"ע.
שאלת אלמנה היתה יושבת בכפר נגדה והיה לה בת מאישה הראשון והשיאה אותה לראובן ונתנה בנדוניית בתה הנזכרת קרקע שהיה לה בכאן העירה תלמסאן והכתובה נאבדה ועתה באה הבת לכאן תלמסאן אחר שנשאת אמה לשאול הקרקע אשר נתנה לה אמה כשהיתה אלמנה וכפרה אמה שלא נתנה לה מעולם קרקע זה והעדים העידו ששמעו מפיה שהיא נתנה הקרקע לבתה וענתה ואמרה כי אם נתנה לפי מאמרם שלא קבלה קנין מהענין רק אמירה בלבד והעדים אשר בכפר נגדה העידו כי באמת ידעו שנתנה הקרקע שהיא עליה וחצר תוך הקרקע אשר בתלמסאן אבל אינם נזכרים אם קנו מידה אם לאו כי זה לו י"ח שנים ע"כ לשון שאלתך אות באות ונסתפקת ממה שמצאת כתוב להרמב"ם ז"ל בהל' אישות ובהל' זכיה ומתנה ובמה שמצאת כתוב בספר משרים ובקשת ממני להודיעך דעתי בזה.
תשובה בפ' הנושא במס' כתובות אמרי' אמ' רב גידל אמר רב כמה אתה נותן לבנך כך וכך כמה אתה נותן לבתך כך וכך ועמדו וקדשו הן הן הדברים הנקנים באמירה אמר רבא מסתברא מלתיה דרב בבתו נערה דקא מטי הנאה לידיה בכסף קידושיה אבל בבתו בוגרת לא והאלהים אמר רב ואפי' בבתו בוגרת דאי לא תימא הכי אבי הבן מאי הנאה מטי לידיה אלא בההיא הנאה דקא מחתני אהדדי גמרי ומקני אהדדי מכאן למדו הפוסקים שאם אבי הבן נדר לתת לבנו כך וכך ואבי הבת נדר לתת לבתו כך וכך שהם דברים הנקנים באמירה חייב לתת כמ"ש הרמב"ם ז"ל בפכ"ג מה' אישות ובפ"ו מה' זכיה ומתנה אלא שכתב שם שצריך שיהיו הדברים שנדר מצויין אצלו בשעת הנדר וכתבו קצת מרבוואתא ז"ל הטעם בזה משום שדעת רבינו ז"ל היא האב ואבי הבן אינם חייבים משום שעבוד שאם היו חייבים משום שעבוד אפי' לא באו לעולם הם נקנים אבל אינם אלא משום מתנה ואין אדם מקנה דבר שלא בא לעולם כדאי' בפ"ק דמציעא וכן כתב הרמב"ם ז"ל בפכ"ב מה' מכירה שכתב שם דבר שאינו ברשותו של מקנה הרי הוא כדבר שלא בא לעולם אבל מ"מ אין הדברים האלו נקנים אלא אם עמדו וקדשו מיד אחר שנדרו ולא נתעסקו בדברים אחרים אבל אם נדרו ונתעסקו בדברי' אחרי' ואח"כ קדשו אינן נקנים באמיר' ודקדקו זה ממאי דתנן בפ' בתרא דכתובות הפוסק מעות לחתנו ופשט לו הרגל תהא יושבת עד שתלבן ראשה והקשו כיון שהם דברים הנקנים באמירה יכול להוציא ממנו בב"ד מה שפסק לו ויש בזה תירוצים הרב' לרבוואתא ז"ל כמ"ש הרא"ש ז"ל בפסקיו בפ' הנושא ותירץ הרמב"ם ז"ל שמה שאמרנו שהם דברים הנקנים באמירה כשעמדו וקדשו מיד בשעת הפסיקתא וכן משמע מדקאמר עמדו וקדשו והתם דאמרי תהא יושבת עד שתלבן ראשה בשקדשו אחר זמן הנדר ובשעת הקדושין לא הזכירו הפסיקתא וכן הוא מובן מלשון הרמב"ם ז"ל שכתב בל' ההלכה שאמרה עמדו וקדשו וכן כתב בעל הטורים בספר אבן העזר בסי' נ"ה לכן הנדון שלפנינו אם אם הבת בשעת קידושין נדרה לבתה ויעידו עדים בכך ויעידו שעמד וקדשה מיד ולא נתעסק בדברים אחרים בין הנדר והקידושין הנדר הזה קיים אבל לדעת הירושלמי אין הפסיקתא שפסקה האלמנה הזאת לתת לבתה כלום דאמרי' התם אבל לא האח ע"י אחותו ולא אשה ע"י בתה ואפי' היא קטנה וכו' וכירושלמי הזה פסק הלכה הרמב"ם ז"ל בפכ"ג מה' אישות וראיתי מי שכתב שכן כתב הרי"אף ז"ל בתשובה וכן כתב הירושלמי הזה הרא"ש ז"ל בפסקיו וכן כתב בנו בעל הטורי' בסי' נ"ה בס' אבן העזר ואין להורות הפך הירושלמי הזה כיון דכל הני רבוואתא ז"ל וזולתם פסקו כמותו ואם יש ברבני צרפת שחולק על הירושלמי הזה אין לסמוך על דבריהם בזה וכ"ש במקומות אלו שנהגו להורות ולהתנהג עפ"י ספרי הרמב"ם ז"ל הילכך מה שנדרה האם הזאת לתת לבתה לא היה כלום כיון שלא קנו מידה מטעם הירושלמי הזה ואפי' לרבני צרפת ז"ל האומרים שאין לסמוך על הירושלמי הזה ושאפי' האם שפסקה לתת לבתה אין צריך קנין ובאמירה הם נקנים הדברים שפסקה לתת מ"מ כיון שאין עדים מעידים שעמדו וקדשו מיד אחר הפסיקתא ולא נתעסקו בדברים אחרים קודם הקידושין אינו כלום ולא היה מועיל לזה אלא הקנין שיקנו מידה שנתנה הקרקע לבתה במתנה. והשומעים ששמעו מפיה שנתנה הקרקע לבתה אינה עדות כיון שלא מסרה להם בתורת עדות אינה עדות ואפי' בדברים שאינם צריכין קנין וכ"ש בדברים שצריכין קנין שאעפ"י שאמרה הדברים בתורת עדות ולא קנו מידה במתנה הזאת אינה מתנה וזה ברור. והכתובה כיון שנאבדה אין דנין במתנה הזאת שטוענת הבת שהמתנה היתה כתובה בה כיון שאין העדים החתומים בה מצויים או שמצויים ואינם מעידים במה שהיה כתוב בה אין דנין בה כלום וכן השבתי אני לתונס אל חברנו ר' יוסף בר אברהם זמרון נ"ע למעלה בסימן קל"ג בראיות ברורות זה כתבתי תשובה לדבריך. אבל לעיקר דינא הוא תימא שאם האלמנה בעלת הקרקע היא או אחר בעדה הם אוכלים פירות הקרקע הנז' הרי הוא בחזקתה מה טענה עוד נשאר לבת אחר ששהתה י"ח שנים ואם כדבריה שאמה נתנה לה הקרקע הנזכר למה שתקה כל זה הזמן מלהחזיק בקרקע והרי טענתה בטלה מכל הצדדין. ואם הבת מקבלת המתנה היתה אוכלת פירות הקרקע או אחר בעדה והוא בחזקתה י"ח שנה מה טענה נשארה לאמה כיון ששתקה כל זה הזמן ולא מיחתה כדין מחאה ומשפטיה ותנאיה כי כל זה הזמן אפשר שלא שמעה כי מתלמסאן עד נגדה אינו מרחק רב וכל שכן שאין חירום בדרכים הילכך אם היתה הבת אוכלת פירות הקרקע הוא בחזקתה ולא נשאר לאמה בו שום זכות ואפי' אין בידה שטר כי החזקה עדיפא מהקנין ומהשטר זהו הנראה לי להשיב בקצרה כי אין הפנאי מסכי' להאריך:
@שו"ת יכין ובועז חלק א סימן קלח
עוד שאלת איש אחד מישראל בא לוהראן מפורטוגאל והיה יושב עם גיורת אחת שהבי' עמו ונתגיירה בוהראן וישב עמה בלא קידושין ובלא כתובה ואח"כ ברח והניח אותה אם צריכה ממנו גט קודם שתנשא או לא.
תשובה לי נראה שאין כאן אישות כלל כיון שלא קנה אותה באחד מג' דברים שהאשה נקנית בהם כדתנן בפ"ק דקידושין האשה נקנית בכסף בשטר ובביאה ואעפ"י שישב עמה ובא עליה כמה פעמים אינה נקנית בכך שאין כאן ביאה שקונה אותה בה כי הביאה שיקנה האדם בה את האשה היא שתהיה בתורת קידושין ויתייחד עמה בפני עדים ויאמר לה הרי את מקודשת לי בביאה זו וכן פסק הרמב"ם ז"ל בפ"ג מה' אישות וכן כתב הרב בעל הטורים ז"ל בס' אבן העזר בסימן ל"ג הילכך האשה הזאת אפילו יאמר הוא שבא עליה בתורת קידושין אינן קידושים כלל כיון שלא נתיחד עמה בעדים וכיון שאינן קידושים לא קנה אותה ואינה אשתו הילכך אינה צריכה גט ממנו. ומן הדין היה ראוי להפריש אותן זה מזה עד שיקדש אותה ויכתוב לה כתובה שכל זמן שבא עליה בלא קידושין אם לשם זנות לוקה משו' לא תהיה קדשה כדעת הרמב"ם ז"ל בפ"ה מה' אישות ואם לשם אישות כיון שהם בינו לבינה אינה נחשבת כאשתו אפי' אם ייחדה לו אלא אדרבה כופין אותו להוציאה מביתו כן כתב בעל הטורים ז"ל בס' אבן העזר בסי' כ"ו ולא כתב ר"ח ז"ל שצריכה גט מספק אלא אם הכניסה לחופה וכאן אין שום חופה לפיכך נראה לי שאין האשה הזאת צריכה גט כלל זה נראה לי ואתה שלום צמח בן הרב ר' שלמה נ"ן בן הרב הגדול ר' שמעון נ"ן בן החכם ר' צמח ז"להה:
@שו"ת יכין ובועז חלק א סימן קלט
אלמדיא אל הר' יעקב בר יצחק בן סוסו נ"ע.
המגרש אשתו ואמר לה הרי את מותרת לכל אדם חוץ מפלוני אינו גט כלל אלא צריך שיטול הגט ממנה ויחזור ויתנהו לה פעם אחרת דתנן בפ' בתרא דגטין המגרש את אשתו ואמר לה הרי את מגורשת ממני ומותרת לכל אדם אלא לפלוני רבי אליעזר מתיר וחכמים אוסרין כיצד יעשה יטלנו ממנה ויחזור ויתנהו לה ויאמר לה הרי את מותרת לכל אדם ואם כתבו בתוכו אעפ"י שחזר ומחקו פסול ע"כ המשנה ומיבעיא להו בגמ' האי אלא חוץ הוא או על מנת הוא חוץ הוא בחוץ הוא דפליגי רבנן עליה דר' אליעזר דהא שייר לה בגט אבל בעל מנת מודו ליה מידי דהוה אכל תנאי בעלמא או דילמא על מנת הוא ובע"מ הוא דפליג ר' אליעזר עלייהו דרבנן אבל בחוץ מודה להו דהא שייר לה בגט ופשיט רבינא דחוץ הוא א"כ האומר חוץ מפלוני הוי שיור בגט ואינו גט כלל דאנן בעינן ספר כריתות דבר הכור' בינו לבינה וזה כיון שיש בו שיור אינו כורת ולא הוי גט ואפי' אמר לזמן פלוני דלא אמרינן לזמן פלוני אלא בעל מנת אבל בחוץ אינו גט כלל אלא א"כ אסרה על האסורים לה משום ערוה או על עבד ועכו"ם דאז אינו שיור דהא אסורין ועומדין הן וכן כתב הרמב"ם ז"ל בפ"ח מה' גירושין וז"ל המגרש את אשתו והתנה עליה בין בכתב אחר התורף בין התורף ואמר לה הרי את מותרת לכל אדם חוץ מאיש פלוני או לאיש פלוני ונתן הגט על תנאי זה אם היה אותו האיש עכו"ם או עבד או אסור עליה משום ערוה כגון אביה או אחיה או אביו ואחיו ה"ז גט כשר ואם אותו האיש יש לו בה קידושין אעפ"י שהוא מחייבי לאוין אעפ"י שהוא קטן אינו גט שהרי שייר בגט ואין זה כריתות ע"כ א"כ במעשה שלפנינו שכתב לה מותרת לכל אדם חוץ מפלוני ואותו פלוני אינו אסור עליה משום ערוה ויש לו בה קידושין אין זה גט וצריכה גרושין אחרים וכן פסק בעל הטורים ז"ל בס' אבן העזר בסי' קל"ט אבל אם גרשה בתנאי הגט גט אם תקיים תנאו והוא שיאמר הרי זה גטיך והרי את מגורשת ממני ומותרת לכל אדם על מנת שלא תנשאי לפ' מכאן ועד זמן פלוני ואם לא תנשאי לו הרי את מגורשת ממני מעכשו ומותרת לכל אדם ואם תנשאי לו ה"ז אינו גט ואי את מגורשת ממני והרי את אשתי כמו שאת עכשו זהו דרך התנאי לפי שצריך הן קודם ללאו ויש דברים אחרים בתנאי כגון שיהיה תנאי כפול ושיהיה תנאי שאפשר לקיימו ושיהיה תנאי קודם למעשה והם במקומות מפוזרים בתלמוד ובדברי המפרשים בפ' האומר בקידושין ובפ' יש נוחלין ובפ' מי שאחזו ובפ"ק דנדרים וימצאם המעיין בס' הרמב"ם ז"ל בפ"ו מה' אישות ואין המחלוקת בין הפוסקים אלא בתנאי כפול שדעת הרמב"ם ז"ל צריך תנאי כפול בין בגטין וקידושין בין בממון ויש פוסקים אחרים הרבה זולתו אומרים שבממון א"צ תנאי כפול מ"מ בגטין וקידושין לכ"ע צריך תנאי כפול ואם לאו אינו תנאי.
ועוד אחרת שמעה אזני ותבן לה מפי הכתב שבא אלי מאלמדייא על ענין זה שהתנאי התנה אותו הבעל קודם כתיבת הגט וא"כ אפילו היה תנאי כראוי היא ספק מגורשת דהא בפ' המגרש אמרינן דרבה אמר להו להנהו דכתבי גיטא שתקוה לבעל עד דכתביתו לתרפא דגיטא כלומר שלא יניחו הבעל להזכיר שום תנאי קודם כתיבת תורף הגט דרבה ס"ל דתנאי לפני התורף פסול ובין בכתב ובין בע"פ אין צריך להזכיר הבעל שום תנאי בעולם קודם כתיבת התורף ואם התנה ה"ז ספק גרושין וכן פסק הרמב"ם ז"ל בפ"ח מהלכות גרושין וכן דעת רש"י ז"ל ובעלי התוס' ז"ל והרא"ש ז"ל ואעפ"י שיש מהפוסקים שמקילין בזה אבל לי נראה שראוי להחמיר כדברי הרמב"ם ז"ל וכלשון הזה כתב הרא"ש ז"ל שלא מלאני לבי להקל כי ראיתי שהחמי' בו הרמב"ם ז"ל ואם הרא"ש ז"ל לא מלאו לבו להקל מי הוא זה ואיזה הוא אשר ימלאנו לבו לעבור על דבריו דודאי שסופו לבוא לידי עונש וזה כתבתי לך להתלמד במקום אחר שאם יבא מעשה לידך תזהר בו ולנדון שלפנינו נר' שהוא פסול לכל הדעות לפי שאין בו תנאי אלא חוץ ואפילו הרמב"ן ז"ל והר"י ז"ל והרשב"א ז"ל שחולקים על הרמב"ם ז"ל ואומרים אם הזכיר התנאי קודם התורף הגט גט ומגורשת לא אמרו אלא בעל מנת אבל בחוץ הם מודים שהגט פסול ואפי' הזכיר על פה גזרה על פה דלפני התורף אטו בכתב. ראה והביטה כמה מקרים ומאורעות. שגגות ופשיעות היו בגט זה ובתנאים אלו בלאו והן. וצדקו מאמרם ז"ל מי שאינו יודע בטיב גטין וקידושין לא יהיה לו עסק בהם. והכלל העולה שאם כתוב בשטר השליחות שהבעל אמר הרי את מותרת לכל אדם חוץ מפלוני אינו גט וצריכה גרושין אחרים ואם אין בו חוץ אלא על מנת שלא תנשא לפלוני עד זמן פלוני אם הוא תנאי כראוי כמו שכתבתי למעלה אם תקיים התנאי הוא גט ואם לא תקיים התנאי אינו גט. ואם התנאי אינו כדת התנאי בטל והמעשה שהוא הגירושין קיים ותנשא אם תרצה. ואם הזכיר התנאי קודם כתיבת תורף הגט ראוי להחמיר ולחוש לדברי הרמב"ם ז"ל והיא ספק מגורשת. ואני ביררתי הדברים ואת נפשי הצלתי ומעתה הקולר תלוי בצוארכם. השם למען שמו בדרך ישרה ידריככם. ולהועיל ילמדכם. ודע שדבר אחד צריך אני להזכירך אותו והוא שהגט צריך שיתקיים בחותמיו שאלו הביא אותו השליח בעצמו היה די שיאמר בפני נכתב ובפני נחתם ועכשו שבא ליד השליח ולא היה שם בשעת הכתיבה והחתימה צריך הגט ושטר שליחות קיום ב"ד ואני חושב שכל כך הוא אצלך דבר זה מבואר עד שלא תטעה בו:
@שו"ת יכין ובועז חלק א סימן קמ
והשמירה שכתב' לי ששמרו הפקדון אינה שמירה אבל פשיעה היא וצריך להיות הכסף בידו תמיד או קשור בסדינו ומלפניו או טמון בקרקע טפח +אמ"ה הר"ם ז"ל הלכות שאלה ופקדון פ"ד.+ וזה שהניחוהו בתוך כליהם והיו יוצאי' ובאים ומניחים באהל הישמעאלים אין זה כי אם פשיעה. והאמת שאין חביריו של אדם חשובין כבני ביתו של אדם ואשתו ואמו ובניו הגדולים. שא"כ כל המפקיד אצל אחר והאחר הפקיד ביד אחר ונאבד יכול לטען חברו הוא והרי הוא כבני ביתי או כבני הגדולי' ויפטר והלא אמרו אין המפקיד רשאי להפקיד וסתם אמרו ולא פירשו ז"ל אלא בני ביתו ובניו הגדולים ואמו לבד שהוא מפקיד על דעתם וזולתם לא.
אמוד שכתב הרמב"ם ז"ל בפ"ה מה' שאלה ופקדון המפקיד אצל חברו ממון או כלים חשובין ובאו עליו גנבים וקדם ונתן להם הפקדון להציל עצמו אם היה אמוד וכו'. ר"ל שני אדם אומדין אותו שיש לו ממון וא"כ כשבאו עליו גנבים עם שודדי לילה לא באו אלא בשבילו ואם נתן להם פקדון שיש אצלו משל חברו חייב הוא לשלם לפי שהציל עצמו בממון חברו ואם אינו אמוד בממון ובאו עליו גנבים הדבר ברור שלא באו בשבילו אלא בשביל שידעו בממון הנפקד אצלו ולפיכך כשנתנו להם פטור מלשלם. ופירוש אומד בלשון ערבי תכמים.
@שו"ת יכין ובועז חלק א סימן קמא
ומה ששאלת מהו רשות שכתב הרמב"ם ז"ל מעשה באחד שהפקיד רשות אצל חברו וכו'. דע כי הכ"ף נתחלפה לך ברי"ש ואינה אלא כשות והוא סימן מהסימנין שנותנין בשכר ומשביחו וכך שמו בלשון ערבי כישות ואינו מצוי אצלנו:
@שו"ת יכין ובועז חלק א סימן קמב
וענין החטים הנמצאים במגורה שאמרת שיש לו טמון הרבה שנים וגלו אותו ומצאו כל החטים שבפי המגורה חמץ גמור והשאר לדבריהם נראה שאינו חמץ וכסו אותו והניחוהו לאחר המועד זהו לשונך. וראיתי שאתה רוצה לאוסרן ותמהתי עליך מאחר שבדקו ולא מצאו חמץ אלא בפי המגורה בלבד וסלקוהו והם מעידים שלא נשאר חמץ יותר מה לך לחקור עליהם ולחשוד אותם שמא שם חמץ והם אומרים שאין שם חמץ והלא אפילו עד אחד נאמן באיסורין וכל ישראל בחזקת כשרים וכיון שאמרו שלא נשאר שם חמץ הם נאמנים ולענין הדין אומר שכבר הורה א"ז הרשב"ץ ז"ל שזיעת הכותלים של הבורות שאוצרים בהם החטים שדינם כמי פירות שאין מחמיצין ולפיכך כל הגרעינין שהגיע בהם הפסד מחמת זיעת הכותלים נפסדו אינו חמץ כלל ולפיכך החטים שבאה עליהם שאלתך אם לא נפל עליהם מים אלא שבזיעת הכותלים נפסדו אינו חמץ כלל ואם נפלו עליהם מים מגשמים או מזולת גשמים ונתעפשו מחמת אותו מים יש לעיין שאם נתבקעו אוכל שמניחים על פי הביב והם מתבקעי' הם חמץ ואם לאו אינו חמץ ומותרין ואם נמצאו החטים מבוקעין למטה מג' ספחים אעפ"י שהרי"אג ז"ל אוסר כיון שהן מבוקעין הרשב"א ז"ל הוא מתיר אותם בהנאה לאחר הפסח ודינן כדין חמץ שנפלה עליו מפולת שהרי הוא כמבוער כל שאין הכלב יכול לחפש עליו והיינו ג' טפחים ואפילו אם נחוש לדברי הרי"אג ז"ל לאסור אותם בהנאה אם נתבקעו אין הדבר אלא אם אנו יודעין בהם שיש שם גרעינין מבוקעין אבל אם אין שם חמץ ידוע נאמר שמא אין שם חטים מבוקעות ואף את"ל שיש שם חטים מבוקעות שמא נפסלו מלאכול לכלב שהדבר קרוב שאין כאן חימוץ אלא עיפוש והפסד כן כתב הרשב"א ז"ל וכתב הרב א"ז ז"ל ואעפ"י שאנו רואין שאוכלין אותם אלו הישמעאלים בטלה דעתם אצל כל אדם שאפי' הכלבים והעופות מואסים אותן ולפיכך אינו מאכל אדם כלל ואפי' אם הגיעו לגדר הזה אין כאן חמוץ אלא עפוש א"כ מכל אלו הטעמים יש להתיר החטים שבאה עליהם שאלתך ואין לאסור אותם אא"כ ראו אותם שהם מבוקעים קודם הפסח ונתבקעו מחמת המי' לא מזיעת הכותלים ולא נפסלו מלאכול לכלב או לאדם.
ומענין העריבה של עץ שלשין בה חמץ תקנתה בפסח היא שיגעילנה בתוך עריבה גדולה יותר ממנה יעשה לה שפה של טיט סביב חוץ לשפתה וימלאנה מים רותחין או ימלאנה מים רותחין בלא שפה וישליכו לתוכה אבנים מחוממים באש והמים יוצאין ונשפכין על שפתיה אילך ואילך כמו שבולעו כך פולטו ואחר כך ישפוך כל המים הרותחין וישטוף אותה במים צוננין וכשר הדבר.
ומענין שתי חלות שבתודה שהיו מונחות שאלת היכן היו מונחות נראה שהיה להם מקום קבוע להניחם שם מה שנראה לי השבתיך ואין להאריך יאריך ה' ימיך בטוב ושנותיך בנעימים כנפשך היקרה ונפש אוהבך בלב ובנפש צמח בן הרב ר' שלמה בן הרב הגדול רבי שמעון נ"ן בן החכם רבי צמח ז"להה:
@שו"ת יכין ובועז חלק א סימן קמג
קסומטינא אל ה"ר שמואל יצ"ו בר משה אטראני נ"ע.
שאלת אשה יצא עליה קול קלא דלא פסיק שהיא מזנה עם יהודים וישמעאלים ונוצרים אבל אין שם עד שראה אלא הרצון /הרנון/ בעלמא אמנם רואים שמקצת מסוחרי אדום נכנסים בביתה אצל אביה ואחד מן המשכילים פרע ראשה וחתכו ונתון אותו על נס והוליכוהו בשוקים וברחובות אם עשה כדין או לא.
תשובה לדברי המורה הזה הפריז על מדותיו שאפילו היתה אשת איש לא היתה נאסרת על בעלה ומפסדת כתובתה ועושין לה כמשפט הזה אלא אם זנתה בעדים ויבואו ויעידו שזנתה בפניהם ברצונה כדאי' בפ"ב דיבמות וכן כתב הרמב"ם ז"ל בפכ"ד מה' אישות. אבל אם עוברת על דת יהודית או נראה לה דבר כעור המפורשים בגמרא כתובות בפ' המדיר ובפ"ב דיבמות וכתבן הרמב"ם ז"ל בפכ"ד מה' אישות אינה נאסרת מחמתן אמנם הבעל שיודע בדברים האלו מצוה לגרשה והיא מפסדת כתובתה אבל אחר שהתרו בה דבלא התראה אינה מפסדת כתובתה דבפ' ארוסה במסכ' סוטה ביארו שצריכה התראה וכן כתב הרמב"ם ז"ל בפ' הנזכר והדברים עתיקים כראי מוצק חזקים. ואין להאריך בעניינים שאינם מענין השאלה והכונה שאם היתה אשת איש ונתברר שזנתה ראוי לאוסרה על בעלה ולרדותה ברבי' משו' ונוסרו כל הנשים וקורעין כתובתה בבי' הכנסת ומנדין אותה ופורעין את ראשה ומגלחין את שערה וראיה לדבר ממה שנאמר בפרקי ר"א בקללות שקלל הקב"ה את חוה שמגדלת שער כלילית ומגלחתו בזנות ותעמודנה נשים בעזרה כמו שהיו עושי' לסוטה בעזר' נשי' מכל זה נראה שאין עושין ענייני' אלו אלא לאשת איש לא בפנויה שא"כ מה הפרש יש בין א"א לפנויה ואפילו היתה האשה הזאת א"א אין עושין לה עניינים אלו שאין שם עדי זנו' אלא רנון דברים בעלמא +אמ"ה בס' כלבו בסי' קל"ו ואם בעד אפילו עד אחד על אותו שהעיד על עצמו שעבר בא"א מפרישין אותה מבעלה בגט ומלקין אותן מכת מרדו' ומגלחין את ראשן ע"כ נראה מכאן שדנין למנאפת בגלוח הראש וכן ראיתי לא"א נ"ע שגלח ראש מנאפת אחת שהיתה א"א ונתן אותו לשמש הקהל והדפיס אותו בידו לכל החצרות והשוקים ונדה הנואף והנואפת אחר אשר קנה למשנה המלך לבית הכנסת ועמד שם בשעת התגלחת ונעשה לו נס בזה שלא היה שם קנס מהמלך ועשה זה עפ"י תשובה זו ע"כ הרצב"ש ז"ל.+ ומעולם לא שמענו מאבותינו ולא ראינו ולא עשינו מעשה בענין זה אלא לא"א לא לפנויה. אמנם צריך לגעור בה ולאיים עליה כפי מה שנראה לעיני הדיינים כדי לגדור פרצותה. לכן כל שנעשה לפנויה הזאת נעשה שלא כדין כ"ש שהוסיף הדיין הזה תוספ' משלו והוא שנתן שערה על נס והוליכוהו בשוקים וברחובות לא נזכר דבר זה בשום מקום ולעולם לא נעשה מעשה כזה ושלום לכם.
@שו"ת יכין ובועז חלק א סימן קמד
שאלת לפרש לך לשון רש"י ז"ל שכתב בפירוש כי תאמר בלבבך כי פירש ז"ל כי תאמר על כרחך לשון דילמא הוא שמא תאמר שהם רבים לא אוכל להורישם אל תירא מהם ולא יתכן לפרשו באחד משאר לשונות של כי שיפול עליו שוב לא תירא מהם עכ"ל.
דע שארבע לשונו' של כי פירשום רז"ל בפ"ק דר"ה ובפ' בתרא דשבועות ושם אמרו כי משמש בד' לשונות אי דילמא אלא דהא ופירשו כל אחד וא' מאלו ד' לשונות הא' אי כי יקרא קן צפור לפניך הב' דילמא כי תאמר בלבבך הג' אלא כי פתוח תפתח הד' דהא כי גוע אהרן זהו מה שביארו שם. וד' לשונות אלו של כי תמצאם הרבה בתורה ורש"י ז"ל מזכיר הרבה מהם בפירושו ובפרש' והיה עקב כתב זה הלשון ששאלת עליו והוא כי תאמר בלבבך ואי אפשר לפרש כי תאמר בלבבך באחד מד' לשונות של כי אלא בלשון דילמא ויפול עליו יפה לשון לא תירא מהם שאמר אחריו שהפסוק אמר כי תאמר ר"ל שמא תאמר בלבבך רבים הגוים האלה ממני וגו' לפיכך אמר אחריו לא תירא מהם והוא כענין תשובה אל כי תאמר בלבבך שהזכיר תחלה ואם תפרש כי זה בלשון אחר מג' לשונות האחרים לא יפול יפה אחריו לשון לא תירא וזהו שכתב ז"ל ולא יתכן לפרש באחד משאר לשונות של כי כגון דהא אי אלא שאם תפרש בא' מלשונות אלו אי אפשר שיפול עליו שוב לא תירא מהם.
ומה שכתב בפסוק כל הבכור אשר יולד וגו' תקדיש לה' אלהיך ובפסוק אחר הוא אמר אל תקדיש. דע כי הבכור הוא קדוש ומצוה לתת אותו לכהן והכהן עושהו כדינו המפורש בו א"כ אין רשות למי שנולד בכור בעדרו שיקדישהו לקרבן אחר אבל מ"מ כשנולד הבכור אעפ"י שהוא קדוש ממעי אמו מצוה לומר עליו הרי הוא קדוש בבכורה וזהו שנאמר תקדיש וזהו שכתב רש"י ז"ל אל תקדיש אינו מקדישו לקרבן אחר וכאן למד שמצוה לומר הרי אתה קדוש בבכורה ובמה שהקדמתי לך תבין בנקלה לשון רש"י ז"ל.
ומה שכתב עוד אי אפשר לו' וכו' הא כיצד מקדישו אתה הקדש עילוי. כבר כתבתי לך שהבכור הוא קדוש ושאי אפשר להקדישו לקרבן אחר אלא נותנו לכהן אבל יש לו רשות לתת אותו לאיזה כהן שירצה אינו מוכרח שיתן אותו לכהן ידוע אלא הדבר תלוי ברצונו לתת אותו לאחד מן הכהנים שירצה ובזה יש לו הנאה כי הרבה הנאה בין נותן בעל כרחו לנותן ברצונו וזה נקר' טובת הנאה לכן המקדיש בכור לקרבן אחר אינו מוקדש וזהו שנאמר אל תקדיש אבל אם הקדישו אעפ"י שגוף הבכור אינו מוקדש אבל טובת הנאה שיש לו בו מוקדשת כמה נותן אדם מידו בהנאה זו שיש לו בחיבה לתת הבכור למי שירצה ולא יתן אותו בעל כרחו לאדם ידוע כך וכך אותן דמים ששוה הנאה זו היא מוקדשת וע"ז נאמר תקדיש ונקרא זה הקדש עילוי וזהו שכתב רש"י ז"ל נותן להקדש כפי טובת הנאה שבו.
ומה שכתב בפירוש ועשיתם לו כאשר זמם לעשות וכו' לא כאשר עשה מכאן אמרו הרגו אין נהרגין. אם העדים העידו על איש פלוני שהרג את הנפש והעידו בב"ד ונגמר דינו למיתה ואח"כ הוזמו העדים חייבים הם מיתה וע"ז נאמר ועשיתם לו כאשר זמם לעשות לאחיו כך מפורש בפ"ק דמכות אבל אם כבר מת ואח"כ הוזמו העדים אינם מתים שהכתוב אמר כאשר זמ' ולא כאשר עשה ואעפ"י שבתחל' המחשבה יש לומר שהדברים ק"ו אם מפני עדות שקר לבד הם נהרגים אעפ"י שלא הגיע מעדותן התכלית הרע אשר בעבורה העידו לשקר כ"ש וכ"ש שיתחייבו מיתה אם מחשבתם הרעה נתנה פריה הרע ויצאה המחשבה אל הפועל אשר דנו ונהרג אשר העידו עליו בשקר ומת על לא חמס בכפו לנגלה אבל תורת ה' תמימה מחכימ' פתי ואם יעיין אדם בשכלו יראה שהמשפט הזה משפט ישר כי ישרים דרכי ה' ויש לומר שאין מן הראוי שיענישו העדים זוממין אחר שהגיעה מחשבתן אל הפועל ע"י ב"ד כי השי"ת מסכים למה שישפטו שופטיו ומאתו משפט הנהרג יצא והנה היו העדים והבי' דין כמו שליח לעשות רצון יוצרם באיש ההוא שחטא חטא משפט מות בדבר אחר אעפ"י שלא חטא בזה אבל מאת ה' היתה שגרם לו חטאו מיתתו ואין מיתה בלא חטא ולפיכך העדים נקיים מהאשר נהרג ואינן נהרגין בשכבר נהרג שנגזרה עליו מיתה מן השמים שאינן אלא כשלוחים מאת ה' מן השמים שהרבה שלוחין יש לו למקום אבל אם לא נהרג אלא שנגמר דינו למיתה והוזמו בין גמר דין וההריגה בודאי שזה יורה על זכות אשר העידו עליו והוא נקי כפי' ובר לבב וזכותו גרמה לו שהוזמו העדים קודם מיתתו והנה עזרו בא מעם ה' מדלג על ההרים מקפץ על הגבעות ולפיכך העדים הזוממים חייבי' מיתה שרצו שישפך דם נקי כפים על לא חמס בכפו וחטאם עם זכות אשר העידו עליו סבב שהוזמו קודם ההריגה ולפיכך יעשה להם כאשר זממו לעשות לאחיהם ומשפטי ה' אמת צדקו מדבש ונופת צופים מתקו למשרתים לפניו מבקרים בהיכלו יום יום וחיל עתקו.
ומה שכתב רש"י ז"ל עוד לעשות לאחיו מה יכול לאחיו למד וכו'. אבאר לכבודך הדין בזה וממנו תבין הלשון שכתב רש"י ז"ל. דע כי עדים זוממים הם מתים במיתת אשר העידו עליו אם על דבר שחייב עליו חנק העידו עליו והוזמו העדים מתים בחנק ואם בסקילה מתים בסקילה וכן שאר ד' מיתות אין העדים זוממים מתים אלא במיתה שהיה מת בה אותו שהעידו עליו לא במיתה אחרת. ואם העידו על בת כהן נשואה שזנתה בודאי שמיתתה בשרפה כמו שמפורש בתורה ובת כהן כי תחל לזנות את אביה היא מחללת באש תשרף והבועל הוא מת בחנק כמו שמפורש בפ' אלו הן הנחנקין ולמדו רז"ל שהיא בשרפה והבועל במיתה אחרת שנאמר באש תשרף היא ולא בועלה לפיכך האשה בשרפה והבועל בחנק ואם העידו העדים על בת כהן שזנתה ואח"כ הוזמו אין אנו יודעין באיזו מיתה דנין אותם אם כמיתת האשה בשרפה או כמיתת הבועל בחנק ולפיכך בא הכתוב ולמד שאינן מתים אלא כמיתת הבועל שהיא בחנק ולפיכך אמר כאשר זמם לעשות לאחיו שהוא הבועל ולא כאשר זמם לעשות לאחותו שהיא בת כהן הנבעלת. אבל אין ללמוד מכאן כיון שאמר לאחיו שאם העידו על האשה בדבר שחייבת עליו מיתה שאינן מתים כיון שאמר לאחיו לא כי אבל מתים במיתתה כגון שהעידו עליה שהרגה את הנפש שחללה את השבת והוזמו בודאי שהם מתים וזוממי אשה כזוממי איש ולא מעט כאן אחותו אלא שימות כמיתת אחיו ולא כמיתת אחותו אבל במקום שאין שם אלא אחות בלבד חייבים הם ונהרגין וכל ישראל ישמחו.
ומה שכתב הרמב"ם ז"ל ששופר של עולה לא יתקע בו ואם תקע יצא שאין בקול מעילה ואם תאמר והלא נהנה מצות ליהנות נתנו ורצית לדעת פירוש לשון זה.
דע שהעולה אסור ליהנות ממנה והנהנה חייב מעילה אבל הנהנה בשופר הנעשה מקרן של עולה אינו מועיל /מועל/ שאינו נהנה בגוף הקרן אלא בקול היוצא ממנו והקול אין בו דבר ממשות עד שיתחייב עליו מעילה ולא תאמר והלא כבר נהנה שיצא ידי חובתו ממצות תקיעה זה יעלה במחשבת אדם לפיכך אמר מצות לאו ליהנות נתנו המצות אין אדם עושה המצוה כדי שיהנה גופו באותה מצוה אין הכונה אלא לעשות רצון יוצרו ולא נתנו המצות לישראל להיות קיומם הנאה להם אלא לעול על צואריהם נתנו ולפיכך אינו נהנה מקול שופר זה כיון שהיא תקיעה של מצוה ומטעם זה אין לתקוע בשופר של עכו"ם שהם מיאוס ואם תקע יצא דמצות לאו ליהנות נתנו אלא אם היתה ע"ז של ישראל לא יצא לפי שהוא חייב שרפה שע"ז של ישראל אינה בטלה לעולם וכיון שהוא חייב שרפה כתותי מכתת שיעוריה והרי כשרוף וכן שופר של עיר הנדחת כיון שחייב שרפה שנאמר ואת כל שללה תקבוץ וגו' וכיון שהיא חייב שרפה כתותי מיכתת שיעוריה וכשרוף דמי ולפיכך אם תקע בו לא יצא ידי חובתו. השם יפתח לבנו לתורתו. ויטע בלבנו אהבתו ויראתו. באהבתו וחמלתו. זהו מה שנראה לי להשיב כבודך בשאלותיך. ונראה לי שהם מסירות ספקותיך. נאם אחיך אשר מעונה מבוכה ומדיכה,,, לרחמי יוצרו מחכה. צמח בן הרב ר' שלמה זלה"ה:
@שו"ת יכין ובועז חלק א סימן קמה
עליון הכתב בענין שואל. יברכהו האל יואל. יהי בעזרו אלהי ישראל. ה"ר יצחק יצ"ו בכ"ר דוד חלאיו נ"ע מלייאנא.בגאיא אל ה"ר שבתאי בר אשתרוק מובידה נ"ע
שאלת מי שמת והניח אשה ובנים והניח נכסים מרובים מטלטלי ומקרקעי והאלמנה טוענת שאינה רוצה ליפרע מכתובתה אלא שתזון מנכסי' שתפסה והחזיקה בהם ואינה רוצה שיפסקו לה מזונותיה בב"ד והנכסים מרובים מכתובתה ואמרה שלא תתן כלום לאחד מן היורשים זה תורף דבריך בקצרה ואם הארכת יותר.
תשובה ראיתי לחלק לך הדין בזה לג' חלוקות ואבאר כל חלוקה באר היטב.
החלק הראשון בענין מזונות האלמנה דע כי דין התלמוד הוא שהאלמנה תהיה נזונת מנכסים שהניח בעלה כל ימי אלמנותה וזהו דתנן אלמנה נזונת מנכסי יתומים וזה מתנאי כתובה הוא שכותב לה תהא יתבא בביתי ומתזנא מנכסי כל ימי מיגר אלמנותיך ותנאי זה אעפ"י שלא נכתב בכתובה כמי שנכתב דמי ודנין בו כיון שהוא מתנאי ב"ד הכי איתא במתני' בפ' נערה שנתפתתה ואמרי' התם כך היו אנשי ירושלם כותבין ואנשי גליל היו כותבין כאנשי ירושלם ואנשי יהוד' היו כותבין עד שירצו היורשים ליתן לה כתובתה לפיכך אם רצו היורשים נותנין לה כתובתה ופוטרין אותה ע"כ במשנה וטעם מחלוקתם במנהגם הוא משום שאנשי ירושלם וגליל חסו על אלמנתם ואנשי יהודה חסו על ממונם ואתמר עלה בגמ' רב אמר הלכה כאנשי יהודה ושמואל אמר הלכה כאנשי גליל בבבל וכל פרורהא נהוג כרב נהרדעא וכל פרורהא נהוג כשמואל ופסק ר"ח ז"ל שבמקום שיש מנהג ידוע יש לילך אחר המנהג אם כאנשי גליל אם כאנשי יהודה כל מקום ומקום כמו שנהגו בו ובמקום שאין מנהג ידוע יעשו כשמואל שפסק הלכה כאנשי גליל משום דהילכתא כוותיה דשמואל מרב בדיני ואעפ"י דבגמ' בעו עד היכא נהרדעא ומשמע דלית הלכתא כשמואל אלא כנהרדעא הא בשאר מקומות הלכה כרב ליתא דלא בעו הכי אלא משום דיש מקומות נהוג כרב והם בבל וכל פרורהא ולא נהוג כשמואל ובנהרדעא וכל פרורהא נהוג ולא נהוג כרב ומשום הכי בעו עד היכא נהרדעא לידע באיזה מקום נהגו כשמואל ובאיזה מקום נהגו כרב הא במקומות אחרים דליכא מנהג קבוע דנין כשמואל משום דהלכה כמותו בדיני. ומר רב משה גאון ז"ל הביא ראיה מההיא דתנן אלמנה נזונת מנכסי יתומים ואבעיא לן בגמרא נזונת תנן ובאנשי גליל או הנזונת תנן ובאנשי יהודה ואסיקנא נזונת תנן ובאנשי גליל ואעפ"י שהרא"ש ז"ל דחה ראיה זו והביא ראיה לדבריו שהתוספות שפירש דלא מיבעיא היכי תנן במתני' נזונת או הנזונת לענין פסק הלכה והאריך בזה מכל מקו' הלכה כשמואל ובתוספתא תניא כל הארצות כותבין כאנשי ירושלם ובירושלמי גרסי' קסרין כיהודה ושאר כל המקומות כירושלם וכן משמע מהא דתנן בפ' בתרא דכתובות האשה שאמרה מת בעלי רצתה נזונ' רצתה גובה כתובתה א"כ כשמואל שפסק הלכה כאנשי ירושלם עבדינן וכן כתב רב שרירא גאון ז"ל וגאונים אחרים ז"ל וכן כתב הרי"אף ז"ל והרמב"ם ז"ל וכן הסכימו כל האחרונים ז"ל הלכך אלמנה נזונת משל בעלה כל ימי מיגר ארמלותה ואין יכולת ביד היורשים להפקיע זכותה ולסלקה ממזונותיה מנכסי בעלה בפרעון כתובתה כל זמן שתרצה אלא אם יש תקנה באיזו עיר או באיזה קהל עושין כתקנתן אך אם תבעה האלמנה כתובתה בב"ד אין לה מזונות כדאי' בפ' נערה שנתפתתה דאמרי' התם אמר רב יהודה אמר שמואל התובעת כתובתה בב"ד אין לה מזונות ודוק' בב"ד אבל שלא בב"ד יש לה מזונות וכן כתב הרמב"ם ז"ל בפי"ח מה' אישות. ומשעת תביעה אבדה מזונותיה אפי' לא נפרעה כדאיתא בגטין בפ' השולח וגם יש דברים אחרים נזכרים בגמרא שמאבדת בהם מזונותיה כגון אם זנתה או אם נתפייסה להנשא ואם כחלה ופרכסה כדעת קצת מבעלי הגמרא אבל הרי"אף ז"ל והרמב"ם ז"ל לא פסקו שמאבדת בהם כתובתה משום דאמרי' התם בגמ' דלית הלכתא בכל הני שמעתתא ואעפ"י שיש מי שרצה לדייק בזה ולחלק מ"מ הרי"אף ז"ל והרמב"ם ז"ל כך היא דעתם אבל אם מכרה כתובתה או משכנה כתובתה או עשתה כתובתה אפותיקי בין בב"ד בין שלא בב"ד אין לה מזונות ואין בזה מחלוקת וכן פסקו הרי"אף ז"ל והרמב"ם ז"ל וכל האחרונים ז"ל ויש בענייני מזונו' אלו כמה דקדוקים ולפי שלא באה עליהם השאלה לא רציתי להאריך בהם.
החלק השני בענין תפיסת האלמנה. דע כי מדין התלמוד אין האלמנה נזונת אלא ממקרקעי בני חרי דיתמי אבל לא ממטלטלין ואם תפסה במזונותיה מטלטלין היא נזונת מהם ותפיסה זו צריך שתהיה מחיי' כדמוכח בפ' הכותב וכדאמרי' בפ' אלמנה נזונת א"ר אלעזר אלמנה שתפסה מטלטלין במזונותיה מה שתפסה תפסה וכן כי אתא רב דימי אמר מעשה בכלתו של שבתאי שתפסה דסקיא מלאה מעות ולא היה כח בחכמים להוצי' מידה רבא אמר לא אמרן אלא למזוני אבל לכתובתה מפקי' מינה מתקיף לה מר בר רב אשי מאי שנא כתובה דמקרקעי ולא ממטלטלי מזוני נמי ממקרקעי ולא ממטלטלי אלא מאי דתפסה תפסה כתובה נמי מאי דתפסה תפסה א"ר יעקב בר נפתלי הכי אמרי' משמיה דרבה כוותיך. נמצא בין מזונות בין כתובה אין האלמנה גובה אלא ממקרקעי ולא ממטלטלי ואם תפסה מטלטלין גובה בין כתובה בין מזונות זהו דין התלמוד ואין אנו דנין בו עתה כי כבר תקנו הגאונים ז"ל שתהיה האלמנה גובה כתובתה אף מן המטלטלין בין תפסה בין לא תפסה בין תפסה מחיים בין תפסה לאחר מיתה כמו שתקנו כן לבעל חוב כי מן הדין אין בעל חוב גובה מן המטלטלין של יתומים אלא ממקרקעי בלבד וכדאמרינן בפ' הכותב מטלטלי דיתמי לא משתעבדי לבעל חוב וכמ"ש הרמב"ם ז"ל בפי"ח מהלכות מלוה ולוה ומשום תקנת העולם תקנו הגאונים ז"ל שיהיו בעלי חובות גובים ממטלטלים של יתומים כמו שגובים מהקרקעות וכמ"ש בהלכות הרי"אף ז"ל שלהי פרק מציאת האשה ובפ' הכותב ובפ' נערה שנתפתתה והרמב"ם ז"ל בחיבורו בפ' הנז' ובפסקי הרא"ש ז"ל בפ' הכותב ובקידושין בפ' האומר וכמו שתקנו לבעלי חובות שגובים ממטלטלי דיתמי כך תקנו לאשה אחרי מות בעלה שגובה כתובתה מהיתומי' וכמ"ש הרמב"ם ז"ל בפי"ו מהלכות אישות.
ואחר שנתבאר שהאלמנה גובה כתובתה מהמטלטלין ואפילו במטלטלין שלא תפסה כך הדין במזונותיה אחר שהם מתנאי כתובה דתנאי כתובה ככתובה דמי כן כתבו הגאונים ז"ל וכן כתב הרמב"ם ז"ל בפ' הנז' והרא"ש ז"ל כתב בפ' אלמנה נזונת והאידנא דתקינו רבנן כתובה אפילו ממטלטלין כיון דמזוני תנאי כתובה נינהו ותנאי כתובה ככתובה דמי נזונת נמי ממטלטלי בין תפסה בין לא תפסה ע"כ אבל יש ביניהם חילוק כלומר בין מטלטלין שתפסה ובין מטלטלין שלא תפסה כי המטלטלין שלא תפסה יכולין היורשים למכור ולעשות בהם כחפצם וכרצונם ואין לאלמנה לעכב על ידם ולא להוציא מתחת ידם כלום ויש להם למכור אותם לכתחלה וישאר הכל תחת ידם עד זמן שלא יהיה לה במה שתזון שאז פוסקין לה מזונות ונותנין לה ממה שתחת יד היתומים אמנם הקרקעות אינן יכולין למכור והאלמנה מעכבת על ידם ואם מכרו אין האשה מוציאה מיד הלקוחות והמטלטלין שתפסה בין תפסה מחיים בין תפסה לאחר מיתה אין ליורשים רשות בהם ואפילו יהיה ממון הרבה ואפי' ככר של זהב אין מוציאין מידם אלא כותבין עליה מה שתפסה ופוסקין לה מזונות ומחשבין עמה והיא נזונת ממה שבידה עד שתמות או עד שלא יהיה לה מזונות ויקחו היורשים את השאר כן כתב הרמב"ם ז"ל בפי"ז מה' אישות. ומה שכתב שמחשבין עמה הוא מחלוקת בירושלמי דאמרינן התם אלמנה שתפסה אלף זוז במזונותיה אין מוציאין אותו מידה מהו למימר לה חזי מה שבידך תלמידוי דר' יונה אמרי אמרי' לה חזי מה שבידך אמר לון רבי יוסי בר בון מכיון שיש לה לישבע בסוף אפילו חזי מה שבידך לא אמרינן לה ע"כ. והרמב"ם ז"ל פסק כתלמידוי דרבי יונה דאמרי דאמרינן לה חזי מה שבידך ולפיכך כתב שמחשבין עמה. והרא"ש ז"ל כתב בפסקיו בפ' אלמנה נזונת דהכי מסתבר ואעפ"י שמורנו הרי"בש ז"ל בתשובתו רצה לפקפק בדין זה וסבר לומר דכיון שתקנת הגאונים ז"ל היא שהאלמנה נזונת ממטלטלי דיתמי אע"ג דלא תפסה מה לה לתפוס ולמנוע היתומים מלפקח ולישא וליתן בשלהם אלא מוציאין את המטלטלין מידה זולתי מה שצריכה לששה חדשים ואח"כ כל זמן שצריכה מזונות פוסקין לה והיתומים נותנין לה מתחת ידם. ודמה היתומים לבעל כי כמו שהבעל חייב לזון אשתו כן היתומים חייבין לזון האלמנה אף במה שלא תפסה וכשם שהאשה אם תפסה משל בעלה בחייו במזונותיה מוציאין מידה ונותנין לבעלה והוא זן אותה כן האלמנה אם תפסה מוציאין מידה ונותנין ליתומים והם זנין אותה ויתומים במקום בעל קיימי ואינה מפסדת בזה כלום והביא קצת ראיות לדבריו מ"מ כבר כתב אבל מה אעשה שלא מצאתי לאחד מן הראשונים והאחרונים ז"ל שיאמר כן. וכתב עוד שמלשון הרמב"ם ז"ל יראה הפך מזה. וכתב עוד לזה לא אסמוך על סברתי להוציא מידה ואבטל דעתי למעשה. ואני תמיה מדבריו שכתב שלא מצא אחד לראשונים ולאחרונים שכתב כן שמוציאין מתחת יד האלמנה מה שתפסה ונותנין ליתומים שהרי ריצב"א ז"ל כתב לרבי' שמשון אחיו ז"ל מה שכתבת אחי דאלמנה כל מה שתפסה יכולה לעכב אפילו כמה וכמה מההיא דפ' אלמנה ובירושלמי לפי זה לא שבקת חיי לכל בריה דנשים גבירות הן ושולטות בממון בעליהן ויש להם בנים קטנים יקחו כל הממון ולא יתבעו לעולם כתובה ויתפס הכל בשביל מזונות. וכן נשים שאינן גבירות אם יש מטלטלין הרבה בתוך הבית או כסף וזהב יקחו הכל ודעתו היא שמוציאין מיד האלמנה כל מה שתפסה ונותנין ליתומים ואין מניחין תחת ידה אלא מזון י"ב חדש שהוא שיעור מה שראוי למכור בפעם אחת בקרקעות למזונותיה ובהאי שיעורא הוא דאמרינן מה שתפסה תפסה ואלף זוז דאמר הירושלמי לאו דוקא אי נמי בעשירה שראויה לכך לי"ב חדש והאריך בזה ליישב הירושלמי והתלמוד שלנו שאמר מה שתפסה תפסה על שיטה זו הרי מורנו הרי"בש ז"ל נמשך בסברתו אחר סברת הריצב"א ז"ל והוא כבר כתב בעצמו שאינו סומך על סברתו למעשה ואין דנין אלא עפ"י הרמב"ם ז"ל +אמ"ה עיין בתשובות אביו זלה"ה בסי' תר"ח ועל פיו עשינו מעשה כמה פעמים בהסכמת החכם הה"ר יוסף אצביאן ע"כ הרצב"ש ז"ל.+ וגם הרב רבי' מאיר ז"ל כבר דחה דברי ריצב"א ז"ל וקיים דברי הרב רבינו שמשון ז"ל שהם כדברי הרמב"ם ז"ל שכתב שאפילו תפסה האלמנה ככר של זהב אין מוציאין מידה ואחר שכתב אפילו ככר של זהב שמע מינה דסבירא ליה דתפיסה למזונות מהניא אפילו ביתר על כתובתה ולא מפקינן מינהופשט הירושלמי דקאמר אלף זוז וגמרא דילן דקאמר דסקיא מלאה מעו' משמע נמי הכי דאפילו טובא יתר מכדי כתובתך לא מפקי' מינה וטעמא הוי משום דלא ידעינן כמה תחיה וכמה תצטרך למזונות כי שמא יאבד ההון או שמא תחלה ותצטרך לרפואה שאין לה קצבה שהן בכלל מזונות ולפיכך אפילו תפסה הרבה יותר ממזונותיה לא מפקינן מינה כל זה כתבתי למשא ומתן והעולה מזה הוא שדנין על פי דברי הרמב"ם ז"ל מהראיות שכתבתי למעלה.
ומה שכתבת וזה לשונך ודע האדון כי הנכסי' שתפסה הם נכסים שהיו בבית הבעל וכשמת נשארו הכל בידה ואהלים כאשר המה ואין זה תפיסה של כלום שכל תופס צריך תפיסה גמורה עכ"ל דע כי הרב ז"ל שכתב בתשובה זה הלשון לא כתבו אלא בין מיתה לקבורה לומר שאין זה תפיסה של כלום לאלמנה במטלטלין שבבית ושהיורשים עצמם יכולין לסגור כל המטלטלין ולקחת המפתחות בעוד שאין לה פנאי לתפוס ואם תמחה בידם האלמנה יעשו ע"י ב"ד ואם היתומים קטנים יש לב"ד לעשות זה מעצמם לתועלת היתומים וכל זה לא אמרו אלא בין מיתה לקבורה ואם לא עשו זה היתומים אנהו דאפסידו אנפשייהו אבל אחר קבורה כיון שנשתמשה האשה בנכסים ותפסה אותם אין ליתומים להוציאם מתחת ידה ואיהו אפסידו אנפשייהו שלא עשו זה בין מיתה לקבורה זהו העולה מדבריו וגם הבעל כשהיה מסוכן אם רצונו שלא תתפוס אלמנתו מטלטלין יביא לפניו יורשיו אם הם גדולים ואם הם קטנים יביא הרוצה למנות אפוטרופוס עליהם וישימו כל המטלטלין והסחורות בתיבות ואוצרות ויסגור הכל ויתן בידם המפתחות ואם לא עשה כן איהו דאפסיד אנפשיה או שרוצה שתהיה אלמנתו שולטת בנכסיו גם את זה כתב הרב ז"ל בתשובה. נמצא שהאלמנה הזאת שבאה עליה השאלה כיון שלא עשה הבעל כך בחליו וגם היורשי' לא תפסו דבר בין מיתה לקבורה איהו דאפסידו אנפשייהו והיא שנשתהו המטלטלין ברשותה זמן רב ותפסה אותם אין להוציאם מידה אפילו לדבריו ואם היו שם אוצרות ובתים מלאים מטלטלין וסחורות ותפסה המפתח לא קנתה כלום דלאו בקניית המפתח ותפיסתו בלחוד קנתה אותם ונקראת תפיסה שזה לא יועיל כלום לפי שקניית המפתח ותפיסתו אינו קונה כלום במקח ובממכר שאם קנה קרקע או השכירו אינו נקנה לו אלא בכסף בשטר ובחזקה והחזקה אינו אלא בפני המקנה או ברשותו אעפ"י שאינו בפניו ואם החזיק שלא ברשותו לא עשה כלום ורשותו הוא שיאמר לו לך חזק וקנה כדאי' בפ' הפרה. הרי שאין קנין במסירת המפתח אלא בנתינת רשות הוא בלבד וכן כתב הרמב"ם ז"ל בפ"א מה' מכירה. וההיא דפ"ק דפסחים דאמרינן התם המשכיר בית לחבירו בי"ג אם עד שלא מסר לו מפתח חל י"ד על המשכיר לבדוק ואם משמסר לו המפתח חל י"ד על השוכר לבדוק לאו למימרא במסירת מפתח קניא אלא שהשוכר קנאו בא' מדרכי ההקנאה בכסף או בשטר או בחזקה ולהיות שהמשכיר לא מסר לו מפתח לקונה והחמץ שלו ועדיין הבית מעוכב אצלו שאין השוכר נכנס שם מפני שהמפתח עדיין בידו של משכיר לפיכך על המשכיר לבדוק ואם מסר לו מפתח קודם י"ד כיון שקנאו כדינו ובידו להיות יוצא ונכנס על השוכר לבדוק זהו הטעם בזה א"כ תפיסת המפתח וקנייתו אינה כלו' במקח וממכר גם בכאן באלמנה שתפסה המפתחות של אוצרות בעלה אינו כלום ואינה קונה מה שבתוכם מהמטלטלין כיון שלא קנתה הבית שהם צבורין בו וא"ת שהתפיסה הזאת שתפסה האלמנה המטלטלין הללו אינה כלום לפי שיש לומר שצריך שתהיה כדרך קניית המכר שיהיה בהגבהה או במשיכה דבר שאין דרכו להגביה כמו שתקנו חז"ל גזרה משו' נשרפו חטיך בעליה כדאיתא בפ"ק דקידושין כי מן התורה בהמה ושאר מטלטלין נקנין במעות ומשעה שיתן המעות נקנה המכר ואין הקונה ולא המוכר יכולין לחזור בהן כדאית' בפ' מי שמת וחכמים הוא שתקנו משיכה והגבהה מהטעם שכתבתי.
ואחר שהדברים כן יש לומר שצריכה האלמנה לתפוס באחד מדרכי ההקנאה בהגבהה או במשיכה דבר שאין דרכו להגביה וזה אינו מועיל ברשות המוכר שאם הקונה הגביה או משך בביתו של מוכר לא עשה ולא כלום כך האלמנה אם הגביה או משכה בבית בעלה אינו כלו' ואין כאן תפיסה של כלו' והתפיסה שהזכירו חז"ל שאמרו מה שתפסה תפסה אפשר להתפרש על דרך זה שמשכה המטלטלין או הגביהה אותם במקום שהוא שלה או בסימטא או במקום אחר שאינו של בעלה אבל לא בבית בעלה זה אפשר לומר אלא שלא ראיתי מי שדקדק בזה. ואפשר לי לומר שכיון שמתנאי כתובה שהתנו ב"ד שתהא יושבת בביתו כל ימי מיגר ארמלותה כדאיתא בפ' נערה שנתפתתה וגרסינן נמי בפ' הנושא ת"ר משמשת במדור שנשתמשה בו בחיי בעלה וכו' א"כ הרי המדור שהיתה דרה בו ומשמשת בו בחיי בעלה הוא קנוי לה אחר מיתת בעלה מתנאי ב"ד שהתנו בכתובה וכיון שהמדור קנוי לה קנתה כל מה שבתוכו מהמטלטלין ואינה צריכה בתפיסתה לא הגבהה ולא משיכה כמו שהוא הדין במקח וממכר. וא"ת הרי שאין גוף הקרקע קנוי לה אלא לדירה לבד י"ל שאפילו לא יהיה אלא שכור לה יועיל לקנות כל המטלטלין שבמדור שהיא משתמשת בו שהרי לענין קנין שאמרנו שצריך הגבהה ומשיכה אמרו בפ"ק דקידושין שאם שכר המקום שהמטלטלין שקנה מוחין /מונחין/ בו אינו צריך להגביה ולא למשוך וכן פסק הרמב"ם ז"ל וז"ל וכן השוכר את המקו' שאותן המטלטלין הנמכרין מונחין בו קנה ואין אחד מהם יכול לחזור בו ואעפ"י שלא משך ולא הגביה ולא נמסרו לו שהרי נעשו ברשותו וכבר ביארנו ששכירות קרקע נקנה בכסף או בשטר או בחזקה עכ"ל א"כ אעפ"י שאין גוף הקרקע קנוי לאשה אלא לדירה הרי דינו כדין שכור ומעת שהחזיקה במדור אחר מות בעלה קנתה כל המטלטלין הצבורין בתוכו כיון שהדין כדין שכר את מקומן. וא"ת שבקניי' קרקע ושכירותו צריך שיחזיק בפניו של מקנה שיאמר לו לך חזק וקנה כדאי' בפ' חזקת הבתים ובכאן החזיקה האלמנה שלא בפניו של מקנה וגם שלא ברשותו. י"ל דלא דמי דהכא שאני דכיון דאיכא תנאי ב"ד שתקנו שתדור האלמנה בבית בעלה והוי מתנאי כתובה מכיון שהחזיקה במדור שלה ברשות ב"ד החזיקה והויא חזקתה חזקה ומשעה שנעלה הדלת או גדרה או פרצה אפי' כל שהוא קנתה המדור שהיא דרה בו וכיון שקנתה המדור קנתה כל המטלטלין שצבורין בו שהרי ברשות ב"ד עשתה ורשות ב"ד הוי כדעת מקנה. ועוד יש טענה אחרת שהמחזיק בשל מת בזכות שיש לו עליו אינו צריך דעת מקנה ויש לחזק טענה זו שהרי מצינו שבעלי התלמוד הקלו בזה בבעל חוב אם תפס לעצמו משל מת בחובו וראיה מההיא דפ' הכותב דאמרי' התם מר בר אשי הוה מסיק ביה זוזי בההוא גברא שכיב שביק ארבא אמר ליה לשלוחיה זיל תפסה ניהלי אזל תפסה ליה פגעו ביה רב פפא ורב הונא בריה דרב יהושע אמרי ליה את תופס לב"ח במקום שחב לאחרים את וא"ו יוחנן התופס לב"ח במקום שחב לאחרים לא קנה פירוש שהיו שם בעלי חובות אחרים וכששמעו זה תפסוה הם לעצמם שהיה המת חייב להם ג"כ כך פירש"י ז"ל וז"ש תפסוה אינהו רב פפא ממלח מלוחי רב הונא בריה דרב יהושע מתח לה באשלא מר אמר אנא קנינא לכולה הרי שרב הונא ורב פפא תפסו הספינה שהניח המת בלא רשות מקנה ואפילו במקום שחב לאחרים והיתה תפיסתם תפיסה ואע"ג דאתו לקמיה דר' ואמר להו האקי /קאקי/ חורי משלחי גלימ' דאינשי הכי א"ר נחמן והוא שתפס מחיים לא סתר מעשיהם רבא משום דלא הויא תפיסה מעליא אלא משום דהויא תפיסה דלאחר מיתה ואינה תפיסה דהא לית הילכתא כר"ט דאמר בר"פ הכותב דהויא תפיסה אלא כר"עק דאמר והוא דתפס מחיים משום דרבי יוחנן שרצה לחלוק על רע"ק ולסבור כר"ט אמר בגמ' מה אעשה ושכנגדו /ושכנגדי/ חלוק עלי ולהכי פסק הלכה כרע"ק מחברו והוא ר"ט דחברו דרע"ק הוא ואמרי' נמי התם דין דינא דר"ט ואהדריה ריש לקי*ש לעובד' מניהו מיהו הני מילי בזמן דלא הוו מטלטלי משתעבדי לב"ח ולכתובת אשה אבל האידנא דתקינו הגאונים ז"ל דמטלטלי משתעבדי לב"ח ולכתוב' אשה כמו שהארכתי בזה למעלה מפקי' מיתמי ויהבי' לב"ח ולכתובת אשה ולמזונותיה דמזוני אחר כתובה גרירי ומהאי תקנתא נמי מהניא תפיסה דלאחר מיתה וכבר הוכחתי דלא בעינן דעת מקנה בתפיסה דכלי.
ומה שבא בשאלתך שהדיין דן שמוציאין כל מה שתח' יד היתומי' מהמטלטלין ונותנין אותו לאלמנה עם היות שיש לה רב משל בעלה המת ממה שתפסה תחת ידה. זו לא שמענו ולא ראינו מעולם מי שכתב כן אדרבה מעיקר דינא היה שאינה נזונת מהמטלטלין שתחת יד היתומים אלא ממה שתפסה בלחוד והשתא מתקנת הגאונים ז"ל היא שנזונת ממה שתחת יד היתומים כשלא יהיה תחת ידה משל בעלה במה שתזון ממנו אלא שתוציא כל מה שתחת ידן אלא שתבא לב"ד והם יפסקו לה מזונות כפי מה שצריכה מששה חדשים לששה חדשים והיתומים יתנו לה מתחת ידן המזונות הנזכרים עד שיכלה הממון שעזב המיתנא או עד שתמות האשה או עד שלא יהיו לה מזונות ואפילו לעכב על היתומים שלא ימכרו המטלטלין אינה יכולה שלא יפו הגאונים ז"ל כח תקנתם כל כך שהרי אפי' בקרקע שמדין התלמוד היא נזונת ממנו אם מכרו אינה מוציאה מתחת יד הלקוחות א"כ במטלטלין אינו נראה שלא יוכלו למכור אפילו לכתחילה כן כתב בעל העיטור ז"ל וכתב שבתשובות הגאונים כתוב כן וכן כתב הרמב"ן ז"ל וכן כתב הרמב"ם ז"ל בפי"ח מהלכו' אישות וכתב שבזה דנין תמיד בכל בתי דינין. נמצא שדין זה שאמרת שדן הדיין אין לו לא טעם ולא ריח. או שיג לו או שיח.
החלק השלישי בענין השבועה במס' כתובות בפ' שני דייני גזרו' תנן מי שהלך למדינ' הים ואשתו תובע' מזונו' חנן אמר תשבע בסוף ולא תשבע בתחלה נחלקו עליו בני כהנים גדולים ואמרו תשבע בתחלה ובסוף א"ר דוסא בן הרכינס כדבריהם א"ר יוחנן בן זכאי יפה אמר חנן תשבע בסוף ולא תשבע בתחלה ולפום סוגיא דשמעתא התם משמע דסלקה הילכתא כרבי יוחנן דאמר יפה אמר חנן תשבע בסוף ולא תשבע בתחלה אך נפל מחלוקת בין המפרשים בפירוש המשנה הזאת לפי שרש"י ז"ל פי' תשבע בסוף כששמעו בו שמת ותבוא לגבות כתובתה תשבע שלא עכבה בידיה כלום משל בעלה ולא תשבע בתחלה בשעת גבוי מזונות עכ"ל רש"י ז"ל ולפי הפי' הזה משמע לכאורה שאין השבועה הזאת אלא אחר מיתת הבעל כשתב' לב"ד לתבוע כתובתה וזהו בסוף אבל כשתבוא לתבוע מזונות אחר שמ' הבעל אין משביעין אותה וזהו ולא תשבע בתחלה והרבה מהגאונים ז"ל פירשוה הכי אבל הרמב"ם ז"ל בפי' המשנה שלו פי' הפך מזה שאין הדברים אמורים בשבועות הללו אלא בחיי הבעל לפי שפי' בתחלה כשתבוא לב"ד לפסוק לה מזונות שבעלה שהלך למדינת הים והוא בחיים ובסוף הוא כשיבוא בעלה ויכחישנה ויאמר אני הנחתי לך מזונות או אינך צריכה לו וכיוצא בזה ומהפי' הזה נראה דוקא אשה שהלך בעלה למדינת הים הוא דהויא הלכה כרבי יוחנן שמשביעין בסוף ולא בתחלה אבל באלמנה משביעין אותה ב"ד לכתחלה קודם שפוסקין לה מזונות ועל פי הפי' הזה שפירש במשנה זו פסק הלכה בחבורו בפי"ח מהל' אישות וכתב ז"ל אלמנה שבאה לב"ד לתבוע מזונות יש מי שהורה שפוסקין לה מזונות ואין משביעין אותה ואין ראוי לסמוך על הוראה זו מפני שנתחלף לו הדבר באשה שהלך בעלה למדינת הים ורבותי הורו שאין לה מזונות מבית דין עד שתשבע שהרי באה ליפרע מנכסי יתומים ובזה דעתי נוטה ובו ראוי לסמוך עכ"ל והרא"בד ז"ל השיג עליו וכתב והלא מה שאמר חנן תשבע בסוף ולא בתחלה העמידוה כששמעו /בששמעה/ בו שמת והיינו אלמנה ע"כ ודעתו נוטה לפירש"י ז"ל ולדעת הגאונים שפירשוה כן וכן היא דעת הרמב"ן ז"ל בחידושיו בגטין בפ' השולח דאלמנה למזוני לא בעינן שבועה בתחלה וכן דעת הרשב"א ז"ל והרא"ש ז"ל והרב בעל מגיד משנה ז"ל העמיד דברי הרמב"ם ז"ל וכתב שאין קשיית ההשגות קשיא ואמר דשמואל היא שהעמידה בששמעו בו שמת ואין הלכה כמותו ולרב דקיי"ל כוותיה משנתינו דאמר מי שהלך למדינת הים ואשתו תובעת מזונות דאמר חנן תשבע בסוף ולא תשבע בתחילה אין צריך להעמידה כששמעו בו שמת ורבינו מפרש מה שאמרו בפ' אלמנה נזונת והילכתא מוכרת שלא בב"ד צריכה שבועה ואינה צריכה הכרזה במוכרת למזונות היא והרי נשבעת בתחלה עכ"ל ואעפ"י שאנו דנין עפ"י מה שכתב הרמב"ם ז"ל אבל נראה לי מדבריו שיש לחלק דכל שהיא נזונ' מהמטלטלין שתפסה תח' ידה אין להשביעה וכן נראה מדבריו שלא הזכיר שבועה בזה כלל אלא כתב שכותב עליה מה שתפסה ופוסקין לה מזונות ומחשבין עמה והיא נזונת ממה שבידה וכו' אבל אם באה לב"ד לתבוע מזונות מהיתומים כשלא תפסה או כשאכלה מה שתפסה בזה הוא מה שכתב הרב ז"ל שאין פוסקין לה מזונות עד שתשבע שהרי באה ליפרע מנכסי יתומים וכן ראיתי שהרא"ש ז"ל כתב בפסקיו בפ' אלמנה נזונת כי הרב ר' מאיר מרוטנבורק ז"ל כתב וכיון דאם תפסה למזונותיה הרבה יותר ממזונותיה לא מפקינן מידה א"כ למה לנו להשביעה השתא הרי לא מצינו שום שבועה כיוצא בזו נשבעין ולא משלמין נשבעין ונוטלין אבל בנדון הזה שבועה למה לא ליטול ולא ליפטר עכשו אמנם אם לאחר זמן תאמר האלמנה שכלו כל המטלטלין שתפסה ותבוא לב"ד לתבוע מזונותיה לא יהבינן לה מידי עד שתשבע שלא נשאר בידה מאומה ממה שתפסה ולא נתנה ולא בזבזה כלום וכו' והאריך לכתוב ראיות וכאן ראיתי לקצר והרא"ש ז"ל כיון שכתב דבריו וראיותיו ולא חלק עליהם נראה שהסכים לסברתו וכן כתוב בס' אבן העזר בסי' צ"ד וראיתי לכתוב לך זה החלק אעפ"י שלא שאלת עליו לפי שהוא דבר הצריך ואינו מבואר כל כך. והוצרכתי לבארו לה. והשם ישים בתורה עסקך ועמלך. ויפיל בחכמה חלקך וחבלך. ויחלוק לך בבינה ובדעת יעלה גורלך. עד שתעדיף טובה על בני גילך. ויאמרו עליך אוהביך אשריך ואשרי מזלך. כה דברי הכותב והמשיב על משאלך. צמח בן הרב ר' שלמה ז"להה.
@שו"ת יכין ובועז חלק א סימן קמו
מוסתגאנים אל הר' חגי יצ"ו בר שלמה בר אזוק נ"ע
שאלת אלמנה שלא הוציאה כתובה ולא נשבעה שבועת אלמנה ומכרה קרקע שהניח בעלה ולאחר כן מתה האלמנה ועתה יורשיה ויורשי בעלה מערערין על הקרקע וטוענין אינו כלום והקרקע יחזור להם בפירותיו מכיון שמכרה בלי הוצאת כתובתה בפני ב"ד ומבלי שנשבעה שבועת אלמנה ומה שנטלה נטלה שלא כדין מכיון שלא גבו לה ב"ד והחולק טוען לא אלא מכירתה קיימת הדין עם מי עם היורשים או עם הלוקח ושלום על דייני ישראל המוציאים לאור משפט.
תשובה הדבר הזה בטל משני טעמים. הראשון שלא מכרה בב"ד כי האלמנה שבאה לגבות כתובתה צריך שתראה כתובתה בפני בית דין והב"ד משביעין אותה ואח"כ ימכרו הקרקע בהכרזה כראוי כי המוכרת בב"ד לא תמכור אלא בהכרזה ואפילו לא היו בית דין מומחין אבל צריך שיהיו ג' אנשים נאמנים ויודעים בשומת הקרקע כדאיתא בפ' אלמנה נזונת דאמרינן התם אלמנה בין מן האירוסין בין מן הנישואין מוכרת שלא בב"ד ר"ש אומר מן הנישואין מוכרת שלא בב"ד מן האירוסין לא תמכור אלא בב"ד מפני שאין לה מזונו' והא דאמרינן אינה צריכה ב"ד איתמר עלה בגמ' בפ' ואלו מציאו' א"ר יוסף בר מני אמר ר"נ אינה צריכה ב"ד מומחין אבל צריכה בית דין הדיוטות כגון גברי מהימני דבקיאי בשומא א"כ האלמנה שרוצה למכור בכתובתה צריכה למכור בב"ד הנאמנים הבקיאים בשומא וכן כתב הרמ"בם ז"ל בפי"ו מה' אישות. לפיכך האלמנה הזאת שמכרה בינה לבין עצמה אין המכר כלום ואעפ"י שהרמ"בם ז"ל כתב בפ' הנז' שהאלמנה שמכרה בינה לבין עצמה שאם מכרה שוה בשוה מכרה קיים ונראה מדעתו שלכתחילה צריך ב"ד אפילו לא יהיו מומחין אבל בדיעבד אם מכרה בינה לבין עצמה שוה בשוה קיים לא הסכימו עמו האחרונים אלא אם מכרה בינה לבין עצמה המכר בטל אפילו שוה בשוה וכן כתב הרמ"בם ז"ל וכן כתב בעל העיטור ז"ל בשם ר"ח ז"ל.
השני לפי שלא הראתה כתובתה לפני ב"ד וכיון שלא הוציאה כתובתה מתחת ידה אין לה כתובה שאנו טוענים ליורשים שמא מכרה או מחלה או נתנה במתנה כתובתה לבעלה לפי' כל זמן ששטר כתובה יצא מתחת ידה נשבעת וגובה כתובתה לעולם ואפילו לאחר כמה שנים בין שהיתה בבית בעלה בין שהיתה בבית אביה ודוקא במקום שדרכן לכתוב כתובה אבל במקום שאין דרכן לכתוב כתובה יש לחלק בין עיקר בין תוספת בין שהיתה בבית בעלה בין שהיתה בבית אביה כדאיתא בפ' הנושא וכאן אין מקום להאריך שאינו מענין השאלה והרוצה לעמוד על עיקר של דברים בקצרה יעיין בפי"ו מהל' אישות א"כ האלמנה הזאת כיון שהיא במקום שדרכן לכתוב כתובה ולא הוציאה כתובה מתחת ידה אין לה כלום ואפילו תבעה ביום מיתת בעלה.
ואם מתה האלמנה ולא נשבעה יורשיה גובין כתובתה כיון שנהגו לכתוב בכתובה נאמנות ואעפ"י שבחייה נשבעת בהסכמת כל הפוסקים מ"מ אם מתה קודם שבועה ויורשיה מראין כתובתה גובין אותה אבל צריכין לישבע שבועת היורשין והיא שבועה שלא פקדנו אבא שבועה שלא צונו אבא שבועה שלא מצאנו בין שטרותיו כתוב שטר זה פרוע ואם נשבעים שבועה זו גובין כתובת מורשתן אעפ"י שלא נשבעה בחייה כן כתב הר"זה ז"ל וכן כתב הרשב"א ז"ל בתשובותיו וכן הורה מורינו א"ז הרש"בץ ז"ל הלכה למעשה א"כ יורשי האלמנה הזאת אם הראו כתובת מורישתן גובין אותה אבל הקרקע שמכרה בחייה אינו מכור שלא נמכר ע"פ הדין.
אמנם יש לתמוה מלשון השואל שכתב בשאלה ועתה יורשיה ויורשי בעלה מערערין על המכר כי זה הלשון בא בלי השגחה שאם אין יורשי האלמנה מראין כתובה אין להם כלום ואיך יערערו על המכר כיון שאין להם בו שום זכות ואם מראים כתובת מורישתן בודאי שגובין כתובתה כמו שביארנו למעלה והכתובה גובין אותה מהקרקע הנז' אם לא הניח הבעל אלא הוא א"כ אין ליורשי הבעל שום ערעור אלא א"כ הקרקע שוה יותר מהסך שבכתובה אז יורשי הבעל לוקחין העודף על הכתובה.
והעולה מזה הוא שהמכר בטל וכיון שחוזר הקרקע יחזרו פירותיו שכל זמן שיתבטל המכר מחמ' מום יחזרו הפירות כדאי' בפ' איזהו נשך וכן כתב הרמב"ם ז"ל בפי"ו מהלכו' מכירה וכן הדין בקרקע שנמכר שלא כדין ויחזור המכר יחזרו הפירות ג"כ ואם היורשים מראים כתובת האלמנה מורישתן גובין אותה ואם אינן מראין הכתובה אין להם כלום זהו הנראה לי בזה וה' צבאות יעשה עמנו לטובה אות. ויראינו מתורתו נפלאות. וחתמתי שמי פה אני הצעיר צמח בן הרב ר' שלמה ז"להה:
@שו"ת יכין ובועז חלק א סימן קמז
דין בענין מי שנשבע פעמים רבות אם צריך היתר לכל אחת ואחת או התר אחד סגי לכולן.
תשובה בגמ' איבעיא להו בעל מהו שיפר לשתי נשיו כאחת אותה דוקא או לאו דוקא אמר רבינא ת"ש אין משקים /שתי/ סוטות /כאחת/ מפני שלבה גס בחברתה ר' יהודה אומר לא מן השם הוא זה אלא משום השקה לבדה וכתב הרמב"ן ז"ל מסברא לן דפשטיה דרבינא מדר' יהודה דאותה דוקא משמע והאריך הרבה בזה וכתב בסוף דבריו דסוגיין בעלמא בכה"ג דאותה דוקא הוא /כדאמרי'/ כדאמדי' בפ' טרף בקלפי הילכך לענין נדרים אין הבעל מפר לשתי נשים כאחת ומהכא משמע שאין יכולין להפר ב' נדרים כאחת אבל הרמב"ם ז"ל כתב בפי"ב מהלכות נדרים שהבעל יכול להפר נדרי שתי נשיו כאחת א"כ יכול להפר ג"כ ב' נדרי אשה אחת ומה לי שנדרי שתי נשים ומה לי נדרי אשה אחת הכל הוא ענין אחד שמפר ב' נדרים או יותר בבת אחת וכשם שיאמר לשתי נשיו מופרין לכן יאמר לאשתו אחת מופרין לך ואעפ"י שתנן אמרה קונם תאנה שאיני טועמת וענבים שאיני טועמת הרי אלו ב' נדרים כבר כתב הרשב"א ז"ל בחידושיו לאו מימרא שיהא צריך הפרה לכל א' וא' בפני עצמו אלא הפרה אחת לכלן והבי' ראיה מהתוספת' שאמרה היו עליה ה' נדרים הפרה אחת ואם לא הפר אלא א' בלבד צריך להפר האחרים גם אם קיים א' מהם האחרים אינם קיימים ויכול להפר אותן וכן מוכחא אותה תוספת' שהביא בחידושיו מכאן יש ללמוד שיכול הרב להתר כמה נדרים וכמה שבועות בבת אחת כמו שמפר האב שהפרת האב והתר החכם דין אחד לכלם אלא שהבעל בלשון הפרה והחכ' בלשון התרה כן מוכח בגמ' והאי דתנן שבועה שלא אוכל שבוע' שלא אוכל ואכל אינו חייב אלא אחת ואמר עלה רבא בגמ' שאם נשאל על הראשונה חלה שניה ומשמע מהכא שהנשבע שבועות הרבה צריך התר על כל אחת ואחת אינו נגד מה שכתבתי למעלה שכן הוא שאם לא נשאל תחלה אלא על אחת בלבד בודאי שחלה שניה שעכשו שנסתלקה שבועה ראשונה חלה שניה ולא נשאל עליה כי לא נשאל אלא על אחת בלבד ולפיכך צריך שאלה גם על השניה אבל אם נשאל על כלן בבת אחת סגי בהתר אחד לכולם ורבא לא אמר שאין נשאלין אלא על אחת בלבד אלא אמר שאם נשאל על אחת מהשבועו' שהאחרת חלה א"כ הנוד' או הנשבע שבועות התר אחד די לכלן זה נראה להלכ' אבל למעש' אין ראוי לעשות כך שהרי א"א מורי הרב ז"ל בא מעש' לידו והצריך התר על כל שבועה ושבועה והביא ראיות מהא דתנן שיש נדר בתוך נדר ואין שבועה בתוך שבועה ואם נשאל על הראשונה חלה שניה ואעפ"י שיש לפקפק בראיה זו ואינה ראיה שאין מתירין בבת אחת אבל אין משיבין את הארי אחר מותו. אחרי שכתבתי זה עמדתי על דברי הרשב"א ז"ל והתר להתיר הרבה נדרים בבת אחת והביא ראיה מהא דתנן דרך תלמיד חכם עד שלא היתה בתו יוצא' מאצלו אומר לה בתי כל נדרים שנדרת בתוך ביתי הרי הן מופרין והן הבעל כל נדרים שנדרת עד שלא תכנסי לרשותו הרי הן מופרין ומכאן ראיה שיכולין להתיר כמה נדרים בבת אחת שהרי האב והבעל כל נדרים שנדרה הפרו אותן בבת אחת ומשנה זו לא הזכיר הרב מקומה והיא בפ' נערה המאורסה ושלום על ישראל:
@שו"ת יכין ובועז חלק א סימן קמח
אל הקהל הקדוש קהל קוסמטינא ישמרם צורם.
אצילי בני ישראל המה אראלים מצוקי ארץ רודפי צדק מבקשי ה' השוכן בשמי שמי ערץ. אליכם אישים אקרא מחזיקי הבדק גודרי פרץ. אנשי שלומי ה' יהי בעזרכם האל הגדול הגבור והנורא אשר על השמים ירץ. ענפכם תשאו ופריכם תתנו ויהיו בניכם כבית פרץ אויביכם ישמיד ומצפון יקרצם קרץ. ואתם תתענגו על רוב שלום ומה' תוסיפו אומץ ומרץ. ועתה באתי להודיע למעלתכם שמעתי ותרגז בטני וכל הירא את דבר ה' ראוי לו להתכסות בשקים. וחבלים בראשו ובגרגרותיו ישים אפר מקום פאר וענקים. כי בקהלכם הנכבד קמו אנשי רשע עדי חמס. המעידים במה שלא ידוע ולא שמעו לזאת לבבנו כדונג נמס. והלא כל קהל עדת ישראל לא הוחזקו להעיד שקר ומפני כך הוכשרו להעיד האוהב והשונ' כי הם זרע ברך ה' לא יעשו עולה ולא ידברו כזב ולא בפיה' לשון תרמית. והעושה זאת יכרית ה' אותו ומקרב עמו אותו יצמי' ואתם אנשי קדש איך תעלימו עין מן הרודפים אחר הזיוף חוקקי און ומכתבי עמל כתבו איש הישר בעיניו יעשה זה יכתוב כרצונו וזה יחתום את אונו. זה יאמר שכור הייתי. וזה יאמר לעולם לא חתמתי. במחשך מעשיהם לסתיר עצה. על איש מסכן יזעק חמס ולא יענה ועזרה בשער לא מצא. לזאת תרעש ותגעש הארץ כוכבים אספו נגהם אראלים צעקו חוצה. ובמה העון הזה יהי נרצה. והלא קהלתכם המפוארת. צבי היא לכל הקהלות ועטרת. ומימי קדם בכל מדות חשובות היא מעוטרת. ריח בשמה יצא לעולם כריח מר ולבונה וקטרת. ואיך עתה הוות יהיה בקרבכם. ואנשי לצון ומרמה יחללו שמכם. ולכן שמעי /שמעו/ נא תוכחתי ולראות הטיבו. הטו אזנכם לאמרי פי וריבות שפתי הקשיבו. חדלו לכם מלרדוף אחר תאותכם ריבו ביצרכם ריבו. ואם יש ביניכם קצת אשר השחיתו התעיבו. הלא מן הראוי לכם לבערם עד תמם. ולהחרימם ולהכרית את שמם. לכלות קוצים מן הכרם כרם ה' צבאות ותהיה כל העדה כלם קדושים ואז יהיו כשחר אורה. כי הבעירו מקרבם המעקשים את הישרה. לכן מהרו ועלו מטומאותיכם והנקו. ואת הצדיק הצדיקו ואת הרשעי' בעונם ימקו. תחזקנה ידיכם אתם אנשי הקדש ואיש את רעהו יעזורו לגלות בקהל עונותם. ולפרסם ברבים חטאתם. ונוסרו כל הנבלים ובני עולה. ואת הדיינים אני מזהיר. שידינו דין אמת לאמתו משפט יוציאו לאור כשחקים בהיר. ולא יכירו פנים כמשפט ויתרחקו מדבר שקר. כי כל הסותר דין מדיני התורה נפשו ממחיצתן של ישראל עקרון תעקר. ועתיד ליתן את הדין לפני מלך מלכי המלכים אשר לתבונתו אין חקר. לא ייעף ולא ייגע להעביר רשעים מן הארץ ולנערם ממנה ויהיו כענן בקר. ועיניהם ינקר. הלא הוא יפקוד בשבט פשעם ובתוכחות על עון ייסר רשעים בנגעים. לעתים ולשעות ולרגעים. ישיבו זאת אל לבם וידעו ויבינו כי אש היא עד אבדון תאכל כאש תבער יער וכלהבה תלהט הרים ותשרוף אש בער. ויזהרו פן ירבו לעשר אומדות. ויהיה נקל בעיניהם דיני ממונות כי הוא מקצוע גדול שבתורה אף למי שיש לו בתלמוד עשר ידות. וקבע לו בשמוש הרבה מסמרות ויתדות. ומה גם עתה לדייני הזמן דלא קרו ולא תנו ולא שמשו כהוגן בתלמוד והגדות. שאין ראוי להם לדון באומד ודמו בנפשיה דאינהו כר' בנאה איש חמודות. או בקיאי בדיני כר' שמעון בן ננס שאמר עליו ר' ישמעאל שכל הרוצה לעסוק בדיני ממונות ישמש אותו דכל רז ליה לא אנס. שמעו נא אחי ורעי את דברי ולנפשכם ינעמו. וטוב טעם תוכחתי המגול' אשר היא מאהבה מסותרת תטעמו. כי קנא קנאתי לה' אלהי צבאות ולכבוד שמו הגדול. כי גדול הוא בגויים ומימי קדם ומשנו' עולמי' מתקו לא חדל חדול. והלא אתם אבן שתיה שממנה הושתת כבוד לכל העולם. ביושר המפעל וטוב המעשה לתורה ולתעודה כסאכם הוא כסא כבוד מרום מראשון וממנו ומן העולם כלו דבר זה לא נעלם. כי כן שמענו ואבותינו ספרו לנו במה שנתאמת אצלם. במה שקבלו מפי השמועה בריא אולם. ואיך עתה יבואו פריצים וחללו שמכם אשר מפני כך רוח קנאה על פני עבר'. ונכנסתי לפנים ממחיצתי ועשיתי שלא כשורה. ודברתי לכם קשות וחוששני פן יחסדני שומע שהפכתי על פיה הקערה. וקעקעתי כל הבירה. ואני חלילה לי מזאת כי אם מאשר נפשכם בעיני יקרה. מחיתי לכבודכם וכתבתי מה שכתבתי מתוך אהבה מסותרה. ואם אולי לכם חטאתי הלא חסדכם יהיה לי כפרה. ואל שדי יתן לכם רחמים ועליכם יסך באברה. נאם הכותב קטון בעיניו ונפשו צעירה. צמח בן הרב ר' שלמה נ"ן בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק א סימן קמט
עליון הכתב לקדושים אשר בארץ המה. יודעי מדע ונגלה להם תעלומות חכמה. גובה להם ויראה להם כעין הקרח הנורא וכאור החמה. כי אנשי מופת המה. הקהל הקדוש אשר בקסנטינה ישמרם צורם ויהיה בעזרם תולה ארץ על בלימה. קוסנטינה אל הר' יוסף זמרון יצ"ו.
עמדתי על קונדריסך והתבוננתי בכל מה שכתב' בענין הקדשה. ודע כי בודאי כדבריך כן הוא שהקדשה נאסרת מיום שנתנה תורה לישראל כי קודם התורה היתה מותרת ומעשה יהודה יוכיח ולפי שנאסרה הקדשה לפיכך אם ירצה אדם לבעול אשה בהתר צריך תחלה לקנותה לו שנאמר כי יקח איש אשה ובעלה וגו' וקנייתה היא בג' דרכים בכסף בשטר בביאה כמו שביארום רז"ל בתחלת מס' קידושין ושלשתן מן התורה כפי דעת כל הפוסקים אעפ"י שהרמב"ם ז"ל חולק בכסף ודעתו שקידושי כסף אינם אלא מדרבנן ואין להאריך בזה שאינו מענין שלפנינו ומאחר שלא התיר' התורה אלא בג' דרכים הללו לפיכך הבועל אשה לוקה לפי שהוא עובר על לאו דאורייתא שנאמר לא תהיה קדשה מבנות ישראל מכאן הוכיחו קצת איסור קדשה זה שלא כדעת אונקלוס שתרגם לא תהיה קדשה מבנות ישראל ולא יהיה קדש בבני ישראל לא תהי אתתא מבנת ישראל לגבר עבד ולא יסב גברא מבני ישראל אתתא אמא הא אמרו שלא בא לפרש לאוין אלו אלא שלא ישא איש ישראל שפחה ולא תשא בת ישראל עבד שאין לאו דקדשה מזה הפסוק אלא מפסוק אחר אל תחלל את בתך להזנותה ויש אומרים שלאו זה של קדשה הוא והוא אזהרה לאב הקדשה ולקדש וכן כתב הרב מקוצי ז"ל ולפי דעת אחרים אזהרה לקדשה מלא תהיה קדשה מבנות ישראל ואזהרה לאביה הוא מאל תחלל את בתך להזנותה שלא יושיבנה בקובה של זונות או שלא לשכור אותה וזה כדי שלא יטעה האב לומר כיון שזכתה לי תורה קנסה ולפיכך יוכל להפקירה וליטול ממנה שכר או למחול זה הזכות כשאר זכות שיש לו עליה ולפיכך באה לו האזהרה הזאת. וגם יש אזהרה לבד שלא יניחו קדשה. והקדשה היא הפנויה העומדת על אם הדרך מזומנת לזנות מכל אדם כענין שנאמר איה הקדשה היא בעינים על הדרך וכן שנו בספרי זו אזהרה למופנה שנאמר לא היתה בזה קדשה ונתן ר' אליעזר בן יעקב הטעם מתוך שהוא בא על נשים הרבה ואינו יודע על איזה מהן בא וכן היא שקבלה מאנשים הרבה נמצא אח נושא אחותו ועל זה נאמר ומלאה הארץ זמה ומזה הטעם התירו קצת מהגדולים ז"ל הפלגש כיון שהיא מיוחדת לו וקצת אוסרים ואין זה מקומו.
ואחר שנתבאר זה בקצרה אם כן לא תקרא זאת האשה קדשה כי אינה מזומנת לזנות אלא קלא בעלמא ואם היתה קדשה כל באיה לא ישובון ויהיה הענין גלוי ומפורסם לכל אנשי העיר ולפי דבריך אין שם אלא קצת עדות וא"כ הוא כדבריך ונתבאר לכם שהיא קדשה בודאי יהיה דינה כדין קדשה וחייבת מלקות גם הבועל אם מבני ישראל הוא שנוכל להלקותו. ואם נבעלה לעכו"ם דרך זנות אינה חייבת אלא מכת מרדות מדרבנן שישראל הבא על הגויה וכן בת ישראל הנבעלת לעכו"ם אם דרך אישות לוקין מדאורייתא ואם דרך זנות לוקין מכת מרדות מדרבנן.
עוד כתבת האשה הזאת מאחר שהעם מרננין עליה בקול שאינו פוסק ואומרים פלוני זנה עם פלונית זהו קול שאינו פוסק וחוששין לו וכן פסק הרי"אף ז"ל בפ"ב דיבמות דקול שאינו פוסק חוששין לו והרמב"ם ז"ל כתב בפ"ב דסוט' שקול שאינו פוסק הוא וכו' ובפט"ו מאיסורי ביאה כתב ז"ל שאם יצא עליה קול שהיא מזנה והכל מרננין אחריה חוששין לה משום זונה ע"כ לשונך. ולפי שראיתי דבריך אינם מסכימים לדברי החכמים ראיתי לברר וללבן הדברי' על סדרן וכמאמריך וכפי המובן מדברי' שאתה מחזיק האשה הזאת באשת איש והיא אסורה לבעלה ולפיכ' כתבת מה שכתבת וכן ביארת בסוף דבריך באמרך שהאשה הזאת אסורה על בעלה וכו' ואני אומר שאינה נאסרת על בעלה אלא בעדי טומאה והדבור בעניינים אלו מתחלק לשלשה חלקים.
החלק הראשון ידוע כי בכל מקום עד אחד נאמן באיסורין כדאי' בכמה דוכתי בגמ' בין לאסור בין להיתר כך היא הסכמת רוב המפרשים והפוסקים ז"ל אבל בכאן כיון שהיא אשת איש אינה נאסרת על בעלה אלא בשני עדים שיעידו שראו' שזנתה דלמדו דבר דבר מממון דהא גרסי' בפ"ק דכתובות אין האשה נאסרת על בעלה בעד אחד אלא בשני עדים וקנוי וסתירה אפי' בעד אחד נמי כלומר הקנוי בפני שנים והסתירה אפי' בפני אחד כן פירשו המפרשים ופסקו הפוסקים ז"ל ובפ' האומר בקידושין איבעיא להו זנתה אשתו בעד אחד מהו אמר רבא הוי דבר שבערוה ואין דבר שבערוה פחות משני עדים וכן פסק הרי"אף ז"ל הלכה וכן כתב הרמב"ם ז"ל בפכ"ד מה' אישות ז"ל ואין ב"ד כופין לגרש אשתו בדבר מדברים אלא עד שיבואו שני עדים ויעידו שזנתה אשתו זאת בפניהם ברצונה ואח"כ כופין אותו להוציא ע"כ ובפ' האומר אמרי' ההוא סמיא דהוה מסדר מתניתין קמיה דמר שמואל יומא חד נגה ליה ולא אתי שדר שליח אבתריה אדאזיל שליחא בחד אורחא אתא איהו בחד אורחא כי אתא שליח א"ל אשתו זנתה אתו לקמיה דמר שמואל א"ל אי מהימן לך זיל אפקה ואי לא לא תפקה ופי' רבא דה"ק אי מהימן לך כבי תרי זילאפקה הא הכא אע"ג דאיכא סהדא חדא דמעיד דזנתה אשתו אפי' הכי לא כייפינן ליה לגרש אלא אם בעל נפש הוא יחוש לדבר ויגרש וכן כתבו המפרשים דהני מילי בדיני אדם שאינו חייב לגרש אבל בבא לצאת ידי שמים כיון שהעיד עד אחד ומהימן ליה כבי תרי מצוה עליו לגרש. אמנם צריך ליתן לה כתובה דכיון דליכא שני עדים לא מפסדה כתובתה אלא א"כ היא מודה וכן פסק הרמב"ם ז"ל בפ' כ"ד מהל' אישות מי שראה אשתו שזנתה או אמר לו אחד מקרוביו או מקרוביה שהוא מאמינם וסומך דעתו עליהם שזנתה אשתו בין שהוא איש בין שהיתה אשה הואיל וסמכה דעתו לדבר זה שהוא אמת הרי זה יתחייב להוציא ואסור לבוא עליה ויתן כתובתה. ואם הודית לו שזנתה תצא בלא כתובה ולפיכך משביעה בנקיטת חפץ שלא זנתה תחתיו וכו' ע"כ והוסיף הרמב"ם שאם ראה אותה ר"ל לאשתו בעצמו משביעה ר"ל אם אינה מודה בדבר וכיון שראה בעינו היא טענת ודאי וחייבת שבועה ואם לא ראה אלא מה ששמע מאחרים הוי טענת ספק ואינה חייבת שבועה אלא ע"י גלגול כדאי' במסכת שבועות וכמו שהאריך ז"ל בהלכות טוען ונטען ודבר ברור הוא זה.
החלק השני והוא שיש שם קצת דברים שראוי לחוש להם ואם נתבררו לבעל ראוי לחוש להם ולהוציאה ברצונו ואם אינו רוצה אין ב"ד כופין אותו לגרש לפי שאין האשה נאסרת על בעלה מחמתן. תחלה הא דתנן בפ' המדיר בכתובות ואלו יוצאות בלא כתובה העוברת על דת משה ויהודית ואיזו דת משה מאכילתו דבר שאינו מעושר ומשמשתו נדה ולא קוצה לה חלה ונודרת ואינה מקיימת ואיזו היא דת יהודית יוצאה וראשה פרוע וטווה בשוק ומדברת עם כל אדם אבא שאול אומר אף המקללת יולדיו בפניו ר"ט אומר אף הקולנית ואיזו קולנית רוצה לומר המדברת בתוך ביתה ושכניה שומעין את קולה ובגמ' מפרש לכלהו מנא ידע להו בעל וכבר ביארם בארוכה הרמ"בם ז"ל בפכ"ד מהל' אישות. ובמס' סוטה פ' ארוסה איבעיא להו העוברת על דת צריכה התראה להפסידה כתובתה או לא ואסיקנא צריכה וכן מתבאר בירושלמי הביאו הרי"אף ז"ל בפ"ב דיבמות ובודאי שצריכה התראה ועדים כלומר מתרה בה תחלה ואח"כ יבואו שני עדים ויעידו שעברה על דבר מדברים הללו ואם אין שם עדים משביעה וכן כתב הרמ"בם ז"ל בפכ"ד מה' אישות העוברת על דת צריכה התראה ועדים וכו' נותן כתובה אחר שתשבע שלא עברה ואם כופין הבעל לגרש או לא התם בפ' ארוסה בעיא ולא אפשיטא ומספיקא לא כייפינן מיהו מצוה לגרש וכן כתב בעל מגיד משנה ז"ל העוברת על דת משה ויהודית מוסכם הוא מכל המפרשים ז"ל שאם רצה הבעל לקיימה מקיימה וכן כתב הרש"בא ז"ל בפ' המדיר וכן כתב הרא"ש ז"ל בפסקיו בשם הרא"בד ז"ל וכן פסק הרמ"בם ז"ל בפכ"ד מה' אישות.
החלק השלישי והוא שאין שם עדות ברורה בזנות אלא שיש עדים מעידים בדבר כעור ויצא לה שם רע בעירה בקלא דלא פסיק אם אסורה לבעלה או לא. תנן ביבמות בפ' כיצד הנטען מן השפחה ונשתחררה ומהנכרית ונתגיירה הרי זה לא יכנוס ואם כנס אין מוציאין מידו הנטען על אשת איש והוציאוה מתחתיו אעפ"י שכנס מוציא ואמרינן עלה בגמ' אמר רב ובעדים כלומר הא דתנן שהנטען על אשת איש איש אם כנס יוציא דוקא אם הוציאה בעלה בעדי טומאה מחמת זה הנטען אבל אם לא הוציאה בעדי טומאה אלא בעדי דבר כעור וכנסה זה הנטען אין מוציאין אותה מידו וכן פירשה הרי"אף ז"ל ושקלי וטרו טובא ואוקמה רב ביש לה בנים ויש לה עדים כלומר שיש עדי טומאה שנטמאה תחת בעלה ויש לה בנים. והרי"אף ז"ל פירשה בנים מן הנטען ורש"י ז"ל פירשה בנים מן הבעל ולתרוייהו כיון דאיכא בנים ויש עדים שזנתה לא תצא מן הנטען והקשו עליו בגמרא ולוקמה בשאין לה בנים אע"ג דליכא עדים ותרצו אמר רבא מתני' קשיתיה מאי אריא דתני הוציאוה ליתני הוציאה אלא כל שהוציאוה ב"ד וב"ד בעדים הוא דמפקי משמע מהכא דלעולם ב"ד לא מפקי לה מתחת בעלה אלא בעדי טומאה וכיון דמפקי לה בעדי טומאה ונשאה נטען מפקינן לה מפיק. ואמרי' תו בגמ' ואיבעית אימא האי מתניתא ר' היא דתניא רוכל יוצא ואשה חוגרת בסינר +אמ"ה ראית רבינו אב"ן פירש שהסינר הוא כעין מכנסים קצרי' ולובשים אותו הנשים החשובות לקבל נדותן בו ע"כ הרצב"ש ז"ל.+ אמר ר' הואיל ומכוער הדבר תצא רוק למעלה מן הכילה אמר ר' הואיל ומכוער הדבר תצא מנעלי' הפוכי' תחת המטה הואיל ומכוער הדבר תצא והנה לפ"ז אפי' בעדות דבר מכוער תצא וזה דלא כרב דאמרי' לעיל דלא מחייב למיפק לה אלא בעדי טומאה ולפום הכי קא מקשי בגמ' אהא דאמרי' הלכתא כותיה דרב והלכתא כוותיה דר' קשיא הילכתא אהילכת' לא קשיא הא בקלא דפסיק הא בקלא דלא פסיק פירוש אי איכא קלא דלא פסיק ואיכא עדים בדבר המכוער עבדינן כר' ומפקינן לה ואי הוי קלא דפסיק עבדינן כרב ולא מפקינן אלא בעדי טומאה שהרי ביארו בגמ' שקול שאינו פוסק הוא יום ומחצה וצריך שלא יפסוק הקול ביני ביני ולא יהיו שם אויבים להוציא הקול דאמרי' התם דקלא דלא פסיק עד כמה אמר אביי אמרה לי אם קמי מריה יומא ופלגא ולא אמרן אלא דלא פסיק ביני ביני אבל פסיק ביני ביני לא ולא אמרן דפסיק אלא דלא פסיק מחמת יראה אבל מחמת יראה לא דמחמת יראה הוא דפסיק ולא אמרן אלא דליכא אויבים אבל איכא אויבים אויבים הוא דאפקוה לקלא.
נמצא לפי זה אי איכא עדי כעור והם הדברים המוזכרים בפ' כיצד ביבמות שזכרנו למעלה כגון רוכל יוצאה ואשה חוגרת בסינר כלומר כאשר יצא הרוכל מיד נכנסו העדים שמצאוה על המטה והיא לובשת המכנסים או חוגרת האזור ומצאו רוק על הכילה וסנדל תחת המטה. ואמרו עוד בירושלמי כגון שהיו יוצאין ממקום אפל או ראו אותן מנשקין זה את זה או מעלין מן הבור זה את זה או שהגיפו את הדלתות על שניהם כל זה הוא דבר מכוער ואם יש שני עדים בדבר כעור זה וקלא דלא פסיק על דעת ר' תצא ואי פסיק קלא בתנאים הנזכרים למעלה בודאי לא תצא אלא בעדי טומאה.
אחר הדברים האלה יש לבאר האי דאמרי' תצא בעדי כעור וקלא דלא פסיק אם מבעל או אם מבועל כלומר אם היא נאסרת על בעלה אעפ"י שאין שם עדי טומאה אלא עדי כעור עם קלא דלא פסיק ויהיה אמרם תצא עניינו מבעל או אינו אלא שאין הבעל חייב להוציאה דאינה נאסר' עליו בעדות הללו כיון דליכא עדי טומאה יהיה כונת אמרם תצא שאם גרשה הבעל ברצונו וכנס' הנטען שחייב להוציא' כיון שנחשדה עמו בעודה תחת בעלה ודעת רש"י ז"ל היא שתצא מבעל וכ"ש מבועל וכן כתוב בשאלתות דרב אחא אבל אחרים דוחים,,, /דעת זה/ ואומרים דלעולם אין האשה נאסרת בעדי כעור אפי' עם קלא דלא פסיק ואינה נאסרת אלא בעדי טומאה דהא אמרי' במסכת סוטה דאין האשה נאסרת על בעלה אלא ע"י קנוי וסתירה אבל בלא קנוי אפי' נסתרה בעדים שריא ואיך אסרי' לה בעדי כעור ועוד אמרי' בפ' האשה רבה דלקלא דלבתר נישואין לא חיישי' ור"ת ז"ל מפרש תצא מן הבועל אם גרשה הבעל ברצונו ונשאה הרוכל הואיל ומכוער הדבר תצא דלדידי' הוי קלא דקמי נשואין וקלא דקמי נשואין חיישינן אבל מבעל לא מפקינן אלא בעדי טומאה וכן מוכח סתמא דתלמודא דקאמ' כל שהוציאוה בב"ד וב"ד בעדים הוא דמפקי אלמא דדבר פשוט הוא דלא מפקי מבעל אלא בעדי' והרבה האריך ר"ת ז"ל לחזק סברא זו וכן פר"ח ז"ל וכן בעל הלכות גדולות תצא מרוכל אבל מבעל לא מפקינן אלא בעדים ועוד כתב בעל הלכות גדולות דאין מוציאין מבעל אלא בעדי טומאה עד שיראו כמכחול בשפופרת אבל הרא"ש ז"ל כתב דאפי' לענין חיוב מיתה סגי אם ראום כמנאפים כדאי' בפ' השוכר את הבית וכן פסק ר"ח ז"ל ואעפ"י שר"ת ז"ל כנראה שחזר להיות סובר כרש"י ז"ל כבר דחו דבריו האחרונים ז"ל והרשב"א ז"ל בחידושיו האריך הרבה בדבר זה ונראה מדעתו שהוא סובר שאינה יוצאה מבעל אלא בעדי טומאה לא בעדי כעור וקלא דלא פסיק והאי דאמרי' תצא בעדי כעור בנטען הוא אם גרשה הראשון הרב מקוצי ז"ל בסי' מ"ח בס' מצות לא תעשה וכן דעת הרב מגיד משנה וכן כתב בשם בעל העטור ז"ל וכן דעת בעל ספר ארחות חיים ושני המאורות הגדולים הרי"אף ז"ל והרמ"בם ז"ל כן היא דעתם הרי"אף ז"ל בפ"ב דיבמות כתב כן בפירוש וז"ל ושמעינן מהא דתניא בד"א בשאין לה בנים וכו' דהיכ' דאית לה בנים בין מן הטוען בין מן הנטען אע"ג דאיכא עדים בדבר מכוער לא מפקינן לה מיניה אבל אי איכא עדי טומאה שזנתה עמו כשהיא תחת בעלה מפקינן לה מיניה ואפי' יש לה כמה בנים והני מילי מבועל שהוא נטען אבל מבעל עצמו לא מפקינן לה אלא בעדי טומאה בין יש לה בנים ובין אין לה בנים מכל מקום הרי מבואר דהא דאמרי' תצא אינו אלא מטוען אם גירשה הבעל אבל מבעל אין מוציאין אותה אלא בעדי טומאה וכן נמי פסק הרמב"ם ז"ל בפכ"ד מהל' אישות שאין הבעל חייב לגרשה אלא אם זנתה בשני עדים וברצונה כמו שכתבתי לשונו למעלה אבל בעדי כעור אין כופין אותו להוציא שכן כתב ז"ל כיצד היא יוצאה משום שם רע כגון וכו' עד ואם רצה להוציא תצא ואין לה כתובה ואין זה צריך התראה הרי שתלה הדבר ברצונו ואלו היתה אסורה עליו בעל כרחו היה מגרש שיכפוהו ב"ד על כך וכן כתב בסמוך וז"ל עוברת על דת משה ויהודית וכן זו שעשתה דבר מכוער אין כופין את הבעל להוציא אלא א"כ רצה להוציא. ואם נשאת לנטען אחר שגרשה הראשון ברצונו כתב דינה בפ"ב דסוטה ודעתו כדעת הרי"אף ז"ל. וכיון שהדבר כן איך מלאך לבך לאסור אשה על בעלה בעדי כעור ואפילו היה שם קלא דלא פסיק והכנסת ראשך בין ההרים הגדולים והגסת לבך בדבר זה ראה כמה רבנים ופוסקים ומכללם הרי"אף ז"ל והרמב"ם ז"ל שני עמודי התוך אשר בי' הדת והדין נכון עליהם דאין מוציאין אותה מבעל אלא בעדי טומאה והנה על נקלה כתבת האשה הזאת הוחזקה זונה ואם יבא בעלה תאסר עליו שהנבעלת לעכו"ם ברצון נאסרת על בעלה הנה בלא עדי טומאה אסרת אותה אלא בעדי כעור וקלא דלא פסיק אסרת על הבעל שלא ברצון חז"ל ואיני יודע אם עדי כעור העידו שראו בעינם הכעור הנזכרים למעלה או בשמיעה בלבד כי לפי מה שבא בשאלה לא היה אלא רנון דברים בעלמא אמנם בקונדריסך כתבת שהיה שם עדי כעור וייחוד וזה אינם שני עניינים כי בכלל הכעור הוא הייחוד לפי שהייחוד הוא אחד מדברים שהזכיר הירוש' מדבר כעור והאשה אינה נאסרת בעדי ייחוד כדאי' בפ"י =בפרק י'= יוחסין בסתירה בלא קנוי אינה נאסרתעל בעלה אפי' יש עדים בסתירה ואע"ג דאדעת' דניאוף איסתתרו כן כתב הרא"ש ז"ל בפ"ב דיבמו' הביא ראיות מהנהו עובדי דשלהי נדרים לפיכך אין אשה נאסרת על בעלה בייחוד ואתה חשבת שמצאת לך בדבר הזה שנסתרה וחשב' שנאסרת בכך ואינו כן.
ויחוד הואיל ואתא לידן נימא ביה מלתא כי ראיתיך כחותך שביחוד תאסר האשה ואינו כן.
ונאמר שהעריות אסרה תורה להתייחד עמהם כדאמרינן בפ"י =בפרק י'= יוחסין א"ר יוחנן משום ר' ישמעאל רמז לייחוד מן התורה מנין שנאמר כי יסיתך אחיך בן אמך וכי בן אם מסית בן אב אינו מסית אלא לומר לך בן מתייחד עם אמו ואסור להתייחד עם כל העריות שבתורה זהו ייחוד דאורייתא אמנם ייחוד דפנויה אסור מדברי סופרים לפי שבית דינו של דוד גזרו עליו ממעשה אמנון ותמר כדגרסינן בפ' אין מעמידין א"ר יהודה באותה שעה גזרו על הייחוד דפנויה וייחוד דגויה נמי אסור מגזרה שמאי והלל כדאי' התם. והמתייחד עם אחת מכל אלו לוקין שניהם כדאמרי' בפ"י =בפרק י'= יוחסין אמר רב מלקין על הייחוד ואין אוסרין על הייחוד כלומ' אין אוסרין אותה על בעלה בייחוד אבל מכין אותה ואותו מכת מרדות לפי שאין איסור ייחוד אלא מדרבנן ובתר הכי אמרינן לא אמרן אלא בפנויה אבל באשת איש לא מפני שאתה מוציא לעז על בניה. נמצא שעל ייחוד דפנויה מלקין ועל ייחוד דאשת איש אין מלקין אותה משום לעז דבניה וכן פסק הרי"אף ז"ל וכן כתב הרמ"בם ז"ל בפכ"ב מאיסורי ביאה ואיסור ייחוד לאשה עם ישראל או עם העכו"ם חד הוא דבפ' אין מעמידין תנן לא תתיחד אשה עמהם מפני שהן חשודין על העריות וכמו /ורמו/ עלה בגמ' מאי אריא עכו"ם אפילו ישראל נמי דהא תנן לא יתיחד איש עם שתי נשים ומשנו לא צריכא שאשתו עמו ישראל אשתו משמרתו עכו"ם אין אשתו משמרתו א"כ בין ייחוד ישראל בין ייחוד עכו"ם אסור אבל אינה נאסרת על בעלה בכך ודינ' שוה אלא שלכתחלה מותר להתיחד עם ישראל אם אשתו עמו ועכו"ם אפי' אשתו עמו אסור ואם עברה ונתייחדה עם שניהם מותרת היא לבעלה ואינה נאסרת בכך.
נחזור לראשונות במה שכתבת וזה לשונך וזאת האשה שבנדון הזה מאחר שהעם מרננין אחריה בקול שאינו פוסק ואומרים פלוני זנה עם פלונית זהו קול שאינו פוסק וחוששין לו וכן פסק הרי"אף ז"ל בפ"ב דיבמות דקול שאינו פוסק חוששין לו והרמ"בם ז"ל כתב בפ"ב מסוטה שקול שאינו פוס' הוא כגון שקמו בני העיר עליה ועל הנטען ביו' ומחצה או יותר ואומרים פלוני זנה עם פלונית ובסוף דבריך אסרת אותה על בעלה בכך וזה אינו אמת ואין דעת הרב והתלמיד הרי"אף ז"ל והרמ"בם ז"ל שיוציאה מתחת בעלה בכך בעניינים אלו אלא בעדו' ברורה שרירא וקיימ' שיעידו בטומאה כמו שהארכתי למעלה אמנ' אם גרשה הבעל מרצונו מחמת כעור או מחמת קלא דלא פסיק שחשש לדברים הללו ואחר כך נשאת לנטען אינה יוצאה ממנו אלא אם אין לו בנים ובקל' דלא פסיק' שיצ' עליה עם הבועל הזה כשהיתה תחת בעלה וזהו שכתב הרמ"בם ז"ל בפ"ב מסוטה ודבריו מבוארי' שם שלא דבר אלא על הנטען לא על הבעל לפי שכבר דבר בזה בפכ"ד מה' אישות והרבה תמהתי עליך איך הנחת העיקר שהוא דין איסור אשה על בעלה המבואר בפכ"ד מה' אישות והלכת אחר דין הנטען שהוא בפ"ב דסוטה ואסרת אשה על בעלה לדע' הרי"אף ז"ל והרמב"ם ז"ל בעדי כעור וקלא דלא פסיק והם הם המתירים אותה ולא אסרוה אלא בעדי טומאה וכמו שהרווחנו /שהארכנו/ למעלה.
ואגיד לך קושט דברי אמת במה שכתב הרי"אף ז"ל שאם יצא עליה קול שחוששין לו וכן מה שכתב הרמב"ם ז"ל בפ' ט"ו מהל' איסורי ביאה וז"ל אשת איש שיצא עליה קול שהיא מזנה תחת בעלה והכל מרננין אחריה אין חוששין לבניה שמא הם ממזרי' שרוב בעילות של הבעל ומותר לישא בתה לכתחלה אבל היא עצמה חוששין משום זונה ואם היתה פרוצה יותר מדאי אף לבניה חוששין עכ"ל אין דעתם כמו שהבנת שחוששין לה משום זונה ומוציאין אותה מתחת בעלה חלילה אין זאת כוונתם. והענין הוא כמו שאומר לך שאם אשה זו תחת בעלה יצא עליה קול זנות אין מחייבין לבעל להוציאה בקול זה ולא בניה ממזרי' בקלא בעלמ' אבל הירא ה' ורוצה להתרחק מחשש איסור יגרש אותה ואם גרשה בעלה ברצונו לא ישא אותה הרוצה להתרחק מן הכעור שמא הקול שיצא עליה אמת ואיך ישא פרוצה כזאת ואם היתה תחת בעלה הראשון פרוצה יותר מדאי אף לבניה ראוי לחוש שמא הם ממזרים וכדאמרינן בפ' ארוסה בסוטה והלכתא ישא אדם בת דומה ואל ישא דומה מ"ט רוב בעילות לבעל ופירוש דומה חשובה וכתב הרב המגיד ז"ל וכהן חושש לה מדין תורה וישראל אם רוצה להתרחק מן הכעור הנה נתבאר שהחשש שכתב הרי"אף והרמ"בם ז"ל אינו אלא אם גירשה הבעל ראוי לכל אדם בעל נפש לחוש לקול שיצא עליה ולא ישא פרוצה לא שאוסרין אותה על בעל בכך ודבריהם דברי אלהים חיים נכוחים למבין וישרים למוצאי דעת.
ומה שכתבת אם נבעלה לעכו"ם זונה היא שכן כתב הרמ"בם ז"ל בפי"ח מהלכות הנזכרות שהנבעלת לעכו"ם הרי זו זונה. ומה ענין זה לכאן שאם אתה רוצה לאוסרה על בעלה א"כ אפילו נבעלה לישראל ברצונה ובעדים אסורה היא ומה לי עכו"ם ומה לי ישראל אם לכהונה אפילו תהיה פנויה ובא עליה א' מהפסולין כגון עכו"ם או עבד או נתין או ממזר או גר עמוני ומואבי ומצרי ואדומי ראשון ושני או פצוע דכה וכרות שפכה או חלל כל אלו אם בא אחד מהם על בת ישראל אסר אותה לכהונה. ומה שהזכרתי שכתב הרמ"בם ז"ל בפי"ח אינו אלא בת ישראל שבא עליה א' מהפסולין הנזכרין עשאה זונה ואסורה לכהונה א"כ אינו ענין כלל לנדון שלפנינו והשתדל בטוב הבנתך ותמצא אמת נכון הדבר.
עוד ראיתי ונבהלתי מה שכתבת שקול שהוחזק בב"ד הוא שיבואו שנים ויאמרו שמענו מפלוני זהו הקול שהוחזק בב"ד והוא הקול שחוששין לו וכמ"ש רבינו הרמ"בם ז"ל בפ"ט מה' אישות עכ"ל. מה לנו ולענין קול שהוחזק בב"ד ואתה רוצה לדמותו לקול שיצא על האשה שהיא מקודשת ואינו כן לפי שהקול הנז' שהיא מזנה הוא דומי מתה וכל אנשי העיר או רובם או הרבה מבני אדם מרננין בכך ואומרים פ' זנה עם פלונית ואם קול כעור אינו כן אינו כלום ואפילו יבואו שנים ויאמרו שמענו מפלוני אינו כלום דאנן עדי כעור בעינן שיבואו ויעידו בעצמן ואתה רוצה לומר שאם באו שנים ויאמרו שמענו מאחד הרי זו אסורה ולמה תאסר והלא הוא עד אחד בלבד ועוד למה לא נחוש שמא אותו יחיד הוא שונא ואיך יהיה קלא דלא פסיק מפי עד אחד ועל דעתך שבכך נאסרת על בעלה וכופין לגרש ונתקעתה בדברי הרמ"בם ז"ל ואמרת שכן כתב בפ"ט מה' אישות וכי הוא כתב שזה הקול הוא שחוששין לו באשת איש לא דבר הוא ז"ל שם אלא באם יצא עליה קול שהיא מקודשת כגון שבאו עדים והעידו שראו מטות מוצעות ונרות דולקות ובני אדם נכנסין ויוצאין ונשים שמחות ואומרות נתקדשה פלונית היום נתקדש' פלונית היום וכיון שבאו עדי' והעידו בב"ד והוחזק בב"ד הרי זו חוששין לה ומחזיקין אותה באשת איש וכבר כתב לך בארוכה א"א מורי הרב ז"ל בתשובה כל הדעות בענין קול שהוחזק בב"ד בענין הקידושין ואין הדמיון שדמית שוה שאותו קול הוא שחוששין לה ומחמת החששא אנו מחזיקין אותה באשת איש ואם נשאת לאחר אין מחזיקין הקול הכי איתא בפרק בתרא דגטין וזאת הקול שיצא עליה של זנות אם מחזיקין אותו אין מוציאין אותה מחזקת הבעל לפי שאנו אוסרין אותה על בעלה ומכריחין אותו לגרש ונמצא גט המעושה שלא כדין ואינו גט ואם תנשא לאחר בעילתו אסורה והיו בניה ממזרים ונפיק מינה חורבא ועוד דהוי דקול בתר נשואין ואין מחזיקין אותו בב"ד כלל ואין אנו צריכין לכל זה כי לפי דעת הרי"אף ז"ל והרמ"בם ז"ל והנמשכים אחריהם והסוברים כסברתם לפניהם ולאחריהם לא תצא מהבעל בקול זה הנה זאת חקרנוה כן היא שמענה ואתה דע לך.
הפלא ופלא נפלאתי מדבריך שבקצת מקומות אתה מחזיק האשה הזא' בפנויה ותחלת דבריך לא היו אלא באיסור הקדשה ורצית לעונשה עונש קדשה ובודאי שאין קדשה אלא בפנויה אחר זה חזרת והחזקת אותה באשת איש בענין קלא דלא פסיק וענין עדי כעור ואסרת אותה על בעלה ופסלת אותה לכהונה נראה מכל זה שהיא אשת איש וזה אינו נכון כי הרכב' אתרי רכשי ואחזת החבל משני ראשיו ואין זה ראוי אלא או תחזיק אותה בפנויה או באשת איש ואי לאו דמסתפינא הוה אמינא בלבך היתה טינא להיות כי כבר התיר אותה בתשובה א"א מוה"ר ז"ל כיון שבאו עדים וראו בעלה מת מושלך ונתנו סימנין מובהקין שבגופו ואצלך היא תשובה זו ואיך השלכת דברי הרב אבינו נ"ן אחרי גויך. והלכת בשרירות לבך למען ספות הרוה את הצמאה. כי מתוך שתאסור אותה להנשא תצטרך לפרוץ גדר ותבעל שנואה. ותצטר' לרדוף אחר תאות לבה עד שתמצאה אותה את כל התלא'. ואולי יצר אלבשה כי טב למיתב טן דו מלמיתב ארמלו ורקב עצמות קנאה. ואם לא תמצא בהתר תעשה באיסור להנאה. לא שתתכוין להכעיס בוראה. וחלילה שתהיה נסבה למכשולה ותאסור מה שזקן התר בהוראה. ואתה תחוש לעצמך ותציל עצמך מעונשה מהיום והלאה.
ועוד יש באחרונה. דבר מר כלענה. שמוסיף על מה שהחזקת אותה כעגונה. ושמתה קדשה וזונה. רצית להתיר דמה בלי חמלה וחנינה. ובזה תשלם המלאכה ויהיה סוף המעשה תחלת המחשבה והכונה. ועל דעתך כי בזה עבודה גמורה לאל אשר שמים וארץ קנה. ובשמים מעלותיו בנה. ושישלם לך שכר פעולתך על חד מאה מי מנה. יען עשית חרון אפו באמת ואמונה. באשה הזאת אשר רצתה להמיר דתה וכעובדת ע"ז עשית דינה. וכיון שהתרו בה פעמים שלש מחויבת היא מיתה להיותה באולתה שונה. עושה להכעיס והיא כמינין ואפיקורוסין ושכפרו בנבואה ובתורת ה' נאמנה. לא תשוב עוד לביתה ומקומה לא ידירנה. קול צעקה וצווחה קול שאון ישמע בביתה ובמעונה. ואין עונש בכל אשר תעשה לה ואין עליך עון אשר חטא מעלבונה. ורצית להסתייע בדברי הרמב"ם ז"ל ממנו יתד ממנו פנה. באמרך שהאשה הזאת כיון שהתריתם בה ולא חזרה ועוד רצתה להמיר דתה. ולהשתמד לעבוד ע"ז בגיותה. ראוי לסבב לה מיתה. וחזרת לומר אדרבה מחויבת היא מיתה. ומותר לעמוד עליה עד שתמות ורצית להרוג אותה אלא עזר לא מצאת. והבאת ראיה מדברי הרמב"ם ז"ל בפ"ד מהל' רוצח שכתב המינין והם עובדי ע"ז מישראל וכו' כל מה שכתבת עלה שלא כהוגן ועיקר זה הוא מאי דאמרי' בפ' אין מעמידין תני ר' אבהו קמיה דר' יוחנן העכו"ם והרועים בהמה דקה לא מעלין ולא מורידין אבל המינין והמסורות והמשומדים והאפיקורוסין מורידין אבל לא מעלין וקא מותיב ר' יוחנן לר' אבהו ואמר ליה אני שונה לכל אבדת אחיך לרבות את המשומדים ואת אמרת מורידין פירוש כי ר' יוחנן שמיע ליה דהאי משומד משומד לדבר אחד הוא דאי משומד לע"ז לכ"ע הוי מין ולפום הכי א"ל ר' אבא סמי מכאן משומד כלומר הסר המשומד שהוא משומד לדבר אחד ואינו בכלל המורידין ולא מעלין ובגמ' קא מקשו ולישני ליה כאן במשומד אוכל נבלו' לתאבון כאן במשומד אוכל נבלות להכעי' כלומר למה לא תירץ לו כי משומד אוכל נבלות לתאבון אני קורא בו לכל אבדת אחיך ומשומד האוכל להכעיס מורידין ולא מעלין ותרוייהו משומד לדבר אחד ובהכי תרצה שפיר ולית תיובתא ולמה א"ל סמי מכאן משומד וקא מותיב קסבר אוכל נבלות להכעיס מין הוא כלומר דהא תנא ליה דהא תנא המינין והמסורות ואוכל נבלות לתאבון הוא שאין לו בשר אבל אינו מופקר שיאכל ההתר ויניח האיסור ולהכעיס הוא שיהיה לפניו התר ואיסור ומניח ההתר ואוכל האיסור כן פירש"י ז"ל ובעלי החידושין ז"ל וזה בודאי כיון שמניח התר ואוכל איסור אינו מתכוין אלא להכעיס אביו שבשמים ויש מחלוקת בין רב אחא ורבינא בגמ' בענין איזהו משומד חד אמר לתאבון משומד להכעיס מין הוא וחד אמר אפי' להכעי' משומד ואיזהו מין העובד ע"ז ולפיכך כתב הרמב"ם ז"ל המינין והם עובדי ע"ז מישראל או העושה עברות להכעיס אפי' אכל נבלה או לבש שעטנז להכעיס הרי זה מין והאפיקורוסין והם שכופרין בתורה ובנבואה מישראל מצוה להרגן אם יש ביד כח להרגן בסיף בפהרסי' הורג ואם לאו יבא עליהן בעלילה עד שיסבב הריגתן א"כ לפ"ז אין ממיתין ולא מסבבין מיתה לשעושה עברה אלא העושה אותה ומתכוין להכעיס השם יתעלה שאסר אותה עברה כענין אמרם ז"ל יודע רבונו ומתכוין למרוד בו אבל העושה עברה ואינו מתכוין להכעיס בוראו אלא להניית עצמו בלבד עושה אותן עברות ואינו רגיל בהם תמיד וכגון אוכל נבלות לתאבון והדומ' לו מצוה להצילו ואסור לעמוד על דמו ויש עברה אחת העושה אותה אעפ"י שאינו מתכוין להכעי' ממש אין מסבבין מיתתו אבל אם נפל למקום סכנה אין מצוה להצילו אפי' יהיה מישראל והן רועי בהמה דקה המוזכרים בגמ' ע"ז שהבאתי למעלה והטעם שהן רגילין בכל יום תמיד בגזל וכמ"ש בחידושין וז"ל ורועי בהמה דקה אם /הם/ ישראלי' שרועין בהמותיה' ורועים תמיד בשדו' שאינן שלהם ואעפ"י שאינן חשודין אלא לעבר' אחת ולאו להכעיס קא עבדי ואפי' הכי כיון שהן תמיד מחזיקין בעברה זו בלא הפס' אין מצילין אותם וכבר כתב כל זה הרמב"ם ז"ל בהלכות רוצח.
ואחר שנתבאר זה האשה הזאת שהתרת דמה אינו אמת שאינה מתכוונת להכעי' אביה שבשמים ואינה מתכוונת אלא להנאתה וכיון שכן אסור לסבב מיתתה והרי היא כאוכל נבלות לתאבון שכשאינו מוציא התר אוכל איסור כן זאת כיון שלא מצאה איש אשר יבא עליה כדרך כל הארץ בהתר וב"ד של מקומה ענו דינה ולה היתירוה לינשא הוצרכה לרגל עצמה בעברה ובביאת איסור וכמו שאוכל נבלות לתאבון מעלין ולא מורידין כן היא אסור לסבב לה היזק ומיתה ואם נפלה בדבר סכנה מצוה על כל ישראל להעלותה ולקיים מצוה רבה כאמרם בסנהדרין כל המקיים נפש אחת מישראל כאלו קיים עולם מלא וכל המאבד נפש אחת מישראל כאלו אבד עולם מלא ואפי' יהיה בעל עברה דילמא נפיק מיניה זרעא מעליא. ואפי' תאמר שהיא כרועי בהמה דקה שרגילין בעברה בלא הפסק אעפ"י שאינו אמת מכל מקום אין דינה אלא דאין מעלין אבל לא מורידין ואיך רצית לעמוד על הריגתה אלא שלא מצאת לאל ידך מפני שיד האומות גברה עלינו על אלה איך תדין דיני נפשות ואפי' תהיה חייבת מיתה וכ"ש שרצית להמית מי שאינו חייב מיתה בסברתך ובדמיונך ולא עוד אלא שהבאת לשון הרמב"ם ז"ל בלתי מכוונת אל האמת והלואי שלא הוספת וגרעת בלשונו ועשית כדברי האומר מוסיפין ודורעין ודורשין כן עשית בלשונו ז"ל כתבת תחלת לשונו והלשון האמצעי דלגת ראשיתו וכתבת אחריתו והלשון האחרון כתבת תחלתו והשמט' תכליתו אין זה מדרך הולכי אמת ורודפי צדק. היראים ה' מחזיקי בדק. וכן לא יעשה לשלש לשונותיו סדרת מהן לשון אחד כדי שיבא על כוונתך והלשונות הנזכרים הם קשורים זה עם זה וצריכים זה לזה והאחד משתלשל מחברו על סדרן ולהתנצל עליך אני אומר שמא ספרך חסר ואינו נמנה עם השלמים וצריך תקון אבל פלא הוא שהסופר יטעה ויכתוב על אופן זה וה' אלי"ם אמת. חוקר לב ובוחן כליות ידריכנו בדרך אמת.
ואם רצית לדונה שהיא עובדת ע"ז ומשומד לע"ז משומד לכל התורה כולה כדאי' בפ' אין מעמידין וכתבה הרמב"ם ז"ל בפ' מהל' ע"ז אבל מכל מקום זאת אינה עובדת ע"ז ואעפ"י שרצתה דתה להמיר ולהשתמד אין עליה עון אשר חטא להמית אותה דגזים איניש ולא עביד כדאיתא במסכת סנהדרין ובמסכת שבועות וצדקו מאמרם ז"ל דהא לא עבדה מעשה ואם הרהרה ע"ז בלבה יבא בעל מחשבות ויפרע ממנה ודינה לשמים שהמהרהר ע"ז בלבו הרי זה רשע כמו שביארו ז"ל בפ"ב דקידושין שנאמר למען תפוש את בני ישראל בלבם וזאת האשה כיון שגזמה ולא עשתה שמא הרהרה תשובה בלבה וכדאמרי' בפ' האיש מקדש המקדש את האשה על מנת שהוא צדיק אפי' רשע גמור הרי זו מקודשת שמא הרהר בלבו לעשו' תשובה וכתבה הרמב"ם ז"ל בפ"ח מהל' אישות א"כ אפי' המהרהר ע"ז אינו אלא רשע לא משומד לכל התורה ורשע אינו במיתה חיים וחסד ירדפוך צדק ואמת לא ירפוך.
@שו"ת יכין ובועז חלק א סימן קנ
אמרו לך משמי שצריך להשחיר רצועות התפלין מבפנים ואתה אמרת שדבר זה לא אמרו שום אדם ואלו אמרת שלא שמעת אותו היית אומר אמת אבל באמת שדבר זה כתבוהו המחברים והנה אדוננו הרמב"ם ז"ל כתב שנוי התפלין הוא שיהיו הבתים והרצועו' מבפני' שחורים ומי זוטר מאי דכתיב זה אלי ואנוהו וכיון שהוא נויים של תפלין מצוה היא להשחירם וכדאמרי' גבי לולב דמצוה לאוגדו ואמרי' מצוה משום זה אלי ואנוהו גם הרב בעל הטורים ז"ל כן כתב שנוי הרצועות הוא להשחיר מבפנים שהוא כתב שהרצועו' מבפני' צריכין להיות ממין הקציצה אם לבנות לבנות וכו' ולמעלה מזה בענין הבתים כתב שיהיו מרובעים ושחורים ואם לא עשאן שחורים כשרים אלא שעיקר הנוי בשחורים ע"כ ובספר התרומה כתוב ושמא כמו כן עור הבתים צריך להיו' שחור וכיון שעור הבתים הוא שחור גם הרצועות צריכין להיות מבפנים שחורות דהא תניא בפ' הקומץ אין קושרין אותן אלא במינן בין לבנות בין שחורות בין ירוקות אדומות לא יעשה משום גנאי ודבר אחר וכל זה קורא לך מיוקר נפשך ושעד עתה בכל מה שהשתדלת לא העלית בידך כלום כי הטורח אולי אם הוא לשם שמים יתקיים בידו דרוש וקבל שכר ושלומך יגדל כנפשך ונפש הצעיר צמח בן הרב ר' שלמה נ"ן בן הרב הגדול ר' שמעון נ"ן בן החכם ר' צמח ז"להה.
תמו ונשלמו השו"ת מספר יכין ובעז מהחלק הראשון כולם. יהי שם ה' מבורך מעתה ועד עולם:
@שו"ת יכין ובועז חלק ב סימן א
מסתגאנים אל הר' חגי יצ"ו בר שלמה נ"ע בן אלזוק.
כתבת חברים שהיו מסובים בסעוד' ביום שבת בסעודת חתן דמי' למולות ועמד ראובן ואמר לשמעון תרצה שתתן בתך פלונית לבני פלוני לאשה אמר לו הן נתן ראובן כוס של יין מלא ואמר לשמעון קח זה הכוס ושתה אותו קדושין על בתך פלונית לבני פלוני לקח שמעון הכוס מיד ראובן ושתה אותו בשמחה ועמד חזן העיר וברך ברכת אירוסין ועתה סוף שמנה שנים הלכה האשה הנזכרת וקבלה קידושין מיד איש אחר בפני עדים כשרי' וכששמע בן ראובן שקדש לו אביו האשה הנזכר' שהלכה והיתה לאיש אחר בא וערער על אלו הקידושין ואמר שאביו קדשה לו והיא אשתו ואבי הבת טוען כי כשקבל קדושי בתו היה שכור והעדים העידו שלא היה כל כך שכור שיתבטלו מחמת אותו שכרות הקידושין וכשגדל הבן ידע מה שעשה אביו שקדש בעדו ונתרצה במעשה אביו ורצית לעמוד על דעתינו בזה.
תשובה תחלה יש לעיין במי שהוא מסב בסעודת חתנות או בסעודת חתן דמים למולות ונוטל הכוס ומקדש בו אשה בלא רשות בעל הסעודה אם הוא מקדש בדבר שאינו שלו וכשמקדש בגזל דלא הוו קידושין או קדושיו קדושין כיון שהקדישם לסעודה אינו מקפיד אם נוטל אחד מן הקרואים ונותן לאחרים והוו כמקדש בממונו שהם קדושין גמורים.
יש לומר בזה שמקדש בכוס של יין שקדושיו קדושין גמורים כיון שבעל הבית אינו מקפיד אם אחד מן המסובין נותן כוס של יין למשמשין בסעודה כל שכן במסובין וראיה לזה מה שאמרו במס' חולין בפ' כסוי הדם השמש מברך על כל כוס וכוס ועל כל פרוסה ופרוסה ואמרי' בפ' ג' שאכלו במס' ברכות שהשמש מזמנין עליו ואלו היה מה שנותנין לו גזל אין מזמנין עליו שהרי שם מוכח שכל שאכל אחד מן המסובין דבר האסור אין מזמנין עליו ואע"ג דאמרי' בפ' האיש מקדש ההוא גברא דקדיש בפרזמא דשכרא כלומר בשכר מתוק אתא מארי ביתא אשכחיה אמר ליה אמאי לא תתיב ליה מהאי חריפא כלומר אמאי לא נתתה לו מאותו חריף שהוא יותר טוב מזה אתי לקמיה דרבא אמר להו לא אמרו כלך אצל יפות אלא לענין תרומה בלבד כלומר מי שנטל דבר של בעל הבית שלא ברשות שנאמר שמא שגלה בעל הבית דעתו שאינו מקפיד כגון זה שאמר לו למה לא נתת לו מהטוב שהיה נר' שלא הקפיד במה שנתן שאין אותו גלוי דעת מועיל אלא לענין תרומה בלבד שאם ירד אחד לשדה חברו ולקט ותרם שלא ברשות ובא בעל הבית ואמר לו כלך אצל יפות ונמצא שם יותר יפות שתרומתו תרומה אבל לענין אחר כל שבא אחד ונטל משל חברו ואמר לו חברו למה לא נטלת מהיותר טוב לא אמר לו כך אלא מחמת כסופא כלומר שלא ילבין פני חברו אבל שיהיה נוח לו זה מעקרא לא מכל מקום בנדון הזה כיון דליכא שום הקפדה אצל בעל הבית שכיון שהוא נותן בפניהם בעין יפה הוא נותן לעשות כרצון איש ואיש ומאחר שאין שם שום קפידא שבעל הבית אם עמד זה ונטל כוס של יין וקדש בו את האשה קדושיו קדושין שמשעה שתפסו בידו הרי הוא שלו לשתות או ליתנו לאחר אין שם שום הקפדה של בעל הבית.
אמנם יש לעיין בזה המקדש בכוס של יין אם הוא קדש במה שבתוכו בלחוד כלומר ביין בלבד או לא קדש אלא ביין ובכוס דבפ' האיש מקדש גרסינן תנו רבנן התקדשי לו /לי/ בכוס זה תני חדא בו ובמה שבתוכו תניא אידך בו ולא במה שבתוכו ותניא אידך במה שבתוכו ולא בו לא קשיא הא בחמר' הא במיא הא בצהר' ופירש"י ז"ל במיא בו ולא במה שבתוכו דמיא לא חשיבי ואין דעתו אלא על הכלי במה שבתוכו ולא בו בחמרא דעביד למשתי ומהדר כסא למריה בו ובמה שבתוכו בצהרא כלומר בשמן לפי שהכוס צריך לשמור השמן בתוכו וכן פי' רבינו חננאל ז"ל הנה לפ"ז הקדושין אינם אלא ביין ולא בכוס ולא קפדי' הכוס כלל אם חזר ונטלו ממנו אבל הרמב"ם ז"ל כתב בפ"ה מה' אישות דביין בו ובמה שבתוכו ולפי זה צריך לעיין אם חזר ונטל הכוס ממנו מה הדין מיהו יש לו' שאף לדברי הרמב"ם ז"ל אין הדברים אמורים אלא לענין צירוף אם אין ביין שוה פרוטה אם מצטרף הכוס עם היין שלפירושו של רש"י ז"ל ור"ח ז"ל אם אין ביין שוה פרוטה אלא עם הכוס אין קדושיו קדו' לפי שאין הקדושין בשניהם אלא ביין בלבד אבל לרמב"ם ז"ל כל שיש שוה פרוטה בין שניהם הוו קדושין שהרי בשניהם קדש מכל מקום בנדון הזה שהיו מסובין בסעוד' לפי' הרמב"ם ז"ל יודה שאין דעתם אלא על היין בלבד שלא ישבו שם אלא למשוך ביין את בשרם ולא נתן לו היין להצניעו ולהוליכו לביתו אלא לשתותו מיד ובלא ספק דבמה שבתוכו דהוא היין ולא בשניהם נתן לו הקדושין ולפיכך אם החזיר הכוס אין קפידא.
ואחר שנתבאר זה אפשר לומר שהקדושין הראשונים בטלים משני טעמים ואפי' היה המקדש בר קדושין.
הטעם הראשון הוא מחמת שלא אמר בלשון שיוכר שהיא מקודשת שלא אמר אלא הרי אלו קדושין על בתך ולא אמר הרי בתך מקודשת דאמר דברים שהם ענין קדושין אלא אמר קדושין על בתך ואינו לשון קדושין שתתקדש בו האשה וכתבו המפרשים ז"ל שזה דומה למי שנתן דינר לחברו לקנות בו קרקע ואמר לו הרי זה קנין על קרקעך שאינו כלום שצריך הוא שיאמ' לשון קנין שדך קנוי לי או מכור לי בדינר זה שזהו לשון קנין וכן בענין קדושין שהקפידה תורה שיהיה בהם דבר המוכח וצריך שיאמר בתך מאורסת או מקודשת לשונות שהזכירו רבותינו ז"ל אבל שיאמר שתה קדושין על בתך אינו כלום ולפיכך אינם קדושין.
הטעם השני הוא כי האיש רשאי לקבל קדושי בתו כשהיא קטנה וכשהיא נערה וילפינן לה בפ' נערה שנתפתתה מקרא את בתי נתתי לאיש הזה ולמדו מזה שהאיש מקבל קדושי בתו כשהיא קטנה וכשהיא נערה אבל האב יהיה לו כח ורשות לקדש אשה לבנו כשהוא קטן לא דהא כתיב את בתי נתתי לאיש הזה ולא כתיב בני וכן כתב הרב בעל העטור ז"ל באות כתובה והרא"ה ז"ל בפרק החובל וכתב אעפ"י שהוא זכאי במציאתו כמו שהוא זכאי במציאת בתו אעפ"כ אין לו רשות לקדש לבנו קטן. נמצינו למדין לפי זה בנדון שלפנינו שהקדושין הראשונים הם בטלי' ואין להם על מה שיסמוכו וזה דרך קלה ונקיה לבטלם.
ולענין טענתו שהיה שכור אינה טענה דהא במסכ' ערובין בפ' הדר תניא שכור מקחו מקח וממכרו ממכר עבר עבירה שיש בה מיתה ממיתין אותו מלקות מלקין אותו כללו של דבר הרי הוא כפקח לכל דבריו אלא שפטור מן התפלה א"ר חנינא לא שנו אלא /שלא/ שהגיע לשכרותו של לוט אבל הגיע לשכרותו של לוט פטור מכלם וכתב הרמב"ם ז"ל בפ"ד מהלכות אישות שכור שקדש קדושיו קדושין ואעפ"י שנשתכר הרבה ואם הגיע לשכרותו של לוט אין קדושיו קדושין ומתישבין בדבר זה ע"כ וזה שבא עליו השאלה לא הגיע לכלל שכרות שיתבטלו קדושיו שהרי העידו העדים שלא היה כל כך שכור לפיכך אין מקום לטענתו שרצה לבטל הקדושין מחמת שהיה שכור.
וגם צריך עיון לפי שקדש בשבת אם הם קדושין קיימים או בטלין.
בפרק אחרון מביצה שנינו כל שחייבים עליו משום שבות משום רשות משום מצוה בשבת חייבין עליו בי"ט אלו הן משום שבות לא עולין באילן ולא רוכבין על גבי בהמה ולא שטין על פני המים ולא מספקין ולא מטפחין ולא מרקדין ואלו הן משום רשות לא דנין ולא מקדישין /מקדשין/ ולא חולצין ולא מיבמין ואלו הן משום מצוה לא מקדישין ולא מעריכין ולא מחרימין ולא מגביהין תרומה ולא דנין ולא מקדשין וכו' שדברים אלו היה לנו להתירם שהם קרובי' למצוה ואסרום חכמים גזרה שמא יכתוב אי הכי אמאי קרי להו רשות משום דהנך דבעי למתנא בסיפא הוו מצוה גמורה לגבייהו קרי הנך מציעאי רשות ולהנך קמאי קרי שבות דאיסור שבות גמור יש בהן לפי שאין בהם צד לסלק מעליהם גזרת חכמים שאין בהם לחלוחית מצוה והא דקתני לא דנין דמצוה גמורה ליכא דאיכא דיין בעיר דעדיף מיניה דכתיב צדק צדק תרדוף הלך אחר ב"ד יפה ולא מקדשין דמצוה גמורה ליכא דאית ליה אשה ובנים ולא חולצין ולא מיבמין דמצוה גמורה ליכא דאיכא אח גדול ממנו שמצות יבום עליו מוטלת דאמר מר גדול מצוה לבת לכתחלה ליבם ויליף לה מקראי והיה הבכור וגו' יקום על שם אחיו המת והאי יקום לנחלה קאמר ולא שם ממש והיינו המיבם שהמיבם את אשתו הוא יוריש נחלתו ובגמ' פריך אמאי קרי להו רשות וקאמרי לא דנין והא מצוה קעביד לא צריכא דאיכא דעדיף מיניה ולא מקדשין והא מצוה קעביד לא צריכא דאית ליה אשה ובנים ולא חולצין ולא מיבמין והא מצוה קעביד לא צריכא דאיכא גדול דאמר מצוה בגדול ליבם וכלהו מאי טעמא גזרה שמא יכתוב והאי דמתרץ דאיכא עדיף מיניה פירוש הוא הא דקא קרי במתני' דין רשות מיירי דאיכא איניש בההוא דוכתא חשוב בחכמה יותר מהאי איניש דקא בעי למעבד לההוא דינא דעליה דההוא איניש דחכים טפי רמיא עליה ולמעבד ולהכי קרי ליה במתני' רשות ומאי דקתני ולא מקדשין ופריך בגמרא והא מצוה קעביד פי' שהוא עושה מצוה כשמקדש אשה דהשתא הוא מקיים מצוה פריה ורביה ומתרץ דאית ליה אשה ובנים ופי"רשי ז"ל גבי הא דקאמרי מצוה קעביד והוה ליה למחשבנהו בהדי הנך בתראי דמשום מצוה ופרקינן דלא דנין בדאיכא דעדיף מיניה ולא מקדשין בדאית אשה ובנים ולא חולצין ולא מיבמין בדאיכא גדול דאמר מר מצוה בגדול ליבם ובכי האי גוונא קצת מצוה איכא אבל לא מצוה גמורה וכתבו בעלי החדושין דמשמע לפי פי' ז"ל דאפילו ליכא דעדיף דאין דנין וכן נמי דלא מקדשין אע"ג דלית אשה ובנים ולא מיבמין אע"ג דליכא גדול אפילו הכי אסור משום שבות דמצו' אבל ר"ת ז"ל פי' והא מצוה קעביד וחפצי שמים הם לדון ולישא אשה וליבם את היבמה ופריך דאין הכי נמי דאי ליכא דעדיף מיניה ובדלית ליה אשה ובנים ובדליכא גדול דהוו חפצי שמים ודמו להני דתניא בפ' שואל ובפ"ק דכתובות משדכין על התינוקות ליארס ועל התינוק ללמדו ספר וללמדו אומנות אלא מתניתין דקרינן דאסירי בדאיכא דעדיף מיניה ואית ליה אשה ובנים ובדאיכא גדול אחים ליבם הא לאו הכי שרי ומדברי הרי"אף ז"ל שלא הביא לא דנין ולא מקדשין נראה שהוא מפרשה כפרש"י ז"ל דבשבת וי"ט אסור למעבד הנך תרי בבי דלא דנין ולא מקדשין ומ"מ כתב ר"ת בתשובה שאין מקדשין אשה בשבת אלא מדוחק גדול והא דאמרינן דאין מקדשין הוא הדין נמי שאין מכניסין לחופה משום דהוי כקונה קנין גמור לירשה וליטמא לה ולהפרת נדריה ואיכא למגזר שמא יכתוב וכתבו המפרשים ז"ל כי כן נמי משמע מהירושלמי פ"ח דיומא דקתני התם אמר רבי מונה הדא אמרה הלין דכנסין ארמלו צריך לכונסן מבעוד יום שלא יהו כקונה קנין בשבת אלמא משמע דקפדי' על הכניסה לחופה אעפ"י שקדשה ערב יה"כ והירושלמי הזה פליג על הגמ' שלנו דהתם מפרש טעמא משום שהוא קונה קנין בשבת והוי אסור משום דכתיב ממצוא חפצך ודבר דבר והנה אמרינן טעמא דכלהו גזרה שמא יכתוב והרב רבינו פרץ ז"ל פירש דאסור להכניס לחופה ביו"ט מההיא דאמרינן בפ"ק דיומא דאשה אחרת היו מתקינין לכהן גדול מערב יום הכפורים שמא תמות אשתו באמצע העבודה והתורה אמרה וכפר בעדו ובעד ביתו ואמרי' ביתו זו אשתו ואמרי' עלה בגמרא שצריך לגרשה על תנאי ואם איתא דיכול אדם לכנוס בשביל פריה ורביה אמאי לא שני ליה דמיד שתמות ראשונה יכנוס שניה משום שהיא כפרה לכל יש' אלא ש"מ דאפילו אין לו אשה ובני' אסור וראיה חזקה היא ואע"ג דאסור לקדש ביו"ט ק"ו בשבת כמו שהתבאר אעפ"כ אם עבר וקדש קדושיו קדושין וקיימין הן וכן היה /הוא/ בירושלמי הביאו הרי"אף ז"ל בהלכות בפי' משילין פירות דאמר וכולן שעשו בין אנוסין בין שוגגין בין מזידין בין מועטין מה שעשה עשוי בשבת ואין צריך לומר ביו"ט וכן כתב הרמ"בם ז"ל בהלכות שבת בפכ"ג.
ובבן הזה שקדש לו אביו אשה אני אומר אפי' לדעת ר"ת ז"ל שהתר לקדש בשבת למי שאין לו אשה ובני' בזה הבן יודה שאסור לקדש לו בשבת אעפ"י שאין לו אשה דהוא ז"ל לא התיר אלא למי דרמיא עליה מצות פריה ורביה וזה הבן לא מחייב בהאי מצוה דעדיין קטן הוא ולא אתי לכלל חיוב מצות ואע"ג דאתי לכלל חיוב מצות ואקרי איש לא רמיא עליה האי מצוה להענש עליה עד שיהיה בן עשרים שנה שכן אמרו בגמ' בראשון מקדשין /מקדושין/ אמר רב וכן תנא דבי רבי ישמעאל עד עשרים שנה יושב הקב"ה ומצפה לאדם אימתי ישא אשה כיון שהגיע עשרים שנה ולא נשא אשה תיפח עצמותיו ואעפ"י ששנינו בן שמונה עשרה לחופה וכן כתב הרמ"בם ז"ל זהו תחלת חיוב המצוה אלא שאם נתעכב אין לו עונש וכתב אדוני זקני הרשב"ץ ז"ל שזה דומה למי שנתחייב ליטול לולב ביום שכל היו' היא מצותו אלא שאם נתעכב ולא נטל עד הערב לא בטל מצוה זו וכן זו מוטלת היא עליו מצוה זו משמונה עשרה אלא שרשאי להתעכב אבל כשהגיע לעשרים שנה אינו רשאי ובטל מצו' עשה למדנו מזה לכולי עלמא אסור היה לבן הזה לקדש לו אשה בשבת אלא שאם היה המקדש יכול מן הדין לקדש ויהיו קדושיו קיימין.
ולענין מה שכתבת שהבן אחר שהגדיל נתרצה בקדושי אביו וחששתם לזה.
דע כי רצון זה אינו מועיל לקיים הקדושין שהרי בפ"ב דקדושין אתמר קטנה שנתקדשה שלא לדעת אביה אמר שמואל צריכה גט אם אביה קיים וצריכה מיאון אם מת אביה אחר שנתקדשה ושדרוה לקמיה דרב ואמר צריכה גט וצריכה מיאון שמא לא נתרצה האב בקדושין ואמר אין קדושין תופסין באחותה ואמר רב נחמן והוא דשדיך ועולא בלישנא בתרא אמר קטנה שנתקדשה שלא לדעת אביה אפילו מיאון אינה צריכה ושקלו וטרו טובה עלה בגמ' ומיתו עלה עובדא דהנהו בתרי /בי תרי/ דהוו שתו חמרא תותי ציפי בבבל שקל חד מינייהו כסא דחמרא ויהיב ליה לחבריה אמר ליה מקדשא ברתך לברי אמר רבינא אפילו למאן דאמר חיישינן שמ' נתרצה האב שמא נתרצה הבן לא אמרי' דאע"ג דבב' שנתקדשה שלא לדעת אביה אמרי רב ושמואל שמא נתרצה האב הכא לשמה /לשמא/ נתרצה הבן בקדושין שקדש לו האב שלא לדעתו לא חיישינן וטעמא דבקדושי בתו בכל דהו ניח' ליה דטב למיתב ברתיה טן דו מלמיתב ארמלו אבל הבן דייק ונסיב והבן אינו ברשות האב לקדש לו אשה שלא ברשותו ואמרי ליה רבנן לרבינא ודילמא שליחא שוייה דאית לן למיחש לכל מאי דאפשר ומהדר להו לא חציף איניש לשוייה לאבוה שליח ומחזקה זו דלא חציף איניש לשיויה לאבוה שליח נסתלקה חששא זו דאמרינן דלמא שליחה שווייה ותו אמרי לה ודלמא ארצויי ארצי קמיה שהבן גלה דעתו לאביו שחפץ בבת זו והאב נעשה לו שליח מאליו וזכות הוא לו כיון שגלה דעתו שהוא חפץ בו וזכין לאדם שלא בפניו ואמר להו רבא בר שימי לרבנן בפירוש לא סבר לה מר ליהא /להא/ דרב ושמואל ופרש"י ז"ל בפי' רב הונא דהיינו מר לא סבר לה ליהא /להא/ דרב ושמואל דאמרי חוששין לשמה נתרצה האב וכ"ש לשמא עשאו הבן שליח והרי"אף ז"ל כתב דלא הוו קדושין בין נתרצה האב בין לא נתרצה ומשמע מדבריו שאפילו נתרצה לבסוף אינה מקודשת ולפי דבריו ז"ל אפילו נתרצה הבן אחר שנתן האב קדושין אינן קדושין שאין הרצון מועיל אלא קודם המעשה אבל אחר המעשה אין מועיל כלום והר"אש ז"ל סובר דאם גלה דעתו שהוא חפץ בה והלך וקדשה לו קדושיו קדושין וכן כתב הר"מה ז"ל ובנדון הזה אין מקום למה שחששו בגמ' דלית חד אנפא מהנהו אנפי דאמרינן בגמרא דהא תרי טעמי יהבי חדא דילמא שליח שווייה הבן ועוד דלמא ארצויי ארצי קמיה כלומר שהבן גלה דעתו שהוא חפץ בבת זו ולא שייך הכא אפילו חדא טעמא מהנהו טעמי אם תיתי עלה מתורת שליחות הבן קטן ואינו בר שליחות ואם מטעם ארצויי ארצי הרי הבן קטן ואין לו רצון הלכך בנדון הזה אין חוששין למה שנתרצה הבן אחר שהגדיל ואין מקו' לאותן טעמים שנתנו בגמרא.
וגם יש לי כדמות ראיה שאין חוששין לרצון הבן אחר שהגדיל מהמקדש פחות משוה פרוטה ושלח סבלונות לאחר מכאן אינה מקודשת גם מקדושי קטן שאם שלח סבלונות לאחר שהגדיל שאינה מקודשת דהכי תנן בפ' האיש מקדש המקדש שתי נשי' בשוה פרוטה או אשה אחת בפחות משוה פרוטה אעפ"י ששלח סבלונות לאחר מכאן אינה מקודשת שמחמת קדושין הראשונים שלח וכן קטן שקדש ופרש"י ז"ל וכן קטן שקדש אעפ"י ששלח סבלונות משהגדיל אין האשה מקודשת ואמרינן וצריכה דאי אשמעינן שוה פרוטה איידי דנפיק ממונא מניה טעי אבל בפחות משוה פרוטה אימא אדם יודע שאין קדושין תופסין בפחות משוה פרוטה וכי קא מקבל סבלונות אדעתא דקדושין קא משדר קמ"ל ואי אשמעינן בהני תרתי משום דבין פרוטה לפחות משוה פרוטה לא קים להו לאינשי אבל קטן שקדש שהכל יודעין שאין קדושי קטן כלום כי משדר סבלונות אדעתא דקדושין קא משדר קמ"ל שמעינן מהאי מתני' לענין המקדש בפחות משוה פרוטה אעפ"י ששלח סבלונות אחר שהגדיל אין חוששין להם שהרי מחמת קדושין הראשונים שלח והקדושין פסולים הלכך אינה מקודשת אפילו רצה אח"כ וכן הדין נמי בקטן שקדש אעפ"י ששלח סבלונות אחר שהגדיל אינה מקודשת וכן כתב הרמ"בם ז"ל בפי"א מהל' אישות וז"ל המקדש אשה וכו' וכן קטן שקדש אעפ"י ששלח סבלונות אחר שהגדיל אינה מקודשת שמחמת קדושין הראשונים שלח שהיו קדושין פסולין הא לא אתו עלה אלא משום דהוו קדושין ראשונים בטלים אעפ"י שהגדיל ושלח סבלונות אין הרצון מועיל בו הוא הדין בנדון הזה אעפ"י שנתרצה אחר שהגדיל ואפילו שלח סבלונות אחר שהגדיל אינה מקודשת מאחר שהיו הקדושין הראשונים פסולין כאשר התבאר הלכך אין חשש במה שרצה הבן הזה אחר שהגדיל.
ואף אין לומר שיש חשש לקדושין אלא מחמת שיצא שמה בעיר שהי' מקודש' כמו ששנינו בפ' בתרא דגטין יצא שמה בעיר שהיא מקודשת הרי זו מקודשת מגורשת הרי זו מגורשת ובלבד שלא תהא שום אמתלא ופירש מגורשת שלא תנשא לכהונה ואמר עולא עלה בגמ' לא שישמעו קול הברה אלא כדי שיהו נרות דולקות ומטות מוצעות ובני אדם נכנסין ויוצאין ונשים טוות לאור הנר ושמחות לה ואומרות פלונית נתקדשה היום וכן תני לה במתניתא וכן אמר רבה בר בר חנה לא שישמעו קול הברה אלא כדי שיהו נרות דולקות וכו' ואמר ר' אבא אמר רב הונא אמר רב לא שישמעו קול הברה אלא כדי שיאמרו פלוני מהיכן שמע מפ' ופ' מפלוני והלכו להם למדינת הים זהו מה שנאמר על זה בגמרא בדרך קצרה וכן כתב הרמ"בם ז"ל בפ"ט מהל' אישות ז"ל האשה שיצאה עליה קול שהיא מקודשת לפלוני הרי זו בחזקת מקודש' אעפ"י שאין שם ראיה ברורה וכל קול שלא הוחזק בב"ד אין חוששין לו וכיצד הוא הקול שהוחזק זו שהיא מקודשת כגון שבאו עדים והעידו שהיו נרות דולקות וכו' וכן אם ראו שנים ואמרו ראינו כמו שמחת אירוסין ושמעו קול הברה מפלוני ששמע מפ' שנתקדשה פלו' בפני פלו' ופלו' והלכו לכם למדינת הים או מתו הרי זו קול שמחזיק אותה מקודשת עכ"ל.
ויש בהבנת זה הלשון כמה פנים וכל א' ואחד מהמפרשים ז"ל פירשו כפי מה שהבין ממנו ואין זה מקומו להאריך בו ומיהו משמע מדבריו שצריך עם קול הברה שמחת אירוסין וכונתו ז"ל שר' אבא אמר רב הונא אמר רב לא ששמעו קול הברה אלא כדי שיאמרו פלוני מהיכן שמע אינו חולק על מאי דאמר עד שיראו נרות דולקות אלא מוסיף על דבריהם ובנדון הזה כפי הנר' מהשאלה לא היו שם מטות מוצעות ולא חד אנפא מהנהו אנפי דאדכירו בגמ' ואף אם היו לא נחוש להם לפי שלא חששו בגמרא בשמיעת קול אלא מפני שהעמידו הדבר על חזקתו שנתקדשה קדושין גמורים אבל בזה שאנו יודעי' שמעקרא היו קדושין פסולין אין חשש בשמיעת קול דבכל מקום שיש חשש ספק לא משגחינן לאותו קול שיצא דהא תני ובלבד שלא תהא שם אמתלא ופי"רשי ז"ל שלא יהא עם קול של קדושין או של גרושין משל הטעם שהוא שובר את כח הקול ואמרינן בגמ' הכי קאמר מקודשת הרי זו מקודשת ומגורשת הרי זו מגורשת קול ושוברו עמו וכן הענין בנדון הזה שיצא קול שהיא מקודשת הרי הקול שוברו עמו שאביו הוא שקדש לבן האשה וקדושי האב בעד הבן אינן קדושין כאשר התבאר ואע"ג דבשעת יציאת הקול של הקדושין לא ידעו דין זה ואחר כן הוא שידעו הדין אין קפידא אם יצא שובר הקול עמו בבת אחת או אחר זמן מופלג הרבה כי כן כתב רש"י ז"ל וז"ל ואעפ"י ששובר את הקול לא יצא עם הקול אלא אחר זמן יצא הוי אמתלא וכן כתב הרמ"בם ז"ל יצא עליה קול שנתקדשה לפלוני ולאחר ימים אמרו אמתלא אם מראים הדברים לב"ד שהוא כן סומכין על האמתלא ולא הוחזקה מקודשת ע"כ ואין ראיה לב"ד יותר מבטול הקדושין של זה האיש כי לא נתנה לו התורה לאב רשות לקדש לבנו הקטן אשה הילכך לפום הכי אין שום ליציאת קול הקדושין מאחר שהיו פסולין כמו שביארנו.
ומיהו הני מלי דחששו ליציאת הקול שלא במקום אמתלא הוא אם לא נתקדשה לאחר אבל אם נתקדש' מבטלין קלא כדאיתא התם אמר רב אשי כל קלא דבתר נישואין לא חיישי' ליה הא בתר אירוסין חיישינן ליה רב חביבא אמר אפילו לבתר אירוסין לא חיישינן והלכתא לא חיישינן וכן בזו מאחר שנתקדשה בטל קלא נמצא לפי מה שכתבנו שהקדושין הראשונים בטלים מאותן טעמים שכתבנו והקדושין האחרונים קיימין ואין בית מיחוש ואין לעכב אותה מלהנשא לזה האחרון זה נרא' לעניו' דעתי והאמת יורה דרכו. נאם המשיב מפני הכבוד הצעיר שמעון ן' הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק ב סימן ב
תלמסאן אל אהובינו הר' מרזוק יצ"ו בן טואה.
אלהים יחנך בני הלא ידעת כי הגעתני אגרתך המהודרת. ותורת חסד על לשונה ולראשה עטרת. כבוד ויקר חותרת. פתח דבריה יאיר בשיר ובמזמור. וברכתיה ברכת ההלל לגמור. יצאתי לקראתה כחתן היוצא מחופתו. כגבור לרוץ ארח לרדוף ולהשיג תשוקתו. וכאשר ראיתיה למרחוק. ולשבח ולהלל פערה פיה לבלי חוק. קרבתיה משכתיה אחזתיה בשתי ידים. כאשר יחזיקו שדי אמם יונקי שדים. ולמען תעמוד ימים רבים נטעתיה על פלגי מים. ולמטר השמים. תשתה מים מי קרים. ממעייני הישועה נגרים. זרועיה תצמיח. ותוציא פרח ותציץ ציץ בריח. השדה אשר ברכו ה' וכנטע נעמני ותגמול שקדים. לא יכה אותם שרב ושמש ורוח קדים. והיה פריה למאכל וטעמה כטעם מן. לא ישתנה טעם מגדיה בעדן עדנין ופלג עדן וזמן. והנני מתענג בנועם מגדיה ובמתק שפתיה. ואשמע אחרי והנה נער בוכה ונער לדברי תורה ודקדוקי מצותיה וחוקותיה. ומתשוקתה דמע מפכה. ואפן ואראה והנה בידו מגן אמרת ה' צרופה. והנה עלי זית טרף בפיהו שמן זית זך כתית למאור התורה ועליה לתרופה. ובראותי הכתב והמכתב חרות על לוח מגלה עפה. תתן כח להוגים בה ולנפשם העיפה. משכתי בשבט סופר להשיב בקוצר. בשמחה ובטוב לבב בעזרת הבורא והיוצר.
ואומר אעפ"י שבא קונדריסך בארוכה במקום שראוי לקצר אין להאריך לכן יש לומר שאמת ויציב ונכון הוא שאין לומר אמת ב' פעמים דבגמ' בפ' היה קורא שטלינן /שאלינן/ חוזר ואומ' אמת או אינו חוזר ואומר אמת א"ר /ר'/ אבהו בשם ר' יוחנן אמר חוזר ואומר אמת רבא אמר אינו חוזר ואומר אמת ההוא דנחית קמיה דרבא אמר אמת אמת תרי זמני אמר רבא כל אמת אמת תפסיה להאי ומדמייתי תלמודא להאי עובדא משמע דהלכתא כרבא והכי פסקי רבואתה ז"ל לפיכך אין צריך לחזור ולומר כי אם אני ה' אלהיכם לבד לפי שאמת אינו מן המקרא ואמאי משלים ביה ואותן שכתבו שצריך להשלים מנין רמ"ח אומרי' שמחזירין אני ה' אלהיכם אבל להחזיר אמת ולהשלים בו אינו מן השם שהרי הרמ"ה ז"ל גער באותם שמשלימין באל מלך נאמן חדא שהיא הפסקה ותו דלא אמריה משה ולא אמרו יעקב איך נשלים וכן הדין בהשלמת אמת אבל ההשלמה היא באני ה' אלהיכם בג' תיבות אלו ויש מי שאמר שיש להתחיל מראש הפסוק משום דבגמ' בפ' בני העיר אמרי דכל פסוקא דלא פסקיה משה לא פסקינן ליה ואיך נפסוק אנחנו הפסוק ללא צורך ועוד שבכלל מאתים מנה ואם אנחנו צריכים להשלים רמ"ח ולא חסר אלא שלש וקרינן שש הרי השלמנו רמ"ח ומה צורך להפסיק הפסוק ולעבור על דברי חכמים שאמרו כל פסוקא דלא פסקיה משה לא פסקינן ליה וכן היו נוהגים א"ז הרש"בץ ז"ל וא"א הרב ז"ל וא"ח הרב רבי צמח ז"ל כשהיו עוברים לפני התיבה שלא להפסיק הפסוק ומתחילין מלהיות לכם לאלהים והיו סומכי' אמת ליציב לא לאלהיכם וכן יראה שהיא דעת חכמי האמת לסמוך אמת ליציב שהרי חברו מאמת עד ויפה ט"ו ווין ומתחיל באלף של אמת ומשלים בהא של ויפה הכל עולה כ"א כנגד אהי"ה וזה טעם יפה לסמיכות אמ' ויציב +אמ"ה להיות שהרב ז"ל זכר דרך האמת המאמר מהזוהר הנזכר במדרש רות שמשם למדו השלמת ש"ץ רמ"ח נר' ממנו שצריך שיא' ה' אלהיכם אמת דוקא עוד מה שאמר כל פסוקי דלא פסקיה משה וכו' הנה תחלת הפסוק אינו מלהיות לכם לאלהים אינו אלא ה' אלהיכם א"כ לפי דברי הספר שאז כל פסוקי דלא פסקיה משה וכו' משם אנו צריכים להתחיל לא מלהיות לכם לאלהים שהוא אמצע הפסוק והענין הזה כבר זכרו אבי בעל הספר זל"הה וסובל דברו גם הקושיא הזאת וכבר נשאלתי על הענין הזה ועמד' בפני הקושיא כהר גבוה להיות מבואר הענין שתחלת הכתוב הוא אני ה' אלהיכם עד שבני ישמרהו אלהים ינחנו בדרך אמת ואמר שבמלת מצרים יש זקף קטון ופיסוק טעמים הלכה למשה מסיני כמו שנזכר בפ' אין בין המודר א"כ בטוב אמר כאן הרב ז"ל כל פיסקא דלא פסקיה משה וכו' ר"ל אותם המתחילים ה' אלהיכם אמת פסקו הפסוק במקו' שלא פסקו משה אבל הם סומכים על מאמרי הזוהר ולהיו' שקהלו' קטלאן במנהגם הכל הוא לפי סוגיית ושטת התלמוד לכן הם מתחילים להיות לכם לאלהים מהטעם הנזכר ששם פסקו משה ע"כ הרצב"ש זל"הה.+ וכתב א"ז הרש"בץ ז"ל בפי' ההלכות שלו לברכות וז"ל ומנהו נ"ל שיתכוין לסמוך אמת אל ויציב וטוב הוא שלא ישלים בינו לבין עצמו פרשת ויאמר אלא עד להיות לכם לאלהים אני ה' אלהיכם אמת עם ש"ץ ויסמוך אמת אל ויציב ונכון הוא עכ"ל למדנו מזה שטוב הוא לומר בסמיכות אמת ויציב ונכון שאין להקפיד כי אם בהחזרת אמת תרי זמני שבזולת זה אין חשש כל כך שתחל' המחשבה וסוף המעשה הוא לכוין לקיים מדרשם ז"ל להשלי' רמ"ח ונהרא נהרא ופשטיה ואלו ואלו דברי אלהים חיים ומלך עולם וכלם נתנו מרועה אחד וסגנון אחד עולה לכלם והחזרת אני ה' להיכם /אלקיכם/ להשלים רמ"ח לא נתקנה אלא בש"ץ לפיכך קמאי דקמאי מהגדולי' שהיו במקום הזה כשהיו מתפללין תפלת יחיד לא היו מחזירין להשלים רמ"ח וכשהיו מתפללין תפלת צבור היו מתכונים רמ"ח בהחזרת ש"ץ על דרך שכתבנו זהו מה שראינו להשיב בקצרה +אמ"ה ולפי מסקנת הגמרא והסכמת הפוסקים שאין להפסיק בין אמת לויציב ועם היות שזה משמע דוקא בדברים מ"מ משמ',,, /שסמיכת'/ הוא טוב,,, ולמתחילי' להיות לכם תבוא המנוחה בטוב אני ה' אלהיכם ויסמוך אמת ליציב בנקלה ולמתחילים ה' אלהיכם ההפסקה תהיה בין אמ' ליציב על צד הכרח הלשון ע"כ הרצב"ש ז"ל.+ ואתה שהארכת הדבור תאריך ימים ותכלה /ותבלה/ שנותך בטוב ובנעימים ועל כל קוץ וקוץ תתברך באלהי אמן אתה וחבירך ובכלל הברכה הששים בדבריך ועתה הואיל ואתה /ואתא/ לידן קריאת שמע נימ' בה מלתא למאן רמזא כי היא קריה עליזה כההיא דבספר הזוהר בפרשת לך לך אמר רבי יצחק בק"ש אית שתין אתואתא /אותיות/ ועל כל חד וחד עד ובשעריך אית סוד יקרא מלכותיה וכו' ופי' הענין הוא כי רגילין היו לכפול ברוך שם כבוד מלכותו וכו' ואז הם ששים והנראה מהמדרש כי לא היו רגילין כן אלא בק"ש של לילה כדי שתהא עולה נשמתו לכסא הכבוד ותהא נאחזת עם ששים שרים הסובבים כסא הכבוד כמו שדרשו בהביאני המלך חדריו והמשיכו לזה הנה מטתו שלשלמה וכו' והם כנגד ששי' אותיו' שבברכת כהנים והקשו במדרש והלא שבעים הם כלומר שבעים שרים ותרצו בעשרה ממנו למעבד דינא של אלהי"ם נצב בעדת אל ודרשו ששים אותיות ע"פ רגילתם לכפול ברוך שם כבוד וכו' כמו שאנו כופלים בי"והכ ובעי"ת =ובעשרת ימי תשובה= בתוך דברי תחנונים כשאנו אומרי' אבל חטאנו שמע ישראל בשכמל"ו והיו כופלין אותו לפי שלא אמרו משה אלא יעקב אבינו כמו שהזכירו זה בגמ' פסחים וכיון שלא אמרו משה אולי יזלזלו בו על כן היו רגילין לכופלו כדי לחבבו ולפי שהוא קלוס שהיו מקלסין מלאכי השרת להקב"ה ושמע זה יעקב אבינו בעלותו בסולם במראה הנבואה ושמא גם הם היו כופלים אותו על כן אנו אומרים אותו בלחש כדי שלא יתקנאו מ"ה =מלאכי השרת= בנו אבל בי"והכ הרי אנו כמלאכי השרת על כן אומרים אותו בקול רם בהרבה מקומו' ומה שאמרו דבק"ש הויין שתין אתואתא פירשו א"ז הרשב"ץ ז"ל כשתכתוב האותיות כלם בשלמות כגון שמע שי"ן מ"ם עי"ן וכן כלם זולתי הההי"ן שלא תכתוב אותם אלא חסרות אל"ף לפי שאין לה הרגשה ואז תמצאם שתין אתואתא גם י"ל דבק"ש הוי שתין אתואתא כשמוסיף שני פסוקים שהם בידך אפקיד רוחי ועורה כבודי ובתוספת זו יש שתין אתואתא ועוד אמרו בזהר במקום אחר האי דאמר רב המנונא כל דמיחד יחודא דא בכל יומא חדוה זמינא ליה מלעילא מהכא דאתוון אלין ש"מ מהאי סטרא וא"ח מהאי סטרא ומצרף אתוון למפרע שדי במישר חיים וסימניך אשמח ע"כ ופי' הענין הוא כי עי"ן של שמע גדולה וכן דל"ת של אחד גדולה והסוד עד ה' בכם וכשתסלק ע"ד משמע ומאחד ישאר ש"מ במ"ם פתוחה שהוא סוד מלכא תתאה כי היא ידועה יכנסו בה ומ"ם סתומה היא סוד מלכא עילאה לא יכנס בה אדם וכן ישאר מאחד א"ח וזהו חדוה זמינא ליה מלעילא ש"מ באמצע וא"ח בתחל' ובסוף והסוד אנכי אשמח בה' עם שדי יתן לו חיים כי שי"ן של שמע שהוא הקצה הראשון הוא שדי למפרע כי השי"ן המאוחרת באלפ"א בי"תא לאות דל"ת יו"ד ה"א ראשונה בשם שד"י וח' אחד שהיא הקצה האחרון היא חיים במישור כלומר ביושר הפך במפרע כי כן סדר האותיות באלפא ביתא ועת' ראה גם ראה שבק"ש יש רמז לכמה עניינים ומכללם הוא מה שאמרו בילמדנו שרמ"ח תיבות יש בג' פרשיות של ק"ש ואינם רק רמ"ה אלא שהיו נוהגין לומר אל מלך נאמן ועמהם הם רמ"ח וע"פ מנהגם שמור רמ"ח שלי ואני אשמור רמ"ח שלך לכן נוהגין בקצת מקומות לכפול אני ה' אלהיכם אמת כדי שלא להפסיק בין ברכת הבוחר בעמו ישראל באהבה לשמע ישראל.
שומר ישראל ישמור את נפשך ונפש חביריך רעיך ושושבינך אשר אני דורש שלומם מכל מרעין בישין וישדד לכם המערכת בכח השי"ן המוסרת בידינו הוא על כל קמץ מלא פום לעולם במקף זולתי שתים שהם נקראים בקמץ רחב והם כל עצמותי כל אחי רש ובשאר הטעמים לעולם כל בחולם אשר ברך את אברהם בכל יברך אתכם בכל מכל כל כאות נפש אוהב את המקום אוהב את הבריות אשר בדרכי התורה ובעקבות מצותיה הולכים באהבתו ובחמלתו יהיו לעד לעולם סמוכים אשר אוהבכם אהבה רבה. הצעיר שמעון בן הרב ר' שלמה בן הרב הגדול ר' שמעון בן החכם ר"צ ז"להה:
@שו"ת יכין ובועז חלק ב סימן ג
פאס אל המשכיל רבי נתן בוסתי וחבריו יש"צו
שאלתם אחי בענין מי שבא ואמר כהן אם יש להאמינו לקרות בתורת /בתורה/ ראשון או לאו.
תשובה בפ' אשה שנתאלמנה או נתגרשה במס' כתבות תנן וכן שני אנשים זה אומר כהן אני וזה אומר כהן אני אינן נאמנין ובזמן שמעמידין /שמעידין/ זה על זה נאמנין אלו רבי יהודה אומר אין מעלין לכהונה ע"פ עד אחד אמר ר' לעזר /אלעזר/ אימתי במקום שיש עוררין אבל במקום שאין עוררין מעלין לכהונה ע"פ עד אחד רבן שמעון בן גמליאל אומר משום רבי שמעון הסגן מעלין לכהונה ע"פ עד אחד ע"כ לשון המשנה ואמרינן עלה בגמרא דעוררין הם שנים שיאמרו שהוא חלל כגון שיאמרו עליו שבא מגרושה וחלוצה וקא בעו מאי בין רשב"ג ובין ר' אלעזר וקא מפרשי דאם עדות מצטרפת או לא איכא בינייהו ומ"מ איכא למכרע מהאי מתניתין דעד אחד נאמן להעלותו לכהונה ותו קא שקלי וטרו טובא גבי האי מתני' אם מעלין ליוחסין מתרומה או לא ומשמע מהתם דמעלין ליוחסין מתרומה דאורייתא אבל מתרומה דרבנן או חלה דרבנן אין מעלין ליוחסין ומשום הכי אין הכהנים אוכלין תרומה דאוריי' אלא בב' עדים שיעידו שהם כהנים ודאי כיון דמעלין ליוחסין מאכילתה דאמרי אי לא דקים להו דהוו כהנים לא יהבי להו למיכל תרומה דאורייתא אבל תרומה דרבנן סגי להו בעד אחד דהא לא מעלינן מאכילת' ליוחסין ויחס הכהן הוא שעול' ועוב' ע"ג המזב' וכל שיעבו' ע"ג המזב' אין בודקין אחריו כדאי' במס' קדושין בפ"י =בפרק י'= יוחסין וזהו שאמרו שם אין בודקין מן המזבח ולמעלה כלומר קודם שיעל' ע"ג המזבח בודקין אחריו ואם נמצא כהן ודאי מעלין אותו אבל מאחר שראינו איזה כהן שעלה ע"ג המזבח שוב אין אנו צריכין לבדוק אחריו שאנו אומרים שאלו לא נתבאר לב"ד הגדול שהוא כהן לא היו מניחין אותו לעבוד ודאי וכיון דקים לן ב"ד הגדול מעלין אותו לעבוד עבודה ע"ג המזבח לאכילת תרומה דאוריתא לפי שהם אומרים אי לאו דקים להו לב"ד שהאכילוהו תרומה שהוא כהן לא היו נותנין לו תרומה לאכול וסמכי עלייהו לפיכך אין נותנין לו לאכול תרומה כי אם ע"פ שני עדים שהוא כהן אבל תרומה דרבנן כיון דלא מעלינן מינה ליוחסין כלומר לעבוד עבוד' אוכל אפי' ע"פ עד אחד וכן הוא הדין לכל אותן שהם היום בחזק' כהנים שמותר להם לאכול תרומה בזמן הזה אליבא דרבנן הכא ובפ' הערל במס' יבמות דסברי אין היום תרומה דאורייתא ואפילו בארץ משום שנא' בבואכם אל הארץ ביא' כולכם ולא ביאת מקצת כ' וכשבאו לארץ בימי עזרא לא באו כל ישראל וכדמסקינן בפ' אשה שנתאלמנה גבי הנהו כהנים דהוו בימי עזרא אשר בקשו כתב היחס ולא מצאו ואמר להם הרי אתם בחזקת כ' במה שהיית' אוכלים בגולה בקדשי הגבול אף כאן כלומ' בארץ בקדשי הגבול ולא אכלו כי אם תרומה דרבנן ולא אהניא להו חזקתן בכהונה לאכול תרומה דאורייתא וכתבו המפרשים ז"ל דטעמא הוי משום דחזקת הכהני' בכהונה הויא בעד אחד ולא מהניא כי אם תרומה דרבנן לחוד וכל זה אליבא דמאן דאמר בגמ' מעלין בתרומ' דאורייתא ליוחסין אבל סוגיין התם משמע דלרבנן אין מעלין ליוחסין אפילו מתרומה דאורייתא שהיא בעון מיתה ואיכא למימר אי לאו דהוו כהנים לא חציפי למיכל יתה אפילו הכי אין מעלין ממנה ליוחסין ודעת הרמב"ם ז"ל בפ"ב מהלכות איסורי ביאה דההוא /כההוא/ לישנא דאמר מעלין ומשום הכי החמיר בתרומה דאורייתא דאין להחזיק הכהן לאכול אותה אלא בשני עדים וממילא שמעינן דמעלין מתרומה ליוחסין דהא ליכא למצריך טפי מתרי ומיבעיא להו בגמ' נמי בפ' האשה שנתארמלה מהו להעלות משטרות ליוחסין כגון דכתיב בשטרא אני פלוני כהן לויתי מנה מפ' כהן וחתמי וסהדי מאי וכן קא מבעיא להו התם מהו להעלות מנשיאות כפים ליוחסין וכו' וכן מבעיא להו אם מעלין מקריאת התורה ראשון וכל הני בעיי לא אפשיטו להו בגמ' ומחמירין בהם שאין מעלין מהם ליוחסין וכ"פ הרמב"ם ז"ל בפ' הנז' ז"ל מי שהעידו לו עדים שראוהו שאכל תרומה של תורה הרי זה מיוחס ואין מעלין ליוחסין לא מנשיאות כפי' ולא מקריאת התורה ראשון ולא מחלוק תרומה לבית הגרנות ולא ע"פ עד אחד ע"כ וכן פסק לענין השט' דאין מעלין ממנו ליוחסין ומיהו דוקא להחזיקו כהן מיוחס אבל להחזיקו כהן כשאר הכהנים של בני הזמן מחזיקין אותו מדברים הללו הכי מוכח מהגמר' וכן כתבו המפרשי' ז"ל וכן פסק הרמב"ם ז"ל וז"ל בד"א לענין יחוס אבל לענין חזקה שיהיה כהן ככהנים של בני הזמן זה ויאכלו בתרומה וחלה של דברי סופרים משאר קדשי הגבול מעלין מן השטרות וע"פ עד א' ומנשיאות כפים ומקריאת התורה ראשון וכו' עכ"ל.
ולענין מי שבא בזמן הזה מארץ אחרת ואין אנו יודעים בו אם הוא כהן או לא והוא טוען שהוא כהן אם יש להאמינו לקרות בתורה ראשון או לא.
יש לומר דממתניתין שכתבתי למעלה דבפרק האשה שנתאלמנה נראה פשוט שאינו נאמן ע"פ עצמו לשום דבר אבל אם יש עד אחד שיעיד לו שהוא כהן מעלין אותו ע"פ אותו עד ואפי' במקום שיש לחוש לגומלי' כי האי דאמרי' בהאי מתני' וכן שני אנשים זה אומר כהן אני וזה אומר כהן אני אינן נאמנין ובזמן שמעידין זה על זה הרי אלו נאמנין ואע"ג דאיכא למימר הכא שהם גומלין זה את זה שכל א' מעיד לחברו שהוא כהן ואפ"ה לא חיישינן להו והא דאמרי' הכא דנאמנין וכן מאי דאמרינן דמעלין לכהונ' ע"פ עד אחד דוקא להחזיקן כהנים לאכול בקדשי הגבול ולאכול תרומה של דבריהם לא להחזיקן בכהנים מיוחסין לאכול תרומה וחלה דאורייתא ומאחר שאינו נאמן על עצמו לאכול אפי' קדשי הגבול ותרומה דרבנן וצריך עד א' הלכך אם בא ואמר כהן אני אינו עולה לקרות בתורה ראשון ג"כ ע"פ עצמו אלא ע"פ עד א' כיון דמקריאת דתורה מעלין אותו לאלו בדברים שאם באנו להאמינו לקרו' בתורה ראשון ע"פ עצמו יבא לידי אכיל' אלו הדברי' ע"פ עצמן נמצינו למדין שאין הכהן עולה לקרות בתורה ראשון כ"א ע"פ עד אחד.
ועוד יש להביא ראיה על זה ממאי דאמרי' בגמר' דעדות הבאה מכח חזקה דחזקה כההוא דאתא לקמי' דר' אמי אמר מחזיקני בזה שהוא כהן אמר לו מה ראית שקרא ראשון בבית הכנסת בחזקת שהוא כהן או בחזקת שהוא גדול שקרא אחריו לוי והעלהו ר' אמי לכהונה על פיו א"כ אין מעלין לכהונה לקרות בספר תורה ראשון אפי' בזמן הזה אלא ע"פ עד א' וכן כתב הרמב"ם ז"ל וז"ל מי שבא בזמן הזה ואמר כהן אני אינו נאמן ואין מעלין אותו לכהונה ע"פ עצמו ולא יקרא בתורה ראשון ולא ישא את כפיו ולא יאכל בקדשי הגבול עד שיהיה לו עד א' וכו' וכן יראה שהיא דעת הרי"אף ז"ל כיון שהביא בהלכותיו בפרק שני דכתובות המשנה שאמרה שמעלין לכהונה ע"פ עד א' והביא מאי דאתמר עלה בגמ' ואין מנהגו לכתוב הלכתא דמשיחא א"כ נראה שדעתו שאף בזמן הזה צריך עד א' וכן כתב בעל ס' מצות גדולות בסי' קכ"ב ממצות לא תעשה וכן פסק בעל הטורים ז"ל בס' אבן העזר בסי' ג' ואעפ"י שקצת מהמפרשים כתבו שיש לחלוק על זה ולומר דכיון דבזמן הזה אין אנו נוהגים בארצותינו לתת תרומ' אין לחוש למי שבא ואמר כהן אני ואפי' היינו נוהגים לתת תרומה אין התרומה בזמן הזה אלא מדרבנן ואין לחוש כולי האי בתרומ' דרבנן דהא אין מעלין ליוחסין מתרומה דרבנן ולפיכך עולה וקורא בתור' ראשון ע"פ עצמו ואינו צריך להעדת עד א' וכן היא דעת הר"ם הכהן ז"ל וז"ל מנהגנו להאמין לקרות בתורה ראשון וכן הדין נותן דלא איכפת לן אם קרא בתורה ראשון מאי אמרת שמא יעלו אותו מקריאת התורה לתרומה כולי האי לא חיישינן בתרומה דרבנן עכ"ל מ"מ בכל המקומות שמתנהגים ע"פ ספרי הרמב"ם ז"ל ראוי להחמיר ולחוש לדבריו ואין להעלות כהן לקרות בתור' ראשון ע"פ עצמו אלא ע"פ עד אחד ואין צריך שיעיד שהוא כהן אלא מכיון שהעיד שראהו במקום א' שעלה לס"ת ראשון ועלה אחריו לוי די בזה שאנו אומרים דאלו לא הוחזק להם שהוא כהן לא היו מניחין לקרות אחריו לוי שאין קורא לוי שני בתורה אלא א"כ קרא לפניו כהן כדאיתא במס' מגלה דאמרי' התם כהן קורא ראשון ואחריו לוי ואחריו ישראל ואם אין שם כהן נתפרדה חבילה כלומר שאין לוי קורא שני כך פירשו קצת מהמפרשים ז"ל ואחרים כתבו שאם אין כהן אין לוי קורא כלל לא במקום לוי ולא במקום ישראל מ"מ כל שהעיד העד שראה זה עלה לקרות ראשון ואחריו לוי בודאי שהוא כהן ואין צריך להעד יותר וכן מוכח ההוא עובדא דרבי אמי שכתבתי למעלה וכן פסק הרמב"ם ז"ל וז"ל וכן עד א' שאמר ראיתי זה שנשא את כפיו או שאכל בתרומ' או שחלק על הגורן או שקרא ראשון בתורה וקרא אחריו לוי מחזיקין אותו לכהונה על פיו ע"כ.
ומאחר שנתבאר זה יש לעיין בבעלי תשובה אלו שאנוסי הזמן שבאין קצת מהם וטוענים שהם מאותם שהם מוחזקין בכהונה ורוצים לקרות בתורה ראשון אם יש לנו להעלות' לקרות בתורה ראשון או לא.
ואני אומר שאין למונעם לקרות בתורה ראשון ואפילו אנו חושבים אותם משומדים לא אנוסים אעפ"כ מכלל ישראל הם נחשבים לפי שכל שנשתמד אפי' ברצונו מישראל הוא נחשב דהא קיימא לן במס' סנהדרין בפ' נגמר הדין ישראל אעפ"י שחטא ישראל הוא וכדאמרי אינשי אסא קאי ביחלף אסא שמיה ואסא קרו ליה ומהאי טעמא הוו קדושי משומד קדושין וכן כתב הרמב"ם ז"ל בפ"ד מהל' אישות ישראל משומד שקדש אף עפ"י שהוא עובד ע"ז ברצונו הרי אלו קדושיו קדושין גמורין וצריכה ממנו גט ע"כ. וכן אמרי' במס' יבמות בפ' החולץ לענין גר שנתגייר טבל ועלה הרי הוא כיש*ראל לכל דבריו למאי הלכתא אמר ר' יוסי בר חנינה דאי הדר ביה כישראל משומד הוי ואי קדש בת ישראל קדושיו קדושין ואם זה בגר שנתגייר שאינו מזרע ישראל אם חזר לסורו דינו כישראל כ"ש אלו האנוסים שאפי' נאמר שהם משומדים אעפ"כ מכלל ישראל הם נחשבים ולפיכך אם קדש בת ישראל קדושיו קדושין ולאו דוקא הם בעצמם שנשתמדו הם שנקראים ישראל אלא אף בניהם אשר יולדו להם בשמדותם אפי' עד עשרה דורות נחשבים מישראל כך ביאר אדוני אבי מורי הרב ז"ל במאמר האנוסי' שחבר בראיות והלכות רווחות ישרים ונכוחות אבל צריך שתהיה אמם מישראל אבל אם אמם גויה בנה כמוה ואינו נחשב מישראל וכדאמרי' במסכת קדושין בפ' האומר גבי מאי דכתיב כי יסיר את בנך מאחרי דאין בן בנך הבא מן הגויה קרוי בנך וגוי הבא על בת ישראל בנה נחשב מישראל כמוה דרחמנא אפקריה לזרעיה דעכו"ם במעיה דישראלית וזרמת סוסים זרמתם וזהו שאמרו שם בן בנך הבא מבתך קרוי בנך העולה מזה שמשומד ומשומדת נחשבים ישראל ובנים אשר יולדו להם בשמדותם גם כן נחשבים מישראל ואפי' עד כמה דורות ואעפ"י שלכמה דברים הם פסולים כמו לשחיטה ולעדות ולכמה דברים אחרים מ"מ לענין עריות כלומר לקדושין וגטין הם כישראל משום הכי איכא למימר כיון שהמשומדים נחשבים כישראל שאעפ"י שחטא ישראל הוא אף הכהנים שבהם כהנים הם ואין השמדות פוסלת בכהונתם אם עשו תשובה לפיכך כתבו קצת מהגאונים ז"ל שכל עברות שעובר הכהן אין פוסלין כהונתו כשיעשה תשובה ואם לא עשה תשובה מעצמו אנו מכין אותו עד שישוב שנאמר וקדשתו בעל כרחו ג"כ נראה שאין שום עבירה פוסלת הכהן אם עשה תשובה לפי שאין זה פסול בגופם כלל כמו הבא מזונה או מגרושה או מחללה שהבא מאלו אין לו תקנה כלל ולפיכך מי שבא מאלו האנוסים וטוען שהוא כהן ויעיד לו עד אחד שהוא מאותן המוחזקים בכהונה או ב' עדים שיעידו על אביו שהוא מהמוחזקין בכהונה עולה וקורא ראשון בתורה ואין לחוש לשום דבר ואין צריך שיעידו שהוא כהן מיוחס אלא שהוא מהמוחזקין שהם כהנים כי כל הכהנים שבזמן הזה אין בהם כהן מיוחס והכהן המיוחס הוא שיעידו שני עדים שהוא איש כהן בן איש פ' כהן בן איש פ' כהן עד האב ששמש על גבי המזבח ומן המזבח ולמעלה אין בודקין כך מבואר במסכת קדושין בפ' עשרה יוחסין והכהנים שבזמן הזה אין להם יחס זה ואינם כהני' כי אם בחזקה בלבד ולפיכך אלו הבעלי תשובה מי שיטעון מהם שהוא כהן ויעיד לו עד אחד שהוא אצלם בחזקת כהן הרי אנו מחזיקין אותו בכהן לפי שכל האנוסים בקיאים קצתם בקצתם ומכירים כל א' משפחתו ויחסו ואומרים זה ממשפחה פלוני' וזה ממשפחה פ' וגם יודעים ומכירים לאותם שהם מתיחסי' אל הכהונ' והם אצלם בחזקת כהנים ולפיכך אין לעכב על יד מי שיבא מהם מלקרות בתורה ראשון כשיעשה תשובה.
וגם אין לחוש לכהן זה שמא אין אמו מישראל אם אין העד או העדים מעידים באמו שהיא מישראל ואומרים שאין מכירין אם היא מישראל או לא לפי שחזקת כל האנוסי' אינם נושאים גויות ודבר זה מפורסם לנו שהם מתנהגים בכך וכיון שנודע לנו והם מעידים זה לזה שבזה הם מתנהגים דור אחר דור מזמן הגזרה עד היום הזה הויא חזקה זו חזקה לדון על פיה שכל אנוס הבא לעשות תשובה כשם שמחזיקין אותו שאביו מישראל כך מחזיקין אותו שאמו מישראל ואינה עכ"ום ומצינו בתלמו' בהרבה מקומות דנין על פי חזקה ואפי' באיסור דאורייתא משום דהויא חזקה דאורייתא וכדאמרי' גבי מלתא דעבידא לאגלויי חזקה היא דלא משקרי בה אינשי וכן בפ"ק דמציעא אמרי' גבי דאין אדם מעיד עדות שקר חזקה היא דאין אדם חוטא ולא לו וכן מי שאמר לשלוחו צא ושחוט לי תרנגולת והלך ומצאן שחוטין חזקתן כשר וכן במס' שבועות אמרינן חזקה אין אדם מעיז פניו בפני בעל חובו וגם בדוכתי טובא בתלמוד אשכחן דדייני ועובדי עובדא על פומ' דחזקה גם אנו ג"כ נדון ע"פ חזקה זו המפורסמת לנו שאין האנוסי' נושאים נשים נכריות אשר לא מזרע יש' המה כי אם מבנות האנוסי' כמותן.
ויש להביא ראיה שאנו סומכים על חזקה זו ממעשים בכל יום וכל מקום ובפני גדולים שכל הבאים מהאנוסים לשוב בתשובה אין אנו מצריכין אותו כי אם מילה בלבד לא טבילה מטעם שאין אנו חוששין שמא אמו גויה ואם היה מקום לחששה זו היינו מצריכין טבילה עם המילה לכל מי שבא מן האנוסי' לעשות תשובה ולשוב לדת יש*ראל לפי שכיון שאמו גויה אעפ"י שאביו מן האנוסים שנחשבים כיש' לענין זה לא היה נחשב הבן אלא עכו"ם לפי שאין בן בנך הבא מן הגויה קרוי בנך כמו שכתבתי למעלה וכיון שנחשב עכו"ם אינו נחשב מיש' ומותר לבא בקהל אלא במילה וטבילה איך הרצאת דמים עד שיבנה ב"ה =בית המקדש= במהרה בימינו לא שלא נכנסו יש*ראל בברות /בברית/ התורה אלא בג' דברים הללו וכל הבא להתגייר מחויב בהם כדאי' במסכת יבמות וכיון שאלו האנוסי' שבאים לשוב בתשובה אין אנו מצריכים אותם ולא הצריכו אותם הגדולים ז"ל שקדמונו כי אם מילה בלבד א"כ לא חששו לשמא אמם גויה וסמכו על החזקה הזו שאין האנוסים מתערבים עם העכ"ום לקחת מבנותיהם להם לנשים ומאחר שהדבר כן אין לחוש למי שבא מהם מהמוחזקים כהנים שמא אמו עכ"ום ואעפ"י שיש קצת מהם שמתערבים בעכ"ום ולוקחים מבנותיהם לנשים אינם כי אם מעט מהמעט אחד מעיר ושנים ממשפחה והעושה זה מהם הוא אצלם מרוחק ומתועב ושוב אינם מתערבים בזרעו כי אותו זרע הוא נחשב אצלם כעכ"ום כאשר הוא הדין כיון שאמו עכ"ום ואין אנו חוששין לאותו המעט משום דכל דפרי' מרובא פריש והוי כמו תשע חנוייות מוכרות בשר שחוטה ואחת מוכרת נבלה וכן תשע צבורין מצה וא' חמץ שבמקומן הוי קבוע וכמחצה על מחצה דמי ואם פירש הולכין אחר הרוב ומותר משום דכל דפריש מרובא פריש ומותר וגם בכאן נאמר כי זו שאין נושאין גויות כי אם מעט ואותן שאין נושאין עכ"ום הרבה הם מאד עד כמעט אין יחס לאותו המעט בערך אל הרוב א"כ כל הפורש מהם ובא אצלינו לעשות תשובה מרובה פריש. ואני מעיד במה שאני זוכר שבימי אדוני אבי מורי הרב ר' שלמה ז"ל באה לכאן מארץ אדום א' מאנוסי הזמן ועשה תשובה והיה שמו נסים בן אלבאלג והיה או' שהוא ממשפח' כהנים ועל פי מי שהעיד שהיה מבני אותן שמוחזקין בכהנים הניח אותו א"א הרב ז"ל לעלות ולקרות ראשון בתורה ולא חש לשום דבר.
ואחר שנתבאר הדין אחזור ואשיב על דבריכם במה שכתבתם לפסול מהכהונה אותם שבאין מהאנוסים ואומרים שהם מוחזקים בכהנים תחלה כתבתם זה לשונכם על ענין אלו הגרים שבאין ממלכו' קטלאן וקשטילייא ופורטוגאל להתגייר ולהכנס תחת כנפי השכינה ואו' כל א' מהם שאני כהן וכו' וזה תורף לשונכם.
המעיין הדבריכם /בדבריכם/ ימצא בהם שגגה גדולה שחס וחלילה להם לישראל בכל מקומות מושבותיהם להיות טפשים להעלות לקרות בס"ת ראשון בתורת כהן מי שהיה עכ"ום ונתגייר וכן לא יעשה בישראל וגם העכ"ום שנתגייר לעולם אינו יכול לטעון ולומר שהוא כהן ומהיכן באה לו הכהונה הזאת ואיך תקשו הקושיא הזאת ואם תבואו להתנצל ולומר שלא היו דבריכם אלא על המשומדים והאנוסים אין לכם בזו התנצלות וביד תתפסו דהא אינם נקראים בלשון גרים לפי שהם תולעת יעקב מתי ישראל הם נחשבים ואינם נקראים לענין זה גרים כי אם בעלי תשוב' וכן בעלי התלמוד קורים גר או מי שבא להתגייר ולהכנס תחת כנפי השכינה אלא למי שהוא עכ"ום גמור ומתגייר כגון מה שאמרו במסכת יבמות בפ' החולץ עכ"ום שבא להתגייר מודיעין אותו קצת קלות וחמורות ולמדו זה מרות המואביה וכן בפרק כיצד ביבמות ג"כ אמרו שמותר לגר לשאת אמו או אחותו דין תורה אבל חכמים אסרו כדי שלא יאמרו באנו מקדושה חמורה לקדושה קלה וכן אמרו גר עמוני וגר מואבי וכן אמרו קהל גרים אקרי קהל כל הני לא אפשר למימר דהוו מישראל אלא עכ"ום גמורים ונתגיירו ונקראים גרים וכן יש הרבה בתלמוד ואנו למדים שאינם משתמשי' בלשון גר אלא למי שהיה עכ"ום ונכנס תחת כנפי השכינה וקבל עליו את התורה כולה ומי שקבל עליו שבע מצות של בני נח ושלא לעבוד עכ"ום נקרא גר תושב ונקרא כן לפי שמותר לנו להושיבו בינינו כדאיתא במסכת ע"ז בפרק השוכר. א"כ שגיתם בזה שקראתם לבעלי תשובה מאנוסים בלשון גרים. ולענין עקר הדין בשאלתכם כבר כתבתי לכם למעלה מה שנ"ל בזה.
עוד כתבתם זה לשונכם והרי אביהן היה ערל והיה עובד עכ"ום ברצונו ואמו ג"כ לא היה לה קדושין ולא שדוכין ולא קדוש ולא כתובה ואמן לא נזהרה בזי ימ' נקיים ונולדו מן הנדה והם נולדו מן הערלה עכ"ל.
גם דבריכם אלו אני רואה שאינם נכונים ואין בטענות אלו מה שיפסול הזרע מחזקת הכהונה כי לא מצינו מי שיולד מן הערלה שיהיה פסול מלהיות כהן וגם כי ישראל אעפ"י שהם ערלים נקראים מהולים ואעפ"י שהוא עובר הערל על שאינו מל את עצמו מ"מ זרעו כשר והוא נחשב כמהול כדאמרי' בפרק הנודר במסכת נדרים הנודר מן הערלים אסור במהולי אומות העולם ומותר בערלי ישראל שהעכ"ום אפי' מהול נקרא ערל וישראל אפי' ערל נקרא מהול שנאמר כי כל הגוים ערלים וכל בית ישראל ערלי לב.
והעובד ג"כ עכ"ום אפי' ברצונו מישראל הוא נחש' שאעפ"י שחטא ישראל הוא כדאיתא במסכת סנהדרין וכמ"ש למעלה ואם עשה תשובה הוא או זרעו ה"ז כשר אם נולד מכשרה לכהונה ומסתמ' אין לפוסלו שמא בא מפסול' שאנו סומכין על מ"ש למעלה בזה.
ומה שכתבתם ואמן ג"כ לא היו לה קדושין ולא שדוכין ולא קדוש ולא כתובה. איני יודע מה ענין קדוש זה שכתבתם וענין השדוכין אינו נזכר בגמ' במס' קדושין אלא לענין מי שמקדש בלא שדוכין דשמואל הוה מנגיד מאן דמקדש ולא משדך בין שיהיה כהן או ישראל ואינו אלא משום פריצותא לא יותר לא שיהיה שום פסול בכהונה מי שלא שדך לא בו ולא בזרעו אין בזה פסול.
וגם הקדושין והכתובה שכתבתם שלא היו לאמן של אלו המחזיקין עצמם בכהנים מהאנוסים אין לפוסלן בכך לפי שהנושא אשה בלא קדושין ובלא כתובה היא כפלגש והנולד ממנה אין הזרע חלל והויא כפנויה שכהן בא עליה הולד כשר כך פסקו הלכה בתלמוד ולית הלכתא כר' אלעזר דאמר הבא על הפנויה שלא לשם אישות עשאה זונה ואני אומר שאפי' ר' אלעזר יודה באלו האנוסים שאינן עושים זונה לנשים שנושאים שהם אינן באים עליהם לשם זנות אלא לשם אישות כל שכן שהלכה כחכמים שאפילו לשם זנות אינה זונה ולא פנויה בלבד אלא אפילו קדשה שהיא מופקרת לכל אינה נעשית זונה ואם כן הנולד ממנה אינו חלל.
וכן מה שכתבתם שהם באין מן הנדה ופסולים אין האנוסים מוחזקים שיבעלו נדה ואפי' יהיה הדבר כן אין הולד חלל הבא מן הנדה וראיה מדאמרי' בפ' הבא על יבמתו מאלה אתה עושה חלל כלומר מזונה וגרושה וחללה ואין עושה חלל מנדה ואם נאמר שהבא על הנדה עושה אותה זונה יהיה הולד הבא ממנה חלל ויהיה בכלל זונה וכיון שאינה בכלל זונה אין הולד הבא ממנה חלל וכ"כ הרמב"ם ז"ל כל זה בענין ארוך זו היא שנקראת זונה שאסורה לכהן וז"ל הבא על הנדה אעפ"י שהיא בכרת לא נעשית זונה ולא נפסלה לכהונה שהרי אינה אסורה להנשא לו וכן הבא על הפנוי' אעפ"י שהי' קדשה והפקירה עצמה לכל והיא במלקות לא נעשית זונה שהרי אינה אסורה להנשא לו עכ"ל ומה שכתב רבנו אפי' היתה קדש' היא דלא כר' עקיבא שאמר שהמופקרת לכל היא זונה אלא כחכמים דאמרי אין זונה אלא גיורת ומשוחרר' הכי איתא במס' קדושין בפ' עשרה יוחסין ובמס' יבמות בפ' הבא על יבמתו נמצאת למד שכהן הבא על אשה בלא כתובה ובלא קדושין והבא על הנדה הנולד מהם כשר הוא לכהונה לפי שאין נעשה חלל אלא הבא מהשלש נשים המפורשים בתורה שהם אסורים לכהן הדיוט ואלו הן גרושה חללה זונה ומוסף איסור לכהן גדול האלמנה וזה מבואר בהרבה מקומות בתלמוד איזו נקראת זונה ואיזו נקראת חללה ואיזו נקראת גרושה ואין צריך להאריך בזה בכאן וחכמים הוסיפו לאסור לכהן גם כן החלוצה שהרי היא כגרושה אך הבא מן האשה בלא כתובה ובלא קדושין והבא מן הנדה כשר הוא להחזיקו בכהונה להיות כשאר הכהנים המוחזקים שהם כהנים ונתבאר זה.
עוד כתבתם זה לשונכם שנו חכמים במקום אחר בסנהדרין רבה בהל' כהנים ואומר כהן כשר שנשא אלמנה אינו פוסל כהונתו מפני שנולד מן הבתולה אבל בניו פסולים מן הכהונה וכו' זה הלשון שכתבתם הוא לשון משובש ולענין עקר הדין אין מכאן ראיה למה שחשבתם לפסול מן הכהונה הבנים הנולדים מהאנוסים הכהנים שאם באתם לפסול אותם מטענה זו תבאו לפסול גם כל כהני הזמן המוחזקים היום שהם הכהנים הבאים משאינה בתולה לפי שאין כלם נולדים מן הבתולה והרבה באי' מן האלמנה ולמה באת' בעלילה זו על הכהנים האמללי' האנוסים לבד ועוד שאם באתם לפסול אותם מהכהונה מטענה זו למה גזרתם על כלם שהם פסולים היה לכם לחלק ולהכשיר הבאי' מהבתולה ולפסול שלא באו מבתולה ואתם לא כן עשיתם אלא גזרת' גזרה שוה בכלן וכל זה לדבריכם אבל לעקר הדין זה שקר גמור כי אין מחוייב לקחת בתולה ואם לקח אלמנה זרעו פסול אלא כהן גדול לבד לא כל הכהנים וזה מפורש בתורה ובתלמוד במס' יבמו' בפ' כיצד ובפ' הבא על יבמתו ולמה אתם תולין תניא בבלא /בדלא/ תניא ומקרא מלא הוא בכהן גדול והוא אשה בבתוליה יקח ואומר עוד כי אם בתולה מעמיו יקח ואמרינן עלה בגמ' רב ורבי יוחנן דאמרי תרויהו ומוכת עץ לא ישא ואם נשא נשוי ותו אמרינן התם בתולה מעמיו יקח אשה יכול קטנה תלמוד לומר אשה אי אשה יכול בוגרת ת"ל בתולה הא כיצד יצאת מכלל קטנות ולכלל בגרות לא באה וכן כתב הרמ"בם ז"ל בפי"ז מהלכות איסורי ביאה וכן הדרש שכתבתם שטעם אהרן שהיה כהן ומשה לא היה כהן אעפ"י שהיו מאב אחד ומאם אחת מפני שאהרן נולד מן הבתולה ומשה נולד מן הגרושה זהו דרך דרש שהרי עדאין /עדיין/ לא היתה נוהגת הכהונה בישראל ואעפ"כ זה נמשך אחר הטעם שכתבתי שאין מצות הבתול' תלויה כי אם בכהן גדול לא בכהן הדיו' ואהרן שהיה כהן גדול משו' שנולד מהבתולה ומשה שנולד מן הגרושה אפילו כהן הדיוט לא היה סוף דבר אין טעם בדבריכ' במה שרציתם לפסול הכהנים הבאים מהאלמנה שאין זה אלא בכ"ג בלבד.
וכן מה שכתבתם כי אם בתולה מעמיו יקח אשה ולא נשים מכאן שאסור לכהן לישא שתי נשים גם את זה אינו נכון לפי שלא דרשו בגמ' בפ' הבא על יבמתו זה אלא בכ"ג לא בכהן הדיוט ולמה אתה אוסר לכהנים הדיוטות הללו לישא שתי נשים מה שהתירה להם תורה לא דיים מה שאסרה להם תורה אלא שאתה בא להוסיף עליהם וגם אסור שתי נשים לכ"ג אינו מוסכם כי לא נז' בגמ' איסור זה כי אם דרך משא ומתן לא לפסק הלכה אך הרמ"בם ז"ל בפי"ז מהל' איסורי ביאה פסק כך וז"ל מצות עשה על כ"ג וכו' ואינו נושא שתי נשים כאחת לעולם שנא' והוא אשה בבתוליה יקח אחת ולא שתים אבל הראב"ד ז"ל בעל ההשגות השיג עליו בזה וכתב אמר אברהם לא מחוורא זאת הסבר' שלא אמרו במס' יומא אלא ביתו אמר רחמנא ולא שתי בתים ואפש'שלא נאסר בשתי נשים אלא ביום הכפורים בלבד שמא ימשוך לבו אחריהן ויבא לידי טומאה אבל הדעת נותנת כן כדי שלא יצטרך לגרש ערב יום הכפורים אלא שאני מוצא וישא לו יהוידע הכהן נשים שתים ויולד בנים ובנות ע"כ וכתבו קצת מהמפרשים ז"ל שאפשר לומר ביהוידע שנשא נשים שתים אעפ"י שהיה כ"ג שלא נשא אותם כאחת אלא שאחר שמתה הראשונה או אחר שגרש אותה נשא השניה או שהיו לו קודם שנתמנה להיות כ"ג ולדעת הראב"ד ז"ל גרש אחת מהם ערב יום הכפורים. ולדעת הרמב"ם ז"ל גרש אותה מיד קודם שנתמנה כ"ג וזו הלכתא למשיחא היא ומ"מ כל זה הוא בכ"ג לא בשאר כהנים כאשר עלה בדעתכם וכל זה אינו ענין כלל לכהנים הבאים מהאנוסים כי מה ענין זה לזה עד שאתם רוצים לפסול אותם מטעם שלא באו מן הבתולה ומטעם שתי נשים זה תמה גדול ולא יוכל שום אדם טענות אלא /אלה/ להלום אפילו במראה החלום ואל עילום יאיר עינינו ועינכם במאור תורתו היקרה מנפך ספיר ויהלום וילבשנו לבוש יקר החכמה ויהלום ואתם שלום:
@שו"ת יכין ובועז חלק ב סימן ד
דין נתעצמו לפני לדין בעלי המסחר בענין ספינ' שבאה לכאן והיו בה מיני סחורות וקנו מהם והורידום ושר העיר לקח המעשר והמכס ואח"כ שלח ידו ולקח שלא ברצון מקצת סחורות ואחר מותו בא אדון הארץ הלזו אשר בידו יכול' הן להעניש נפש הן לשרוש וירוטוף ומי ישיבנו ושם עלילות דברים שלא פרעו המעשר והמכס מהסחורות שקנו מהספינה ההיא והוצרכו לפייסו במתן בסתר ואמרו קצתם ההפסד יהיה על מה שבא בספינה ההיא שהיא גרמה ההפסד הזה וקצתם אמרו ההפסד יעשו אותו עזר על מה שיבא מהמסחר בספינה אחרת כי כן מנהג שיעשו עזר ביניהם.
ודנתי בקצור ראיות כי מדוחק הזמן הדעות קצרות וכן בראשי פרקים לכן יש לומר שהאומרים שההפסד יהיה על מה שקנו מהספינה שהדין עמה' דכללא דמלתא הוא שסב' ההפסד יתחייב בדבר כן היא מסקנא דגמ' וכן כתב הרמ"בם ז"ל וכן פסקו רוב הפסקנים עיין תמצא שכן הוא וכן הורה הלכה למעשה א"ז מורינו הרש"בץ ז"ל בעיר שבאת לשם ספינה במסחר ולסבתא /ולסבתה/ לקח הרשות מהר ממון והורה ז"ל להם שההפסד יהיה על מה שבא בספינה לו /לא/ על זולתו כי הסחורה היא סבת ההפסד והסבה תתחייב בהפסד והבי' ראיה לזה ממה שאמרו בגמ' ספינה שהיתה בים ועמד עליה נחשול לטובעה והקלו ממשאה מחשבון לפי משאוי ואין מחשבון /מחשבין/ לפי ממון והטעם שמחשבין לפי משאוי הזה שהמשאוי הוא סבת ההפסד ואלו לא היה שם משאוי לא היה שם סכנה א"כ הוא גרם ההפסד על כן יתחייב לשלם והאריך להביא ראיות שהסבה תחוייב בדבר והבאתי מהם ראיה זו לפי שהיה דומה בדומה לנדון שלפנינו א"כ נמצינו למדין מה שקנו מספינה זו שנפלו עליה עצומים שההפסד יהיה עליהם.
ומה שאמרו קצתם ההפסד יעשו אותו עזר על מה שיבא בספינה אחרת כי כן הוא מנהגם דין הוא שהסוחרים רשאין להסיע על קצותן בהסכמת כלם וחבר עירם זהו דוקא בדבר שלא נכר ולא בר הזיקה אבל בדבר שבר הזיקה בזה אינו דין ולא ראוי לעשותו והשכל והדת לא יחייבו זה שסבת ההפסד יצא חנם בלא כסף ויעמיסו על ספינה שלא באת לעולם ואם יעשה כן הוא גזל זוטא דוגמת אותו מעשה שאמרו בגמ' זגוד מנגד וטוביה חטא לכן מה שדנתי יחייב אותו השכל וההלכה ודברי המורה זכרו לברכה עם הסכמת עיני הדיין ובשפתיו ביטא ואם צייתי לדינא מוטב ואם לאו אני את נפשי הצלתי אחר שכתבתי דין זה וראו אותו קבלו עליהם וקיימו את הדין והתנהגו על פיו שמעון בן הרב הרשב"ש בן הרב הגדול הרשב"ץ ולה"ה:
@שו"ת יכין ובועז חלק ב סימן ה
דין הזמין לפני ר' אברהם בר יצחק חנין נ"ע את ר' משה בר יעקב שקרון נ"ע וטענו שהוא נתחייב לזקנו ר' סעדיה סקלי נ"ע וגם לזקנה אשת ר' סעדיה סקלי נ"ע הנז' שיזון ויפרנס אותם בחייהם וגם אחרי מותם יטפל בתכריהם /בתכריכיהם/ וגם טענו במה שבא עתה אחר פטירתו להחזיק בשליש החצר שעזב זקנו במה שלא החזיק בו בעודו בחיים ור' משה שקרון כפר בעקר מזונם ותכריכיהם ואמר שלא היו דברים מעולם ובטענת שליש החצר הוציא שתי שטרות א' מהם מגיד איך ר' סעדיה סקלי ייחד לאשתו ייחוד שאין בו כפי שליש החצר והשטר השני איך האשה מכרה אותו שליש לר' משה שקרון וגם אישה הסכם עמה אלא שבשטר המכירה בטעות אין בו קבלת המעות כי אם אזכרת הסך שמכרה בו אך לא קבלת המעות.
ופסקתי הדין בטענת החצר שהמכר קודם מאחר ששטרו בידו אבל צריך לפרוע הסך הנז' בשטר לפי שהמכ' היה בעדים לפיכך צריך לפרוע לו בעדים מדאמרינן בגמ' המוכר שדהו בעדים גובה מנכסים משועבדים וקיימא בפלוגתא וכתב עלה רבנו אפרים ז"ל פסק אדוננו רב האיי גאון ז"ל והלכה כרב וכן פסק הרמ"בם ז"ל המוכר שדהו בעדים ויצאה מתחת יד הלוקח וכו' הרי זה חוזר וטורף מנכסי' משועבדים ע"כ למדנו מזה שכל המוכר שדהו בעדים צריך לפרעו בעדים וכן כתב הרב בעל העטור ז"ל וז"ל אם זבין איניש קרקע בין בשטר בין בעדים בדמים ידועים ולית ליה ראיה דיהב דמי הרי הוא בחזקת שלא נתן עד שיביא ראיה שנתן עכ"ל וכן כתב א"א מורי הרב ז"ל בנקוטותיו והדין דין אמת אפילו למאן דאמר ה"מ בתוך ג' ימים אבל לאחר ג' ימים כיון דלאו מחמת האי שטרא אז הני עדים קא קיימא בידיה דמצי למימר במתנה יהבתו לי בהכא יודה דאפילו לאחר ג' צריך עדים דטעמ' דיהיב משום דאחזיק בה מצי למימר במתנה יהבתו לי אבל בדלא אחזיק ולא קיימא בידיה אלא בטענת השטר בלחוד צריך עדים שפרע אפילו אחר ג' אלמא הדין ברור בנדון הזה שצריך עדים ומאחר שאין עדים מחוייב הוא לפרוע.
ומה שטען ר' משה שקרון שיש בידו שטר בגופן שלהם שמכר לו סעדיה סקלי השליש החצר ובקבל' המעות טענה זו רעועה היא שאם באנו לידי מדה זו אף המכר אינו מכר ואינו קיים כי המיחד קרקע לכתובת אשתו ואח"כ מכרו המכר בטל ואפי' בקנו מידה דאמרה נחת רוח עשיתי לבעלי כמו שביאר זה הרמב"ם ז"ל א"כ אשה זו מאחר שמכר בעלה קרקע המיוחד לה וקבל מעותיו בלא רשותם ואפ' ברשותה הניח הקונה מעותיו על קרן הצבי ילך וחטט אחריו ושטר זה שתחת ידו חספא בעלמא הוא. וגם במה שטען ר' משה שקרון כי היורש הזה מחוייב שבועה ואינו יכול להשבע מה לתבן את הבר שהדין בזה הוא שמועות /שמעות/ אלו שקנה בהם שליש החצר הם עליו חוב בשטר והוא טוען שפרעו אם יביא עדים יפטר ואם לאו ישבע היורש שלא פקדנו אבא ויגבה את חובו זהו הדין בכל שטרי חובות שיוציא היורש כמו שהוא בפ' כל הנשבעין וכתבה הרמב"ם ז"ל בפי"ו מהל' לוה ומלוה וכתב הרמב"ם ז"ל דהוא הדין דאם מת המוכר ואם המוכר קיים הוא ישבע זהו הנראה לי בדין זה וכתב הצעיר שמעון בן הרב ר' שלמה בן הרב הגדול ר' שמעון בן החכם ר' צמח זל"הה:
@שו"ת יכין ובועז חלק ב סימן ו
בגאייה אל הדיין ר' שמואל הכהן בקרי בה"ר דוד הכהן בקרי נ"ע
אח ויקר ישמרך אלהים בא בשפולי כתבך לשון זה לא נעלם מכבודכם שמנהגנו גם הראשונים ז"ל שהמכני' בנו הפעם הראשונ' לב"ה =לבית הכנסת= יבא הנער עם נר שעוה א' שבת ואחד י"ט והשתא קשיא לן דהא דתני בשבת וי"וט אין מקדישין ומחרימין וכו' וגם בא בכתב אחרים כי נפל אצלכם הספק דיש איסור טלטולא דשבתא.
ועתה אני אשיבך מלין ואת רעיך עמך. ודע כי מה שנראה לנו בזה שאין בדבר זה איסו' ולא צד המביא לידי איסו' לא מחמת טלטולא ולא מחמת הקדישא אמנם מחמת טלטולא אין איסור בדבר לא מצד השעוה והפתילה ולא מצד התחברות' והיו לנר מצד השעו' הטע' כי כל דבר שאסו' לטלטלו בשבת אם הכינן מערב שבת או אם חשב עליו מותר בשבת דההיא דבפ' הכלים דאמרינן התם פעם א' הלך ר' למקום א' ומצא נדבך של אבנים אמר לתלמידיו צאו וחשבו עליהם ואיכא מאן דאמר אמר להם צאו למרום /ולמדום/ פי' סדרום כדי לישב עליהם והרמב"ם ז"ל פסק כלישנא קמא דמחשבה תספיק ואם בהלכות לא הביא דין הנדבך לא מפני שאין דעתו כן אלא טעם יש לדבר למה לא כתבו אלא שאין הפנאי מסכים להאריך בו והכל מודו דמעשה או מחשבה מערב שבת יתר לטלטל בשבת מה שאסור לטלטלו ומעתה צא ולמד לענין האי עובדא שאין איסור בדבר במה שהביאו עם הנער יום שבת לב"ה =לבית הכנסת= כי בודאי מע"ש חשבו להביא וכן יש הוכחה לזה דמחשבה מועיל מההיא דאמרי' בפ' במה טומנין חריות של דקל שגרדן /שגדרן/ לעצים ונמלך עליהם לישיבה צריך לקשרם רשב"ג אומר אין צריך קשר אמרו שם רב אמר קשר כת"ק ושמואל אמר חשב סגי כרשב"ג ורב אשי אמר ישב סגי אעפ"י שלא חשב ולא קשר והלכה כרב אשי כמו שכתוב בהלכות ופירש"י ז"ל לדרב אשי כ"ש חשב אעפ"י שלא ישב מכאן למדנו שבמחשבה בלחוד סגי ועוד י"ל שלא תהא זאת אלא כקופה מלאה עפר שאם יחדה בקרן זוית מע"ש שמותר לטלטלה ולעשות מהעפר מה שירצה וכן היה בפ' במה טומנין אמר רב יהודה מכניס אדם מלא קופתו עפר ועושה בה כל צרכיו אמר רב זוטרא והוא שיחד לה קרן זוית א"כ למדנו מזה אין חשש טלטול במה שהכניס בידו הנער בשבת כי בודאי מע"ש חשבו להוציאה הרי הדבר מותר מצד טלטול השעוה.
ואם מצד התחברות השעוה והפתילה והיו לנר פשיטא דנר חדש מותר לטלטלו בשבת שהרי שנינו בפ' כירה מטלטלין נר חדש אבל לא ישן ולית דפליג א"כ נר זה של שעוה חדש מותר הוא לטלטלו בשבת ואין בו צד איסור ואפי' בנר שהדליקו בו באותה שבת שאסור לטלטלו לכולי עלמא ואם התנה עליו מע"ש מותר לטלטלו בשבת כמו שכתב הרמב"ן ז"ל והביא ראיה על זה מהירושלמי ומורנו הרב ר' יצחק בר ששת ז"ל פקפק עליו בזה ואמר שאין התנאי מועיל בזה כיון שנאסר בין השמשות נאסר כל היום אעפ"כ כתב כיון שהרמב"ן ז"ל הורה להתיר אין בידו יכולת לאסור וא"ז מורנו הרשב"ץ ז"ל סתר ראיית מורנו הרב ר' יצחק בר ששת ז"ל בטענה חזקה ואמר שלא אמרו כיון דאתקצי בין השמשות אתקצי כוליה יומא אלא בדב' שהוא מוקצ' מעצמו כנויי סוכ' ועצי סוכ' אבל הנר הזה אינו מוקצ' מצד עצמו אלא מצד השלהב' הדולקת בו ובזה סרה מעל אדוננו הרמב"ן ז"ל קשית המקשה והתר זה אינו סותר מה שכתב הרמב"ם ז"ל שאסור לטלטל נר שהדליקו בו לפי שדבריו הם אם לא התנה עליו ודברי הרמב"ן ז"ל בשהתנה עליו מע"ש והסכימו עמו הבאים אחריו וכן אנו נוהגים בבתינו מימות א"ז הרשב"ץ ז"ל עד עכשו לזה י"ל שנר שעוה זה שנפלו עליו מהדורי מלין דפשיטא דמותר לטלטלו בשבת וכל שכן מסקנא דגמ' דנר חדש מותר לטלטלו בשבת ונר זה חדש הוא עוד שהשעוה עצמה מותר לטלטלה בשבת שהרי במשנה בפ' החבית אמרי' אם היתה נקובה לא יתן עליה שעו' מפני שהוא ממרח ובגמ' משחה רב אסר ושמואל שרי מאן דאסר גזרינן משום שעוה ומאן דשרי לא גזרינן ע"כ ואם היתה השעוה אסורה בטלטול למה אנו צריכין לגזרת שעוה ובשעוה לגזר' ממרח לימא שעוה אסורה בטלטול' ומדאצטרך גזרה גזרה שמעינן דשעוה מותרת בטלטול שבת.
וגם אין איסור בדבר מצד ההקדיש כי לא ימלט שהמקדיש נר זה היא כוונתו להקדיש עניים או לצרכי רבים או הקדש סתם וכלהו להתירה אם כונתו לעניים הא אמרי' בפרק השואל אמר ר' אלעזר פוסקין צדקה לעניים בשבת ואם כונתו לצרכי רבים הא אמרי' התם אמר ר' יעקב הולכין לבתי כנסיות ולבתי מדרשות לפקח על עסקי רבים בשבת ש"מ שכל דבר שיש בו צד איסור בשבת אם הוא לצרכי רבים מותר לעשותו בשבת וראיתי ענין דומה לדומה והוא שהרי"בש ז"ל שאל להר"ן ז"ל וזה לשונו יש פה מנהג שכל מי שמוכר קרקע מכריזין ביום שבת בין יוצר למוסף ד' שבתות רצופות שכל מי שיש לו זכות או תביעה על אותו קרקע שיבוא ויגיד תוך ל' יום ואם לאו יאבד זכותו וכשמע ההכרזה תמהתי מאד תחלה כי זה ראוי ליאסר מטעם שלא יהא דבורך של שבת כדבורך של חול ועוד שדומ' לגמר דין שמחליטין ומפקיעין זכות היחיד ההוא אם לא יגיד והנה שנינו אין דנין גזרה שמא יכתוב והשיבו שזה המנהג קדום ונעשה בעצת הרא"ה ז"ל עכ"ל והר"ן ז"ל השיבו בארוכה דרך שקלא וטריא ובסוף תשובתו כתב וז"ל מכיון שנעשית בעצת הרא"ה ז"ל ראוי ללמד עליו זכות מן הצד שאכתוב והוא שכבר התירו רבותינו ז"ל דברים של חול בשביל צורכי רבים ותנן במועד קטן ועושין כל צרכי רבים ואמרו בירושלמי אלו הן צרכי רבים דיני ממונות ודיני נפשות ודיני מכות וכתב הרמב"ם ז"ל שהטעם מפני כל אלו צרכי רבים הם הרי נראה שהדברים המזדמנין ויש בהם תקון מדינה אעפ"י שכל פעם ופעם הם פרטיי' צרכי רבים מקרו וראוי לומר כמו שאמר ר' יוסי /רבי/ על ר' יוסי כבר הורה זקן אעפ"י שאלו היה ר' יוסי קיים היה כפוף ויושב לפני ר' כ"ש שיש לנו לומר כן על הרא"ה ז"ל שהיה רב מובהק עכ"ל ועתה הר"ן ז"ל אחת דבר שתים זו שמענו האחת מאחר שהבאת זה הנר הוא לצורך רבים וצרכי רבים לענין שבת כחה דהיתירא עדיף בו שתים זו שמענו מאחר שנהגנו להביא נר זה בשבת ומנהג זה מנהג נביאים הוא חכם עדיף מנביא ומקומנו זה ומקומכם תהלה לאל בני תורה נינהו לכן אין מקום לפקפק אלא א"כ היה דרך בעיא והא איפשיטא ואם היא כונת המקדיש סתם כתב הרשב"א ז"ל בזמן הזה סתם הקדש לעניים הוא וכן נפסקה הלכה פוסקין צדקה לעניים בשבת נמצא מפני טעמים אלו אין בדבר איסור.
והא דאמרינן בפ' משילין דאין מקדישין ואין מחרימין ואין מעריכין בשבת לא מקדישין כלומר הקדשות שאדם מקדיש והתם במס' פסחים מוקים לה בחובות שאין קבוע להם זמן אבל חובות הקבוע להם זמן מקדישין וכתבה הרמב"ם ז"ל בה' שבת ואם תאמר היכי אמר דאין מקדישין והא אמר ר' אלעזר פוסקין צדקה לעניים בשבת י"ל בזה טעמא דאין מקדישין משום דאתי למשרי מקח וממכר בשבת לפי שאמירתו לגבוה כמסירתו להדיוט אבל התם הפוסק צדקה לעניים אפי' אמר סלע זו לעניים מותר להחליפה כדאמרי' /בפרק/ בכל מערבין אמר רב האומר סלע זו לצדקה מותר לשנות' בין לעצמו בין לאחר בין אמר זו בין אמר עלי וכן אמר רבה לא שנה לבין לא קשיא ההיא ששנינו אין מקדישין בשבת עם ההיא דאמר ר' אלעזר פוסקין צדקה לעניים בשבת ותו ההיא דאמרינן אין מקדישין בקדשי גבוה דברה המשנה לכתחלה הוא דאין מקדישין אבל בדיעבד מה שעשה עשוי כמו שכתב הרמב"ם ז"ל בהל' שבת ובתוספתא אמרי' מה שבגבוה בדיעבד בהדיוט עבדי לכתחלה והמשנה שאמרה אין מקדישין בשבת בקדשי גבוה דברה ור' אלעזר שאמר פוסקין צדקה לעניים בשבת בהדיוט קאמר נמצינו למדין בקדשי הדיוט מותרין לעשותן בשבת וביו"ט ואפי' לכתחלה ולא קשיא ההיא דאין מקדישין בשבת והנה חזרתי על כל הצדדין וראיתי דאין קשיא ואין איסור מתיר אסורים ופוקח עורים הוא יפקח עינינו לאור באור העולם הבא ולהתענג באור הנערב בעולם שכלו טוב ובעולם שכולו ארוך ונזכה לשלחנן של צדיקים שהוא שלחן ערוך ויהי מקורך ברוך כנפשכם הטהורה והיקרה ונפש אוהבכם אהבה עזה הצעיר שמעון בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק ב סימן ז
קוסנטינא אל הדיין ר' משה בר שלמה עלוש נ"ע
שאלת יחידים שהתנדבו הקדש לכבודו של שמואל ע"ה ובא לידו של פרנס והיחידים נפטרו קצת מהם לב"ע =לבית עולמם= ואח"כ נפלה ב"ה וצריכה הוצאה מרובה והצבור דחוק מאד ורצו לשנות הקדשו של שמואל הרמתי ע"ה לתקון ב"ה אחר שזכה בו הפרנ' אם הדין נותן לשנותו אחר שזכה בו הפרנס אם לא עכ"ל.
תשובה מעות אלו יכולין הם הצבור לשנותם ולעשות בהם מה שירצו משני טעמים.
הטעם הראשון הוא לפי שהפרישום ועדאין /ועדיין/ לא הגיעו ליד הגזבר הממונה על קברו של שמואל הרמתי ע"ה ומאחר שלא הגיעו ליד הגזבר יכולין לשנות' על ידי שאלה בפתח או בחרטה שהרי מתנות כהונה אם הפרישן יכול להשאל עליהם כדאמרי' בפ' אלו עוברין גבי חלה וכן בפ' מפנין אמרינן הקדשתי נכסי לשמים וכשבאתי אצל חברי שבדרום התרו לי נדרי ובנזירות בפ' הריני נזיר אמרי' דיש שאלה להקדש וכן כתב הרמב"ם ז"ל בפ"ד מהלכות נדרים והרשב"א ז"ל וא"ז ז"ל וא"א ז"ל בתשובות א"כ מעות אלו יכולין הם להשאל עליהם ואעפ"י שהרמב"ם ז"ל כתב בסוף הלכות נדרים שאין נשאלין עליהם אלא לצורך גדול ולפי מה שלקחה אזנינו אין צורך יותר גדול מזה לרפא בית ה' אלהינו ההרוס אשר באו בו פרצים וחללוהו וגם לצרכי צבור יכולין לשנות אותם כי השאלה תועיל לכל.
הטעם השני הוא ששבעה טובי העיר במעמד אנשי העיר יכולין למכור ב"ה ולהורידו מקדושתו אפי' למשתי ביה שכרא כדאי' בפ' בני העיר נמצא שמעו' אלו יכולין לשנותם לדברי הרשות כ"ש לדבר מצוה ועוד יש ראיה שיכולין לשנותם מההיא דאמר אביי מריש לא הוה יתיב מר אנפי דכנשתא דבי מדרשא כיון דשמעה להא דתניא ורשאין בני העיר לעשות קופה תמחוי ותמחוי קופה ולשנותן לכל מה שירצו הלכך יתיב א"כ נמצינו למדין שהצבור רשאין הם בכך לשנות המעות לדבר הרשות כתנאי בז' טובי העיר במעמד אנשי העיר ולדבר מצוה אפי' בלא ז' טובי העיר כדאי' בפ' השותפין וכ"כ הרמב"ם ז"ל בפ"ח מהל' מתנות עניים נמצא עכשו משני טעמים אלו יכולין הם בני העיר לשנות המעות שבאה עליהם השאלה וכתב הצעיר שמעון בן הרב ר' שלמה בן הרב הגדול ר' שמעון ז"להה:
@שו"ת יכין ובועז חלק ב סימן ח
פאס להחכם ר' משה חלאוא יצ"ו ור' שלום מסנות יצ"ו.
שאלתם ראובן המיר דתו נשארה רחל אשתו עגונה ומרח' רב בינו לבינה כל כך שאין לשום יהודי ללכת שמה כי אינו עומד בארץ הלזו ונתגלגלו הדברים שהלך לשם ישמעאל א' לפדות את בנו שהיה שם שבוי ואבי האשה העגונה רחל כתב לבן גילו שיגרש את בתו והוא כתב בכתב יד לשמעון שיגרש את רחל הנז' ושיתן לה גט כשר מא' עד מאה פעמים עד שתהא מגורשת ממנו ומותרת לכל אדם והכתב היה בלשון הגרי והעתיקוהו בלשוננו הקדוש והכירו כתיבת וחתימת המשומד הנז' וע"פ אותן עדות צוה שמעון הנז' לסופר ולעדים לכתוב גט לרחל הנז' וכן עשה ונשאת רחל ללוי זה לו חמש שנים וילדה שנים או ג' פעמים והנה היום קמו חכמים יראי ה' ואמרו שלא נעשה גט זה כדת וכהלכה ושהיא יושבת באיסור עם בעלה ובני' ממזרי' הודיענו מה ראוי לדון בזה כפי המקום וכפי השעה וכפי דעתכם.
כלל גדול מסור בידינו דמילי לא ממסרן לשליח כדאי' בפ' מי שאחזו בפ' התקבל וכלל זה אין לזוז ממנו לפיכך שליח זה שליחותו אינה שליחות חוזרת ואין אגרתו אגרת פוטרת מההיא ששנינו בגטין בפ' התקבל אמר לשנים תנו גט זה לאשתי או לג' כתבו גט ותנו לאשתי הרי אלו יכתבו ויתנו אמר לשלשה תנו גט לאשתי יאמרו לאחרים ויכתבו מפי שעשאן ב"ד דברי ר' מאיר הלכה זו העלה חנניה איש אונו מבית האסורין כך מקובלני באומר לשלשה תנו גט לאשתי יאמרו לאחרים ויכתבו /מפני/ מפנו שעשאן ב"ד אמר ר' יוסי נומינו +אמ"ה נומינו פי' נאמרו ור"ל גם אנחנו נאמרו לחנניה איש אונו השלוח מאת ר' עקיבה שהיה בבית האסורין אם הוא מקובל אף אנחנו מקובלין הרצב"ש ז"ל:+ לשלח אף אנו מקובלים שאפי' אמר לב"ד הגדול שבירושלים תנו גט לאשתי ילמדו ויכתבו ויחתמו פי' אם אינן יודעים לכתוב ילמדו לכתוב הם בעצמם ולא יאמרו לאחרים לכתוב והרי"אף ז"ל פסק כר' יוסי מדאמר שמואל הלכה כר' יוסי דאמר מילי לא ממסרן לשליח ומדאמרי' נמי אמר ר' ירמיה שלחו ליה מבי רב לשמואל ילמדנו רבנו אמר לשנים כתבו גט לאשתי ואמרו לסופר וכתב וחתם מהו שלח להו תצא ותנן נמי בפ' מי שאחזו אמרו לו נכתוב גט לאשתך ואמר להם כתבו ואמרו לסופר לכתוב ולעדים לחתום וחתמו אעפ"י שכתבוהו וחתמוהו ונתנוהו לו וחזר ונתנו לה הרי זה גט בטל עד שישמעו קולו שיאמר לסופר לכתוב ולעדים לחתום וכן כתב הרמב"ם ז"ל וצריך שיאמר הבעל מעצמו לכתוב ולעדים חתמו וכתב עוד הרי שאמרו ב"ד או שנים נכתוב גט לאשתך ואמר להם כתבו אם כתבו הם עצמם וחתמו בו הרי זה כשר אבל אם אמרו הם לסופר וכתב ולעדים וחתמו אעפ"י שחזרו ונתנוהו לבעל וחזר ונתן גט זה לאשתו בפני עדים הרי זה גט בטל שהרי כתבו מי שלא אמרו לו הבעל לכתוב עכ"ל ובטול זה הוא מדאוריתא שכן כתב בפ"י מהל' גרושין כל מקום שאמרנו בחבור זה שהגט בטל או אינה מגורשת הרי זה בטל מן התורה ועדיין היא אשת איש גמורה ואם נשאת תצא והולד ממזר ודעת הרי"אף ז"ל באמר אמרו שהגט בטל ורבינו חננאל ובעל הלכות גדולות פוסקים ג"כ שהוא בטל וכן היא דעת הרא"ש ז"ל ואם באמרו הגט בטל כ"ש במעשה שלפנינו שלא אמר לשלוחו שיאמ' לעדים ולסופר שיכתבו ויחתמו שהוא גט בטל דהא קיימא לן דמילי לא ממסרן לשליח ושאין הגט גט עד שיאמר מפיו לסופר לכתוב על הספר ובדיו וכן כתוב בספר אבן העזר מהטורים לא יכתבנו הסופר ולא יחתמו בו העדים עד שיא' להם הבעל לכתובולחתום ואפי' אמר להם אמרו לסופר לכתוב ולעדים לחתום לא יכתוב הסופר ולא יחתמו העדים עד שישמעו מפיו והרא"ש ז"ל כתב לא יכתוב הסופר ולא יחתמו העדים עד שישמעו מפי הבעל שיצוה להם לכתוב ולחתום ולא מפי שליח ובעל העטור ז"ל כתב אמר לשליח הולך גט זה לאשתי בפני עדים ואם אבד תכתוב אחר עד שיבא לידה הגט לית ליה רשותא למימר,,, /לספרא/ למכתב אחרינא דמילי לא ממסרן א"כ נמצינו למדין לענין גט זה שכולי עלמא מיהת שהוא בטל ומבוטל כי יפול לא יוטל ובגמר' לא שקלי ולא טרו אלא באו' תנו או אמרו אבל בענין גט שעשה שליח לגרש והשליח צוה לסופר לכתוב ולעדים לחתום לא לחשה שום אדם ולא תעשה כזאת ביש' וחס ושלום שיא' זה במקום תורה ואפי' יא' לשליח שיהיה ידו כידו ודבורו כדבורו ועשייתו כעשייתו זה לא יועיל אלא בשליח הלכה /הולכה/ שמוליך הגט בידו ליתן אותו לאשה כמו שהוא מסודר בסדור נתינת הגט לראשונים ז"ל אבל השליח הזה אפי' יא' לו כדברים האלה מאה פעמים אינם אלא כיחוכא וזו לפנים אינה צריכה והמתיר לכתוב ולחתום איני יודע על מי סמך ותמך ואין להסתבך בשעת הדחק שאם באנו לידי מדה זו יפלו התורות בכללם על כיוצא בזה התורה חוגרת שק ולשחק תסק וההיא דאמרי' כדאי הוא ר' פלוני לסמוך עליו בשעת הדחק היינו במלתא דתליא בסברא ולא אתיא בהדיא בגמ' כוחא דהתרא עדיף אם אוריתא יליף ודוקא בדרבנן אבל בדאוריתא לית לן רשותא למימר כדאי הוא ר' פלוני לסמוך עליו בשעת הדחק ומוכחא מלתא מההיא דאמרי' בפ' דנדה מעשה ועשה ר' כר' אליעזר לאחר שנז' שאין הלכה כר' אליעזר אלא כרבנן בשעת הדחק היכי עביד כותיה אלא מעקרא משום דלא אתמר הלכתא לא כמר ולא כמר עביד כר' אליעזר ולאחר שנז' דלאו יחיד פליג עליה אלא רבים פליגי עליה אמר כדאי הוא ר' אליעזר לסמוך עליו בשעת הדחק וכתב עלה א"ז הרב ר' שמעון בן החכם ר' צמח ז"ל בפסקיו למס' נדה וז"ל.
ואני אומר שאין לנו ללמוד מכאן אלא לדבר שהוא מדרבנן ועוד דהני מלי לבעלי התלמו' שכיון שיכולין לפסוק בדבר יחיד אע"ג דאכתי לא אפסוק כותיה בשעת הדחק סמכין עליה הואיל ואפשר דאיכא מן בתראי דסבירא ליה כותיה ופסיק הכי אבל לדידן דלא אפשר לן למפסק ביחיד במקום רבים כיון שנסתם התלמוד דההיא כללן הוי לדידן כאלו נפסקה בהדיא דהנהו רבים מיהו אכתי איכא למילף מהכא שאם נחלקו הפוסקי' ז"ל בפסק א' ואין ביד המורה הוראה להכריע יש לו לעשות בשעת הדחק כאחד מהם ואפי' הוא יחיד אצל מרובי' כיון שדעתם שקולה לא נדחו דברי אותו יחיד ואף בזה אני אומר דוקא בדרבנן עכ"ל וכתב אדוננו מורינו הרב ר' יצחק בר ששת ז"ל בנמוקיו למס' נדה כי שאל את פי הר"ן ז"ל במה שאמרו כדאי הוא ר' פ' לסמוך עליו בשעת הדחק אם הדין שוה בדאורייתא ובדרבנן והשיבו דוקא בדרבנן א"כ נמצינו למדין לגט זה שלפנינו שהוא בטל מדאורייתא כמו שביארנו שאין לומר בו כדאי הוא ר' פלוני לסמוך עליו וזה דרך העברה כי לא ראינו בגט זה זקן בשוק לסמוך עליו עד שנאמר כדאי הוא לסמוך עליו לכן אשה זו עדיין היא בעולת בעל ותצא ומשום תקנת עגונות אין מקום בענין זה כי לא נאמר' אלא לספק מיתת הבעל מטעם דאיהי דייקא ומנסבא ועשו לזה סעד מתוך חומר שהחמרת עליה בסופה הקלו עליה בתחלתה וטעמא דא לא שייך הכא דטעמא דדייקא הוא דלא ידעינן אם מת אם חי חיישינן דלמא כי חי ודייקינן אבל הכא הבעל נודע מקומו תשלח ותפייס אותו עד שיתפייס ואם לאו תשב עד שילבן ראשה. זהו שעלתה מצודתי ואין אני אומר קבלו דעתי כי אתם רשאים ולא אני והקולר אינו תלוי בצוארי ודבר שבערוה אין לו תשלומין נאם שמעון בן הרב ר' שלמה ן' הרב הגדול ר' שמעון בן החכם ר' צמח ז"להה אחר זה באו אנשים מפאס נאמני' והגידו לי כי התנהגו ע"פ הוראתי זאת:
@שו"ת יכין ובועז חלק ב סימן ט
והראן אל הר' חיים זעבאג אחר שעלה החכם הדיין ר' סעדיה נגאר לתלמסאן
אשר עיניו פקוחות ישכיל וידע שכל אותן טענות. הם רוחות ודבר שיחות. דברי רוכל פסולת מרובה על האוכל הם כיחוכא. תחלת דינא פרכא ולפי דעתי שדין זה סובב על קטב א' והוא שאסור לדון בערכאו' של עכו"ם וזה איסור של תורה הוא כדתניא בפ' התגרש ה ר' טרפון אומר כל מקום שאתה מוציא אוגריות של גוים אעפ"י שדיניהם כדיני יש' אי אתה רשאי להזקק להם שנא' ואלה המשפטים אשר תשים לפניהם לפניהם ולא לפני גוים ואלו התינוקות שלומדים הפרשה בפרשת רש"י ז"ל יודעין זה ממה שאכתוב בפרשת ואלה המשפטים זה לשונו לפניהם ולא לפני גוים אפי' ידעת בדין א' שהגוים דנין אותו כדיני ישראל אל תדיניהו בערכאות שלהם שכל מי שמביא דיני ישראל לפני הגוים מחלל את השם ומיקר שם ע"ז להחשיבה שנא' כי לא כצורנו צורם ואויבינו פלילים כשאויבינו פלילים זהו עדות לעלוי יראתם עכ"ל.
ומה שכתב מיקר שם ע"ז אינו יוצא מכלל זה דת אומה זו אעפ"י שאינן עובדין ע"ז שהרי הוא עלוי דתם על תורתנו וגם הרמב"ן ז"ל כתב שאפי' קבלו עלייהו שני בעלי דינין אסור לדון לפני גוים כלל וכל זה הוא אפי' דיניהן כדיננו ואין העמידה לפניהם זולתי עלוי דתם אבל אם דיניהו אינו כדינינו דבר פשוט שהוא אסור והדן בפניהם הרי זה גזלן ופסול לעדות ולחומר זה הענין כתב הרמב"ם ז"ל בסוף הלכות סנהדרין כל הדן בדיני העכ"ום ובערכאות שלהם אעפ"י שדיניהם כדיני ישראל הרי זה רשע וכאלו חרף והרם /והרים/ יד בתורת מרע"ה שנא' ואלה המשפטים אשר תשים לפניהם ולא לפני עכ"ום.
וכתב א"ז הרשב"ץ ז"ל ואפי' דנו להם הערכאות אין דיניהן דין דליכא למימר הכא דינא דמלכותא דינא שאין המלכות מקפדת אלא להכשיר עדי הערכאות ומשום הכי שטר העולה בערכאות של עכ"ום כשר מהאי טעמא כדאיתא בפ"ק דגטין וכן כתוב בס' חשן משפט בשם תשו' הרמב"ן ז"ל וכן בחדושי בתר' בפ' חזקת כתב ז"ל כן וכן הרשב"א ז"ל בחדושי גטין ובתשובה שהוא עשה מעשה כן וכתב שאם לא תעשה כן בטלת חס ושלום דיני ישראל עכ"ל וכן אני עושה מעשה בכל יום שאחר שהערכאו' דנין אני משמיט הנדון עד שיחזור לד"ת עכ"ל א"ז ז"ל. נמצא מכל זה שכל מה שדן הערבי בין ר' יצחק ור' משה אינו דין ומה שעשה אינו עשוי וכתב א"א מורי הרב ז"ל בפסק דין וז"ל שני אנשי' עברים נצים מה שנתרצו לדון בערכאותיהם בקנין ולא חזר בו אחד מהם קודם גמר דין דיניהם דין אבל אם אין שם קנין אם חזר בו א' מהם קודם גמר דין או אחר שנגמר הדין אין חברו חייב לו כלום ע"כ. והנדון הזה אין שם קנין נמצא שיכול לחזור בו בכל מה שדנו הערכאות ומה שטען שבקש מהחכם הדיין י"צו לדון ביניהם ענהו שאינן דנין ולא ידון לשום אדם טענה זו היא דברי חולין ואין בה טעם תבלין וכי אמר לו החכם הדיין י"צו שילך אל הערבי ואפילו אמר לו כן בפירוש היה ראוי להתאפק עד שיתרצה הדיין י"צו ואם פייסו ולא מפייס היה לו לברור ג' אנשים וידונו ביניהם אפילו יהיו בנונים דינם דין שהרי בגמ' בריש פ"ק דסנהדרין אמרו דדיני ממונות בג' אפי' יושבי קרנות וזה האיש הסכל עשה מהרה חושה הלך מהרה אצל העכ"ום והשליך אחריו דת משה ויהודי' ואף הדיין אינו יכול לומר לבעלי דינין שילכו אצל חקות העכ"ום אלא אם יש מהם שלא רצה לקבל הדין ולא ציית לדינא אז יכול הדיין ליתן לו רשות לילך לחוקתיהם של עכ"ום וראיה מההיא דאמר בפ' החובל קרית לחברך ולא ענך גודא רבא שדי עליה ופירשו חכמי צרפת ז"ל אם הזמנת לחברך לב"ד ולא ציית לדינא דחי עליו כותל גדול ואלו הם העכ"ום.
ומה שראיתי מהטענו' שזה האיש שנפלו עליו עצומים לא היה סרבן בב"ד כי עדיין לא פסק החכם הדיין יצ"ו הדין לצד א' עד שנאמר שחייבו הדיין ולא קבל ולא ציית לדינא וכתב רבנו שרירא ז"ל כל המורד בדין מתרין בו תחלה התראה מפורסמ' ואם אינו מקבל מעידין עליו שילך חברו לפניהם וכן הדין והמנהג שלנו לעכב ג' פעמים בבית הכנסת ואחר כך מתירין לו עכ"ל. לכן אני אומר אם עיינת בהאי דינא שפיר תשכח דלית חד אנפא מהני אנפא דכתיבה לעיל. ומי שטען מי שבידו המשכון שיכול למכרו בלא רשות בעליו זה אינו מוסכם מהכל וגם אינו אלא במקום שאין שם בית דין קבוע אבל במקום שיש שם בית דין קבוע ממונה מהקהל והקהל קבלוהו עליהם לדיין לדון אינו יכול למוכרו אלא אם נתן לו רשות ב"ד והדברים ארוכים בזה והעיקר הוא מה שכתבתי שאם כן לא שבקת זכות' לבר אינש +אמ"ה כן כתב הרב הגדול רבי יצחק בר ששת ז"ל בס' הראשון מתשובותיו ואין נראה כן דעת הרמ"בם ז"ל ע"כ הרצב"ש ז"ל:+ ומה שטען שהיה ביד הסרסור בשוקי' וברחובות לא נתן ביד הסרסור אלא עפ"י הערבי וכבר התבאר שדינו אינו דין זהו מה שנ"ל להשיב ואתה תבחר ולא אני והכל תלוי לפי ראות עיניך שאתה דיין עכשו ואין לדיין אלא מה שעיניו רואות כמ"ש הרמב"ם ז"ל יש לדיין לדון בדיני ממונות על פי הדברים שדעתו נוטה להם שהם אמת והדבר חזק בלבו שהוא כן אעפ"י שאין שם ראיה ברורה ואין צריך לומר אם היה יודע בודאי שהדבר כן שהוא דן כפי מה שידע עכ"ל לכן איני אומר לך קבלו דעתי אלא מה שיראה לך הוא האמת אמת ומשפט שלום שפטו בשעריכם. הצעיר שמעון בן הרב רבי שלמה בן הרב הגדול רבי שמעון בן החכם רבי צמח ז"להה:
@שו"ת יכין ובועז חלק ב סימן י
מעשה אירע באיש יהודי שמו ר' אברהם בן ג'אוא שהיה מתגורר באחת ההרים ולקח לו אשה א' מבנות יושבי אהלים ובטרם בואו אל העיר עיר אלגזאיר הקול נשמע שהיתה מקודשת לאיש וברחה ממנו ומת אחר שנשאה זה והוליד זה ממנה בת והביא אותה בחיקו אל העיר ועתה מקרוב בא כתב אחד והעיד בעל הכתב שהוא ראה את האיש הראשון חי במדבר ברפר /בכפר/ אחד קרוב לעיר פאס והאשה טעונה היא שלא נתן לה קידושין לא בכסף ולא בשוה כסף אלא נתקבצו אנשי האהל ולקח הכפה שבראשה כמנהגם שבזה תקרא מקודשת ועתה היכי ידונו דייני להאי דינא.
והנראה בזה הוא שענין זה מתחלק לשני חלקים שאשה זו נתקדשה ולא נשאת או שנשאת ונתייחדה לו ובשניהם כחא דהתירא עדיף והנה שאם נתקדשה ולא נשאת היא מותרת להנשא לאחר לפי שלא הוחזקו קידושיה בב"ד כמו ששנינו בפ' בתרא דגטין יצא שמה בעיר שהיא מקודשת הרי זו מקודשת מגורשת הרי זו מגורשת פירוש הרי זו מקודשת ולא תנשא לאחר עד שיגרשנה הראשון מגורשת הרי זו מגורשת ולא תנשא לכהונה ואמר עולא עלה בגמ' לא שישמעו קול הברה אלא כדי שיהיו נרות דולקות ומטות מוצעות ובני אדם נכנסין ויוצאין ונשים טוות לאור הנר ושמחות לה ואומרות פלונית נתקדשה היום וכן תני לוי במתניתיה וכן אמר רבה בר בר חנה לא שישמעו קול הברה אלא כדי שיהיו נרות דולקות וכו' וא"ר אבא אמר רב הונא אמר רב לא ששמעו קול הברה אלא כדי שיאמרו פ' מהיכן שמע מפ' ופ' מפ' והלכו להם למדינת הים זהו שנאמר על זה בגמ' בדרך קצרה ומיהו הא דאמר רב הונא משמיה דרב אלא כדי שיאמרו פלוני מפ' שמע פירשוה קצת מהמפרשים שאפי' בא' יוחזק הקול כל שיאמרו שנים ששמעו מאחד שנתקדשה בפני ב' וכן נראה מדברי הרמב"ם ז"ל שכתב בפ"ט מהלכות אישות וז"ל האשה שיצא עליה קול שהיא מקודשת לפלוני הרי זו מקודשת אעפ"י שאין שם וכל קול שלא הוחזק בב"ד אין חוששין לו כיצד הוא הקול שהוחזק זו שהיא מקודשת כגון שבאו עדים והעידו שהיו נרות דולקו' וכו' וכן אם באו שנים ואמרו ראינו דיש שמח' אירוסין ושמענו קול הברה מפלוני שנתקדשה פלונית בפני פלוני ופלוני והלכו להם למדינת הים או מתו הרי זה קול שמחזיק אותה מקודשת עכ"ל ובנדון הזה לא אתחזק קלא כלל ולא באו עדים להעיד בב"ד וכבר אתמר התם בגמ' דכל קלא דלא אתחזק בבי דינא לאו קלא הוא ויכולה היא להנשא לכתחלה אעפ"י שב"ד יכולין לחקור הדבר הני מילי אם לא נתקדשה לאחר אבל אם נתקדש' לאחר וכל שכן אם נשאת מבטלין קלא כדאי' התם בגמ' וכן הוא שאם הקול לא נבדק שאין בודקין אותו אחר הקידושין וכ"ש אחר הנישואין אעפ"י שקודם הקידושין של השני כל מה שהיה אפשר לנו לבדוק היינו בודקין ואם נשאת קודם בדיקה שוב אין בודקין ואין מוציאין אותה מרשות האחרון וכן כתב הרמב"ן ז"ל בחידושיו והרשב"א ז"ל תלמידו וכן אשה זו לא הוחזקו קידושיה בב"ד לכן יכולה להנשא.
וגם השני להיתר הוא +אמ"ה ספר לי אדוני אבי ז"ל שהלך יהודי אחד מאלו הארצות לאהלי קדר הנקראים מנד"ם ששם דרים היהודים שבאה עליהם השאלה וברחה עמו אשה א' לאלו הארצות ונשאה בקידושין וכתובה על פי תשובה זאת וילד עמה בן ועדיין בני בניו קיימין והם בני פלוני ואח"כ גרשה בגט וחזרה למשפחת' ולבית אביה ועוד ספר לי שבא איש א' מהם לעיר הזאת ושדך אשה אחת מהקהל וקצת אמרו אין נותנין לו אשה מחשש ממזרות והוא עם בן דודו עם קצת מחכמי זמנו התירוהו על פי תשובה זו עם היות כי העידו שאמו היתה בורחת מחיק בעלה הראשון וכן ספר לי החכם הר' יוסף אצגי ז"ל שהוא היה אחד מהמכשירים על פי תשובה זו ע"כ מהרצב"ש זלה"ה:+ כי אין ספק האירוסין את הנישואין שנעשו בנמוסי העכ"ום או בחקות' שאין בהם חשש קדושין ואף אם יהיו בהם עדים כשרים שהרי לא נתקיים בהם נתן הוא ואמר הוא ואף אם נאמר שאין אמירתו מעכבת כיון שנתקבצו יחד להתארס או להנשא והוי כמדבר עמה על עסקי קידושיה ונתן לה ולא פירש דקי"ל דין כל שעוסקין באותו ענין זה בנתן לה אבל באלו השוכנים באהלים שאין להם מדת ישראל ויהודית אלא שנקראי' בשם יעקב ואינן מקדשין ולא מגרשין כאשר יראה משטר קבלת עדות הנעשה מזה שמנהג' הוא שאין מקדשין כי המקדש אינו נותן לה לא כסף ולא שוה כסף אלא לוקח הכפה מעל ראשה בפני הקבוץ ואז יאמרו פלונית ארוסתו של פלוני א"כ אינה מקודשת ואנן בעינן ונתן וזה לא נתן אלמא כיון שכן הוא הדבר והם מוחזקי' בו בנים על אבות וקי"ל חזקה דאורייתא בכמה דוכתי א"כ האשה הזאת אינו המארס או הנושא אותה לא תורת קידושין ולא תורת נישואין.
אבל מה שיש לעיין בזה הוא אם נתייחד' עמו בפרסו' ועמדה תחתיו אם יש לחוש לאותו יחוד או לא. ויתבאר זה מההיא ששנינו בפ' הזורק המגרש את אשתו ולנה עמו בפונדק בשא"א =בית שמאי אומרים= אין צריכה הימנו גט שני וב"ה אומרים צריכה הימנו גט שני אימתי בזמן שנתגרשה מן הנישואין ומודים כשנתגרשה מן האירוסין שאין צריכה הימנו גט שני מפני שאין לבו גס בה ומן הדין הזה הורו קצת הגאונים ז"ל שכל אשה שנבעלה בפני עדים צריכה גט חזקה שאין אדם עושה בעילתו בעילת זנות ונראה מדבריהם שצריכה הימנו גט כל שיש עדים שנתייחד עמה אע"פ שאין שם עידי ביאה דבכה"ג אמרינן הן הן עידי ייחוד הן הן עידי ביאה וכיון שבעל אמרינן דלשם קידושין בעל דאין אדם עושה בעילתו בעילת זנות. אמנם הרמב"ם ז"ל דחה דבריהם בשתי ידים וכתב שאלו הדברים רחוקי' מדברי הורא' ואין ראוי לסמוך עליהם שלא אמרו חכמים ז"ל חזקה זו אלא באשתו שגרשה בלבד לפי שקרוב הדבר שנתיחד עמה או בא עליה לשם קידושין מפני שדעתו להחזירה או במקדש על תנאי ובעל סתם שהרי היא אשתו ובאשתו הוא שאין אדם עושה בעילתו בעיל' זנות עד שיפרש שהיא בעילת זנות אבל בשאר נשים כל פנוי הבא על הפנויה אין חוששין לומר לשם קידושין בעל כמו שכתב זה בפ"י מהלכות גירושין וכן הסכימו עמו כל האחרונים ז"ל וכן כתוב בס' אבן העזר בשם הרא"ש ז"ל בנדון הזה יש לומר אפכא מסתבר' אפי' לדעת הגאונים ז"ל שסוברים דבסתם אמרינן לשם קידושין בעל הכא אמרי' לא בעל לשם קידושין כיון שהיו קידושין בחקו' הע"כום סובר המקדש שאותו מעשה שלוקח הכפה מעל ראש' הם קידושין ומאחר שהם לדעתו קידושין למה יבעול לשם קידושין אחרים והרי היא אצלו מקודשת א"כ לא חיישינן למימר כשבעל לשם קידושין בעל ועוד שלא אמר בפירוש לעדים כשנתייחד עמה שהוא מתייחד עמה על דעת לבעול לשם קידושין אם כן אין חוששין שבעל לשם קידושין. ועוד אין לומר באיש הזה הנושא אותה ומתייחד עמה שבעל לשם קידושין כדי שלא יעשה בעילתו בעיל' זנות שלא נאמרו דברים אלו אלא בת"ח או באיש המדקדק במצות אבל במי שאינו לא במקרא ולא במשנה ולא בדרך ארץ וחשוד בעריות אין סתמו שבעל לשם קידושין וראיה לזה ממה שכתב הרמב"ם ז"ל בהלכות נחלות גבי מי שהוליד בן משפחתו ואמר זה בני משוחרר' היא אמו שהיה להאמינו שיורש בנכסיו מתוך שבידו לשחררו ולהורישו אפי' הכי כתב הרמב"ם ז"ל שאין מאמינין אותו ששחררה קודם שבא עליה אלא א"כ הוא ת"ח או אדם כשר שהוחזק בדקדוקי מצות אבל אם משאר הדיוטות הוא ואין צריך לומר אם היה מן המפקירין עצמם לכך הרי הוא בחזקת עבד לכל דבר ואחיו מאביו מוכרין אותו ובנדון הזה אין לך פרוץ יותר מזה האיש ומעשיו מוכיחין בפרצותו ובורתו ולא ידע מאי קאמרת בעל לשם קידושין א"כ אין לחוש למה שהיה נשוי ומתייחד עמה וכן כתב הראב"ד ז"ל שאין הדבר אלא במוחזקין בכשרות אבל חשודין בפרצות עריות אין חוששין לקידושין. וגדולה מזאת יש לומר דאפי' תודה האשה ותאמר קדשני בפני עדים כשרים בתורת משה אינה נאמנת שהרי כתבו שמעשה היה באחד שאמר קדשתי אחות אשתי קודם שקדשתי את אשתי ולא גרשתיה והיא כבר נשוא' ויש לה בנים ופלוני פלוני עדים והנם במדינת הים וזה מעשה לפני ר"ת ז"ל ואמר כל זמן שלא באו עדים ליכא למיחש למידי דזה אינו נאמן לאוסרה ואף היא תאמר קדשני אינה נאמנת לאסור עצמה על בעלה. ועוד שאין לחוש לזה משום חשש ממזרות מדהמנינן אשה עצמה לומר מת בעלי אע"ג דאתחזק' קמן באשת איש משום טעם מתוך חומר שהחמרת עליה בסופה הקלת עליה בתחלת' כן מהימנינן לאשה זו לומר שלא קדשה אלא נתייחדה עמו על שם אותם קידושין שנהגו והגע עצמך שאלו בא ואמר לה את אשתי והיא אמרה גרשתני נאמנת חזקה שאין אשה מעיזה פניה בפני בעלה כ"ש שהיא מכחשת הדבר מעיקרו שלא נתן לה אלא קידושין חזקתם שאינם מקדשין הם סעד ועזר לדבריה א"כ נמצינו למדים שאין להוציא את האשה הזאת מתחת בעלה ולא נפסול בניה זה נראה לי ויצאו דברינו בטהרה וכתב שמעון בן הרב ר' שלמה בן הרב ר' שמעון ז"להה:
@שו"ת יכין ובועז חלק ב סימן יא
אל המשכיל ר' אברהם סטורה יצ"ו בבואו לכאן
יש לעיין במה שנוהגים בבתי כנסיות להדליק במוצאי שבת קודם שיבדיל אם יש איסור בדבר אם לאו.
בגמרא אמרינן אסור לאדם לעשות חפציו קודם שיבדיל שמע מינה דיש איסור בדבר ואמרינן בפ' מקום שנהגו כל העושה מלאכה קודם שיבדיל אינו רואה סימן ברכה משמע מהכא אינו רואה סימן ברכה איכא איסורא ליכא ואפשר לומר בזה דסגנון אחד עולה לשניהם הדבר אסור והוסיפו אינו רואה סימן ברכה ומשמעות לשון מה שאמרו אסור לעשות חפציו קודם שיבדיל הוא כלל הכל חפציו בין קלים בין כבדים אסור לעשותם קודם שיבדיל לכן בא הרמב"ם ז"ל כדי שלא יטעה האדם בזה הל' לאסור הכל ושינה לשון ההלכה וכתב במקום חפציו מלאכה וז"ל בהלכות שבת משיצא היום אסור לאדם להתחיל לאכול ולשתות ולעשות מלאכה או לטעום כלום עד שיבדיל ע"כ לומר לך מלאכה כבדה אסור לעשותה הא קלה מותר לעשותה זה משמע מדבריו וכן כתוב בס' אדם וז"ל כתב הרמב"ם ז"ל ואסור לעשות מלאכה עד שיבדיל וכתבו המפרשים כי קודם שיאמר בורא מאורי האש אסור לעשות מלאכה וכל זה מיירי במלאכה כגון כותב או אורג וכיוצא בו אבל להדליק הנר או להוציא מרשות לרשות אין צריך כל זה עכ"ל. נמצינו למדים לדעת הרמב"ם ז"ל יכול אדם להדליק הנר קודם שיבדיל ואין חשש בדבר. וא"ז הרשב"ץ ז"ל כתב בפסקיו לראש השנה וז"ל נהגו לתקוע במוצאי יוה"כ בשופר זכר ליוה"כ של יובל כיון שאין אנו יודעים איזו שנה היא יובל נהגו לתקו' בכל שנה ושנה כן מצאתי בתשובה לרבינו האיי ז"ל ויש מקומות שאין תוקעין ואנו מנהגינו כאן באלגזאיר לתקוע קודם תפלה דכיון דזכר ליוה"כ של יובל הוא קצת מצוה יש בדבר ואין לחוש להבדלה וכמו שאנו מדליקין קודם הבדלה משום דצורך הבדלה לברך בורא מאורי האש עכ"ל לכן מטעם אלו הראשוני' ז"ל שאנו שותים את מימיה' וקטנם עבה ממתנינו ואנו בפניהם כקוף בפני אדם לא היו מוחים בשמשי בית הכנסת כשהיו מדליקין הנר בפניהם קודם שיבדילו. א"כ מנהגינו שאנו מדליקין נר במוצאי שבת קודם הבדל' מנהג נביאים הוא. וגם אני אומר לפי עניות דעתי הקצרה ראוי הוא להדליק הנר קודם הבדלה וסמך לדבר ממה שארז"ל גדול כבוד הבריות שדוחה את לא תעשה שבתורה כ"ש כבוד המקום הנאמר בו באורים כבדו ה' איזו היא כבוד השכינה ששם שורה להעלות נר המנורה להגדיל אורה וכתב שמעון בן הרב ר' שלמה בן הרב רבי שמעון בן הח' ר' צמח ז"להה:
@שו"ת יכין ובועז חלק ב סימן יב
דין מי שנפטרה אשתו והניחה בנים וכתובת אמם על תיקון קהל אלגזאיר י"צו שהזרע ירש מחצית כתובת אמם ומן הדין אין האב חייב במזונותיהם כשהם גדולים יותר מבן שש שנים אלא מתוך צדקה לכן אם האב יכתוב עליהם שטר מזונו' ינכה מתחת ידו מה שזנם לכן מן הדין הוא שיתן להם מה שיגיעם מכתובת אמם ויעשה בהם סגולה ויחיו בפירותיה אלא אם ישעבד עצמו במזונותיהם זמן קבוע וישאר חלקם תחת ידו עד שיגיע תוך הזמן שקבע להם ולא יכלה הקרן במזונותם ויאכלם חדש חדש נכנס וחדש יוצא והקרן כלה זהו הדין וכן כתב א"ז בפירוש התקנות וז"ל ובין /ודין/ ירושת הזרע הוא כדין מי שחבל בבנו קטן דאמרינן בפרק החובל יעשו לו בו סגולה ופירשו התם דיקלא ואכיל מניה תמרי כלומר בדבר שאין חוששין למכלי קרנא כמו שפי' רשב"ם ז"ל שם וכן בכאן נושאין ונותנין בנכסים שנשארו ביד האב ויגדלנו האב אם ירצה ולא חיישינן שמא יהרגנו כשאר יורשים עכ"ל. נמצא לפ"ז שהאב חייב ליתן מה שיגיע ליתומים בירושתם ויעשו בהם ב"ד שהם אביהם של יתומים דברים קרובים לשכר ורחוקים מן ההפסד ויזונו מהשכר.
ולענין התכשיטין שנתנו לה קרוביה בין בעת הנשואין או אחר הנישואין חוזרים לעולם דאדעתא דהכי נתנום לה שתתקשט בהם היא ודבר זה אין בו ספק דומה למה שאמרו בפ' מי שמת בין מת הוא בין מתה היא בין נתגרשה מהדר הדרי ופירש הרמב"ם ז"ל בפ"ו מהלכות זכיה ומתנה שהטעם הוא לפי שהדבר ידוע שלא שלחם אלא כדי שתתקש' בהם והוא הדין לקרובי' וכן נראה מדברי הרי"אף ז"ל בענין מורדת וכן הרמב"ן ז"ל בס"פ אעפ"י בשם רבינו אבן מאגש ז"ל ובשם רבינו האיי ז"ל ורי"ף ז"ל עכ"ל א"ז ז"ל א"כ חייב הבעל להחזיר לקרובים +אמ"ה במלת קרובים משמע לקרובים שנתנום לה אעפ"י שיש לה זרע אבל א"א ז"ל היה דן אם יש לה זרע הם נוטלים אותם המתנות שמשמע קרובים הראוי' לירש אותה ואין לך קרובים יותר מבניה וכן דנתי אני אחריו פעמי' הרבה שזהו דעת הנותנים אותם שיהיו לה ולבניה אחריה ולא לזולתם ע"כ מהרצב"ש ז"ל.+ כל מה שנתנו לה וזה דבר ברור בהסכמת כל הגדולים הנזכרים למעלה כ"ש בכאן עיר אלגזאיר שהסכמת הקהל י"צו להתנהג בכל ענין על דעת הר"מ במז"ל נמצא שעלה בידינו שהאב שלא ירצה לכתוב לבניו שטר מזונו' שחייב ליתן ליד ב"ד ירושת הזרע ויעשו ליתומים מהם סגולה וגם חייב להחזיר לקרובים מה שנתנו לאשה כפי סברת הרמב"ם ז"ל וזולתו מהגדולים ז"ל ושלום:
@שו"ת יכין ובועז חלק ב סימן יג
אל הרופא ר' יוסף בן יקר לשלחה לוהראן.
ילמדנו רבינו תשובת זה יודע למעלת כבודך כי בארבעה לחדש אדר משנת ה' אלפים ומאתים וס"ב לבריאת עולם הודה בפני עדים דון דוד טירנירו ללמד לר' משה קלדירון מלאכת הקראדש כל מה שידע במלאכה זו בשמנה חדשים ולסוף זמן זה יתן לו סכום ידוע ואח"כ יהיו שותפי' במלאכה זו כל ימי היותם בעיר ונשבעו שניהם על זה והשבע דון דוד טירנירו הנז' לר' משה הנז' שלא ילמד מלאכה זאת לשום אדם ושיהא משתדל במלאכה בכל כחו באופן שירויח רבי דוד הנז' ועתה אדוני המלך רבי משה הנזכר רוצה להפרד מעל דון דוד הנז' כי אמר לא קנאו לעבד מה הוא הדין בזה.
אנשים הללו שבועתם אינה שבועה ואת"ל שהיא שבועה יכול כל אחד מהם להשאל על שבועתו שלא מדעת חברו אינה שבועה לפי שלא הזכירו בשבועת' לא הזכרת השם ולא כנויו וכל שבועה שאין בה הזכרה ולא כנוי אינה שבועה וראיה מפ' שבועת העדו' דלא הוי שבועה בלא הזכר' השם וכן כתב הרמ"בם ז"ל. ואת"ל שהיא שבועה והיתה בה הזכרה ועל דעת המקום אפילו הכי יכול להשאל כל אחד מהם שלא מדעת חברו וראיה מההיא דתניא בפ' רבי אליעזר דנדרים הנודר מחבירו הנאה אין מתירין לו אלא בפניו ואמרו עלה בגמ' מנה"מ אמר רב נחמן ואיתימא רבי יוחנן דכתיב ויאמר ה' אל משה במדין לך שוב מצרימה אמר ליה במדין נדרת לך והתר במדין דכתיב ויואל משה לשבת את האיש ואין אלה אלא שבועה שנאמר ויבא אותו באלה וכתיב גם במלך נבוכדנצר מרד אשר השביעו באלהי' ומאי מרדותיה דאתשיל אשבועתיה ופירש ה"ר אליעזר ממיץ ז"ל דהנודר הנאה מחבירו וכו' היינו שנדר לדעת חברו שאין מתירין לו אלא בפניו כלומר שאין מתירין לו אלא מדעתו וכתב ר"ת ז"ל דהיינו דוקא דנשבע מחמת טובה שעשה לו כגון משה דמחמת הנדר נתן לו יתרו בתו וכגון צדקיהו שהיה מסור ביד נבוכדנצר להרגו וע"י השבועה הניחו חי אבל בשלא עשה עמו טובה מתירין אפילו שלא מדעתו וכן הסכימו הרא"בד ז"ל והרמ"בן והרש"בא תלמידו והר"אש ז"צל וכן הורה א"א מורי הרב ז"ל לבגאיא ואין לבע"ד לומר דהא טובת הנאה יש כאן שהוא מלמדו אומנות הא ליתא דמאחר שהתנה עליו שלא ילמד מלאכה זו לאדם אחר ושישתדל בכל כחו באופן שירויח דון דוד הרי לפי תנאים אלו נסתלקה טובת הנאה וזה ברור ועוד יש לומר במה שהסכימו כל ימי היותם בעיר ולא פירשו ימים או עשור האי אסמכתא היא ואסמכתא לא קניא לכן כל אחד יכול להשאל בלא רצון חברו ויש לדקדק בלשון השטר שאמר כל ימי היותם בעיר משמע הא יצאו מן העיר שטרא בטל ממילא ואין אנו צריכין לטענת כי לי בני ישראל עבדים ולא עבדים לעבדים שאם באנו לידי מדה זו מחוייבים הם לקיים תנאם שכל דבר שהוא בטל מצד עצמו אם יש בו בטוי שבועה חייב לקיים תנאו מצד השבועה דוק ותשכח כן הוא נמצא שמטעם אחד מאלו הטעמים יכול להשאל כל אחד שלא מדע' חברו כל שכן בהצטרף כלם כאחד וזהו שראיתי בזה ודי בראשי פרקים וברכה משמים עליכם מריקים:
@שו"ת יכין ובועז חלק ב סימן יד
להחכם הר' יוסף יצ"ו בר יעקב זוראפה נ"ע בעודו בבלנסיה.
שאלת להודיעך דעתי בענין עיר שדלתותיה נעולות בלילה אם מותר לטלטל בה ומהו דינה מפני שראיתי בבלנסי"ה ובשאטיבה היהודים מטלטלים בכל העיר ושאלת אותם ואמרו לך כיון שדלתותיה נעולות בלילה מותר וקצת אמרו לך כיון שקנו רשות מהנשבעים ומאצילי העיר אין צריך יותר ותמהת מזה מפני שעירנו זאת אלגזאיר כך היא שדלתותיה נעולות ונעלות בלילה ואלו היה אפשר להיות תקנה בדבר היו עושים הרבנים שהיו בכאן ז"ל אותה תקנה זהו כוונת דבריך ואם באו בארוכה.
תשובה דע דלפום מסקנת הגמ' בעירובין ובפ"ק דשבת מוכח שכל עיר ומדינה שדלתותיה נעולות בלילה והיא מוקפת חומה גבוהה עשרה טפחים שהיא רשות היחיד וכן כתב הרמב"ם ז"ל בפי"ב מהלכות שבת ובפ"א מה' ערובין ואעפ"י שהקשו קצת ממה שאמרו בפ' המוציא תפלין שירושלם היתה כרמלית לא רשות היחיד והיתה מוקפת חומה ודלתותיה נעולות בלילה ותרצו שאין זה כלום דודאי כחצר היתה ודינה כרשות היחיד אלא מחמת שלא ערבו ומדבריהם אסור לטלטל מן הבתים למבואות בלא עירוב ולפיכך קרו לה כרמלית וכן פירש"י ז"ל א"כ כל עיר שמוקפת חומה גבוהה י' טפחים ודלתותיה נעולות בלילה היא רשות היחיד ודעת הרמב"ם ז"ל לאו דוקא שננעלות אלא שראויין לנעול אעפ"י שלא ננעלו כך מוכח מדבריו שכתב בפי"ז מה' שבת לענין שני כותלים ברשות הרבים וכו' ומדין תורה שמותר לטלטל בכל המדינה שהיא על הדרך שהזכרתי כמו שהוא הדין בחצר שדרים בו הרבה בני אדם שהוא מותר לטלטל בכולו וכן הדין במבוי שיש לו תיקון מבוי כראוי שרשאין כל בני המבוי לטלטל בו מפני שכולן הן רשות היחיד אלא שחז"ל אמרו שחצר אחד שדרים בו הרבה בני אדם וחלוקין בדיורין שאסור לכל אחד מבני החצר לטלטל מדיורו לדיור חברו ולא למקום שיד כולן שוה בו שהרי הוא לכלן כרשות הרבים אלא א"כ ערבו בפת מערב שבת וכן הוא הדין במבוי וכן הוא הדין במדינה וכל זה מדברי סופרים מתקנת שלמה המלך ע"ה ובית דינו וטעמם בזה העירוב מבואר בגמ' והאריך לבארו הרמב"ם ז"ל בפ"א מה' עירובין ובין עיר של יחיד או של רבים כלן יש להם תקנה בעירוב שמערבין בפת מערב שבת עיר ועיר כדינה המפורש בפ' כיצד מערבין והשאלה ששאלת על בלנסיה או שאטיבא וכל דדמי להו כל שיש לה חומה גבוהה עשרה טפחים ודלתותיה ננעלות בלילה או ראויים לנעול אעפ"י שלא ננעלו דינה הוא רשות היחיד ואלו היתה העיר כולה ישראלים הדין הוא שמותר לטלטל בכולה ומדברי סופרים אסור אלא שמועיל העירוב שיערבו מערב שבת בפת דתקנת שלמה המלך ע"ה ובית דינו ואחד יכול לזכות על כל בני העיר ואין צריך להודיעו כדאי' בפ' חלון מפני שזכות הוא לכולן שבערוב זה יכולין לטלטל בכל העיר וכיון שהוא זכות להן עושין שלא מדעתן כיון שזכין לו לאדם שלא בפניו ובזה הערוב יהיה מותר לכל אנשי המדינה שיטלטלו בכולה אבל אם ישראלים דרים עם הגוים שבמדינה נראה שאין העירוב מועיל כלום מחמת הגוים שאין מועיל העירוב במקום גוי כלל דהא אמרי' בפ' הדר שהנכרי הדר עם הישראלים בחצר הרי זה אוסר עליהם ולא יועיל העירוב וכבר ביארנו שהחצר והמבוי והמדינה שהיא על הדרך שזכרנו דינם שוה ודרך אחת להם והגוי הוא אוסר בשלשתן ולא התירו אלא בישראל אחד עם גוים הרבה או אפי' עם גוי אחד שאינן אוסרין דקיי"ל כר' אליעזר בן יעקב דאמר בפ' הדר דחד ישראל לא שכיח דדייר בהדי גוי משום דחשיד גוי אשפיכות דמים ולא גזור רבנן ובתרי ישראל דשכיח דדיירי בהדי גוי גזרו רבנן כדי שלא ירא וידור עמו או עמהן כדי שלא ילמד ממעשיו ומשום דחשידי על שפיכות דמים ומדינא דירת גוי אינה דירה אלא שחכמים גזרו על דירתו שתהא אוסרת כמו שכתבנו ומהטעם שזכרנו והעולה מזה אפי' גוי אחד אוסר בחצר או במבוי או במדינה שכולם ישראלים שדין אחד לכלן ואם החצר כלו גוים וכן במבוי או המדינה שכולן גוים אם הוא ישראל אחד דר עמהם אינו אוסר על עצמו לטלטל בכל החצר או במבוי או במדינה ומשום דלא שכיח לא גזרו ביה רבנן כמו שכתבתי ואם היו הישראלים יותר מאחד אוסרים לטלטל ולא יועיל העירוב אלא א"כ ישכרו מהגוים רשותם ומוכח בפ' כיצד מערבין דאפי' בפחות משוה פרוטה סגי ומשעה שישכרו מהגוי רשותו יעשה הגוי כאלו הוא אורח ביניהם ויועיל העירוב ואם היו הגוים רבים צריך שישכירו כולם רשותם לישראלים והישראלים מערבין ביניהם ואין צריך שישכירו לכל אחד ואחד מהישראלים אלא אפי' ישכירו לישראל אחד מאנשי החצר או מאנשי המבוי או לאחד מאנשי המדינה ואותו אחד מערב עם הישראלים ויותרו כלם בזה כך מבואר בפ' הדר נמצא שמצד הישראלים אחד מהם שיקנה רשות מכל הגוים בעד כל ישראל או בעדו והם מערבים ביניהם סגי בהכי אבל מצד הגוים לא יועיל שישכיר האחד בעד כולם א"כ העיר של גוים ובתוכה ישראלים אפי' תהיה רשות היחיד כחצר וכמבוי אין העירוב מועיל כלל מחמת הגוים ואסור לישראל לטלטל בתוכה אלא אם ישכיר כל אחד ואחד מהם רשותו לכל אחד ואחד מישראל או אפי' לא השכיר אלא לישראל אחד אז יועיל העירוב ובבלנסי"ה וכיוצא בה איך אפשר שכל אחד מאנשי המדינה ישכיר רשותו זה מן הנמנע הוא א"כ אפי' תהיה רשות היחיד לא יועיל העירוב כיון שלא יוכלו כלם או אחד מהם לקנות רשות מכל אחר מבעלי בתים של העיר. ואם תאמר שהנשבעים ואצילי העיר ישכירו בעד אנשי כל העיר אין זה מועיל שלא מצינו שמועיל אלא באשתו של גוי וכן בשכנו ושמשו שיכולין להשכיר שלא מדעתו ואלו בלבד שמצינו בפ' חלון שיכולין להשכיר בעד הגוי אפי' שלא מדעתו מפני שאלו סומך עליהם הגוי בעל הבית בכל ענייניו ומה שיעשו הם כאלו עשה אותו הוא בעצמו ומסתמא הוא רוצה בכל מה שיעשה כל אחד מהם אבל בזולתם לא יועיל כלום. וכתב בעל ארחות חיים בשם הרי"ף ז"ל שעיר מוקפת חומה ישראל דר בה יחידי מותר לטלטל בכל העיר ואין צריך לשכור רשות מאנשי העיר אבל אם היו שנים בשני בתים אפי' ערבו יחד אסורי' לטלטל עד שישכרו רשות מכל הגוים +אמ"ה ממשמע שאמר בשני בתים הא אם היו שנים או יותר בבית אחת כ"ש אם היו אוכלים על שלחן א' יכולין לטלטל בכל העיר וכן ראיתי שנעשה מעשה והיו שם החכם ה"ר משה אלדבי והחכם מורי ה"ר אברהם טואה וא"א זצ"ל והיינו בשיירא אחת כלנו בבית אחת והיינו מוליכים בכל העיר וכן כתב מהר"י קארו זלה"ה בטא"ח סי' שפ"ב וז"ל וממ"ש עד שיהיו שני ישראלים בשני בתים משמע בהדיא שכל שדרים בבית אחת אפי' כמה בני אדם אעפ"י שאינם סומכים על שלחן אחד אלא כל אחד תפיסתו לעצמו מ"מ כחד חשיבי כיון שדרים בבית אחד וכ"ש אם אוכלים על שלחן אחד ע"כ הרצב"ש ז"ל.+ וכתב הכ"מ נ"ע שני יהודים הדרים בכרך אחד אין די להם במה שקונין רשות מהשר לעשות עירוב אלא צריך לשכור מכל בית ובית ואעפ"י שכל הבתים משר העיר הואיל ואין מקבלין פרס ממנו פירוש שאין אוכלין משלו צריכין לשכור מכל בית ובית:
@שו"ת יכין ובועז חלק ב סימן טו
עוד שאלת על ענין מה שאמרו רבותינו ז"ל תחת אדום ולא תחת ישמעאל כי יש אומרים שלא אמרו אלא תחת ישמעאל ולא תחת אדום ושאלת להודיעך הלשון האמתי והיכן זכרוהו ז"ל.
תשובה מאמר זה זכרוהו רז"ל בפ"ק דשבת וכך היא גירסת הגמ' ואמ' רבה בר מחסיא אמר רב חמא בר גוריא אמר רב תחת ישמעאל ולא תחת גוי תחת גוי ולא תחת חבר תחת חבר ולא תחת תלמיד חכם תחת תלמיד חכם ולא תחת יתום ואלמנה ולא הזכירו אדום כלל אלא שרש"י ז"ל פירש גוי אדומיים ופירש תחת ישמעאל לשמשו ולא תחת גוי והם אדומיים מפני שהיו רשעים ביותר ותחת אדום אעפ"י שהם רשעים ביותר ולא תחת חבר הם הפרסיים הרשעים שהיו רשעים יותר ומצירים ומצערים מאד לישראל ולא היו מניחים אותנו לקיים הרבה מצות ותחתם ולא תחת תלמיד חכם שאם יקניט אדם ת"ח יענישנו שהרי נשיכתן נשיכת שועל ועקיצתן עקיצת עקרב ואף כל דבריהם כגחלי אש. ותחתם ולא תחת יתום ואלמנה מפני שדמעתם מצויה זהו מה שפירש"י ז"ל עם תוספת ביאור משלי. וראיתי פירוש אחר והוא תחת ישמעאל ולא תחת גוי סתם לא כפירש"י ז"ל שהם אדומיים ותחת עכו"ם סתם ולא תחת חברים הם הכומרים שהפרסיים קורים לכומרים חברים והיו אותם החברים רעים מאד ומצירים לישראל דאמרינן בפ' כירה מהו לטלטולי שרגא דחנוכת' מקמי חבר בשבתא פירוש לפי שהחברים גזרו שלא להדליק שום אד' נר כי אם בבית תועבותיהם ביום אידם והיו ישראל מדליקים בסתר ובהרבה מקומות בתלמוד מזכירים רז"ל ענין אלו החברים והגזרות שהיו גוזרים על ישראל והחששות שהיו חוששין מהם ז"ל ולפיכך אמרו תחת עכו"ם סתם איזה עכו"ם שיהיה ולא תחת חבר תחת חבר ולא תח' ת"ח שאעפ"י שהחבר מיצר הרבה עם זה יש לו אימ' ממשלה והלסטים ופריצי עם יראים ממנו ולא יריעו ולא ישחיתו כי הקבוץ המדיני לא ישלם אלא במשפט כמו שנאמר מלך במשפט יעמיד ארץ ולפיכך תחת חבר שיש לו אימה יתירה ולא תחת ת"ח לפי שאין לו כל כך אימת הממשלה וכמו שאמרו במסכת פסחים ז' דברים צוה ר"עק את בניו ואחת מהם אל תדור בעיר שראשה ת"ח והוא מהטעם שאמרנו וכן הוא טעם מה שאמרו שם שאמר רב לרב אסי לא תדור במתא דרישא אסי פירוש לא תדור בעיר שראשה ת"ח כמוך לפי שת"ח אין לו אימת ממשלה ולא מקום ממשלה והפריצים פורצים בו ולפיכך תחת חבר בעל אימה ולא תחת ת"ח שאין לו אימה ואעפ"כ ת"ח טפי עדיף ויש לו אימה וממשלה טפי מיתום ואלמנה ולפיכך תחת ת"ח ולא תחת יתום ואלמנה:
@שו"ת יכין ובועז חלק ב סימן טז
עוד שאלת היכן הזכירו רז"ל שהברכה שוה עשרה זהובים ומאין להם זה.
תשובה דבר זה הזכירוהו רז"ל במס' חולין בפ' כסוי הדם דאמרי התם תני' אידך ושפך וכסה מי ששפך יכסה מעשה באחד ששפך וקדם חברו וכסהו וחייבו ר"ג ליתן לו י' זהובי' שכר ברכה ותו ההוא דסעד אצל ר' ואמר לו כוס של ברכה אתה שותה או מ' זהובים אתה נוטל א"ל כוס של ברכה אני נוטל יצאת בת קול ואמרה כוס של ברכה שוה מ' זהובים ולפי שיש בכוס של ברכת המזון ד' ברכות הוא שוה מ' זהובים י' זהובים לכל ברכה ולדידי קשיא הא דאמרו ד' ברכות והרי ה' ברכות הן ד' של ברכת המזון ואחת של היין אלא שיש לתרץ שלא מנו אלא הג' ברכות שהם של תורה כדמוכח במסכת ברכות ולא מנו הרביעית שהיא של סופרים וסימן השלש ברכות של תורה ועשית שלחן זה"ב טהור ברכת הזן ברכת הארץ ברכ' בונה ירושלם ודרשו רז"ל משה תיקן להם לישראל ברכת הזן בשעה שירד להם מן יהושע תיקן להם ברכ' הארץ בשעה שהכניסן לארץ דוד ושלמה תיקנו להם לישראל ברכ' בונה ירושלם והרביעית שהיא הטוב והמטיב ביבנה תקנוה החכמי' על מתי ביתר הטוב שלא הסריחו והמטיב שניתנו לקבורה א"כ אין מן התורה אלא שלשה ברכות ולכך אמרו כוס של ברכה שוה מ' זהובים ל' כנגד ג' ברכות אלו י' כנגד ברכת היין. ולא מצינו שזכרו רז"ל סמך לזה גם לא ראינו למפרשים ולא למחברי ספרים שכתב אחד מהם שיש שום סמך לברכה ששוה עשרה זהובים אלא מה שכתב הרמ"בן ז"ל שיש בזה אסמכתא מן הכתוב כף אחת עשרה זהב כלומר כל אחת מכ"ף והם ק' ברכות שוה עשרה זהב וכן במקום אחר עשרה זהב משקלם וסמיך ליה ואקוד ואשתחוה לה' ואברך את ה' עכ"ל ועוד כתב טעם אחר שיש לכלול עשר ספירות בכל ברכה וברכה והאריך בזה ואין לנו עסק בנסתרות. ומתוך דבריו נראה שאין שוה י' זהובים אלא הברכה אבל מצוה בלא ברכה לא ואחרים כתבו שכל מצוה שוה י' זהובים ואעפ"י שאין בה ברכה וחייב לשלם י' זהובים והביאו ראיה מפ' החובל דאמרינן התם ששור העומד להריגה ואילן העומד לקציצה שאם קדם אחד והרגו או קצצו שמשלם י' זהובים וילפינן מינה לכל המצות שאין מחלקין ביניהם להקל ולהחמיר אלא שכולם שוים כי' זהובים וכן פסק התם הרי"אף ז"ל והוכיח דלאו דוקא זה ששפך וקדם חברו ודחהו הוא שקנסו ר"ג י' זהובים ולא גמרינן מינה לדינא אחרינא אלא הוא הדין לכל מצוה המוטלת על אדם וקדם חברו ועשה אותה שחייב לשלם לו י' זהובים וכמו שהאריך בזה שם ומיהו עכשו אין דנין דין זה דאע"ג דממונא הוא ולא קנסא וכמו שכתב הרי"אף ז"ל מ"מ אין בו חסרון כיס ולא מגבינן ליה בבבל וכל מידי דלית ליה חסרון כיס אנן לא עבדינן שליחותייהו וא"כ למה כתב דין זה הרי"אף ז"ל אלא לומר דאם תפס לא מפקינן מיניה שכן הוא הדין בכל דיני קנסות שאעפ"י שאין דנין דיני קנסות בבבל ואנן אחרי בבל גרירינן ושליחותייהו עבדינן מ"מ אי תפס לא מפקינן מיניה כדאיתא בפ' אלו נערות ובסוף פ"ק דב"ק:
@שו"ת יכין ובועז חלק ב סימן יז
עוד להחכם ה"ר יוסף יצ"ו בר יעקב זוראפה נ"ע
שאלת עורות שכותבין עליהם בתי' של תפלין אם צריך להיות מבהמה טהורה ואם צריך לשחוט אותה לשם תפלין ולא תהיה לא טרפה ולא נבלה או לא צריך.
תשובה ממסקנת הגמ' משמע שכותבין תפלין ע"ג עור בהמה טהורה וע"ג עור חיה טהורה בין שחוטות נבלות וטרפו' אבל לא ע"ג עור בהמה טמאה ולא ע"ג חיה טמאה אפילו שחוטות שנאמר למען תהיה תורת ה' בפיך מן המותר לפיך והכי אמרינן במסכת שבת בפ' ח' שרצים ת"ר כותבין תפלין ע"ג עור בהמה טהורה וע"ג עור חיה טהורה וע"ג נבלות וטרפות שלהן ונכרכות בשערן ונתפרו' בגידן והלכה למשה מסיני שהתפלין נכרכות בשערן ונתפרו' בגידן אבל אין כותבין לא ע"ג עור בהמה טמאה ולא ע"ג עור חיה טמאה ואין צ"ל ע"ג נבלות וטרפות שלהן ואין נכרכות בשערן ואין נתפרות בגידן וזו שאלה שאל בייתוסי אחד את ר' יהושע הגרסי מנין שאין כותבין תפלין ע"ג עור בהמה טמאה דכתיב למען תהיה תורת ה' בפיך מן המותר לפיך אלא מעתה נבלות וטרפות אל יכתבו אמר לו אמשול לך משל למה הדבר דומה וכו' הרי לך הלכה פסוקה שעור בהמה וחיה טהורה אפילו נבלות וטרפות שלהן כותבין עליהם תפלין וכן פסק הרי"אף ז"ל בהל' תפלין וכן כתב הרמ"בם ז"ל בפ"א מהל' תפלין ומזוזות וספר תורה וז"ל אין כותבין ספרים תפלין ומזוזות ע"ג עור בהמה טמאה וחיה ועוף הטמאים אבל כותבין ע"ג עור בהמה חיה ועוף טהורים ואפילו נבלות וטרפות שלהן ואין כותבין ע"ג עור הדג הטהור מפני הזוהמא שאין זוהמתו פוסקת בעבודה עכ"ל וכן כתב הרב הטורי' ז"ל שכותבין ספרים תפלין ומזוזות ע"ג עור בהמה חיה ועוף הטהורים אפילו בעור נבלות וטרפות שלהן וכן כתבו כל המחברי' ולא ראיתי מי שכתב הפך זה ולא מצינו בתלמוד בזה שום מחלוקת אלא ששאל אותו בייתוסי לרבי יהושע הגרסי והשיב אותו ולבסוף קלסו על תשובתו אליו ואיך נניח אנן דברי התלמוד ונעשה כדברי הביתוסי חלילה חלילה וכ"ש הביתוסי חזר והודה וכן נוהגין כל העולם שלוקחין עורות של בהמה טהורה אפילו של נבלה וטרפה ומעבדין אותם לשם תפלין וכותבין עליהם הבתים ולא שמענו מעולם מי שמחייב לשחוט הבהמה לשם תפלין ולבדוק אותה שלא תהיה טרפה עד כאן הגיעה ידיעתינו בענין זה:
@שו"ת יכין ובועז חלק ב סימן יח
עוד שאלת בענין לתת התותים לפני התולעים בשבת והם אוכלים אם הוא אסור או מותר.
תשובה נראה שאין בדבר איסור דבפ' מי שהחשיך מוכח דשוויי אוכלא משוינן בשבת לבהמות ולעופות ולא אסרו אלא היכא דאיכא טרחא יתירא היכא דלא צריך דהא תנן התם מתירין פקיע עמיר לפני בהמה ומפספסין את הכיפין אבל לא את הזירין אין מרסקין לא את השח*ת ולא את החרובין לפני בהמה בין דקה בין גסה ר"י מתיר בחרובין לדקה. ופירוש פקיעי עמיר קשרי קשין של שבלים שהם אגודין שמתירין אותם כדי שיהו נוחין לבהמה לאוכלן. ופירוש מפספסין מפזרין שהן דרך הבהמה שמפזרין לפניה עשבים ויפין לה לאוכלן יותר ממה שהן דחוקים ואינה מריחה את ריחן וקצה בהם ולפיכך מפזרין אותן לפניה וכיפין הם מה שאמרו בגמ' כיפי דארזי כלומר ענפים של ארז שמזרדין אותן ובעודם לחים ראויים למאכל בהמה ובענין פקיעין וזירין קאמר והא אמרו בגמ' אמר רב יהודה הן פקיעין הן זירין כלומר שניהם הם חבילי קשין של שבלים קסבר פקיעין תרי זירין תלתא כלומר פקיעין תרי שאינן קשורי' שני קשרי' בשני ראשי' זירין תלתא כלומ' שקשורין שלשה אגדי' וה"ק מתירין פקיעי עמיר לפני הבהמה משום דכל זמן שהם קשורין לאו אוכלא נינהו ומשום הכי מתירין אותם לשוויינהו אוכלא אבל פספוסי לא מפספסינן כלומר אבל פזורי לא מפזרינן להו משום דסגי להו בהסרה בעלמא ולמטרח בדבר שכבר הוא אוכל ואינו צריך לתיקון אחר כמו זה לא טרחינן. וכיפין פספוסי נמי מפספסינן משום דבלאו פספוס לא הוי אוכלא כלל ולפיכך מפספסי דשוויי אוכלא משוינן. אבל לא את הזירין כלומר הזירין בין להתיר בין לפספס אסור משום דקשור בשלש אגדים ויש בו טרחא יתירא ולפיכך אסור בין להתיר בין לפספס וזה לפי גיר' הרי"אף ז"ל שגור' אבל לא את הזירין ותו לא אבל לפי גירסת רש"י ז"ל וזולתו הרבה שגורסים אבל לא את הזירין לפספס משמע שדוקא לפספס הוא דאסור משום דפספוס בזירין מיטרח טרח אבל להתיר אגדן שרי דשוויי אוכלא דזירין הרי הן כפקיעין אלא דפקיעין תרי וזירין תלתא הרי מבואר ממשנה זו דבשבת שוויי אוכלא משוינן לבהמה ולא אסרו אלא אם הוא אוכל כבר שאין לטרוח יותר אלא נותנו לפניה כמו שכתבנו והיינו טעמא דתנן בהאי מתני' אין מרסקין את השחת ואת החרובין לפני הבהמה בין דקה בין גסה משום דבלאו ריסוק אוכלא הוא ואי מרסק ליה הוא טרחא דלא צריך אלא נותנם לפני הבהמה בלא ריסוק הוא מין ממיני אוכל ור' יהודה פליג בחרובין ואמר שמותר לרסק החרובין לפני הבהמה הדקה אע"ג דרכיכי מתוך ששניה דקות אינה יוכלה /יכולה/ לאוכלן בלא ריסוק ולפיכך מרסקין דשוויי אוכלא הוא ותו תנן התם מחתכין את הדלעת לפני הבהמה ואת הנבלה לפני הכלבים ר' יהודה מצריך שתהיה נבלה מערב שבת אבל אם לא היתה נבלה מערב שבת אסור להחזירו אבל אם מלעיט' במקום שאינה יכולה להחזירו לא כדמוכחא ההיא מתני' דתנן אין אובסין את הגמל וכו' ואמרי' עלה בגמ' אין ממרין את העגלים וכו' ת"ר מהלקטין לתרנגולים פי' דספו להו בידיה ובולע מעצמו אבל אין נותנין בפיו עד מקום שאין יכול להחזיר ואין צריך לומר שמלקטין פי' לתת לפניו והוא לוקט מאליו. אבל כל זה דין בבהמות ועופות שמזונותם עלינו אבל אם אין מזונותם עלינו אין לטרוח כלל ובהמות שמזונותם עלינו הוא שאין יוצאים חוץ לבית ואינן מלקטין אוכל ולא שותים מים אלא מה שנותן להם אדם והיינו דתנן אין נותנין מים לפני אווזין ותרנגולים ולפני יוני הדריסיאות פ' לפי שאלו אינן יוצאין חוץ לבית ולפיכך מזונתם עלינו וגרסי' בגמ' ואין מלקטין ליוני שובך וליוני עליה ואין צריך לומר שאין מהלקטין ובתרנגולים אמרי' דמותר וקא בעו מאי טעמא והשיבו תרנגולין מזונותיו עליך ויוני שובך ויוני עליה אין מזונותיו עליך כיוצא בו נותנים מזונות לפני הכלב ואין נותנין מזונות לפני חזיר ומה הפרש בין זה לזה זה מזונותיו עליך וזה אין מזונותיו עליך. ותמצא שכתב דין זה הרמב"ם ז"ל בפכ"א מה' שבת באמצע הפרק ובסופו והעולה מכל זה שתולעים אלו שאורגים המשי נראה ודאי כיון שמזונותם עלינו שדינן כדין אווזין ותרנגולים ויוני הדריסיאות שאינן יוצאין חוץ לבית ויוני שובך ואין להם מזונות אלא מה שנותן להם האדם ולפיכך ראוי לתת לפניהם בשבת עשבי' לאכול ולפזר לפניהם שלא אסרו אלא הזירין שיש להם שלש אגדים שבהם טורח הרבה אבל מתירין פקיעי עמיד ומפספסין את הכיפין וכמו שכתבנו למעלה ושוויי אוכלא משוינן בשבת והני תולעי לא גריעי מאווזי ותרנגולי ויוני הדריסיאות ולפיכך מותר לתת לפניהם עלי התותים כל שכן שאינן אגודים שום אגד והם מוכנים מערב שבת ואין בזה שום חשש ובמה שכתבתי לך די ושלום לך כנפשך וכנפש שמעון בן הרב ר' שלמה בן הרב הגדול ר' שמעון זלה"ה: (מר"ן בב"י סי' שכ"ד הביא תשובה זו בקיצור).
@שו"ת יכין ובועז חלק ב סימן יט
עוד אל המשכיל הנבון ה"ר יוסף זוראפה יצ"ו בעודו בבלנסיה.
שאלת זה לשונך כי אלו האנוסים אשר בכאן נוהגין בנישואיהן קודם שילכו אל הבעל יביאו שני יהודים לביתם ובפניהם יתן לה הבעל קידושין ויברכו להם ברכת אירוסין ואח"כ ילכו אל הגעל ויעשו נישואיהם על ידי השעירים ועתה אירע בכאן מאורע כי אשה אחת מנשי אלו האנוסי' הניחה בנה יונק ובעלה וירדה בעד החלון והלכה למקום שהיא שם היום יהודית ואמרה כי היא רוצה להנשא ליהודי אחד בעל תשובה כמותה והם אומרים כי קצת יודע ספר אמרו לה שיכולה להנשא לפי שהאנוס מאחר שהוא ערל אין קידושיו קידושין ואחרים אמרו להם כי קידושיו קידושין כי אעפ"י שחטא ישראל הוא ועדיין הדבר תלוי במחלוקת.
תשובה בודאי שקידושי מומר קידושין גמורים הם ואין בינו ובין ישראל בענין זה כלום דהא קי"ל בפ' נגמר הדין אעפ"י שחטא ישראל הוא וכדאמרי אינשי אסא קאי ביני חלפי אסא שמיה ואסא קרו ליה וכן כתב הרמב"ם ז"ל בפ"ב מהלכ' אישות וז"ל ישראל מומר שקידש אעפ"י שהוא עובד עכ"ום ברצון הרי אלו קידושין גמורין וצריכה ממנו גט ע"כ יצא לנו דין זה ממה שאמרו בפ' החולץ בענין הגר טבל ועלה הרי הוא כישראל לכל דבריו למאי הלכתא א"ר יוסי בר' חנינא דאי הדר ביה כישראל מומר הוי ואי קדש בת ישראל קידושיו קידושין ואע"ג דאמרי' בפ' השולח הגר שחזר לסורו מין הוא ואפי' הכי אסיקנא התם דקידושיו קידושין וכל שכן אלו האנוסים שאפי' נאמר שהם מומרין קידושיהן קידושין שהרי הם תולעת יעקב מתי ישראל ואפילו הנולדים בשמדותם והמקדש והוא ערל קידושיו קידושין כל שאמו מישראל וכן כתב בעל מגיד משנה וז"ל ומן הסוגיא שבפ"ק דיבמות נראה לי שאפי' זרעו שהוליד משנשתמ' אם קידש אותו זרע קידושיו קידו' ודוקא זרע שהולידו מישראלית אפי' מומרת אבל הולידו מן העכ"ום אין חוששין לו שהרי אפי' ישראל גמור הבא על העכ"ום והוליד ממנה בן אינו קרוי בנו אלא בנה וזה ברור ע"כ וכן כתב א"ז הרשב"ץ ז"ל בס' התשב"ץ שהמומרים קידושיהן קידושין ואפי' הנולד מהם בשמדותם והוא ערל כך הוא דינו כל שאמו אנוסה ואפי' היה אביו עכ"ום כיון שאמו מישראל אפי' היא אנוסה או מומרת קידושיו קידושין דקי"ל בפ' כיצד ביבמות בן בתך הבא מן העכ"ום קרוי בנך כ"ש אביו ואמו אם הם אנוסים והבן אפי' הוא ערל שקידושין קידושין והא קי"ל במסכת נדרים שהעכ"ום אפי' מהול נקרא ערל וישראל אפי' ערל נקרא מהול. ואחר שנתבאר שקידושי מומר ואפי' ערל בבת ישראל הוו קידושין גמורין הוא הדין בקדושי ישראל במומר' הוו קידושין גמורין והוא הדין והוא הטעם במומר במומרת דטעמא דאעפ"י שחטא ישראל הוא שייך בכלהו וכיון דקי"ל שקידושיו קידושין גמורין גירושיו נמי גירושין וגטו גט דכל דמקדש אדעתא דרבנן מקדש ומעשים בכל יום יוכיחו שהמומרים מגרשין וגטן גט וכן היא הסכמת כל האחרונים ז"ל. והרמב"ם ז"ל לא פירש דעתו בזה אם גטו גט או לא ונראה בודאי שדעתו היא שגטו גט אעפ"י שלא כתב כן בפירוש הניחו סתם וילמד סתם מן המפורש שהרי פי' לענין קידושין שקידושיו קידושין ואין טעם לחלק בין קידושין לגרושין ועל זה ראוי לסמוך ושלום:
@שו"ת יכין ובועז חלק ב סימן כ
תלמסאן אל הר' יהודה בר עמרם נגרי נ"ע
שאלת ראובן ושמעון שני אחים ראובן יש לו בן ושמעון יש לו בת קטנה ושכונים בכפר מדיונא ויום אחד הלכו וקבצו יהודים ואמרו תלכו לראות הקידושין שנותן בן ראובן אל דודו בעד בתו והלכו עד ביתם והחזן נטל כוס של יין כמנהגם ונתנו ביד הבחור בן ראובן ונתנו לשמעון דודו לשתות בעד בתו הקטנה ולא נתפשרו על התנאים ושפכו הכוס הראשון ואח"כ באותו מעמ' נתפשרו ונתנו כוס שני ביד בן ראובן ונתנו ביד שמעון דודו אבי הבת ואמר החזן כי הוא לבדו אמר לאבי הבת באזנו שתה אל תחוש והעדים אמרו כי לא שמעו הדבר רק ששתה הכוס השני לשם קידושין ורננו ואמרו במזל טוב ויצאו משם שמחים וטובי לב ועברו ימים ונשתכח הענין לאחר עבור שנים באו לכאן ואמרו נשתדכה זאת הבת לבחור אחד בלא קידושין ותכף שנשמע זה הדבר בא הבחור המקדש וצעק צעקה גדולה ומרה כי היא מקודשת לו במדיונה ורצה האל ובאו כל הקבוץ שהיו באותו מעמד והעידו כי גם הכוס השני בתורת קידושין והבית דין של תלמסאן שלשתם כאחד כתבו וחתמו ופסקו דינם שאם הבת עתה היא גדולה בשנים מאסה לבן דודה שיתן לה גט ויצאו מלפני ב"ד והלכו לדרכם כי נסתפקנו אם נכוף המקדש לגרש אחרי שהבת מאסה אותו או לא. אחר עבור כמו חמשה ימים באו בטענה אחת כי בעת שקיבל אביה קידושין בעד בתו היתה בוגרת וא"כ הקידושין בטלין ואינה צריכה גט והנה נפלה מחלוקת בין הדייני' השנים אמרו כי נבלה כזאת לא תעשה בישראל כי יצאו אנשי בליעל ולמדו אותם טענה כי אנשי מדיונא לאו דינא גמירי והדיין האחר קבל עדים בלא הסכמת השנים כי היתה בוגרת בזמן ששתה אביה כוס התרעלה וזה הדיין התחיל להרים קול בטענות שוא ודבר כזב והתנצלויות מזוייפים לאמר כי אחרי שהחזן אמר לאבי הבת באזנו שלא יחוש לאותו הכוס ועוד שהיתה בוגרת כמו שהעידו העדים לפניו כי היתה בוגרת ולא לפני השנים אמרו לו השני דיינין לא תבוש כי העדה שהיתה שם בכפר מדיונא לולי שהם ידעו שהבת קטנה לא היו נותנין כוס של יין לאביה לשתותו קידושין בעד בתו ועוד אמרו לו הדיינין השניםטענה אחרת אפי' שזאת הבת היתה עתה ספק בוגרת בין קידשה אביה שלא לדעת בין שקידשה היא עצמה הרי זו מקודשת בספק לפיכך צריכה גט ועוד אמרו אם כדברי העדים שאמרו שהיתה בוגרת ונתאמת להם שהיתה פגה או בוחל אשר באלו השתי סימנים אשר אביה זכאי או באו בה צמל או תהיה בת י"ח שנים ונראו בה סימני איילונית גם אחרי שיצאו מלפני ב"ד שצריכה גט ובאו בזאת הטענה אם נקבל אותה או לא אעפ"י שבכאן עשינו תקנה לסיב' כי היו מקדשין בהתקבצם לאכול ולשתות האבות והבנים כסף שינתן לשם קידושין בכל זה המחוז עד עת הכנסת כלה לחופה הקידושין בטלין ומכח התקנה ידענו שאין מדיונא נכללה בזאת התקנ' ורצינו לידע עיקר הדין בכל מה שכתבנו עכ"ל.
תשובה דבר פשוט הוא שהאיש מקבל קידושי בתו כשהיא קטנה או נערה כדתנן בפ' האיש מקדש האשה מתקדשת בה ובשלוחה האיש מקדש את בתו כשהיא נערה בו ובשלוחו ואמרי' עלה בגמ' האיש מקדש את בתו כשהיא נערה כשהיא נערה אין כשהיא קטנה לא מסייע ליה לרב דאמר רב יהודה אמר רב אסור לאדם שיקדש את בתו כשהי' קטנה עד שתגד' ותאמר בפלוני אני רוצה והא דדייק תלמודא כשהיא נערה אין כשהיא קטנה לא דייק לה מדהוה ליה למתני האיש מקדש בתו נערה וקא מתני כשהיא נערה שמעי' מינה דאסור ליה לקדש כמו כשהיא קטנה וכן כתב הרמב"ם ז"ל בפ"ג מהלכות אישות האיש מקדש את בתו שלא לדעתה כל זמן שהיא קטנה וכשהיא נערה אלא דאם קדשה כשהיא קטנה איסורא עבד ועובדוהי מתקיימי כדאמרי' בגמ' אסור לאדם שיקדש את בתו כשהיא קטנה עד שתגדל וכו' ואע"ג דאמרי' התם בגמ' דאתתא ניחא לה בכל דהו דטב למיתב טן דו התם הוא בגדולה דכיון דשוייה שליח מדעתה סברה וקבלה ולא חיישינן לאמלוכי בה אבל בקטנה שלא לדעתה איכא למיחש שמא לכשתגדל לא תרצה ומהאי טעמא הוא דאסיר לקדש בתו כשהיא קטנה וכשהיא נערה וכך הם דברי הרמב"ם ז"ל בהל' אישות בפ"ג וז"ל אעפ"י שיש רשות לאב לקדש בתו כשהיא קטנה וכשהיא נערה לכל מי שירצה אין ראוי לעשות כן מצות חכמים שלא יקדש אדם את בתו כשהיא קטנה עד שתגדיל ותאמר בפלוני אני רוצה והאיש שמקבל קידושי בתו כשהיא קטנה ילפי' לה בפ' נערה שנתפתתה מקרא דכתיב את בתי נתתי לאיש הזה נמצא שהאיש מקבל קידושי בתו כשהיא קטנה וכשהיא נערה אבל בנו קטן אפי' סמוך על שלחנו לא יכיל ליה לקדש ליה אשה דהא בתי כתיב ולא בני כן כתב בעל העיטור והרא"ה ז"ל בפרק החובל אעפ"י שהוא זכאי במציאתו כמו שהוא זכאי במציאת בתו וכן אין האשה מקדשת את בתה דאיש מקדש את בתו ואין האשה מקדש' את בתה והכי איתא בהדיא בסוטה בפ' היה נוטל.
ואחר שנתפרש זה ראוי שנחקור ונחפש במה שרצו לבטל הקידושין משני דברים. הא' מדברי החזן. והב' מפני שהבת היתה גדולה בשעת הקידושין. אומר אני שאין בדברי החזן לא טעם ולא ריח לבטל הקידושין ושזה דומה לשנים אומרים נתקדשה ואחד אומר לא נתקדש' שאין דבריו של אחד במקום שנים דהכי גרסי' בפ"ב דכתובות ת"ר שנים אומרים נתקדשה ושנים אומרים לא נתקדשה הרי זו לא תנשא ואם נשאת לא תצא שנים אומרים נתגרשה ושנים אומרים לא נתגרשה הרי זו לא תנשא ואם נשאת תצא ואמרי' עלה בגמ' מ"ש רישא ומ"ש סיפא א"ר פפא תרגומא בעד אחד עד אומר נתקדשה ועד אומר לא נתקדשה תרוייהו בפנויה קא מסהדי האי דאמר נתקדשה הוה ליה חד ואין דבריו של אחד במקום שנים סיפא עד אומר נתגרשה ועד אומר לא נתגרשה תרוייהו באשת איש קא מסהדי האי דאמר נתגרשה הוה ליה חד ואין דבריו של אחד במקום שנים. תו גרסי' התם עד אומר תנאי ועד אומר אין תנאי רב פפא אמר תרוייהו בשטרא מעליא קא מסהדי והאי דאמר תנאי הוה ליה חד ואין דבריו של אחד במקום שנים. ועתה בנדון הזה החזן הוי חד סהדא ועדי קידושין הוו תרי סהדי ולא אתי חד ועקיר סהדותייהו דתרי דקי"ל אין דבריו של אחד במקום שנים וראיה זאת תספיק לבטל דברי החזן אעפ"כ יש לי הוכחה אחרת לבטל דברי החזן ולשים לאל מלתו מדקיי"ל בכוליה תלמודא דאין דבר שבערוה פחות משנים כדאיתא בפרקא קמא ובתרא דגטין ובכמה דוכתי ומזה הטעם המקדש בעד אחד אין חוששין לקידושיו כדגרסינן בפרק האומר בקידושין א"ר יהודה אמר שמואל המקדש בעד אחד אין חוששין לקידושיו בעו מיניה מרב יהודה שניהם מודים מאי אין ולא ורפיא בידיה אתמר אמר ר"ן אמר שמואל המקדש בעד אחד אין חוששין לקדושיו ואפי' שניהם מודים אמר רבה בר רב יהודה המקדש בעד אחד בי דינא רבה אמרי אין חוששין לקידושיו מאן בי דינא רבה ר' ואסיקנא מאי הוי עלה רב כהנא אמר אין חוששין לקידושיו ורב פפא אמר חוששין לקידושיו א"ל רב אשי לרב הונא מאי דעתיך דילפת דבר דבר מממון אי מה להלן הודאת בעל דין כק' עדים אף כאן הודאת בעל דין כק' עדים א"ל התם לא קא מחייבא לאחריני הכא קא מחייבא לאחריני פירוש שהיא נאסרת לכל העולם ופסק בה"ג דאי הוי קידושין בעד אחד אין חוששין לקידושיו וכן פסק הרי"אף ז"ל ואפי' שניהם מודים וכן כתב הרמב"ם ז"ל בפ"ד מהלכות אישות המקדש בעד אחד אין חוששין לקידושיו ואעפ"י ששניהם מודים וכן פסקו כל רבוואתא ז"ל. נמצינו למדין מזה לנדון שלפנינו שאין לחוש לדברי החזן ואין דבריו מעלין ולא מורידין ודמי כמי שמקדש בפני עד אחד דאין חוששין לדבריו ואפי' שניהם מודים מפני שאין דבר שבערוה פחות משנים עלה בידינו מכל זה שהקידושין קיימין והאומר שהקידושין בטלי' מפני עדות החזן אין דבריו נכוחים למביני מדע ועליו להבי' הראיה ואין להקל בדבר שבערוה בסברות רעועות. ויודע האמת ה' אל דעות. במדת רחמיו יפקדנו לבקרים לרגעים ושעות.
והטענה הב' מפני שהיתה הבת גדולה בשעת הקידושין אמת ויציב הוא שאין רשות לאב לקבל קידושי בתו הגדולה וזיל קרי בי רב הוא והכי אתמר בפ"ק דקידושין וכתבה הרמב"ם ז"ל בה' אישות בפ"ד בגרה הבת אין לאביה בה רשות והרי היא כשאר כל הנשים שאין מתקדשת אלא לדעתה עכ"ל אמנם אם ב"ד רואין שיש חשש רמאות בטענת האב כדי לפטור בתו בלא גט יש להם לחפש ולדרוש ולחקור בשבע חקירות בחזקת היד עד שיעמדו על אמתת הדבר כדי שלא ירבו ממזרים בישראל ואם העדים שהעידו שהיתה גדולה בעת הקידושין יש בהם חשש פסול אין ראוי לקבל עדותם ויהיה החשש הזה אם מצד רשעתם אם מצד פחיתותם לפי שבזה הם נפסלים העדים אעפ"י שיש דרכים אחרים לפסול העדים אבל אין נחוש עתה כי אם באלו הב' עניינים שהם חשש רשעתם או חשש פחיתותם ופסול רשעתם הוא מפני שאמרה תורה אל תשת ידך עם רשע להיות עד חמס ודרשוהו בגמ' בפ' זה בורר אל תשת רשע עד ואמרי' בפ"ק דקידושין כל מי שאינו לא במקרא ולא במשנה ולא בדרך ארץ אינו מן היישוב וא"ר יוחנן ופסול לעדות וכן כתב הרמב"ם ז"ל בפי"א מהלכות עדות מי שאינו במקרא ולא במשנה ולא בדרך ארץ הרי זה בחזקת רשע ופסול לעדות ותניא בפ' אלו עוברין ששה דברים נאמרו בעם הארץ אין מוסרין לו עדות ואין מקבלין ממנו עדות וכו' ואע"ג דאמרינן בחגיגה בפ' חומר בקדש כמאן מקבלין האידנא סהדותא מעם הארץ כמאן כר' יוסי כבר תרצה הרי"אף ז"ל דעם הארץ דר' יוסי הוא שאינו לא במקרא ולא במשנה אבל ישנו בדרך ארץ ולא בו חשד עריות ולא גזל ולא שבועת שוא ולא שאר מיני פסול ועם הארץ דאמרי' דאין מוסרין לו עדות הוא שאינו אפי' בדרך ארץ וחשוד על כל מה שנזכר או על א' מהם כמו שהאריך שם ז"ל ומשמע מדברי הרי"אף ז"ל שאפי' בדיעבד פסול לעדות וכן כתב הרמב"ם ז"ל בפי"א מה' עדות אין מוסרין עדות לעם הארץ ואין מקבלין ממנו עדות אלא אם הוחזק שהוא עסוק במצות ובגמילות חסדים ונוהג בדרכי הישרים ויש בו דרך ארץ מקבלין עדותו לכן אם יש בעדי' שהעידו שהיתה גדולה חשד הדברים הנז' ואפי' אחד מהדברים הנז' עדותם בטלה והקידושין קיימין והענייני' הפוסלים אותם מצד פחיתותם הם מפורשים בגמ' בפ' זה בורר אוכלי דבר אחר פסולים לעדות ופירשו המפרשי' ז"ל אוכלי דבר אחר היינו מקבלי צדקה מן העכ"ום ולא אמרן אלא בפרהסיא אבל בצנעא לא ובפרהסיא נמי לא אמרן אלא דהוה ליה לאתזוני בצנעא וקא מבזי נפשיה בפרהסיא אבל אי לא הוה ליה לאתזוני בצנע' חיותא היא הרי משו' דמבזו נפשייהו נפסלו לעדות ובפ"ק דקידושין אמרינן ת"ר האוכל בשוק הרי זה כלב /דומה לכלב/ ויש אומרים פסול לעדות אמר רב אידי בר אבין הלכה כיש אומרים והר' אליהו פירשה כגון שהלך אצל חנוני וטועם מכל אחד כאלו הוא רוצה לקנות ומערים. ור"ת ז"ל פירש אוכל בשוק אוכל סעודתו דגנאי הוא ובזיון מי שאוכל סעודתו בשוק וכן כתב הרא"ש ז"ל וכן היא הרמ"בם ז"ל שלא מנאן בכלל עדי חמס אלא בכלל הבזויים שהרי כתב בפי"א מהלכות עדות וז"ל וכן הבזויים פסולין לעדות והם האנשים שהולכים ואוכלין בשוק בפני כל אדם וכגון אלו שהולכין ערומים בשוק בעת שהן עסוקין במלאכה מנוולת וכיוצא באלו שאינן מקפידין על הבושת שכל אלו חשובין ככלב ואין מקפידין על עדות שקר על כן אם העדים שהעידו בגדלות הבת אינם נזהרים מכל מה שכתבנו אין לחוש לעדותם והבת תשאר בחזקת קידושין גמורים. ואין לבעל דין לחלוק ולומר אע"ג דעדים נפסלים באלה הדברים מיהו צריכין התראה קודם מעשה כבר כתבו רוב המפרשים ז"ל שאין העדים צריכים התראה אלא אם עברו נפסלו לעדות והביאו ראיות על זה וגם א"א מורי הרב ז"ל בס' תיקון סופרים שחבר הביא ראיה מהנהו קבוראי דקברו נפשת בי"ט א' של עצרת שמתינהו רב פפא ופסלינהו ואכשרינהו לעדות רב הונא בריה דרב יהושע א"ל רב פפא והא רשעים נינהו סברי מצוה קא עבדינן והא קא משמתינן להו סברי כפרה קא עבד לן ואם התרו בהם בלי ספק שלא היה מכשירם רב הונא בריה דרב יהושע דהוא עצמו לא הכשירם אלא מטעם סברי מצוה קא עבדינן ואחר ההתראה לא נשארה שו' טענה שלא נתנה התראה אלא להבחין בין שוגג למזיד כדאמרינן בפ' היו בודקין ובפ"ק דמכות עכ"ל וזאת ראיה ברורה היא שאין העדים צריכין התראה.
וגם האב אינו נאמן לומר שהיתה גדולה בשעת הקידושין מדאמרינן בפ' האומר בקידושין נאמן האב לומ' בני זה בן י"ג שנה ובתי זו בת י"ב שנה לנדרים ולערכין וכו' אבל לא למכות ועונשין ועונשין הם גטין וקידושין וחליצה ויבום שלא האמינה התורה לאב אלא לאוסרה מדכתיב את בתי נתתי לאיש הזה אבל לענין שנותיה להחזיקה בגדולה אינו נאמן אלא לנדרים ולערכין משום דעד אחד נאמן באיסורין אבל באישות בעי' שני עדים כשרי' דילפינן דבר דבר מממון לכל דבר שבערוה ומהאי טעמא הוא דאין האב נאמן לומר על בתו שהיא גדולה ואף הקרובים אינם נאמנים וכן כתב הרמ"בם ז"ל בפ"ב מהל' אישות שאין סומכין על הנשים ולא על הקרובים במנין השנים אלא על פי שנים כשרים להעיד ומנין השנים שמוני' לבת הוא מעת לעת דאמרי' בגמ' שנה האמורה בקדשים ובבתי ערי חומה ושבבן ושבבת כלן מעת לעת והרמ"בם ז"ל כתב כל השנים האמורות בבן ובבת ובערכין ובכל מקום אינן אלא שני הלבנה ולא שני החמה אלא שנים של סדר העיבור שהם פשוטות ומעוברות כמו שקובעין אותן כמו שביארנו בהל' קידוש החדש ובאותן השנים מונין לכל דברי הבת ע"כ נמצינו למדין מכל זה שאין להאמין העדים אם בהם חשש פסול והאב והקרובים והנשים אינן נאמנים בשנים לפיכך בת זה קידושיה קידושין.
ומה שכתבת אם כדברי העדי' שאמרו שהיתה בוגר' צריך שיתאמת לה' שהיתה פגה בוחל או צמל לבוגרת. דע כי כל הסימנים שנתנו החכמים לא אצטריכא להו אלא בשלא נודעו שני נערות אבל אם נודע לנו שני נערות הא קיימא לן דאין בין נערות לבגרות אלא ששה חדשים בלבד כדאיתא בפ' אלו נערות אבל אם נעלם ממנו ימי נערות צריכין אנו לאותן סימנים שנתנו חכמים ז"ל והם אותם ששנינו בפ' יוצא דופן משל משלו חכמים באשה פגה בוחל צמל וכל אלו הסימנים הם למעלה בדדין והם נקראי' סימני מעלה סימן פגה היא בעודה תינוקת כדאמרינן בגמ' דכתיב התאנה חנטה פגיה כלומר שאין לה בדדיה שום סימני גדלות. בוחל אלו ימי הנעורים פי' דהיינו משהגדילו הדדין קצת ולשון בוחל מלשון התאנים משיבחילו ולשון הכתוב וגם נפשם בחלה בי ואמר ר' יוחנן משילבין ראשיהם ואף זו משנכנסה בגדלותה דדיה מתגדלין ומשתנין ובוחל בבי"ת היא כתובה לא בכ"ף כאשר בא בכתבך ויראה שהוא שטפא דקולמוס' ומפירושה יתבאר לך. צמל בזמן שבגרה ולשון צמל הוא שיצאת מלאה. תנו רבנן אלו הן סימני בגרות ר' אליעזר אומר כדי שישתקשו הדדין ר' יוחנן בן ברוקא אומר משיכשף /משיכסיף/ ראש החוטם וקא מפרש רב ששת משיפצל /משיפציל/ ראש החוטם וכתב רש"י ז"ל ולא ידענא מאי נינהו והרמב"ם ז"ל פירשו משיעשה בראש החוטם כדור קטן ר' יוסי אומר משתקיף העטרה ופי"רשי ז"ל שגדל העוקץ ועבה ומוקף העטרה ר' שמעון אומר משנתמעך הכף וכן היה ר' שמעון בן יוחאי אומר שלשה סימנים נתנו חכמים באשה מלמטה וכנגדן מלמעלה. פגה מלמעלה בידוע שלא הביאה שתי שערות. בוחל מלמעלה בידוע שהביאה שתי שערות. צמל מלמעלה בידוע שנתמעך הכף והשערות הנזכרות בבוחל יש להם שיעור כדתנן בפ' בא סימן ב' שערות האמורות בפרה ובנגעים והאמורות בכל מקום כמה שיעורן כדי לכוף ראשן לעיקרן דברי ר' ישמעאל ר' אלעזר אומר כדי לקרוץ בצפורן ר' עקיבא אומר כדי שיהו נטלות בזוג ואמרי' בגמ' א"ר חסדא אמר מר עוקבא הלכה כדברי כולן להחמיר כלומר שלא תמאן משתביא סימן הקטן שבכולן ושלא תחלוץ עד שתביא הגדול והרמב"ם ז"ל כתב בבן ובבת נחשוב אותם גדולים להחמיר הואיל וצמחו כדי להנטל בפי הזוג ונחשוב אותם קטנים להחמיר הואיל ולא הגיעו לכוף ראשן לעיקרן וגרסי' נמי התם אמר רב הונא שתי שערות שאמרו צריך שיהיה בעיקרן גומות אמר רב מלכיו אמר רב אדא בר אהבה גומות שאמרו אעפ"י שאין שערות ומיהו כתבו המפרשים ז"ל שהאידנא לא בקיאינן בגומות אפי' במקום שערות ולא סמכי' אשערות להקל עד שנמצא שם ריבוי שערות שאי אפשר שלא יבואו כל כך אלא בגדלות אבל בס' אבן העזר בהלכות מיאון כתב וז"ל וב' שערות אין צריך שיהיה לכל אחד גומא אלא אפי' שתים יונקות מגומא אחת וכן גם כן אם יש לה שני גומות אפי' בלא שערות חשובה גדולה ע"כ ומקום השערות הוא מקום הערוה דתניא נמי התם בפ' בא סימן ב' שערו' שאמרו אחת בגבה ואחת בכריסה א' על גבי קשרי אצבעותיה של יד ואחת על גבי אצבעותיה של רגל דברי ר' שמעון בן יהודה איש כפר עכו שאמר משום ר' שמעון ורבנן אמר רב אסי עד שיהיו שתי שערות והלכתא כרבנן דבעי' שתיהן במקום אחד וכתב הרמב"ם ז"ל דשתי שערות האמורות בכל מקום צריך שיהיו במקום הערוה והאי יד ורגל דאמרי' הם כנוי לאותו מקום עליונו ותחתונו וכן פי' בעל הערוך שאם לא כן מה ענין לכאן יד ורגל וכתב הרמב"ם ז"ל בן י"ג שנה ויום אחד שלא הביא סימן מלמט' ונראו בו כל הסימנין שלמעלה הרי זה ספק בין קטן לגדול ואעפ"י שלא כתב הרמב"ם ז"ל אלא בן י"ג שנה שלא הביא סימן למטה הוא הדין לבת שהבן והבת חד דינא אית להו לענין הסימנים דהכי תנן בפ' בא סימן בא סימן התחתון עד שלא בא העליון או חולצת או מתייבמ' בא העליון עד שלא בא התחתון אעפ"י שאי אפשר ר' מאיר אומר לא חולצת ולא מתיבמת וחכמים אומרים או חולצת או מתיבמת מפני שאמרו שאפשר לתחתון שיבא עד שלא יבא העליון אבל אי אפשר לעליון לבא עד שלא יבא התחתון ואמרינן עלה בגמ' דכולי עלמא מיהת אתחתון סמכינן מנא הני מילי אמר רב וכן תנא דבי ר' ישמעאל אמר קרא איש או אשה כי יעשו מכל חטאת האדם הקיש הכתוב איש לאשה לכל עונשין שבתורה מה איש בסימן אחד כלומר התחתון אף האשה בסימן אחד ואימא או האי או האי באיש מה איש תחתון ולא עליון אף אשה תחתון ולא עליון ע"כ בגמ' משמע דאיש ואשה שוין וכיון דבאשה פסקי' כרבנן דאי אפש' לעליון שיבא עד שיבא התחתון אף באיש כן נמצינו למדין מזה דמה שכתב הרמב"ם ז"ל בן י"ג שנה הוא הדין לבת יצא לנו מזה לענין הנדון שלפנינו אם העדים שהעידו לא נתאמת להם שהביאה סימן מטה אעפ"י שהביאה סימן מעלה הרי היא ספק בין קטנה לגדולה ומאחר שסימניה סימני ספק אף קידושיה קידושי ספק הם לפיכך צריכה גט מספק וכן כתב הרמב"ם ז"ל בהלכות אישות בפ"ג היתה הבת ספק בוגרת בין שקדשה אביה שלא לדעתה בין קידש' היא עצמה שלא לדעת אביה הרי זו מקודשת מספק לפיכך צריכה גט מספק עכ"ל.
ומה שרצתה לפטור את עצמה בטענת מאיס עלי ונסתפקת אם אתם נזקקין לטענתה ונכוף אותו עד שיגרש אם לאו. לא נעלם מכם שהמורדת היא על שני פניה /פנים/ ודיניהם חלוקים. יש מורדת שמואסת הבעל ואומרת מאיס עלי. ויש מורדת שאומרת בעינא ליה ומצערנא ליה ובאומרת מאיס עלי דעת הר"מ במז"ל שכופין הבעל לגרש מיד והוציא זה מדיוק הסוגיא היכי דמי מורדת דבפ' אעפ"י כמו שכתב הרא"ש ז"ל בפסקיו וכן היא דעת הרמב"ם בפי"ד מהלכות אישות שאם האשה מרדה מתשמיש המטה שכופין הבעל לגרש לפי שאינה כשבויה שתבעל לשנוי לה. וכבר צווחו כל המפרשים ז"ל על פסק זה ואמרו שאינו כן שאין האיש מוציא אלא לרצונו ואלו היה האיש מוציא שלא ברצונו היו מתקנין לו כתובה מן האשה כדי שלא יהא קל בעיניה לצאת מתחתיו כמו שתקנו לה מבעלה כדי שלא תהא קלה בעיניו להוציאה וכן אמרו בגטין בריש פ' הניזקין כי היכי מפיק לה איהו אית לה כתובה מיניה כי נפקא איהי נמי ליתקנו ליה כתובה מינה והיתה התשובה אשה יוצאה לרצונ' ושלא לרצונה והאיש אינו מוציא אלא לרצונו וזאת ראיה ברורה שאין האשה יכולה לכוף לבעל להוציא בטענת מאיס עלי ולכן לא מנו את זאת בכתובות פרק המדיר במשנת ואלו כופין אותו להוציא ויש ראיות אחרות שאין כופין לגרש וכן דעת ר"ת ז"ל והרמב"ן ז"ל והרא"ש ז"ל והרשב"א ז"ל והרבה זולתם והסכימו שאין לכוף הבעל לגרש וכל הכופה הבעל לגרש כפסק הרמב"ם ז"ל מרבה ממזרים בישראל וכבר האריך בזה הרא"ש ז"ל בפסקיו שלו בפ' אעפ"י והביא ראיות הרבה לסתור סברא זו ולדחותה גם הרב בעל מגיד משנה ז"ל אשר כל כחו בכל מקום לקיים דברי הרמב"ם ז"ל ולקבוע בהם מסמרי בראיו' בכאן סתר דבריו והארי' להבי' ראיו' אין צורך לכתב וכבר פשטה הוראה זו בכל העולם שאין לכוף הבעל לגרש באומרת מאיס עלי ואין אנו סומכים על דברי הרמב"ם ז"ל ולא על הסוברים כמותו בענין זה וראוי לגדור גדר בזה פן יפרצו פרצות הנשים ויפקעו עצמן מבעליהן בטענת מאיס עלי ואעפ"י שזו ארוסה וקא מפלגי רבנן בכתובות בפ' אעפ"י אם כותבין אגרת מרד על ארוסה אי לא ומסקנא דהלכתא דכותבין אגרת מרד על הארוסה וכן כתב הרמב"ם ז"ל בפ"ד מהלכות אישות וז"ל וכן ארוסה שהגיע זמנה להנשא ולא נשאת כדי לצערו הרי זו מורדת מתשמיש עכ"ל ואע"ג שכותבין אגרת מרד מ"מ אין כופין את בעלה לגרש וכל הכופה מרבה ממזרים בישראל כדכתיבנא משמייהו דרבוואתא ז"ל ולפי' אין לבת הזאת לצאת בטענה זו.
ומה שכתבת שבית דין פסקו שהיא מקודשת ושיתן לה גט ואח"כ בא אביה בטענ' שהיתה גדולה בשעת הקידושין ונתברר לכם שטענה זו היא שקר ומבלי עולם למדו אותו לטעון טענה זו דע אם נתאמת שטענותיו שקר ראוי ליסרו ואין מקבלין ממנו עד שיתברר ויתלבן הדבר בעיני ב"ד שלבבם מסור לשמים לפי שהכל תלוי בעיני ב"ד וכ"כ א"ז מורינו הרשב"ץ ז"ל בענין כזה וז"ל מיהו הכל מסור לדיינים יראי שמים שאם רואים טענותיו הם כדי לבטל זווג אחר המדובר בה ראוי להם לגעור בו וליסרו וכן כתב הרשב"א ז"ל בתשובה בענין אשה שיצא עליה קול שהיא מקודשת שמחרים על מי שטוען דבר שאינו וכן היא דעת הגאונים ז"ל משום תקנת ממזרים והכל מסור לב"ד יראי ה' שיהיה לבם מסור לשמים כדי שלא ירבו ממזרים בישראל עכ"ל ועוד יש סמך שהכל מסור לב"ד מתשובת רבינו האיי ז"ל הביאה הרב בעל העיטור ז"ל בספרו וז"ל סברא ודאבא מארי ז"ל לעולם למיזל בתר אומדנא דמילתא ומידק דאייקנא לעול' בתר מעשים שלא יראה בהם מרמה למדנו מזה אם ב"ד רואין שאבי הבת הוא טוען שקר ויש מרמה בדבריו אין לקבל טענתו ונעמיד הבת בחזקת מקודשת.
ומה שכתבת בענין התקנה שעשיתם שכל המקדש קודם החופה קידושיו בטלים דע שב"ד יכולין הם לעשות תקנות וגדרי' בכל מה שירצו ורשאין הם להפקיר ממון האדם דאלים כחם לעשות ולהקנות כל דבר שאין הדין יכול להקנותו וראיה לדבר ממה שאמרו בפ' יש נוחלין /מס' בבא בתרא דף קל"א/ בגמ' האומר איש פלוני יירשני בין למאן דאמר יסבון תנן בין למ"ד ירתון תנן אין אדם מקנה דבר שלא בא לעולם ואפילו למ"ד מקנה ה"מ לדבר שישנו בעולם אלא תנאי ב"ד /שאני/ אלמא דתנאי ב"ד מקנה מה שאין בדין לקנותו וטעמא דמלתא הוי משום הפקר ב"ד הפקר כדאמרינן בפרק השולח ובפ' האשה רבה א"ר יצחק מנין להפקר ב"ד הפקר שנאמר וכל אשר לא יבא לשלשת הימים בעצת /כעצת/ השרים והזקנים יחרם כל רכושו והוא יבדל מקהל הגולה רבי אלעזר אומר מהכא אלה הנחלות אשר נחלו אלעזר הכהן ויהושע בן נון וראשי האבות למטות וכי מה ענין ראשים אצל אבות אלא לומר לך מה אבות מנחילין לבנים כל מה שירצו אף ראשים מנחילין את העם כל מה שירצו שמעינן מינה דב"ד יש להם כח ורשות להפקיר נכסי האדם ולאו דוקא ב"ד סמוך שיכול להפקיר ממון האדם אלא בכל דור ודור יש לב"ד כח להפקיר ממון שיש לו בעלים דיפתח בדורו כשמואל בדורו. ויש עוד סמך לזה ממה שהסכימו האחרונים ז"ל בענין פרוזבול דתקן הלל משום טעמא דהפקר ב"ד הפקר דלא בעינן בי דינא כבי דינא דסוריא /דסורא/ ודנהרדעא דאלים לפקועי אלא בי דינא רבה באתריה כתיב פרוזבול ומפקיר ממון וכן כתב הרמ"בם ז"ל יש לדיין תמיד להפקיר ממון שיש לו בעלים ומאבד זכותן כפי מה שיראה לו עכ"ל וכי תימא דוקא ב"ד הוא שיש להם רשות להפקיר ממון האדם דאלים כחייהו אבל הצבור אינם יכולים להפקיר כמו ב"ד לא תימא הכי אלא כמו שיש רשות ביד ב"ד להפקיר ולעשות תקנות ולהקנות במה שאין הדין נותן כך הם הצבור יש להם כח ורשות להפקיר מדאמרינן בפ"ק דבתרא /דף ח' ע"ב/ תניא רשאין בני העיר להתנות על השערים ועל המדות ועל שכירות פועלים ולהסיע על קיצותן וקאמרי בגמ' דהנהו טבחי דאתנו בהדי הדדי דכל דעביד ביומא דחבריה לקרעוה למשכיה אזל חד עבד ביומא דחבריה קרעוה למשכיה אתא לקמיה דרבה חייבינהו איתיביה רב יימר בר שלמי לרבא ולהסיע על קיצותן לא אהדר ליה אמר רב פפא שפיר עבד דלא אהדר ליה הני מילי היכא דליכא אדם חשוב אבל היכא דאיכ' אדם חשוב לאו כל כמינייהו דמתא ופירוש להסיע על קיצותן הוא להסיע מדין תורה ולקנוס את העובר על קצת /קיצת/ דבריהם נמצינו למדין מזה שהצבור רשאין הם להעניש ולהפקיר כמו שיכולין ב"ד להעניש ולהפקיר אך בתנאי שיהיה בעצת אדם חשוב כלומר חכם שקבלוהו עליהם וכן כתב הרמ"בם ז"ל בהלכות מכירה בפי"ד וז"ל רשאין בני העיר לקוץ להם שער לכל דבר שירצו אפילו לבשר וללח' ולהתנות ביניהם כל שיעבור יענשו אותו כך וכך במה דברים אמורים במדינה שאין בה חכם חשוב לתקן מעשה המדינה ולהצליח דרכי יושביה אבל אם יש בה חכם חשוב אין התנאי שלהם מועיל כלום ואין יכולין להעניש ולהפסיד כל מי שלא קבל מן התנאי אלא אם כן התנה עמהם ועשו מדעת החכם וכל מי שהפסיד לפי התנאי שאינו מדעת החכם משלם נמצא עכשו שהצבור דינם כדין ב"ד ויש רשות בידם גם הם להעניש ולהפקיר ממון האדם כמו שנתבאר לעיל.
ואחר שנתבאר זה יש לעיין במה שגזרו הצבור שלא יקדש אדם אשה עד עת הכנסת כלה לחופה ואם קידש קידושיו בטלים אם אלים כחייהו בהכי אם לאו יש לומר שב"ד יכולין להפקיע קידושין דהא אמרי' בפ"ק דכתובות דכל דמקדש אדעתא דרבנ' מקדש ורבנן אפקעינהו לקידושיה מניה דתנן התם ביבמות נשאת ע"פ ב"ד תצא ופטורה מן הקרבן שלא ע"פ ב"ד תצא וחייבת בקרבן יפה כחו של בית דין לפוטרה מן הקרבן ואמרינן עלה בגמ' מאי כח ב"ד יפה והא הכא מדאורייתא בטל גט ומשני מה כח ב"ד יפה שרי' אשת איש לעלמא מן דמקדש אדעתא דרבנן קא מקדש ואפקעינהו רבנן לקידושייהו א"ל רבינ' לר' אשי תינח דקדיש בכספ' דקדי' בביא' מאי שויוה רבנן בעילתו בעילת זנות ואפקעתא דקידושין היא בשני עניינים אפקעתא בשעת קידושין שהיה להם לחול ורבנן לא הניחו' לחול ואפקעינהו מניה והיינו ההיא דפ' האשה רבה ביבמות דאתבוה אכורסיא ואתא ההוא גברא וחטפה ואסקי' התם דמשום שעשה שלא כהוגן אפקעינהו רבנן לקידושי' מניה וכן נמי בפ' חזקת בענין תליוה וקדיש אפקעינהו רבנן לקידושיה מניה דלא חלו כלל וזהו ענין האחד בענין אפקעתא דקידושין וענין השני אפקעתא בשעת הגירושין אעפ"י שנתקדשה ימים הרבה ונולדו לה ממנו בנים שבשעת הגרושין כדי שיחולו הגרושין אפקעינהו רבנן לקידושיה מניה והיינו ההיא דפ"ק דכתובות משום תקנות צנועות ופרוצות דאמר רבה התם אין אונס בגטין דאמרי' מנא ליה לרבה האי ואמרי רבה סברא דנפשיה קאמר גזרה משום צנועות וגזרה משום פרוצות משום צנועות דאי אמרת לא הוי גיטא זמנין דאניס וסברה דלא אניס ואזלא ומנסב' ונמצא גט בטל ובניה ממזרים ומי איכא מידי דמדאורייתא לא הוי גיטא ומשום צנועות ומשום פרוצות שרינן אשת איש לעלמא אין דכל דמקדש אדעתא דרבנן מקדש ואפקעינהו רבנן לקידושיה מניה הרי ענין זה מפורש בתלמוד שיכולין ב"ד להפקיע קידושין ואין זה צריך לפנים ודין ב"ד וצבור שזה /שוה/ בזה שכח הצבור על היחידים ככח הנשיא על כל ישראל וכל יחיד דמקדש אדעתא דצבור קא מקדש וצבורא אפקעינהו לקידושיה מניה אם כן הצבור שגזרו שכל מי שיקדש קודם הנישואין שלא יהיו קידושיו קידושין הרי הפקירו ממון המקדש וכיון שאינו שלו לא נתן לה כלום משלו ומה שנתן לה זכתה בו מן ההפקר ואינה מקודשת כלל וכן היא דעת הגאונים ז"ל וכתבו שהרמב"ן ז"ל נשאל על זה והשיב דכל המקדש אדעתא דרבנן מקדש והרש"בא ז"ל כתב בתשובה שהצבור יכולין להפקיר כל ממון שינתן לשום אשה הפקעה גמורה והפקר גמור אעפ"י שהצבור יש להם כח קידושין כאשר כתבנו מיהו כתבו קצת מפרשים שדבר זה אינו אלא להלכה אבל לא למעשה וכן הר' יצחק בן ששת ז"ל כתב לענין מעשה אין לסמוך על זה וכתב שכן כתב הרשב"א ז"ל וכן כתב א"ז הרשב"ץ ז"ל אין אנו יכולין לעשות מעשה בצבור שהפקיעו קידושין וכן שמענו שלא נעשה מעשה לעולם בדבר זה נמצא לפי זה אפי' תהיה מדוינא בכלל מחוז תלמסאן אין להפקיע קידושי זה האיש אלא קידושיו קיימין וגם מאותם טעמים שכתבנו קידושין גמורים הם קידושיו ואין לה להפטר ממנו כי אם בגט:
@שו"ת יכין ובועז חלק ב סימן כא
עוד שאלת ראובן דר בכפר עם יהודים והיה נשוי אשה זה לו כמה ימים ושנים ויש לו בת ממנה ולפי הנשמע שהאשה הנזכרת מבקשת לו תרעומת דברים ושלחה עם אחד מקרוביה לאחד מדייני עיר תלמסאן כי היא אינה יכולה לסבול ריח הפה של בעלה. ועוד כי בעלה מגזם שיהרגנה והמורה הורה שכופין אותו לגרש ואבי האשה נתחזק עם אוהביו ורעיו כי אחרי שהמורה הורה לכוף לגרש שיגרש ויפרע כתובתה ונדונייתה וראובן הנז' כששמע דין זה פחד משר העיר שאחר שיגרש יתן אותו במאסר עד שיפרע לה וראובן הנז' מסר מודעא לפני כל עדת הכפר כי הגט שיכתוב לה הוא בטל מעכשו והיה לשם אכסנאי ר' שלמה הרופא שמו ואמר לראובן שהוא רוצה לעשות פשרה שהאשה תכתוב לו שובר מכל הראוי לתת לה מכתובתה ושתתן לו את מלבושיו ואת כסותו והיא תאמר לאחיה שיניחו לו החוב אשר חייב להם וענה לו ראובן הנז' לרופא הפשרן ואמר לו עם היות שאני מודה לכם לא אגרשנה מלבי ולא מדעתי והנני מוסר מודעא לפניך ולפני פלוני ופלוני שאפי' אכתוב שאבטל המודעות שאינם מבוטלים וכל גט שאכתוב הוא בטל מפני שאני כותבו באונס כאשר אתם יודעים וראובן לקח את כסותו ואת מלבושו ואת שוברו אשר היו ברשותה ובעת לקחם לפני כל העדה אשר היו לשם בכנופיא בכה וצעק והיה אומר לסופר ולעדים כי באונס הוא כותב הגט ואפי' בשעת כתיבת הגט ובעת נתינת הגט צועק ובוכה לפניהם ולפני הפשרן אשר הוא חתום בגט וכך העיד הפשרן לפני דייני תלמסאן וגם כן העידו קצת מעדת הכפר שבאו לכאן תלמסאן עם ראובן המגרש ועמדו בבית הכנסת הגדולה והעידו העדים עם העד הפשרן אשר הוא חתום בגט כי היה ראובן צועק ובוכה ואומר שער"א מנה"א באל"ף די"נאר והסופר לא חשש לדבריו וכתב כי ראובן בטל המודעות והעדים אשר חתמו בגט הם הם עדי הכפיה והמודעא והפשרן גם כן הוא אחד מהעדים ועתה בא ראובן הנז' ונתרעם לפני דייני תלמסאן ובאו עמו קצת מאנשי הכפר והם כלם עם הפשרן הרופא העידו כאמור ועתה רצינו לידע על העדים אשר חתמו בגט ואשר נמסר לפניהם המודעא ואשר כתבו הפסק אם תתבטל המודעא והגט כשר או הגט פסול מפני שהפשרן העיד כאמור והמודעא קיימת וכל מה שנעשה בטל מעקרו והאשה תשוב לבעלה כאשר היתה באמנה אתו בלא קדושין ובלא ברכה דאמרי' מחמ' קדושי קמאי נינהו וגט זה לית בו חשש' עכ"ל.
תשובה גט זה כשר הוא והאשה מתגרשת היה גרושין גמורין ושהרי משנה שלמה שנינו בכתובות בפ' המדיר ואלו שכופין אותו להוציא מוכה שחין ובעל פוליפוס והמחמץ והמצרף נחשת והבורסי בין שהיו עד שלא נישאו ובין שהיו משנשאו ואמרי בגמ' מאי בעל פוליפוס אמר רב יהודה אמר רב שמואל ריח החוטם במתניתא תנא ריח הפה וכפיה הנז' בגמ' היה בשוטים וכן כתב ר"ת ז"ל שכל מקום שנז' בתלמוד כופין אותו כייפינן ליה בשוטים ובנדוי דהא אמרי' בגמ' על מתני' ואלו שכופין אותו להוציא א"ר אסי אין מעשין אלא לבתולות כגון אלמנה לכ"ג וכו' אבל נשא אשה ושהה עמה עשר שנים ולא ילדה אין כופין אותו להוציא ורב תחליפא בר אבדימי אמר משמיה דשמואל אפי' נשא אשה ושהה עמה עשר שנים ולא ילדה כופין אותו להוצי' תנן אלו שכופין אותו להוציא מוכה שחין ובעל פוליפוס בשלמא לרב אסי דרבנן קתני דאוריתא לא קתני אלא רב תחליפא בר אבימי /אבדימי/ ליתני אפילו נשא אשה ושהה עמה עשר שנים ולא ילדה כופין אות' אמר רב נחמן לא קשי' הא במילי הא בשוטי מתקיף לה רב' בדברי' לא יוסר עבד אמר רבא הא והא בשוטי הרי מפורש בגמ' דכפיה היא בשוטים ובמקום שנז' יוציא אין כופין אותו כלל אלא ר"ל יוציא שכופין אותו לפרוע כתובתה ואם מתוך כפיה זו רצה לגרש יגרש וכן כתבו המפרשים ז"ל ואמרו תדע לך דלאו כללא הוא דבכל מקום שאמרו יוציא ויתן כתובה שתכוף אותו להוציא דהא תניא בפ' הבא על יבמתו נשא אשה ושהתה עמו עשר שנים ולא ילדה יוציא ויתן כתובה ואם איתא דכל יוציא ויתן כתובה משמע כופין תקשי לן ההיא מתניתא לשמואל דאמר אין כופין אלא לבתולות אבל שהתה עשר שנים ולא ילדה לא אלא ודאי יוציא ויתן כתובה משמע הכי ומשמע הכי והיכא דאתפרש כפיה כופין והיכא דלא אתפרש אין כופין לא בשוטי ולא בנדוי אלא דאמרינן דיוציא ואי לא עביד עבר דרבנן ושרי למקרייה עבריינא כדאי' בפ' פרה בכל דעת הרמב"ם ז"ל הוא שבכל מקום שנז' בגמ' יוציא ויתן כתובה ר"ל שכופין הבעל להוציא וליתן כתובה וכן כתב ז"ל בפי' המשנה שלו ואו' ויוציא ויתן כתובה אעפ"י שלא נזכר בו בגמ' כפיה היא דעתו ז"ל לכוף לגרש כ"ש וכ"ש במקום שהזכירו כפיה שכופין את הבעל לגרש ולהוציא ובריח הפה אמרו בגמ' כופין אותו להוציא כדתנן ואלו שכופין אותו להוציא מוכה שחין ובעל פוליפוס ופוליפוס הוא מי שיש לו ריח הפה כדמפ' בגמ' וכ"כ ז"ל בפכ"ה מה' אישות אבל אם נולדו לו ריח הפה או ריח החוטם וכו' כופין אותו להוצי' וליתן כתוב' אע"ג נחלקו בפוליפוס יש מי שאמר ריח הפה ויש מי שאמר ריח החוטם הוא ז"ל כתב שניהם וכן נזכרו בהלכות וכן היה דעת כל המפרשי' והמחברי' ז"ל שברי' הפה כופין להוצי' לכן אשה זאת שבאת בטענת ריח הפה מחוייבים הם ב"ד להזקק לטענתה ולכוף את הבעל לגרש אותה ויפרע לה כתבתה ואם לא ירצה להוציא ב"ד מכין אותו בשוטים ומנדין אותו עד שיוציא.
ואין לומר בזה שנתחפה /שנסתחפה/ שדהו כמו שאנו אומרי' בכמה מקומו' במומי האשה לאיש נסתחפה שדהו אלא אפי' נולד באיש מומין אלו הנזכרים במשנת ואלו כופין אותו להוצי' והכי אתמר בהדיא במתני' בין שהיו עד שלא נשאו ובין שהיו משנשאו ואם מומין אלו היו בו קודם שנשאה והתנה עליה קודם הנשואין מחלוקת היא בגמ' בין ר' מאיר ובין חכמים שר' מאיר אומר אעפ"י שהתנה עמה יכולה היא שתאמר סבורה הייתי שאני יכולה לקבל ועכשיו איני יכולה לקבל וחכ"א מקבלת היא על כרחה וקיימא לן כחכמים שכל שהתנה עמה בפי' אינה יכולה לחזור בה וכתב הרשב"א ז"ל שאם לא התנה עמה בפי' אעפ"י שהיה כן קודם הנשואין וידעה אפי' חכמים מודים שיכולה היא לומר איני יכולה לקבל ולא נחלקו ר' מאיר וחכמים אלא במתנה עמה בפי' ואין נראה כן דעת הרמב"ם ז"ל אלא כל שהיה כן קודם נישואין וידעה סברה וקבלה ולזה לא הזכיר אלא דין נולד לו ריח הפה וכו' שהוא כשהיה כן אחר נישואין אבל קודם לכן משמע דסברה וקבלה וחכמים אפי' בלא התנה עמה פליגי א"כ איש זה מחוייב הוא מן הדין לגרש מפני טענת ריח הפה ועוד אשה זו אפי' היתה מבקשת תרעומ' דברים מבעל' כדי להתגרש ממנו כאשר כתבת ראוי לב"ד להזקק לטענתה ולכוף לגרש אפי' לדעת החולקים על הרמב"ם ז"ל שאומר שאין כופין בטענת מאיס עלי בזה האשה יודו שכופין אותו לגרש שהר"מ מרוטנבורק ז"ל שכל הנותנת אמתלא לדבריה כופין אפי' למאן דסבר דאין כופין בטענת מאיס עלי וכי יש אמתל' גדולה מזו לפיכך מחוייב היה בעלה להוציא לכולי עלמא.
ואחר שנתפרש שזה האיש מחויב מן הדין לגרש יש לעיין בנדון הזה בשני דברים האחד בענין טענתו שטען שמחמת אונס גרש והב' בענין המודע' שמסר.
הראשון יש לנו לדעת כי אונס הגט הוא מתחלק לשני דרכים וכל דרך ודרך מתחלק לשני דרכים הדרך הראשון שיהיה האונס על ידי ישראל והוא נחלק לשני דרכים הא' כדין והב' שלא כדין והשני שיהיה האונס על ידי עכו"ם והוא נחלק ג"כ לב' דרכים הא' כדין והב' שלא כדין וזו היא ששנינו בפ' בתרא דגטין /דף פ"ח ע"ב/ גט המעושה בישראל כשר ובעכו"ם פסול ובעכו"ם חובטין אותו ואומרים שעשה מה שישראל אומרים לך ואמרי' עלה בגמ' אמר ר' יוחנן אמר שמואל גט המעושה בישראל כשרין /כדין/ כשר שלא כדין פסו' ופוסל ובעכו"ם כדין פסו' ופוסל שלא כדין אפי' ריח הגט אין בו וקא מקשו עליה מה נפשך אי עכו"ם בני עשוי נינהו אתכשורי נמי נכתשר /ליתכשר/ אי לאו בני עשוי נינהו מפסל לא נפסל ומתר' לה רב משרשיא דהכי קאמר דבר תורה גט מעושה בעכו"ם כשר ומה טעם אמרו פסול שלא תהא כל א' ואחת הולכת ותולה עצמה בעכו"ם ומפקעת עצמה מיד בעלה וקא מקשו עליה דרב משרשי' אי הכי שלא כדין אפי ריח הגט אין בו ונהוי כשלא כדין בישראל ולפסל ומהדרי אלא דרב משרשיא בדותא היא כלומר שאין בדבריו אמת וטעמא מאי כדין בכדין דישראל מיחלף שלא כדין בכדין דיש' לא מיחלף זהו הנא' בגמ' ולמדנו מזה דכל שהגט מעושה על ידי ישראל כדין כשר שלא כדין פסול ועל ידי עכו"ם כדין פסול שלא כדין אפי' ריח גט אין בו ופירש"י ז"ל דפסול ופוסל דעכו"ם מהגט אינו גט כלל אלא פסולה לכהונה וז"ל דגוים שעשוהו להוציא בדין תורה אע"ג דלאו גטא הוא גמר ביה רבנן למיפסל לכהונה משום דמיחלף בכדין דיש' ואתי למימר דישראל שעשוהו כדין לא פסל וההוא גטא מעליא הוא אבל הרמב"ם ז"ל דעתו בפסול ופוסל שאינו בטל אלא פסול ולא תנשא בו שכן כתב בהל' גרושין בפ"כ מי שהדין נותן שכופין אותו לגרש את אשתו אם לא רצה לגרש ב"ד של יש' כופין אותו בכל זמן ובכל מקום מכין אותו עד שיא' רוצה אני ויכתוב הגט והוא גט כשר וכן אם הכוהו גוים ואומרים לו עשה מה שיש' אומרים לך ולחצו אותו יש' ביד גוים עד שגרש הרי זה גט כשר ואם גוים מעצמן אנסוהו עד שכתב הואיל והדין נותן שיכתוב הרי זה גט פסול הרי ז"ל לא הזכיר פסול לכהונה כלל נמצא לפירש"י ז"ל בטל מדינא ופוסל מדרבנן ולהרמב"ם ז"ל הגט אינו בטל אלא פסול ולא תנשא בו ויש דרך שאפי' על ידי עכו"ם כשר והוא אם העכו"ם חובטין אותו ואו' לו עשה מה שיש' או' לך עפ"י הדין וזהו שאמרה המשנה ובעכו"ם חובטין אותו ואמרים לו עשה מה שיש' או' לך וכ"כ ר"ת ז"ל בתשובה והסכימו עמו המפרשים ז"ל וכן כתב הרמב"ם ז"ל בפ"ב מהל' גרושין למעלה.
ולענין המגרש הזה מאחר שהיה חייב לגרש כמו שביארנו א"כ אם עשוהו גוים עפ"י יש' גטו גט כשר הוא וכ"ש לפי מה שכתבת שלא אנסוהו גוים ולא עשוהו ולא אמרו לו גרש אלא הוא פחד מאומדן דעתיה שמא השר יתן אותו במאסר עד שיפרע לה כתובתה וכי אונס או עשוי הוא זה והלא חייב הוא מן הדין לפרוע לה כתובתה לפי שבכל מקום שאמרו ז"ל יוציא או כופין חייב הוא בפריעת כתובה וכן כתב הרמב"ם ז"ל בכפיה זו וז"ל אם נולדו ריח הפה וכו' כופין אותו להוציא וליתן כתובה וזה המגרש אעפ"י שהיה משער בנפשו שמא ילכוד אותו האנס עד שיקח ממנו קצת ממון אין זה אונס פוסל את הגט כי זה נקרא אונסיה דנפשיה שאינו אונס לענין זה והביאו קצת מהמפרשים ז"ל ראיה לזה מדאמרי' בפ' חזקת /מס' ב"ב דף מ"ז ע"ב/ אמר רב הונא תליוה תלויה /המלה שגויה ומיותרת/ וזבין זביניה זביני ואמרי' מאי טעמא אלימא דכל דמזבין אי לאו דאניס ליה מזבין אפ"ה הוו זביני דלמא שאני אונסא דנפשיה מאונסא דאחריני משמע מהכא דכל דאניס מדנפשיה לא דמי לאונסא דאחריני ולא מקרי אנוס כלל וכתבו המפרשים ז"ל דלא קשיא ההיא דאמרי' בפ' השולח המוציא את אשתו משום נדר לא יחזיר ופירש"י בגמ' בחד לישנא דמשום קלקולא הוא דשמא ימצאו הדברים בדאין ונמצא גט בטל ובניה ממזרים ומשמע מהכא דכיון דהוא אנוס בדעתו אינו גט כבר פירשוה בתוס' דלאו בטל ממש קאמר דקא לאו תנאי גמור הוא ואמרי' התם מאן חכמים ר' מאיר הוא דבעי תנאי כפול והאי בטל דקאמר היינו שחששו חכמים ללעז שלא יוציא לעז עליה שבדעתו היה לתנאי גמור והא דתניא בבריתא בגמ' נמצא גט בטל ובניה ממזרים לפי דבריו קאמר כלומר שהוא יוציא עליה לעז לומר שהוא גט בטל ובניה ממזרים כן פירשו בתוס' אבל מן הדין כיון שלא התנה עליה כלו' משו' אונס' דנפשיה לא מיפסל גטה כלל ועוד כי זה האיש אין לו טענת אונס בגט זה דדבר הלמד מעניינו הוא שלא היה מתפחד אלא מפרעון הכתובה ומן הדין הוא לכופו לפרוע כי פריעת כתובה פריעת חוב היא ומצוה לפרוע אדם חובו ומכין אותו עד שיא' רוצה אני כדאי' בפ' הכותב ולהציל עצמו מאותו עשוי נתרצה לגרש לא הוי גט מעושה כיון שלא כפו אותו לגרש ממש אלא כדי לפטור עצמו מאונס פרעון הכתובה נתפייס לגרש לא מיקרי גט מעושה כלל הילכך אשה זו מגורש' הוא לפי מה שכתבנו ואין לאיש טענ' אונס בגט זה.
השני הוא מסירת המודעה בבטול הגט יש לומר שבטול זה בטל הוא משני ענייני' הא' דאע"ג דקיימא לן שהגט המעושה כשר היינו בדלא מסר מודעא אבל אי מסר מודעא לאו גיטא הוא והביאו הראשונים ז"ל ראיה לזה מערכין דתנן התם וכן אתה או' בגטי נשים כופין אותו עד שיא' רוצה אני ודייק רב ששת מדקתני עד שיא' רוצה אני ולא אמר עד שיתן דאפי' עשיוה וארצי מודעיה מודעה וכן נמי בפ' חזקת מההיא דגט המעושה בדלא מסר מודעא היא דאותיבנא מינה לרב הונא דאמר תליוה וזבין זביניה זביני וההיא דרב הונא בדלא מסר מודעא היא א"כ אפי' עשוהו בדין אי מסר מודעא מודעיה מודעא ואינו גט כשר מיהו אם בטל המודעא קודם כתיבת הגט מהני והוי בטול ואפי' מסר ואמר מודעא דמודעא שהרשב"א ז"ל כתב בחדושיו שהראשונים ז"ל כתבו שביטול מודעא יועיל אפי' למודעא דמודעא ההיא דערכין דתנן וכן גט נשים אבל הרמב"ם ז"ל כתב בפ"י מהלכות גרושין וז"ל וכן אם אמר גט שאכתוב לפלו' אשתי בטל הוא וכל דבר שאבטל בו מודעא הרי זה בטל וכתב אח"כ ונתנו לה אעפ"י שביטל המודעא קודם שיכתוב הגט הרי הגט בטל א"כ מה תקנת דבר זה שיאמרו לו העדים קודם כתיבת הגט אמור בפנינו שכל דברים שמסרת שגורמין כשיתקיימו אותם הדברים לבטל גט זה הרי הם בטלים והוא או' הן עכ"ל ותמהו עליו רבים מהאחרונים ז"ל שלפי דבריו שאין בטול מועיל למודעא דמודעא איך יועיל זה דשמא מעקרא מסר מודעא אף לאלו הדברים וישב הרא"ש ז"ל דבריו כך שמתחלה כתב שאם בטל המודעא שהגט בטל אם בטל סתם ולא בטל מודעא דמודעא דהשתא המודעא קיימת שלא בטל אלא הראשונה והאחרונה לא בטל אבל כשאומרים לו אמור בפנינו שכל דברים שמסרת שגורמין כשיתקיימו אותם הדברים לבטל הגט הרי הם בטלים ואו' הן אז בטל כל מודעי דמודעי אף לדברי הרמב"ם ז"ל שהצריך לבטל בפי' מודעא דמודע' כפי מה שישב דבריו הר"אש ז"ל י"ל דבבטול זה המגרש בטלה המודעא שמסר שהרי כשמסר המודעא לא מסר אותה בלשון מודעא דמודעא אלא אמר שאפי' אכתוב שאבטל המודעות שאינם בטלים וגם לא אמר וכל דבר שאבטל בו המודעא הרי הוא בטל כמו שכתב הרמב"ם ז"ל אלא אמר כל מודעות בלשון כלל ובאותו לשון בטל המודעא שכתב הסופר שראובן בטל המודעות הרי הפה שאסר הוא הפה שהתיר בלשון כולל מסר בלשון כולל התיר ואפי' אם מסר דבריו לעדים בלשון מודעא דמודעי ובשעת בטול המודעא בטל כל מודעות שמסר בלשון כולל בזה האיש המגרש מהני לבטל כל מיני מודעי שמסר שכן כתב אחד מהאחרונים ז"ל בלשון הזה אם קודםכתיבת הגט בטל כל המודעות בלשון כולל הרי כל המודעות בטלות ואפי' מסר מודעא על הבטול בלשון כולל כל הבטולין הוא כיון שבבטול המודעות אמר לשון כלל הועיל לבטל מודעא כללית שקדמה לו גם הראשונים ז"ל הקילו יותר והסכימו שבבטול המודעא תועיל לכל מודעא שקדמה מההיא דערכין בסוף פרק האומר משקלי עלי אמר רב ששת האי מאן דמסר מודעא אגטא עכ"ל הנך רואה לפי זה כיון שבטל בלשון כל מודעות בטולו בטל הוא והגט כשר ואפי' יהיה הבטול באונס בטלה המודעא שמסר שכן היא סברת הרשב"ם ז"ל וכו' והרא"ש ז"ל ואף על פי שיש חולקים עליהם אבל כדאי הם המתירים לסמוך עליהם אם כן אין כאן בית מיחוש כלל במודעא שמסר קודם הגט מאחר שבטל אותה מאותן טעמים שכתבתי.
והטעם השני הוא שאפי' בטול אינה צריכה מודעא זו שאעפ"י שכל דבר צריכים עדי מודעא לידע האונס ולהכיר אותו דהכי אמרי' בפ' חזקת תליוה וזבין זביניה זביני ואע"ג דידעינן באונסיה ה"מ דלא מסר מודעא ואי מסר מודעא זביניה לאו זביני ומודעא דלא כתיבי בה ואנן ידעינן באונסיה דפלניא לאו מודעא היא וכן כתב הרמב"ם ז"ל בפ' מהל' מכירה אבל בגט ומתנה אין העדים צריכין לידע האונס אלא שאם גלה דעתו בפני עדים סגי דהכי אמרי' נמי התם כל מודעא דלא כתיב בה ידענא ליה באונסיה לאו מודעא היא ואקשינן דמאי אי דגטא ומתנה בגלוי מלתא סגי וכן כתב הרא"ש ז"ל בפסקיו דבגט ומתנה אין העדים צריכים להכיר האונס ע"כ בנדון הזה אפי' לא ידעו העדים האונס ולא הכירו אותו אלא ששמעו ממנו שהוא אנוס הויא מודעא.
אמנם לפי מה שכתבת כי הבעל לא גרש עד שכתבה לו שובר מכתובתה וגם אחיה מחל לו החוב שהיה חייב לו וכיון שהדבר כן הרשב"ם ז"ל ובעל העטור ז"ל כתבו דכל שנתנה לו מעות הוי כמכר וצריך למכתב במודעיה ואנן סהדי ידעינן באונס דדין מכר אף בנדון הזה דינו כמכר שכיון שכתבה לו שובר אגב אותו שובר גמר ויהיב גטא שכן הדין במכר אגב זוזי כמכר /גמר/ ומקני והרי השוו גט למכר כל שיהיה בו מחיל' ממון ואעפ"י שהיה זועק ואו' כי באונס הוא כותב אין משגיחין בדבריו שאין קרוי אונס הבא מחמת אנס העומד עליו אבל זה המגרש לא אנסו אנס עד שכתב אלא נתרצה מחמת ממון וכיון דבגטא כל היכא דאיכא זוזי דמיא לזביני דצריך למיכתב ידעינן באונסיה כפי סברת הרשב"ם ז"ל ובעל העטור ז"ל ולא נמצא לא' מהפוסקים שא' הפך מזה וכיון שכן כדאי הם לסמוך עליהם עלה בידינו מכל מה שכתבנו שהגט כשר והמודעא בטלה והאשה מגורשת (כן כתב הרי"בש ז"ל בח"ג והרשב"ץ בח"א סי' א' וכן עשו מעשה):
@שו"ת יכין ובועז חלק ב סימן כב
עוד שאלת חמאה שמבשלין אותה בקדרה של חרס שמבשלין בה כל השנה ובשל החמאה קודם הפסח לחדשים ששה ומנהגם כדי להסיר הזוהמא מהקדרה שמים מעט קמח וישאר בשולי הקדרה ולוקחים החמאה ושמים אותה במסננת עד שתהי' נקיה מכל פסולת והקמח שעושין קוראין אותו בערבי אספסי מעט מעט שיעורו אחד ממאתים או יותר ולא נשאר מהקמח שום דבר כי לא יעבור מהמסננת ותשאר החמאה נקיה כי האספסי ישליכוהו ארצה ולא יתערב שום דבר ממנו בחמאה שאין צורת האספסי עומד' והוא מאיס טפי אם זאת החמאה צריך לבערה או להטמינה עד עבור הפסח ותאכל או אם נאמר כי מותרת היא לאוכלה עכ"ל.
תשובה דע כי חמאה זו מותרת היא באכילה בפסח ואין לאוסרה משום שנתבשלה בקדרה של חמץ קודם הפסח שאפי' נתבשלה בתוך הפסח בקדרה של חמץ שאינה בת יומה מותרת היא באכיל' משום דהוה נותן טעם לפגם ונותן טעם לפגם בשאר איסורין שרי והוא הדין לחמץ בפסח כן היה דעת רש"י ז"ל ור"ת ז"ל והרא"ש ז"ל והרבה מהאחרונים ז"ל ולא עוד אלא אפילו בקדרה של עכ"ום הוא הדין כן מפני שסתם כליהם של עכ"ום אינן בני יומן ולא אסרה תורה כלי מדין אלא בבני יומן ואם אינן בני יומן האיסו' הנפלט מהן הוא פגום ואם יתן טעם בתבשיל הוא נותן טעם לפגם ונותן טעם לפגם הוא מותר שלא אסרה תורה אלא נבלה הראויה לגר ומזה הטעם אנו אוכלין כל השנה כלה חמאה ודבש של עכ"ום והגאונים ז"ל הורו שהחמאה והדבש והשמן כמו שהם ניקחים מן העכ"ום כל השנה כן הם מותרים בפסח ולזה חמאה זו מותרת היא באכילה בפסח ואפי' נתבשלה בקדרה של חמץ מטעם נותן טעם לפגם.
וגם אין לאוסרה מפני שערבו בה קמח בשעת בישול ואפי' נכון אותו קמח שנתערב בבישול בחמץ גמו' לפי שנתערב קודם זמנו ועוד שאין א' מששים מהא דאמרי' בפ' כל שעה אמר רבה הלכתא חמץ בזמנו בין במינו בין שלא במינו אסו' שלא בזמנו בין במינו בין שלא במינו מותר כר' שמעון והא דאמר מותר כר' שמעון פירושו הוא כי חמץ של ישראל שעבר עליו הפסח מותר הוא מן התורה אלא שמדברי סופרים הוא דאסור דקנסו אותו שיהיה אסור בהנאה ולעולם משום שעבר עליו משום בל יראה ובל ימצא והאי קנסא קניס יתה ר' שמעון כדאי' התם בגמר' דאמרי כי קניס ר' שמעון בעיניה אבל על ידי תערובת לא קניס הדא היא דאמרי' מותר כר' שמעון שהוא מותר על ידי תערובת אחר הפסח בין במינו בין שלא במינו ואע"ג דבמתני' אמרי' חמץ של עכ"ום שעבר עליו הפסח מותר בהנאה ושל ישראל אסור בהנאה שנאמר לא יראה לך חמץ שמע מינה מהאי מתני' דאיסור חמץ בהנאה אחר הפסח תנא קאמר לה אי הכי למה להו למימ' בגמ' רבי שמעון הוא דאסר חמץ אחר הפסח משום קנסא וכתבו בפ"ירק /בפירוק/ האי קשיא דהאי מתני' ר' שמעון היא דאמר חמץ בין לפני זמנו בין לאחר זמנו וכו' והאי דאמרי' בזמנו שהוא אסור בתערובת לא נתפרש בגמ' שיעורא דהאי תערובת כמה הוי וכתב הרי"אף ז"ל מדלא יהיב שיעור' ש"מ במשהו ע"כ וכי יקשה איניש עליה ויאמ' והא קיימא לן בגמ' בהאי פרקים דכל איסורין שבתור' בין במינו בין שלא במינו בנותן טעם ותירוצה דהאי קושיא הוא דחמץ בפסח שאני לפי שהוא דבר שיש לו מתירין כי מן התורה חמץ שעבר עליו הפסח מותר לפיכ' אוסר במשהו וכי תימא והלא החמץ איסורו איסור עולם הוא שהרי אחר הפסח אסור בהנאה ואיך אמרינן ביה שהוא דבר שיש לו מתירין כבר ישבה זה א"ז מורינו הרשב"ץ ז"ל בספר מאמר חמץ וכתב ואע"ג דמתסרי משום קנסא לא נפיק תורת דבר שיש לו מתירין וכיון דמדאורייתא שרי ומה שאסרוהו חכמים אינו ראוי שיתן לו קולא לדונו בדבר שאין לו מתירין דלהחמיר אמרינן ולא להקל וכיון שיש לו מתירין אפי' באלף לא בטיל ע"כ. והא דאמרי' בנדרים דדבר שיש לו מתירין דלא בטל דוקא כשנתערב במינו אבל בשלא במינו בטל וכן הם דברי הרמב"ם ז"ל בהלכות מאכלות אסורות בפט"ו יראה לי שאפי' כל דבר שיש לו מתירין אם נתערב בשאינו מינו ולא נתן טעם מותר עכ"ל וחמץ בפסח אינו כן אלא אפילו שלא במינו אוסר בכל שהוא וטעמיה דחמץ דאשתני משום דגזר רבה ביה שלא במינו אטו מינו משום חומרא דחמץ הנה לפי זה כי איסור החמץ שהוא במשהו טעמא דידיה הוא משום דדבר שיש לו מתירין וכן כתב הרמב"ם ז"ל בפט"ו מה' מאכלות אסורות ז"ל חמץ בפסח אעפ"י שהו' מאיסורי התורה אינו בכללות אלו לפי שאין התערובת אסורה לעולם שהרי אחר הפסח תהיה כל התערובת מותרת כמו שביארנו לפי' אסור בכל שהו בין במינו בין שלא במינו וכן כל דבר שיש לו מתירין ואפי' היה איסורו מדבריהם אבל ר"ת ז"ל כתב הפריש בין חמץ לשאר איסורין ואינו אוסר תערובתו אלא בנותן טעם בין במינו בין שלא במינו וזו קולא יתירה היא וכדברי הרי"אף ז"ל ראוי להחמיר משום דחמור ענשו דחמץ בפסח והא דאמר רבה הלכת' חמץ בזמנו וכו' האי זמנו דאמר רבה יש מי שפירש ואמר דלא מיקרי בזמנו אלא בתוך הפסח אבל בערב הפסח משש שעות ולמעלה שלא בזמנו מיקרי ואינו אוסר דקיימא לן כר' שמעון דמן התורה אינו אוסר אלא בזמנו אבל קודם זמנו לא מתסר מדאורייתא וכתב א"ז הרשב"ץ ז"ל במאמר חמץ דהכי פירוש' ליתא שאפי' ר' שמעון מודה דקודם זמנו אע"ג דלית בהו לאו דאורייתא מתסר משום שנאמר תשביתו שאור וכיון דמתסר אי אפשר דלא אסר בתערובתו בנותן טעם הלכך כי אמרי' דחמץ בזמנו שנתער' אסור בין במינו בין שלא במינו משעה שנאסר חמץ בערב הפסח הוא אסו' בתערובתו ע"כ והאי דאמרי' דחמץ אוסר במשהו אינו אלא כשנתערב בתוך הפסח אבל כשנתערב' קודם לכן הוא מתבטל בששים כשאר איסורין כן כתבו המפרשים ז"ל וכן כתבו עוד דאין לומר בחמץ שנתערב קודם הפסח דחוזר ונעור בתוך הפסח שהרי כבר נתבטל הלכך חמאה זו מותרת היא באכילה בפסח לפי שהיתה תערובתה ביותר מששים וקודם זמן איסור חמץ.
ועוד יש לומר שאפי' ערבו בחמאה זו קמח בשעת בישול בתוך זמן הפסח שהוא זמן איסורו ואסור במשהו מותרת היא באכילה בפסח מטעם שהחמא' היא כמי פירות ומי פירות אין מחמיצין ופירש"י ז"ל בשלא נתן בו מים וכדת הוא דאין חייבין עליה משום דמי פירות אין מחמיצין אבל נוקשא /נוקשה/ מיהא הוי והשיבו עליו ז"ל בהא פירושא דהוי חמץ נוקשא מדאמרי' התם דותיקא שרי במלחא ומשחא משום דהוו להו מי פירות ואמרי' נמי דחצבא דאבישונא בנפי' זקפא שרי דמי פירו' נינהו ומי פירות אין מחמיצין מהאי טעמא נמי שרו בגמ' לחרוכי תרתי שבלייא בהדי כדדי /הדדי/ ולא חיישינן דלמא נפיק מהך ובלע אידך אלמא משמע מהני כלהו דמי פירות אין מחמיצין כלל דאפילו לכתחלה שרי. נמצא לפי ראיות אלו לא נתקיימו דברי רש"י ז"ל שאמר שהוא חמץ נוקשא /נוקשה/ ואמרו שלא נמצא חבר לרש"י ז"ל בסברא זו ואם ימצא בטל הוא וכן כתב הרמב"ם ז"ל בהלכ' חמץ בפ"ה מותר לבשל הדגן או הקמח במי פירות וכן בצק שלשו במי פירות ואם בשלו במי פירות או קולהו במחבת על השמן הרי זו מותר שמי פירות אין מחמיצין עכ"ל וכן היא דעת כל המחברים ז"ל והאי דאמרינן /מס' פסחים דף ל"ה ע"ב/ דמי פירות אין מחמיצין בתנאי שלא יערבו עמהם מים כן פי' ר"ת ז"ל דבפני עצמן אין מחמיצין כלל אבל על ידי מים אין חייבין על חימוצן כרת /אבל לאו אית ביה/ וממהר חימוצן והבי' ראיה לדבריו מדאמרי' בגמ' תנא אין לשין את העיסה ביין ושמן ודבש ואם לש רבן גמליאל אומר תצרף /תשרף/ מיד וחכ"א תאפה מיד וכן פי' הרי"אף ז"ל בהל' שהיה על ידי מים כמו שכתוב בהלכות וכן כתב הרמ"בם ז"ל בהל' חמץ בפ"ה חמשת מני /מיני/ דגן אלו אם לש במי פירות בלבד בלי שום מים בעולם ואין באין לידי חמוץ והוא שלא יתערב בהן שום מים בעולם ואם נתערב בהן מים כל שהו הרי אלו מחמיצין א"כ עיסה שנילושה במי פירות או קמח שנתבשל במי פירות בלא מים אינן מחמיצין ומותרין באכילה בפסח ומי פירות הם שמן ויין ודבש ואעפ"י שלא הזכירו בגמ' אלא אלו דאמר ריש לקיש עיסה שנילושה ביין ושמן ודבש לאו דוקא אלו בלבד אלא הוא הדין לכל שאר משקין אלא שדברו בהוה וכן אמרו לענין מצה עשירה פרט לעיסה שנילושה ביין ושמן ודבש וכתבו המפרשי' ז"ל הוא הדין לשאר משקין וכן אמרו בירושלמי תני לה סתמא אין לשין את העיסה במשקין אבל מקטפין אמר ר' עקיבא מעשה שהייתי עם ר' אליעזר ור' יהושע ולשתי להם עסה במשקין הא למדנו שכל שאר המשקין בכלל מי פירות חוץ מן המים וכן הוא הדין לעסה שנלושה בחלב שמותרת היא באכילה דחלב מכלל משקין הוא וכמי פירות דמי לענין לישה בפסח וראיה לדבר מהא דאמר להו ר' יהושע לבניה יומא קמא לא תלושו לי בחלבא מכאן ואילך לושו לי הכי מפורש שמותר ללוש עסה בחלב בפסח וכמי פירות חשבינן ליה וכן כתב הרמ"בם ז"ל מי פירות שאמרנו הם יין וחלב ודבש ושמן זית וכיוצא בהן הרי הוא ז"ל כלל חלב עם מי פירות ולמד הרב ז"ל שהדבש וחלב הם מי פירות מהירושלמי שאמר להכי קרי דבש מי פרות מפני שהוא מפרחי העשבים שכן נמי חלב מפני שהוא מהעשבים שאוכלים הבהמות והר"ז ז"ל יש לו קולא בחלב יותר משאר משקין דמותר ללוש בו בין על ידי מים בין שלא על ידי מים ואמר שאין טבע כל המשקין שוה דאפשר דחלב אי' מחמיץ ורצה להוכיח זה מדרבי יהושע בן לוי דאמר לבניה ומדרבי עקיבא שאמר שבתי היתה וכו' אלא שלא נתחוורו דבריו למפרשים ז"ל אבל מ"מ דכולי עלמא מיהת דחלב דמי למי פירות ע"כ אני או' שלמדנו מכל זה לנדון שלפנינו שחמאה זו שבאה עליה השאלה שנתבשל בה קמח מותרת היא באכילה אפי' נתבשלה בתוך הפסח דלא גרע חמאה מחלב ותולדה דידיה היא +אמ"ה יש לומר הנה החמאה הזאת היה בה מלח לרוב והמלח יש אומרים שהוא מים וי"ל שזה המשיב ז"ל ורבותיו סוברים שהו' מי פירות ולכן לא נהגו ליתנו בעסה בפסח וכן כתוב בספר ארחות חיים ע"כ מהרצב"ש ז"ל.+ זה נראה לעניות דעתי אני אחיך הצעיר שמעון בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק ב סימן כג
תונס לותיק ר' משה יצ"ו בר יצחק בן אל אשקר נ"ע.
אתה עתה ברוך ה' דע לך שהגיעוני דבריך הנעימים ועמדתי עליהם והם עולים טובים ויפים בירקרק חרוץ מצופים והדברים פשוטים והלכה רווחת היא ואם באתי להשיב על הפרטים יאריך הכתב לכן ראיתי לכתוב לך בלשון קצרה ובשפה ברורה וזו היא בפרק המקבל אמרו שהעסק הוא חציו מלוה וחציו פקדון כיצד מי שנתן לחברו מאה דינרים להתעסק בהם שיחלקו השכר וההפסד נמצא שחצי המנה הוא מלוה אצל המתעסק ולפיכך אם נגנב או נאבד או טבע בים הוא באחריות המתעסק והריוח ג"כ הוא שלא כדין כל מלוה והחצי האחר הוא פקדון לפיכך אם אותו חצי נגנב או נאבד או טבע בים הוא באחריות בעל המעות וכן הריוח ג"כ שלו כדין כל הפקדון אבל מחמת שבעל המעות הלוה מחציתם למתעסק אין ראוי לזה המתעסק להתעסק בחנם משום חששת רבית שמחמת שהוא חייב לו הוא טורח למתעסק בחצי האחר ולפיכך תקנו חכמים ז"ל שיהיה ראוי שתהיה חלוקתם כך שאם יטול בעל המעות חצי הריוח שיתן בהפסד שני שלישים או שאם לא נתן בהפסד אלא מחצה לא יהיה לו בריוח אלא שליש כן מתפרש בגמ' בפ' איזהו נשך או אם יהיה להם חצי בהפסד וחצי בריוח שיתן בעל המעות למתעסק שכרו כפועל בטל של אותה מלאכה שבטל ממנה ופי' פועל בטל הוא שאומדין אותו אם הוא חייט בעת שאין לו מלאכה מה לעשות ויבא אדם ויא' לו תקח בתפירת בגד חצי סלע או תשאר בטל אעפ"י ששכר אותו תפירת בגד הוא דינר דשיש לו מה לעשות בפר"ח ז"ל והרמב"ן ז"ל וזהו ששנינו בפ' הנז' אין מושיבין חנוני למחצית שכר ולא יתן לו מעות ליקח בהם פירות למחצית שכר אלא א"כ נותן לו שכרו כפועל בטל ופירשו בגמ' כפועל בטל של אותה מלאכה ואמרו בברייתא בגמ' כמה הוא שכרו בין מרובה בין מועט דברי ר' מאיר ר' יהודה או' אפי' לא טבל עמו אלא בציר ואפי' לא אכל עמו אלא גרוגרת אחת זהו שכרו משלם ופסק הרי"אף ז"ל כר' מאיר ובאר דבריו בתשובותיו שסתם משנה כר' מאיר וכן היא בתוספתא והסכים עמו הרמב"ן ז"ל ועוד כתב הרי"אף ז"ל שבכל יום של השותפות נותן לו דבר מועט כפועל בטל.
והעולה מזה הוא שהמושיב חנוני ונותן עסק למי שמתעסק בו או יקבל עליו בעל הממון שלא יהיה לו בריוח אלא שליש ושני שלישים למתעסק וההפסד בשוה שיתן למתעסק דבר מועט בכל יום בשכר טרחו ומיהו כתבו הגאונים ז"ל שזהו דוקא אם אין למתעסק עסק אחר אבל אם יש למתעסק עסק אחר או אומנות אחרת שירויח בה אינו נוטל כלום וכן כתב בעל העטור והרב בעל התרומה והרב בעל הטורים ז"ל אלא שכתבו שצריך ליתן לו דבר מועט וכן כתב הרמב"ם ז"ל בהל' שלוחין ושותפין בפ"ו שאם יתן לו דינר א' בכל ימי השותפות דיו ואי התנו לשליש ולרביע ובא ההפסד בכולו או במקצתו עד איזה צד תהיה החלוק' ביניהם היא תלויה במחלוקת המפרשים ז"ל ועיקרן של דברים הוא מה שכתב הרמב"ם ז"ל ודבריו סלת נקיה וגלוסקא יפיפיה ושטר כיס היוצא על היתומים אינו גובה אלא מחצה וטעמא הוא דסתמא דעסקא פלגא ופלגא פקדון ופקדון אפי' יהיה בשטר אינו גובה כלום לפי שיכול לטעון נאבדו ומתוך כך יכול לטעון החזרתי לכן אמרו בפ' המוכר את הבית המפקיד אצל חברו ואמר לו החזרתי לך נאמן ואע"ג דאמרי' בפ' כל הנשבעין המפקיד אצל חברו בעדים אין צריך להחזיר לו בעדים ובשטר צריך להחזיר לו בשטר כבר תרץ ר"ת ז"ל שכך צריך לו' אם רצה לפטור עצמו משבועה צריך להחזיר לו בשטר לפיכך אין גובין מהיתומים אלא מה שהוא מלוה אצל אביהם דהכי אמרי' בפ' המוכר את הבית שטר כיס היוצא על היתומים דייני גולה אמרו נשבע וגובה כלו דייני ארץ יש' אמרו נשבע וגובה מחצה וכן פסק הרמב"ם ז"ל בפ"ז מהל' שלוחין ושותפין דנשבע וגובה מחצה ואם נפלו עצומים ביניהם זה או' נדון על דעת פ' וזה או' נדון על דעת פ' מי שתפס ידו על העליונה דיכול הלה לומר לבעל דינו הבא זקן מן השוק ונסמוך עליו ויכול לומר לו מדתסמוך הוי סמוך הוי דהמוציא מחברו עליו הראיה ברם אם יש בעיר הסכמה להתנהג עפ"י רב מיוחד אין לזוז מדעתו וחזר דינו כהלכה פסוקה כי יש מקומות מתנהגים על פסק הרא"ש ז"ל ויש מקומות מתנהגים לדעת הרשב"א ז"ל ויש מקומות מתנהגים עפ"י הרמב"ם ז"ל ואינם נוטים מדעתו כמו מקומנו זה אלגזאי"ר שהרבנים הראשונים שהיו בכאן מורינו הרי"בש ז"ל ומורינו הרשב"ץ ז"ל הסכימו שיתנהגו על משנה תורה זולתי בג' מקומות בדין המורדת במאיס עלי ובענין אגב ובענין שטרות העולים בערכאות של גוים ובזולתם אין לזוז ולא נטה ימין ושמאל מדעתו בין זכות בין חובה בין להקל בין להחמיר וכל ההולך להקל ולא להחמיר או להקל ולא להחמיר כדעתו או כדעת מי שהסכימו עליו לדון על פיו נק' כסיל ורשע כההיא דאמרי' בפ' אלו טרפות לעולם הלכה כב"ה והרוצה לעשות כדברי ב"ש עושה כדברי ב"ה עושה מקולי ב"ש ומקולי ב"ה רשע מחומרי ב"ש ומחומרי ב"ה עליו הכתוב אומר הכסיל בחושך ילך אלא או כב"ש בקוליהון ובחומריהון או כב"ה בקוליהון ובחומריהון ע"כ לכן המטים עקלקלותם יוליכם ה' על /את/ פועלי האון ושלום על דייני יש' הדנין דין אמת לאמתו.
ועתה צא ולמד שבכלל דברי דבריכם אם תשקלם במאזני צדק שכלך כי בחלק התורה נחלק חבלך גם ראה ראיתי כתבך הנאה כלו ממתקים וכלו מחמדי' וכתם פז בראשו ומוסר החכמה שרשו ואורו כאור בוקר כבוד ויקר חוקר והאיר אל עבר פני והרבה ששוני ואהבתיו בכל לבבי ובכל נפשי ובכל מאודי הנה הוא כמוס עמדי חתום באוצרותי עם כלי חמודותי ולפי שעמד עלי נחשול הזמן ובידו שבט עקרבים והכני בגוונים משונים מרובים ועל הכל יתגבר מחוש עיני וקבצו פארור פני ומכובד עולו מפי בוש"ת /בושת/ הקולמוס לשונו עמוס בלשון צח אינו יכול למלל לשבח לפאר להלל כראוי וכמוחזק ושבחך על ספר יוחק כי מרוב עוני ורוב יגוני בכל שעתא ושעתא גבר עלי החולי עד שאיני יכול לעיין ברצוני בספר להשיב אמרי שפר ורחמנא ידע כי מה שהשבתי לכבודך לא כתבתיו כ"א מתו' צער ואם הם מעט מזער מרובים הם בערך החולי אלי ישקיף עלי השקפה לטובה ויצוה השר רפאל ירפאני רפואה שלמה וגם אוריאל יאיר עינינו ועינכם באור תורתו תורת ה' תמימה ובאהבתו ובחמלתו ובחמלתו יפרוש עליכם סכת שלומו ממרומו כרצונכם ורצון אוהבכם אהבה עזה המחכה רחמי קונו הנושא עליו /עולו/ על שכמו הצעיר שמעון בן הרב ר' שלמה בן הרב הגדול ר' שמעון בן החכם ר' צמח זלה"ה:
@שו"ת יכין ובועז חלק ב סימן כד
בגאיה אל המשכיל רבי שלום יצ"ו בר יצחק אשבילי יצ"ו.
שאלת מטבע שחשב עליו מערב שבת והכינו אם מותר לטלטלו בשבת.
תשובה טעם איסור טלטול שבת נגעו בה מפני גדר ההוצאה כמו שאמרו בגמרא אטו טלטול לאו צורך הוצאה הוא בתמיה רוצה לומר כי סבה ראשונה לאסור הטלטול היתה מפני גדר ההוצאה והרמ"בם ז"ל לא הזכיר טעם זה לפי שבתחלה נאסר הטלטול מפני גדר ההוצאה בימי נחמיה בן חכליה שלא היו נזהרין בהוצאה אח"כ התירו קצת כלים כמוזכר בגמרא והוא ז"ל הזכיר בהל' שבת טעמים נכונים באסור טלטול ולא נזכרו בגמ' ואיסור טלטול מעות בשבת הוא מהדברים שנאסר טלטולם כמו שהוא מבואר בפ' כל הכלים גבי טלטול לצורך גופו היכא דאיכא תורת כלי עליו הא דליכא תורת כלי עליו לא וכן כתב הרמ"בם ז"ל כל שאינו כלי כגון אבנים ומעות וקנים וקורות וכיוצא אלו אסור לטלטלם.
ומיהו כל הדברים האסורים בטלטול אם הכינם מע"ש מותר לטלטלם בשבת שהרי נר שבת שהוקצה מחמת איסור העלו בגמרא בפ' מי שהחשיך אסור לטלטלו בשבת וכתבו רבואתה ז"ל שהתנאי מועיל ומטלטל בשבת וכן ההיא שאמרו בפ' במה טומנין אמר רב יהודה מכניס אדם מלא קופה עפר ועושה בו כל צרכיו דרש מר זוטרא והוא שייחד לו קרן זוית משמע מהני שהדברים שאסור לטלטלם בשבת אם הכינם מע"ש מותר לטלטלן בשבת ולאו הכנה בידים צריך אלא אפילו מחשבה סגי וכן משמע מההיא דפ' במה טומנין חריות של דקל שגררם /שגדרם/ לעצים ונמלך עליהם לישיבה צריך לקשר רשב"ג או' אין צריך לקשר ואמרו שם רב אמר קשר כתף /כת"ק/ ושמואל חשב סגי כרש"בג ורב אשי אמר ישב סגי אעפ"י שלא חשב ולא קשר ונסתייעו דברי רב אשי שם והלכ' כמותו כמו שכתוב בהלכות מכאן למדו שהמחשב' בלמוד /בלחוד/ סגי לכן מעות שטלטולם אסור אם חשב עליה' מערב שבת מותר לטלטלם.
אמנם יש לבא עליה' ולאסור טלטולם מתורת שמא שהרי יש דברים מותרין מצד עצמן ונאסרו משום שמא שהרי נר שבת מותר להשתמש לאורו ואם היה דבר שצריך לדקדק בראייתו אסור שמא יטה הנר וכן לענין שיטה /שיוט/ בשבת מותרת ולא נאסרה אלא שמא יעשה חבית של שייטין ודוגמת זה יש הרבה לענין שבת וכן ההיא לענין בדיקת חמץ דאמרינן האי צורבא מרבנן לא ליפתח בעידניה באורתא דתליסר נגהי ארביסר דלמא משכה ליה שמעתא ואתי לאמנועי ממצוה ועקר בעור חמץ מהבית הוא משום דלא בדילי אינשי מיניה כולי שתא ואי מניחו בבית שמא ימצא גלוסקא יפיפיה ואתא לידי איסורא מעתה סבור מינה לענין טלטול מעות בשבתא דהא לא בדילי אינשי מנייהו כולי יומא דשבתא ואם באנו להתר להם טלטולם בשבת אין היכירא לשבתא וחיישינן דלמ' אתי למעבד בהו כדעביד בשאר יומא להוציאם לצרכיו מחמת נגיעות ואתי לידי איסורא וגם לידי איסורא דשבתא לכן מהאי טעמא הדעת נוטה שלא לטלטלם אעפ"י שהותרו משום הכנה שהשבת נבדלת משאר ימים בהלוך ובכבוד כ"ש במעשה ולזה נפל המנהג בימי הראשונים ז"ל בענין הכלות שבלילי שבתות נותנים להם הקרובים זהב שיש לו צורה וכסף שיש לו צורה המובאה מארץ הנוצרים ולא הורגלו לתת להם מעות שרגילים להוציא להוצאותיהם דלא ליתו לידי איסורא וגם הכרה לשבתה.
ומעות הואיל דאתו לידן נימא בהו מלתא דנפלה בין רבוואתא ז"ל על ההיא דאמרי' בפ' מי שהחשיך לו בדרך נותן כיסו לנכרי וכתבו עלה בתוס' מכאן יש ללמוד למי שמתיירא מפני ליסטים או מן השלטון שהוא מותר לטלטל המעות כדי להחביאן דמשום הפסד התירו לו לטלטלן ונחלקו עליהם הרמב"ם ז"ל והרשב"א ז"ל ונתן טעם הרשב"א ז"ל לאסור ואמר שבכאן לא התירו לו דבר קל משום הפסד ממונו אלא כדי שלא יעבור על דבר חמור למוד מינה לענין שלפנינו לא נתיר לו דבר קל שהוא הטלטול שמא יעבור על דבר חמור שהוא הוצאת צרכיו ודוגמתם זהו הנר' בזה על דרך העיון ומשאלתך הבנתי שצריך מחשבה והכנה ואינו כן מחשבה תספיק כאשר הראית לדעת.
@שו"ת יכין ובועז חלק ב סימן כה
עוד שאלת אם מותר לעשות סחורה בקוף או לא.
תשובה השורש בזה הוא כל מה שראוי להם לאכילה אוסר ליש' בסחורה וכל מה שאינו ראוי להם לאכילה מותר לישראל בסחורה ואתה דע לך שהטרפה מותרת היא בהנאה אפ' אותה שטרפה ארי שנא' ובשר בשדה טרפה לא תאכלו לכלב תשליכון אותו אף לדברי ר' אבהו דסבירא ליה כל מקום שנא' לא יאכל לא תאכל לא תאכלו א' איסור אכילה וא' איסור הנאה במשמע הרי הוציא הכתוב טרפה מן הכלל כדאמרי' בפ' כל שעה לכלב תשליכון אותו וכל זה הוא אם נזדמנה לו לאדם טרפות שהוא מותר למכרן אבל שיקנה טרפות ויעשה בהם סחורה לא וכן לכל דבר שאסור באכילה מן התורה אסור בסחורה ודוקא בדברים העומדים לאכילה כמו ששנו במסכת שביעית אין עושין סחורה בפירות שביעית ולא בבכורים ולא בתרומות ולא בטרפות ונבלות ולא בשקצים ורמשים הא משמע שאין איסור סחורה אלא בדברים הראויים לאכילה אבל דברים שאין ראויים לאכילה מותרים הם לסחורה שהרי אמרו בירושלמי במסכת שביעית כתיב טמאים הם לכם מה ת"ל וטמאים יהיו לכם אלא א' איסור אכילה וא' איסור הנאה פי' איסור הנאה דרך סחורה ואמרו שם כל דבר שאסרה תורה אסור לעשות בו סחורה והקשו שם והרי חמור למלאכתו הוא גדול /גדל/ והרי גמל למלאכתו הוא גדל פי' לא אסרו אלא הגדולים /הגדלים/ לאכילה הוא הדין לענין הקוף אינו ראוי לאכילה ולפיכך הם מותרים בסחורה ואין חשש איסור בסחורותם וכמה ת' עשו בהם סחורה וא"ז ז"ל וא"א ז"ל בדידהו הוה עובדא ובתוספות דשביעית התירו בהדיא חולדות וחתולין וקופין:
@שו"ת יכין ובועז חלק ב סימן כו
שאלת ראובן שהוא גבאי ויש בידו בתורת מלוה של שמעון והיה על שמעון נדר לעניים וכראות שמעון שאינו יכול ליפרע מהמלוה שביד ראובן אמר שהרי המנה שיש לי ברשותך לעניים לשלם הנדר שעליו ועתה כיון שראובן שהוא גבאי אם שמעון נפטר מהנדר שעליו או עדיין הוא בנדרו נלמוד שלא פרע ראובן המנה לקופה של עניים אם תמצי לומר שאינו פטור מיד נדרו בכך ואם לא היה עליו נדר ואמר כל שיש לי ביד ראובן יהא הקדש אם חל עליו ההקדש אם לא עד כאן לשונו.
תשובה דבר ברור הוא שהמקדיש חוב שיש לו על אחרים אינו הקדש דבהדיא אמרו בפ' מרובה גזל ולא נתיאשו הבעלים שניהם אינם יכולין להקדש זה לפי שאינו שלו וזה לפי שאינו ברשותו ומייתו ראיה מקרא דכתיב ואיש כי יקדיש את ביתו קדש לה' מה ביתו ברשותו אף כל ברשותו והר"ן ז"ל כתב שאין אדם יכול להקדיש מלוה בשטר שיש לו אצל אחרים דהא ליתיה ברשותיה ומחוסר גוביינא והוכיח כן מההיא דאמרינן בפ' השוכר את הספינה ההוא דאייתי קרי לפום נהרא פי' שעוה אתה /אתא/ כל חד וחד ושקל וקם ואקדשינהו אתה /אתא/ לקמיה דרב כהנא ואמר אין אדם מקדש דבר שאינו שלו והוא דקייצי דמייהו אבל לא קייצי דמייהו ברשותיה קיימי פירוש לפירושו דאי קייצי דמייהו הוה ליה כאלו פסק ואח"כ משך דקנה אבל אי לא קייצי דמייהו הוה ליה כמשך ואח"כ פסק דלא קנה וגם הרא"ה ז"ל כתב בחדושיו שאין אדם יכול להקדיש מלוה אבל אם היה על משכון קרק' או משכון מטלטל או צוואת ש"מ +אמ"ה עיין בתשובת הרב אביו ז"ל והצריך הדבר לעיון ועל פי אותה תשובה עשיתי בצואת יוסף אוזילו נ"ע הרצב"ש זלה"ה+ הדברים ארוכים וזה המעט מזער לא כתבתיו כי אם מתוך צער ואין נשאר לי בעונות לא כח שכלי ולא כח גופני כי הזמן המר והנמהר העביר כל ששוני וזה שרצה להפטר מנדרו ממי שלא יכול להפרע ממנו לא טוב עשה שהרי אמרו חכמים ז"ל כל הנותן בעין יפה הוא נותן ובכאן לא יפה ולא בינוני' וזה הענין לא ימלט מג' דברים הא' אם הגבאי אמר נותן לתוך הקופה הוא נאמן כי באמונה הם עושים ונפטר הנודר ואם כחש בעמיתו הוא ישא את עונו וקולר העון הוא תלוי בצוארו והב' אם לא נתן יוציא ממנו ויתן והג' אם הגבאי הלך או מת ולא נודע אם נתן אם לאו הנודר ישאל על נדרו ויפטר מעונש הנדר שדין ההקדש כל זמן שלא בא ליד הגזבר יכול הנודר לישאל על נדרו:
@שו"ת יכין ובועז חלק ב סימן כז
ולענין תקון המבואות לא ירדתי לסוף דעתך כי באו הדברים ארוכים ומבו' ומבולבלים ואם הכונה היא שיש שני מבואו' של ישראל זה כנגד זה ורשות הרבים באמצע והם רוצים להוציא מזה לזה זו לא שמענו ולא ראינו ואם המבוי כלו של יש' ויש קצת חנויות לעכו"ם אם יש להם דירה בהם צריך לקנות רשות ואם אין להם דירה אין צריך קנית רשות זהו הדין בקצרה ואתה בני בני אל שדי יתן לך רחמים משמי מרומים כאות נפש אשר הזמן המר פצעו הממו ערבבו הדבר אין בו הצעיר שמעון בן הרב רבי שלמה ז"להה:
@שו"ת יכין ובועז חלק ב סימן כח
בגאיה אל המשכיל רבי בנימן בר עמרם עמאר נ"ע.
שאלת ראובן שלח פקדון ביד שמעון להוליכו ללוי לירושלים והלך בספינה ונמנעה הספינה לילך לירושלים הניח הפקדון בצפורי אצל יהודה וכשחזר שמעון לעירו אמר לו ראובן היכן אמר לו אני הנחתי אותו אצל יהודה נאמן מפני שפחדתי שמא יארע בו אונס בדרך ועתה שלח והשיב פקדונך שהנחתי עם יהודה בצפורי טען ראובן ואמר לו אין אני רוצ' שיהא פקדוני ביד אחר ולכן השיב לי את שלי שנתתי לך השיב שמעון ואמר לו אני הפקדתי פקדונך ביד איש נאמן אם יארע בו אונס אצלו אני אפרענו אבל אונס הדרך לא אוכל אותו ולכן אדוני הגידה נא לי אם הפקדון ברשות מי הוא אם הוא ברשות השליח או ברשות בעליו ואונס הדרך ג"כ אם הוא על בעליו או על השליח.
תשובה אם האיש הזה אשר בצפורי שהפקיד ביד שמעון הנפקד מראובן הוא איש אמונים יצא שמעון מחיוב הפקדון בין אירע בו מילתא אצל הנפקד האחרון בין שנאנס או נאבד בדרך הכל באחריות ראובן ואעפ"י שמן הדין אין הנפקד רשאי להפקיד כדאמרינן בפ' גט פשוט ובפ' אלו מציאות כאן שנה רבי אין השואל רשאי להשאיל ולא השוכר רשאי להשכיר ומשנה שלמה שנינו שם בפ' כל הגט אם אמר לו טול לי ממנה חפץ פלוני הרי זה לא ישלחנו ביד אחר שאין רצוני שיהא פקדוני ביד אחר ובפ' המפקיד אמרינן הלכת' שומר שמסר לשומר חייב ולא מיבעיא שומר שכר שמסר לשומר חנם דגרוע גרע לשמירתו אלא אפילו שומר חנם שמסר לשומר שכר דעלויי עלייה לשמירתו חייב דאמר ליה את מהימנת לי בשבועה האיך לא מהימן לי בשבועה וכן פסק הרמ"בם ז"ל בפ"א מהל' שאלה אך את זה כולו אם הנפקד עומד במקומו אבל אם הוצרך לכתת את רגליו ולצאת ממקומו אינו מחויב שישב עם פקדונו יד ביד רגל ברגל ולא נשתעבד להבטל מעסקיו בשביל הפקדון וכן כתב הרמב"ם ז"ל בשם קצת המורים שיביא הפקדון לב"ד ויפטר מאחריות שמירתו וכתב הרב ז"ל שהם דברי טעם שאין אוסרין זה במדינה זו מפני פקדון של זה וכו' וב"ד מפקידין אותו ביד נאמן אצלם משום אבדה לבעלים ע"כ ואין לפרש דוקא בב"ד שהוא פטור הא מניח שלא בב"ד חייב כי אין כוונתו בב"ד אלא שב"ד יבררו אדם נאמן וכן כתב א"ז הרש"בץ ז"ל וז"ל לא הוצרך הרב ז"ל לב"ד אלא כדי שב"ד יבררו אדם נאמן בספר ג' מהתש"בץ סי' רכ"ט ולכן בנדון הזה אם לא עבר על דעת המפקיד והאיש הנפקד אשר בצפורי הוא איש נאמן יצא שמעון מידי חובת הפקדון וזה ברור כשמש נאם הצעיר שמעון בן הרב ר' שלמה זל"הה:
@שו"ת יכין ובועז חלק ב סימן כט
בגאיה אל המשכיל רבי דוד יצ"ו כה"ר מרדכי מלילי נ"ע.
שאלת יין הנעשה בהכשר ביד יש' וחזר בחזקת עכו"ם מאומה זו ונשתמש בו עד כלות היין אם יספיק לכלים אלו שכשוך לבד ואם צריכין מילוי וערוי תכבד העבודה כי הכלים הם רבים והזמן קצר והמלאכה מרובה ובעל הבית שהוא המלך דוחק.
תשובה ידוע הוא שמגע הישמעאל אינו אסור אלא בשתיה כמו שכתבו הגאונים ז"ל שהיין נאסר להם ומואסין אותו ואיך ינסכוהו אמנם יין שנתערב בו דבש גאוני המערב התירוהו בשתיה לפי שהוא פסול לגבי מזבח ופסלוהולקדש עליו ויש גאונים אחרים אסרוהו בשתיה ונמשכו אחריהם כל הראשונים והאחרונים ז"ל ורבו האוסרין על המתירין והכשירוהו לקדש עליו שלא נפסל לקדוש כל הפסול לנסוך היין אלא הנפסל מפני גריעותו כגון שריחו רע ומגולה אבל אם אינו נפסל מפני גריעותו אלא מפני גזרת הכתוב ביין מזוג מקדשין עליו הוא הדין ליין שנתערב בו דבש ובירושלמי אמרו שיוצאין י"ח בקונדיטון וקונדיטון יש בו שליש יין ושליש דבש ושליש פלפלין ועם כל זה כלים אלו אינם צריכין מילוי ועירוי לפי שיין הישמעאלים אינו אסור אלא מדרבנן ומילתא דרבנן אמרינן בשעת הדחק כדאי הוא ר' פלוני לסמוך עליו ובדוחק כלים אלו כדאי הם גאוני המערב לסמוך עליהם ובהדחה סגי וכ"ש שיש מי שכתב שאיסור יין שנתערב בו דבש משום חתנות נגעו בו וא"ז הרשב"ץ ז"ל כתב גם נגעו בו משום מסיבה של עכו"ם שאם נתיר להם שתייתו אתו למשוך ביין בשרם במסבה של עכו"ם ומסבתם אסורה כמו שכתב הרמ"בם ז"ל וז"ל יש דברים אחרים אסרו אותם חכמים אעפ"י שאין ליסודם עקר מן התורה גזרו עליהם כדי להתרחק מן העכו"ם שלא יתערבו בהם ישראל כיצד לא ישב אדם במסבה של עכו"ם אעפ"י שהיין מבושל שאינו נאסר עכ"ל ואם מעיינת ביה שפיר תשכח דהני תרי טעמי לא שייכי הכא ועוד י"ל שכלים אלו אינם צריכים מלוי ועירוי אפילו לדעת האוסרין דמלוי ועירוי טעמיה דפליט הכלי מה שבלע ויין זה בהכשר נעשה ע"י ישראל ומה שבלע התירה בלע ומאי דפליט התירה פליט דמיא להגעלה לכלי חמץ בפסח לפני זמנו דהתירה בלע ומגעילין אותם אפילו בני יומן בין /וכן/ כלים אלו התירו בלע הכלי ולא צרכינן להו מלוי ועירוי זהו מה שנראה לי בזה הצעיר שמעון בן הרב רבי שלמה ן' הרב הגדול ר' שמעון ז"להה:
@שו"ת יכין ובועז חלק ב סימן ל
לזקן דון בואינו יצ"ו.
אתה הזקן הנכבד שאלת את פי בענין החברה שהסכימו להיות אגודה אחת והתקינו ביניהם תקנות והטילו בדבר חרם או שבועה ועתה נתפרדה החבילה ונעשו שתי כתות אם יש חשש לחרם בקרבך ישראל.
ישמרך האל ראיתי הסכמתכם וכונתכם היתה לקיים המצות בגופם או בממונם בממונם שהסכימו כל א' ליתן דבר ידוע בכל חדש והמעות יוציאום לדבר מצוה בזה יכולי' הם להשאל שהרי הנודר שיתן דבר מממונו לדבר מצוה יכול להשאל עליו כל זמן שלא הגיע ליד הגזבר דבר הנדור שהרי אמרו בגמרא האומר סלע זו לצדקה משלא באה ליד הגזבר יכול לשנותה לדבר אחר ומאחר שבא ליד הגזבר אין יכול לשנותה וכן כתב הרמב"ם ז"ל אם כן אנשים אלו יכולים הם להשאל בגופם מה שנדרו בגופם בקור חולים וקבורת מתים זו מצוה כללית לכל ישראל והם בכלל ישראל ואין זה כי אם זרוז מצוה ואעפ"י שאמרו בגמר' האומר למחר אשכים ואשנה פרק זה או הלכה זו נדר גדול נדר לה' אלהי ישראל זו מצות פרטית היא מצות פרטית לחוד ומצוה כללית לחוד כאשר מבואר בדברי המפרשים ז"ל לכן מה שנדרו אלו בגופם אינו אלא זרוז מצוה לבד וזה כלו אם לא בדבר הטלת חרם או שבועה אבל בזה יש הטלת חרם והנשבע לקיים מצוה אינו יכול להשאר /להשאל/ על שבועתו וכן כתב הרא"ה ז"ל בפ' ואלו עוברים שהנודר לעשות מצוה אין התר אבל אם תעיין בזו תמצא שלא נשבעו לקיים המצוה שלא אמרו אנו נשבעין לקיים מצוה פלונית ולעשותה אלא בסוף כתב וקבלו בחרם ובשבועה לשמור ולקיים כל הכתוב א"כ אין כאן שבועה והפרש יש בין אנו נשבעין לעשות מצוה עשיית המצוה אלא על מי שלא קיים אותה לכן יכולים הם להשאל על נדרם ומי שכתוב מהיום ועד חמשים שנה אעפ"כ יכולין הם להשאל בתוך הזמן שהרי אם יעבור התור שקבעו אינם צריכים התרה כי ממילא הוא נותר ובתוך הזמן הוא שצריכים התר כמו שכתב הרשב"א ז"ל וזולתו לכן אני או' הטוב והישר הוא שיתקבצו כלם להשאל על ענין נדרם כאחת ואח"כ כל אחד ילמד מה שלבו חפץ יהי רצון שנהיה מכלל שנא' בהם כי אם בתורת ה' חפצו שמעון בן הרב ר' שלמה זלה"ה.
@שו"ת יכין ובועז חלק ב סימן לא
מוסתגאנים אל הדיין ה"ר חגי יצ"ו בר שלמה בן אלזוק נ"ע.
מעשה שהיה כך היה שיש תשעים שנה ויותר שבארץ הנוצרים מרוב הגזרות והשמדות נשתמדו הרבה אנשים ונשים וטף וזה הדור שנשתמד עם היות שהיה להם מקום לברוח לא"י =לארצות ישמעאל= הקרובה להם לחזור לדתם הראשונה לא ברחו אלא עמדו בגיותם והולידו בנים ובנות בגיותם וכן בניהם אשר קמו אחריהם עמדו בגיותם כל ימי חייהם אח"כ קמו בניהם מהם לדור שלישי ומהם לדור רביעי ונתעוררו לשוב אל ה' אלהי ישראל וברחו מארץ אדום לארץ ישמעאל וחזרו לדתם הראשונה ואלו האנשים בעודם בגיותם רובם נשאו נשים כיוצא בהם משומדות מזרע ישראל והמיעוט מהם נשאו גויות מזרע אדום ועכשו בא לכאן מדור שלישי אחד או מדור רביעי ונתגייר ואחר שנתגייר נשא אשה ומת בלא בנים ועתה שואל אני אם האשה הזאת זקוקה ליבם שנשאר אח מומר בארץ הנוצרים לאותו הבעל ונולד בגויות הוא ואביו או נאמר שאינה זקוקה.
תשובה מה שראוי לומר בזה תחלה הוא דהלכה רווחת היא בישראל דיש' מומר אעפ"י שחטא ישראל הוא כדאי' בבכורות בפ' עד כמה ובסנהדרין בפ' נגמר הדין וקדושיו קדושין ובנו כמוהו אם נולד לו ממומרת כדאי' בפ' האו' בקדושין וביבמות בפ"ק ובפ"ב ובפ' החולץ ולא תימא דוקא בישראל מומר אלא אפי' גר שחזר לסורו הרי הוא כיש' לענין זה וכדאמרי' בפ' החולץ טבל ועלה הרי הוא כישראל לכל דבריו למאי הלכתא אמר ר' יוסי בר חנינא דאי הדר ביה כישראל מומר הוי דאי קדש בת ישראל קדושיו קדושין ואמרי' נמי בבכורות בפ' עד כמה הגר שקבל עליו דברי תורה נחשד לדבר א' ואפי' נחשד לכל התורה כלה היא הוא כיש' מומר נפקא מינה דאי קדש קידושיו קידושין ואע"ג דאמרי' בפ' השולח דגר שחזר לסורו מין הוא אפ"ה אסיקנ' דקדושיו קדושין כ"ש אלו האנוסים שהם תולעת יעקב שאם קדש אחד מהם את האשה קדושיו קדושין ואפי' עד כמה דורות עד סוף העולם חשבינן ליה ולא תימא במומר הבא על המומרת אלא אפי' עכו"ם הבא על בת יש' או מומרת זרע זרעה עד סוף הדורות יש' הוא דרחמנא אפקריה לזרעה דעכו"ם במעיה דיש' כדאי' ביבמות ובקדושין וראיה לדבר דאפי' בתר כמה דרי יש' מתקרי מדאמר רב אסי אמר רב יהודה בסוף פ"ק דיבמות גוי שקדש בזמן הזה חוששין לקדושיו שמא מעשרת השבטי' הוא כי אמריתא קמיה דשמואל אמר לי בנתא דההוא דרא אצטרויי אצטרו כלומר נבקעו רחמן ולא נתעברו איכא דאמרי כי אמריתא קמי דשמואל אמר לי לא זזו משם עד שעשאום עכו"ם גמורים שנא' בה' בגדו כי בנים זרים ילדו משמע דבין ללישנא קמא בין ללישנא בתרא בנה של ישראלית אפי' הבא מעכו"ם אפי' מכמה דרי ישראל הוא וישראל מתקרי דאסא דקאי ביני חלפי אסא הוא ואסא מתקרי כדאי' בסנהדרין ואי לאו דבנת' דההו' דרא אצטרויי אצטרו א"נ שגזרו עליה' חיישי' לקדושיו דעכו"ם בזמן הזה שמא מעשרת השבטים הוא ואין לטעות ולומר /שמה/ שמא שגזרו עליהם שהיא כוללת לכל עכו"ם הבא על בת ישראל דהוי גוי דהא סוגיין בכוליה תלמודא דיש' מומר דיניה כיש' והכין פסקו כלהו רבואתה ז"ל אלמא דלא הויא ההיא גזרה אלא לבני בנתא דההוא דרא בלחוד והרש"בא ז"ל כתב בחדושיו בפ"ב דיבמות והא דאמר שמואל לא זזו משם עד שעשאום גוים גמורים לאו לממרא דיש' עכו"ם גמור ועובד ע"ז שאין חוששין לקדושיו אלא אותן בלבד הוא שעשאום גוים גמורים הלכך אלו בני המומרים כל שאמם מיש' אפי' מכמה דרי ואפי' עכו"ם הבא על המומרת זרע הבן ההוא עד סוף כל הדורו' ישראל הוא דאי לאו דבנתא דההוא דרא אצטרויי אצטרו אי נמי גזרו עליהם להיות גוים גמורים עכו"ם שקדש בזמן הזה אפי' לאחר כמה דרי חוששין לקדושיו אלמא לית להו לבני אלו המומרים בינא /דינא/ דגרים והגע עצמך בן המומרת שחזר בתשובה ס"ד שיהא מותר בממזרת כדין דין דלא אתם /אתקרו/ קהל כדאי' ביבמות וקדושין זה לא עלה על דעת דאחינו הוא מכל מקום ותלמידי רש"י ז"ל כתבו משמו שאסור להלוות לבן המומרת ברבית ואף לר"ת ז"ל שסובר שמותר היינו מטעם שהוא מן המורידין ואין אתה מצוה להחיותו אבל לא מטעם שאינו אחיך דכתיב ולאחיך לא תשיך אלא מטעמא דויחי /דוחי/ אחיך עמך וזה אי אתה מצוה להחיותו אעפ"י שהוא אחינו כן מתברר בלשון הרמב"ן ז"ל בפ' איזהו נשך וכן כתב הרב ר' יונה די סמאשתרי ז"ל וא"ז הרשב"ץ ז"ל בתשובותיהם נמצא מטעם זה ישראל מומר שקדש קדושיו קדושין וכן כתב הרמב"ם ז"ל בפ"ד מהל' אישות ישראל מומר שקדש אעפ"י שהוא עובד ע"ז ברצונו הרי אלו קדושין גמורין וצריכה ממנו גט עכ"ל ומאחר שקדושיו קדושין גטו גט ואעפ"י שהרמ"בם ז"ל לא פירש לענין גטו אם הוא גט או לא ובאו דבריו סתומי' בזה שהוא ז"ל כתב לענין כתיבת גט אם כתבו מומר הוא בטל לכדין נכרי וסמך על מה שאמרו בראשון מחולין דמומר לע"ז ומחלל שבתות בפרהסיא דהוי כגוי לכל דבריו ופי' הוא ז"ל דהוא הדין לענין כתיבת גיטין וכבר הגיה הר"ם הכהן ז"ל וכתב נר' מדבריו שאמר הרי הוא כעכ"ום לכל דבר שישראל שנשתמד אין גרושיו גרושין וכל הגאונים פוסקים דיש' מומר לע"ז קדושיו קדושין ולא חשבי' להו כעכו"ם כי אם לדברים המנויין בתלמוד דקיימא לן אעפ"י שחטא יש' הוא ובהל' קדושין כתב דקדושיו קדושין וצריכה הימנו גט ובהל' גרושין לא כתב דיכול להתירה בגט אעפ"י שנשתמד וכתב הרי הוא כעכו"ם לכל דבר צ"ע עכ"ל וכתב א"א מורי הרב ז"ל שאין כונת הרמב"ם ז"ל שגרושי מומר אינן גרושין דהא איתיה בתורת קדושין וכמו שכתב הוא ז"ל אבל הכונה היא שכיון שהוא עובד ע"ז אינו כותב לשמה שכן כתב הוא ז"ל שהעכו"ם לדעת עצמו הוא כותב ואעפ"י שהיה צריך לומר מפני שאינו בתורת קדושין כמו שנתן הוא הטעם בעבד אבל מפני שאמר שהמומר העובד ע"ז דינו כעכו"ם נתן טעם בעכו"ם מפני שהוא כותב על דעת עצמו ע"כ א"כ דעתו ז"ל היא שגטו גט אעפ"י שלא פי' כן כיון שכתב קדושיו קדושין שאין טעם לחלק בין גטין לקדושין אלא שהוא ז"ל כתב מה שנמצא במפורש בגמרא שאמרו קדושי מומר קדושין ומה שלא נז' בגמ' בפירוש הניחו סתום וילמד סתום מן המפורש ואין ספק שזהו דעתו וכן היא דעת ר"י ז"ל בעל התוספות דכתב יש לומר דדוקא עבד פסול לכתיבת גט שאינו בתורת גטין וקדושין כלל שאין לו אישות ומשום הכי פסול בשליחותגט בין להולכה בין לקבלה אבל מומר כיון דאיתיה בתורת גטין וקדושין בר בריתא הוא ובר שליחות הוא ואעפ"י שחט' ישראל הוא וכתב הרב בעל העטור ז"ל ומעשים בכל יום שהמומר מגרש אשה שנתקדשה לו אפילו ביהדותו וכתב ר"ת ז"ל שאין כותבין בגט אלא שם יהודית לא שם גויות נר' שדבר פשוט הוא דגט מומר גט הוא ולאו דוקא הם אלא אפילו הנולד מהם בשמדותם והוא ערל אפילו עד עשרה דורות כך הוא דינו כל שאמו אנוסה אפילו היה אביו עכו"ם דקיימא לן בפ' כיצד דיבמות בן בתך הבא מן העכו"ם קרוי בנך כ"ש אם היו אביו ואמו אנוסים וכתב בה"ג ז"ל בסוף הל' קדושין בר מומר דאתיילד ממומרת תפסי ליה קדושין לפי דרכנו למדנו שמומר ומומרת דינם לענין עריות כישראל ובנים אשר יולדו להם ג"כ כך הוא דינם לפיכך גטן גט וקדושיהן קדושין וכן כתב הרב בעל מגיד משנה וז"ל ומן הסוגיא שבפ"ק דיבמות נ"ל שאפילו זרע שהוליד משנשתמד אם קדש אותו זרע ישראלית קדושיו קדושין ודוקא זרע שהולידו מישראלית ואפילו ממומרת אבל הולידו מן הגויה אין חוששין לו שהרי אפילו ישראל גמור הבא על הגויה והולד ממנה בן אינו קרוי בנו אלא בנה וזה ברור עכ"ל נמצא שהעלינו שקדוש /שקדושי/ מומר בבת ישראל הוו קדושין גמורין הוא הדין בקדושי ישראל במומרת הוו קדושין גמורין והוא הדין קדושי מומר במומרת דאעפ"י שחטא ישראל הוא שייך בכלהו.
ואחר שנתישב זה שקדושי אלו בני האנוסים אפילו עד כמה דורות כשבאים מאנוסות קדושיהן קדושין לפי שבקדושתן קיימי ונקראים אחים אם כן ה"ה והוא הטעם לענין יבום וחליצה שתהא אשת אח המומר זקוקה לו וכן כתוב בהל"ג בהל' יבום וחליצה בלשון הזה שומרת יבם שנפלה קמי מומר לא משתריא עד דחליץ לה דהא קיימא לן דאי קדש תפסין ליה קדושין עכ"ל וא"ז הרשב"ץ ז"ל הוכיח שהיא זקוקה ליבם דהא לא גרע מעכו"ם גמורים דאית ליה חייס כדאיתא ביבמות בפ' הבא על יבמתן כדילפי' ממרודך בלאדן בן בלאדן ומהדד רימון בן טברימון וכי היכי דאית להו חייס דאבות הכי נמי אית להו חייס דאחוה וה"ה למומרים דאית להו חייס דאחוה בהדדי /בהדי/ הדדי עכ"ל.
ומאחר שהמומרים יש להם אחוה זקוקה היא דהא כתב כי ישבו אחים יחדיו לא תלה הכתוב הדבר כי אם באחוה ומה שכתב הרשב"א ז"ל בשם מר רב יהודאי גאון ז"ל שהוא מחלק בזה שאם נשתמד אחר שנשאה אחיו היא זקוקה ואם כשנשא' אחיו היה מומר כתב דלא בעיא חליצה ועוד כתב משמו שאם הבעל הוא מומר וישבה תחתיו באונס ומת בשמדותו בלא בנים אינה זקוקה ליבם דלאו אחיו הוא ואינה נמי זקוקה לחליצה והרב ז"ל חלק על שני דינים אלו ותמה הרבה וכתב על דין הראשון דהא לא מפקינן במתני' אלא ולד שפחה ונכרית ועוד דמומר אפילו שחטא ישראל הוא וקידושיו קדושי' וכן כתב הרמ"בם ז"ל בהל' אישות וכיון שיש למומרים קדושין זיקא נמי יש להן כדמשמע בהרבה מקומות דכל שקדושיו קדושין זיקתו זיק' ועל הדין השני כתב ואמר וכ"ש שאשתו הנשואה לו בקדושה שאם נשתמד לאחר מכן זיקת האח הכשר לא נסתלקה ממנה וגם בעל הטורים ז"ל כתב על דברי מר רב יהודאי גאון ז"ל לא ידענא למה לא תהיה אשת המומר זקוקה וגם מה שחלק בין אם הוא יבם מומר כשנשאת אם לאו עכ"ל.
ומדברי הרמ"בם ז"ל בהל' יבום וחליצה נראה שסובר שלא כדעת מר רב יהודאי גאון ז"ל שהרי לא חלק אם הוא עובד ע"ז היבם בשעת נישואין בין אם נשתמד אח"כ וכ"ש דבעל מומר ואח כשר שאם מת שהיא זקוקה לחליצה ויבום ודעת הרמ"בם ז"ל בדינים אלו כדעת הרש"בא ז"ל וכתב בעל מגיד משנה ז"ל על דברי רבנו מדברי רבנו נראה שלא כדברי מר רב יהודאי גאון ז"ל עכ"ל וכבר הראה פנים א"ז הרש"בץ ז"ל בראיות ברורות לסתור דברי הגאון מר רב יהודאי גאון ז"ל נמצא שדברי הגאון ז"ל בטלים הם במעוטם ולעולם לא מצינו ולא שמענו ולא ראינו מי שעשה הלכה למעשה על פיו אדרבה הגדולים אשר מעולם קמאי דקמאי לא היו מתירין אשה כזו אלא בחליצה אם לא איפשר ביבום ואם לאו, תשב עד שילבין ראשה.
ומה שנמצא כתוב בספר עטור סופרים בשם תשובו' הגאוני' ז"ל דמומר לחלל שבתות בפרהסי' אינו כישראל שנאמר ביני ובין ביני /בני/ ישראל אות היא לעולם כל המשמר שבת נקרא ישראל וכן הא דאמרינן בפ"ק דחולין דאין מקבלין קרבנו' מן המומר מדכתיב אדם כי יקריב מכם קרבן ואמרינן מכם ולא מכלכם להוציא את המומר לנסך יין ולחלל שבתות בפרהסיא בזה כתב בעל העטור דעכו"ם דבחוצה לארץ לאו עובדי ע"ז הם כדאי' בפ"ק דחולין א"כ האידנא לא מומר לע"ז מיקרי ומחלל שבתו' ליתיה אלא בעבודת קרקעות וקדושיו קדושין וגירושיו גרושין עכ"ל ובעל הטורים ז"ל כתב שמעשה היה בכותי שקדש ואצרכוה גיטא מר רב יהודה ומר רב שמואל ואפילו שכבר גזרו על הכותים להיו' כעכו"ם גמורים כמו שמבואר בפ"ק דחולין ואעפ"כ קדושיו קדושין וכתב הרב ר' יונה דיסמאשתרי ז"ל בתשובה שהשיב על אלו האנוסי' שאפילו נדונם כמומרים לע"ז או לחלל שבת בפרהסיא כשרים הם לשליחות ואיתנהו בתורת גטין וקדושין ואפילו על ידי שליח ואע"ג דלית שליחות לעכו"ם הני איתנהו בתורת שליחות ואע"ג דגבי שחיטה הוי כנכרי לא נלמוד שליחות משחיטה והביא כמה ראיות לדבריו ובסוף דבריו כתב הילכך מומר לכל התורה כלה או מומר לע"ז או לחלל שבתות בפרהסיא אעפ"י שהוא כמומר לכל התורה כדמוכח בבריתא מכם להוציא את המומר מ"מ קדושיו קדושין גמורין ומוציא בגט ובחליצה ומשוי שליח והרי הוא בעניינים אלו כישראל ובטל דעת הגאונים ז"ל שכתבו דמומר לכל התורה ולע"ז ולחלל שבת בפרהסיא שאין חוששין לקדושיו ולא הסכים עמהם א' מהגאונים האחרונים ושכלם פסקו שקדושיו קדושין וגטו גט.
וגם אין לפסול הזרע מחזקת ישראל לפי שבא מן הערלה כי לא מצינו מי שנולד מן הערלה שיהיה פסול מהיות ישראל כי ישראל אעפ"י שהם ערלים נק' מהולים ואעפ"י שהוא עובר על שאינו מל את עצמו מ"מ זרע כשר הוא ונחשב כמהול כדאמרינן בפ' הנודר במס' נדרים הנודר מן הערלים אסור במהולי אומות העולם ומותר בערלי ישראל שהעכו"ם אפילו מהול נקרא ערל וישראל אפילו ערל נקרא מהול שנאמר כי כל הגוים ערלים וכל ישראל ערלי לב הילכך אפילו יבאו האנוסים מן הערל הבא מהם ישראל הוא וישראל מתקרי ולא גריעי מעכו"ם הבא על בת ישראל אעפ"י שהם ערלי בשר וערלי לב הולד כמוה וכשר הוא וישראל מתקרי כ"ש אלו בני האנוסים ואין לחוש לבעלי תשובה אלו ולומר שאין אמם מישראל אם אין עדים מעידים באמו שהיא מישראל לפי שחזקת כל האנוסים אין נושאין גויות ודבר זה מפורסם לנו שהם מתנהגים בכך וכיון שנודע לנו חזקה זו והם מעידים זה לזה שבזה הם מתנהגים דור אחר דור מזמן הגזרה עד היום הזה הויא חזקה זו חזקה לדון על פיה בכל אנוס הבא לעשות תשובה כשם שמחזיקין אותו שאביו מישראל כך מחזיקין אותו שאמו מישראל ואינה גויה.
ומצינו שבתלמוד בהרבה מקומות דנין עפ"י החזקה ואפילו באיסור דאורית' משום דהו' חזקה דאורית' וכדאמרי' גבי מלתא דעבידא לאגלויי חזקה היא דלא משקרי בה אינשי וכן בפ"ק דמציעא אמרינן גבי דאין אדם מעיד עדות שקר חזקה היא דאין אדם חוטא ולא לו וכן נמי מי שאמר לשלוחו צא ושחוט לי תרנגולות והלך ומצאן שחוטין חזקתן כשר וכן במסכת שבועות אמרינן חזקה שאין אדם מעיז פניו בפני בעל חובו ובכמה דוכתי בתלמוד אשכחנא דדייני על פומא דחזקה א"כ אנו גם כן נדון עפ"י חזקה זו המפורסמת שאין האנוסים נושאים נשים נכריות אשר לא מזרע ישראל המה ויש ראיה על חזקה זו ממעשים בכל יום ובכל מקום בפני הגדולים שכל הבאים מהאנוסים ישוב בתשובה אין אנו מצריכים אותם כי אם מילה בלבד לא טבילה מטעם שאין אנו חוששין שמא אמו גויה דחזקה היא שאינן נושאין גויות והגע עצמך שאלו באת לבטל חזקה זו ובאת לחוש לשמא אמו גויה ויהיה מקום לחששה זו מצריכין טבילה עם מילה לכל מי שבא מן האנוסים לעשות תשובה ולשוב לדת ישראל לפי שכיון שאמו גויה אעפ"י שאביו מהאנוסים שנחשבים כישראל לא היה נחשב הבן אלא עכו"ם לפי שאין בן בנך הבא מן הגויה קרוי בנך כמו שהתבאר לעיל וכיון שנחשב לעכו"ם אינו נחשב מישראל ואינו מותר לבא בקהל אלא במילה וטבילה אך הרשאת /הרצאת/ דמים עד שיבנה בית המקדש במהרה בימינו לפי שלא נכנסו ישראל בברית התורה אלא בג' דברים הללו וכל הבא להתגייר מחויב בהם כדאיתא במסכ' יבמות וכיון שאלו האנוסים שבאים לשוב בתשובה אין אנו מצריכין אותם ולא הצריכו אותם הגדולים אשר קדמונו כי אם מילה בלבד א"כ לא חששו לשמא אמם גויה וסמכו על החזקה הזו שאין האנוסים מתערבים עם העכו"ם לקחת מבנותיה' להם לנשים ובעלי תשובה אלו אינן צריכין טבילה לפי שדינם כדין ישראל משומד לערלות וכמי שלא מלה אותו אביו או ב"ד שחייב למול הוא עצמו שאין צריך טבילה וכן כתבו רבני צרפת ז"ל שישראל מומר אפילו לע"ז אין צריך טבילה ולא קבלה בפני שלשה ואעפ"י ששנינו כל הפורש מן הערלה כפורש מן הקבר דוקא להצריכו הזאה לענין טהרות ולענין אכילת קדשים אבל אנחנו בעונות טמאי מתים אנחנו ואף הוא כמונו ועוד שלא אמרו כל הפורש מן הערלה כפורש מן הקבר אלא בערל עכו"ם אבל בערל ישראל לא אמרינן הכי כדאיתא התם ועוד שהטבילה אינה מעלה מטומאת הקבר ולא מטומאת הקבר /שלש תיבות האחרונות מיותרות/ לפיכך אנוסים אלו לא חששו להצריכם טבילה מפני שסמכו על חזקתם שאמם מזרע ישראל ואעפ"י שיש מקצת מהם שמתערבים בעכו"ם ולוקחים נשים מבנותיהם אין עושה זה כי אם מעט מן המעט אחד מעיר ושנים ממשפחה ומן הדין אין אנו חוששין לאותו המעט משו' דכל דפריש מרובה פריש והוי כמו תשע חנויות מוכרות בשר שחוטה ואחת מוכרת נבלה וכן תשע צבורין מצה ואחד חמץ שבמקומן הוי קבוע וכמחצה על מחצה דמי ואם פירש הולכין אחר הרוב ומותר משום דכל דפריש מרובה פריש וכן בכאן נאמר כיון שאין נושאין גויות אלא מעט ואותן שאין נושאין גויות הם הרבה מאד עד שכמעט שאין יחס לאותו המעט בערך אל הרוב א"כ כל הפורש מהם אצלנו לעשות תשובה מרובה פריש ומזרע ישראל קאתו ואשתו זקוקה לאחיו המומר.
וגם אין לפטור אשת אח מומר מן החליצה ומן היבום מטע' דהוה הורתו שלא בקדושה שלא נאמר זה אלא לענין גר בלבד דהכי תנן ביבמותבפ' נושאין גיורת שנתגיירה ובנה עמה לא חולצין ולא מיבמין אפילו הורתו של ראשון שלא בקדושה ולידתו בקדושה והשני הורתו ולידתו בקדושה וכן שנשתחררו בניה עמה וקאמרי בגמ' ש"מ אפיקורוס פקריה רחמנא לזרעיה דכתיב אשר בשר חמורים בשרם וזרמת סוסים זרמתם ויהבי טעמא אחרינ' דעכו"ם שנתגייר כקטן שנולד דמי משמע דאין להם אחוה והני טעמי לא שייכי במומר חדא דזרעיה זרע הוא דאפילו עכו"ם הבא על המומרת זרע הבן ההוא עד סוף כל הדורות ישראל הוא כמו שהוכחנו לעיל מהנהו בנתא אלמא זרעיה זרע הוא ועוד דמומר אחוה לית ליה כמו שביאר הרמ"בן ז"ל בחדושיו לענין רבית ואין לטעות ולומר מאחר שנולדו בגיותן לא בקדושה היא לידתן דהא סוגיין בכוליה תלמודא דישראל מומר דיניה כישראל אפילו לכמה דרי בקדושתיהו קיימי והגע עצמך שאם קדש זרע המומר הבא מן המומרת ממזרת התהיה מותרת לו כדין גר דלא איקרי קהל זה לא יעלה על דעת דאחינו הוא מכל מקום וגם היהיה ח"ו המומר מותר באחותו כמו שהיא מותרת לגר דלא אסרוה לגר אלא משום שלא יאמרו יצאנו מקדושה חמורה לקדושה קלה אבל המומר לענין אחוה אחינו הוא ואסור באחותו כמו ישראל דאעפ"י שחטא ישראל הוא ואין צד לומר הורתן שלא בקדושה בענין אחוה כזו ואף אין לפסול הזרע מלהיות מעדת ישראל מפני שבא מן הנדה כי הבא מן הנדה מחוייב הוא בכל המצות כלם ואע"ג דממז' מחייב כרת הוא הבא מן הנדה אינו ממזר אעפ"י שהיא בכרת ולא גרע מכהן הבא מן הנדה שהוא כשר ולא הוה חלל דהא אמרינן בפ' הבא על יבמתו מאלה אתא /אתה/ עושה חלל כלו' מזונה וגרושה וחללה ואין עושה חלל מנדה ואם הדין כן בכהן כ"ש וכ"ש בהבא מן הנדה דאינו נבדל מעדת ישראל נמצינו למדין מכל צדדין אלו שבני אלו האנוסים יש' הם נקראים אפילו עד כמה דרי לענין קדושים וגטין ויבום וחליצה ולא שמענו באחד מן הגדולים אשר קדמונו שהורה להקל בזה וכל המקל בדבר שבערוה צריך להתישב בדבר ולא יסמוך על סברתו שהרי הראשונים שהיה לבם פתוח כפתחו של אולם לא מלאם לבם להורות להקל כ"ש דורות אלו שאין להם יחס לראשונים כקוף בפני אדם כי דבר הערוה לא ניתן לתשלומין:
@שו"ת יכין ובועז חלק ב סימן לב
עוד שאלת שכיב מרע שצוה ואמר כל מה שבבית הנחתיו לאשתי והוא יותר משלה ואשתו יושבת ושומעת ולא ענתה דבר.
וצוה עוד מה שהוא בתלמסאן הנחתיו לבתי ומה שיש בתיבה יצא ממנו דמי התכריכין ושלש' דינרי זהב ינתנו בדמי תכריכי בתו שמתה בחייו ויקנו ממנו במה שיעשו לו נפש על קברו ומה שישאר מהזהב הוא לבתי ושר' שמואל בן שמיל יקח שני לטראות של עקיק ושמונה זהובים של זכוכית ויקח עוד הששה זהובים שתחת יד ר' עמרם בן אליעזר שבתלמסאן והחנות כל מה שיש בה מהסחורה יצא למזונות הבת ואחר זה שאלו אותו העדים אם יש לו יורש זולת זאת הבת ואמר להם שאין לו יורש זולתה אמרו לו אי אפשר שלא יהיה לו יורש אמר להם אם יהיה ינתן לו ד' זהובים אחר מות הבת ואם תמות תחזור הבית והעלי' שבתלמסאן לר' שמואל בן שמיל והבגד של משי שהוא בשביל הבת שתנשא בו אם תמות ינתן לבית הכנסת ויעשו בו כפי ראות עיני הקהל וצום עוד המעות שישארו ביד ר' יהודה ששפורטיש יצ"ו אחר שיצא מהם דמי התכריכין הנחתיו לבת עם מה שישאר לי בתלמסאן הכל הוא לבת בשביל הנשואין ואם תמות הבת הכל יקח ר' עמרם טוא י"צו זולת הבית והעליה שיחזרו לר' שמואל בן שמיל י"צו ואחר צואתו בשעתו נפטר לבית עולמו וחיי לכל ישראל שבק ושאלתם אם דבריו קיימים אם לאו.
תשובה דע כי התורה נתנה רשות לאדם להנחיל ולעשות בנכסיו כל מה שירצה שהרי משנה שלמה שנינו האומר איש פלוני יירשני במקום שיש בת בתי תרשני במקום שיש בן לא אמר כלום מפני שהתנה על מה שכתוב בתורה רבי יוחנן בן ברוקה אמר על מי שראוי ליורשיו דבריו קיימין ואם אמר על מי שאינו ראוי ליורשו אין דבריו קיימין ובגמרא שקלי וטרי ואמר רבי יוחנן היינו ת"ק ומוקי להא מתני' ר' שמואל /ישמעאל/ בנו של ר' יוחנן הכי לא נחלקו אבא וחכמים על אחר במקום בת ועל בת במקום בן שלא אמר כלום על מה נחלקו על בן בין הבנים ובת בין הבנות שאבא אמר ירש וחכמים אומרים לא ירש ופסקי הלכתא כר' יוחנן ואמרינן אמר רב יהודה אמר שמואל הלכתא כרבי יוחנן בן ברוקה וכן אמר רבה הלכתא כר' יוחנן אמר רב מאי טעמא דרבי יוחנן בן ברוקה אמר קרא והיה ביום הנחילו את בניו והתורה נתנה רשות לאדם להנחיל לכל מי שירצה ועוד מההיא דתנן המחלק נכסיו לבניו על פיו ריבה לאחד ומיעט לאחד והשוה להם את הבכור דבריו קיימין ואם אמר בלשון ירושה לא אמר כלום והאי מחלק נכסיו על פיו הוא ש"מ =שכיב מרע= לפי שדבריו ככתובים וכמסורים דמו ואין צריכין לא קנין ולא שטר ולא משיכה ובדיבורא בעלמא מתקיימי' דבריו ולהכי קרי ליה על פיו היה /הנה/ התבאר שיש לאדם רשות לרבו' ולמעט ולעשות בנכסיו מה שירצה אבל בתנאי בלשון מתנה ואם בלשון ירושה לא אמר כלו' וטעמה משום דמתנה על מה שכתוב בתורה וכל המתנה על מה שכתוב בתורה תנאו בטל.
ואחר הצעה זו יש לעיין במה שבא עליו השאלה שצוה ואמר כשתמו' הבת יקח הכל פלוני ויחזור לפלו' כך וכך אם דבריו קיימין אם לאו יש לומר בודאי שזאת המתנה קיימת לפי שלא נאמרה בלשון ירושה אלא בלשון מתנה ולשון מתנה יש לה הפסק מה שאין כן בלשון ירושה דבפ' יש נוחלין אמרינן שלח רב אחא בר ענא /עויא לדברי ר' יוחנן בן ברוקה/ נכסי לך ואחריך לפ' אם ראוי ליורשו אין לשני במקום ראשון כלום שאין לשון מתנה אלא לשון ירושה וירושה אין לה הפסק ובההוא פירקא נמי גבי ש"מ שכתב כל נכסיו לאחרים מייתי רבה נמי האי לישנא ואקשי ליה רבה לרב נחמן אמאי דאמרי' דירושה אין לה הפסק והא אפסקה כלו' והרי בעל הנכסים הפסיק הירושה והדר איהו סבר יש לה הפסק ור"ח אמר אין לה הפסק והלכה פסוקה היא זו ואין בדבר זה שום חולק ולא נחלקו המפרשים ז"ל אלא אם דוקא בשאמר נכסי לך ולא הזכיר בלשון מתנה או אפילו הזכיר בלשון מתנה יש מי שסובר שאף אם הזכיר לשון מתנה אין הפסק לירושה ורש"בם ור"ז ז"ל סוברים כשאמר נכסי לך סתם ולא הזכיר בה לשון מתנה אבל אם הזכיר לשון מתנה יש לה הפסק ויש לשני מה ששייר ראשון.
וטעם מי שאמר שאף אם הזכיר לשון מתנה אין הפסק הוא מדיוק לשון הגמ' שאמר שאין לשון מתנה אלא לשון ירושה שמשמע לשון זה הוא שאין לשון מתנה כלום לענין מי שראוי ליורשו ואינו אלא לשון ירושה וכיון דירושה אין לה הפסק ור"ש ז"ל ור"ז ז"ל אומרים שלשון שאין לשון מתנה אלא לשון ירושה ר"ל שאינו לשון מתנה אלא לשון ירושה הא אם כתב לשון מתנה יש לה הפסק והביאו ראיה לדבריהם שנמצא בתלמוד שאין ריח כמון שרוצה לומר שאינו ריח כמון והמחלוקת הזו תלויה במלת שאין אם היה דוקא או היה כאלו אמר שאינה א"כ לפי דעת ר"ש ור"ז ז"ל כל שאמר המצוה בלשון מתנה הוי הפסק ודבריו קיימין כך היא דעתו של הרב בעל העטור ז"ל דמתנה יש לה הפסק שכן כתב גבי שלח ליה רב אחא בר טוא /עויא/ לדברי ר' יוחנן /בן ברוקה/ נכסי לך ואחריך לפלוני וכו' מסתבר' דוקא נכסי לך שאינו לשון מתנה בראוי ליורשו אבל בלשון מתנה ואמר אחריך לפלוני מת ראשון קנה שני ויש לה הפסק כדתנא האו' תנו שקל לבני בשבת וראויין לתת להם סלע /נותנין להם סלע/ אל תתנו להם אלא שקל אין נותנין להם אלא שקל ואם אמר מתו ירשו אחרים תחתיהם בין שאמר אל תתנו אין נותנין להם אלא שקל והא הכא יורשים נינהו ויש להם הפסק אלמא במתנה יש לה הפסק עכ"ל א"כ לפי זה אם אמר המוריש בלשון מתנה אין אנו חוששין לירושה איה /אין/ לה הפסק כי אין החשש אלא בלשון ירושה וזה המוריש שבאה עליו השאלה לא הזכיר לשון ירושה כלל כי כל דבריו אינם אלא לשון מתנה שכל לשונות של יטול יחזיק או יזכה או יקנה שיא' הש"מ אינם אלא לשון מתנה כדאי' בגמ' וכתבם הרמ"בם ז"ל בפ"ט מהל' זכיה ומתנה וכן לשון הנחה לשון מתנה הוא שכן כתב הרא"ש ז"ל בתשובה וכן לשון עזיבה ולקיחה לשון מתנה הם כן כתב א"ז הרש"בץ ז"ל וזה המצוה לא ימלט שאין בלשונו א' מאלו הלשונות שהם לשון מתנה וכן יש להוכיח מדבריו שאמר בסוף הכל הוא לבת בשביל הנישואין אם תזכה הבת מתורת ירושה למה לו לצוות ולומר בשביל הנישואין א"כ לא היתה כונתו אלא מתורת מתנה ואחר שזכתה מכח מתנה ולא מכח ירושה זכו האחרים אחר מותה במה שהניחה על דרך שצוה אביה. ואעפ"י שבא זה הלשון בסוף אין קפידא בכך כי בכל מקום שיבא לשון מתנה יועיל בין בתחלה בין באמצע בין בסוף כמו שמפורש בגפ' /בגמ'/ בפ' יש נוחלין ובדברי הרמב"ם ז"ל בהל' נחלות בפ"ו כתב בין בתחלה בין באמצע בין בסוף משום מתנה אעפ"י שהזכיר לשון ירושה דבריו קיימין ע"כ וזה אפי' הזכיר ירושה כ"ש בזה במצוה שלא הזכיר לשון ירושה כלל אלא כל דבריו לשון מתנה ואחר שהם לשון מתנה אין אנו חוששין להפסק ירושה שכן כתב בהדיא הרשב"ם ז"ל אם אמר אחריך לפלוני דבירושה אין לה הפסק ובמתנה יש לה הפסק ואחר שגדולי עולם הר"ש ז"ל והר"זה ז"ל והרב בעל העטור ז"ל וכמה גדולים נמשכו אחריהם שכלם הסכימו שאם אמר בלשון מתנה יש לה הפסי' /הפסק/ והוכיחו קצת מלשון הרמ"בם ז"ל שכתב ש"מ שאמר נכסי לך ואחריך לפלוני והיה הראשון ראוי ליורשו ופי' ואמר לא משום ירושה אני נותן לך שאין לה הפסק אלא משום /מתנה שיש לה/ הפסק והרי הפסקתיה השני קנה מה ששייך הראשון וכו' כתבו שאפי' לא ביאר המצוה בלשונו ענין ההפסקה אלא שאמר דברים שמשמע' הפסקה שבזה די א"כ נמצינו למדין לנדון שלפנינו שכל מה שצוה זה המצוה דבריו קיימין ואין לבטל צואתו מטעם הפסק ירושה כמו שהוכחנו זה מדברי הגדולים ז"ל שכתבנו דעתם.
ולענין מה שאמר שכל מה שבבית הוא יותר משל אשתו והיא שמעה ושתקה דע ששתיקתה לא מעלה ולא מורדת שאם הוא אמת שיספיק מה שבבית לכתובתה הנה מה טוב ואם לאו תגבה מה שחסר לה מכתובת' ממה שהני' בעלה כי לא יתבטל זכותה מפני שתיקתה כי אותה שתיקה אינה אלא מחמת כיסופא ולפיכך לא יתבטל זכותה שאעפ"י שאמרו בפ' יש נוחלין שהכותב כל נכסיו לבניו וכתב לאשתו ביניהם אבדה כתובתה ואיתמר עלה במחלק בפניה והיא שותקת כתבו קצת דוקא בשקבלה עליהאבל שתיקה בלחוד לא מהניא ובר מן דין הרי בעל העיטור ז"ל כתב משמייהו דרבואתה בענין מתנת ש"מ דהאי /דאמרי'/ אמרי' דשתיקה מהניא דוקא בדורות הראשונים אבל השתא משום כסופא הוא דשתקה וכן כתב הרב בעל החשן ז"ל בשם הרא"ש אביו ז"ל על ענין קרקע שמכרוהו והכריזו שכל מי שיש לו זכות שיבא והוא לא בא ושתק אין שתיקתו מזיקתו לפי שיש לטעון שלא היה לו מקום וענין וכן בנדון הזה דמשום כסופא או משום שלא היה לה מקום שתקה אם כן לא נתבטל זכותה מפני שתיקתה אלא תעמוד על זכותה כל זמן שתרצה.
ולפי מה שראיתי בשטר קבלת עדות הצואה שנתקבלה העדות בלילה א"כ הוא עדות זו בטלה היא לגמרי ואין דנין עליה לפי שכל עדות שנתקבלה בלילה אינה עדות +אמ"ה לא שהעדים שמעו העדות מפי המצוה בלילה אלא העדים הגידו עדותם לפני ג' ב"ד בלילה והג' כתבו שטר שמה /מה/ ששמעו מפי העדים והיה כל זה בלילה, הרצב"ש ז"ל+ ואין דנין על פי אותה קבלה שכן הוכיחו המפרשים ז"ל במס' ר"ה בפ' ראוהו ב"ד וכן משמע מההיא דאמרי' בפ' זה בורר ג' שנכנסו לבקר את החולה רצו כותבין רצו עושין דין שנים כותבין ואין עושין דין ואמר רב חסדא לא שנו אלא ביום אבל בלילה כותבין ואין עושין דין משו' דהוה להו עדים ואין עד נעשה דיין והוכיחו מכאן שכל עדות שנתקבלה בלילה אינה עדו' הלכך צריכין להם להעיד עדות אחרת בפני ב"ד ואם יחזרו מעדותם או החליפו יתחלף הדין לפי מה שיעידו ואם יעמדו בעדותם המתנה קיימת לפי מה שכתבנו ואין לזוז והאמת עד לעצמו: נאם המחכה רחמי קונו ממרומו. הנושא עליו על שכמו. הצעיר שמעון בן הרב ר' שלמה נ"ן בן הרב הגדול ר' שמעון נ"ן בן החכם רבי צמח זלה"ה:
@שו"ת יכין ובועז חלק ב סימן לג
זה הקנדריס נתיסד לפסק דין נעשה בעיר תלמסאן על הענין הנזכר.
תחלה צריך להקדים הקדמה אחת והיא הכרחית למה שיבא אחריה והיא שלעולם אומדין דעת הנותן או הכותב כדאי' בבתרא בפ' מי דאמרי' התם מאן תנא דאזל בתר אומדנא אמר רב נחמן ר' שמעון בן מנסיא הוא דתני הרי שהלך בנו למדינת הים ושמע שמת בנו ועמד וכתב כל נכסיו לאחר ואח"כ בא בנו מתנתו מתנה רבי שמעון בן מנסיא אומר אין מתנתו מתנה שאלמלא ידע שבנו קיים לא היה כותבן ומייתו לה נמי בפ' יש נוחלין האומר איש פ' יירשני וקאמר רב נחמן התם הלכה כר' שמעון בן מנסיא וכן כתב הרי"אף ז"ל בהלכותיו בפ' מי וכתבה הרמב"ם ז"ל בפ"ו מה' זכיה ומתנה לעולם אומדין דעת הנותן אם היו דברים מראים סוף דעתו עושין ע"פ האומד אעפ"י שלא פי' וכו'. אעפ"י שהרמב"ם ז"ל כתב בחדושיו בפ' מי שמת דלא איירי אלא בשכיב מרע אבל בבריא אפי' בא בנו מתנתו קיימת כיון דשביק נפשיה ויהיב לאחריני לברי' נמי שביק זהו בבריא אבל בש"מ כולי עלמא מודו דאזלינן בתר אומדנא דידיה נפקא מינה לנדון שלפנינו בזה המצוה שצוה הבית והעליה יחזרו לר' שמואל בן שמיל שהדברים מוכיחים ואומדן דעתא הוא שכונת המצוה היא שהוא נותן לו הבית והעליה ויזכה בהם מתורת מתנה אעפ"י שלא פירש מתנה בהדיא כונתו למתנה היתה וכן משמעו של לשון שאמר יחזרו ר"ל יחזרו במדינה /במתנה/ כמו שקבלם במתנה ולא גרע יחזרו מאותן לשונות שנזכרו בגמ' שהם לשון מתנה דאמרי' יטול יחזיק יזכה יקנה אינם אלא לשון מתנה הרי לשונות אלו אין שום זכר למתנה אעפ"כ דינם כאלו אמר בפי' מתנה וטעמם בזה לפי שאומדין דעת הנותן שכונתו באיזה לשון שיצוה מהם שהוא לשון מתנה כך בזה שאמר יחזרו רצונו ינתנו והכל נמשך אחר הטעם שאומדין דעת הנותן ואזלינן בתריה כפי מה שהשרישו לנו בעלי הגמ' דאזלינן בתר אומדנא.
ועוד יש לומר דיש להוכיח שכונתו בזה הלשון שיזכ' המקבל במה שצוה מתורת מתנה שהרי הבית ועליה שלהם היו והם הוציאוהו בנידוניא לאשתו של מת ולא זכה בהם אלא מחמת נידוניא ונידוניא מתנה היא דהא אמרי' בגמ' כמה אתה נותן לבתך ר"ל כמה אתה מוציא לבתך בנדונייתה הרי הנידוניא נקראת אצלם מתנה ומאח' שזה המצוה לא זכה בבית והעליה אלא מכח מתנת הנדוניא ועתה בשעת המיתה גלה דעתו במה שאמר יחזרו שרצונו וכונתו שינתנו לזה המקבל כמו שנתנו לו וכמו שזכה הוא בהם מתורת מתנה ואין בזה ספק כלל ודבר ברור הוא וכל מה שכתבנו בזה לא היינו צריכים לו לרוב פרסומו ואינם אלא פטומי מלין ואין זה צריך לפנים כי היא גלויה ומודעת לכל מי שיש לו עין רואה ואזן שומעת.
ומה שצוה הש"מ שכל מה שבבית הנחתיו לאשתי והוא יותר משלה ופסק הדין מי שפסק שכונתו שתקח כדי כתב' והשאר אין לה בו זכות ונתלה במה שכתב בעל הטורים ז"ל ש"מ שאמר תנו מאתים זוז לאשתי בראוי לה נוטלתן בבית דין מכתבתה ואם אמר תטול מאתים זוז מכתובתה לא תטול את שתיהן אלא ידה על העליונה ע"כ הפסק דין.
זה טעות הוא כי בספר אבן העזר מהטורים לא הזכיר בב"ד בלשונו כלל כי ב"ד מאן דכר שמיה אלא הלשון לא לבד מכתבתה ר"ל מוסיף על כתבתה תטול מאתים זוז וחשב הטועה לבד הוא ב"ד ובזה לא יטעה בר בי רב דחד יומא ולזה כתב מה שכתב שאלו הבין הלשון היה יודע ומכיר שהו' הפך מה שכתב וחשב שהוא סעד לדבריו ומניה וביה תשובה על דבריו שהו' הבין שאין לה אלא כתוב' ותטול המאתי' מהם וזה אינו אמת אלא שהדין הוא שתטול אותם מוסף על כתבתה לכן אם באנו לדי /לידי/ מדה זו ולדון על מה שכתב בטורים יש לבעל דין לומר שתטול כל מה שבבית זולת כתבתה ובאמת שזו שבספר אבן העזר לא אמרה בעל הטורים ולא אביו ז"ל כי אם בהדיא אתמר בגמ' בפ' יש נוחלין דהכי אמרי' התם ש"מ שאמר תנו מאתים זוז לפלונית אשתי בראוי לה נוטלתן ונוטלת את כתבתה בכתובה ידה על העליונה רצתה נוטלתן רצתה נוטלת כתובתה זו היא שכתב בעל הטורים ז"ל וכן היא בדברי הרמב"ם ז"ל הרי מפורש בגמ' שאם לא הזכיר הכתובה אלא אמר בראוי לה שהיא נוטלת את שתיהן כתובה ומה שצוה והכל תלוי בדקדוק לשון המצוה אם הזכיר כתובה אם לאו שאם הזכירה ידה על העליונה ואם לא הזכיר כתובתה אלא בראוי לה תטול שתיהן א"כ אשה זו שאמר הש"מ הנחתי לה מה שבבית והוא יותר משלה מאחר שלא אמר בכתובתה יש לומר שתטול שתיהן ובגמ' רצו להקשת בהאומר בראוי לה לאשה או בראוי לו לבעל חוב כי גם בגמ' אמרו ש"מ שאמר תנו מאתים זוז לפלוני לבעל חוב בראוי לו נוטלן ונוטל את חובו ואם אמר בחובו ידו על העליונה רצה נוטלן רצה נוטל את חובו ואקשי' ודלמא בראוי לו בחובו קאמר אמר רב נחמן אמר לי הונא הא מני ר' עקיבה דדייק לישנה יתירה דתנו לה את הבור ולא את הדות אעפ"י שכתב עומקא ורומא צריך ליקח לו דרך דברי ר' עקיבה וחכ"א אין צריך ליקח דרך ומודה ר' עקיבה בזמן שאמר לו חוק /חזק/ שאין צריך ליקח לו דרך אלמא כיון דלא צריך לטפויי מלתא קאתי הכא נמי כיון דלא צריך לטפויי מלתא קאתי מש"מ שאשה נוטלת את שתיהן בשלא הזכיר כתבה אלא כשאמר בראוי לה משום לישנא יתירה לא משום הזכרת סכום כמו שראיתי כתוב בפסק הדין שכתב שהטעם הוא שלא הזכיר שום מנין וזה כתבו לפי שראה כתוב מאתים זוז חשב שהבריח הוא להזכיר המנין ולא זו הדרך כי הכל תלוי בהזכרת הכתבה לה /לא/ במנין לכן אם אמר תטול בכתבתה ידה על העליונה ואם לא הזכיר כתבה אלא במה שראוי לה או בשלה /בשלא/ ראוי ושלה הכל עולה בסגנון אחד ואין קפידה אלא בהזכרת הכתובה ואם לא הזכירה באיזה לשון שיצוה היא נוטלת את שתיהן כי הוא לישנא יתירה ולטפויי אתא א"כ באשה זו היא /אי/ אפשר לומר שתטול את שתיהן מה שבבית וכתובתה.
וגם כתוב בפסק דין ההוא שאין כאן הוכחה על לשון מתנה כלל טעות הוא זה דהוכחא גדולה יש שהרי צוה בלשון הנחה ואמר הנחתיו לה ולשון הנחה לשון מתנה היא וכן כתב הרא"ש ז"ל בתשובה דעקר לשון צואת ש"מ הוא בל' הנחה לפום ריהטא דעלמא לפי שהוא נפטר מן העולם ומניח נכסיו אחריו הוא מצוה לפ' אני מניח זה ולפ' אני מניח זה ובש"מ אמר רב ששת יטול יזכה יחזיק יקנה כלם לשון מתנה הם וכשאו' הש"מ אני מניח לפלו' כאלו אמר יטול דהנטילה היא חלוף ההנחה כדתנן בפ' שתי הלחם אפי' אלו נוטלין ואלו מניחין נמצא לפי זה למי שרוצה להתעקש שאשה זו נוטלת שתיהם זה שבבית וכתובתה אלא שהדרך הנכונה היא שתטול מה שבבית לבד אפי' יהיה יותר מכתבתה שבודאי שאומדנא דמוכח הוא שנתנו לה בעלה ואם לא יספיק לכתובתה תגבה מה שחסר לה שידה על העליונה ואין לומר שאם היתה שם בשעת הצואה ושתקה שתטול מה שצוה הבעל אפי' יהיה פחות מכתבתה שסברה וקבלה ומה שאמרו ידה על העליונה היינו כשצוה הבעל שלא בפניה אבל אם היה בפניה אין לה אלא מה שצוה מאחר ששתקה וכבר כתבו המחברים ז"ל שאין שתיקתה מזיקתה ואין אנו יכולין לומר שנתרצית כי אותה שתיקה אינה אלא מחמת כסופא ולפיכך לא נתבטל זכותה כמו שכתב הרב בעל העטור ז"ל משמיהו דרבואתה ז"ל בענין מתנת ש"מ שהרי אמרי' דשתיקה מהניא דוקא בדורות הראשונים אבל השתא כסופא הוא דאשתקה וכבר הארכתי בזה בראיות בתשובה שהשבתי על זה.
וגם ראיתי שכתב שאם תפסה האלמנה מה שתפסה למזונותיה שמוציאין מידה וכתבו בספר מישרים.
וענין התפיסה הואיל ואתא לידן לימא /נימא/ ביה מלתא דבפ' אלמנה נזונית אמר ר' אלעזר אלמנה שתפסה מטלטלין במזונותי' מה שתפסה תפסה וכן כי אתא רב דימי אמר מעשה בכלתו של שבתאי שתפסה דסקיה מלאה מעות ולא היה כח בחכמים להוציא מידה אמר רבה לא אמרן אלא למזוני אבל לכתוב' מפקינן מינה מתקיף לה מר בר רב אשי מאי שנא כתובה דמקרקעי ולא מטלטלי מזוני נמי מקרקעי ולא מטלטלי אלא מאי דתפסה תפסה כתוב' נמי מאי דתפס' תפסה אמר יעקב בר נפתלי הכי אמרי' משמיה דרבה כותיה נמצא שבין למזונות בין לכתוב' אין האלמנה גובה אלא מקרקעי לא מטלטלי אם לא תפס' אבל אם תפסה מטלטלין גובה מהם בין כתובה בין מזונות זהו דין התלמוד אבל עתה אין אנו דנין כן כי כבר תקנו הגאוני' שתהיה האלמנה גובה כתבתה אף מן המטלטלין של יתומים וכדאמרי' בכתבות בפ' הכותב מטלטלי דיתמי לא משתעבדי לבעל חוב כמו שכתב הרמב"ם ז"ל בהל' מלוה ולוה ומפני תקנת העולם תקנו הגאונים ז"ל שיהיו בעלי חובות גובים אף מטלטלי של יתומים כמו שגובין מהקרקעו' כמו שכתב הרי"אף ז"ל בפ' מציאת האשה וכן כתב הרמב"ם ז"ל בהל' הנז' והרא"ש ז"ל בפסקיו בפ' הכותב וכן היא הסכמת כל האחרונים ז"ל וכמו שתקנו לבעלי חובות שגובין מטלטלי דיתמי כך תקנו לאשה שגובה כתבתה אחר מות בעלה וכן כתב הרמב"ם ז"ל בפי"ו מה' הנז'.
ואחר שהאלמנה גובה כתבתה מהמטלטלין אפי' מטלטלין שלא תפסה כך הוא הדין במזונותיה אחר שהם מתנאי כתובה ככתובה דמי כן כתבו הגאונים ז"ל והרמב"ם ז"ל והרא"ש ז"ל בפסקיו בפ' אלמנה נזונית וז"ל והאידנא דתקון רבנן כתובה נגבי' אפי' ממטלטלין כיון דמזוני תנאי כתובה נינהו ותנאי כתובה ככתובה דמי נזונית דמי /מזונות נמי/ ממטלטלין בין תפסה בין לא תפסה ע"כ אבל יש חילוק בין מטלטלין שתפסה למטלטלין שלא תפסה כי המטלטלין שלא תפסה יכולין היורשים למכור אותם ולעשות בהם חפצם ורצונם ואין ההאלמנה /האלמנה/ מעכבת על ידם ולא להוציא מתחת ידם וישארו תחת ידם עד זמן שלא ישאר תחת ידה במה שתהיה נזונית ותבא לב"ד ויפסקו לה מזונו' ממה שתחת יד היורשי' וכל המטלטלין שתפס' בין תפס' מחיי' בין תפס' לאחר מיתה אין ליורשי' בהם רשות ואין מוציאין אותן מתחת ידה ואפי' יהיה ממון הרבה ואפי' ככר זהב אין מוציאין מידה שהיא נזונית ממה שבידה עד שתמות אז יקחו היורשין את השאר וכן פסק הרמב"ם ז"ל בפי"א מהל' אישות ומה שכתב שמחשבין עמה הוא מחלוקת בירושלמי דאמרי' התם אלמנה שתפסה במזונותיה אלף זוז אין מוציאין אותן מידה מהו למימר לה אחוי מה שבידך תלמידי דר' יונה אמרי אמרינן לה אחוי מה שבידך אמר לון ר' יוסי ברבין מכיון שיש להשבע בסוף אפי' אחיו /אחוי/ מה שבידך לא אמרי' ע"כ והרמב"ם ז"ל פסק כתלמידי רבי יונה דאמרי אמרי' לא /לה/ אחוי מה שבידך ולפיכך כתב מחשבין עמה נמצא לענין אלמנה שכל מה שתפסה תחת ידה אפי' ממון הרבה אין מוציאין מידה.
ולענין האלמנה הזאת כל זה היה עולה יפה שאין מוציאין מידה אבל מחשבין עמה וישארו תחת ידה אלו היתה צואת הש"מ בטלה אבל מאחר שצואתו קיימת נוטלת היא שבבית כאשר צוה בעלה אפילו יעלה יותר מכתובתה ואם לא יספיקו לה תגבה מה שישאר לה מעזבון המת כאשר התבאר וזה ברור לכל משכיל.
וגם ראה ראיתי מה ששח בענין ירושה אם יש לה הפסק או אין לה הפסק ואנו בענין זה כבר הרחבנו הדיבור בתשובה שנשאלנו על זה וכתבנו מה שיספיק ליודע מדע ויען כי הוגיד הוגד לנו כי אותה תשובה נעלמ' לכן אצטרך לכתוב העולה ממנה והוא בודאי שזאת המתנה קיימת היא לפי שלא נאמרה בלשון ירושה אלא בלשון מתנה ולשון מתנה יש לה הפסק מה שאין כן בלשון ירושה דבפ' יש נוחלין אמרי' שלח רב אחא בר ענא /עויא/ נכסי לך ואחריך לפ' אם ראוי ליורשו אין לשני במקו' ראשון כלום שאין לשון מתנה אלא לשון ירושה וירושה אין לה הפסק ובההוא פירקא נמי גבי ש"מ שכתב כל נכסיו לאחרים מייתי רבה נמי האי לישנא דאקשי ליה רבה לרב נחמן אמאי דאמרינן דירושה אין לה הפסק והא אפסקה כלומר הרי בעל הנכסים הפסיק הירושה והדר איהו סבר יש לה הפסק ורחמנא אמר אין לה הפסק והלכה פסוקה היא זו ואין בדבר זה שום חולק ולא נחלקו הראשונים ז"ל אלא אם דוקא בשאמר נכסי לך ולא הזכיר לשון מתנה או אפילו הזכיר לשון מתנה יש שסובר אף אם הזכיר לשון מתנה אין הפסק לירושה ורש"בם ז"ל ור"ז ז"ל סוברים דוקא בשאמר לשון נכסי לך סתם ולא הזכיר בה לשון מתנה אבל אם הזכיר לשון מתנה יש לה הפסק ויש לשני מה ששייר ראשון.
וטעם מי שאמר שאף אם הזכיר לשון מתנה אין לה הפסיק הוא מדיוק לשון הגמ' שאמר שאין לשון מתנה אלא לשון ירושה שמשמע לשון זה הוא שאין לשון מתנה כלומר לענין מי שראוי ליורשו ואינו אלא לשון ירושה וכיון דירושה היא אין לה הפסק ור"ש ור"ז ז"ל אומרים שלשון שאין לשון מתנה אלא לשון ירושה ר"ל שאינו לשון מתנה אלא לשון ירושה הא אם כתב לשון מתנה יש לה הפסק והמחלוקת הזו תלויה במלת שאין אם היא דוקא או היא כאלו אמר שאינה אם כן לפי דעת ר"ש ור"ז ז"ל כל שאמר המצוה בלשון מתנה הוי הפסק ודבריו קיימין וכן היא דעתו של הרב בעל העטור ז"ל דבמתנה יש לה הפסק שכן כתב גבי שלח ליה רב אחא בר ענא לדברי ר' יוחנן נכסי לך ואחריך לפלוני מת ראשון קנה שני ויש לה הפסק כדתניא האו' תנו שקל לבני בשבת וראויין לתת להם סלע נותנין להם סלע אל תתנו להם אלא שקל אין נותנין להם אלא שקל ואם אמר מתו ירשו אחרים תחתיהם בין שאמר אל תתנו אין נותנין להם אלא שקל והא הכא יורשין נינהו ויש להם הפסק אלמא במתנה יש לה הפסק עכ"ל אם כן לפי זה אם אמר המוריש בלשון מתנה אין אנו חוששין לטעם ירושה אין לה הפסק כי אין החשש בלשון ירושה וזה המוריש לא הזכיר לשון ירושה כלל כי כל דבריו אינם אלא לשון מתנה שכל לשונות של יטול יחזיק או יזכה או יקנה שיא' הש"מ אינם אלא לשון מתנה כדאי' בגמ' וכתבם הרמ"בם ז"ל בפ"ט מהל' זכיה ומתנה וכן לשון עזיבה ולקיחה לשון מתנה הם כמו שכתב א"ז הרש"בץ ז"ל וזה המצוה לא ימלט שאין בלשונו אחד מאלו הלשונות שהם לשון מתנה מאחר שזכתה הבת מכח מתנה ולא מכח ירושה זכו האחרים אחר מותה במה שהניחה על דרך שצוה אביה זהו העולה בקצרה מתשובתי שהשבתי בדין זה.
ועתה יש להוסיף להעמיד המתנה ולומר שאפי' למאן דפליג ואמר דירושה אין לה הפסק בנדון הזה יודה שיש לה הפסק וזה משני טעמים חדא דכלהון מודים שאם פי' ואמר לא משום ירושה אלא במתנה והרי הפסקתיה השני קנה כן הוא הדין בזה מאחר שאמרו לו העדים שאי אפשר שאין לו יורש והשיב המת אפילו יהיה לו יורש לא ירש אלא כך וכך כונתו היתה להפסיק אפי' יהיה לו יורש והשתא אתיא שפיר אפילו למאן דסבר אין לה הפסק בזה יודה שיש לה הפסק מאחר שהפסיקה וזה אומדנא דמוכח הוא שכונתו היתה אפילו יהיה לו יורש הרי הפסק ירושתו וכבר הקדמנו שבמתנה אזלינן בתר אומדנא דמוכח אלמא דבריו קיימין הם לדעת הכל מאחר שהפסיק בפירוש.
והטעם השני אפי' למי שסובר דירושה אין לה הפסק היינו ביורש שהחזיק בירושתו וזכה בה אז נא' אין לה הפסק אבל אי לא החזיק בירושה אלא שנשארה ביד שליש יש לה הפסק אפי' למאן דפליג ואמר אין לה הפסק והכי כתב הרב הגדול ר' יצחק קרקושא ז"ל בחדושיו לבתרא וכתב דכי אמרי' ירושה אין לה הפסק היינו כשבאה הירושה לידו וכיון דירושה אין לה הפסק אין לשני במקום הראשון כלום אבל כשלא באה הירושה לידו אלא נתן הנכסים ביד שליש וכיון שלא נתן בידם ליכא למימר דהוה ליה לשון ירושה ואין לה הפסק עכ"ל ויש הוכחה לזה מההיא דתנן האו' תנו שקל לבני בשבת וראויין לתת להם סלע נותנין להם סלע ואם אמר לא תתנו להם אלא שקל אין נותנין להם אלא שקל ואם אמר מתו ירשו אחרים תחתיהן בין שאמר אל תתנו אין נותנין להם אלא שקל אעפ"י שזה קשה למה שאמרו ירושה אין לה הפסק ומהכא משמע דיש לו הפסק תרצו בה דזהו במי שנתן הנכסים ביד שליש משום דיעשה שליש מה שהושלש בידו והכי משמע לשנא דקאמר תנו לבתי שקל בשב' ולזה הסכים הרמב"ן ז"ל וכל הנמשכים אחריו מהגדולים וכן היא דעת הרמב"ם ז"ל אלמא משמע מהכא דכל שהשליש הנכסי' ביד שליש דבריו קיימין ולא חיישינן להפסק ירושה אפי' למאן דסבר הכי אם הושלשו ביד שליש יודה שיעשה שליש מה שהושלש בידו הרי שאתה רואה שהר"ם ז"ל וזולתו שאמרו דירושה אין לה הפסק אם הושלשו ביד שליש מודים דיש הפסק ירושה א"כ צא ולמד לנדון שלפנינו דיש לה הפסק מאחר שצוה המוריש ואמר המעות ישארו ביד ר' יהודה ששפורטיש יצ"ו כאשר זה מפורש בשטר הצואה הרי הנפט' השליש נכסיו ביד שליש ומאחר שהשליש' נסתלק' טעות /טענת/ ירושה אין לה הפסק וזהו דרך קלה ונקיה והטוב והישר לקיי' המתנה.
וגם ראיתי מה שאמ' מאח' ששאלו אותו העדי' אם יש לו יורש אם לא והשיבם שאין לו יורש יודה שלא היה בדעתו כי אנו יודעים שיש לו יורש לכן כל מה שצוה בטל דברים אלו בטלים הם כי אפשר שחשב שמת יורשו שהוא במקום רחוק וכיון שהוא במקום רחוק שמועתו רחוקה ואפשר שנפטר והוא לא ידע ועל סמך מחשבה זו אמר שאין לו יורש ובודאי חלים בדעתיה הוה כשאמר דברים אלו כ"ש שבשטר הצואה כתוב שהיה שלם בדעתו ככל אדם הבריא וכיון שהעידו העדים שהיה שלם בדעתו מה לנו לחפש חפוש זה שהרי מן הדין אעפ"י שלא כתבו זה העדים אין אנו צריכין לו כי אם /אין/ החולה צריך בדיקה אלא אם נשתטה תחלה והיה עתים חלים עתים שוטה אז צריך בדיקה אבל אם לא נשתטה אינו צריך בדיקה ולזה לא היו צריכים לבודקו כמו שכתב הרב בעל העטור הא דרגילי למכתב בצואות ודבריו ומלוליו שוין יודע להשב /להשיב/ על הן הן ועל לאו לאו מלתא יתירתא היא דלא בעינן בדיקה אלא בנשתטה אם כן לא היו צריכין לכותבו ועכשו שכתבוהו מעליותא היא והוסיפו בשטר טעם לשבח כדי שלא להסתבך בזה מי שאין לו הרגל בזה נמצא מכל צדדין אלו שמתנה זו קיימת.
ולענין קבלת עדות בלילה אנו נתעוררנו בזה כמו שהוא כתוב בתשובתינו בראיות ברורות ומה שכתב זה בפסק שלו אין מקבלין עדות ואין מקיימין אותה בלילה כדאי' בפ' יש נוחלין וכן כתב הרמב"ם ז"ל על כיוצא בזה אמרו הרוצה ליחנק יתלה באילן גדול וזה הטועה הוגה ואינו יודע מהו הוגה שזה לא נזכר בגמ' כלל לא בפ' יש נוחלין ולא בזולתו מהתלמוד בהדיא אלא המפרשים התעוררו לזה וכל א' הביא ראיה לדבריו והסכימו כלם שאין מקבלין עדות בלילה ומה שכתב הרשב"ם ז"ל שבדיעבד דנין על אותה עדות כבר כתב עליו הרמב"ן ז"ל חבלי תשובו' בחדושיו וכתב דבירושלמי אמרו דאפילו דן בלילה בדיעבד כשר אבל בגמ' דילן לא משמע הכי אלא אפי' דנו בלילה וקבלו בלילה לא כלום הוא זה כתב הרמב"ן ז"ל בחדושיו ואמרו שכן הוא דעת הרמב"ם ז"ל ומאחר שדעת כלום הוא שאין מקבלין עדות בלילה ולא נשמט אלא הרשב"ם ז"ל ואיך נניח תלמוד ערוך מפי הגדולים ונסמוך על דברי יחיד זו לא תעלה על הדעת ומה שאמר כדאי הוא לסמוך עליו בשעת הדחק זה לא נאמר לעולם בדיני ממונו' אלא אלו שלא שמשו כל צרכם מדמים מילתא למילתא אלא כלל גדול מסור בידינו המוציא מחברו עליו הראיה וסתם מתניתין היא בפ' הזרוע ובפ' מי שמת חכמים או' המוציא מחברו עליו הראיה ומטעם זה אין לומר בדיני ממונות כדאי הוא ר' פ*לוני לסמוך עליו ואם באנו לסמוך על הרשב"םז"ל /נסמוך/ לסמוך עליו בכל מילי שהרי דעתו היא דירושה יש לה הפסק כאשר כתבנו משמו זהו הנראה לנו בזה וה' אלהי הצבאות יצילנו מזדונות ומשגיאות ויודע תעלומות הוא יודע אם לעקל אם לעקלקלות כי יודע כל הנסתרות וכל הנפלאות. נאם שמעון בן הרב ר' שלמה בן הרב הגדול ר' שמעון בן החכם ר' צמח זלה"ה:
@שו"ת יכין ובועז חלק ב סימן לד
מוסתגאנים אל ה"ר אהרן יצ"ו בר משה נ"ע בן אלזוק.
מה שבא ר' חיון בר אברהם בזיז על יורשי האלמנה במעות שאין להם זכות מפני שמתה בלא שבועת אלמנה ולזה הפסידו כתובתה.
אמת ויציב הוא שהדין נותן כן דאין אדם מוריש שבועה לבניו אבל אם יש נאמנות בכתובתה אעפ"י שנהגו להשביעה כדברי אבא שאול שאומר שאין נאמנות מועיל ליורשים ופסקו הלכה כותיה בפ' הכותב ועל פסק זה נהגו להשביע' אפי' אם יש נאמנות בכתובתה אעפ"י שאינו מחוור לאחרונים ז"ל אבל מכל מקום אם מתה בלא שבועה אין יורשין מפסידין כלום דלא עבדינן בהו תרי קולי דאבא שאול דאמר נשבעת במקום נאמנות וקולא דרב שמואל דאמר אין אדם מוריש שבועה לבניו ובכי הא עבדינן לכתחלה כר' אלעזר ואין על היורשים אלא שבועת היורשים שלא פקדנו אבא וכו' וכן כתב הרז"ה ז"ל בפ' כל הנשבעין וכן כתב הרשב"א ז"ל בתשובותיו.
נמצא שאם מתה האלמנה בלא שבועה לא הפסידו יורשיה כתובתה אם יוציאו אותה ויש בה נאמנות וזה ברור וכן הורה בתשובותינו מורינו ורבנו הרב ר' יצחק בר ששת ז"ל וכן כתבו ודנו הלכה למעשה מורינו הרשב"ץ ז"ל וא"א מורי הרב ז"ל ובר מן דין איך /אין/ לר' חיון זכות בשטרות שהוציא על בני בן זנודא וזה מהכלל המסור בידינו שאם מת לוה בחיי מלוה ואח"כ מת מלוה שיורשי המלוה אינם גובים כלום כדאמרי' התם בשבועות רב ושמואל תרויהו לא שנו אלא שמת מלוה בחיי לוה כלומר שיורשיו נשבעין ונוטלין אבל מת לוה בחיי מלוה ואח"כ מת מלוה כבר נתחייב מלוה לבני לוה שבועה ואין אדם מוריש שבועה לבניו וכן כתב הרמב"ם ז"ל בפי"ז מהל' מלוה ולוה נמצא העולה מזה הוא מאחר שמת יהודה בן זנודא בחיי ר' אברהם בזיז ואח"כ מת ר' אברהם בזיז אין לבנו ר' חיון רשות לתבוע באותן שטרות שבידו ואין לו בהם זכות.
@שו"ת יכין ובועז חלק ב סימן לה
ומענין שטרות העולים בערכאות של גוים מן הדין הגוים פסולים לעדות הם דרשיעי נינהו ולאו בני עדות נינהו כלל ובפ' החולץ אמרי' אין עדות לגוי ובפ"ק דגטין אמרי' דערכאות פסולם פסול דאוריתא נינהו ובפ"ק דקמא תנן עפ"י עדים בני חורין ובני ברית ואמרי' בגמ' בני חורין לאפוקי עבדים דלית ליהו חייס ובני ברית לאפוקי גויים דלא שייכי במצות והרמב"ם ז"ל בהל' עדות בפ"ט דפסול עבד משום דכתיב ועשיתם לו כאשר זמם לעשות לאחיו ואם עבד פסול כ"ש גוי זהו עקר הדין ועכשו שאנו מכשירין שטרות העולות בערכאותיהם הוי משום דינא דמלכותא דינא ובפ"ק דגטין דשטרות העולות בערכאות של עכו"ם אעפ"י שחותמי העכו"ם כשרים חוץ מגטי נשים וכן כתב הרמב"ם ז"ל בהל' לוה ומלוה אעפ"י שהדברים עתיקים בענין עדות חוב אם צריך לראות לעדים נתינת המעות ובדברי הרב ז"ל צריכין עיון אבל מ"מ מאחר שהמלך עשה חק ומשפט שלא יחתמו העדים עד שיבואו בעלי דבר לפני הערכאות ויתנו הבעלי דינים להם רשות לחתום בזה הענין השטר כשר בין בחוב בין במכר בין במתנה אבל בתנאי שיאמרו להם כתבו לכן השטרות שהולך אדם אצל הערכאות ומודה בפניה' על מנת לכתוב השטר דינם כעדות בשטר ביש*ראל אבל העדות ששומעין מפי בעל דין ולא נתן להם רשות לכתוב הנק' בלשונם אסתרע"א זתי"קא היא כהודאה על פי /פה/ שלא נתנה להכתב ואין לה דין שטר נמצא העולה מזה הוא שאם השטרות שיש לר' יוסק בזיז הם בעדים כשרים אצלם והודה בפניהם והערבי הנק' קאדי חתום עליהם הם כשטרי יש' וגובה בהם את חובו מאותן ראיות שכתבתי וכן אנו דנין וכן כתב א"א מורי הרב וזה לשונו שטרות שנעשו בגופן שלהם בערכאותיהם מנהג מקומנו זה בימי מורינו הרב ר' יצחק בר ששת ז"ל וא"א הרשב"ץ ז"ל להכשירם וכן אני דן וכן אני מורה הלכה למעשה לדון ע"פ שטרות הנעשות בחובות ובמתנות ומחילות ומודעות עכ"ל ואין להאריך בזה ושלום לכם כנפשכם ושלום הצעיר שמעון בן הרב ר' שלמה בן הרב הגדול ר' שמעון ז"להה:
@שו"ת יכין ובועז חלק ב סימן לו
בגאיה אל הר' אברהם סטורה וה"ר יוסף עמאר יצ"ו.
שאלתם שטר צואה שכתוב בו שרצוני לתת להקדש כך וכך ותירש אחותי פלונית כו"כ והשאר לפלונית שליש ולפלונית שני שלישים ובשטר הצואה כתוב כתבנו וחתמנו במצותו הצואה קיימת או בטלה וזה נסח השטר אחרינו אנו עדים החתומים למטה שלח הבחור ר' חיים גרסיאן ומצאנוהו חולה מושכב על מטתו ודעתו מיושבת עליו ומכיר ומבחין בין טוב לרע כשאר כל אדם המהלך על רגליו בשוק ואמר לנו בבקשה מכם תהיו עדי צואתי שרצוני לתת מנכסי להקדש האוצר שהוא מושכר ביד ר' פלוני והחנות פלונית המושכרת ביד ר' פלוני ותירש אחותי הגדולה רגנון אשת ר' שבתי עובידא יצ"ו מעזבוני כפולה אחת או שתי כפולות והשאר כל מה שיש לי תחת כל השמים הן קרקע הן בתים הן חנויות הן אוצרות הן כסף וזהב וספרים ונכסים הכל יהיה השליש לגינטילי אחותי אשת הר' אברהם סטורה יצ"ו והשני שלישים לגרסיאנא אשת הר' יוסף עמאר יצ"ו ומאחר שחקרנו אנו העדים החתומים למטה את דברי ר' חיים הנז' והיה מיושב בדעתו והיו דבריו ישרים ונכונים. וידענו שמת המצוה הנזכר שהוא רבי חיים מתוך אותו חולי כתבנו וחתמנו במצותו ביום פלוני שנת פלונית.
אני הבא על החתום אומר שדברי השטר הזה הם פורחים באויר ואין להם על מה שיסמוכו ויפלו בהבל פיהם של תינוקות כ"ש בדברי חכמים וחדותם ודיוק ודקדוק הלשונות והבנתם ולזה אם באנו לדייק בו נמצא שהנותן לא נתן לפיכך המקבלות לא זכו לפי שדברי השטר הם סיפור דברים בעלמא ומגלה דעתו שרוצה לתת שהרי לא בא בשטר לשון יורה על הנתינה בהדיא אלא שרצונו לתת ולהוריש ודיבור גרידה כזה לא הוי כלום מאחר שלא נתן אלא רצונו לתת ולהוריש והוא לא נתן ולא הוריש בלשון שיועיל אין דבריו כלום כדא' בפ"ק דבתרא והרי"אף והרמב"ן והרמ"ה זכ"ל מסכימים שכל שהוא בלשון אתן אינו כלום וכן היא דעת הרמב"ם ז"ל לפיכך מתנה זו בטלה היא והכותב לא דק בלישניה וגם בה בשטר לשון שלא כרצון חכמים והוא אומרו כתבנו וחתמנו במצותו לכן אני אומר לא ימלט הענין מחלוקה או כונתו שיכתבו ויחתמו בחייו ואם כן הוא השטר בטל שהמיתנה /שהמצוה/ צוה שיכתבו בחייו והם כתבו לאחר מותו שכן יראה מתוך דברי השטר שכתוב בו שמת המצוה מתוך אותו חולי א"כ השטר אינו כלום כדאי' בגמ' בהדיא וכתבה הרמב"ם ז"ל וז"ל ש"מ שאמ' כתבו ותנו מנה לפלו' ומת קוד' שיכתבו ויתנו לו אין כותבין ונותנין לו ואם כונתו באומרו כתבו וחתמו שיכתב לאחר מיתה אין בדבריו שמשות /ממשות/ שאנו חוששי' שמא לא גמר להקנותו אלא לאחר מיתה ואין שטר לאחר מיתה כדאיתא בפ' מי שמת והרמ"בם ז"ל כתבה בפ"ח מהלכו' זכיה ומתנה א"כ כפי מה שעלתה מצודתי בקוצר מתנה זו בטלה היא מכל הצדדין למי שיש לו עין רואה ואזן שומעת ואין אני אומר קבלו דעתי והמשכילים שביניכם יראו האמת וילכו אחריו ושלום על דייני ישראל שדנין דין אמת לאמתו וכתב שמעון בן הרב רבי שלמה בן הרב הגדול רבי שמעון בן החכם רבי צמח ז"להה:
@שו"ת יכין ובועז חלק ב סימן לז
עוד בגאיה אל יקרינו המשכיל ר' ישועה יצ"ו בר יהודה עדא יצ"ו.
שאלת מיימונא אמרה בצואתה אני רוצה לצוות בפניכם שכל מה שיש לי בעולם וזכות שיש לי על בעלי מכתובתי מהכל ירשו יורשי כך וכך והשאר לפלונית וזה נסח השטר אחרינו אנו עדים החתומים למטה שלחה מרת מיימונא אלמנת ר' פלוני נ"ע ומצאנוה חולה ומוטלת במטה ודעתה מיושבת עליה ודבריה ישרים ונכונים יודעת לדבר ולהשיב על הן הן ועל לאו לאו כשא' כל אדם המהלך על רגליו בשוק ואמרה לנו דעו רבותי שאני חולה וכו' לכן בבקשה מכם תהיו עדי צואתי שאני רוצה לצוות בפניכם והוא שכל מה שיש לי תחת כל השמים ראוי ומוחזק מאיזה צד שיהיה ובפרט זכות כתובתי שיש לי על בעלי שירשו מהכל יורשי שהם בני שתי כפולות והשאר כלו יהיה לאדונתי אמי פלונית אשת אדוני אבי ר' פלוני ואנו עדים הנזכרים חקרנו דבריה ומצאנום נכונים וישרים וכדי ליפות כח צואה זו קנינו מידה של מיימונא הנז' וידענו ושאלנו שלא עשתה צואה אחרת ושמתה מתוך חליה ומפני כן כתבנו וחתמנו ביום פלוני.
תשובה מדעתי מתנה זו בטלה משלשה טעמים חדא דאית בה קנין וכל מתנת ש"מ =שכיב מרע= שהיא בקנין בין שהיא בכל נכסיו בין שהיא במקצת אינה כלום ואם מת המצוה אינו נוטל כלום המקבל לפי שבו חוששין שמא לא גמר להקנות לו אלא בקנין ואין קנין לאחר מיתה כלומר לפי שכבר נסתלקו הנכסים מרשותו וחזרו לרשות היורשים ואין כח ליתן אלא מה שהוא שלו אבל מה שהוא של אחרים אין לו כח ורשות לתת זהו טעם אין קנין לאחר מיתה ואם גלה דעתו שאין הקנין אלא ליפות כח המקבל ויפוי כח הוא כגון שאמר קנו לו מוסף על מתנה זו או שאמר תנו לו ואף קנו לו אם מת קנה המקבל לכן מתנה זו כיון שלא אמרה להם קנו מוסף על המתנה בטלה היא וכן כתב הרמב"ם ז"ל מתנת ש"מ שכתוב בה קנין המתנה בטלה היא ואם קנו ממנו ליפות את כח המקבל כגון שכתוב בה וקנינו ממנו מוסף על מתנה זו הרי היא קיימת עכ"ל.
א"כ צריך במתנה שהיא בקנין שיא' קנו מוסף על המתנה כדי ליפות כח המקבל ומתנה זו שלפנינו אין בה קנין מוסף על המתנה אעפ"י שכתוב בה כדי ליפות כח צואה זו קנינו מידה לשון זה לא יועיל מאחר שאין כתוב בה מוסף על המתנה וכן כתב הר"מ ז"ל כגון שכתוב בה וקנינו ממנו מוסף על המתנה עכ"ל ואין בשטר זה מוסף וגם היא לא אמרה לעדים קנו ממני מוסף על המתנה וכן יראה מלשון השטר שכתוב בו וכדי ליפות כח צואה זו קנינו מידה של מיימונא ולא /כתוב/ בה בשטר ואמרה לנו קנו ממנו מוסף על המתנה נמצא מטעם זה מתנה זו בטלה היא.
והטעם השני הוא שהשורש אצלנו הוא שאין המלוה נקנית אלא במעמד שלשתן ובש"מ אינו צריך מעמד שלשתן שדברי ש"מ ככתובין ומסורין דמו לפיכך ש"מ שאמר הלואתי לפלוני שלא במעמד שלשתן דבריו קיימין כמו שמפורש בפ' מי שמת וכדברי המפרשים והמחברים ז"ל ומתנה זו שבא עליה השאלה הנותנת לא אמרה הלואתי לפלונית אלא אמרה זכות כתובתי הלואתי לחוד וזכותי לחוד א"כ אחר שבאה המתנה שלה /שלא/ כלשון חכמים אינה מתנה לפי שהיתה בלא מעמד שלשתן.
והטעם השלישי שהנותנת הזאת לא אמרה הלואתי ולא נדונייתי ולא כל זכות שיש בשטר כתובתי שיהא משמעותו כתובה עקר ותוספת אלא אמרה זכות כתובתי ומשמעות הכתובה הוא העקר והתוספת לבד לא הנידוניא כמו שמתבאר בגמרא כתבות וכתבה הרמב"ם ז"ל בהל' אישות בשני מקומות +אמ"ה לפי דברי הספר צריך המצוה לומר כך שהחוב שיש לי על בעלי מצד שטר כתובתי יקח ממנו פ' כך ופ' כך הנ"ל, הרצב"ש ז"ל.+ ותקנת קהלכם קהל אלכפוס יצ"ו האלמנה לא תגבה התוספת א"כ אשה זאת ששאלת עליה שהיא מקהל אלכפוס אין לה תוספת מכח תקנת קהלה ומאחר שאין לה תוספת לא נתנה כלום ואין לה זכות מה שתזכה לאחרים לכן אין בדבריה ממשות לפיכך דבריה בטלים עוד יש סניף לבטל מתנה זו ממה שבא כתוב בשטר שירשו מהכל יורשי שהם בני שתי כפולות והשאר כלו יהיה לאדונתי אמי פלונית יש לומר בזה לפי הצעת הלשון שאמרה ירשו יורשי ואח"כ אמרה והשאר כלו יהיה לאדונתי אמי יובן שיהיה לה בירושה כמו שאמרה לבניה בירושה ואם היה זה כונתה בטלה היא כי האומר על מי שאין ראוי ליורשו בלשון ירושה דבריו בטלים ואם הכונה באמרה יהיה לאדונתי אמי יהי /יהיה/ מתנה בזה יהיו דבריך קיימין א"כ הדברי' שקולים והוי לשון מסופק אז הוה ליה היורש ודאי והמקבל ספק ואין הספק מוציא מיד הודאי וכן כתב הרי"אף ז"ל בהלכות וז"ל נקוט האי כללא בידך דכל היכא דחד ודאי בירושה וחד ספק מוקמינן נכסי בחזקת הודאי ואמרי' להאיך זיל אייתי ראיה דאית לך ושקול נמצא מאחר שבמתנה זו יש לשון מסופק היורש ודאי והמקבל ספק אין הספק מוציא מידי ודאי וגם לא מצינו לשון צואה כי אם בלשון תנו או לשון יטול או יחזיק או יזכה או יקנה כלם לשון מתנה הם וגם הנחה ועזיבה לפי דעת קצת המחברים ז"ל על ידי הדחק לשון מתנה הם אבל לשון יהיה לא מצינו בגמ' שהוא לשון מתנה כמו שבא בשטר זה לכן לפי סניף זה עם הטעמים שכתבנו יספיק לבטל המתנה הזאת זהו מה שנראה לי בזה וכתב הצעיר שמעון בן הרב ר' שלמה בן הרב הגדול ר' שמעון בן החכם ר' צמח זלה"ה:
@שו"ת יכין ובועז חלק ב סימן לח
עוד בגאיה לקצת משכילים אשר לשם יצ"ו.
נדרשתי לאשר שאלתוני במי שבדק סכין ושחט בה ואחר שחיטה נסתפק השוחט אם הסימנין נשחטו שחיטה כראוי או לא ובדק הסימנין בסכין ששחט בה והיה מהפך בסכין בצואר עד שראה שנשחטו הסימנין שחיטה מעולה קנח הסכין בעור הבהמה ובדקה ומצאה פגומה בדקו בעצם המפרקת ומצאוהו שהסכין גרד אותו ועשה בו רושם נתקבצו כל הבקיאים בהל' שחיטה עם הבודק ונשאו ונתנו בדבר והסכימה דעתם שבודאי שאותה פגימה היא מחמת שנגעה בעצם המפרקת ונמנו על השה והתירוהו ואכלו מן הבשר כמה סעודות ואח"כ בא מי שאסר מה שנשאר מן הבשר לפי ששאל לשוחט כיצד היה גופה דעובד' וספר לו המאורע שהוא שחט ובדק הסימנין בסכין וקנח הסכין בעור ובקדה /ובדקה/ ומצאה פגומה ואינו מכיר אם בקנוח נפגמה או בעצם המפרקת נפגמה אמר להם האוסר אלו נגע בעצם המפרקת לבד היתה מותרת שבודאי בעצם נפגמה אבל מאחר שקנח בעור הויא ספק נבלה ואסורה והשליכו על פיו מה שנשאר מהבשר ורציתם לעמוד על דעתי בזה.
בשר כבש זה מי יהיב לן ולאכול משופרי שופרי דיליה דהא איתמר בפ"ק דחולין השוחט בסכין ונמצאת פגומה אמר רב הונא אפילו שבר בה עצמות כל היו' כלו שחיטתו פסולה חיישינן שמא בעור נפגמה ורב חסדא אמר כשירה אימר בעצם נפגמה ואמרינן בשלמא רב הונא כשמעתתיה כלומר בהמה בחייה בחזקת איסור עומדת עד שיודע לך במה נשחטה ובכלל זה עד שיודע לך שנשחטה בסכין יפה שאין בו פגימ' לפי' כל שנמצאת פגומה אעפ"י ששבר עצמות בה אי נמי שנאבדה הסכין ולא נבדק אחר שחיטה לרב הונא פסולה אלא לרב חסדא מאי טעמא אמר לך עצם ודאי פגים עור ספק פגים ספק לא פגים ואין ספק מוציא מידי ודאי כלומר עור אינו מצוי לפגום ועצם מצוי לפגום ואין מניחין את המצוי ותופס את שאינו מצוי ואסיקנא הלכת' כותיה דרב הונא בשלא שבר בה עצמות והלכתא כותיה דרב חסד' בשבר בה עצמות וכן כתבו כל המחברים ז"ל ויש מחמירין בהא דאמרינן שבר בה עצמות דכשרה דוקא בששבר עצמות דעלמא אבל אם נגע בעצם המפרקת ואפילו שבר בה עצם המפרקת ממש שחיטתו פסולה ולא דמי לשבר בה עצמות דעצם המפרקת כך הוא ויש מקילין שתולין בעצם המפרקת ואם לא שחט אלא בהמה זו מותרת ואעפ"י שכתבו קצת מהמחברים ז"ל דאין סומכין בזה לקול' בזה הנדון יש ויש שנדון לקולא לפי שכבר יצא הדבר בהתר והיה להם על מה שיסמוכו וכ"ש שהרמ"בם ז"ל יראה שדעתו כן שסתם הדברים לכן משמע מדבריו דאין הפרש בין שבר בה עצמות בין נגעה במפרקת ומאחר שהנה להם סעד להתירן ונמנו עליו כל הבקיאים אצלכם בהלכות שחיטה והתירוהו לא היה ראוי לאחר לאסור מה שהותרו ואכלו ממנו כמה סעודות מההיא דאמרי' בפ"ק דע"ז הנשאל לחכם ומטמא לא ישאל לחכם ויטהר לחכם ואסר לא ישאל לחכם ויתיר וכההיא נמי דבפ' ואלו טרפות חכם שטמא אין חברו רשאי לטהר אסר אין חברו רשאי להתיר ופירשו בה שאפילו חברו היה גדול ממנו בחכמה ובמנין אינו רשאי מדאמרינן התם היו שנים א' אוסר וא' מתיר אם היה א' מהם גדול בחכמה ובמנין הלך אחריו והיינו כשהיו שניהם בבת אחת אבל בזה אחר זה אין הגדול רשאי להתיר מה שאסר הראשון וכן הדין אם התר /התיר/ אין חברו רשאי לאסור אפילו גדול ממנו בחכמה כפי פירושו של הר"ן ז"ל שפירשה דשלא נגעו בה אלא משום כבודו של חכם ושלא תהיה תורה כשני תורות הללו אוסרין והללו מתירין וכן בזה מאחר שהותר על פי בקיאים וחכמים הם אצל שחיטה לזה לא היה ראוי מן הדין לאסור ובזה באמת נראתה התורה כשתי תורות ועוד שזה שאמרו חכם שאסר אין חברו רשאי להתיר אינו אלא בדבר שאין בו מחלוקת אלא בשקול הדעת אבל דבר שנחלקו בו הראשונים ז"ל וסמך על אחד מהם ונעשה מעשה בזה ודאי אין ספק שאין לאחר לאסור כגון זה הנדון שסמכו על גדול המחברים הרמ"בם ז"ל וזולתו מהפוסקים וכבר אמרו בירושלמי זיל אייתי לי זקן מן השוק דאסמי' עליה ואשרי לך בכל אלו הארצות אינם סומכים אלא על רבנו הרמ"בם ז"ל ואין לזוז מדבריו א"כ המתירין על זקן סמכו ולא יצא מתחת ידיהן אלא דבר שהוא מתוקן ואני רואה שהאוסר לא אסר להם מהאי טעמא דעצם המפרקת אינו מפגים וזה לא עלתה על דעתו אדרבה איפכ' מסתברא ליה דעצם המפרקת פגים שהרי אמר אם לא קניח /קנח/ בעור ודאי בעצם נפגמה ומותר ואם לא קנח בעור אפילו נגע בעצם היא ספק נבלה ואסור אם כן דעתו היא דעצם המפרקת פגים ולזה אני תמה מה הזיק הקנוח ממה נפשך הקנוח פגים הבהמה מותרת אינו פגים בודאי בעצם המפרקת נפגמה שהרי רישומו של סכין נכר בעצם ומותרת וספיקו אינו /איני/ יודע מה טיבו במקום הזה לכן נפלאת דעת זו בעיני לכן אני אומר מכל מקום בהמה זו מותרת היא כפי מה שכתבתי כפי שאלתכם אם הדבר כדבריכם אמת ואל אמת ידריככם בדרך אמת וישים שלום ביניכם כנפשכם ונפש שמעון בן הרב ר' שלמה בן הרב הגדול ר' שמעון ז"להה:
@שו"ת יכין ובועז חלק ב סימן לט
להיות כי ה"ר שבתאי בר אשתרוק עובידא בהיותו בחיים חייתו החזיק בחצר הידועה לר' שמואל פדאל ולאחיו ר' נתן פדאל ועתה החצר הנז' חזרה חרבה לפי שרבה העזובה והיא הפקר לכל ושאיה יכת שער ויתומי ר' שבתאי עובידא הנז' רצו למכור החורבה הנז' לארמאי בסך קרוב לשלשה דינרי זהב וכשמוע הקהל יצ"ו באו וערערו וטענו ואמרו כי ר' שבתאי הנז' בעודו חי הקדש החצר הנזכרת הקדש גמור לבית הכנסת שבמלחין ולזה הוצרכנו להטיל חרם בב"ה שכל מי שיש לו עדות יבא ויגיד ומכח האלה הנזכרת באו עדים והעידו עדות ברורה כי ר' שבתאי הקדש החצר הנזכרת לבדק הבית שבמלחין ולצרכיו והחצר הנזכרת נעשית מקולין והיו הגזברים גובין פירותיה לקופה של הבית הנזכ' ובאו עדים אחרים והעידו ששמעו מפי ר' שבתאי הנז' שהוא הקדיש החצר הנזכר לבית הכנסת ולא ידעו לאיז' בית הקדיש אותה ובאו עדים אחרים והעידו ששמעו מפי ר' שבתאי הנזכר שהקדיש החצר הנ' ולא פירש דבריו לאיזה הקדיש הקדישו אלו הם העדויו' שהעידו העדים.
ואני הבא על החתום אומר שעדויות אלו הם ראי זה כראי זה הצד השוה שביניהם כלהו קא מסהדי על ההקדש ועדות מי שהעיד שההקדש היה למקדש מעט שבמלחין תספיק להעמיד החצר בחזקתו אעפ"י שמן הדין שהמקדש איזה דבר יכול המקדש לחזור בו ולשנותו בין לעצמו בין לאחרים אין זה אלא כל זמן שלא בא לידי גבאי אבל אם בא ליד גבאי אינו יכול לחזור בו וחצר זו באה ליד גבאי וגבו פירותיה כאשר העידו העדים א"כ חזר הדין אפי' אם היה ר' שבתאי קיים בעולמו לא היה יכול לחזור בו כ"ש עכשו שפשט את רגליו שאין יורשיו יכולין לחזור בהם א"כ דין הוא שהחצר הנזכרת היא בחזקת בית הכנסת הנז' חזקה קיימת ומי שהעיד ששמע מפי ר' שבתאי הנז' שהקדיש החצר הנז' לבית הכנסת ולא ידעו לאי זה בית הקדישו עדות זו אינו מוציאה החצר הנז' מחזקת בית הכנסת הנז' שבמלחין לפי ששנינו האו' תנו מאה דינרים לבית הכנסת תנו ספר תורה לבית הכנסת הרגיל בו משמע מזה שכל מי שהקדיש ולא פירש יתנו למקום הרגיל בו וזה המקדיש לא היה רגיל כי אם בב"ה שבמלחין כאשר דבר זה ידוע ומפורסם לכן זכה הבית בחצר הנז' ומי שהעיד ששמע מפיו סתם דין הוא שבזמן הזה סתם הקדשות לעניים לכן אם יהיה זרע המקדיש או קרוביו עניים הם קודמין לכל דענייך ועניי עירך ענייך קודמין ובני זה המקדיש עניים הם ומן הדין קודמין לכל אבל ילמד סתום מן המפורש כי מהסתם סמך על מה שפירש לאחרים שהקדיש לבית הכנסת שבמלחין ומה שסתם הוא ספק ומה שפירש הוא ודאי ואין הספק מוציא מידי ודאי והחזקה שהחזיקו הגבאים היא לעד שלא מיחה בידם לכן יתומיו אין להם זכות בחצר הנז' ומה שאמרו ז"ל האומר תנו מנה לבני עירי אין דנין בדייני אותה העיר ואין מביאין ראיה מאנשי אותה העיר וזו הלכה רווחת היא אבל כתב הרשב"א ז"ל נהגו כל העולם שמקדישין בעידי העיר ספרי תורות וכל דבר שיש בו הקדש דהוי ליה כמקבל עליה קרוב לעדות ויפה כח הצבור בזה שכל הלכה שהיא רופפת בידך ואינך יודע מה טיבו צא וראה מה הצבור נוהגין ונהוג כן וכן כתב הרא"ש ז"ל למדנו לענין הקדש זה אעפ"י שהוא בעדי אנשי העיר אין חשש בהקדישו וכדי שלא להכזיב תוחלת היתומים הסכמתי עם ברורי הקהל י"צ לתת להם ששה עשר דינרים ולא ישאר להם ולא לקרוביהם שום זכות בעולם ולפי שב"ד אביהם של יתומים לכן מכח הדיינות שקבלוני עליהם הקהל הקדוש י"צ הנני מחליט בידם החורבה הנז' החלטה גמורה וסלקתי ידי היתומים וידי קרוביהם מהחורבה הנז' סלוק גמור ומעתה ילכו הקהל י"צ המתפללים בב"ה שבמלחין הנזכר' ויחזיקו בחורבה הנז' החזקה גמורה ויעשו בה כחפצם וכרצונם לנטוע ולבנות ולמכור ולמשכן ולהשכיר וליתן ואין מי שימנע אותה ויעכב על ידם וכדי להיות לראיה ולזכות ביד החפצים להתפלל בו חתמתי שמי פה ביום ראשון שמונה עשר יום לחדש אייר משנת חמשת אלפים ומאתים וחמשים ושש לבריאת עולם למנין שאנו מונין כאן באלגזאיר מתא הצעיר בבית אבי שמעון בן הרב ר' שלמה בן הרב הגדול ר' שמעון זלה"ה:
@שו"ת יכין ובועז חלק ב סימן מ
בגאיה אל הדיין ר' שמואל יצ"ו בה"ר דוד הכהן בקרי נ"ע.
היקר ישמרך אלי"ם ידוע תדע שעמדתי על השטר והתבוננתי בו וראיתיו והוא משובש בלשונו ובסדורו ולא ירדתי לסוף דעתו אם הוא מעקרא דשטרא ושבשתה דעל על או מחמת שבא בלשון ללעוזות בלע"ז והועתק ללשוננו וכל לשון שמועתק מלשון אחר תשתנה בו הכונה או מצד שניהם כאחד ומה שהבנתי ממנו שהיה הענין על זה הדרך שיהא התנאי ביניהם שיתנו בנשואי שמחה בשטר שני אלפים חמש מאות וקבל על עצמו שמואל בן ששון חצי ההון הנז' ואיש אחר החצי הנשאר אם לא יספיקו הנכסים והזוזים הנמצאים לנישואין ואם יספיקו יפטרו מקבלת' לכן יש לומר שהשטר הוא בטל משלשה טעמים.
הטעם האחד משום אסמכתא דכל אסמכתא לא קניא וכללא דאסמכתא היא אם לא באתי אם לא נתתי אם לא יתן אם לא יבא אתחייב בכך ובכך בזה לא סמכה דעתו ולא גמר להקנות דכל היכא דגזים אע"ג דבידו לעשות כגון ההיא דאמרי' אם אוביר ולא אעביד אתחייב אלפא זוזי הוי אסמכת' ולא מחייב וכן כתב הרמב"ם ז"ל וז"ל כל תנאין שמתנין ביניהם בני אדם אעפ"י שהם בשטר ובעדים אם יהיה כך או אם תעשה כך אתן לך מנה זה אקנה לך בית זה ואם לא יהיה או אם לא תעשה לא אקנה לך ולא אתן לך אעפ"י שעשה או שהיה הדבר לא קנה שכל האו' אם יהיה או לא יהיה לא גמר שהרי עדין דעתו סומכת שמא יהיה או לא יהיה וכן הדין בנדון הזה המחייב עצמו דעתו היתה סומכת שמא יספיקו הנכסים או הזוזים או שמא לא יספיקו א"כ אסמכתא היא ולא גמר להקנות אעפ"י שבא השטר בקנין ומעכשו פטור הוא כי צריך הקנין ב"ד חשוב ואם ליכא ב"ד חשוב אינה כלום וב"ד חשוב לדעת הרמב"ם ז"ל אין ב"ד חשוב אלא הסמוך בארץ ישראל ודעת הרא"ש ז"ל ורבו הר"ם ז"ל ב"ד חשוב הוא שיודעין דיני אסמכתא ואנן סהדי שאין בדורנו מי שיש בו חד אנפא מהני אנפי ואם קמאי דקמאי הוו מסהדי בנפשיהו דהוו הדיוטות שהיתה קטנם עבה ממותנינו מה נעשה אנחנו איזובי קיר נמצא מטעם זה פטור הוא המחייב עצמו באותו שטר.
והטעם השני כי מה שנדרו להוציא לנשואי שמחה יש לו צדדין צד חיוב וצד פטור צד חיוב הוא אם נדרו בשעת קדושין חייבים לקיים נדרם הם הם הדברים הנקנין באמירה כדאי' בפ"ק דקדושין וחייב הנודר ליתן מה שנדר וצד פטור הוא אם להקדש /לא בשעת קידושין יכול הוא/ לחזור בו ואפי' קנו מידו אינו כלום שקנין דברים לא קנה כדאי' בפ"ק דבתרא וכתב הרמב"ן ז"ל בשם תשובת ריא"ף ז"ל שהאו' אתן היום קנין דברים ולא קנה ובנדון הזה לא נתבאר בשטר זה כיצד היה הדבר לכן נשאר הדבר בספק ומאחר שהדבר מסופק והענין מורכב אתרי רכשי יכול בעל הדין לומר שהיה הנדר שלא בשעת הקדושין והנודר אינו מחוייב להשלים נדרו לכן זה האיש הבא בשטר זה פטור היא מחיובו מפני שחייב עצמו מכח ממי שאינו מחוייב ודיו להבא מן הדין להיות כנדון ודמיא הא לההיא דאמרי' מנה אין כאן משכון אין כאן היא במי שנתן משכון במה שהיה חושב שהוא חייב ונתן עליו משכון ונמצא שאינו חייב לא תחייב /נתחייב/ מחמת נתינת המשכון זהו מנה אין כאן משכון אין כאן וכן בנדון הזה פטור הוא הבא בשטר זה שהרי הנודר אינו מחוייב וגם יכול בעל הדין לומר שמא היה הנדר בשעת קדושין ויתחייב הנודר ולמה יפטר זה יש לומר מאחר שבא הדבר בספק אין לבעל השטר זכות שהרי שורש מסור בידינו יד בעל השטר על התחתונה כגון אם יש בשטר שתי לשונות ויובנו לשני עניינים לפטר או לחייב אין דנין אלא לפטור כי יד בעל השטר על התחתונה כן הדין בשטר זה שהרי הדבר עומד בספק לכן פטור הוא המחייב עצמו בשטר זה.
והטעם השלישי שיש דברים לא יועיל בהם הקנין כמו שותפות ומוכר לחברו דברים שלא באו לעולם וכיוצא בזה כמו שביאר זה הרמב"ם ז"ל אמנם זהו לפי הדין אם לא היתה שבועה אבל בנשבע אין ספק שחייב להשלים מכח השבועה וב"ד כופין אותו בכך וכן כתב הרשב"א ז"ל במי שהתקנה /שהקנה/ לתת לחברו מחצית מה שירויח דאע"ג דאין אדם מקנה לחברו דבר שלא בא לעולם אם נשבע להשלים חייב וחברו קנה אמנם זהו בחייו אבל אם מת אין היורשין משלימין שלא נתחייב אלא מחמת קיום השבועה ואם פשט רגלו ומת שבועה אין כאן חיוב אין כאן כי לא נשתעבד הממון עד שנא' נכסוהי דבר איניש ערבין ליה אלא הגוף נתחייב מחמת השבועה וכשמת נפטר ממונו ואין לפטרו מחמת אריכות זמן החוב שאם באנו לידי מדה זו השטר הוא קיים כי החוב נגבה אחר כמה שנים אעפ"י שבעל השטר יהיה צריך למעות ודחוק מפני זה לא יתבטל זכותו כמו שכתב הרא"ש ז"ל בתשובה דחוב ישן ואפילו שהמלוה בא לתכלית העוני אין לפסול השטר.
והבגדים שהם מלבושי האשה אין לחוש שמא הם ממה שהוציאה בנדונייתה וגם אם אנו באים לידי טענה זו היה טורף אותם בעל השטר בחובו שכל מה שיש ברשות האשה בחזקת הבעל הוא עד שתביא ראיה מהיכן באו לה וכן כתב הרמ"בם ז"ל בפ"ב מהלכות לוה ומלוה זהו מה שראיתי לכתוב בזה ובראשי פרקים די יותן לחכם ויחכם עוד ולענין הנכסים שנשארו בידך ולא ידעת מה לעשות בהם כי בעליהם הלכו להם מי הכניסני בזה הדבר הוא בעירך והקולר תלוי בצוארך:
@שו"ת יכין ובועז חלק ב סימן מא
ומענין השטר שאמרת לעניות דעתי אני אומר שהשטר ההוא בטל הוא ונופל מאליו לפי שיסודו יסוד רעוע ובניינו בנין שאינו קבוע מתרי טעמי חדא שהדיינים שבררו להם הם קרובים זה לזה וכמו שהעדים הקרובים פסולים הם להעיד כן הדיינים הקרובים זה לזה פסולים לדין שהרי משנה שלמה היא כל הכשר לדון כשר להעיד ובירושלמי מנין שלא יהיו הדיינים קרובים זה לזה אמרה תורה הרגו ע"פ ב"ד הרגו ע"פ עדים מה עדים אין קרובים זה לזה אף דיינים אין קרובים זה לזה וזה ברור שהקרובי' פסולים לדון ושטר זה יש בו שני זוגות קרובים זה לזה לכן אין דינם דין ואין לומר שכל דבר שהוא בטל מן הדין יתקיים מצד השבועה ושטר זה יש בו שבועה יש לומר בשטר זה אינו כן לפי שקבלתם היא בטעות וכל קבלה שהיא בטעות אינה כלום אפילו בקנין הקנין בטל כדמפורש בגמ' וכן כתב הרמ"בם ז"ל והרי"אף ז"ל בתשובה שהרי נדרי שגגות אינ' כלום כמו שאמרה המשנה נדרי שגגות כיצד ראה אותם אוכלים תאנים וכו' ואפילו שאלה לחכם אינן צריכים ה"ה לשבועה אמנם אם קבלום בפי' בקנין אעפ"י שהם קרובים ופסולים לדון הם כשרים עליהם לדון אז אין לזוז במה שדנו ביניהם ובזה השטר לא קבלום בפירוש ואין לומר שבשטר הברורים איפשר שקבלום בפירוש ואפשר שלא קבלום נמצא הדבר מורכב מתרי רכשי וכל דבר שהוא בספק יד בעל השטר על התחתונה שהמוציא מחברו עליו הראיה ואם בעל השטר שהוא מיודעי ספר ומבני העיר ומכיר קרבת הקרובים ובקי בהם ובשמותיהם לא הכיר ולא ידע זה מה יעשה הלה שאינו מבני העיר ואינו לא במקרא ולא במשנה ופחות ונבזה אבל מ"מ ישבע שלא ידע בקרבת הדיינים שהם פסולים לדון ולא קבל את דינם אעפ"י שהם פסולים ויפטר מדינם.
וא"ת ומאחר שהדיינים הם הרבה אם נחלק הפסולים ישארו אחרים שאין ביניהם קורבה ויהיה דינם דין הא ליתה /ליתא/ שהרי עדות שבטלה מקצתה בטלה כלה כדאי' בכמה דוכתי בגמ' הוא הדין והוא הטעם בזה לפי שישבו לדון כאחת וכבר אמרו חלצה בשנים או בג' ונמצא א' קרוב או פסול חליצתה פסולה הוא הדין בדינים אלו וכן השיב א"א מורי הרב ז"ל בברירת דיינים שנמצא מהם קצת קרובים ופסל דינם וזה לשון תשובתו אם הם יותר מג' וכשתסלק הקרובים ימצא באחרים כשרים אפי' הכי אין דינם כלום לפי שכלם ישבו לדון כאחת ובפ' החובל גבי סנהדרין שראו בא' שהרג את הנפש ר' עקיבה א' כלם נעשו עדים ואין עד נעשה דיין ור' טרפון סבר מקצתם נעשו עדים ומקצתם נעשו דיינים דר' טרפון לא אמר הכי אלא בראוהו בלילה אבל בראוהו ביום כלם נעשו דיינים נמצא אדם למד כיון שכלם היו דיינים אין מחלקים קצת לקצת עכ"ל אלמא דיינים אלו כלם פסולים ודבר זה לפי דעתי הוא ברור ובדבר הלכה קשור וצרור.
והטעם השני הוא שזה האיש שדנו עליו ליתן דבר קצוב לחבירו הוציא שטר בגופן שלהם בעדים המפורסמים והנאמנים הסמוכים אצל הערבי ונתקיים השטר אצלו והוא חתום עליו והעידו על בעל השטר שבא לפניהם שהודה שמחל לחברו כל זכות שיש לו עליו והודה שלא נשאר לו זכות עליו בין בשטר בין שלא בשטר ומאחר שהדבר כן מה זכות נשאר לו על חברו ואם תאמר יתחייב מצד שכתוב בשטר שבגופן שלנו שהאמינו כל זמן ששטרו יוצא מתחת ידו בדלא קרוע ובדלא כתוב על גבו שהוא פרוע הוא נאמן הדין בזה הוא שנאמנות לא תועיל אלא לפטרו משבועה וזה תלוי בשנוי הג' גרסאות בגמ' שאמרו שם האו' לחברו אל תפרעני אלא בפני פלוני ופ' והלך ופרעו בפני עדים אחרים אינו נאמן ויש גרסא נאמן וכתב הרמב"ם ז"ל שהוא דקדק ובדק הגרסא האמיתית דהוא נאמן וכן היא הסכמת הרא"ש ז"ל לפיכך אפי' כתב לו כל זמן שאינו קרוע ולא כתוב על גבו שאינו פרוע והביא עדים שפרעו נאמן הוא לפי שנאמנות זו שכת' לו לא תועיל לפוטרו משבוע' שהרי כל זמן ששטרו תחת ידו נאמן הוא שלא פרעו ואם אמר הלה לישתבע משתבע וזה שכתב לו נאמנות בשטר משבועה זו אבל אם הביא עדים שפרעו מחובו הנאמנות בטלה היא דהודאה מילתא אחריתי הוא וכן כתב הרי"אף ז"ל בתשובה וכתב הר"ם ז"ל שאם באו עדים שמחל נפטר שלשון פרעון לחוד ולשון מחילה לחוד וכן כתב הרב בעל התרומה וכן כתב הרב בעל החשן ועל פי דרכנו למדנו שטר זה בטל אעפ"י שיש נאמנות ואם יטעון בעל הדין ויא' שטר מחילה והודאה זו היא בערכאות הגוים אין דנין בהם אמת ויציב שהרב ז"ל פוסלם ואין נדון בהם אבל אנו בכאן באלגזאיר אין אנו סומכים עליו בזה כי הסכמת הקהל הקדוש הזה מימות הרבנים ז"ל שקדמונו והם חתומים עליה שכל דיני הרמב"ם ז"ל אנו דנין על פיו זולתי בג' דברים באגב ובמורדת ובשטרות העולים בערכאות העכו"ם זהו מה שהשיגה ידי ודעתי לכתוב בזה:
@שו"ת יכין ובועז חלק ב סימן מב
וענין הקריאה בסדר עבודה אם היא וסומך שתי ידיו או וסמך שתי ידיו לפי גרסת הגמ' אשר לקחה משם המסדר ז"ל הקריאה היא וסומך שתי ידיו ואין להתבונן בכאן לשון עבר אלא הגמ' אומרת כיצד היה עושה כהן גדול בעשור לחדש השביעי ובמחזור הקהל שהיו מתפללין בו מורנו הרב ר' יצחק בר ששת ז"ל ומורנו א"ז הרשב"ץ ז"ל וא"א מורי הרב ז"ל ואדוני אחי הרב ר' צמח ז"ל הנוסחא היא וסומך וכך אנו קוראים אחריהם ובמחזור שבכתיבת א"ז הרשב"ץ ז"ל כתוב וסומך בוא"ו.
וענין ברוך שם כשאנו עוברים לפני התבה אנו מאריכין בברוך כדי ליתן ריוח בין הדבקים להפסיק בין ברוך לשם וכן שמענו מפי אדוני אבי מורי הרב ז"ל בהתפללו בעד העם לכפר בעדם והיה גוער במי שסומך ברוך לשם ואדוני אחי הרב ר' צמח ז"ל היה מכה בתבה כדי שלא יסמכו העם ברוך לשם ובמחזור הקהל וגם במחזור אשר בכתיבת יד א"ז הרשב"ץ ז"ל רשום פסק על ברוך.
ולענין תקון הערבה ביו"ט פשיטא דאסור הוא ואנו למדים זה מדין ההדס שהרי המשנה אמרה אם היו ענביו מרובים מעליו פסול ואם מיעטן כשר ובלבד שלא ימעט ביום טוב והוא הדין והוא הטעם בערבה משום תקון מנא וא"א מורי הרב ר' שלמה ז"ל היה מזהיר לשמש הקהל שלא יתקן אותה ביו"ט וכן אנו נוהגין עד עתה אתה עתה ברוך ה' ישמך אלי"ם לראש ואויביך ישקם מי רוש ואהביך ישביעם את הדגן ואת התירוש כנפשך היפה ואות נפש אשר מתלאות הזמן נפשו עיפה העלוב הצעיר שמעון בן הרב ר' שלמה בן הרב הגדול ר' שמעון ז"להה:
@שו"ת יכין ובועז חלק ב סימן מג
דין לפי שפשט האיסור באלו הארצות שלא לצאת בשבת בסנדל המסומר הנק' קבק"ב בערבי אעפ"י שהקב"קב אינו צורת הסנדל הנז' בגמ' כי אינו דומה לו בצורתו כדמוכח בפ' במה אשה יוצאה ודבר זה כבר כתבוהו המפרשים ז"ל אעפ"כ אין איסור יציאתו /אלא/ משום מנהג כמו שכתב בטורים ז"ל וא"ז הרשב"ץ ז"ל וא"א מורי הרב ז"ל כתבו שאיסור יציאתו הוא אליבא דהלכתא לא מתורת מנהג ואין האיסור מטעם חפירה ודבר שאין מתכוין הוא וקי"ל דהלכה כר' שמעון בגרירה אלא שעקר איסורא מתרי טעמי חדא משום משוי שהרי אינו בצורת מנעל ולא הוי תכשיט וכיון דלא הוי תכשיט הוי ליה משוי וכל שהוא משוי אסור לצאת בו בשבת ודבר זה מתברר ממה שכתבו המפרשים במס' יומא ובמס' שבת ומקשי על דאמרי' התם דרבנן נפקי בסנדל של שעם ובדכלי ובדרהיטני דנרי דלא הוי מין מנעל ליום הכפורים אכתי היכי נפקי ביה הני רבנן ביום הכפורים והרמב"ן ז"ל החמיר בקשיה זו במס' שבת אמר דנפקי לאו דוקא אלא בתוך ביתם יהיו מטיילים בהם והר"ן ז"ל תירץ דדוקא בשבת הוא דאסור לצאת באלו כיון דמין מנעל מותר אבל ביום הכפורים כיון דמנעל אסור באלו מותר דתכשיט של אותו יום הוא כמו שהאריך בזה במס' יומא א"כ סנדלים אלו הנקר' קבק"ב /קבקב/ אסור לצאת בהם בשבת מדינא ולאו משום מנהג.
והטעם השני שאסור לצאת בהם בשבת הוא דילמא משתלפי ואתו לאייתויינהו ד' אמות ברשות הרבים כההיא דאמרי' יוצאין בקרדקסין בשבת ואין יוצאין בקורדוקוסין ביבנה מעשה ביהודה והלל בני רבן גמליאל שיצאו בקורדוקוסין בשבת ביבנה ולעזה עליהם מדינה וכו' ואמרי' עלה בגמ' דלמא משתלפי ואתו לאייתויינהו ד' אמות ברשות הרבים משמע מהכא כל דבר שיש בו חשש דלמא משתליף אסור לצאת בו בשבת וזה הקבק"ב משתלפי נינהו ובכל יום נתר האזור שעל גבם שהרגל נכנס בו הלכך אסור לצאת בהם בשבת מדינא.
ואחר שנתבאר שהא' מתרי טעמי שנאסר בו היציאה הוא משום דילמא משתליף ואתי לאייתויינהו ד' אמות ברשות הרבים לכן יש לומר שאם בטל הטעם בטל האיסור שהוא נמשך אחר הטעם א"כ נמצא האדם למד שאם יוצא בדבר דלא חיישינן ביה דלמא משתליף שרי למיפק ביה שהרי גבי הא דאמרי' מעשה ביהודה והלל בני רבן גמליאל שיצאו בקורדוקוסין בשבת ביבנה פי' רש"י ז"ל שקורדוקוסין רחבים ולא חישינן דלמא משתלפי ואתי לאייתויינהו ד' אמות משמע מדבריו דמקום דלא חיישינן דילמא משתלפי שרי למיפק ביה בשבתא.
לכן אני אומר שיש תקנה לדבר שאם יעשו דבר מעץ או מזולתו שיכסה רוב גבו או כלו מהעור באופן שלא ישמט מרגלו אין בדבר איסור דבהא לא אתי לידי שליפא כגון הסנדלים של עץ הבאים מארץ אדום שגבם מכוסה בעור או כמו אלו הפטין שעושין ג"כ אדום הם באמת אינם נשמטים מהרגל ואם לפעמים משתלפי העור לא ינתק מעל גבם עד שיצטרך לאייתויי ד' אמות.
נמצא לפי זה היציאה באלו הדברים מותרת היא בשבת וטעם משוי באלו ג"כ בטל הוא שהרי אם יהיה מכוסה כלו או הכף בעור הרי הם כצורת מנעל ומנעל הוי תכשיט ותכשיט לא הוי משוי משום אלו הדברים שאמרנו ואסור א"ז ז"ל וא"א הרב ר' שלמה ז"ל בקבק"ב איסורא במקומו עומד לא תגע בו יד וכל הנוגע בו או ירה יירה או סקול יסקל וכי תימא וכי אינהו לא ידעי שדברים אלו שרי למיפק בהו והוה להו למשה /למשרי/ לבני דרייהו דכחה דהיתירא עדיף בזה יש לי דאבותי הניחו לי מקום להתגדר בו כההיא דאמרי' בחולין שר' התיר בית שאן חברו עליו אחיו ובית אביו אמרו לו מקום שאבותיך ואבות אבותיך נהגו בו איסור אתה תנהג בו התר דרש להם מקרא זה וכתת נחש הנחשת אשר עשה משה כי עד הימים ההמה היו בני ישראל מקטרים לו ויקרא לו נחשתן אפשר בא אסא ולא בערו בא יהושפט ולא בערו והלא כל ע"ז שבא"י אסא ויהושפט בערום אלא מקום הניחו לו אבותיו להתגדר בו אף אני מקום הניחו לי אבותי להתגדר בו אף אני מכאן אני אומר מקום הניחו לי אבותי להתגדר בו להקרא זה על שמי ובירושלמי וכתת נחש הנחשת וכי לא עמד צדיק ממשה עד חזקיה להסירו אלא עטרה הניח לו הקב"ה להתעטר בה אף אני עטרה הניחו לי אבותי להתעט' בה זה כתבתי לענין הדין.
ולענין מעשה לא מלאני לבי לנהוג התר ולפרוץ גדרן של ראשונים ולהתיר אותם לעם מאחר שאבותינו נהגו איסור בין בזה בין בזה משום ואל תטוש תורת אמך כדמוכח ההיא דבני ביישן הנז' בפ"ק דשבת כ"ש שאמרתי שמא ידמו מילתא למילתא ויבואו להתר אף האחרים וכל התורה כלה משום משמרת למשמרתי ועל כיוצא בזה נאמר מנהג מבטל הלכה והלא שופר ולולב שהם גופי תורה אסרום משום שמא יעבירנו ולא התירום באופן שלא יעבירנו ולא דחו הוצאת תחומין מפני מצות של התורה ועם היות שאמרו עליו על הרי"אף ז"ל שהיו תוקעין בפניו להיותו ב"ד חשוב לא הסכימו עמו האחרונים בזה אלא סתמו האיסור שמא ידמו מילתא למילתא וכל א' יאמר על עצמו גם אני חשוב אם זה למצוה כ"ש וכ"ש לתענוג יום א' לכן הפורץ גדרן של הראשונים ישכנו נחש והנזהר והמזהיר תבא עליו ברכה נאם שמעון בן הרב ר' שלמה נ"ן בן הרב הגדול ר' שמעון נ"ן בן החכם ר' צמח ז"להה:
@שו"ת יכין ובועז חלק ב סימן מד
אל הקהל הקדוש אשר בבגאיה ישצ"ו.
מעשה שבא ר' יצחק ועכב ס"ת ואמר לקהל י"צ שאשתו רחל עשתה לו חמס גדול והוא שהיו ברשותה פרחים של זהב ונתנה אותם ברצונה אז גדולי הקהל חפשו אחר גוף המעשה ומצאו שהמתנה הנז' היתה בפני ר' בנימן ור' אברהם סטורה ובאו והעידו בפני הקהל ואמרו כי ר' יצחק הנזכר הזמינם וחלה פניהם ללכת עמו אל אשתו כדי שתצוה בפניהם והלכו עמה /עמו/ אל אשתו ומצאוה חולה וכו' אז צותה האשה ואמרה לבעלה שיזמין לפניה ג' מלבושים ממלבושיה ואמרה כי שלשה מלבושים הללו הם שלה שעשיתי בכח ידי ואמר לה ר' בנימן אעפ"כ תחת בעלך עשיתם הם שלו אז הוציאה צרור אחד שהיה טמון בחיקה ואמרה צרור זה יש בו ששה פרחים של זהב ממטבע פורטוגאל וקודם שנשאת לבעלה זה היו טמונים וצרורים ורצונה עתה שתתנם במתנה להקדש ב"ה ונתנה הצרור ביד ר' אברהם סטורה י"צו בתורת מתנה להקדש ואמרה לא הטמנתם בתוך אהלי זה כמה רק לעת ועונה כזאת להיות כפרה עלי וכשמוע ר' יצחק כך אמר לעדים הנז' בבקשה מכם תשמעו דברי כי אתם יודעים כמה הפסדתי בחבתה ואינה רוצה לרחם עלי ואלו הנשים הספרדים המשמשים אותה לא הניחו לי שום מחיה בעולם ועתה אני נשבע בפניכם שמיום זה ואילך לא תכנס אחת מהן לרשותי אבל אני בעצמי ובכבודי אשמשנה ואמרה האשה שאינו ראוי שישמשנה הוא שיש לה מוגלה וסרחון וכיוצא בזה ואם יצטרך לצאת תשאר לבדה ואפשר שתמות פתע פתאום ואם הוא עושה זה בשביל שלא יתן שכירות למי שישמשני אני אתן ענה הבעל כבר נשבעתי ואמרה האש' כל זה אינו עושה לי אלא כדי להמי' אותי מיתה משונה מפני שנתתי הפרחים להקדש ולא לו והפציר בו ר' בנימן הרבה שלא יעשה זה מפני שהוא עתה עת צר ומצוק והבע' עמד בדיבורו שלא תכנס אשה לביתו מאלו הבעלי תשוב' לשמש' כי כבר נשבע ונתן לה הג' מלבושי' הנז' והוסי' לה כר וכס' ומחצל' ונכנסו אנשי חסד והוציאו' מבית בעלה ושכרו לה מדור והביאה אשה אחת לשמש' כל זה ספרו העדים בפני הקהל י"צ וכשמוע גדולי הקהל י"צ דבריהם הוצרכו לעיין בדין הפרחים אם היתה יכולה לטעון ולומר שהיו ברשותה קודם שנשאת או לא וקבעו זמן לעיין בדין זה ולסוף נסכמו שהאשה נאמנת לומר שלי היו מתוך שהיתה יכולה לומר להחביאם כי מתחת ידה יצאו אמנם ראוי להחרים עליה חרם סתם שכדבריה כן הוא וכן היה שהחרים עליה בעלה שכמו שדברה כן הוא ואמרה האשה אמן אמן ובמצות גדולי הקהל עמדו הפרחים בחזקתם מטעם נכסים שלא ידע בהם הבעל וכראות הבעל שהפרחים יצאו מרשותו חזר להתרעם ואמר כי יציאת אשתו מביתו היה מתוך כעס ועתה הוא מתנחם ורצונו שתחזור לרשותו והוא ישמשנה והוא יפיק רצונה וישכיר לה משמשת ומה שהיא צריכה לאומד חילה וכשמוע גדולי הקהל שהוא מתחרט הטה /הטו/ אזן לדבריו והלכו עמו אליה ודברו על לבה והבטיחוה שהם יכריחוהו לחזור למוטב ואם יחזור לכסל' יענישוהו וכזה וכזה דברו באזני' ומאנה לשוב אז הפצירו גדולי הקהל את בעלה וחלו פניו שיפרנסנה מבחוץ ואל יכנס לביתה וגם ישכור לה משמשת ונתרצה בכך וכן עשה והבעל טען שהנכסים שיש ברשותה הוא ירא שמא ינזקו וילכו להם והוציאום גדולי הקהל ונתנום ביד שליש עד שיראה מה יהיה בסוף עניינם ואחר עבור שבוע הבעל בא וצעק ואמר כי אינו יכול לעמו' בזה כי הוא יש לו בית דירה מושכרת ואשתו יש לה אחרת וחייב לפרוע שכירות שניהם והרי כל אחד מהם אוכל לבדו וזה הפסד גדול הוא וגדולי הקהל ראו את דבריו בזה כהוגן והלכו ג"כ עמו אל האשה פעם שניה והפצירו בה והיא גם היא מאנה לשוב ועמדה בדיבורה ומפני שלא נשאה את פניהם ופייסוה ולא נתפייסה יעצו גדולי הקהל לבעלה שילך הוא בעצמו ויפייסנה בדברים ובמאכל וירבה עליה רעים אולי תחזור וכן עשה וכל עוד שהיה הבעל הולך ומפייס ומפרנס היא צועקת ושולחת לגדולי הקהל שיסירו מעליה נזק בעלה ונתנה להם אמתלא שהשנאה ששנאתו הוא מחמת הצער הגדול שציערה בעודה ברואה /בריאה/ וגם תוך חליה זה הרבה צער ציערה והיתה מקבלת הכל אבל עכשו שהיא נוטה למות ושלחה מביתו אינה יכולה עוד לסבול אפי' יביא אליה אילי נביות אינה מקבלת מידו ולא מתפייסת לו כ"ש לשמוע בקולו ולדבקה בו וכל עת שהיא רואה אותו היא קרובה למות והבעל עדיין צועק ואו' כי היא אשתו ויציאתה מביתו לא היה אלא מתוך כעס ועתה כבר נחם ולא יוסיף עוד לחטא בזה כלל והוצרכו גדולי הקהל ג"כ ללכת אל האשה ולהפציר בה אולי תחזור ותמאן ותאמר לא אדוני כי ה' הצדיק לא יעזוב את חסידיו וכל טובה והנאה שתגיענה מצד בעלה היא מואסת ורעה היא בעיניה וכראות גדולי הקהל דברי האשה הם הם הראשונים הם הם האחרונים הלכו להם ואמרו אולי תחזור מעצמה והאריכו בדיניהם וקבעו גדולי הקהל עת לדון בדין זה והוסיפו ג"כ שלוחים אחרים ושלחום לאשה ואיימו עליה איום גדול והתרו בה שאם תעמוד בדבריה אפשר שתפסיד שום דבר מנכסיה והיא קבלה התראתם ואמרה שנוח לה תפסיד מה שהיא חייבת להפסד כפי מה שהדין נותן ותצטרך לחזר על הפתחי' ואל תוסיף עוד להביט בפני בעלה וג"כ איימו על בעלה שאם יעמיד על מדותיו שראוי הוא להפסיד ירושתה אם תמות בחייו ולא רצה לעבור כלל ואמר יקוב הדין את ההר ואח"כ שלחו גדולי הקהל שלוחים אחרים לאשה שאם תעמוד בדבריה ראויה היא שתפסיד כל נכסי בעלה אפ' מנעל שברגליה ומטפחת שבראשה ושלא ישאר ברשותה זולתי נכסי מלוג ויתר בלאות נכסי צאן ברזל הקיימין והיא השיבה שכל מה שהיא חייבת להוציא מרשותה עפ"י ב"ד ולהחזיר לבעל הרי היא מחזרת ובלבד שלא תביט עוד בפני בעלה וזהו החסד הגדול שיכולין הקהל לעשות עמה וכראות גדולי הקהל את דברי השלוחים הבאים מאצלה ונתברר להם שעדיין היא עומדת בדיבורה ורוצה להזיק בנכסיה היו נושאים ונותנים בדינה ושאלו את פי הר' שמואל הכהן בקרי יצ"ו מהו דעתו בזה והשיבם כי ראוי הוא לדון לאשה הזאת כדין מורדת אם לא תחזור ומיד הלכו ג' עדים אחרים והודיעו לאשה את דברי הר' שמואל הכהן בקרי יצ"ו ואמרה כל מה שיתן הדין אני עושה ושומרת ובלבד שלא אוסיף עוד להביט בפני בעלי ושלא ישאר ברשותה זולתי נכסי מלוג ובלאות נכסי צאן ברזל כפי דברי ה"ר שמואל הכהן בקרי יצ"ו וקצת מגדולי הקהל הודו לדין זה מפני שנתבאר להם דעתה של אשה זו וקצת מגדולי הקהל נתרעמו ונשמטו א' א' ויצאו ובכללם ר' בנימן יצ"ו וצוה הר' שמואל הכהן בקרי יצ"ו שיתקבצו כל הקהל ובכללם כל הנשמטים ויבחנו דברי הכל ואחר שנתקבצו כלם ענו רוב הנשמטים ובכללם ר' בנימן יצ"ו ואמרו כי שקר גמור הוא לדון את האשה הזאת בדין מורדת או מאיס עלי כי היא חולה ואינה בת תשמיש ועוד נתנה אמתלא לדבריה ושמא מכובד חוליה היא עושה זה ומן הראוי היה שיהיו הנכסים מונחים תחת יד השליש כמו שהיו כבר כדי שכשתצטרך להתפרנס מהם האשה תמצאם מזומנים והר' שמואל הכהן בקרי יצ"ו השיבם כי אעפ"י שתהיה האשה חולה אפשר הוא לקרוא עליה שם מורדת ומאיס עלי כמו שאמרו שאינו דומה מי שיש לו פת בסלו ואם מפני האמתל' הנה מצאנו שאמרו שהאש' האומרת שהיא מורדת מחמת שעשה כך וכך אעפ"כ נק' מורדת ומענין הנחת הנכסים ביד שליש כבר בקשנו מהבעל ולא רצה ואם רצה לעמוד על מדותיו ואמר יקוב הדין את ההר מה אוכל עוד לעשות לו ובמצות החולקים הנז' הלכו גם כן שני עדים אחרים אל האשה והגידו לה כל מה שעבר והתרו בה יותר ויותר מהפעמים הראשונים וסוף סוף שדברי האשה הוא שנוח לה וטוב בעיניה הוא שאם יחייבנה הדין לחתוך ידה ורגלה מוסף על שברשותה כ"ש מה שיצא כבר היתה חותכת ונותנת אם אפשר שלא יסור מעליה נזק הבעל אלא בכך אבל שתחזור עוד לבעלה זה מן הנמנע כי לא תוכל שאתו עוד עד עולם וכאשר שמעו כל המסובין בדין זה ענו כלם ואמרו דין ברור הוא זה כי האשה הזאת רצתה להפסיד נכסיה היא עצמה ובאותה שעה עושה בקנס גם בכח חרם על הבעל שלא יכנס עוד לבית אשתו הנז' ויצאו הקהל מקביעותם והלכו להם אל האשה והודיעוה כל מה שעבר מתחלה ועד סוף וגם הודיעוה הקנס והחרם שנעשה על הבעל וגם הודיעוה שלא נשאר בינה ובין בעלה שום ערעור ותרעומת ותשומת יד ושלא נכנסו עוד דבריו באזניה ושתעשה בבלאותיה נכסי צאן ברזל ונכסי מלוג הנותרים ברשותה כחפצה וכרצונה והיא השיבה ואמרה שאין לה חפץ ורצון רק כל מה שיש ברשות' עם הזהב הניתן כבר שתתפרנס ממנו עד יום מותה וגם ינטל ממנו אחר מיתה צרכי קבורתה וכל הנשאר הן כסף הן זהב הן נכסים את הכל הרי במתנה מהיום ולאחר מיתה להקדש ב"ה ונשאה עיניה למרום ונתנה שבח והודא' לה' על החסד אשר עשה עמה שהסיר מעליה נזק הבעל ושעתה נוח לה ואעפ"י שהיא מתה עתה מיד הרי היא מתה מתוך שמחה גדולה שלא תשמע עוד קול בעלה והחזיקה טובות רבות לגדולי הקהל והיתה האשה יושבת בביתה ומתפרנסת מיתר נכסיה אחרי כן שלחה אחר שני עדים ואמרה להם דעו רבותי כי אני חולה כמו שעיניכם רואות ואפשר שיגרום לי החולי שלא אוכל לדבר בזמן שארצה לדבר על כן רוצה אני לצוות בפניכם והוא שהאשה הזאת המשמשת אותי שמוש טוב וטורחת עמי טורח גדול והבעל הוא כילי מאד ולא יפרע לה בעת פירעון שכירותה מה שהיא ראויה ורצוני הוא שאוסיף עתה חלף טרחה ועמלה לתת לה מעטפת א' הנק' כס"א מתנה מעכשו מחיים ותקבלנה עתה בפניכם ותחזק בה וכראות המשמשת שהוא עת רצון הוסיפה לשאול סדור של תפלות שהיתה מתפללת בו והשיבה האשה שאינה נותנת הסדור שהיא מתפללת בו אבל אמרה לעדים שהיא נותנת לה הסידור מהיום לאחר מיתה וסוף סוף מתה האשה וחיי לכון ולכל ישראל שבקת והבעל בא עתה לתבוע ירושת' כי הוא קודם לכל אדם כי עדיין היא אשתו וגם רוצה לבטל מתנת הזהב הניתן להקדש כנז' וגם רוצה לסלק המעטפת והסדור מיד המשמשת ומורינו יורנו מה הדין בזה וגם אנחנו רשאין להשגיח בדין זה.
תשובה כל הדברים יגעים. נדים ונעים. ואם באתי להשיב על הפרטים יארך המכתב ללא צורך אבל אשיב על עקר הדין בקצור ולא באורך ונאמר כי אני רואה שדברים אלו הם סובבים על שני עניינים הא' במה שצותה להקדש והב' במה שלקחה האשה המשמשת אותה.
לענין במה שצותה להקדש יש לומר מאחר שהאיש הוא רע מעללים כאשר נודע טבעו וקושי רוחו והיה מקניט אותה ומצערה קרוב היה הדבר שיוציא ויתן כתובה דקיימא לן לחיים נתנה ולא לצער נתנה כדנפקא לן מכי היא היתה אם כל חי בפ' אעפ"י ואפי' במדיר את אשתו בדברים שאין לה צער כל כך אמרי' יוציא ויתן כתובה כדאית' בפ' המדיר כ"ש בצער תדיר שיש לנו לומר יוציא ויתן כתובה לפי שאין אדם דר עם הנחש בכפיפה אחת ואע"ג דבאומר איני זן ואיני מפרנס פסק הרי"אף ז"ל דלא יוציא ויתן כתובה התם היינו טעמא משום דאפשר בתקנה דעד שיכפוהו לגרש יכפוהו לזון אבל הכא מעוו' לא יוכל לתקון ומקרא /מלא/ דבר הכתוב טוב פת חריבה ושלוה בה מבית מלא זבחי ריב ועוד כתיב טוב ארוחת ירק ואהבה שם משור אבוס ושנאה בו הרי יותר קשה היא מריבה מחסרון מזונות ואיזו טובה יש לאשה שבעלה מצערה במריבה בכל יום ויום ואפי' לכוף אותו להוציא היינו למדין זה מק"ו דבעל פוליפוס דהשתא מפני ריח הפה כופין מפני צער תדיר שהוא מר מהמות לא כל שכן וכיוצא בזה אמרו בירושלמי על איני זן ואיני מפרנס כמו שכתב הרשב"א ז"ל בתשובה ואעפ"י שיש בתשובות אחרונים שאין כופין בזה אפשר שלא אמרו על כיוצא בזה הצער הגדול ואלו הות דידהו לא הוו אמרו הכי ורחמנא ליצלן מעלבון העלובות וכי כך עונין אל המעיקות וכמו שאמרו בב"ר על יעקב אבינו וראוי היה לב"ד לגעור בו כמו שאמרו בפ' אלו עוברין ר' ישמעאל קראו עליו כשמת בנות ישראל אל ר' ישמעאל בכינא /בכינה/ מפני שהיה מחזר אחר זכותן וזה האיש ראוי לקרוא עליו הרצחת גם ירשת שזה הוא קשה יותר מהמיתה הוא דומה לארי שדורס ואוכל מכל מקום מאחר שלא גרשה בגט הוא יורשה ואין לדון אותה כמורדת שהרי מן הדין נותנין לה י"ב חדש כי דין המורד' מתחלק לב' דינין האומרת בעינא ליה ומצערנא ליה מכריזין עליה ד' שבתות כדי לביישה ותחזור ואין לה מזונות תוך הזמן ההוא ואם לא חזרה בה הפסידה כתובתה מיד עקר ונידוניא ותוספת ואפי' בלאותיה הקיימין אבל באומרת מאיס עלי כגון שאומרת אי אפשי בו ולא בכתבתו בזה אין מביישין אותה בהכרזות אבל נותנין לה י"ב חדש אם תחזור בה ובתוך הי"ב חדש אין לה מזונות ואחר י"ב חדש אם לא חזרה בה הפסידה הכל זולתי בלאותיה הקיימין ואם תפשה אותן אין מוציאין מידה זהו דעת הרשב"א ז"ל אבל הרמב"ם ז"ל דעתו בהאומרת מאיס עלי אף אם לא תפסה אותן יהבינן לה שהוא ז"ל מפרש ההיא דכלתיה דרב זביד דאמרינן עלה תפסה לא מפקינן מינה לא תפסה לא יהבינן לה באומרת בעינא ליה ומצערנא ליה אבל באומרת מאיס עלי לא הפסידה בלאותיה הקיימין אע"ג דלא תפסה לכן רחל הגיורת הזו מאחר שהעתיקה דירה לעצמה ותפסה בגדיה שקנתה בנכסי מלוג שלה לא היה דין להוציאם מידה וכ"ש לדעת הרמב"ם ז"ל שאמר שאף אם לא תפסה לא תפסיד אותן אבל לענין ירושה אעפ"י שתפסה במותה הוא יורשה מאחר שלא שלחה בגט וכ"ש שמתה תוך הזמן י"ב חדש וכך הם דברי הרמב"ם ז"ל ואין לה מזונות תוך י"ב חדש ואם מתה קודם הגט בעלה יורשה וגם יש ללמוד זה ממה שאמרו שאם מת הבעל תוך הי"ב חדש גובה כתובתה מן היורשים וכן הוא הדין שאם מתה היא הוא יורשה לעולם עד שיגרשנה יצא לנו מזה מאחר שהבעל יורשה אינה יכולה לא למכור ולא לתת דהכי מסקנא בכתובות בפ' האשה שנפלו לה נכסים משנתארסה ונשאת הבעל מוציא מיד הלקוחות ובפ' נערה שנתפתתה אמר רב אסי באושא התקינו האשה שמכרה מנכסי מלוג בחיי בעלה ומתה הבעל מוציא מיד הלקוחות פי' גוף הקרקע ואם ימות הוא בחייה זכו הלקוחות ואם מתה הוא מוציא מיד הלקוחות ונחלקו הגאונים ז"ל אם הוא מוציא בלא דמים או לא ורבנו האיי גאון ז"ל הכריע בלא דמים וכן כתוב בהל' כתב הר"מ ז"ל בהל' אישות בפכ"ב ובהלכו' מכירה בפ"ל כתב האשה שמכרה או נתנה בין בנכסי מלוג בין בנכסי צאן ברזל שהכניסה לו בין בדברים שייחד לה בכתובתה בין בנכסי מלוג בין בקרקעות בין במטלטלין וכן אם לקחה או נתנה יד הבעל על העליונה רצה לקיים רצה לבטל ע"כ הרי מבואר מכל זה שהבעל הזה היה יכול לבטל ולעכב על ידה שלא לתת לשום אדם מדבר גדול ועד דבר קטון מנכסיה אלא מרצונו לכן הששה פרחים שהקדישה אין להקדש בהם שום זכות ויחזרו לו מתורת ירושה ואין בזה פקפוק כלל אלא אם ירצה יקיים מה שעשתה אשתו ומה שרציתם לדון בפרחים אלו דין מגו ולהעמידן בחזקת ההקדש ונתתם טעם שהם כנכסים שלא ידע בהם הבעל זה אין לו שייכות בזה המקום רצוני בפרחים אלו כי פרחים אלו לא ימלט הדבר או שהיו שלה או שהכנסתם לו בנידונייתה או שנפלו לה בירושה או נתנו לה במתנה וכל אלו נקראים נכסי מלוג ואין לאשה רשות בהם אלא הבעל אוכל פירותיהם ואם מתה הוא יורשם ומפני זה אין לאשה לא למכור ולא לתת בלא רצון הבעל כמו שמתבאר בריש מציאת האשה וכן כתב הרמב"ם ז"ל בפ"ו מה' אישות וכן כל הנכסים שיש לאשה שלא הכניסה אותם לבעל ולא כתב אותם בכתובה אלא נשארו לה לעצמה או נפלו לה בירושה אחר שנתארסה או נתנו לה במתנה הכל נקרא נכסי מלוג ע"כ. הרי הראיתם לדעת כי מה שתשאיר האשה לעצמה ולא הכניסתו לבעל בנדוני' נקרא נכסי מלוג נמצא לפי זה כי מה שכתב הרמב"ם ז"ל לכן כל הנכסים שיש לאשה שלא הכניסה אותם לבעל ולא כתב אותם בכתובה אלא נשארו לה לעצמה הוא דומה בדומה לנדון שלפנינו ויצא לנו שרחל הגיורת הזו שהיו לה אלו הפרחים קודם שנשאת לבעלה ולא הכניסתם לו בנידונייתה שדינם כדין נכסי מלוג שאם מתה הוא יורשם ולפיכך לא היה לה רשות בהם כדין נכסי מלוג שלה ומה שעלה בדעתכם שאלו הפרחים שדינם כדין נכסים שלא ידע בהם הבעל ומתנתה קיימת הא ליתא משני טעמים חדא שלא אמרו אלא לענין נכסים שנפלו לה בירושה והיינו לישנא דאמרי נפלו לה והשני הוא שאין לה רשות לתת ולמכור אלא קודם שנודע לבעל כלל הא נודע אינה יכולה למכור וליתן לפי שאין ידע זכה בפירותיהן ואז אין לה רשות לעשות שום דבר כי אם ברשותו ובזה נתרוקנה רשות ונמצא לפי זה שהפרחים היה לו זכות לבעל זה בפירותיהם בחייה ובמותה הוא יורשם ולפיכך אין הנדון דומה לנכסים שלא ידע בהם יציבא בארעא וגיורא בשמי שמיא כאשר התבאר וגם יתבאר שזה הבעל היה לו זכות בפרחים אלו לא כמו העולה על רוחכם מדברי הירושלמי והביאו הרמב"ם ז"ל בהלכות אישות הרי שנמצאו מעות ביד האשה היא אומרת במתנה נתנו לי והוא אומר ממעשה ידיך הם שהם שלו הרי זו נאמנת ויש לו להחרי' על מי שטוען דבר שאינו כן ויקח בהם קרקע והוא אוכל פירותיו א"כ צא ולמד אם יש לאשה מעות שאין לבעל ידיעה בהן שדינם כדין נכסי מלוג אלא שאם טען הבעל ממעשה ידיה קבצתן שאז מחרימין עליה כדי שלא יהיה בהם רשות לבעל כי אם בפירותיהן כי לולא זה החרם בכל היה זוכה כי מעשה ידיה שלו ולזה איני יודע שהחרם שהטלתם על דברי האשה שאמרה שהיו אצלה מה טיבו לא /לו/ יהי כדבריה בלא האלה הזאת ובחרם לא יסתלק זכות הבעל לפי שכל מה שנמצא ביד האשה בחזקת הבעל הוא אלא אמרה אתה נתתו לי או נשבעת שבועת היסת אינו אוכל פירותיהן דהא בפרק חזקת אמרינן אמר רבה המוכר שדה לאשתו לא קנתה והבעל אוכל פירותיו במתנה קנתה ואין הבעל אוכל פירותיו ואף בזו שאמרה קנתה ואין הבעל אוכל פירותיו אם מתה שהבעל יורשם ואפי' מכרה לאחר אם מתה הבעל מוציא מיד הלקוחות ואם הדין בזה ק"ו בגיורת הזו שלא היתה יכולה לתת לשום אדם אלא מרצונו וחזרנו לכל הצדדין ולא מצינו טעם לבטל זכותו לכך יזכה הבעל בפרחים אלו ואין להקדש ענין עמו.
ולענין מה שלקחה האשה המשמשת אותה בזו אני אומר שאפילו המומין שהיו לה היו גדולים אם מפני שאינה ראויה לתשמיש אם מפני רוח /ריח/ רע ואלו המומין הם פוסלים בנשים כדאיתא בפ' המדיר וכיון שנולדו בה אחר שנשאת מזלו גרם ולא הפסידה כלום מכל זכות שיש לה עליו רצה לקיים יקיים רצה לגרש יגרש ויפרע לה כל זכות שיש לה עליו בין בכתובה בין בנדונייא בין בתוספת וכל זמן שאינו מגרש חייב במזונותיה וברפואתה כדין כל אשה שיושבת תחת בעלה ודינה כדין כל אשה שאינה יכולה לשמש בעלה כדאי' בפ"ק דנדה ובהלכות הרי"אף ז"ל בפ' אלמנה נזונית והרמ"בם ז"ל באחרון מאישות ומאחר שהוא מחוייב ברפואתה ממה ששנינו בפ' נערה שנתפתתה חייב לרפאת' וכן כתב הרמ"בם ז"ל והרש"בא ז"ל כתב בתשובה דהאידנא מרפא כל רפואה בין שיש לה קצבה בין אין לה קצבה על פי המנהג א"כ האיש הזה חייב הוא ברפואתה ומכלל הרפואה הוא השמוש כאשר כתבו המפרשים ז"ל וגם לדבריכם שאמרתם והחזקתם אותה במורדת הרי הנכסים היו שלה כי לא הפסידה אותם וכמו שהיא נזונית מהן כך היא יכולה לשכור לה משמשת כדי שתהא חוטרא לידה אלמא אשה זו ששמשתה יש לה שכר טרחה אבל בתנאי שב"ד יראו זה שיחדה לה שכר פעולתה אם הוא כדי שכרה זכתה בו ואם הוא יותר מכדי שכרה תחזיר המותר ואם לא יספיק לשכרה אבדה זכותה שהרי סברה וקבלה זהו הנראה לי בזה ואתם תבחרו ולא אני אני הצעיר שמעון בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק ב סימן מה
לאיש יהודי בא לכאן מקסנטינא.
אני הבא על החתום הקריב לפני משפטו האיש הלזה הנק' ירבוש מעיר קסנטינא ואמר שבעת שלקח אשתו התנו ביניהם שאין לה עליו חיוב מזונות משום דאית ליה דעתא קלתא ובשנ' ויהי רעב בארץ נדד לו מפני זלעפו' הרעב והאשה לא השיגה ידה לזון את עצמה כי כבד הרעב בארץ וב"ד שבמקומה למזונותיה מכרו חלקו בבית אחד וב"ד כתבו שטר מכר לקונה ועתה בא האיש וקרא ערער על המכר וטען שאין עליו חיוב מזונות עד שימכרו בית דין את חלקו ואת נחלתו מפני תנאם הכתוב בשטר כתובתה ולזה כתת את רגליו ובא לכאן לאלגאזי"ר ובקש ממני להודיעו דעתי בזה ולפי שחזקה היא דחזקה דאורייתא בכמה עניינים שונים זה מזה ומכללם הוא חזקה אין ב"ד טוען ועוד דבי דינא בתר בי דינא לא דייקי לפיכך השבתי אחור ימיני מלכתוב מה שתעלה מצודתי בזה עד שאעמוד על דבריהם וב"ד אלו מוכרחים הם שכתבו /שיכתבו/ לו מאיזה טעם דנוהו כדאמרי' בגמ' כתבו ותנו לי מאיזה טעם דנתוני כותבין ונותנין לו וכ"ש אם יש בדבר חשד לב"ד שצריכין לגלות לו את הדין כדעבד רב נחמן לההוא דאמר ליה וכו' עד הא ודאי צריך לאודועי א"כ צריכים הם ב"ד להודיע טעמם לטעום בו אם הוא טעם לשבח או טעם לפגם לפיכך אין ראוי להכריחו ולא לענותו לסלק ידו מהמכר עד שיעמוד הדבר על דינו וכל המענה אותו הוא בכלל ענוי הדין ועוות הדין וקלקול הדין והישר והטוב שיהא הבצוע והמטים עקלקלותם יוליכם ה' את פועלי האון ושלום על דייני ישראל הדנין דין אמת לאמתו וכתב הצעיר שמעון בן הרב ר' שלמה בן הרב הגדול ר' שמעון ז"להה:
@שו"ת יכין ובועז חלק ב סימן מו
תלמסאן אל יקרינו הר' מרזוק י"צ בר עמרם טווא.
אמרת מעשה אירע בתלמסאן במי שקדש ונפלו עליו מלין בין חברי העיר אם הקדושין בטלים או כראי מוצק חזקים ואחד מהם אשר עליו הוא פתח דברים ודורשם נטה דעתו לבטל אותם וסמך דבריו על שלשה קטבים האחד הוא לפי שאמר המקדש הרי זה קדושין על בתך ולא אמר תהא מקודש' לי והסכימה דעתו שאין כאן ידים המוכיחות הקדושים בטלים לפי שלא אמר לי בזה אני אומר שאמת ויציב ונכון הוא שצריך ידים המוכיחות כדאי' בפ"ק דקידושין ובפ"ק דנדרים וכן פסקו הפוס' ודבר פשוט הוא אמנם אם היו מדברים על עסקי קדושין כגון שאמר לי ואמר לו הן ובעוד שהם עוסקי' באותו ענין נתן לו הקדושין אעפ"י שלא אמר לו הרי בתך מקודשת לי קדושיו קדושין דהא בפ"ק דקדושין גרסי' תנן התם היה מדבר עמה על עסקי גטה וקדושיה ונתן לה גיטה וקידושיה ולא פירש ר' יוסי אומר דיו ר' יהודה אומר אינו /תיבה זו מיותרת/ צריך לפרש ואמר רב יהודה אמר שמואל הלכה כר' יוסי וכתב א"ז הרשב"ץ ז"ל בהגהותיו על הרמב"ם ז"ל ואם היה מדבר עמה על עסקי קדושיה הרי היא מקודשת ע"כ נמצא שאם דברו על ענין הקדושין ואח"כ קדש היא מקודשת גמורה ידים המוכיחות הוא שתהא הוכחה למי היא מקודשת שהרי אפשר שיאמר קדושי לבתך /בתך/ לבני או לאחי או לפלוני וכל שלא אמר לי לא אמר כלום ואם מדברים בענין הקדושין שהיא מקודשת לו אעפ"י שלא אמר לי היא מקודשת גמורה ואין לה /לך/ ידים מוכיחות יותר מזה ובנדון הזה שאמר לאבי הנערה זה הכוס של יין שאתה לוקח מידי הוא קדושין על בתך ענהו כבר היא משודכת עמך אין לך עסקי קדושין ולא הוכח' יותר מזה והיא מקודשת אפי' למי שסובר דבעינן ידים המוכיחות וכ"ש למי שסובר דלא בעינן ידים המוכיחות א"כ איך יכניס אדם עצמו בין ההרים ולהקל בדבר ערוה ולומר שאינה מקודש' גמורה ויותר היה ראוי לסמוך ע"ד מאן דאמר דלא בעינן ידים המוכיחות עם הוכחת הענין והם עסקי קדושין ולא לפקפק בדבר ערוה בדבר שאין לו תשלומין ובמקום שאינו שעת הדחק. (בתשובות אביו סי' רפ"ו).
והשני כתב שמא /שמה/ שאמרו כיון שהגיד שוב אינו חוזר ומגיד אם טעה בדבר שהדעת מורה שטעה יכול להחזיר /לחזור/ ולהגיד ע"כ יש לומר שבזה יש שני שרשים א' הוא כיון שהגיד שוב אינו חוזר ומגיד והב' הוא הא דר' שמעון בן לקיש דאמר עדים החתומים על השטר נעשה כמי שנחקר' עדותן בב"ד ועל זה אמרו בירוש' תני העדים שהעידו בין לטמא בין לטהר בין לרחק בין לקרב בין לאסור בין להתר בין לזכות בין לחייב אם עד שלא נחקר' עדותן אמרו בדאין היינו הרי אלו נאמנין אם משנחקרה עדותן אמרו מבדין היינו אין נאמנין ריש לקיש אמר עדים החתומין על השטר נעשה כמי שנחקרה עדותן בב"ד ופסק ר"ח ז"ל כריש לקיש וכן הרי"אף ז"ל וכתבה בהלכות בפ' ד' אחין ובפרק מרובה וכתב א"ז הרשב"ץ ז"ל ואפילו אין כתב ידן יוצא ממקום אחר אין נאמנין ואע"ג דבפרק בתרא דשביעית גבי מתני' דתנן שטרי חוב המוקדמין פסולין בעו בירושל' מי מודיע שמעון בר אבא בשם ר' יוחנן החתומין על השטר מודיעין ואקשו התם לא כן אמר ר' שמעון בן לקיש עדים החתומין על השטר נעשה כמי שנחקרה עדותן בב"ד פירוש כיון שהגיד שוב אינו חוזר ומגיד ופריקו חמן כשאמרו לא חתמנו /כל/ עקר ברם הכא אומרים על זה חתמנו ועל זה לא חתמנו ופרשה הרמב"ן ז"ל בפ' איזהו נשך בשאין כתב ידן יוצא ממקום אחר נאמנין דמפיהן אנו חיין דמאן משוי ליה שטרא אינהו הא אמרי הכי הוה ולפי זה אם היינו מדמין מה שאמרו מבדין היינו לאומרם על זה חתמנו ועל זה לא חתמנו היו נאמנין לומר בשאין כתב ידן יוצא ממקום אחר ולא מהמניא להו לחזור מעדותן עכ"ל אם כן נמצינו למדין לנדון זה שאין העדים יכולין לחזור מעדותן שהרי עדותן נחקרה בב"ד ואין להם לעקור השטר מעקרו ולבטלה לגמרי למשוי נפשיהו רשעים והרשב"א ז"ל כתב בתשובה על שטר שכתוב בו בלא שום תנאי ושיור בעולם והעדים העידו שהיה שם תנאי ולא היה כתב ידן יוצא ממקום אחר שאינן נאמנין לשוויי נפשיהו רשעים ואעפ"י שבכל טעות שהעדים עבידי למטעי ביה נאמנין לומר כך היה והביאו ראיה מההיא דגט פשוט תברה דהוה חתים רבה בר בר חנין היינו לברר הלשון המסופק שמשמעותו שני עניינים משמע הכי ומשמע הכי אבל לעקור השטר מעקרו ולבטלו זה לא לחשה שום אדם ולא עלתה על דעת אם כן שטר זה קיים הוא ואם חזרו מעדותן אין מקבלין מהם אפילו בדבר ממון הקל כל שכן בדבר ערוה הקשה.
והשלישי שרצה לבטל הקדושין מכח תקנת הקהל שהסכימו שכל מי שיקדיש בלא הסכמת קצתם שהקדושין בטלים אם באנו לידי מדה זו הקדושין קיימין הם משום דבעינן ביה /בי/ דינה /דינא/ דאלים לאפקועי ממונא כבי דינא דר' אמי ור' אסי ובממונא בעי' הכי כ"ש שיש להחמיר בענין קדושין ספק דממונא לקולא וספקא דאיסורא לחומרא שהרי יש להסתפק בלשון התקנה שכתוב בה שהקהל מפקיעין קדושיו ולשון הפקעה זו יש להסתפק בה שהיא משמעותא על שני עניינים ופקעתה בשעת קדושין שהיה להם לחול ורבנן לא הניחום לחול ואפקעינהו מניה והיינו ההיא דבפ' האשה רבה דאותבוה אכורסיי' ואתא ההוא גברא וחטפה.
והענין השני אפקעתה בשעת הגירושין אעפ"י שנתקדשה ימים הרבה ונולדו לה ממנו בנים שבשע' הגרושין כדי שיחולו הגרושין אפקעינהו רבנן לקדושי מניה והיינו ההוא דכתובות תקנת צנועות ופרוצות א"כ הפקעה משמעותה לשני עניינים להכי ולהכי וספקא דאוריתא לחומרא וקדושיו קדושין ואלו היה כתוב בהסכמת הקהל בפי' שהם מפקירין הממון היה אפשר לבטלם ועם כל זה כתבו המחברים ז"ל אפילו תהיה ההסכמה על אופן זה אין לעשות מעשה בדבר וכבר העידו הגדולים ז"ל וכתבו וזה לשונם וכן שמענו שלא נעשה מעשה בדבר הזה לעולם ואם הראשונים העידו על קמאי דקמאי שלא עשו מעשה על הסכמה כזו שהיתה קטנם עבה ממתנינו ופתח לבם היה כפתח האולם וקל וחומר ובין /ובן/ בנו של ק"ו אנחנו שאין אנחנו בפניהם אלא כקוף בפני אדם א"כ איך אפשר לנו לעשות מעשה כזה במה שלא סמכה דעתם לעשותו והרש"בא ז"ל שדעתו בתשובה היא שהצבור יכולין להפקיע הקדושין זה אמת הוא אלו היתה לשון הסכמתם כמו שכתב בתשובה כי לשונם לחוד ולשון תשובתו לחוד כי הוא כתב שהצבור יכולין להפקיר כל ממון שינתן לשום אשה הפקעה גמורה והפקר גמור אלא אם כן תקבלם האשה מדעת אביה או בפני פלוני ופלוני ע"כ ובתקנה זו באמת נתבטלו הקדושין לגמרי הרי לדעתו ז"ל לא יועיל אלא אם הפקיעו הממון בלשון הסכמתם אבל לשון הפקר לא הפקיע הקדושין זהו מה שהדעת סומכת עליו והאמת יורה דרכו.
ומה שרצה לבטל השטר לפי שלא אמר להם כתבו וחתמו והם כתבו וחתמו שלא מדעתו וטרח להעמיד שאם לא כתבו במאמר פיו שאין לו דין שטר ונפלאת דעתו ממני מה הזיק יש אם כתבו שלא במצותו והרי בגט פשוט שנינו דכותבין גט לאיש אעפ"י שאין אשתו עמו ושובר לאשה אעפ"י שאין בעלה עמה כותבין שטר למוכר אעפ"י שאין לוקח עמו ואין כותבין ללוקח עד שיהא המוכר עמו כותבין שטר ללוה אעפ"י שאין מלוה עמו ואין כותבין למלוה עד שיהא הלוה עמו ואין כותבין שטרי ארוסין ונישואין אלא מדעת שניהם ופירוש הענין הוא דבפ"ק דקדושין איפלגו אמוראי דיש אומרים בשטר אירוסין ממש דהיינו הרי את מקודשת לי ויש אומרים בשטרי פסיקתא דהיינו כמה אתה נותן לבנך כמה אתה נותן לבתך אם רצה א' מהן לכתוב אין כותבין אלא מדעת שניהם לפי שהיא עדות מלוה על פה ואם כתבו תחזור מלוה בשטר ושטרי נישואין נמי כהאי גוונא נמי הוא לומר שאין כותבין כתבה לאשה עקר ותוספת ושעבוד נכסים כנגד השום שמכנסת לו אלא מדעת הבעל והאשה אבל שטר הנעשה בנדון הזה הדב' הזה ככק' הזה שכותבין שטר במה שנעשה ואין אנו צריכין לו' כתבו וחתמו כי הטעם בשטרי אירוסין כדי שלא תחזור מלוה על פה בשטר במקום הזה ובענין זה למאי ניחוש ולא יהא זה אלא כמכר שכותבין שלא ברצונו שכן כתב רבנו יונה ז"ל במתנה ובשטר שאין בו אחריות כותבין שלא ברצונו ע"כ ודין המכר ודין קדושי האשה שוין הם ובספר החשן מהטורים כתוב המודה לחברו שפרעו או המוחל לחברו חוב שיש לו עליו אין צריך לומר אתם עדי ולא כתבו דהודאה ומחילה דבראיית העדים נגמר הדבר והעדים מעידים וכותבים ואין לחוש לשום דבר וכן נמצא בתשובה בשם הראב"ד ז"ל א"כ לפי דרכנו למדנו דדבר שנגמ' בראיית העדים אין אנו צריכים לימלך בו ובקדושין בראיית העדים יגמר ולזה לא היינו צריכין לכל /הצער/ הנער הזה לבקש אם אמר להם כתבו וחתמו +אמ"ה אני תמיה על הדיין הא' ועל א"ז ז"ל המשיב עליו אם על הדיין הא' אני תמיה מה ענין שלא אמר להם לכתוב השטר בענין הזה שעם היות שהרש"בא ז"ל הוא שאמ' זה בתשובה דבריו הם בענין ממון לבד כמו שכתוב אנו עדים מעידים שקרקע זה של פלוני או פלוני מחויב לפלוני כך וכך מאחר שנכתב השטר שלא במאמרו ולא קנו ממנו קנין אמר הרב ז"ל שאין עליו תורת שטר ואותה עדות אינה כלום וכן היה דן אדוני אבי ז"ל וכן דנתי אחריו אבל לענין קדושין לא שייך בו ענין זה ואם על המשיב עליו א"ז ז"ל ג"כ אני תמיה עליו משום שהכלל מפיהם ולא מפי כתבם אמר רחמנא וכדי שלא תנעול דלת בפני לווין התקינו חז"ל שמקבלין עדות בשטר ודנין עליה ולכן כל מקו' שיש בו צורך ממון עדות שבשטר כשרה ומקו' שאין שם צורך ממון כגון השטר הזה שנעשה איך פלונית נתקדשה אין לאותה עדות שייכות ואותו שטר אין עליו תורת שטר ועיין בהר"ן ז"ל והמשנה שהביא סיוע לדבריו כותבין גט לאיש מתבארת שם בדברי הר"ן ז"ל ואפילו לפי פירושו הענין מבואר שהוא בענין ממון ולזה אמרו שטרי ארוסין שטרי פסיקתא והענין מבואר מעצמו כנ"ל צמח ס"ט בה"ר שמעון נ"ן עכ"ל.+
וגם מה שחפש חפוש מחפוש עד שמצא שטר זה לא נכתב באותו זמן שהיו הקדושין אלא לאחר כשלש חדשים ואף בזה יש לומר שאין קפידה בדבר ואין חשש בזה שהרי אמרו בפ' גט פשוט אמר להו רבא בר שילא להני דכתבי שטרי אקניאתא כי כתביתו שטרי אקניאתא אי ידעיתו יומא דאקניתו ביה כתובו ואי לא כתובו יומא דקיימיתו ביה נמצא שאם העדים זוכרין שהקנין היה בחדש פלוני אלא שאין יודעין בכמה בו ולא /שלא/ יכתבו ביום אחרון של תשרי אלא יכתבו יום הכתיבה והטעם בזה ברור לפי שכשאין זוכרין באיזה יום באותו חדש היה אפי' יכתבו יום אחרון של אותו חדש לפי' לא יכתבו אלא יום שעומדין בו כ"ש שלא יכתבו באמצע החדש ולא בתחלתו לפי שהוא מוקדם א"כ שטר קדושין שבנדון זה שהיה המעשה מקדם הרבה אין קפידה אם כתבוהו עתה מקרוב שזה יכולין העדים לעשותו בשטרי קניאתא כ"ש בזה שאין חוששין בו לשטר קדום ומאוחר אלא לברר הדבר ולהודיעו ולא יקרא זה שטר מזוייף אלא שטר כשר וישר וקיים.
גם במה שרצה להוסיף שמץ לבטל הקדושין ששאל לאחד מהעדים איך היתה העדות ובדק אותו בשבע דרישות ובשבע חקירות עד שחזר מעדותו וחברו החתום בשטר עמד בדבריו ורצה להוכיח ששטר בטל הדעת נוטה אעפ"י שחזר העד מעדותו שאין לבטל הקדושין חדא כיון שהגיד שוב אינו חוזר ומגיד ועוד הגע עצמך שלא היו הקדושין אלא בעד אחד יש לחוש לאותם קדושין ולהצריכ' גט +כן כתב הרב מקוצי ז"ל+ ואע"ג דאמרי' בפ' האומר בקדושין דהמקדש בעד אחד אין חוששין לקדושיה וכן פסקו כל הגדולים אבל מקצת גדולים מסכימים להצריכה גט אעפ"י שדחו דבריו בזה הנדון מודים שיש לחוש לדבריו שהרי יש שייכות בענין מהעדות החוזר ויצטרף שייכותו עם העד המחזיק בעדותו ותהיה מקודשת לכל הדעות ולא תפטר אלא בגט.
וענין מה שרצה לכוף לגרש בטענת מאיס עלי ולכוף אותו בין על ידי עכו"ם בין על ידי ישראל דברים המתמיהים אני רואה בכאן דבר שכל הגדולים לא הסכימו עליו ולא נשמע על אחד מהם שעשו אדרבה הם אומרים שכל הכופה הוא מרבה ממזרים ביש' ואנו וכל בית אבינו וכל אחד מהראוים לסמוך עליהם לא עשו מעשה לכוף אך במקומכם על נקלה תכופו וכבר שמענו ותרגז בטנינו רחמנא ליצלן מכפיה זו שלא להרבות ממזרים.
וגם אני תמיה ממה שחקר אחר קיום השטר ועל איזה צד קיימוה וב"ד החתומים בו והלא אמרו ז"ל אין אחר ב"ד כלום ולא חיישינן ב"ד /לב"ד/ טועין וכן פסק הרמב"ם ז"ל שאין חוששין לב"ד שמא יטעו וזה לשונו ולעולם אין ב"ד בודקין אחרי ב"ד אחר אלא מחזיקין אותו שהם בקיאין ולא יטעו א"כ לא היה צריך לחקור על קיומם שקיום בית דין אין צריך קיום כדעתו של הרמב"ם ז"ל ורוצה לומר אין צריך קיום אין צריכין לבית דין אחר לחפש אחריהם איך קיימו השטר אפי' יהיו הדיוטות.
וראיתי קבלת עדות שהעידו על אחד מעידי השטר שטר קדושין שהוא חשוד על העריות ויצא מזה שהיא מקודש' בפסולי עדות ואין כאן חשש קדושין תשובו' ענין זה הוא תלוי במחלוקת רב נחמן ורב ששת דרב נחמן אמר החשוד על העריות כשר לעדות אמר ליה רב ששת עני מארי ארבעין בכתפיה וכשר והרי"אף ז"ל כתב דחד מרבואתה קא פסק הלכה כרב ששת והר"ז הלוי ז"ל השיג עליו וכתב דהלכתא כרב נחמן דהא רבה ורב פפא שקלי וטרו אליביה והרב בעל העטור ז"ל כתב איכא מאן דפסק כרב ששת ואיכא מאן דפסק כרב נחמן ומסתברא כרב נחמן:
@שו"ת יכין ובועז חלק ב סימן מז
זאת התשובה לא נמצאת השאלה שלה.
לעניות דעתי אני אומר שאם מתה הבת יכול המורשה הזה להפיק לגרמיה מה שעזבה הבת מכח הרשאה זו ואין לב"ד לעכב על ידו מטעם דבר שלא בא לעולם מאחר שהיורש הרשהו ובחר בו להיות נגיד ומצוה אומדנ' דמוכח הוא שהוא נאמן אצלו ומאחר שהאמינו יכול להחזיק בירושתו ואין ב"ד יכולין לומ' לו לא /לאו/ בעל דברי' /דידי/ את אעפ"י כשהרשהו לא היתה הירושה בעולם ואנו אומדין דעתו של יורש שהוא רוצה להיות נכסיו ביד זה המורשה לא ביד אחר שכן גלה דעתו בהרשא' זו ובכמה דוכתי אזלינן בתר אומד' דמוכח כההיא דאמרי' הכותב כל נכסיו מתנה לאחד מבניו לא עשאו אלא אפוטרופוס אומדן דעתא הוא שלא נתכוון אלא להיות אחיו נשמעין לו וכן ההיא שקנתה כל נכסי בעלה במתנה אבדה כתובתה אומדן דעתא שבאותה הנאה שכתב לה כל נכסיו אבדה כל זכות שיש לה וכן ההיא שהלך בנו למדינת הים ושמע שמת וכתב כל נכסיו לאחר ובא בנו מתנתו בטלה אומדנ' דמוכח שאלו ידע שבנו קיים לא היה נותן ובדוכתי טובא אמר הכי ומאחר שהדבר כן שאומדין הדעת ועושין על פי האומד אעפ"י שלא פירש כ"ש בהרשאה זו שפיר' וגלה דעתו שהמורשה הזה יקבל ירושת הבת אם תמות א"כ מאיזה טעם אנו באים למנעו ולמנות אחר או להניח /צ"ל: ולהניח/ הנכסים ביד מי שהם אומדן דעתא לא יקבל זה וטעמא בלא מלתא הוא וטעם דבר שלא בא לעולם איני טועם בו לא טעם מלח ולא טעם תבלין כי אם טעם צדק בל ילין ועוד אני אומר הגע עצמך במי שמנה מורשה לאחר בעדו בעודו חי לפקח בעסקיו ואח"כ נפטר אין ב"ד יכולין למנות אפוטרופוס זולתו שהרי הנפטר בחייו היה אצלו בחזקת נאמן לפי' אין ממנין אפוטרופוס אלא הוא אפילו הוא מאותן שאין ממנין אותן אפוטרופוס נשים ועבדי' וקטני' וטעמא דאינם מתמנין אפוטרופין משום דלא מהימני ואין /ואם/ אנן חזינן דמהימני ליה המת בחייו עושין אותן אפוטרופין +אמ"ה כן עשה א"א ז"ל מעשה וכן עשיתי אני מעשה בפני החכם ה"ר משה אלדבי ז"ל ואחיו הח' ה"ר יוסף ז"ל מהרצב"ש ז"ל+ והביא ראיה לזה א"ז הרשב"ץ ז"ל מההיא דאמרי' שומר שמסר לשומר חייב משו' דמצי אמר ליה אנת מהמנת לי בשבועה האיך לא מהימן לי אפילו הכי אמרי' התם הנהו גנאי דכל יומא הוו מפקדי מנייהו גבי ההי' סבתא יומא חד אפקידו גבי חד מנייהו שמע קא אפקדינהו גבה דההיא סבתא אדאזל איהו איגניב אתא לקמיה דרב פטריה משום דלא יכלי למימר אנת מהימנת לן בשבועה ההוא לא מהימן לן דהא אינהו גופייהו כל יומא גבה דההיא סבתא קא מפקדי למדנו מזה שאם אותן שאינן מתמנין אפוטרופין שאם המת מינה אותם בחייו באיזה ענין מעניניו בית דין ממנין אותן אפוטרופין אעפ"י שלא צוה המת דהוא בחזקת נאמנות היו אצלו בחייו לכן ממנין מהם אחרי מותו כן הדין בענין זה מאחר שהיורש מינה אותו מורשה על נכסי הבת אם תמות ומתה הוא נאמן אצלו מכל בני אנשא ואם בסתמא הוא הדין כן כ"ש אם פירש בענין הנדון הזה כי הכל נמשך אחר הטעם כי הב"ד כשהם ממנים אפוטרופין לא ימנו אלא מי שהוא נאמן אצלם ואם אצל בעל דברים הוא נאמן כ"ש בעיני ב"ד וכ"כ הרשב"א ז"ל על ההיא דתניא אין עושין אפוטרופין נשים ועבדים ואם מינם אבי היתומים הרשות בידו דלאו מינוי בשעת מיתה קאמר דפשיטא אלא הכי קאמר אם מינן אבי יתומי' על נכסיו בחייו הרשות ביד ב"ד לעשותן אפוטרופין על נכסיו לאחר מותו והביא ראיה על זה ממה ששנינו בתוספתא דאין ב"ד עושין אפוטרופין נשים ועבדים לכתחלה ואם מינן אביהם בחייו עושין אפוטרופין מדקאמר עושין אותן אפוטרופין משמע דב"ד עושין אותן אחרי מותו אעפ"י שהוא לא עשאן כיון שבחייו היו בחזקת נאמנין אצלו ולישנא דברייתא בפ' הנזקין הכי דייקי מדקתני רישא אין עושין וסיפא אין ממנין מדשני בלישניה משמע דעשיה היא לאחר מיתה ע"כ מכאן ראיה לזה כיון שהיורש מינה אותו קודם מות הבת יש הוכחה שהוא בחזקת נאמן אצלו לכן הב"ד היפה יתן בידו ירושת היורש זהו הנראה לי תשובה נצחת בשובה ונחת מדברי חכמים בנחת והמטים עקלקלותם יוליכם ה' אל פועלי האון ויפלו בשחת ושלום על ישראל גדולים וקטנים ואנשי פחת מאת אדון השלום והמושל רום ותחת כאות נפש המשיב הצעיר שמעון בן ה"ר שלמה בן הרב הגדול ר' שמעון זלה"ה:
@שו"ת יכין ובועז חלק ב סימן מח
תלמסאן ליקרינו המשכיל ר' מרזוק י"צ בר עמרם טווא י"צ.
אני הגבר ראה עני בשבט עברת הזמן אשר פה לרגלי טמן שוד ושבר קראוני מקורות בית יעקב אשר מדת הדין בהם קבעה וחרבו חרב פיפיות בהם נטעה אשר על כן ומפני כן ולכן ראוי לבעל נפש באפר יתחפש להוריד עדיו מעליו וטיט חוצות שם בפניו ויהמה כיונה מפני חרב היונה. כל עצמותיו יכתת במכתש היגון והדאגה ודאבון נפש יתאר במחוגה. ובקוץ התלאות יעשה לו סוגה. ערב ובוקר וצהרים חושיו וסעפיו יוצאים בתוגה. והאיש הירא את ה' בעת הזה לא ירדוף אחר הזהב והכסף כי יצא מלפני ה' הקצף. ואם כתם אופיר כעפר יאסף. יהיה הכל בעיניו היו כלא היו כי המה הבל. ואחריתם אבל. ואשר חננו השם דעה והשכל. יעשה אזנו כאפרכסס /כאפרכסת/ לשמוע דברי חכמים בנחת. ולא יבול בשחת. ואנשי פחת. רתוי וראוי וכשר להם בעדנה הדין ישימו שקים במתניהם. וחבלים בראשיהם. כי נפלה עטרת התורה ביד רשעים. זרע מריעים. באו בה פרצים וחללוה ובזוה וזלזלוה. על כן תפוג תורה מפי לומדיה. ולא יבואו עד תכליתיה. ואם אנשי שם ושן דבריהם לעו. ואמרותיהם נבלעו. מה יעשה הדיוט כמוני היום אשר שמועו' רעות ממזרח וממערב הבהילוני. וצרות רבות הקיפוני. אם באתי למלל כח גבורתם. אשר חמתם ומרירותם. יצורי כלם עמוסים. לא יוכל לספרם פי הקולמוסים. והעולה על כלנה פחד חיילות הנוצרים אשר חמתם שותה נפשי. והרבו כחשי עד שהוצרכתי לכתת את נפשי מעיר לכפר. אולי עונותי תכופר. יום א' בע"ה אשים לדרך פעמי אמלטה נא שמה ותחי נפשי וקשה עלי הדבר. מה לתבן את הבר. ואעפ"י שאני זקן ע"ב שנים וקפצה עלי זקנה במאד מאד ותשש כחי כנקבה וראשי ואברי עלי כבדים. ומיום הפקודה חרדים. וחשבו /וחשכו/ הרואות לראות אפי' במראות הצובאות וכמעט תושיה ממני נדחה. וגדלה האנחה. ולזה השבתי אחור ימיני מלכתוב לאוהבי. אשר אהבתם כמוסה עמדי בחדרי קרבי. אם אשכחך אשכח ימיני אם לא זכרתיך על יצועי. בראש הומיות אדבר בשבחך גם לאוהבי וליודעי. ואתה עתה ברוך ה' דע לך שלהבת הפחד והגלגול הזה כל ספרי אשר אדירי חפצי בם. שם ה' בקרבם. קשרתם בשקים ושלחתם ללמדיי"א אשר חפצי לנוס שמה. לכן איני יכול להשיב על כל דבריך כראוי וכמוחזק כאשר היד החזק. כי אני עכשו כאומן שאין בידו כלי אומנותו שאינו יכול להוציא כלי למעשהו כתקנו וכרצונו. ובראותי חן דבריך. ונועם מוסריך. מתוקים מדבש ונופת צופים משוכים מדברי צופים. בהם ששו בני מעי בקרבי. הם הם העבירו יגוני מלבי. ערבים עלי דברי דודים. כיינה של תורה כלם חמודים רצון מפיקים. שקלתים במאזני צדק מצאתים כלם צדיקים. אין בהם נפתל ועקש. ימצא בהם חפצו אשר האמת מבקש. ולולי שהכל הוא כספינה בים מטרפת עם דוחק הגלות הייתי משיב על כל דבור ודבור בחזקת ידי. בכל מאודי. כי תהלה לאל יש כפלים לתושיה מכל מקום אני רואה שדבריך סובבים. על שני קטבים.
הקטב הא' בענין המתנה שנתן ר' עלאל לר' ישי והעביר ירושת נכדו בעשרה זהב ובאה גווה"אר וערערה על המתנה שלא היתה המתנה מתנה גמורה והשטר לא היה אלא שטר הברחה ולפי דעתי כן היא דוברת השכל והדת מחייבים זה שהמתנה בטלה מדינא אומדנא דמוכח כי ענין דינה דמוכח בענין המתנות הוא דינה רבה וכלנו צדקי דאפשר למטען בענין המתנות טענינן אפי' בטענה חלושה שאומדין לעולם דעת הנותן כדמוכחא ההיא דאמרי' הכותב נכסיו לא' מבניו לא עשאו אלא אפוטרופוס אומדן דעתא הוא שלא נתכוון אלא להיות אחיו נשמעין לו ובנדון הזה אומדן דעתא הוא שלא נתן ר' עלאל לר' ישי אלא להבריח מפחד ערכאות העכו"ם שמא יבואו ויטלו ירושת נכדו במה שהוא מחוייב להם אביו ויש כמה ראיות בגמ' דאזלינן כתר אומדנא וזכורני שכתבתי רובם בקונדריסי לתלמסאן והוא מצוי ביד החכם הדיין ר' סעדיה נגאר י"צו באוצרותיו כמוסי' עמדו ועתה אין הפנאי עוזר לכתבם לאיש נבון כמוך בראשי פרקים וגם אני אומר יש לבטל מתנה זו מטעם ירוש' אין לה הפסק ואם תעיין שפיר תמצא שהנותן הפסק ירוש' באומרו סלקתי יד ירושתי בעשרה זהב וסלוק הוא לשון הפסקה ויש בזה כמה ראיות והוכחות ועתה אין ספרי אתי להביאם ואם אמצא מקום אכתבם לאהבתך ויהיו לפניך כשלחן ערוך יהי מכירך ברוך וגם אני אומר אם תמצ' לומר שהמתנה קיימת שאין זה הלכה אלא דברי חובה אינה אלא במה שימצא אבל בחובו' ע"פ ובשטרות אינם בכלל המתנה לפי שהחובות שהם על פה אינם נקנים אלא במעמד שלשתן והשטרו' בכתיבה ומסירה ובנדון הזה לית אנפא מהני אנפי +וכן פסק הטור ז"ל סי' רכ"ג והרמב"ם ז"ל פ"ק מהלכו' זכייה ומתנה וכן מהרי"ו ז"ל בשלחן סי' רנ"ג ובעל הלבוש ר"פ הנזכר שאינו צריך לא משנה ולא כתיבה בכל זה לא אמרו אלא בבריה /בבריא/ אבל בש"מ אינו צריך ועל דבריהם יש לסמוך+ וברור לפני יודעי דת ודין ואותן אמתלאות שכתבת הם גדולות לאומדן דעתא והוכחה שלא נעשית המתנה כי אם ערמה והברחה ולעניות דעתי הדרא אחסותא לדוכתא ולחזקתה ולמצבתה +אמ"ה זה לפי דעת הרשב"א ז"ל בתשובה והרב המגי' אין כן דעתו והרבה להביא ראיות על זה בה' זכייה ומתנה הרצב"ש ז"ל.+
והקטב השני הוא במה שבאה מרו"ן אשת נתן לגבות כתובתה מממון ר' עלאל מתורת ערבות שערב לה כתובתה ר' עלאל וטענו היורשים שכבר מחלה ערבות לר' עלאל מחילה גמורה ולא נשאר לה זכות והשיב' מרון שלא מחלה אלא מחמת אונס שאמר לה ר' עלאל אם לא תמחלי הערבות לא אוריש לבנך בנכסי ומפני זה מחל' ערבות כתובתה וכתבה מודעא על המחילה. בזה אני או' מודעא זה אינה כלום ואין כאן אונס +אמ"ה יש לי עיון בזה כי מחילה יש לה דין מתנה ומתנה אם גלה דעתו שאינו נותן אלא מפני האונ' אע"פ שאין האונס אונס המתנה אינה כלום ולזה אין צריך לומר ואנו עדים נתברר לנו אונסו כנ"ל צמח ס"ט בה"ר שמעון נ"ן+ ודומה זה למה שאמרו מנה אין כאן משכון אין כאן וכן זה מודעא אין כאן אונס אין כאן וכבר נשאל על זה א"ז הרב הגדול ר' שמעון בן החכם ר' צמח ז"ל והורה שאין פחד זה אונס כי לא בא האונס לא בגוף ולא בממון כי האדם שליט בנכסיו לעשות מה שלבו חפץ על כן מחילה זו קיימת ולא נשאר לה זכות. נאם הצעיר אשר הזמן גרדו והעמידו על גלדו ונהפך למשחית הודו שמעון בן הרב ר' שלמה בן הרב הגדול ר' שמעון בן החכם ר' צמח ז"להה:
@שו"ת יכין ובועז חלק ב סימן מט
נתעצמו לפני לדין ה"ר שלמה י"צו בר יעקב צרפתי נ"ע והאלמנה אם אלכיי"ר ושני בניה אשתרוק ויוסף אחיו בני ר' יוסף בן נונו נ"ע וטען עליהם ר' שלמה הנז' שהשכירו לו העליה שהוא דר בה בארבעה זוזים בכל חדש והקדים להם שלשים דינרים על השכירות הנז' והם הודו לו ואמר שהם רוצים למשכן העליה ביד עכ"ום ושהוא רוצה שיתנו לו מה שנשאר לו ממעותיו או יתעכבו מלמשכן עד תום זמנו.
וראיתי דבריו שהם אמת וגזרתי עליהם בחרם שלא ימשכנו העליה עד שישתלמו מעותיו. וטענה האשה והבנים הנזכרים שיש אונאה בשכירות כי שכירות הבית הוא יותר מעשרה זוזים בכל חדש ושיתן מה שהוא חסר ודנתי שהוא פטור שהדין הוא שדין אונאה אינו בקרקעות והוא הדין בשכירות וגם טענו עליו שנשתמש בעליית קיר קטנה א' ושלשים חדש שני זוזים בכל חדש והשיב שלא היתה בחזקתו כי אם עשרה חדשים לבד ודנתי ביניהם שישבע שלא היתה בידו כי אם זה הזמן ודנתי כן שהדין הוא השוכר נאמן בשבועתו אפילו תהיה השכירות בשטר.
וגם טען ר' שלמה יצ"ו עליהם שהלוה אותם חצי דינר נתנו אותו לאומן שתקן להם דלת העליה שיתנו לו את דמיו והשיבו שהוא נתן החצי דינר שלא ברשותם ובלא ידיעתם והם פרעו לאומן. ודנתי ביניהם שישבעו שלא נתנו לו רשות ויפטרו שהדין הוא הפורע חובו של חבירו אבד מעותיו והניח' על קרן הצבי זולתי במקומות ידועים וזה אינו מהם.
וגם טען עליהם ר' שלמה יצ"ו שהלוה אותם חצי כד של שמן שיחזירוה לו השיבו כי השמן לא לוה אותו אלא מקח וממכר ופסקו הסך עמו וכבר פרעו לו ודנתי שישבעו ויפטרו וטענה האשה שהלות לר' שלמה יצ"ו שלש מדות של חטה יחזיר להם הלואתם והשיבם ר' שלמה יצ"ו כי בנה אשתרוק מכר לו רביע המדה ונתן דמיה ואמר לאמו שתתן לו החטה ואמרה שבנה לא צוה אותה ולא היה שם בשעת ההלואה ודנתי ביניהם שהמכר שמכר אשתרוק בטל מן הדין שלא היה שם קנין ומעות אינם קונות משום דיכול למימר ליה נשרפו חטיך בעליה לפיכך תשבע האשה שלא צוה אותה בנה לתת החטה ויתחייב ר' שלמה יצ"ו בחטה הנ' השלש מדות ויפרע החטה או שוויה:
@שו"ת יכין ובועז חלק ב סימן נ
אל הקהל הקדוש שבבגאיה ישצ"ו אתם הרי ישראל בימיכם תושע יהודה ובא לציון גואל דעו איפה /איפוא/ אם באנו לשבח לפאר לרומם להדר לעלה ולקלס על כל הטובה שגמלתונו רקיע השמים ומימי תהום רבה שחורות כיריעות שלמה לא יספיקו להעלות בהם שבחכם ולשים כתר מלכות על ראשכם כי אתם סגולה ולכם דומיה תהלה וסמא דכולא משתוקא ותחנו במתקה. וגם נפשנו יודעת. ואזנינו שומעת. וזאת מודעת. כי אתם יראי אלהים אנשי אמת שונאי בצע ויש עמכם רוח קנאה רוח טהרה. לכן באתי להעיר אזניכם מה שלקחה אזנינו מפי מגידים. וגם מפי מעידים. שקצת פרוצים בני עמנו אכלו קרציהון דנכבדי קהלינו זה בי מלכא בדברים אסור לשמעם ואסור לאמרם ואסור לכתבם דיהודאי מרדו בי מלכא ותסמר שערת בשרי ואחזוני פלצות וקטב מרירי ואם אמת נכון הדבר נעשתה התועבה הזאת חלילה חלילה לכם אתם משרתי עליון היכל הקדש אפריון להעלים עינכם מליסרם בסלוא דלא מבע דמא ובשבט עקרבים. כי היא דבת רבים אם מפני תקון נכבדי הקהל ישצ"ו אם מפני תקון הרגל עבירה. כי מדה זו קשה ומרה. וישובו ולא ירהבו הנער בזקן והנקלה בנכבד. למדה טובה נצמד ותגדרו פרצה זו בכל כחכם ואל יגיעכם לא התרשלות ולא עצלות. אדרבה יגיעכם עצבות כי חכמים אתם ותתחכמו עד שיטמנו הדברים במקום שלא יפקדו ולא יזכרו ולא יעלו על לב ובזה יעלה זכרונכם לפני המקום לטובה כאות נפשכם החשובה ונפש אשר מצער רבים יושב גנוחי גנח שמעון בן הרב ר' שלמה בן הרב הגדול ר' שמעון בן החכם ר' צמח זלה"ה:
@שו"ת יכין ובועז חלק ב סימן נא
אל הקהל הקדוש תלמסאן ישצ"ו קדוש עליון אל ה' נגשים. רודפי צדק מבקשי ה' כלם אנשים. ראשי בני ישראל הרכב והפרשים. לעשות רצון אביהם שבשמים גבורים כארי ולא חלשים. במצותיו חפצים מאד וחמושים. כבוד ה' עליהם נראה כאראלים ותרשישים. יעשה ה' לכם שלום ולטובה לפניו תהיו נדרשים. הלא ידעתם הלא שמעתם הלא הוגד לכם מראש כי אלהי עולם אשר פניו אנו מבקשים. צוה לנו אנו עמו ועדתו וצאן מרעיתו מכל העמים נבדלים וקדושים. ללכת בנתיב התורה והמצוה אשר כתב לנו בספר תורת משה עבדו הנבחר מכל האישים. ולעבדו שכם אחד כל ישראל חברים במעשים. ובדבור טוב רוחשים. ויהיה לבבנו נכון עמו לא כמו הגוים אשר לבותם כחלב טפשים. ומייעודי האל ית' הטובים שתהיה השגחתו דבקה בנו תמיד לבקרים חדשים. ולא נהיה למקרי הזמן משולחים ונטושים. אך אם אנו נדבק בו ומתורתו בל נהיה פרושים. כל זה לטוב לנו ולחיותנו בשלמות גופות ונפשים. ואם יקום בקרבנו איש אשר ירצה להרים יד לסתור פנה מפנות התורה ולהפיל חומותיה קירות ואשישים. וישים אור למחשכים ומישור למעקשים. ראוי לנו להתחזק כנגדו וללמוד ולשרשיו משרישים. וכצפעוני אותו מפרישים. וכל העולם עליו מרעישים. ולשרוף אותו באש אוכלת לחים כיבישים. פן נהיה בענשו נענשים. כי גזרת מלך הוא להיות ישראל ערבים זה לזה ונתפשים. בעד אשר ארחתיהם עקשים. אם כן איפה /איפוא/ אתם אחינו למה תעלימו עין מהאיש אשר בקרבכם יעקב בן תקון אשר כל פנים נהפכו לירקון והללבות /והלבבות/ אנושים. מאשר שמעה אזנינו שמץ דבר מן הבזיונות והחרופין והגדופין ומהמסירות והמלשינות אשר הוא מוציא מפיו נגד קהלינו רבים ויחידים זקנים וישישים. ושלח מתג לשונו ועדיו לא בלם ברסן המוסר אך ברבים בשוקים וברחובות יתן קולו יכביר מלין אשר כל שמען תצלנה שתי אזניו ונעשו חרשים. ובפני האומות אשר להם רשות עלינו הבאיש את ריחנו במלשינות ומסירות ורצונו לקעקע הבירה ולגרום לנו נזקים גדולים ועל גבינו יחרשו חורשים. וכל זה לא נעלם מכם ואיך לא מהרתם לשבר מתלעותיו ולמה אתם מחשים. הנעלם מעיני כבודכם שראוי לזרז עצמכם ולצאת לקראתו בחרב ובחנית ללחום עמו מלחמת מצוה לכלות קוצים מכרמכם כרם ה' צבאות לבל יעש באושים. כי הדבר הזה יקרא עליכם אחר היותו ביניכם ויש לאל ידכם למחות בו חזקו והיו לאנשים. להכניעו פן יוסף לכסלה עוד מהרו ולא תהיו בוששים והלא ידעתם ושמעתם כי אנו בחבלי אהבתכם ובעבותות חבתכם אנו נקשרים ולכבודכם חרדה לובשים. ואם יהיה איש או אשה או משפחה או שבט אשר כנגדכם יתריס במעשה או בדבור נחשוב אותם בנים כחשים. וכמה פעמים השלכנו עצמנו ומסרנו נפשנו לסכנות עצומות למלאת תאותכם ותאות קצת מיחידיכם ולא נחוש לפזור ממון כי אתם בעינינו גדולים וחשובי' נבוני לחשים. ועתה חרה לנו עד מאד איך תשמעו דברי האיש הנזכר ותשתקו לו איך תיחסו אלינו חסרון כזה שהוא אומר אמת ואנו נחזיק בדברי שקר מאחר שאתם שותקים חולין הוא לכם אבל מאי דהוה הוה ומכאן ולהבא אנו סמוכים עליכם תעשו בו משפט כראוי לכם לעשות לכבוד השי"ת ובזה נהיה כלנו אחים ויהיו מעשיכם רצויים לפני המקום כריח ניחוחים וכאשים ואין להאריך בזה ושלום לכם כנפשכם הטהורה ונפש הכותב והחותם בהסכמת כל קהלו הצעיר שמעון בן הרב ר' שלמה בן הרב הגדול רבי שמעון זלה"ה:
@שו"ת יכין ובועז חלק ב סימן נב
למשכיל ה"ר סעדיה בר אברהם צייארי שאלת כי נדר' שתלך ללמוד תורה בפא"ס או במקו' שתמצא ואחר זה אמרת שנטרפה השעה ולא יכולת לילך מכמה עניינים ורצית לישאל על נדרך ושאלת אם יש לך פתח להתר.
מצות למידת התורה מכלל מצות עשה היא ונפקא לן מקרא דכתיב והגית בו יומם ולילה ובפרק ארבעה נדרים אמרינן מנין שנשבעין לקיים את המצוה שנאמר נשבעתי ואקיימה וגו' וכן כתב הרמ"בם זכרונו לברכה בפרק י"א מהלכות נדרים ואמרינן נמי התם האומר למחר אשכים ואשנה פרק זה או הלכה זו נדר גדול נדר לה' אלהי ישראל.
ואחר הקדמה זו יש לומר שלא ימלט שיהיה הנודר בשבועה או בנדר ועליו הדבר יהיה אם בשבועה אין לה התר שהרי שנינו נשבע לקיים את המצוה ולא קיים פטור כלומר פטור מקרבן בטוי אבל חייב משום שבוע' שוא וכ"כ הר"ם פ"ה מהל' שבועות שהנשב' לקיים את המצוה ולא קיים שהוא פטור משבועת בטוי ושמלקין אותו משום שבועת שוא וכיון שהיא שבועת שוא אין לה התר שהרי בכל ד' מני שבועות שכתב הרב ז"ל אין להם התר בפתח וחרטה אלא נדר בטוי שהם הרעה והטוב' בדבר הרשות למדנו מדבריו שאינה בכלל בטוי וכיון שיצאה מתורת שבועת בטוי אין לה התר בפתח וחרטה וזה הטעם בנשבע בלבד.
ויש טעם אחר כולל הנודר והנשבע לפי שהנדר והשבועה אינם ניתרים אלא בפתח וחרטה כדתנן במסכת נדרים בפ"ד נדרים וכן כתב הרב ז"ל בפ' /בפ"ד/ והפתח אינו אלא כשהנודר רוצה לקיים נדרו וב"ד רואין שבקיום נדרו יש עברה או קטטה ובהתירו יש מצוה וכן תמצא כל הפתחים הנזכרים הם על דרך זו וכן כתב הרב ז"ל פרק הנזכר זה לשונו מי שנשבע ולא נחם על שבועתו ובא לב"ד לקיים שבועתו אם ראו ב"ד שהתר שבועתו גורם למצוה ולשלום בין איש לאשתו או בין אדם לחברו ושבקיו' שבועה זו גורם לעבר' ולקטטה פותחין לו פתח ואעפ"י שלא נשבע אלא נדר דין השבועה והנדר שוה שאין ביניהם אלא שזה במתס' גברא זה במתס' חפצא וכ"כ הר"ש ז"ל בפ"ד מהל' נדרי' שדין הנדרי' כדין השבועו' בהתרן ועל ידי חרטה גם כן אין לו התר שאיך יתחרט שלא יעשה המצוה ובזה צריך חרטה דמעקרא ואיך יכול לומר שנתחרט מלעשות מצוה וכן כתב ה"ר אהרן הלוי ז"ל במס' פסחים פרק אלו עוברין שהנשבע לקיים את המצוה אין לו התרה לפי שכל נדר או שבועת איסר אינן נתרין אלא בפתח או בחרטה והפתח הוא שאומר אי ידענא לא נדרנא ודברים אלו אי אפשר לאומרם לא בנודר ולא בנשבע לקיים את המצוה ואע"ג דאמרינן גבי חלה דאי בעי מתשיל עלה אלמא שיכול לישאל על דבר מצוה ותרץ הרב ז"ל דחלה אפשר שיתן אחרת טובה ממנה ויש מי שכתב שאין טעם זה מספיק שהרי אמרו במסכת נזירות בכמה דוכתי דיש שאלה להקדש וכן כתב הר"ם ז"ל בפ"ד מהלכות נדרים והנשאל על ההקדש אין דעתו ליתן אחר טוב ממנו אלא כתבו שהטעם הוא שיש הפרש בין מצוה בגופו למצוה בממונו דמצוה בממונו יכול לישאל עליה כיון שלא יצא הממון מרשותו לרשות הגזבר אבל מצוה בגופו כיון שנדר מיד נתחייב בה גופו והוה ליה כמוסר ליד גזבר ששוב אינו יכול לשנותה כדאמרינן בפרקא בתרא האומר סלע זו לצדקה משלא יצא /עד שלא בא/ לידי הגזבר יכול לשנותה לדבר אחר משבאה לידי גזבר אין יכול לשנותה וכתב בה הר"ר /הרמב"ם/ בפ"א מהל' מתנות עניים על כן נדר זה או שבועה זו אין לה התר אבל אין מחייבין אותו לילך אלא עד שימצא דרך ההגון שהרי בפ' מרובה אמרו מי שנדר ליקח בית ולישא אשה בארץ ישראל אין מחייבין אותו ליקח מיד אלא עד שימצא ההגון לו אבל יש לומר כי מעיינת בה שפיר תמצא שיש פתח ויכול לישאל על נדרו כי זה הנודר לא נדר ללמוד תורה שהיא גוף המצוה שאינו יכול לישאל עליה אלא נדר שילך למקום תורה ללמוד וההליכה על גוף המצוה אינה מצוה הא למה הדבר דומה לנשבע שלא יעשה סוכה ושלא לאפות מצה שאינו לוקה ועושה אלא מקיים שבועתו ולוקה ואינו דומה לנשבע שלא יאכל מצה בלילי הפסח ושלא ישב בצל סוכה שלוקה ועושה סוכתו דאם איתא הנודר שלא יאפה מצה ושלא יעשה סוכה הוא נשבע כנשב' לבטל המצוה עצמה אבל מכיון דנקט לה במצוה עצמה ולא במכשיריה משמע דאם נשבע על המכשירין שלא לעשותן שבועתו קיימת א"כ כיון שאין במכשירין מצוה יכול להשאל עליהם וההליכה למקום תורה אינה גוף המצוה אלא מכשיריה שאין המצוה אלא הלמוד דכתיב והגית בו יומם ולילה א"כ הנשבע לילך למקום כדי ללמוד תורה שם יכול לישאל על נדרו שאינו כנשבע לקיים את המצוה שאינו יכול לישאל אשאל מאלהי הצבאות שיראיני מתורתו נפלאות. ויעשה עמנו לטובה אות אכי"ר
@שו"ת יכין ובועז חלק ב סימן נג
בסגרא אל המשכיל ר' שלם קשאש יצ"ו: אחי ורעי קהל בסגרא. ישמרכם וינצרכם האל הגדול הגבור והנורא. ובפרט ה"ר שלם קשאש י"צו וה"ר עזוז חגא"ג יהיה בעזרם אשר ביכלתו שמים וארץ ברא הבא אחרי השורות דורש רוב שלומות והנני מודיעכם איך שמח לבי ויגל כבודי לדעתי ששלום מתווך ביניכם ואהבה וחבה יתרה וסבת השורות האלו כי חיים ויהודה קשאש באו לשאול את פי על ענייני בתו של ר' יוסף אלחצי ושבאו שלוחים מכם אלי בייחוד ולא רציתי להשיב אותם דבר עד אשר אראה את כתב זה וכאשר לא ראו ממני מענה הלכו לאחד מהחברים י"צו ובא אלי ואמר לי אין זה מן הראוי דשהויי מצוה לא משהינן ואין כאן טענות עד שנשמעו אותם מהשתי כתות ואני נעניתי לדבריו לכתוב לכם מה שיראוני מן השמים. והענין כך הוא כי האשה הזאת נפטר בעלה ויש לו שני אחים ר' ישועה ור' שלם והאשה הזאת מימיה לא ראתה דרך נשים ומצד העדר הדמים מימיה לא ילדה ועלה על דעתכם מאחר שאינה ראויה לילד תעשו לה דין אילונית. והיבמה הזאת היום ג' שנים אוכלת ושותה ולובשת מעזבון הנפטר וגם ברחה מהמגפה וההוצאה כלה מנכסי המת ובגדי נדונייתה לא שלחה בהם יד והיבם הגדול רוצה ליבם והיא אינה רוצה לא בזה ולא בזה. אבל אחר ההכרח אינה רוצה אלא בקטן והקטן הוא אומר איני רוצה להכניס קטטה בתוך ביתי והמובן מדבריה' שאלו היו נכסי המת מצויים כאשר היו שהיה ר' ישועה חולץ לה זהו המכוון מדבריהם.
דעו שהאשה הזאת זקוקה היא ליבום ואינה אילוני' שהאילוני' היא לשון זכרות ואינה יולדת כלל דרך טבע. והאשה שאין לך דרך נשים אפשר שהיא יולדת וראוי היא לילד. ראיה לזה מה שאמרו בפ"ק דנדה איזו היא בתולה כל שלא ראתה דם מימיה אעפ"י שהיא נשואה ופירשו התם אעפ"י שראתה דם מחמת בתולים ומחמת לידה וזו היא הנקראת בתולת דמים כך נפסקה שם הלכה הרי מבואר שעם היות שאין לה דרך נשים מצד זה היא נקראת בתולה עכ"ז היא ראויה לילד שאם לא כן לא ביארו ואמרו אעפ"י שראתה מחמת בתולים ומחמת לידה. עוד ראיה לזה מאותו מעשה הנזכר בגמרא כתובות מההוא דאתא לקמיה דרבי יוחנן ואמר לא מצאתי בתולים ואמר לו שמא הטיתה וכו' ואמר לו שמא ממשפחת פלונית היא דאין להם דם בתולים ולא דם נדות הרי על המשפחה בכללה אמר אין להם דם נדות ואם האשה שאין לה דם נדות לא תלד בטבע לא היתה להם משפחה שכבר היתה נפסקת האמת אמרו חז"ל פ' הרואה כתם תני רבי חייא כשם ששאור יפה לעיסה כך דמים יפים לאשה משום ר' מאיר אמרו כל שדמיה מרובי' בניה מרובים, בניה מרובים אמרו אינה יולדת לא אמרו. והענין אשר רציתם לדמות וללמוד ממנו הוא עצמו מוכיח שהאילונית שאינה יולדת דרך טבע נתנו חז"ל סימניה והזכירם הר"ם ז"ל פ"ב הלכות אישות ורבינו יעקב סימן עק"ב ואלו היתה מסולקת דמים אינה יולדת היו זוכרים אותו כאחד מאותם סימנים שזכרו אלא דקים להו לרז"ל שהאשה מסולקת דמים יולדת היא ולכן לא זכרוהו כלל ואנו אין לנו להוסיף על דבריה' ועל כיוצא בזה ראוי שיאמר ודמוסיף יסף. ועוד אפילו לפי הדמיון שרציתם לדמות הנה לדעת הר"ם ז"ל לא תהיה נפטרת אלא עד שיהיו הסימנים כלם מצויים באשה ולא יחסר אחד מהם והנה לפי דברי שלוחכם האשה הזאת יש לה שדים נכונו ושערך צמח כשאר כל הנשים מוטות ושוכבות וגם יש לה נעימות קול ועם היות שיש חולקים על הר"ם ז"ל ואמרו דלא מיבעיא כלם אלא באחד מהם תהיה נפטרת מאחר שרבינו הגדול הר"ם ז"ל הצריך עד שיהיו כלם מי הוא זה ואיזה הוא אשר מלאו לבו לעשות מעשה כ"ש בדבר שבערוה שלא כדעת רבינו ז"ל כל שכן וכ"ש בדורות הללו ובמקומות הללו שנהגו על פיו יהיה כל ריב וכל נגע /ישתקע/ הדבר ולא יאמר והעולה על רוחכם היו לא תהיה והאשה עדין היא זקוקה ליבם.
ולענין מה שהפסידה מנכסי המת ונכסי נדונייתה עומדים קיימים דעו אחי שרמאותה לא יועיל לה כי היבמה אין לה ליזון מנכסי המת אלא ג' חדשים ואחר עבור ג' חדשים אין לה מזונות לא משל יבם ולא משל המת אלא אם תבעתו לדין וברח היבם או אם הוא במדינת הים. ולנדון שלפנינו היבם מצוי עמה בעיר ולא תבעתו אדרבה הוא רוצה ליבם והיא אינה רוצה וא"כ במה יתחייב עד אשר תמכור מנכסיו ותזון מהם אשר לא כדת גם מה שהוציאה בבריחתה מהמגפה לא יתחייב היבם כלל כי לענין הוצאת הבריחה אני דן שהוא כרפואה שרפואת המגפה היא הבריחה ולכן כל הניזונית מתרפאת וזאת מאחר שאין לה מזונות אין לה רפואה ולכן כל מה שמכרה והפסידה מנכסי המת בין במה שאכלה ולבשה בין בהוצאת הבריחה הכל יעלה עליה לחשבון ואם אפשר שתשתדלו להחזיר ליבם כל הנשאר מעזבון בעלה ותשלם לו כל מה שהפסידה מנכסי המת ויפטרנה הוא דבר נאה ומתקבל כי אני ידעתי כי ר' ישועה אין לאל ידו ולא קים ליה בספוק שתי נשים אם בספוק אשתו הראשונה הוא בצער כ"ש בהצטרף לו אשה אחרת וכל מה שתשתדלו בזה שכר הוא לכם אבל יהיה ברצון כי מה שכתב הרב בעל הטורים סי' קס"ו שאם יש לו אשה אחרת שכופין ומנדין אותו עד שיחלוץ אני אומר שזה הוא לדעת האומרים מצות חליצה קודמת אבל אנו שאין אנו דנין כך אלא כדעת האומרים מצות יבום קודמת אין לדון ולעשות מעשה כך וכן כתבתי אני היום ג' שנים להח' ה"ר יהודה כלץ ז"ל בהיותו בחיים ואח"כ מצאתי שכתב כן מורנו הרב הגדול הריב"ש זכרונו לברכה בח"א מתשובותיו על כן תעשו כל יכולתכם על דרך ריצוי ואם הוא רוצה ליבם אין לפוטרה מידו מהטענה הזאת.
ולענין היבמה שאינה רוצה בר' ישועה אלא ברבי שלם והוא לא רצה. דעו שבבן הגדול תלה הכתוב המצוה ואלו ר' ישועה לא היה רוצה ליבם אז חוזרין על כל האחים אבל מאחר שהוא רוצה אין מי שיעכב על ידו ואם היא עדיין עומדת בדבריה הרי היא מורדת ותעשו לה כל דין מורד' ודבר אחר ראיתי להעיר אזנכם בו שאם ר' ישועה יחלוץ לה כל הנשאר מעזבון המת יחלקוהו ר' ישועה ורבי שלם. העולה,,, /מדברינו/ לענין שאלתכם בקצרה שהאשה הזאת הרי היא זקוקה ליבום וכל מה שאכלה והפסידה מנכסי המת יעלה עליה לבית החשבון ואם ירצה ר' ישועה ליבם אין לעכב על ידו ורצון האשה אינו מעלה ולא מוריד. אשאל מהאל ב"ה שמבקש רעתכם למטה מטה יהיה יורד. ואתם תתענגו על רוב שלום ולמעלה מעלה תהיו עולי' כאות נפשכם ונפש המודה בחסדכם וברוב טובתכם אחיכם הצעיר צמח ס"ט בה"ר שמעון נ"ן בן הרב ר' צמח ז"להה:
@שו"ת יכין ובועז חלק ב סימן נד
שאלה הקהל הסכימו שלא ידור איש פלוני במגרש פלוני עד זמן ידוע ובתוך הזמן שכר שם בית לחנות ולעשות שם מלאכתו ואומר כי לא נקראת דירה אלא במקום שאוכל ושותה וישן שם ומדליק אש.
תשובה לשון דירה נופל על עניינים רבים יש שהוא כעין ישיבה במקום כמו שאמרו בפ"ק דסוכה אם יש דיורין בעליונה כלומר שהיא בריאה לישיבה ולא תפול. ויש שהוא לשון עכוב כמו שכתוב עם לבן גרתי ומתרגמינן דרית. ונופל ג"כ על מי שדר במקום אפי' יום אחד כמו שאמרו בפ' חזקת אית לך סהדי דדר בה קמא חד יומא. ונופל ג"כ על מי שקובע דירה ושוכן במקום כדאמרינן ודר בה תלת שנין ביממא וליליא. ולפיכך הכל כמו שהיה הענין אם מה שהחרימו על ענין שחששו שלא יהא שייך עמהם אפי' לישב עמהם בחנות בכלל. ואם מחמת שלא יקבע דירה עמהם הדין עמו שאין עיקר דירה אלא במקום פתא שאוכל שם תדיר ואף על פי ששוכב במקום אחר וכמו שאמרו בענין ערוב במקום פתא גרים ולא במקום לינה וכל הנדרים והחרמות נדונין אחר מה שהוא ענין וכמו ששנינו בפ' הנודר מן הירק פשתן עולה עלי מותר להתכסות באניצי פשתן ר' יהודה אומר הכל לפי הנודר טען והזיע והיה ריחו קשה אמר קונם צמר ופשתן עולה עלי מותר להתכסות ואסור להפשיל לאחוריו ותניא כיצד אמר ר' יהודה הכל לפי הנודר היה לבוש צמר והוצר /והצר/ אמר קונם צמר עלי ללבוש אסור ומותר לטעון היה טוען /טעון/ פשתן והזיע ואמר קונם פשתן עלי מותר ללבוש ואסור לטעון ע"כ צמח בה"ר שמעון נ"ן בן הרב ר' צמח נ"ן ז"להה:
@שו"ת יכין ובועז חלק ב סימן נה
שאה /שאלה/ חנוך נשבע על דעת לוי ורוצה לישאל על שבועתו שלא בפני לוי אם מתירין לו אם לאו.
תשובה כל שבפניו ושלא בפניו שמצאנו בכל מקום אינו אלא בפני המשביעו כמשה ליתרו. וצדקיה לנבוכדנצר ויש מי שאומר שאינו אלא דוקא בשעשה המדיר טובה לנודר וששבועה זו להנאת המדיר כיתרו למשה שעשה עמו טובה ושבועה זו להנאתו שלא ירחיק בתו ממנו וכן נבוכדנצר לצדקיה הא בעלמא לא. ואי נמי המדיר חברו בפניו אין מתירין לו אלא בפניו ונחלקו בירושלמי בטעמא דמלתא חד אמר משום בושה וחד אמר משום חשד וא"כ משמע דאין לפני לוי עסק כאן. ואלא מיהא מסתברא לי בכל מקום שאמרו בפניו לא בפניו ממש ובמעמדו אמרו אלא בידיעתו וכטעמא דירושלמי שאמרו משום חשד וטוב הדבר להודיעו ללוי כדי שלא יחשדהו כעובר על שבועתו צמח בה"ר שמעון נ"ן.
@שו"ת יכין ובועז חלק ב סימן נו
שאלה בית דין שהגבו כתובה לאלמנה ולא העמידו אפוטרופוס ליתומים נעשו כטועין בדבר משנה וחוזר או לא.
תשובה בית דין הם הם האפטרופוס ואביהם של יתומים ואמרי' עלה בגמרא ר"ג ובית דינו אביהן של יתומים ובכל מקום שאמרו מעמידין להם אפוטרופוס אינו אלא להקל על הב"ד שאינן רוצים לפקח על נכסי יתומים ומעמידים להם אחרים לפקח על נכסיהם אבל אם רצו ב"ד לפקח על נכסיהם אין לך אפטרופין יפין מהם ולא מצינו עכוב בהעמדת אפטרופין. הרצב"ש זלה"ה:
@שו"ת יכין ובועז חלק ב סימן נז
שאלת אשה אחת והיא אשת איש יצא עליה קול של פריצות עם פרץ אחד קלא דלא פסיק והקהל התרו בה שלא תתייחד עמו והוציאוה משכונתו והגיעו הדברים לשר העיר וקנסו אותו והיו לה פרקליטין ואחר ההתראה עברה עליה ולא נמנעה מלהתפרץ עמו והטילו חרם בבית הכנסת שמי שיש לו עדות יבא ויעיד ונתעברה ויש חוששין שמא מהנטען נתעברה וזה תורף העדיות ראובן העיד שיום אחד היה הוא יושב ואחר עמו והנה אחי החשוד בא וישב עמהם והוא נאנח ואמר להם שהוא ראה אחיו יוצא ממחבואה ומעילו מושלך בחוץ ופניו מוריקות והיא יצאה קודם והוא אחריה ושמעון העיד כי הנטען אמר לו כי הוא נתעלל עמה בגנה אחת וישמעאלי מצאם וגם הוא נתעלל בה והשר ידע זה וקנסו ולוי העיד כי הוכיח אותו ואותה והודה לו בזנותו עמה כמתפאר ומשתבח ויהודה העיד שראה אותו אחר ההתראו' מדבר עמה בלחש ונתן לה חתיכ' נייר כפול ולא ידע מה יש בו כסף או זהב ויששכר העיד כי בראותו הקול אינו נפסק הלך להוכיחו והודה ולא בוש כמשתבח בדבר.
תשובה זאת האשה כיון שהתרו בה ועברה על ההתראה הפסידה כתובתה שהח' נשים שאמרו חכמים בפ' המדיר יוצאות בלא כתובה והאחת מהן עוברת על דת משה ויהודית צריכות התראה כדאיתא בסוטה בפ' ארוסה וזאת לפי העדויו' עובר /עוברת/ על דת יהודי' היא וכיון שהתרו בה הפסיד' כתובת'.
ולענין שתאסר על בעלה כתב הרא"ש ז"ל בפ' המדיר בשם הראב"ד זכרונו לברכה שהבעל מצוה לגרשה כמו שנזכר בשלהי גטין וכיון שמצוה לגרשה אין לה כתובה וכן כתב הרמב"ם ז"ל בפרק כ"ד מהלכות אישות וכן כתב הרמב"ן זכרונו לברכה בס' הזכות.
ולענין אם מוציאין אותה ממנו משום עוברת על דת אין מוציאין אותה ממנו דהא מלתא איבעיא לן התם ולא אפשיטא אלא שעדות ראובן היא עדות דבר מכוער שראה /אחיו/ אחיה יוצא וחוגר ופניו מוריקות אחר שיצאה היא מן המחבואה דומה לרוכל יוצא ואשה חוגרת בסינר בפ"ב דיבמות ואעפ"י שהוא אחיו ואינו נאמן עליו הוא נאמן עליה דפלגינן דיבורא כדאיתא בפ"ק דסנהדרין ובפ"ב. וגם עדויות אחרים המעידים שהוא הודה בעבירה אעפ"י שהם זה שלא בפני זה ומצטרפין אפילו בדין ערוה כמו שהם מצטרפין בדיני ממונות כדאיתא בפ' השולח וכן הוא מפורש בענין עדי כיעור בירושלמי בפ"ק דסוטה כמו שכתב בתשובה ה"ר מאיר מרוטנבורק ז"ל. ואלה העדיות עם עדות הפריצות שהעידו קצת מהעדים שראו אותם מדברים בלחש במקום אפל ונתינת אתנן בידה אחר ההתראה הם יותר רעים מעדי כיעור ומצטרפין לעדות הכיעור שהעיד אחיו וראוי לאוסרה על בעלה ולרדותה ברבים משום ונוסרו כל הנשים ולא תעשנה במתכונת' וזה לקרוע כתובתה בבית הכנסת ואין לה אלא בלאותיה הקיימין דאם היא זנתה כליה מי זנו ולנדותה שלשים יום ולפרוע את ראשה ולגלח את שערה כמו שנזכר בפרקי רבי אליעזר כקללות שקלל הקב"ה את חוה שמגדלת שער כלילית ומגלחתו בזנות ותעמודנה הנשים בעזרה כמו שהיו עושים לסוטה בעזרת נשים וכן הבועל כדינה. וביד ב"ד להקל ולהחמי' כפי צורך השעה והבן אין מכריזין עליו שהוא ממזר אעפ"י שאמרו בסוטה בפ' ארוסה דפרוצה ביותר חוששין לבניה זהו לענין חששא בעלמא אבל להכריז עליו לפוסלו לבוא בקהל לא דממזר ודאי אסרה תורה ולא ממזר ספק כדאיתא בפ' בתרא דקידושין ע"כ מתשובות הרשב"ץ ז"ל שכתב לוהראן בחלק ג' ס' קצ"א. וכתוב בגליון התשובה הנז' בלשון הזה. אמ"ה כן עשה א"א ז"ל מעשה ושם השער ביד השמש והוליכו על נס לכל הבתים והחצרות ונדה האשה על סמך תשובה זו מהרצב"ש ז"ל.
תם ונשלם חלק ב' על מתכונתו ה' אלהינו עזרני לעבודתו:
