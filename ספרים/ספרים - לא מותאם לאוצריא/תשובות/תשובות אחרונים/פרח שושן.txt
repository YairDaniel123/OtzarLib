 
שו"ת פרח שושן תוכן העניינים חלק או"ח
 
אורח חיים.
כלל א - בדיני ברכת הנהנין ותפלה ונטילת ידים.
סימן א במי שעולה לקרות בתורה והזכירוהו שפרשה אחרת צריך לקרות וגלל הס"ת למקום שצריך לקרות, אם צריך לברך או לאו. ושם יבאר דין מי שיש לו ב' כוסות א' של יין וא' של שכר, ונתכוין ליקח כוס של יין ובירך בפה"ג, וטעה ונטל של שכר, אם יקח הכוס של יין אח"כ אם צריך לברך וכל כיוצה בזה. גם שם יבאר דין המברך על המצוה לעשותה או על דבר לאוכלו והפסיק הרבה בשהיה ולא הפסיק בשיחה, אם צריך לחזור ולברך.
סימן ב יבאר מ"ש הטור דהרמ"ה היה רגיל בשמיני עצרת לומר תשעים פעמים אתה גבור כנגד ל' יום ע"ש. ושם יבאר אם מועיל תקון זה גם ביום א' של פסח.
סימן ג יבאר ברכת כל דבר ודבר הנעשה מה' מיני דגן. ושם יבאר דאין העציד"ה בלשון ערבי חייבת בחלה. גם שם יבאר דין מי שאכל מולייתות, דקי"ל שאם קבע עליהם מברך המוציא וברכת המזון ואם לא קבע במ"מ, אם צריך שיאכל שעור מהפת לבדו או אם מצטרף מה שבתוכן לשיעור ברכה.
סימן ד יבאר מהו שיעור שאחרים קובעים עליו סעודה כדי שכשיאכל אותו שיעור מפת הבאה בכסנין יברך המוציא וברכת המזון.
סימן ה על מי שאכל אליטריאה וכיוצא בה בקביעות סעודה, אם יברך עליה המוציא וברכת המזון או לאו.
סימן ו על דבר התאנים והענבים וכיוצא בהם הבאים בתוך הסעודה, אם צריכים ברכה לפניהם או לאו.
סימן ז אם יכולים הכהנים לישא את כפיהם בתענית שאינו תענית צבור, כגון בשובבים וז' באדר וכיוצא. ושם יבאר דין המנהגים, שבמקום אחד אמרינן אם יבא אליהו ויאמר אין חולצין בסנדל אין שומעין לו שכבר נהגו העם בסנדל, ובמקום אחר אמרינן כי נהגו במקום איסורא מי שבקינן להו.
סימן ח אם שכחו הצבור לקרות פרשת שקלים וכיוצא בה, אם צריכים לחזור ולהוציא ס"ת ולקרותה. ושם יבאר אם חל יום ט"ו בשבת לבני כרכים שקורין בו פרשת ויבא עמלק, אם שכח ולא הוציא ס"ת אם צריך להוציא ס"ת. גם שם יבאר אם בשבת שבחנוכה לא הוציאו ספר שני, אם צריך להוציא או לאו.
סימן ט על האוכל במגריפה דבר שטבולו במשקה, אם צריך נטילת ידים.
סימן י האוכל דבר שטבולו במשקה שנתבשל על ידי האור, אם צריך נט"י או לאו.
סימן יא יבאר מ"ש מרן שאסור לישב בתוך ד' אמות של מתפלל, אם הוא דוקא כנגדו ממש שמפסיק בינו לבין הכותל אבל אם הוא משוך קמעא שאינו מפסיק שרי, או דלמא לא שנא ובכל גוונא אסור.
סימן יב על ראובן ושמעון שהיו מסובין בסעודה ובתחלת הסעודה שתה ראובן לבדו מיינו ולא נתן ממנו לשמעון, ואח"כ הביאו להם יין אחר ורוצים לשתות שניהם ממנו, מי אמרינן כיון שלא שתה שמעון מן היין הא' אין יכול ראובן לברך הטוב והמטיב דמטיב לאחרים בעינן, או דלמא כיון ששניהם שוים מן היין השני יכולים לברך. ושם יבאר דין הנותן מתנה לחברו אם הנותן והמקבל צריכים לברך הטוב והמטיב או לאו. גם יבאר היכא שהיינות מזומנים לפניו וא' מהם גרוע כיצד יעשה, וכן אם שניהם כא' טובים. גם יבאר אם האורח יכול לברך הטוב והמטיב.
סימן יג אם מברכין על ריח הנדנדה הנקרא בערבי נענ"ע ובלעז מינט"ה. גם שם יבאר אם מברכין על הפלפלים ברכת הריח כמ"ש וכיוצא בו. גם יבאר אם מברכין על ריח הפת ומה מברכין.
סימן יד יבאר היכא שבירך הבוצע המוציא וטעם מהפרוסה, וקודם שטעמו המסובין סח א' מהם בשיחה שאינה מענין הברכה, אם צריך לחזור ולברך המוציא או לאו. ושם יבאר דין הפסקת השהיה אי חשיבא הפסקה. גם יבאר דין מי שהוא מסופק אם חייב לברך, אם יכול להרהר בלבו הברכה.
סימן טו מי שהוצרך לנקביו בתוך פסוקי דזמרה, כיצד יעשה לענין ברכת אשר יצר וברכת הטלית והתפילין. ושם יבאר מ"ש מרן בסי' נ"ט דלא יענה אמן אחר סיום הבוחר בעמו ישראל באהבה, אם הוא דוקא אחר עצמו או אפילו אחר הש"צ, גם אם הוא דוקא בברכה זו או אפילו אחר ברכות אחרות.
כלל ב - בדיני ס"ת וקריאתה וקדושת השם.
סימן א על אלף שנדבקה רגלה התחתון בגגה, אם מורידין ס"ת עליה מן התיבה או לאו. ושם יבאר אם מורידין ס"ת משום חסרות ויתירות.
סימן ב על ס"ת שנפל עליו טיפת שעוה, אם יש לפוסלו כל זמן שהשעוה עליו.
סימן ג אם נמצא טעות בס"ת אחר שקרא השביעי ג' פסוקים, אם צריך להוציא ס"ת אחרת. ושם יבאר דין אם דילג פסוק אחד ולא קראו דפסק מרן בסי' קל"ז דחוזר וקורא הוא ושנים עמו ע"ש, אם הוא אפילו אחר שקרא הז' ג' פסוקים או לאו. גם יבאר אם צריך להוציא ס"ת בשביל המפטיר כשנמצא פסול אחר קריאת הז'.
סימן ד ס"ת שכתב שם אדנות בסוף שטה, והאריך מושב הנו"ן מלמטה עד סוף השטה, וכתב יו"ד של השם בסוף השטה מכוון כלפי סוף משך הנו"ן, אם יש לפוסלו לפי שהרחיק בין אות לאות הרבה. או נימא כיון שהם קרובים מלמטה כשר. ושם יבאר אם הוא בהפך שקרובים מלמעלה ורחוקים מלמטה. גם שם יבאר אם מותר לכתוב יו"ד אחרת סמוכה לה ולמחוק האחרת. גם יבאר בענין קודר את השם איזה יותר טוב ע"י נקב או ע"י קליפה.
סימן ה אם מותר לעלות לקרות בתורה אותם שקראו תחלה בס"ת משום כבוד הנכנסים והיוצאים. גם יבאר אם מותר לקרות אותו ענין עצמו שקרא תחלה.
סימן ו בדין מי שריקם פרשת ציצית סביב לטליתו, אם מותר לקיימו או לאו.
כלל ג - בדין שתופי מבואות ושבת ומ"ש.
סימן א בדין שתופי מבואות, ודין מחיצה עומדת מאליה, ודין אמת המים העוברת בחצר. ושם יבאר אם מותר להשליך מן הבתים לכאליג' שבמצרים.
סימן ב בפורים שחל להיות במ"ש אם מותר לקרות את המגילה קודם שיברך על הנר, וכל כיוצא בזה. ושם יבאר אם מותר ליהנות מן הנר קודם שיברך עליו, כגון להחם חמין ולשתות עשן וכיוצא בזה.
סימן ג על אמירת ויהי נועם בפורים שחל להיות במ"ש, אימתי יאמרו קודם קריאת המגילה או אח"כ.
סימן ד על דברת הכילה שעושים לה ד' דפנות וגג על גביהן ונכנסים לישן בתוכה מפני היתושים, אם מותר לנטותה או לכונסה בשבת.
כלל ד - בדיני פסח וי"ט.
סימן א קמח של פסח שריקדוהו בנפה של שאר ימות השנה, אם יש לאוסרו. ושם יבאר אם קמח בקמח מיקרי לח בלח או לאו. ואם מותר לאפותו קודם הפסח ע"מ שלא יעשה ממנו תבשיל בפסח.
סימן ב אם מותר להספיד בחדש ניסן למת בפניו או לאו.
סימן ג מי שהתפלל בי"ט ואמר אתה בחרתנו ויעלה ויבא, ונסתפק אם חתם מקדש ישראל והזמנים, או סיים ברצה ואתה ברחמיך הרבים כמו בר"ח וחולו של מועד אם צריך לחתום. ושם יבאר מאי דקי"ל כל המשנה מטבע שטבעו חז"ל בברכות דלא יצא, באיזה שינוי מיירי. ושם יבאר מ"ש מרן בסי' תפ"ז דאם חתם מקדש השבת דלא יצא, אם הוא דוקא כשלא הזכיר של י"ט באמצע או אע"פ שהזכיר של י"ט. גם שם יבאר אם נסתפק אם הזכיר של ר"ח או לאו, אם צריך לחזור.
סימן ד על הענין הנז"ל בביאור דברי הפוסקים.
שו"ת פרח שושן תוכן העניינים חלק יו"ד
 
יורה דעה
כלל א - בדיני איסור והתר.
סימן א יבאר דין ששה שעות המוזכרים בענין איסור אכילה בשר אחר הגבינה, אם הם שעות זמניות או שוות.
סימן ב על דברת גריסין של פול אם יש היתר לאוכלם, כי הפולין דרכן, להתליע במחובר ויש בזה משום שרץ השורץ על הארץ וכדומה. ושם יבאר באורך דין הפירות שדרכן להתליע במחובר ודין הפירות שאין דרכן להתליע.
סימן ג על דבר היהודים שעושים גבינה בכפרים ומשלחים אותה למדינה ליד ישראל ביד גוי משרת שלהם, ואין עושים לה שום משמרת ולא חותם ולא סימן, רק שכותבים במכתב לאמר יגיעך כך חריצים של גבינה, אם יש סמך להתירה. ושם יבאר באורך אי חיישינן לאחלופי היכא דלית ליה הנאה לגוי או לאו. גם יבאר אם המנין מדוקדק והמשקל אינו מדוקדק אם יש לסמוך עליו.
כלל ב - בדיני נזירות שמשון.
סימן א על ראובן שכעס על אשתו ואמר יהיה נזיר נ"ש בן מנוח בעל דלילה בכל תנאיו שלא לאכול עם אשתו בקערה אחת כל ימי חייו. ויש הסכמה באותה העיר שכל מי שידור בנ"ש הרי הוא כחרס הנשבר אם יש ארוכה למחלתו. ושם יבאר דין המדיר את אשתו שלא תאכל עמו בקערה אחת אם צריך להוציא וליתן כתובה או לאו. ושם יבאר הא דאמרינן הפקר ב"ד הפקר אם הוא דוקא במקדש על דעתם או בכל גוונא. גם שם יבאר אם יש כח ביד ב"ד בהסכמתם להפקיע איסורין דאורייתא.
כלל ג - בדיני נדרים ושבועות.
סימן א על ראובן שנשבע בחלומו שלא ליטפל עוד בצרכי העיר, ותוך כדי דיבור חזר ואמר ח"ו שאין השבועה מעכשיו אלא תנאי כו', ושלא אשאל על שבועתי ואם אשאל אהיה מנודה לעה"ב. אם יש מקום להתיר לו שבועתו. ושם יבאר דין מי שנדר בחלום והתירוהו בחלום אם צריך התרה כמו נדוהו בחלום או אם יש לחלק ביניהם. גם שם יבאר דין נדוי וחרם איזה מהם דאורייתא ואיזה דרבנן. גם שם יבאר דין נידוי עה"ב אם יש לו התרה או לאו. גם יבאר אי עבדינן ספק ספיקא בפלוגתא דרבוותא. גם יבאר היכא דאיכא ס"ס אי עבדינן בה עובדא לכתחלה או דוקא בדיעבד. גם שם יבאר אם יכולין להתיר הנידוי מיד אעפ"י שעדין לא חל, או אין מתירין עד שיחול דומיא דנדר.
כלל ד - בדיני כבוד רבו ות"ח.
סימן א אי מחייב לקום מפני ת"ח סגי נהור או לאו, ואם יש לחלק בין רבו לאחר.
כלל ה - בדיני אבילות וכלאים.
סימן א על ראובן שנתן מעות לשמעון להתעסק בהם וראובן אינו מתעסק עמו כלל, ויהי היום מת לו מת לראובן. אם צריך שמעון לסגור החנות כדין שני שותפים או לאו מאחר שאינו ידוע.
סימן ב בענין אלו הכסתות והמצעות שיש בהם כלאים, ודשו בהו רבים להציען בבתים וליסמך עליהם, אם איסורן דרבנן ואמרינן בהו מוטב שיהיו שוגגים כו', או איסורן דאורייתא.
כלל ו - בדיני עסקא ושמלת אשה.
סימן א נוסח שטר עסקא שלא יהיה בו מכשול חטא ועון רבית. גם שם יבאר אם המתעסק יזמין חפצים וימכור אותם בפחות משוויים לנותן העסקא, ויחזור ויקנה אותם המקבל בתנאי שאם יתן המעות לזמן שקצב הרי המכר מכר ואם יעבור אינו מכר כו'.
סימן ב אם מותר להעביר שער בית השחי במספרים שלא כעין תער במקום שמעבירין גם האנשים.
שו"ת פרח שושן תוכן העניינים חלק אה"ע
 
אבן העזר.
כלל א - בגט זמן שעבר זמן נתינתו ובשמות הבעל והאשה.
סימן א על גט שהובא על ידי שליח, ונשתהה השליח ועבר זמן שקבע הבעל, אי מצי שליח למיהב ההוא גיטא לאשה, וכיצד תהיה סדר נתינתו. מהרב המובהק כמוהר"ר אפרים נבון נר"ו.
סימן ב על ענין הנזכר.
סימן ג ושם השני בפי המעוט, כיצד יכתבו בגט. ושם יבאר דין מי שנשתנה שמו ע"י חולי כיצד יתנהגו בו. גם שם יבאר כיצד יתנהגו בשם מירקאדו וקומפראדו וכדומה.
סימן ד במי שיש לו שני שמות והשני הוא פתרון הא', כגון חיים ביבאנטי וכיוצא, איזה שם מקרים תחלה. גם שם יבאר הך רובא ומיעוטא דאמרינן גבי קריאת השם אם הוא על רוב בני העיר או על רוב בני אדם שיש להם עסק עמו. גם שם יבאר במי שנקרא בשם אחד ועולה לתורה וחותם בשם אחר, איזה מהם עיקר לכותבו תחלה ועל שם השני יכתוב דמתקרי.
סימן ה במי שיש לו שני שמות, והשם השני יוצא מהשם הא' בשם דנערות, כיצד יתנהג ובכתיבת שמו. ושם יבאר איזה שם נערות צריך לכותבו ואיזה שם נערות א"צ לכותבו.
סימן ו במי שיש לו שני שמות ונשתקע ממנו שם אחד, כיצד כותבין בגט, ואם יש חילוק בין שם ראשון שנשתקע לשם שני שנשתקע.
סימן ז במי שיש לו שני שמות דכתבו הפוסקים דצריך לכתוב פלוני דמתקרי פלוני, אם לא כתב דמתקרי אם הגט פסול או לאו. ושם יבאר דין מי שנקרא בשני שמות ביחד או שעולה כך לס"ת, אם יכתוב דמתקרי. גם שם יבאר דין מי שנקרא בפי ישראל בשם א' ובפי הגוים בשם אחר, כיצד כותבין.
סימן ח במשומד שבא לגרש את אשתו היהודית, מה שם כותבין בגט. ושם יבאר אם שם שקראו אותו הגוים הוא שם הנהוג בין היהודים, כגון יוסף וכיוצא בו או עבד אלה או עטיי"א וכיוצא, אם גם בכה"ג אמרינן דאין לגרש בשם גיות. גם שם יבאר אם נשתקע שם יהדות, אם יש לכתוב שם גיות בגט או שם ישראל.
סימן ט בענין דמתקרי והמכונה, באיזה שם כותבין דמתקרי ובאיזה שם יש לכתוב המכונה, כי רבו בזה הדעות, ובחניכה כותבין לעולם המכונה. ושם יבאר באיזה מקום כותבין כינוי המשפחה. גם יבאר אם הגט נכתב במקום א' ושם רגילין לכתוב דמתקרי, ושולחין אותו למקום שרגילים לכתוב המכונה, כיצד יעשו. גם שם יבאר אם במקום דמתקרי כתב המכונה או בהפך, אם הגט נפסל בכך או לאו.
כלל ב - בדיני חליצה.
סימן א על יבם סומא שנפלה יבמתו לפניו ואינו רוצה לייבם, אם יוכל לחלוץ לה לכתחלה מאחר שאין שם אח אלא הוא.
סימן ב תשובת הרב המובהק כמה"ר שבתי נאווי על הענין הנז"ל.
סימן ג תשובת המחבר על דברי הרב הנזכר.
כלל ג - בדיני עגון.
סימן א במי שטבע בים, וביום הג' לטביעתו הגידו היהודים שמצאו סמוך לשפת הנהר והכירו היהודי המשרת שלו בטביעות עין ואמ"ש היה כל גופו שלם, זולת בין שתי עיניו שהיה כמו מכה לא נודע אם הוא שנשכוהו הדגים או שבנפילתו נחבט שם ע"ג אבן וכיוצא, ויש להסתפק בזה ג' ספקות. הא' דבעד שראה הטביעה בעינן סימנים ולא מהני ט"ע ובנ"ד לא הכירו כי אם בט"ע, והגם דבנ"ד לא ראה הטביעה כבר כתבו הפוסקים דעד השומע דינו כרואה. הב' שלא פירש בדבריו אם היה כולו משוקע במים, ואפשר שלא היו פניו משוקעים במים והו"ל כאשתהי ולא מהני. הג' אם חבלה זו דינה כמכה ואין מעידין עליו.
סימן ב על הענין הנז"ל אי עבדינן ס"ס בפלוגתא דרבוותא, דהא כתב מוהריב"ל דס"ס בפלוגתא דרבוותא חד הוא, ועיין במש"ל בטי"ד כלל ג' סימן א' מ"ש בזה.
כלל ד - בגביית כתובה והשבון.
סימן א ראובן היו לו ב' בנות ומתה אחת מהן בחייו והניחה אחריה בן, והבת השניה נשאת לשמעון וילדה לו בן, ונפטר שמעון לב"ע ונשאת ללוי, ואח"כ נפטר ראובן הנזכר לב"ע והניח אחריו אלמנה והבת ובן הבת הנזכר. ואחר זמן מתה הבת אשת לוי, ובא בנה שיש לה משמעון ותבע מלוי שימסור בידו כל נכסי ראובן והוא יזון אלמנתו עד שתמות או עד שאגבה כתובתה, והנשאר הוא יקח אותו. ולוי משיב שמשעה שמת ראובן נפלה חצי ירושתו לאשתו, ועכשיו שמתה הוא יורשה, שהבעל יורש כל נ"מ ואין בהם דין חלוקה כנודע. והבן משיב שכיון שהכל משועבד למזונות וכתובת האלמנה לא זכתה בהן אשתו והו"ל ראוי ואין הבעל יורש בראוי.
סימן ב על ראובן שהשיא בתו לשמעון ונתחייב לתת לו בתורת קונטאנט"י מאה זהובים, ונתחייב שמעון לעשות לבת ראובן גוייאש, ובעת תת ראובן לשמעון המאה זהובים לשמעון קנה בהם זהב ועשה מהם צמידים, ואחר זמן נפטרה לב"ע בת ראובן וחל"ש, ותובעים יורשיה שיחלוק עמהן הצמידים ושארית הגוייאש והק' זהובים. ושמעון משיב שהקונטאנט"י עשה בו הצמידים, ואינו מחוייב לחלוק אלא מה שהוא בעין.
שו"ת פרח שושן תוכן העניינים חלק חו"מ
 
חושן משפט
כלל א - בדיני שומרים ופאטוריס.
סימן א על ראובן ששלח סחורות בגדים וכיוצא לשמעון פאטור שלו, ולקח הסחורות והניחם במאגאזין בתוך האוכיל"ה של הסוחרים, והמגאזין יש לו פותחת של עץ ושל ברזל כמנהג הסוחרים, ויהי היום הלך שמעון ופתח את המגאזין ומצא שנגנבו רוב הסחורות, ובאומדנא דמוכח נראה שעשה הגנב זיוף במנעולים של המגאזין ופתחו וגנב, אם חייב שמעון לשלם מה שנגנב או לאו. ושם יבאר הא דאמרינן כל המפקיד על דעת אשתו ובניו הוא מפקיד, אם הוא בכל השומרים או דוקא בשומר חנם.
סימן ב על הענין הנזכר לעיל ביתר שאת, ושם יקשה על מ"ש הרב גינת ורדים ומוהר"ם ן' חביב בענין זה.
כלל ב - בדיני שותפין.
סימן א ראובן ושמעון נשתתפו יחד בשחיטת עוף מכל מה שיזמין להם הש"י בכל שבוע, ולאחר זמן בא לראובן שכירות לילך עם גביר אחד ממצרים לרשי"ד, אם יש לשמעון חלק באותם מעות הבאים לראובן או לאו. ושם יבאר אם מתקיימת השותפות בדבר שלא בא לעולם כגון שוחטים וחייטים וכיוצא.
סימן ב על הענין הנזכר לעיל ביתר שאת ויתר עז.
סימן ג על הענין הנזכר לעיל לבאר דברי הפוסקים המדברים בענינים הללו.
כלל ג - בדיני טוען ונטען.
סימן א על ראובן שמת והניח ב' בנים בכור ופשוט, ועליו חובות לזולת, והניח נכסים מוחזקים ונכסים ראוים, ולאחר שגבו את הראוי ובא לידם פרעו החובות מכללות הנכסים, ונפל הספק אם יתחשב פריעת החוב מן המוחזק ונמצא הבכור מפסיד בפריעת חוב זה פי שנים מן הפשוט, או יתחשב מן הראוי שגבו ונמצא שהפשוט מפסיד שפורע מחוב זה כמוהו כבכור חלק כחלק.
סימן ב על הענין הנזכר לעיל, ושם יבאר על שני יורשין שנפל ספק ביניהם במציאות או בפלוגתא דרבוותא מי נקרא המוחזק.
כלל ד - בעליית וירידת [ערך] המטבעות.
סימן א בדיני עליית וירידת [ערך] המטבעות אם כתוב בשטר מעות סתם או אם כתוב מטבעות בפירוש, וכן אם נכתב בתחלה מטבעות ולבסוף סכום וכן בהפך, יבאר דין כל אחד ואחד באר היטב.
כלל ה - בדיני מתנה.
סימן א על ראובן שאבדה לו אבדה, ואחר זמן בא בנו והודה ואמר שהאבידה הנזכרת הוא לקחה, וכששמע אביו אלו הדברים הודה איך מהיום ההוא ואילך נתן במתנה גמורה המעות הנזכרים לבנו, אחר זמן נפטר הבן הנזכר לב"ע, ובאה אלמנתו לגבות המתנה מחמת השעבוד שיש לה על נכסי בעלה, וחמיה מעכב על ידה ורוצה לבטל המתנה הנזכרת באומרו כי לא מלבו היתה.
כלל ו - בדיני חזקות ובן המצר.
סימן א על ראובן שהיה דר בבית הגוי יותר משני חזקה, ואחר זמן רצה הגוי למוכרה, ובא שמעון לקנותה והלך וראה אותה עם הסרסור בפני ראובן, ואחר שראה אותה אמר הסרסור לראובן ראה אם רצונך לקנותה קנה לך שאתה קודם, והשיב אם רוצה שמעון לקנות יקנה ותהיה לו בסימנא טבא, ותכף ומיד הלך ראובן לגוי בע"ה והבטיחו שלא ימכרנה אלא לו, וביני ביני הלך שמעון עם הסרסור אצל הגוי וקנה ממנו הבית וכתב וחתם בערכאות של גוים וכשמוע ראובן תבע לשמעון ואמר שהוא בן המצר והוא קודם בקניה, ושמעון משיב דכיון שהשיב אל הסרסור אם רוצה שמעון לקנות יקנה איבד את זכותו, ומה גם שהקונה מן הגוי אין בו משום דינא דבר מצרא.
שו"ת פרח שושן חלק אורח חיים כלל א סימן א
 
במי שעולה לקרות בתורה והזכירוהו שפרשה אחרת צריך לקרות, וגלל הס"ת למקום שצריך לקרות, אם צריך לברך או לאו. ובו יתבאר דין מי שיש לו ב' כוסות א' של יין וא' של שכר, ונתכוון ליקח כוס של יין ובירך בפה"ג, וטעה ונטל של שכר, אם יקח הכוס של יין אח"כ אם צריך לברך וכל כיוצא בזה. גם יבאר דין המברך על המצוה לעשותה או על דבר לאוכלו והפסיק הרבה בשהיה ולא הפסיק בשיחה, אם צריך לחזור ולברך.
 
כתב הר"ב גינת ורדים, בתשובות דשייכי לא"ח כלל א' סי' כ' וז"ל בקיצור, לפי שראיתי גמגומים במ"ש מרן השו"ע א"ח סוף סי' ק"מ [סע' ד'] דמי שעולה לקרות בתורה והזכירוהו שפרשה אחרת צריך לקרות, וגלל הס"ת למקום שצריך לקרות י"א שא"צ לברך, וי"א שצריך לחזור ולברך, ע"כ. גם מוהריק"ש בהגהותיו בסי' קע"ד כתב וז"ל, מכאן למדתי לש"צ שקרא ס"ת עם העולה וכיון לגמור בפסוק א' ופסק, ואח"כ אמרו לו שיקרא ויפסיק לפנים, שצריך העולה לחזור ולברך דהוי נמלך, ע"כ. ובתחילה אבאר דעתי כו' גרסינן בפרק כל גגות [עירובין צ"ב ע"ב] צבור בחצר גדולה וש"צ בקטנה יוצאין י"ח כו'. ומכאן יש ללמוד דאף ע"ג דש"צ כחו גדול, דבעי רחמי אכולא צבורא ומפיק להו י"ח, מ"מ הוא נגרר ונטפל אחר הציבור כו'. ונדון זה דמי לאומר לשלוחו או בן ביתו, מזוג לי כוס של יין, והלך השליח ומזג לו כוס של שכר ובירך עליו בעל הבית בפה"ג, וכשהרגיש בו החזירו לשליח והביא לו יין, שא"צ בעל הבית לחזור ולברך, ואפילו בעל הבית עצמו דינא הכי, כגון שלפניו ב' כוסות א' של יין וא' של שכר, ונתכוין ליקח כוס של יין ובירך בפה"ג וטעה ונטל של שכר, דודאי נוטל כוס של יין ושותהו ולא הפסיד ברכתו הראשונה. וכן יש לידון דש"צ שטעה והראה לקורא קריאה שאינה הוגנת כו' דשפיר דמי, כי דעתו של קורא לברך על קריאה ההוגנת לציבור, עכ"ל.
 
ואחר לחיכת עפר כפות רגליו, דבריו בזה תמוהים מאד בעיני, שנראה מדבריו דלעולם א"צ לברך שאע"פ שלא היה לפניו יין אחר זולת אותו כוס של יין, וזה אינו דבהא כ"ע מודים דלא מהני, שהרי כתב מור"ם בהג"ה סי' ר"ט סעי' ב' וז"ל, ואם היו אחרים שותים ג"כ ויין לפניהם, ודעתו ג"כ על יין, שהיה סבור שבכוסו יין ובירך בפה"ג ונמצא אח"כ שבכוסו מים או שכר, כשחוזר ושותה אח"כ יין א"צ לחזור ולברך, ויוצא בברכה שבירך על כוסו אע"פ שהיתה בטעות, דהא דעתו היה לשתות ג"כ שאר יין וגם הוציא האחרים ששותים שם, ולכן ברכתו ברכה, עכ"ל. הרי מבואר דבעינן דוקא שיהיה דעתו מתחלה לשתות שאר יין, אמנם אם לא היה דעתו כי אם על אותו כוס מודה מור"ם שצריך לחזור ולברך.
 
וראיתי בדברי מור"ם ז"ל הנז' פירושים מתחלפים, כי מדברי תלמידו הרב בעל הלבוש נראה דתרתי בעינן, שיהיה בדעתו לשתות שאר יין, וגם שתהיה ברכתו להוציא את האחרים ששותים שם. וכן משמע מדברי מוהריק"ש, שכתב בהגהותיו סוף סי' ר"ט ז"ל, בירך על היין ודעתו להוציא גם אחרים בברכתו, וכשטעם כוסו מצאו מים, מאחר שכיון לצאת הוא והאחרים יחד ויש יין לפניהם חשוב כאלו הוא לפניו ושותה הוא מהכוסות של אחרים, כך נראה לי. ויש מי שהתיר לטעום תכף לברכה מיין אחר הוא והם, ואינו נראה. ועיין בארוך סוף סי' ר"ו ולעיל סי' ר"ו דין ה', עכ"ל. ומה שיש לדקדק בדבריו יתבאר לקמן בס"ד. אמנם הרב עולת תמיד כתב בסי' הנזכר ס"ק ב' כתב וז"ל, ומ"ש גם הוציא כלומר אחת משתים בעינן, או שיכוין להוציא אחרים, או שהוא בעצמו היה רוצה לשתות עוד יין, עכ"ל, וכ"כ בספר אליא זוטא. והר"ב מגן אברהם בסי' הנזכר סק"ה כתב וז"ל, אחרים שותים כו', לכאורה משמע כאן דתרתי בעינן אחרים שותים ודעתו ג"כ כו', אבל בד"מ משמע דאם היה בדעתו לשתות גם שאר יין אפילו אין אחרים עמו א"צ לברך, דלא גרע מנשפך הכוס, כמ"ש סי' ר"ו ס"ו וכו'. ואם לא היה בדעתו לשתות שאר יין הוא צריך לברך כמ"ש שם, אבל האחרים שהיה יין לפניהם צ"ע, ונ"ל דיצאו כו', ע"ש. ומדבריו אלה נראה שהעיקר תלוי אם דעתו לשתות גם שאר יין או לאו, ונמצא ענין זה במחלוקת הוא שנוי.
 
והגם שאיני כדאי להכריע נלע"ד נכון דתרתי בעינן וכדברי הר"ב הלבוש, וכן נראה שהוא דעת מרן הב"י, שהרי הוא ז"ל פסק בסי' ר"ו סעיף ו' וז"ל, נטל בידו פרי לאוכלו ובירך עליו ונפל מידו ונאבד או נמאס צריך לחזור ולברך אעפ"י שהיה מאותו המין לפניו יותר כשבירך על הראשון, עכ"ל. ומבואר בב"י שאף כשהיה דעתו לאכול מהם צריך לברך, שכ"כ בשם הרא"ש, למדים מירושלמי זה שאם היו פירות לפניו ודעתו לאוכלם, ונטל א' מהם ובירך עליו ונפל מידו ונאבד, צריך לברך ברכה אחרת, ע"ש. וגדולה מזו כתב הכנה"ג בסי' קס"ז וז"ל, בירך על הככר לפרוס עליו מצד זה, ולא עלה בידו והוצרך לפרוס ממנו [מצד אחר] הרי זה צריך לחזור ולברך וכו', ריא"ז הובאו דבריו בשלטי גבורים פרק ג' שאכלו [ברכות ל"ד ע"ב מדפי הרי"ף], עכ"ל.
 
ומן התימה על מור"ם שהגיה על דברי מרן הנזכרים וז"ל, רק שלא היה דעתו עליו לאוכלו, ע"ש. והרואה סבור כי שקולים הם דגם מרן מודה בזה, וכן נראה מדברי מוהריק"ש שהגיה ג"כ על דברי מרן וכתב, ואם היה בדעתו משעה ראשונה על כלם, א"צ לברך על השני, עכ"ל. וזה אינו, דזו היא סברת ר"א והנלוים אליו, ומבואר בב"י דהני רבוותא ס"ל דנקטינן בההיא בעיא דירושלמי לקולא. אמנם דעת מרן שהיא סברת הרמב"ם והרא"ש ס"ל דנקטינן לחומרא כמבואר שם. וכ"כ הר"ב מגן דוד בס"ק ח' ע"ש. מיהו על מור"ם אין לתמוה כ"כ, כי זה דרכו בכמה מקומות לסתום דבריו ולסמוך על המבין. אבל על מוהריק"ש יש לתמוה, ועוד שדבריו אלה סותרים מ"ש בסי' ר"ט, והעתקנו לשונו לעיל, שתלה הדבר לפי שדעתו היה להוציא אחרים ויש יין לפניהם כנז"ל, משמע דאי לאו הכי אעפ"י שדעתו לשתות יין אחר לא מהני, וזו היא סברת ויש מי שהתיר שכתב אח"כ, וא"כ נמצאו דבריו סותרים זה את זה. ולזה יש לישב בדוחק דיש לחלק בין היכא שהברכה היתה כהוגן על הפרי או על כוס של יין, אלא שנפל מידו ונאבד או נמאס, אז כיון שהברכה היתה על דבר הראוי אלא שאח"כ נאבד, אמרינן כיון שהיתה דעתו לאכול או לשתות מאותו המין א"צ לברך עליו. אמנם היכא שהברכה היתה שלא כהוגן, שהיה הכוס חומץ או מים, אז לא מהני מה שדעתו לשתות מאותו המין, כיון שהכוס שהיה בידו לא היה מאותו המין, ולכך בעינן שיכוין להוציא אחרים שיש יין לפניהם, שנמצא שברכתו היתה על היין ומגו דמהני לדידהו מהני לדידיה גם כן. וכן נראה מדבריו שבסי' ער"א שכתב וז"ל, קידש על החומץ או על המים כסבור שהוא יין חוזר ומקדש, רדבא"ז סי' תל"ח. ואם יש אחרים שיש יין לפניהם או טועמין יין אח"כ, בארוך סי' ר"ו כתב שא"צ לחזור ולברך בפה"ג, ועיין כתבי מהר"י איסרלן, עכ"ל. הרי דאע"ג דבשבת ויו"ט אדם קובע סעודתו על היין כמבואר בש"ס ופוסקים, ומסתמא דעתו לשתות יין אחר הקידוש בתוך הסעודה, עם כל זה לא מהני ליה לפוטרו מן הברכה אם לא היכא שיש אחרים שיוצאין בברכתו ויש יין לפניהם, וכנז"ל.
 
ומיהו עדיין צריכין אני למודעי להבין דעת מרן הב"י שהוא ז"ל הביא דעת הרא"ש והרמב"ם בסי' ר"ו, ובסוף הסי' הביא תשובת מוהרי"ל סתם, שכתב וז"ל, מצאתי בתשובה אשכנזית, אם בירך אדם על היין וכשהוא טועם הוא מים, אם צריך לחזור ולברך, ודעתו היה להוציא אחרים בברכתו, והשיב שא"צ לחזור ולברך כו', ע"ש. והיה לו לומר שתשובה זו היא הפך הרא"ש והרמב"ם. ויש לישב בדוחק שדעת מרן היא דכ"ע מודו בנדון דמוהרי"ל דמהני, והטעם משום דאית בה תרתי לטיבותא, שדעתו להוציא אחרים וגם דעתו לשתות יין עוד וכמבואר לעיל. עוד אפשר לומר דהעיקר תלוי לפי שבדעתו להוציא אחרים והטעם שכיון שדעתו היתה להוציא האחרים, שהיה יין לפניהם נמצא שהברכה שבירך היתה על כל הכוסות, +בנידון זה כשאחד מברך לעצמו וגם מברך להוציא אחרים בברכתו אם חשיב שמברך על כל הכוסות של המסובין להדיא או שהוא מברך על כוסו שלו והשאר מדין גררא, עיין משכ' בס' גינת ורדים או"ח כלל א' ס' מ"ג בהערות שם+. ולכך א"צ לחזור ולברך, דדמי למי שבירך על כוס גדול ונשפך ממנו מעט או הרבה, מי איכא למ"ד שיברך פעם ב' על הנותר בכוס, אבל בנדון והרא"ש הגם שהיה דעתו לאכול עוד מן הפירות, מ"מ הברכה לא בירך אלא על פרי זה, ולכך צריך לחזור ולברך, ודכותה פסק מרן בסי' ער"א סט"ו, אם נשפך הכוס קודם שיטעמו ממנו יביא כוס אחר ומברך עליו בפה"ג וא"צ לחזור ולקדש, עכ"ל. וראיתי להר"ב מ"א שכתב בסי' הנזכר ס"ק ל"ב, ואם היה דעתו לשתות יין יותר א"צ לברך שנית בפה"ג, וה"ה בנשפך הכוס, ע"ש. ומשמע דכ"ע מודו בזה. ואחר המחילה לא דק, דזהו דוקא לדעת מור"ם בהגה, אבל לדעת מרן בכל גוונא צריך לחזור ולברך וכנז"ל. +דברי הרב המחבר סובבים והולכים על דברי הרמ"א בס' ר"ו ס"ב שכתב דדעתו לשתות גם שאר יין, ע"ש. הנה מקור דברי הרמ"א הוא מתשו' מהרי"ל סי' צ"ב והו"ד בב"י סו"ס ר"ו, וז"ל, שאין צריך לחזור ולברך בופה"ג פעם שנית מאחר שהיה דעתו לשתות יין וגם לשאר האחרים שדעתו להוציא יש להם יין לפניהם וכו'. וכן הוא ג"כ בדברי הד"מ סי' ר"ט, אלא ששם כתב וז"ל ונראה דוקא בכה"ג שהוציא אחרים שאז ברכתו ברכה דהא הוציא בה אחרים אבל אי לא הוי אחרים צריך לחזור ולברך דהא לעיל ס' ר"ו כתב דאם בירך ונפל מידו צריך לחזור ולברך, א"כ מאי שנא הא דנמצא מים גרע מאלו נשפך היין שבכוס, ואפשר שמהרי"ל סובר בהיה דעתו מתחלה על יין אחר ג"כ ואז יצא בברכה זו כמבואר לעיל סי' ר"ו, עכ"ל. הרי להדיא דהרמ"א הוא שהוסיף מדיליה בדברי מהרי"ל שאפשר שהיה בדעתו לשתות שאר יין. אבל הב"י שהביא דברי המהרי"ל כמות שהן ולא הוקשה לו מידי, על כרחך שסובר שאין זה קשור לס' ר"ו. ופליגי הב"י והרמ"א בכה"ג שטעה ובירך על המים האם גרע מנטל פרי לברך עליו ונפל מידו או להיפך עדיף. ובביאור הדברים נראה לומר דבנטל פרי כיון שהברכה ראויה לחול על הפרי והיא אכן חלה כיון שנטלו בידו, לכן כשנפל הפרי ונאבד באנו למחלוקת הרא"ש והראב"ד אי טעון ברכה או לא, אבל הכא שנטל מים אע"ג שהוא חושב שזה יין סו"ס אין הברכה ראויה לחול כלל על המים דאין זה פרי הגפן, בכה"ג ע"כ הברכה חלה על היין שלפניו והוי כאילו לא נטל כל פרי בידו בזמן הברכה דאז נוטל מה שרוצה ואוכל. ונראה דבזה פליגי הב"י והד"מ, הב"י סובר דזה עדיף מנטל פרי ונפל, הד"מ סובר דזה גרע ולכן צריך דעתו לשתות שאר יין, וזה תלוי במחלוקת הראשונים בס' ר"ו. ולפ"ז יש ליישב דברי רבינו אברהם הלוי בעל הגינת ורדים דהבין פשוט שלדברי הב"י סגי במה שנמצא לפניו, וכן יש להוכיח מדברי החיי אדם שבכלל ה' דין ח' כתב אם נטל פרי ונפל מידו אם היה דעתו לאכול מהשאר אינו חוזר ומברך, ובכלל נ"ח דין ח' כתב שאם נטל כוס מים וסבור שהוא יין ובירך עליו בורא פרי הגפן אפילו לא היה דעתו לשתות שאר יין אינו חוזר ומברך, וזה כדברינו. ואפשר שגם המג"א בסי' רע"א שכתב בס"ק ל"ב שאם דעתו לשתות יותר יין לא צריך לברך, ונקט זה גם אליבא דהש"ע סי' ר"ו, דס"ל בזה כיון שדעתו לשתות שאר יין עדיף מנטל פרי ונפל+.
 
היוצא מהמחובר דהיכא שלא היה בדעתו לשתות יין אחר, וגם לא היה דעתו להוציא אחרים, כ"ע מודו שצריך לברך פעם שניה, וע"כ לא פליגי אלא היכא דאית בה חדא לטיבותא כנז"ל, ומדברי הר"ב גינת ורדים נראה דאע"ג דלית בה חדא לטיבותא א"צ לברך, דהא למד מכאן לש"צ, והתם לא שייך שום חדא מהני תרתי כלל, וצ"ע.
 
עוד כתב הרב הנזכר וז"ל בקיצור, ולא שייך כאן דין נמלך שכתב מוהריק"ש ז"ל, כיון שראוי הוא להיות דעתו סומכת על דעת הצבור כו', כיון דאורחא דעלמא להיות האורח כפוף לבעל הבית, א"כ גם אם האורח יסיח דעתו יכול הוא לחזור ולאכול, כיון שיש שם סמיכות דעת של בע"ה, וכ"כ התוס' [ברכות מ"ב ע"א ד"ה אתכא] שמי ששכח לאכול אפיקומן ואמר הב לן ונבריך דלא הוי היסח הדעת, דאתכא דרחמנא סמיכי בהאי ליליא, עכ"ל. אחר שאלת המחילה נלע"ד שאע"פ שפסק מרן בסי' קע"ט ס"ב וז"ל, מי שסומך על שלחן אחרים אפילו אמר הב לן ונבריך לא הוי היסח הדעת עד שיאמר בע"ה, עכ"ל, היינו דוקא במי שאמר הב לן ונבריך וטעמא משום כיון שהוא אורח גם שאומר הב לן ונבריך, אינו מסיח דעתו אלא דעתו הוא אם ירצה בע"ה, מיהו אם האורח כבר הסיח דעתו מלאכול פשיטא ודאי שאינו אוכל בלא ברכה. וכן נראה מדברי מרן הב"י שבסי' הנזכר [דף קנ"ט ע"ב] כתב בפסקא המתחלת והרמב"ם כתב כו', שכל שגמר בדעתו מלאכול עוד אסור לו לאכול כו', ובתר הכי אמרינן בגמ' דרבא ור' זירא איקלעו לבי ריש גלותא, לבתר דסליקו תכא מקמייהו שדרו להו דיסתנא מבי ריש גלותא, רבא אכל ר' זירא לא אכל, א"ל לא סבר לה מר סילק אסור מלאכול, א"ל אנן אתכא דריש גלותא סמכינן. וכיון שכן הכל תלוי בהיסח דעת האוכל, ולא נחלקו אלא במה שדרך האורחים להסיח דעתם, ע"ש. הרי מבואר דכל שהסיח דעתו אע"פ שהוא אורח אסור לו לאכול. וכ"כ הר"ב מ"א בסי' הנזכר ס"ק ג' וז"ל, לא הוי היסח הדעת דודאי דעתו אם ירצה בע"ה לאכול ולשתות עמו יאכל וישתה עמו, ולכן נ"ל אם בשעת אמירתו הסיח דעתו בבירור שאף שיאכל וישתה בע"ה לא יאכל וישתה עמו ונמלך אח"כ צריך לברך, וכ"ש בנטל ידיו, עכ"ל.
 
ומה שהביא ראיה ממי ששכח לאכול אפיקומן, הנה בתשובה אחרת עמדתי עליה שדברי מרן לכאורה בזה סותרים זה את זה, דהכא כתב מי שסומך על שלחן אחרים אפילו אמר הב לן ונבריך לא הוי היסח הדעת כנז"ל, ומדנקט הב לן ונבריך ולא קאמר אפילו נטל ידיו דהוי רבותא טפי כמבואר בסעי' א', משמע דדוקא בהב לן ונבריך הוא דלא הוי היסח הדעת, אבל אם נטל ידיו אע"פ שהוא סומך על שלחן אחרים אסור לו לאכול וכמש"ל בשם המ"א, ואילו בסי' תע"ז ס"ב כתב וז"ל, אם שכח ולא אכל אפיקומן ולא נזכר עד שנטל ידיו כו', אוכל אפיקומן בלא ברכת המוציא, ע"ש, וטעמא משום דאתכא דרחמנא סמכינן. וקשה דמה בכך, הרי גם בסמוך על שלחן אחרים לא מהני הך טעמא היכא דנטל. ובתשובה הנזכרת כתבתי לישב בדוחק דגבי אפיקומן גרע טפי מאורח, והוא דגבי אורח הגם שסמוך על שלחן אחרים מ"מ אין ביד בע"ה לכופו שיאכל בע"כ, ולכך כיון שהסיח דעתו מלאכול אסור לאכול עד שיברך, משא"כ גבי אפיקומן שהוא מחוייב לאכול על כרחו ואין בידו להפטר ממנה, הנה אין היסח הדעת שלו מעלה ולא מוריד, וע"ד שאמרו, כופין אותו עד שיאמר רוצה אני, ע"ש. וא"כ בנ"ד נמי בקורא בתורה הגם שנאמר שדינו כאורח, מ"מ כיון שהסיח דעתו מלקרות עוד צריך לחזור ולברך וכדברי מוהריק"ש. מיהו אם הש"ץ פסק במקום שאסור להפסיק, כגון פחות מג' פסוקים סמוך לפרשה וכיוצא בזה, אז גם מוהריק"ש מודה דא"צ לברך, כיון שפסק שלא כדין, ובזה איכא למילף שפיר מדין האפיקומן.
 
עוד כתב הרב הנזכר וז"ל בקיצור, ואם קודם שהתחיל לקרות הודיעוהו שצריך לקרות בענין אחר והוצרך להפסיק ולגלול עד מקום הקריאה והיתה שם הפסקה יתירה אין בזה הפסד לברכה שבירך. וראיתי שכתב הב"י בשם שבלי הלקט בסי' ר"ו [דף קפ"ג ע"ב ד"ה וז"ל שבלי הלקט] דמי שבירך על דבר ונתעכב לאוכלו קצת שאם השהיה יותר מכדי דיבור דצריך לחזור ולברך. ולע"ד אין לחוש להפסקה דשהיה, דבסי' תקפ"ה דין ג' כתב וז"ל, ואפילו אם בירך ולא יכול לתקוע כלל, השני תוקע בלא ברכה ולא הויא ברכה לבטלה, ע"כ, ומסתמא (דלא) [דיש] שם שהיה מרובה, לכן נראה דשהיה בלי שיחה חיצונית אינה מפסקת, ותו נראה דשהיה זו דגלילת ס"ת אינה מפסקת כיון שהוא לצורך הקריאה ודמי לגביל לתורי, עכ"ל.
 
ואחר שאלת המחילה נלע"ד דגם בשהיה בלי שיחה הוי הפסק, וכמ"ש מור"ם בהגה סי' קס"ו, שאם שהה בין נטילה להמוציא כדי הילוך כ"ב אמה הוי הפסק ע"ש. וכ"כ התוס' והרא"ש והמרדכי ורבינו יונה והגהמ"י, הובאו דבריה ביתה יוסף סי' קס"ז [דף קמ"ד ע"א ד"ה ויחתוך]. דאין לברך המוציא תחלה ואח"כ יבצע בפת, דחשיב הפסק מה שמתאחר לחתוך הלחם בין הברכה לאכילה, אלא חותך ואינו מפריד הפרוסה עד לאחר הברכה, ע"ש. הרי מבואר דגם בשהיה בלי דיבור חשיבא הפסק, ומן התימה על הרב ז"ל שהוא עצמו כתב בכלל זה סי' מ"ג דשהיה חשיבא הפסק והאריך הרבה בזה ע"ש. ומה שהביא הרב ז"ל ראיה מההיא דסי' תקפ"ה [סע' ג'], נלע"ד דשאני התם לפי שהשהיה היא לקיים המצוה ולכך לא חשיבא הפסק בדיעבד, וכמ"ש הוא ז"ל בענין גלילת ס"ת דלא חשיבא הפסק כיון שהיא לצורך הקריאה, וה"נ גבי תקיעות כיון שהשהיה היא לצורך התקיעות לא חשיבא הפסק בדיעבד.
 
ובזה יתיישב מה שיש להקשות על מרן הב"י דבסי' ר"ו הביא דברי שבלי הלקט הנזכר דהמברך על המצוה לעשותה או על דבר לאכלו ולא עלתה בידו לפי שעה צריך לחזור ולברך כו', בלי שום חילק. וכתב עוד שם וז"ל, ודוגמא לזה אמרינן בירושלמי דהרואה [ברכות פ"ט ה"ב] גבי ברקים, היה יושב בבית הכסא אם יכול בתוך כדי דבור לברך יצא ואם לאו לא יצא. למדנו מכאן דתוך כדי דיבור לא חשיב הפסקה, טפי מהכי חשיבא הפסקה, בין אם בירך על הדבר ולא עלה בידו בין ברכה שנתחייב בה ולא יכול לברך אותה לפי שעה. עכ"ל. ובסי' רכ"ז הביא הירושלמי הנזכר לפסק הלכה בשלחנו הטהור בלי שום חולק שכתב שם בסע' ג' וז"ל, היה יושב בבית הכסא ושמע קול רעם או ראה ברק אם יכול לצאת ולברך תוך כדי דיבור יצא ואם לאו לא יצא, עכ"ל. ואלו בסי' ק"מ הביא מרן הב"י [ד"ה כתב הרד"א] בשם הר"ר אבודרהם דלא חשבינן שתיקה להפסקה לא שנא מרובה ולא שנא מועטת, ולא כתב דשבלי הלקט חולק בזה, וכן נראה מהירושלמי כנז"ל. והר"ב מגן אברהם כתב בסי' ר"ו [ס"ק ח'] שהאבודרהם חולק על שבלי הלקט בזה. ואחר שאלת המחילה א"א לומר כן, שא"כ לא היה לו למרן לסתום בשני המקומות והיה לו לומר במקום אחד ועיין בסי' פלוני שכתבתי שפלוני חולק כמנהגו, ולכן הנלע"ד דלא פליגי כי גם השבלי הלקט מודה (דאיכא) [דהיכא] דהשהיה היא לצורך המצוה, כההיא דסי' ק"מ שהשהיה היתה לגלול הס"ת למקום הראוי לקרות, לא חשיבא הפסקה דלא גרע מגביל לתורי הנזכר בסי' קס"ז דלא חשיב הפסקה.
 
וכ"כ הר"ב עולת תמיד בסי' ר"ו ס"ק ג' וז"ל בקיצור, אך קשה דהכא משמע דאפילו הפסיק בשתיקה הוי הפסק כו', והוא מירושלמי דפרק הרואה דאמרינן התם גבי ברקים היה יושב בב"ה כו', והתם בסי' קס"ז משמע דוקא אם הפסיק בדיבור הוי הפסק, אבל אם שתק אפילו יותר הרבה מכדי דיבור לא הוי הפסק ואפשר לדחות בשח אפילו אם ההפסק הוה פחות מכדי דיבור הוי הפסק, אבל בשתיקה אינו הפסק אלא אם הוא יותר מכדי שאלת שלום תלמיד לרב. וצ"ע לדינא ונראה דאם הפסיק במה שהוא לצורך אכילה לא הוי הפסק וכמו שמבואר לענין ברכת המוציא בסי' קס"ז, עכ"ל. והר"ב אליא זוטא הביא דברי העולת תמיד הנזכר וכתב עליהם וז"ל, ולעניות דעתי נראה אפשר דשתיקה אף ביותר מכדי דיבור לא הוי הפסק אלא כשהיה ההפסק בענין שלא חשב בשעת ההפסק שיאכל או שישתה מיד, והוא דומיא דהיסח הדעת כו', ועדיין צ"ע, עש"ב. ולעניות דעתי נראה דא"א לומר כן, דהא בהיה בבית הכסא ושמע קול רעם דעתו הוא שכשיצא יברך, ואפ"ה כתבו שאם אינו יכול לצאת בתוך כדי דיבור לא יצא, והנכון כעולת תמיד. ומתוך מ"ש יתבאר סתירת מ"ש הט"ז בסי' רנ"ז וז"ל, ונ"ל דאין השיעור של ברכה תוך כדי דיבור ואחר שיעור זה לא יברך כו', דודאי אחר שיעור תוך כדי דיבור ג"כ צריך לברך כל שאפשר לו וכמ"ש בסי' רכ"ו אלא דכאן אמר לענין חיוב עליו לצאת, וכו', ע"ש. דהא כל הפוסקים הנזכרים כתבו דלאחר כדי דיבור לא יברך וצ"ע, ויש לישב בדוחק דכונתו היא לומר שגם אחר כדי דיבור אם ישמע רעם או ברק אחר יברך אע"פ שלא נתפזרו העבים כיון שלא בירך בתחילה וק"ל.
 
וראיתי להזכיר כאן מ"ש מוהריק"ש בהגהותיו לסי' ר"ו [סע' ו'] שהביא דברי שבלי הלקט הנזכר וז"ל בקיצור, המברך על המצוה לעשותה כו', ולא עלתה בידו לפי שעה אם הוא בתוך כדי דיבור א"צ לחזור ולברך, ואם לאו צריך לברך פעם אחרת, והתוס' כתבו דכשאין הברכה חובה א"צ לטעום תכף לברכה מיד, פסחים קט"ו ב' [ד"ה מצה], וצ"ע אי פליגי על הכתוב, עכ"ל. ודברי הרב בזה צ"ע במ"ש וצ"ע אי פליגי על הכתוב, דהרי מבואר דפליגי שכתבו דכשאין הברכה חובה דומיא דמצה א"צ לטעום תכף. ואין לומר דכונת הרב במה שהצריכו עיון הוא אם נאמר דשבלי הלקט מיירי היכא שהברכה היא חובה דומיא דמצה ובההיא דוקא הוא דבעינן שלא יפסיק וא"כ אין מחלוקת בינו ובין התוס', דא"א לומר כן שהרי בגמ' אמרינן שם א"ר שימי בר אשי מצה לפני כל אחד ואחד מרור לפני כל אחד ואחד כו', ואין עוקרין את השלחן אלא לפני מי שאומר הגדה. רב הונא אמר כולהו נמי לפני מי שאומר הגדה, והלכתא כרב הונא, ע"כ. וכתבו התוס' מצה לפני כל אחד ואחד נראה דטעמא כדי שיטעום תכף לברכה מיד כיון שזאת הברכה היא לשם חובה, אבל בשאר ימות השנה דאין הברכה חובה א"צ לטעום תכף לברכה מיד, עכ"ל. והנה דברי התוס' אלו הם לדעת רב שימי שאמר מצה לפני כל אחד ואחד, אמנם לדעת רב הונא דהלכתא כוותיה שאמר כולהו נמי לפני מי שאומר הגדה נראה דאף היכא שהברכה חובה א"צ לטעום מיד, דהא גם במצה שהיא חובה אמר לפני מי שאומר הגדה, וא"כ במאי מתוקמי דברי שבלי הלקט עם דברי התוס' ופשיטא דפליגי אהדדי, ואיך כתב מוהריק"ש וצ"ע אי פליגי. גם קשה על כל הפוסקים איך לא זכרו דברי התוס' הנז'.
 
ויש לישב בדוחק דלא פליגי התוס' עם שבלי הלקט, דמ"ש התוס' אבל בשאר ימות השנה א"צ לטעום תכף לברכה מיד, ר"ל שא"צ שלא יהיה שום הפסק כלל אפילו כדי שאלת שלום תלמיד לרב, כיון שאינו חובה, ולעולם בעינן שלא יפסיק יותר מכדי שאלת שלום. וזה דקדק באומרו תכף לברכה מיד, דבעינן תכיפה ביותר מבלי שום הפסק כלל, היכא שהברכה היא חובה, ולכך בעינן מצה לפני כל אחד ואחד כדי שלא ישהה עד שיבצע הבוצע ויתן לו משום דכיון דמצות עשה לאכול מצה בליל פסח זריזין מקדימין למצות וצריך למהר מיד בשביל שהוא חובה. משא"כ היכא שאין הברכה חובה דלא בעינן שיהיה תכף כל כך, אבל לעולם בעינן שלא ישהה יותר מכדי שאלת שלום, וזה רמז מוהריק"ש באומרו וצ"ע אי פליגי על הכתוב, ר"ל אם נחלק ביניהם כנזכר או לאו.
 
ואחר החיפוש יגעתי ומצאתי להר"ב מ"א שכתב בסי' קס"ז ס"ק י"ט וז"ל, בקיצור, ומיהו בתוס' פסחים דף ק"א [ע"א] בד"ה ור"י אמר כתבו בהדיא דאם הפסיקו צריכין לחזור ולברך ע"ש, והל"ח כתב דהתוס' סברי כהרוקח משום שכתבו דף קט"ו מצה לפני כל אחד ואחד נראה דטעמא כדי שיטעום תכף לברכה מיד כו', וסובר הל"ח דרשאין להפסיק, וזה אינו כמ"ש התוס' דף ק"א, אלא פשוט דכוונת התוס' אע"ג דבכל השנה ממתין עד שיתן לו הבוצע פרוסת המוציא הכא נותנים מצה לפני כל אחד כדי שיטעום תכף ומיד בלי הפסק כלל, ולכן כפלו לשונם וכתבו תכף לברכה מיד, עכ"ל. ויעלוז לבי שכיוונתי לדעתו. ומאחר שמצינו שהתוס' בעצמם כתבו בדף ק"א דאם הפסיקו צריך לחזור ולברך, שוב לא נשאר מקום עיון אי פליגי אשבלי לקט כי שקולים הם ויבואו שניהם. וזאת היתה דעתם של הפוסקים ז"ל שלא הזכירו סברת התוס' בזה כי אין ביניהם מחלוקת וכנז"ל. שוב מצאתי להר"ב גינת ורדים שהביא דברי התוס' ומוהריק"ש הנזכר בכלל הנז"ל [א'] סי' מ"ג ונדחק בפירושם ע"ש. ועדיין צריכין אנו למודעי בביאור דברי התוס' הנזכר לפי שכתבו בפסקי תוס' בפרק ערבי פסחים סי' (ש"י) [שי"ז] וז"ל, בכל השנה שאין ברכה חובה א"צ לטעום תכף לברכה, עכ"ל. וכפי מ"ש אין מקום לדבריהם אלו, שהרי זה נאמר לדעת רב שימי ובגמ' פסקו הלכתא כרב הונא. וראיתי להר"ב גו"ר שהרגיש בזה בסי' הנזכר וכתב דהתוס' לא הוו גרסי והלכתא כרב הונא כו', ע"ש, ודוחק וצ"ע.
 
עוד תמה הרב הנזכר על מרן הב"י שמאחר שדין זה דמי שעלה לקרות בתורה והזכירוהו שפרשה אחרת צריך לקרות שלמד מדין התורמוסים, והוא ז"ל פסק בסי' ר"ו וכדברי האומרים שצריך לחזור ולברך, למה שנאו כאן במחלוקת והניח הדבר בצ"ע. ולי הדיוט נראה לישב בדוחק דדעת מרן הוא משום דאיכא למידחי דלא דמי לתורמוסין, משום דהתם אין עליו חיוב לאכול ולא נתכוין לברך אלא על אותה שהיתה בידו ולכך אם נפלה ונטל אחרת צריך לברך שנית, משא"כ בס"ת שכיון שחייב לקרות בתורה הנה בשעה שבירך דעתו על מה שהוא חובת היום, ולכך איכא למימר דאף אם הזכירוהו שפרשה אחרת צריך לקרות א"צ לברך, ולכך שנאו במחלוקת. שוב מצאתי להר"ב מ"א שכתב בסי ק"מ ס"ק ד' דגבי תורה מסתמא דעתו על כל התורה דכולן שוין לטובה משא"כ בפירות ע"ש, ודוחק.
 
זאת תורת העולה דמי שעלה לקרות בתורה ובירך, ואח"כ ראה כי המקום שהראהו הש"ץ בתחלה היה בטעות, אם מה שהראה לו הש"ץ היה בסדר היום אלא שהטעות היה שהראהו למעלה מהענין במקום שכבר קראו, או למטה שחשב שפסק עם העולה הקודם עד אותו מקום ונמצא שאינו כן וצריך לחזור למקום שפסק עם הראשון, בכל חד מהני גווני א"צ לחזור ולברך, כמ"ש המבי"ט בח"א סי' רכ"ד דף ק"ה ע"ג, וכן דעת הר"ב תיקון יששכר ע"ש. וכן נראה שהוא דעת מרן בשלחנו הטהור שכתב בסי' הנזכר [ק"מ סע' ג'] וז"ל, העולה לקרות בתורה והראו לו מקום שצריך לקרות כו', והזכירוהו שפרשה אחרת צריך לקרות וגלל הס"ת למקום שצריך לקרות בו י"א שא"צ לחזור ולברך וי"א שצריך, עכ"ל, משמע דוקא היכא שהיתה פרשה אחרת הוא דאיכא מ"ד דצריך לחזור ולברך אבל כשהוא באותה פרשה עצמה כ"ע מודו דא"צ לברך. והיכא שהיא פרשה אחרת שאינה מסדר הקריאה דעת המבי"ט שצריך לברך וכן דעת הר"ב תיקון יששכר וכתב ז"ן שעשה מעשה בפני מרן הב"י והצריכו לברך פעם שניה ושתק מרן ולא דיבר כלום ולא גמגם כלל ע"ש, וכן דעת הט"ז והמ"א ע"ש, ולהם שומעים כי לא שבקינן פשיטותייהו של הפוסקים הנזכרים מפני ספיקו של מרן. והיכא שפסק הש"ץ עם העולה ואח"כ אמר לו שיקרא לפנים, אם פסק במקום שאסור להפסיק א"צ לחזור ולברך, ואם לאו צריך לחזור ולברך וכדעת מוהריק"ש. זהו הנלע"ד וצור ישראל יצילני משגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק אורח חיים כלל א סימן ב
 
יבאר מ"ש הטור דהרמ"ה היה רגיל בשמיני עצרת לומר תשעים פעמים אתה גבור כנגד ל' יום ע"ש. ובו יבאר אם מועיל תקון זה גם ביום א' של פסח.
 
עוד כתב הרב הנזכר [גינת ורדים] בכלל הנזכר [א] סי' כ"א, על מ"ש בטור א"ח סי' קי"ד [דף ק' ע"ב] דהרמ"ה היה רגיל בשמיני עצרת לומר תשעים פעמים ברכת אתה גיבור עד משיב הרוח ומוריד הגשם כנגד ל' יום כו', ועכשיו אם היה מסופק א"צ לחזור, ע"ש. והקשה עליו הרב ז"ל, אמאי הרמ"ה לא היה עושה תיקון זה ביום א' של פסח שיאמר ברכת אתה גבור צ' פעמים וידלג מעתה משיב הרוח ומוריד הגשם ותירץ דע"כ לא היה נוהג כן הרמ"ה רק בתחילת ימות הגשם שעד עכשיו לא היה מזכיר אפילו טל כמנהג האשכנזים, אבל בתחילת ימות החמה לא שייך כלל תיקון זה, שהגם שעתה ירגיל לשונו לומר כתיקון ימות החמה להזכיר טל למנהג בני ספרד או שלא להזכיר כלל למנהג בני אשכנז, הנה לא יספיק הרגל זה להעתיק ממנו ההרגל הקדום שהיה מזכיר עד עכשיו גשם. וכפי זה פסק דלא כמרן הב"י שכתב בשלחנו הטהור שאם אומר אתה גיבור צ' פעמים ביום א' של פסח ואומר רב להושיע מוריד הטל דמהני ע"ש, וכתב שאין דבריו נכונים בזה עש"ב.
 
ואחר שאלת המחילה נלע"ד דא"א לומר כן, שהרי ידוע הוא ונראה לחוש שיותר (מתחקה) [מתחקק] המנהג באדם כאשר יעשה אותו כמה פעמים רצופים ותכופים משיהיה שם הפלגה, שאפילו אם יעשה המנהג כמספר הפעמים אשר עשה רצופים אינו (מתחקה) [מתחקק] בו כדרך (שמתחקה) [שמתחקק] כאשר הם רצופים, וכמ"ש הוא עצמו בסוף דבריו ע"ש. וא"כ מאחר דהרב ז"ל ס"ל דלדידן לא מהני תיקון זה דצ' פעמים לפי שלא יספיקו להעתיק ממנו ההרגל הקדום, א"כ כ"ש וק"ו שלא יספיקו ל' יום להעתיק ממנו ההרגל הקדום, וא"כ איך יתקיימו דברי הירושלמי [תענית פ"א ה"א], שהביא הטור בסי' הנזכר וכל הפוסקים, דקאמר המתפלל ואינו יודע מה הזכיר קודם ל' יום חזקה מה שהוא למוד מזכיר, מכאן ואילך מה שצריך מזכיר, והלא גם אם יעברו ל' יום עדיין הספק במקומו עומד. ואין לומר דהירושלמי מיירי דוקא לבני אשכנז ובתחילת ימות הגשם, זה אינו, שלא מצינו שהש"ס בבלי או ירושלמי יאמרו דין שאינו נוהג אלא לבני אשכנז, כי כל דבריהם תורה אחת ומשפט אחד לכל עדת בני ישראל. ועוד שהרי הר"ן כתב בפ"ק דתעניות הביאו מרן בסי' הנזכר [קי"ד דף ק' ע"א] שהירושלמי הזה מיירי כגון שהיה עומד בטל והתפלל ואינו יודע אם הזכיר גשם או לאו שאלו הזכיר גשם מחזירין אותו, וא"ר יוחנן כל ל' יום מה שהוא למוד מזכיר, ומסתמא הזכיר גשם כמו שהוא למוד להזכיר בימות הגשמים ומשום הכי מחזירין אותו כו', ע"ש. הרי דהירושלמי מיירי אע"ג דהיה רגיל להזכיר גשם, מ"מ בל' יום שמזכיר טל גורמים להעתיק ממנו הרגל הקדום.
 
איברא שאין הכל מודים בזה דהירושלמי מיירי בעומד בטל, שמדברי המרדכי נראה דהירושלמי מיירי בעומד בגשם, שכ"כ בפ"ק דתעניות סי' תרט"ז וז"ל, גרסינן בירושלמי תני אם התפלל ואינו יודע כו', שמעינן מהכא דכל ל' יום אחר זמן הזכרה אם אין ידוע בודאי שהזכיר חוזר, ודכוותה גבי פסח כל ל' יום בחזקת שלא הזכיר וחוזר, עכ"ל. והנה יש ט"ס הניכר בדבריו וצ"ל, ודכוותה גבי פסח כו', בחזקת שהזכיר וחוזר, דהזכרה שייך גבי גשמים כדתנן מזכירין גבורת גשמים כו', וקאמר המרדכי דכי היכי דהירושלמי קאמר דאם היה עומד בגשמים ואינו יודע אם הזכיר כל ל' יום חוזר שבודאי לא הזכיר גשם, ומיירי שלא הזכיר ג"כ טל, וכדמפרש שם בירושלמי הביאוהו התוס' בפ"ק דתענית דף ג' ע"ב [ד"ה בימות] ע"ש, ה"נ אם היה עומד בטל כל ל' יום בחזקת שהזכיר גשם וחוזר. וכן הוא דעת הרא"ש שכתב בפ"ק דתעניות [סימן א'] וז"ל, ירושלמי המתפלל ואינו יודע מה הזכיר, א"ר יוחנן כל ל' יום חזקה מה שהוא למוד מזכיר, וכן הדין נמי אחר שהפסיק ודאי הזכיר וחוזר. ההיא דירושלמי היה עומד בגשם והזכיר בטל כו', ודין טעה ולא הזכיר גבורת גשמים בתחיית המתים ולא שאלה בברכת השנים להיכן הוא חוזר כתבתי בברכות פ' תפילת השחר, עכ"ל. הרי מבואר דס"ל דהירושלמי מיירי בעומד בגשם, אלא דילפינן מיניה ג"כ לעומד בטל, שכ"כ וכן הדין נמי אחר שהפסיק, כנז"ל.
 
והעתקתי כל לשונו לפי שראיתי להר"ב בשיירי כנה"ג שכתב בהגהת הב"י לסי' קי"ד ס"ק יו"ד וז"ל בקיצור, וכן נראה מדברי הרא"ש, אמר המאסף ולא ידענו למה כתב וכן נראה כאלו אינו מפורש בדבריהם שהמרדכי אחר שכתב הירושלמי כתב ודכוותה גבי פסח כו', והרא"ש ז"ל ג"כ אחר שכתב הירושלמי כתב ההיא דירושלמי היה עומד בגשם והזכיר בטל, ע"כ. הנה דמפרש הירושלמי בגשם והזכיר טל כדברי הר"מ, וכ"ש אם עומד בטל והזכיר גשם, עכ"ל. ודבריו תמוהים בעיני שהוא ז"ל הבין שמה שכתב הרא"ש ההיא דירושלמי היה עומד בגשם ר"ל דהרא"ש מפרש דברי הירושלמי בהיה עומד בגשם כו', ואחר שאלת המחילה אין זו כונת הרא"ש שא"כ היה לו לומר והך ירושלמי מיירי בעומד בגשם, לא ההיא דירושלמי היה עומד בגשם כי אין הלשון מתיישב כן כלל. וכונת הרא"ש היא מבוארת שדבריו נמשכים למטה, והכונה היא כך, ההיא דירושלמי היה עומד בגשם כו', ודין טעה כו', כתבתי בברכות, ר"ל ששם ביאר אימתי חוזר ואימתי אינו חוזר, וכן הוא מבואר שם בפ' תפילת השחר. וכונת הרא"ש בזה הוא לפי שכאן כתב דבין בימות הגשמים בין בימות החמה כל ל' יום חוזר, וקשה ע"ז דבימות הגשמים אמאי חוזר דהא אם הזכיר טל בימות הגשמים אין מחזירין אותו, ולזה כתב ההיא דירושלמי היה עומד בגשם כו', כתבתי בפ' ת"ה, ור"ל דשם מחלק בין היכא שהזכיר טל להיכא שלא הזכיר לא טל ולא גשם וכמש"ל משם התוס'. ומן התימה על הר"ב שכנה"ג למה לא הביא ראיה מדברי הרא"ש שכתב וכן הדין נמי אחר שהפסיק ודאי הזכיר כנז"ל, דמדבריו אלה מוכח דבין בימות הגשמים בין בימות החמה דינא הכי. ולעיקר קושייתו יש ליישב בדוחק דברי מרן הב"י שכתב אבל רבנו מפרש דמיירי בין בעומד בימות החמה בין בעומד בימות הגשמים, וכן נראה מדברי הרא"ש והמרדכי בריש מס' תעניות כו', שמ"ש וכן נראה ולא כתב וכן מבואר, הוא לפי שבדברי הרא"ש והמרדכי יש לפרש דס"ל שהירו' מיירי בעומד בימות הגשמים אלא שהם לומדים משם ג"כ לעומד בימות החמה. משא"כ לדעת הטור דס"ל דהירושלמי מיירי בין בימות הגשמים בין בימות החמה לכך כתב וכן נראה מדברי הרא"ש דכיון דלענין דינא כלהו שוים לטובה ומשמעות דורשין איכא בינייהו שפיר מצינן למימר דאינהו נמי ס"ל דהירושלמי מיירי בכל גוונא.
 
ומ"מ למדנו דלדעת כל הני רבוותא אע"ג דהיה רגיל להזכיר גשם, מ"מ בל' יום שמזכיר טל גורמים להעתיק ממנו ההרגל הקדום. וכן נראה מדברי התוס' בספ"ק דברכות שכתבו בד"ה והלכתא כרבא דאם ספק לו אם אמר המלך הקדוש אם לאו דצריך לחזור, והביאו ראיה מהירושלמי וכתבו וז"ל, ואפילו בעשרת ימי תשובה שלא יש ל' יום צריך לחזור, עכ"ל. ומשמע הא אם היה ל' יום לא היה צריך לחזור, דל' יום הללו גורמים להעתיק ההרגל שהורגל לשונו כל השנה. וה"ה נמי ההרגל שמרגיל לשונו לומר צ' פעמים ביום גורם להעתיק ממנו הקדום. ועפ"ז פסק מרן בשלחנו הטהור שאם ביום א' של פסח אומר ברכת אתה גבור צ' פעמים ומשם ואילך אינו זכור אם הזכיר גשם דהרי הוא בחזקת שלא הזכיר וא"צ לחזור. והוא ע"פ הירושלמי והפוסקים הנ"ל ואדרבה עדיף טפי מל' יום וכנז"ל.
 
וראיתי להרב ז"ל שרצה לדחות דברים אלו במ"ש שם וז"ל בקיצור, וכשחוזר הדבר ל' יום עלה בידו שני דברים חדא שעזב מלהזכיר מה שהיה למוד להזכיר, ותו נמי מועיל שכיון ששונה וחוזר בו ל' יום אמרינן דחזקה שהזכירו. אמנם בחזרת הדבר צ' פעמים רצופים לא עלה בידו רק דבר אחד בלבד דנאמר דחזקה שהזכירו אבל אין בזה כדאי לומר שחזקה שלא הזכיר מה שאינו צריך כו', ע"ש. ואחר שאלת המחילה נלע"ד שאין הנדון דומה לראיה, שדבריו ז"ל יתקיימו במי ששונה בכל יום פרק אחד ממס' ברכות דרך משל ועכשיו רוצה לשנות פרק אחד ממס' שבת, הנה אם יחזור הפרק של מס' שבת צ' פעמים ביום אחד בודאי שביום הב' חזקה שזוכרו, אבל אין זה כדאי להשכיח ממנו הפרק של ברכות כיון שלא עבר מלהזכירו אלא יום א'. אמנם אם ל' יום רצופין לא ילמד הפרק של ברכות בודאי שיעלה בידו שני דברים שכחת הראשון וזכירת השני וכמ"ש הרב הנזכר דהיינו דוקא באופן זה שאין תלוי שכחת זה בזכירת זה. אמנם אין ללמוד מזה לנדון דידן לפי שזה תלוי בזה, שכשאנו אומרים שבחזרת הדבר צ' פעמים אמרינן חזקה שהזכירו, דהיינו שאמר רב להושיע מוריד הטל, ממילא מוכרח שנעתק ממנו הרגל הקדום, דהיינו מוריד הגשם, לפי שאם אומר זה אינו אומר זה. ואין לומר שיש לחוש שמא הזכיר זה וזה, דהיינו מוריד הטל ומוריד הגשם, לפי שאין הרגל זה לעולם בפה, ומאין הרגלים לומר דבר אשר לא היה לעולמים. ולכך יליף מרן שפיר שבהרגל צ' פעמים מעתיק ממנו ההרגל הקדום וכנז"ל.
 
ומה שהקשה הרב ז"ל דאמאי לא היה עושה הרמ"ה תיקון זה גם ביום א' של פסח, ומחמת זה יצא לדון בדבר חדש דלא מהני אלא דוקא בשמיני עצרת ולבני אשכנז כנזכר שם, אחר שאלת המחילה נלע"ד דאף אם נודה דהרמ"ה לא היה עושה תיקון זה אלא בשמיני עצרת, יש לומר שדעתו דעד כאן לא אמרינן דבאמירת הדבר צ' פעמים גורם להעתיק ממנו ההרגל הקדום אלא בימות הגשמים, שעד עכשו היה רגיל לומר מוריד הטל ועכשו אומר מוריד הגשם וכ"ש לבני אשכנז שאין אומרים כלום בימות החמה, שודאי באומר הדבר צ' פעמים כבר הורגל בו ונעתק ממנו ההרגל הקדום, משא"כ בימות החמה לבני אשכנז שאינם מזכירים לא טל ולא גשם, גם אם יאמר ברכת אתה גבור צ' פעמים בלא הזכרת גשם וטל אינו נעתק ממנו ההרגל הקדום בשב ואל תעשה, כיון שלא הורגל לשונו להזכיר דבר אחר במקום הגשם. וכדעת השל"ה שרמז דבריו המ"א בסי' הנזכר ס"ק י"ד והביאם הר"ב א"ז בסי' הנזכר ס"ק וז"ל, ובשל"ה דף רנ"ה כתב דדוקא בעשייה דהיינו עקימת שפתיו כו', אמנם דבשב ואל תעשה דהיינו לומר צ' פעמים אתה גבור בפסח ולדלג משיב הרוח זה אינו כלום, והסכים לדעתו ע"ש. וכל זה הוא לדעת הרב, מיהו לדעת מור"ם בהגה סוף סי' זה [סי' קי"ד סע' ט'] אין לחלק בזה כלל שכ"כ וז"ל, וכן לדידן אם אמר עד מכלכל חיים בלא משיב הרוח ומוריד הגשם שמזכירים בימות הגשמים, ע"ש. וכ"כ הלבוש ע"ש. ולדידהו צ"ל דמאי דנקט מהר"ם שמיני עצרת לאו דוקא, אלא דה"ה ביום א' של פסח וחדא מיניהו נקט, א"נ כמ"ש השכנה"ג בסי' הנזכר בהגהת הטור ס"ק ב' דכיון דהרב למנהג בני אשכנז קאי, הוצרך לכתוב מנהגו אף בש"ע לומר דאע"ג דלמנהג ספרד שמזכירין טל א"צ לחזור, למנהג אשכנז שאין מזכירין טל צריך לחזור כדי שאם יסתפק לא יחזור כיון דאין מזכירין טל, ע"ש.
 
מיהו אכתי איכא להקשות על דברי מהר"ם הנזכר דהיכי יליף מן הירושלמי הנזכר דסגי בצ' פעמים דהא בל' יום איכא יותר מצ' פעמים דהא צריך להתפלל בשבת תפילת מוסף וגם בר"ח איכא תפילת המוספין. והר"ב ט"ז והמ"א כתבו דלא קפדינן אמנין התפילות שיהיו מכוונים כפי אשר הם בכל יום, אלא מילתא מציעתא נקט דהם צ' פעמים. והב"ח כתב דהירושלמי אתיא אליבא דכ"ע, גם כמאן דס"ל דאין היחיד חייב בתפילת המוספין אלא במקום שיש חבר עיר וליכא רק ז' תפילות, ע"ש. והקשה הר"ב בעולת תמיד דלדעת מרן שפסק בסי' רפ"ו דכל יחיד חייב בתפילת המוספין גם במקום דליכא צבור שמתפללין, א"כ למה נקט עד ל' יום בחזקת שהזכיר גשם דהא אחר כ"ט יום כבר התפלל צ' פעמים. ותירץ דמהר"ם ס"ל דמאי דנקט הירושלמי עד ל' יום הוי עד ולא עד בכלל ופעמים יום ל' הוא בשבת. וגם ס"ל דאין הקהל פוסקים מלומר גשם אלא עד תפילת המנחה ונמצא נפחת מהחשבון ה' תפילות והיינו כנגד ה' תפילות המוספין דהא ע"כ איכא בהם ר"ח, ע"ש. וזה שלא כדברי השכה"ג שכתב בסי' הנזכר דצ' פעמים לאו דוקא אלא תפילות מל' יום, ע"ש. וכבר השיגו הר"ב אליה זוטא בסי' הנזכר וכתב עליו וז"ל, ולא ראה בד"מ וב"ח וע"ת דסגי בז' תפילות, וכ"מ בשל"ה בהגה ע"ש. גם מפלפל שם אי גם ותן טל ומטר דיו בל' יום ע"ש, ולא ראה תשב"ץ סי' רכ"ו ושבולי לקט סי' ט' דמפורש ותן טל ומטר ומשיב הרוח יש להם דין א', עכ"ל.
 
ומיהו עדיין צריכין אנו למודעי להבין דברי מהר"ם הנזכר שסמך על הירושלמי הזה דתוך ל' יום חזקה מה שהוא למוד מזכיר. ומאי חזא דסמך על הירושלמי הזה ולא על הירושלמי דפרק ג' שאכלו [ברכות פ"ז ה"ד] שהביאו מרן בסי' תכ"ב [בראש הסימן ד"ה גרסינן] דבספק הזכיר ר"ח או חול המועד אין מחזירין אותו. ובשלמא על הירושלמי מדידיה אדידיה ל"ק, דאיכא למימר כאן בתפילה כאן בברכת המזון וכמ"ש מרן הב"י שם. אמנם על מהר"ם ז"ל שכתב דהך ירושלמי נמי מיירי בתפילה, כמ"ש הב"י בשמו, קשיא על מהר"ם מדידיה אדידיה ועל הירושלמי מדידיה אדידיה. וראיתי להר"ב שכנה"ג שעמד על זה בסי' קי"ד, דשאני הזכרת טל וגשם מהזכרת ר"ח, משום דר"ח הוא מל' לל' יום, אבל ההזכרה הוא מו' חדשים לו' חדשים ונעשה הרגל ביותר ובודאי מה שהוא למוד מזכיר ע"ש, וקרוב לזה כתב הר"ב מ"א בסי' תכ"ב ס"ק ד' ע"ש. ולי הדיוט נראה לישב בדוחק דשאני הזכרה שהם שני תיבות מוריד הגשם או מוריד הטל איידי דזוטר מרגלא בפומייהו דאינשי ואמרינן מה שהוא למוד מזכיר. משא"כ ביעלה ויבא שהוא נוסח גדול אין נופל בו שכחה, ומ"ה אמרינן דאם נסתפק אין מחזירין אותו, ובתשובה האחרת הארכתי בזה ע"ש.
 
עוד הקשה הרב ז"ל על הראיה שהביא הרמ"ה ז"ל משור המועד, דהיא דלא כהלכתא, דאנן קי"ל [ב"ק כ"ג ע"ב, כ"ד ע"א] דבעינן ג' ימים זה אחר זה ולא מהני אם נגח ג"פ ביום א' כו', ע"ש. ומיהו ק"ק דכיון דלא קי"ל בהא כר"מ, וטעם הדבר הוא דיש לחלק בין שור לאדם, א"כ למה לו להרמ"ה להזכיר כלל ההיא דשור מועד. והנלע"ד לישב בדוחק הוא כי התם בפרק כיצד הרגל דף כ"ד בתר דקאמר ר"מ ריחק נגיחותיו חייב קירב לא כ"ש, א"ל זבה תוכיח שריחקה ראיותיה טמאה קירבה [ראיותיה] טהורה, ודחי להו התם, ע"ש. ואם איתא שבדרך טבע יותר מתרגל הדבר בעשייתו פעמים מופלגים בג' ימים זה אחר זה יותר מהעשותו בג' פעמים ביום א', למה להו להקשות לר"מ מזבה לימרו ליה דהאי ק"ו פריכא הוא שכשריחק נגיחותיו נעשה מועד ולא כשקירב, אלא ודאי מוכח דס"ל דהן אמת שבדרך טבע יותר (מתחקה) [מתחקק] הדבר בהעשותו הרבה פעמים רצופים יותר מן המופלגין, אלא דהכא אי אפשר לומר כן דהא זבה תוכיח כו'. ולכך למד משם מהר"ם דדוקא גבי שור וזבה ודבר שהוא דבר היוצא מן ההיקש הטבעי בעינן ג' ימים זה אחר זה. אבל בענין הרגל לשון לתפילה אמרינן דאדרבה יותר מתחקק בהעשותו בבת אחת מהעשותו בימים מרובים. אחר זמן מצאתי להר"ב של"ה שכתב בהגה דף רנ"ה על דברי מהר"ם הנזכר וז"ל, אמנם עדיין יש להקשות על הראיה שהביא מהר"ם דזה אינו אלא לדברי ר"מ, אבל ר"י פליג שם ואפסיקא הלכתא כר"י. וי"ל דר"י לא פליג על ר"מ על הסברא שלו רק מדרש הפסוקים מכריחנו והוי כגזירת הכתוב, וע"ש בסוגית הפלפול שבין ר"י לר"ת, עכ"ל. ודבריו קרובים למ"ש ויעלוז לבי שכיונתי לדעתו.
 
זאת תורת העולה מכל מה שכתבנו כי דברי מרן ז"ל כולם נכוחים וישרים אין בהם נפתל ועקש, דבין בפסח בין בשמיני עצרת אם חוזר אתה גבור צ' פעמים ומזכיר בה טל או גשם, אם נסתפק אח"כ אם הזכיר או לאו חזקה שהזכיר וא"צ לחזור בין לבני ספרד בין לבני אשכנז וכדעת מרן ומור"ם ז"ל. וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן הצעיר ישועה שבאבו ידיע זיין.
שו"ת פרח שושן חלק אורח חיים כלל א סימן ג
 
יבאר ברכת כל דבר ודבר הנעשה מה' מיני דגן. ויבאר דאין העציד"ה בלשון ערבי חייבת בחלה. גם יבאר דין מי שאכל מולייתות, דקי"ל שאם קבע עליהם מברך המוציא וברכת המזון ואם לא קבע במ"מ, אם צריך שיאכל שעור מהפת לבדו או אם מצטרף מה שבתוכן לשיעור ברכה.
 
נדרשתי לאשר שאלתני ידיד נפשי ידיד ה' לבאר לך ברכת כל דבר ודבר הנעשה מחמשת מיני דגן, כי רבו בהם הספיקות, וחז"ל אמרו [ברכות מ' ע"א] דכשם שצריך לתת לכל יום ויום מעין ברכותיו כך צריך לברך על כל מין ומין מעין ברכותיו, ואין ראוי ליפטר בברכת עם הארץ שהיא שהכל, אלא צריך להיות זהיר וזריז בברכת כל דבר ודבר כראוי לו. ועיין בהקדמת ספר אור חדש שכתב בשם כתבי האר"י שהפוטר עצמו בברכת שהכל הרי זה בור שקללוהו חז"ל, ע"ש. ורבינו עובדיה כתב בפירוש המשנה בפרק כיצד מברכין [ברכות פ"ו מ"ב] על מאי דתנן על כולם אם אמר שהכל יצא כתב וז"ל, ומיהו לכתחילה אין לאכול שום פרי אם אינו יודע תחלה שיברך עליו ברכה הראויה לו, ע"ש. והגם שכבר כתבו הפוסקים ברכת כל דבר ודבר כמבואר ביתה יוסף א"ח סי' קס"ח, מ"מ לשינוי השם שיש מלשונם ללשוננו יש להסתפק בכמה דברים. ובכן לעשות רצונך חפצתי לברר כל דבר ודבר בשמו ובמעשיו. וידוע תדע שבזמן הר"ב גינת ורדים זצוק"ל נשאלה שאלה זו בבית המדרש, והרב ז"ל האריך בזה למעניתו לברר ברכת כל דבר ודבר, ואני בעניי דנתי לפניו על גבי קרקע במה שהעלתה מצודתי החלושה בהאי עניינא. וכעת נדפס הספר הנזכר וראיתי שהרב במהדורא בתרא ריבה ומיעט וריבה ממ"ש במהדורא קמא. ובכן כל הכתוב אצלי על מהדורא קמא צריך להחליפו ולקובעו על מ"ש במהדורא בתרא, כי הרב ז"ל הוא היה יסוד כל הבנין הלזה, וזה החלי בס"ד.
 
הכונאפ"ה, דהיינו שעושין עיסה רכה ביותר ונותנין אותה בכלי מנוקב נקבים דקים, ולרוב רכות העיסה יורדת דרך נקבים על מחבת שעל האש, והיא נאפית חוטין חוטין, ואחר שעושין לה אפיה ראשונה על המחבת כנזכר חוזרין וקולין אותה בשמן בתוך המרחשת, ונותנין עליה דבש ואוכלין אותה. כתב הרב הנזכר בספר גינת ורדים ח"א בתשובות דשייכי לא"ח [כלל א'] סי' כ"ד וז"ל בקיצור, ולענין הכונאפ"ה למאי דמסיק מרן בדין טריתא [סי' קס"ח סע' ט"ו] שאין מברכין עליה אלא במ"מ וברכה א' מעין ג' ואפילו קבע סעודתו עליו כו', ילפינן בק"ו ומדין הטריתא כו', ואע"ג דמלשון הטור [סוף סי' קס"ח] נראה שסובר שאם קבע סעודתו עליו מברך המוציא כו', מ"מ דברי מרן נכונים משום שכיון שבלילתו רכה מאוד לא סעדא ליבא. ומ"מ אין פסק זה דמרן מוסכם דיש סוברין דגם הטריתא אי קבע ליה מברך המוציא וג' ברכות. ואעפ"כ נראה להקל בכונאפ"ה אליבא דכ"ע, שמלבד שעיסתה קלושה ביותר וחוטיה דקין, עוד מוסיפין לה לקלותה בשמן ומזלפין עליה דבש, שע"י כן לא זיינא ולא סעדא ליבא ואין קביעותה חשוב קביעות, ואעפ"כ המחמיר תבוא עליו הברכה, עכ"ל.
 
ואחר לחיכת עפר כפות רגליו נלע"ד שמ"ש הרב שדברי מרן נכונים, לא כתב כן אלא לפי שלא ראה החולקים על מרן כי אם משמעות דברי הטור, אבל אני בעניי הארכתי בזה במקום אחר והבאתי כל דברי הפוסקים החולקים על מרן בזה וס"ל דבטריתא אם קבע סעודתו עליה מברך המוציא וג' ברכות, והם רוב בנין ורוב מנין, ה"ה הרי"ף והרמב"ם והטור וא"ח והרשב"א והב"ח ומוהריק"ש ז"ל, וכתבתי שם שאלו ראה מרן הב"י דברי כל הגדולים הללו בודאי שהיה חוזר בו, ע"ש.
 
ומ"ש דנראה להקל בכונאפ"ה אליבא דכ"ע, שמלבד שעיסתה קלושה ביותר עוד מוסיפין לה לקלותה בשמן ומזלפין עליה דבש, שע"י כן לא זיינא ואין קביעותה חשוב קביעות וכו'. לא ידעתי מי גילה רז זה להרב ז"ל שע"י שקולין אותה בשמן ומזלפין עליה דבש לא זיינא, הלא כשמבשל אורז עם חלב נותנין על גבו דבש או סוכר וכן עושין במולייאתות והם פת הבאה בכסנין שנותנין על פניהם סוכר, וגם סופגנין שעושין בפסח ובשאר ימות השנה הם מטבלין אותן בדבש, וכל זה הוא להשביחן וליתן בהם טעם טוב, ולא מצינו לשום א' מן הפוסקים שיאמר שאם קבע עליהן שלא יברך המוציא וג' ברכות, ובהדיא כתב מוהרש"ך בח"א סי' קס"ג על הסופגנין דאם לא קבע סעודתו עליהם מברך במ"מ ואם קבע מברך המוציא וג' ברכות, ע"ש. איברא דמהך דמוהרש"ך אין ראיה, דיש מקום לדחות דשאני סופגנין דידיה לפי שמתחלה היו מצה שמברכין עליה המוציא, כי מחמת זה עלה על דעת השואל שיברך עליה המוציא אפילו לא קבע, וכך מטין דברי הר"ב מ"א סי' קס"ח ס"ק כ"ח ע"ש. אמנם בנ"ד שמעולם לא היה עליהם תואר לחם אפשר דגרע מטריתא וכדברי הרב ז"ל.
 
ובחפשי אמתחות הפוסקים מצאתים בארחות חיים כ"י שכתב וז"ל, וכגון נהמא דהנדקא שהוא בצק שצולין אותו בשפוד ומטגנין אותו בשמן ובצים וכיוצא בדברים אלו ודאי מועיל בהם הקביעות ומברכין עליהן המוציא וג' ברכות, וכן פסק הרשב"א ז"ל, עכ"ל. הרי מבואר דומה בדומה לנ"ד שמתחלה הוה עיסה וצלו אותו בשפוד כדרך שעושין הכונאפ"ה במחבת ומטגנין אותו בשמן ובצים כדרך שמטגנין הכונאפ"ה, ואפילו הכי כתב שאם קבע מברך עליה המוציא וג' ברכות, וא"כ הכונאפ"ה דינא הכי וקביעותה חשיב קבע, שהרי עינינו הרואות שבימי החורף מוכרין ממנה הרבה שלוקחין אותה לסעודת הלילה, ולכך נראה שאין לאוכלה בקביעות סעודה אא"כ יברך על פת תחלה כדי לצאת ידי חובת מרן, ואם לא מצא פת קרוב אני לומר בזה ובכל מיני טריתא שיברך עליהם המוציא וג' ברכות מאחר שרוב הפוסקים ס"ל הכי כנז"ל, וצריך להתיישב עוד בדבר למעשה.
 
ונראה שה"ה נמי בסופגנין הנעשין מעיסה רכה הנקראין בערבי זלאביי"ה, שקולין אותן בשמן ואוכלין אותן בדבש וטעמו כצפיחית בדבש, דינא הכי שאם קובע עליהם סעודה צריך לברך על פת תחלה דומיא דטריתא, דאע"ג שכתב הטור בסי' הנזכר [סי' קס"ח, דף קמ"ט ע"א], כל דבר שבלילתו רכה ובשלו במים או טגנו בשמן לאו לחם הוא לענין חלה והמוציא ע"ש, וכ"כ מור"ם בהגה בסי' הנזכר סעיף י"ד וז"ל, אבל דבר שבלילתו רכה וטגנו במשקה לכ"ע לאו לחם הוא, עכ"ל, היינו מי שאוכל מהם עראי דא"צ לברך המוציא, אבל בקובע סעודתו עליהם באנו למחלוקת הפוסקים בדין טריתא, וירא שמים יברך על פת תחלה.
 
עוד כתב הרב וז"ל, ואמנם הקטאיי"ף אעפ"י שעיסתם רכה, אינה רכה כ"כ כעיסת הכונאפ"ה, וגם כששופכין מן העיסה מעט מעט על הכירה כשהיא ניסקת אין העיסה מתפשטת ונעשית דקה, אלא מתפשטת מעט וכשנאפית יש בה עובי וממשות ולכן יש לדונה כדין פת לגמרי, עכ"ל. הנה מ"ש הרב שעיסתם אינה רכה, לא ידעתי מה צורך לזה, דהא עיקר החיוב הוא בשביל שנאפית וכל שאינה מתפשטת ונאפית יפה יש לה דין פת אפילו אם עיסתה רכה, וכמ"ש הטור בסי' הנזכר [קס"ח, דף קמ"ט ע"א], בלילתו רכה ובשלו במים או טגנו בשמן לאו לחם הוא לענין חלה והמוציא כו', ואם אפאו באלפס בלא משקה לא הוי לחם לריש לקיש ולרבי יוחנן הוי לחם, ופסק ר' חננאל כר"ל, ור' יונה פסק כר' יוחנן ולזה הסכים א"א הרא"ש, עכ"ל. וכן פסק מור"ם בהג"ה סי' הנזכר סעיף י"ד ע"ש, וכן פסק מוהריק"ש בהגהותיו ע"ש, וא"כ מ"ש הרב עיסתם רכה לאו דוקא.
 
והעציד"ה, דהיינו שנותנין מים על גבי האור עד שמתחילין להרתיח, ואח"כ נותנין לתוכן קמח סולת ומערבין בכף עד שנעשה הכל עיסה אחת קשה, ואוכלין אותה עם דבש וחמאה, וכן הג'אג'ש דהיינו שלוקחין קמח וקולין אותו על גבי מחבת בלי שום משקה ואח"כ נותנין אותו לתוך מים חמין ועושין אותו כמין משקה רך וראוי לשתיה. כתב הרב בתשובה הנז"ל ששתיהן נלמדות מדברי הרמב"ם בפ"ג מה' ברכות [ה"ג] וז"ל, קמח של א' מה' המינין ששלקוהו וערבו במים או בשאר משקין אם היה עבה כדי שראוי לאכילה וללועסו מברך עליו בתחילה במ"מ כו', ואם היה רך כדי שיהיה ראוי לשתיה מברך בתחילה שהכל ולבסוף בנ"ר, עכ"ל. הרי שתי חלוקות דידן מתבארות מדבריו, שהעציד"ה ראויה לאכילה וללועסה, והג'אג'ש כיון שהם רכים מברך עליהן שהכל, ופשיטא דהעציד"ה אם קבע סעודתו עליה טעונה המוציא וג' ברכות, כדין שאר מעשה קדירה, אכן הג'אג'ש כיון דגרוע טובא אינו מברך רק שהכל אע"ג דקבע סעודה עליהן, עכ"ל.
 
והנה מ"ש דהעציד"ה ראויה לאכילה וללועסה, אחר המחילה החוש מכחיש זה, שהרי היא עיסה בעלמא ואינה ראויה ללועסה כטריתא, והרמב"ם הצריך שתהיה ראויה ללועסה. מיהו מצאתי להר"ב מ"א שכתב בסי' ר"ח ס"ק ח' שהגם שאין ראוי ללועסו כיון שהוא עב מברך במ"מ, ע"ש. ומ"ש עוד דאם קבע סעודה עליה מברך המוציא וג' ברכות, אחר שאלת המחילה נלע"ד דלדעת מרן [סי' קס"ח סע' ט"ו] דס"ל בטריתא דאפילו בקבע סעודתו עליה אינו מברך כי אם במ"מ וברכה אחת מעין ג', ה"ה נמי בהא, דהא טעמא הוא משום דאין עליו תורת לחם כלל, וה"נ אין עליו תורת לחם כלל דאינו כי אם עיסה בלבד, ולא דמי לשאר מעשה קדירה אליטריא"ה ומקארוני"ם וכדומה, שהם מיני מאכלים שמתקנים אותם ביד ובכלי לעשותם מיני מאכל, משא"כ בזו שאינה כי אם עיסה לבדה ומאכלה כבד עד מאד ואין דרך לקבוע סעודה עליה, ולכך ירא שמים לא יאכלנה בקביעות סעודה עד שיברך על הפת תחילה.
 
עוד כתב וז"ל, אמנם יש להתיישב דמצאתי בספר הרמב"ם מוגה כו', שכתוב קמח של א' מה' מינין שקלהו ועירבו במים. והשתא כיון דבקמח קלוי קא מיירי דילמא בשביל כן גרע להיות ברכתו במ"מ כו', ונראה דקמח קלי לית ליה שום גריעות כו', ויש להביא ראיה לזה מדאמרינן בירושלמי פ"ק דחלה [ה"ד] קמח קלי שעשאו בצק חייב בחלה, והוא שאפאן כו'. וכיון דלענין חלה לא שאני לן בין קמח קלי לשאינו קלי כן ראוי לומר לענין ברכה, עכ"ל. ואני מצאתי הדבר מבואר גם לענין ברכה בדברי רבינו יונה ז"ל בפרק כיצד מברכין [ברכות דף כ"ז ע"א מדפי הרי"ף] שכתב וז"ל, שתיתא רב אמר שהכל, אית דמפרשי שעושין אותו מקמח שבולין שחרכן בתנור, א"נ מקמח אחר שמבשלין אותו במים, ע"ש. וכפ"ז מה שהגיה שקלהו אורחא דמילתא נקט, וה"ה לא קלהו וכדברי הרב ז"ל. א"נ שהמגיה כיון לתקן הלשון משום דלא שייך בקמח שליקה ועירוב אח"כ, דכיון ששולקו ממילא הוא מתערב במים, דא"א לשולקו ולהוציאו מן המים, וא"כ מה צורך לומר אח"כ ועירבו במים, לכך הגיה שקלהו ליפוי הלשון.
 
עוד כתב הרב, ולענין חלה פשיטא טובא שאין חיוב בעציד"ה משום חלה, דכשגלגל העיסה על דעת לבשלה פטורה מן החלה, כ"ש זאת שאפילו גלגולה היה ע"י האש במים רותחין, עכ"ל. ואני אומר דאין זה פשוט כ"כ דלכאורה נראה שחייבת בחלה, וילפינן לה מדין הטרוקנין שאמרו בגמ' פרק כיצד מברכין דף ל"ז ע"ב, בטרוקנין חייבין בחלה, מאי טרוקנין, אמר אביי כובא דארעא. ופרש"י, כובא דארעא, עושה מקום חלל בכירה ונתן בתוכו מים וקמח כמו שעושין באלפס, עכ"ל. והיינו ממש כמעשה העציד"ה, וקאמר דחייבין בחלה. ואין לומר גבי טרוקנין מיירי שהקמח היה מגולגל עם המים מקודם נתינתם בכירה וכבר נתחייב בחלה משעת גלגול, דא"כ היה לו לומר ונותנין עיסה לא מים וקמח. וכן יש לדקדק מדברי הטור [סי' קס"ח, דף קמ"ט ע"א] שכתב, טרוקנין והוא שעושין גומא בכירה ונותן בה קמח ומים ומערבה בה ונאפה בה חייב בחלה וכו'. הרי שכתב ומערבה בה, דמשמע דקודם זה לא עירב הקמח במים, והיינו ממש כנ"ד. ואין לחלק בין נאפית בכירה לנאפית באלפס, כיון דאין בו מים לבדם כמעשה קדירה דינו שוה לנאפה בכירה. וכמ"ש התוס' במקום הנז"ל [ברכות ל"ז ע"ב] בד"ה לחם העשוי לכותח וז"ל, ופליגי בבלילתו רכה כו', אם נאפה בתנור או בכירה או באלפס בלא מים כו', ע"ש. הרי שהשוו כירה לאלפס בלא מים, וכ"כ מור"ם בהגה סעיף י"ד ע"ש. ומיהו אחר העיון לא דמי נ"ד לטרוקנין, דשאני טרוקנין דסוף סוף הוא נאפה דנעשה לחם ולכך חייב בחלה דתחלתו סופגנין וסופו עיסה חייב בחלה, משא"כ בנ"ד דלעולם הוי גובלא בעלמא ואין עליה תורת לחם. ויש להביא ראיה לזה מדברי הרא"ש ז"ל שכתב בברכות דף פ' ע"ב [פ"ב סי' י"א] וז"ל, ואמר אביי טריתא פטורה מן החלה ולא דמי לטרוקנין דלעיל שאע"פ שבלילתה רכה אופין אותה בגומא שבכירה כמו שפרש"י ונעשה לחם, אבל מרתח גביל שופכין אותו על הכירה ומתפשט ואין עליו תורת לחם, עכ"ל. וא"כ בנ"ד נמי שאין עליו תורת לחם אינו חייב בחלה.
 
עוד כתב הרב לקמן וז"ל בקיצור, ונחזור על ההלכה דמאי דאסיקנא לעיל בברכת הג'אג'ש שיברך עליהם שהכל ובורא נפשות, דרואה אני שיש בזה מחלוקת כתבו התוס' בפ' כיצד מברכין דף ל"ו [ע"ב] ד"ה כל שיש בו מה' המינין מברכין עליו במ"מ, שכשנותנין קמח לתוך שקדים שעושין לחולה אם עושין אותו כדי שיסעוד הלב אז צריך לברך במ"מ, ואם לדבק בעלמא א"צ לברך במ"מ, וטוב להחמיר לגמעו בתוך הסעודה לאחר ברכת המוציא ופטור ממה נפשך, ע"כ. ואיכא למידק דנראה דשתיתא רכה יש לה עדיפות טפי ממי שקדים הללו, אך לפי שמעשיה רכין אינה חשובה לסעוד הלב ומברך עליה שהכל נהיה בדברו, וא"כ כ"ש במי שקדים שראוי שלא לברך עליהן אלא שהכל, ואע"פ שיתנו הקמח לתוכן לסעוד הלב. ונראה לתרץ דבטעמא דברכת שתיתא פליגי התוס' ור' יונה, דר' יונה [ברכות כ"ז ע"א מדפי הרי"ף ד"ה שתיתא] סובר דטעמא דאינו מברך במ"מ הוא מפני שמעשיה רכין ולכן אינה חשובה לסעוד את הלב, נמצא לפי דברי ר' יונה דכ"ש הוא דאין לברך על מי שקדים ברכת במ"מ מפני שהם רכים ביותר מן השתיתא. אמנם התוס' [ברכות ל"ו ע"ב ד"ה כל] סוברים דשתיתה הרכה כיון דלרפואה עבידא אע"פ שהיא סועדת הלב אין מברכין עליה במ"מ כיון שאוכלין אותה לשם רפואה, וכפ"ז אם יאכלו השתיתא שלא לשם רפואה אלא דרך הנאה דמברך עליה במ"מ, וכפ"ז יש לברך על מי שקדים במ"מ כשנותנין בו הקמח לסעוד את הלב. ותמהני מהרב הב"י שכתב בש"ע [סי' ר"ח סע' ג'] דין השקדים כדברי התוס' ולאחריו [בסע' ו'] כתב דין השתיתא והעתיק בה לשון הרמב"ם [ברכות פ"ג ה"ג], ומזכה שטרא לבי תרי. ושמעתי אומרים דתוס' ורבינו יונה לא פליגי ותרוויהו ס"ל דעיקרא של דין תלוי כשיהיה התערובת דה' מינין מרובה או מועט, שאם יהיה מרובה מברך על אותו תערובת במ"מ, ואם יהיה מועט אבד חשיבותו, וכתב כיון שאין נודע איזהו שיעור יחשב מרובה ואיזהו שיעור יחשב מועט, לכך תלו מילתייהו ונקטי מילתא פסיקתא אי עביד לסעוד או עביד לדבק כו', עכ"ל.
 
והנה האומרים דהתוס' [ו]ר' יונה לא פליגי, עלי נאמר כי כך כתבתי לו, ולפי שהביא דברי בקיצור ראיתי להעתיק הכתוב אצלי באורך לפני המעיין, ואת אשר יבחר בו יקריב אליו וז"ל, וראוי לדקדק תחלה בדברי התוס' שכתבו בדבור הנז"ל וז"ל, וכן כשנותנין קמח בתוך שקדים שעושין לחולה אם עושין אותו כדי לסעוד הלב אז צריך לברך במ"מ, ואם לדבק בעלמא א"צ לברך במ"מ, כו', כנז"ל. ויש לדקדק אטו בכונה תליא מילתא וכי אם יעשה אדם שקדים לסעוד הלב נאמר שיברך עליהם במ"מ בודאי דלא, וא"כ מאי קאמר אם עשוי כדי לסעוד והלא לא היה לו לומר אלא אם נתנו הרבה או מעט. ולכן הנלע"ד דלעולם עיקר הדבר תלוי בריבוי הקמח או מיעוטו, אמנם לפי שאי אפשר ליתן שיעור כמה הוא מרובה וכמה הוא מועט, כי הכל לפי מה שהם המים דאוספת מיא אוסיף קמחא, לזה נתנו שיעור מוגבל ואמרו אם עשוי כדי לסעוד כו', ר"ל שכיון שעושין אותו לסעוד בודאי שמוסיפין בו קמח כדי שיסעוד את הלב דהדא פתא סעדתא דליבא. ואם לדבק בעלמא, אז אין נותנין בו קמח מרובה, ולכך יש להחמיר לשתותו בתוך הסעודה. אמנם שתיתא שהיא רכה הרבה אין לברך עליה אלא שהכל נהיה בדברו ובנ"ר. וכמ"ש ר' יונה וז"ל, ואם היא רכה שלא הטילו בה אלא מעט קמח בלבד, כמו שדרך לעשות אותה לרפואה, מברך עליה שהכל, ומאי דאמרינן רכה דלרפואה עבדי לה מברך שהכל, לא קאמר מפני שאינו אוכל אותה להנאה אלא לרפואה שיברך שהכל, דודאי מפני שאוכל הדבר לרפואה אינו גורע ברכתו כו', אלא הכי קאמר אם היא רכה כמו שדרך לעשותה אינו מברך עליה אלא שהכל, עכ"ל. וכן ג"כ דעת התוס', שהרי הם עצמם כתבו גבי שתיתא דף ל"ח ע"א ד"ה והתניא כל האוכלים כתבו וז"ל, אבל דרב ושמואל אשמועינן דלא נימא כיון דעיקר לרפואה לא לבריך עליה כלל, קמ"ל כיון דמתהני מיניה בעי ברוכי, ומ"מ לא יברך אלא שהכל, כיון שאינו עשוי לסעוד כי אם לשתות, וא"כ כל דבר כו'. וכה"ג פסק בה"ג, והלכתא שתיתא עבה מברך במ"מ קלישתא מברך שהכל, ואע"פ שלרפואה נעשית היכא דאית ליה הנאה מיניה מברך, עכ"ל. וכפי דברי מעכ"ת היה לו לומר לא יברך אלא שהכל כיון שנעשית לרפואה, ולא היה להם לתת טעם כיון דאינה עשויה לסעוד, דלפי דבריו אף אם היא סועדת את הלב אינו מברך אלא שהכל כיון שנעשית לרפואה, אלא ודאי שדעת התוס' היא כדעת רבינו יונה וכמ"ש. ובזה באו דברי מרן ז"ל על נכון שכתב לשני הדינים, לפי שאין ביניהם מחלוקת כלל שקולים הם ויבואו שניהם, ולדברי מעכ"ת נמצאו דברי מרן סותרים זה את זה, זה אינו כי חס ליה למרן שלא ירגיש להביא דברים סותרים זה את זה, ומה גם שלא העירו בזה בספר מגיני ארץ שלא הניחו דבר גדול וקטן שלא דקדקו בדברי מרן ומזה לא הרגישו כלום, מוכח בהדיא דס"ל שאין כאן סתירה כלל וכמ"ש.
 
וכתב הרב הנזכר לדחות דברי אלה וז"ל בקיצור, איברא דלא דק, ולהעמיד דבר על בוריו נבא עוד בארוכה, הנה מן התורה אזלינן בתר רובא, אכן לחשיבות ה' המינים אמרו שאע"פ שיהיה תערובתו דבר מועט נחשבהו לעיקר לברך עליו במ"מ כו', ולא נתנו לתערובתם חשיבות מוחלט אלא כשיתנהו לסעוד ואפילו שיהיה מועט. וכן לאידך גיסא אם נתנוהו לדבק אע"פ שיתנו ממנו שיעור מרובה כמוהו כאין, ושתי חלוקות הללו מתבררות מן התלמוד כו', ע"ש.
 
ואני אומר דאיברא דכשנותנין לסעוד אפילו שיהיה מועט מברך עליו במ"מ, וכן פסק מרן בסי' ר"ח סעיף ב' וז"ל ה' מיני דגן ששלקן ועשה מהן תבשיל כו', אפילו עירב עמהם דבש הרבה יותר מהן כו', מברך במ"מ ולבסוף על המחיה, ע"ש. אמנם מ"ש דכשנותנין לדבק אע"פ שיתנו ממנו שיעור מרובה כמוהו כאין אין מברך עליו במ"מ. אין זה מוסכם, שאע"ג שכ"כ הב"ח בסי' הנזכר [ר"ח, דף קפ"ד ע"א] ס"ק ב', מיהו כתב הר"ב מגן דוד בסי' הנזכר ס"ק ד' וז"ל, ואם לדבק בעלמא כו', לכאורה נראה דאפילו אם הה' מינין הם רוב כיון שאינם למאכל אין להם חשיבות מאכל לברך עליו במ"מ כו', אלא דאין להקל בכך כיון שיש לו הנאה חשובה עכ"פ מצד הריבוי כו', ונראה שזהו הספק שכתבו התוס' והביאם כאן בש"ע, וטוב להחמיר לגומעם בתוך הסעודה כו', ע"ש.
 
ומיהו עדיין צריכין אנו למודעי שמדברי רבינו יונה [ברכות כ"ז ע"א מדפי הרי"ף] נראה שהדבר תלוי בריבוי הקמח ומיעוטו שכתב גבי שתיתא וז"ל, ואם היא רכה שלא הטילו בה אלא מעט קמח בלבד כמו שדרך לעשות אותה לרפואה מברך עליה שהכל, ומאי דאמרינן [ברכות ל"ח ע"א] רכה דלרפואה עבדי לה, לא קאמר מפני שאינו אוכל אותה להנאה אלא לרפואה כו', אלא הכי קאמר אם היא רכה כמו שדרך לעשותה לרפואה אע"פ ששותה אותה להנאה אינו מברך עליה אלא שהכל, עכ"ל. הרי בביאור שתלה הדבר רבינו יונה בשביל מיעוט הקמח, ומהנך סוגיות שהביא הרב מוכח שאין הדבר תלוי בריבוי הקמח או מיעוטו. ונלע"ד לישב בדוחק דס"ל לרבינו יונה דעד כאן לא אמרינן דאזלינן בתר העיקר אע"פ שהקמח מרובה אלא כשמעורב הקמח עם מינים אחרים כגון דבש וכיוצא בו, ולזה אמרו בגמ' [ברכות ל"ו ע"ב] מ"ט דובשא עיקר, וגבי תבשילא דסילקא אמרו [ברכות ל"ט ע"א] לדבוקי בעלמא עבדי ליה, והטעם לפי שכיון שיש עמו מינים אחרים ונתנוהו להקפותם אז בטל חשיבותו כי אז אינו בא אלא להכשיר המאכל ולתקנו ולהקפותו. אמנם גבי שתיתא כיון שאינה אלא מים וקמח, אז לא שייך למימר עיקר וטפל, כי אין שם דבר אחר שיעשה לו הקמח לטפל, ולזה אזלינן בתר ריבויו או מעוטו, שאם הוא מועט אז מתבטל במים ושוב אינו ניכר ומברך עליו שהכל, ואם הוא מרובה אז אינו בטל לגבי המים. ובזה מדוקדק לשון הגמ' דנקט עבה ורכה דמשמע דהכל תלוי בריבוי ומיעוט, אם הקמח מרובה מברך עליו במ"מ ואם הוא מועט מברך שהכל. וגבי מי שקדים נמי אזלינן בתר מרובה או מועט, כי אין שייך לומר דבטל הקמח אגבן לפי שא"א לומר שנתנוהו להקפותם, לפי שאין מדרך השקדים שעושין לחולה להיותם קפויים אלא רכים כדי שיהיו ראויין לשתיה וממש הם צלולים כמים, ולזה אזלינן בתר ריבוי הקמח ומעוטו. ולפי שא"א לעמוד על שיעורו איזה מיקרי מרובה ואיזה מיקרי מועט כי הכל לפי המים, לזה נתנו שיעור לדבר אם עושין כדי לסעוד הלב, שכיון שעושין כדי לסעוד בודאי שמרבין בו קמח, וכן היא סברת התוס'. וכפ"ז אין כאן מחלוקת בין התוס' ובין ר' יונה ז"ל.
 
עוד נלע"ד לישב דברי מרן באופן אחר והוא ע"פ מ"ש הטור [סי' ר"ח, דף קפ"ד ע"ב] וז"ל, שתיתא והוא תבשיל מקמח של קליות עבה שעומד לאכילה, בתחילה במ"מ ולבסוף ברכה תחת מעין ג', רכה שהיא לשתיה, לפניו שהכל לאחריו בנ"ר, עכ"ל. מדבריו אלה מוכח דטעמא דשתיתא רכה דמברך עליה שהכל היינו טעמא לפי שעשויה לשתיה. וא"כ הקמח טפל למים כי אין כונתו אלא לשתיה, אלא כדי שלא יזיקו לו המים נותנין בתוכם קמח, ולזה אמרו בגמ' רכה לרפואה עבדי לה. ויש להביא ראיה לזה ממ"ש התוס' דף ל"ח [ע"א] ד"ה (והתניא) [והא תנן] כל האוכלין כו', וא"כ כל דבר שיש בו מה' המינין ואינו עשוי לסעוד כי אם לשתות כגון שכר וכיוצא בו מברך שהכל, וכה"ג פסק בה"ג, והלכתא שתיתא עבה מברך במ"מ קלישתא מברך שהכל כו', ע"ש. הרי מבואר דהדבר תלוי אם נעשה לאכילה או לשתיה, וכ"כ לעיל [ל"ח ע"א] בד"ה האי דובשא דתמרי וז"ל, ושכר דידן אע"ג דשמא יש בהן כזית בכדי אכילת פרס לא מברכינן עלייהו אלא שהכל, ואפילו לשמואל דאמר כל שיש בו מה' המינין מברכין עליו במ"מ הכא לא הוי בהו ממש בשעורים כו', ע"ש. וכן משמע מדברי רבינו ירוחם שכתב בנתיב י"ו חלק ה' וז"ל, שתיתא כו', אם היא רכה שעשויה לרפואה בתחילה שהכל נהיה בדברו ולבסוף בנ"ר, ואם היא עבה היא עשויה לאכילה ומברך במ"ב בתחילה ולבסוף ברכה א' מעין ג', כך פשוט, עכ"ל. משמע שהדבר תלוי בעשייתה אם נעשית לאכילה או לשתיה, ולכך במי שקדים אע"פ שהם רכים יותר מן השתיתא, מ"מ כיון שנעשית לאכילת החולה מברך עליה במ"מ, ולכך אמרו אם נעשית לסעוד הלב מוכח שהוא לאכילת החולה ומברך במ"מ. וכפי זה גם על הג'אג'ש צריך לברך עליהם במ"מ אליבא דכ"ע כיון דלאכילה הם ועשויין, וכן העלה הרב בסוף דבריו מטעמא אחרינא ע"ש.
 
אמנם בחריר"ה, והוא שלוקחים חתיכת שאור קטנה ומערבים במים ומבשלים אותן והם רכים עד מאד, ויש בני אדם שנותנין פרוסות פת לתוכן ואוכלין אותה, ויש ששותים אותה כך לבדה. אם שותה אותה לבדה אין מברך עליה אלא שהכל, דלאו לאכילה עבדי לה למזון אלא במקום תבשיל, וכן העלה הרב ז"ל ע"ש.
 
ולענין הכוסכוסו, דהיינו ששורין פת יבש במים, ולוקחין הפת ומפזרין עליו קמח ומגלגלין עליו ביד בכלי גדול, ונעשה הכל פירורין דקין, ונותנין אותו בכלי מנוקב נקבים רבים, ונותנין כלי זה על גבי קדירה של מים או של תבשיל שעומדת על האש, והזיעה וההבל של הקדירה עולה לכלי שעל גבה, ובאותה זיעה והבל הוא מתבשל ונעשה ראוי לאכילה. כתב הרב דיש ללומדו מדין חביצא שכתב הש"ע סי' קס"ח דין יו"ד שפרורי לחם שנדבקין יחד ע"י מרק אם נתבשל אם יש בהם כזית אעפ"י שאין בו תואר לחם מברך המוציא, ואם אין בהם כזית אעפ"י שנראה שיש בו תואר לחם אינו מברך עליו אלא במ"מ, וה"נ דינא הכי, ע"ש. והגם שבדברי מרן כתוב שנדבקין יחד ובנ"ד אין נדבקין, כבר כתב המ"א [שם ס"ק כ"ד] דנדבקין לאו דוקא אלא לרבותא נקט דאע"פ שנדבקו אם אין בכל פרוסה כזית מברך במ"מ, ע"ש.
 
והנה בדברי הרמב"ם בא הדבר מבואר יותר שכתב בפ"ג מה' ברכות [ה"ח] וז"ל, הפת שפתת אותה פתים ובשלה בקדירה או לשה במרק, אם יש בפתיתין כזית או שניכר שהן פת ולא נשתנה צורתה מברך עליה בתחילה המוציא, ואם אין בהם כזית או שעברה צורת הפת בבישול מברך עליה בתחלה במ"מ, עכ"ל. ואע"ג שדברי הרמב"ם הנזכר לכאורה נראה שהן כסותרין זה את זה מרישא לסיפא, כבר עמד עליהן מרן הב"י [סי' קס"ח, דף קמ"ח ע"א ד"ה והרמב"ן] ופירש בהם ג' פירושים, והב"ח והט"ז [ס"ק י"ב] פירשו עוד פירושים ומ"מ מדברי כולם יש ללמוד דבנ"ד מברך בלא קביעות סעודה בתחילה במ"מ דאית ביה תרתי לריעותא שאין בהם כזית ועברה צורת הפת מכל וכל. ובכן לכ"ע אינו מברך בתחילה אלא במ"מ, דאע"ג דהרא"ש ורבינו יונה פליגי על הרמב"ם ביש בו כזית ואין בו תואר לחם, דלדעת הרמב"ם כפי פירוש מרן מברך במ"מ, ולדעת הרא"ש ורבינו [יונה] ומרן הש"ע אע"ג דאין בו תואר לחם כיון שיש בו כזית מברך המוציא, מ"מ בנ"ד אין בשום אחד מהם כזית ואינו מברך אלא במ"מ, והיינו דוקא באוכל ממנו עראי אבל באוכל קבע בודאי דמברך המוציא וג' ברכות, וכן בדין דסיפא דומיא דרישא קתני, וכי היכי דברישא מברך עליה המוציא בלא קביעות סעודה, ה"נ סיפא מיירי בלא קביעות סעודה.
 
מיהו מדברי מוהריק"ש משמע דאפילו בקביעות סעודה אינו מברך אלא במ"מ דומיא דטריתא. וכמ"ש הרב ז"ל, וכ"כ הרב מ"א בסי' הנזכר ס"ק כ"ח וז"ל, ודע דכל הני אפילו קבע סעודתו עליו מברך במ"מ כיון דלאו פת הוא כלל, עכ"ל. והדברים תמוהים בעיני, דעל הטריתא אנו מצטערים שהרי רוב הפוסקים כתבו שאם קבע סעודתו עליה מברך המוציא וג' ברכות, ואתה בא להוסיף עליה גם את זה, ודיינו להיכא שפירש מרן דעתו בהדיא מה שאין כן בזה שאינו כי אם דקדוק לשון. ומ"מ ירא שמים לא יאכלנו בקביעות סעודה אלא א"כ יברך על הפת תחלה, כי מהיות טוב אל תקרי רע.
 
עוד הביא הר"ב מ"ש האגור [הובא בב"י ס"ס קס"ח ד"ה כתב האגור], המולייתות שקורין פשטידא כו'. וכתב דמולייתות הללו הבשר והגבינה הוא העיקר, ולא עבדי להו עיסה כדי לזון ממנה רק כדי לתת טעם בבשר כו', אך אם [עשו] העיסה של המולייתא כדרך שעושין בארצותינו שמכונין ליזון וליהנות מן העיסה, אז יש לדון כו', שיברך המוציא אפילו שיאכלנו דרך עראי שלא בקביעות, עכ"ל. ודבריו תמוהים אצלי, דמנ"ל לבדות חילוקים מדעתינו בין מולייתא דידהו לדידן, ועוד שהרי בש"ג [ברכות דף ל' ע"א מדפי הרי"ף בש"ג אות א'] כתב בהדיא וז"ל, דהמולייתות הנאפות בתנור שהן מליאות בשר כו', מברך עליהן המוציא, וכן נראה בעיני עיקר שהן עשויות פת ולפתן ולקביעות סעודה הן עשויין, עכ"ל, הובאו דבריו בב"ח ס"ק ד' ובכה"ג ע"ש, הרי מבואר דמולייתות דידהו נמי לקביעות סעודה הן עשויין דומה לדידן.
 
ומ"ש עוד דהני מולייתות שכתב האגור ופסקו מרן בשלחנו הטהור סוף סי' הנזכר [סע' י"ז] וז"ל, פשטידא הנאפית בבשר או בגבינה מברך עליה המוציא וג' ברכות, כו', דהיינו דוקא בדקבע סעודתו עליה, ע"ש. אחר שאלת המחילה דבר זה במחלוקת היא שנויה וכמ"ש המ"א בסי' הנזכר ס"ק מ"ד וז"ל, בבשר או בדגים וכיוצא בזה אפילו לא קבע עליו, דהנהו לא מבטלי תורת לחם כי הם עצמן מזון, עיין ריש סי' קע"ז משא"כ פירות דהוי קמח עס"ז, וכ"מ בש"ג, כ"כ של"ה, וצ"ע דבתניא כתב עלה ודוקא כשקבע סעודתו עליו ע"ש, וא"כ דינו כדין פת כסנין, וצ"ע, עכ"ל. הרי מבואר דלדעת השל"ה והש"ג אפילו בלא קבע מברך המוציא. וכן נראה שהוא דעת מור"ם שכתב ודוקא שאפאו בתנור בלא משקה, אבל אם אפאו במחבת במשקה אין לברך עליו ואין לאכלו רק תוך הסעודה כמ"ש, עכ"ל. ואם איתא דמיירי בקובע סעודתו עליו, אמאי כתב דאין לאכלו אלא תוך הסעודה, הלא אפילו פת הבאה בכסנין אם קבע סעודתו עליה מברך המוציא וג' ברכות, אלא ודאי דס"ל למור"ם דהכא מיירי באוכל עראי ולכך היכא שנאפה במחבת במשקה יש להסתפק אם יש לו דין לחם או לאו, ולכך כתב שלא יאכלנו אלא בתוך הסעודה וא"כ ירא שמים לא יאכל הפשטידא הנזכר אלא תוך הסעודה או יברך על פת תחלה. וכל זה לא מיירי אלא בעיסה שלא נילושה בשמן ודבש וכיוצא בו, אבל אם נילושה בהן יש לה דין פת הבאה בכסנין שמברך עליה במ"מ כשאוכל מהם עראי, וכמ"ש מור"ם בסי' הנזכר סעיף י"ג, ע"ש.
 
עוד כתב הרב וז"ל, ונראה דמולייתות הללו ודומיהן שיש דבר אחר מצטרף להן, הנה כשקובע סעודתו עליהן שדינם לברך המוציא וג' ברכות, לא קפדינן שיהיה כל שיעור סעודה בעיסה לבדה, אלא כיון שדרכן של בני אדם לקבוע סעודה על מיעוט מזון זה בצירוף מה שממולא בתוכו די בזה, כיון דהכי אורחא דעלמא לקבוע סעודה, עכ"ל.
 
והנה הרב ז"ל כתב הלכתא בלי טעמא ולעניות דעתי נראה להביא קצת ראיה לזה ממאי דתנן בפ"ח דעירובין [דף פ"ב ע"ב] כמה הוא שעורו מזון שתי סעודות לכל אחד, מזונו לחול ולא לשבת דברי רבי מאיר, ר' יהודה אומר לשבת ולא לחול, וזה וזה מתכונין להקל. ר"מ היה רגיל לאכול בשבת פת יותר מבחול שהיה ממשיך פת לכל המינין הבאים לפניו, ור' יהודה היה אוכל פת בחול יותר מבשבת שהיה שבע במיני מעדנים, עכ"ל. הרי מבואר דלר"י אע"ג שמה שהיה ממעט בפת בשבת היינו בשביל שהיה אוכל שאר מעדנים ואלו היה אוכל פת לבדה היה אוכל יותר, אפ"ה מיקרי מזון שתי סעודות פת המספיק לשתי סעודות כשאוכלו עם מעדנים. א"כ ה"נ בנ"ד כיון דפת זה עם המילוי שבתוכו קובע עליו סעודה, אע"ג שאלו היה אוכלו לפת לבדו לא היה מספיק לקביעות סעודה, אפ"ה מברך עליו המוציא וג' ברכות.
 
ומיהו אם לא אכל ממנו שיעור סעודה אלא כזית שמברך עליו במ"מ וברכה מעין ג', נלע"ד פשוט שצריך שיהיה כזית מדגן לבדו שאינו מצטרף מה שבתוכו לברך עליו ברכה מעין ג' דברכתו שהכל ובנ"ר, ולקמן נאריך בזה בס"ד. ואם לא אכל בין שניהם אלא כזית, נלע"ד דיברך אחריו בנ"ר, וכמ"ש הר"ב כנה"ג בהגהת הטור סי' ר"י במי שאכל חצי זית מז' המינין וחצי זית מדבר שברכתו אחרונה בנ"ר, דיברך בנ"ר ע"ש, וכ"כ המ"א בסי' הנזכר [ר"י] ס"ק א' ע"ש. ואם אכל פת הבאה בכסנין לבדה ושבע ממנו, והוא שעור שאחרים קובעין עליו סעודה עם לפתן, אע"פ שהוא אכלו בלא לפתן כיון שקבע סעודתו עליו מברך המוציא וג' ברכות. וראיה מההיא דעירובין דחשיב מזון שתי סעודות מפת לבדו שיעור שאחרים אוכלין עם לפתן בשבת כנז"ל, ובפרט דיש מי שאומר דכיון שהוא קבע עליו אע"פ שאחרים אינם קובעין מברך עליו המוציא וג' ברכות, הובאו דבריו בב"י [סי' קס"ח, דף קמ"ז ע"א ד"ה פת] ע"ש.
 
אך את זה מצאתי להמ"א בסי' הנזכר [קס"ח] ס"ק י"ג שהוא מודה במקצת מ"ש ופליג במקצת שכתב וז"ל, דאם הוא קבע סעודתו עליו אע"פ שאכל עמו בשר ודברים אחרים, ואלו אכלו לבדו לא היה שבע ממנו, אפ"ה מברך המוציא כו', ואם אכלו לבדו בעינן שיאכל כ"כ שאחרים רגילים לשבוע ממנו לבדו, [דאם נשער שיעור שאחרים אוכלים עם ד"א נתת דברך לשיעורין, ועפ"ח דעירובין דאפשר לשער וצ"ע]. ואם הוא שבע ממנו וגם אחרים רגילים לשבוע ממנו] כשמלפתין עמו דבר, אפילו אכלו לבדו מברך המוציא כיון ששבע ממנו, עכ"ל. הרי שהרב הודה לדברינו ולא פליג כי אם באמצעיתא היכא דאכלו לבדו שכתב דבעינן שיאכל כ"כ שאחרים רגילין לשבוע ממנו לבדו, ויהיב טעמא דא"כ נתת דבריך לשיעורין. ויש לדקדק מ"ש דהכא הצריך שיעור שאחרים אוכלין לבדו, ואח"כ כתב דהיכא דשבע ממנו סגי בשיעור שאחרים רגילין לשבוע ממנו כשמלפתין עמו דבר. ויש לישב בדוחק שכיון אל מש"ל דכיון דאיכא מ"ד דבתר דידיה אזלינן מ"ה דיינו לשער במה שאחרים רגילין לקבוע עם לפתן, אלא שהעיקר חסר וצ"ע. ומ"מ לענין הלכה נלע"ד בכל גוונא משערינן במה שאחרים רגילין לקבוע עם לפתן כמ"ש. ומ"ש נתת דבריך לשיעורין כבר נתן דבריו לשיעורין, במי שאכל כדי שביעה כנז"ל, ויש לשער בזה בפחות משליש או רביע ממה שקובעין עליו לבדו.
 
עוד כתב הרב ז"ל וז"ל בקיצור, ובענין פת כסנין כתב מרן בש"ע סי' קס"ח כמה פירושים ולבסוף כתב וז"ל, ולענין הלכה כיון דספיקא במידי דרבנן הוי נקטינן כדברי כולם להקל כו'. ויש לדקדק מאי הוי ספיקא דרבנן, הרי אם יש להם דין פת גמור חייב לברך עליהן מן התורה, וכבר קי"ל ספק בירך ברכת המזון חוזר ומברך כו'. ונראה לתרץ דכיון דסוף סוף מברך עליהן ברכה מעין ג' שפיר נפיק בה ידי חובה מן התורה. וכיון שהדברים הללו הם בספק פת, מוקמינן להו אעיקר דינייהו לפוטרן בברכה מעין ג', דחיוב לברך על הפת שמענו, נוסח ברכות לא שמענו כו'. ובספר מ"א סי' קצ"א [ס"ק א'] כתב וז"ל מאי דדרשינן מקראי שיברך על שלשתן אינו ר"ל שיחתום על כל א' הברכה אלא מדאורייתא די כשיברך על שלשתם ברכה א', ע"כ. וכפ"ז בדברים הללו שנכנסין בספק ראוי לסמוך להקל לכתחילה בברכה מעין ג', עכ"ל.
 
ואחר שאלת המחילה נלע"ד דאין כאן קושיא כלל, דכיון דאם קבע סעודתו עליו לד"ה מברך המוציא וג' ברכות, ועד כאן לא פליגי אלא היכא שאינו קובע סעודה עליו אם יברך המוציא וג' ברכות על כזית או לאו, ולכך כתב מרן דהוי ספיקא בדרבנן, דהא מן התורה אפילו בפת גמור אינו מברך עליו המוציא וג' ברכות אח"כ אלא א"כ אכל ממנו כדי שביעה, וכמ"ש הרמב"ם בריש ה' ברכות [פ"א ה"א] וז"ל ואינו חייב לברך מן התורה אלא א"כ שבע שנאמר ואכלת ושבעת וברכת, ומדברי סופרים אפילו אכל כזית מברך אחריו, ע"ש. וגם ברכת המוציא הויא דרבנן כמ"ש הרמב"ם בסמוך, ומד"ס לברך על כל מאכל תחלה ואח"כ יהנה ממנו, ע"ש. וא"כ שפיר קאמר מרן דהוי ספיקא דרבנן ואזלינן ביה לקולא.
 
ומה שתירץ הרב דכיון שהם בספק פת שהם נפטרין בברכה מעין ג', דחיוב לברך על הפת שמענו, נוסח ברכות לא שמענו, והביא ראיה לזה מדברי מרן הכ"מ. אחר שאלת המחילה נוראות נפלאתי עליו בזה כי הרב ז"ל כמדומה שלא ראה דברי מרן בב"י שכתב בסי' קצ"א שמדברי התוס' נראה שמנין הברכות דאורייתא, אלא דמדברי הרמב"ם משמע שהם דרבנן. ועל דבריו אלה הרבה להשיב הר"ב בני שמואל בתשו' סי' מ"ב ע"ש והר"ב לחם משנה בפ"ב מה' ברכות [ה"ב] ופסקו שמנין הברכות הוא דאורייתא, ע"ש. והגם שמוהר"י הלוי בתשו' סי' מ"ד הליץ בעד דברי מרן, מ"מ מרן לא כתב כן אלא לדעת הרמב"ם, אבל הוא ז"ל [בב"י סי' קפ"ז כתב:] וכתב הרשב"א הא דאמרינן משה תיקן להם ברכת הזן יהושע תיקן ברכת הארץ כו', קשיא לי והא ק"ל בסמוך דברכות אלו מדאורייתא נינהו, וי"ל דמטבע הוא שטבעו להן, דאי מדאורייתא אם רצה לאומרה באיזה מטבע שירצה אומרה, ואתו משה ויהושע ודוד תיקנו להם מטבע לכל אחת ואחת כו', וכ"כ הרא"ש וכתבו רבינו בסי' קפ"ח, עכ"ל. וכ"כ הב"ח בסי' קצ"א, כתב ב"י שאין מנין הברכות לאחר המזון מן התורה כו', אבל לדעת שאר הפוסקים מנין ג' ברכות מן התורה הן, אלא שמטבע הברכות אינן מן התורה כו', הביאו ב"י לעיל בסי' קפ"ז ע"ש הרמב"ן והרשב"א והרא"ש, וכ"כ התוס' בפרק היה קורא דמדאורייתא הם, עכ"ל. ומאחר דכל הני רבוותא הכי ס"ל מאן חשיב לפסוק הלכה כנגדם דברכת מעין ג' פוטרת ג'. ומ"ש בשם המ"א דברי תימה הם, שהר"ב מ"א לא כתב כן אלא לדעת רש"י ז"ל, אבל הוא עצמו כתב בסי' קצ"ד ס"ק ג' דמוכח מכאן דמנין ג' ברכות מדאורייתא, וכתב שכן דעת הרי"ף, ע"ש. נמצינו למדין דלדעת רוב הפוסקים מנין הברכות דאורייתא, וא"כ אם אמר ברכה מעין ג' במקום ג' ברכות לא יצא, ומאי דקשיא בדברי מרן כבר ישבנוהו ואין מכאן ראיה לדברי הרב.
 
אמנם מאי דקשיא בדברי מרן הוא מה שהקשה הב"ח בסי' קס"ח ס"ק ג' [דף קמ"ז ע"א ד"ה ומ"ש] וז"ל, ויש לתמוה למה אמר שהיא קולא, הלא אם אינו מברך ברכה הראויה לה בין כך ובין כך היא חומרא שעובר משום לא תשא, ע"ש. ויש לישב בדוחק דכיון דאיסור ברכה שאינה צריכה הוי מדרבנן, כמ"ש הרא"ש ז"ל בהאשה נקנית דף צ"א [קידושין פ"א סי' מ"ט] ע"ד, ולכך בספק ברכה זו בחרו לומר שיברך במ"מ וברכה מעין ג' דשמא אין צריך לברך ג' ברכות ונמצא עובר על בל תשא, ולכך עדיף טפי לומר ברכה א' מג' ברכות ולכך תקנו שיאמר ברכה מעין ג'.
 
עוד כתב הרב וז"ל, נשאר לדקדק בדברי מרן שכתב בהך דלעיל, או אכל שיעור שדרך בני אדם. דנראה דתיבת או צריך להגיה ולכתוב, אם אכל, לפי שתנאי מפורש הוא דאין לברך על פת כסנין ג' ברכות אא"כ אכל שיעור שאחרים רגילין לקבוע עליו כו', ע"ש. וגם הר"ב לחם חמודות [על הרא"ש] בפרק כיצד מברכין סי' פ"ח הרגיש בזה וכתב דלא דק. ולענ"ד נראה דאין צורך להגיה, וכונת מרן היא כך, ואינו מברך המוציא וג' ברכות אא"כ קבע סעודתו עליו, ר"ל שאכל שיעור קביעות סעודה והוא ג"כ קבע. או שאכל שיעור שדרך בני אדם לקבוע עליו סעודה, כלומר אע"פ שהוא לא קבע, וכמ"ש בש"ע [סי' קס"ח] סעיף ו' וז"ל, ואם אכל ממנו שיעור שאחרים רגילין לקבוע עליו אע"פ שהוא לא שבע ממנו מברך עליו המוציא וב"ה, עכ"ל, ולזה כיון כאן בב"י.
 
עוד כתב הרב וז"ל, ולענין הפאר"ו, שלוקחין שעורין ומרתיחין אותם על האש במים ושותין המים שלהם, הנה לשיטת רבינו יונה והרמב"ם לא תיבעי לך דכיון שמים הללו של הרתחת השעורים הם דקין אינו מברך עליהם אלא שהכל נהיה בדברו ובנ"ר, וכן פסק להדיא בש"ע סי' ר"ד סעיף א'. אמנם לשיטת התוס' נראה דמברך עליהן במ"מ כו', ע"ש. וכבר כתבנו לעיל דאין חילוק בין סברת רבינו יונה להתוס', וכן משמע מדסתם הש"ע ומור"ם בדין השעורים בסי' הנזכר [ר"ד סע' א'] וז"ל, ועל מי שעורים שמבשלים לחולה כו', מברך שהכל ע"ש, משמע שהוא מוסכם אליבא דכ"ע.
 
מיהו עדיין צריכין אנו למודעי דכאן פסק מרן דמברך שהכל, ואלו בסי' ר"ב סעיף יו"ד פסק מרן וז"ל, פירות ששראן או בשלם במים, אע"פ שנכנס טעם הפרי במים אינו מברך על אותן המים אלא שהכל, והרא"ש כתב דאפשר דאם נכנס טעם הפרי במים מברך בפה"ע, עכ"ל, וא"כ למה לא חשש כאן להביא דעת הרא"ש. ולכאורה היה נראה לומר דס"ל כמ"ש מור"ם בהג"ה סי' ר"ח ס"ד על מ"ש מרן דאכל דגן חי מברך בפה"א וז"ל, והא דמברך לפניו בפה"א היינו באוכל חטים וכיוצא בהן כו', אבל האוכל שעורים שלימים אפילו קלוי באש אינם ראוים לאכול רק ע"י הדחק ואין מברך לפניהם רק שהכל, עכ"ל, ולכך פסק במי שעורים דמברך שהכל דהוי כברכת הפרי. מיהו אחר העיון א"א לומר [כן] לפי שאין כן דעת מרן הב"י, אלא אפילו באוכל שעורים מברך בפה"א, שהרי כתב בב"י [סי' ר"ח, דף קפ"ד ע"א ד"ה כתב הכלבו] וז"ל כת' הכלבו בשם ר"י שהכוסס שעורים חיין כו', מברך שהכל לפי שהוא מאכל קשה ואין דרך לאכלו, ע"כ, ואין כן דעת רבינו אלא כל ה' המינים שוים לענין זה, עכ"ל. הרי מבואר דאע"ג דמור"ם לא כתבו בלשון מחלוקת מ"מ מבואר בב"י שאין כן דעת מרן, וכן מצינו בכמה מקומות. ועוד אפשר דאף מור"ם מודה בשלוק דמברך בפה"א, וע"כ לא פליג אלא בחי או קלוי באש, וכן משמע מדברי הכלבו, וא"כ יש לתמוה על מרן למה לא חשש לדעת הרא"ש.
 
ויש לישב בזה כמ"ש המ"א בסי' ר"ד ס"ק ט' וז"ל, ושכר תמרים, קשה מ"ש ממי פירות שמברך בפה"ע להרא"ש כמ"ש בסי' ר"ב ס"ז, ואפשר דשאני התם שנרגש טעם הפירות במים משא"כ בשכר כו', ובתשו' מהר"ם סי' קנ"ד כתב דהתם מיירי שהמים עבים ביותר ויש בהם ממשות מחמת השלקות כו', ע"ש. וכ"כ הט"ז בסי' הנזכר [ר"ד] ס"ק ז' ע"ש. אף אנו נאמר במי שעורים שכיון שאין הטעם נרגש בהם לכך כ"ע מודו דמברך שהכל, ולא דמי למ"ש מרן בסי' ר"ה ס"ב, על המים שבישלו בהם ירקות מברך הברכה עצמה שמברך על הירקות עצמן כו', ע"ש, דכבר כתב מרן הב"י בסי' ר"ב [דף קע"ט ע"א ד"ה ואם בשל] בשם הרשב"א וז"ל, ולא דמי למיא דשלקי ומיא דשבתא, דהנהו כיון דרוב אכילתן הוא ע"י שליקה מי שליקתן כמותן, הא כל מידי דלית דרכיה למשלקיה כו', בהנהו לא אמרינן שיהיו מימיהן כהן כו', ע"ש. וכן מבואר בדברי הרמב"ם ז"ל שכתב בפ"ח מה' ברכות [ה"ד] וז"ל, ירקות שדרכן להשלק שלקן מברך על מי שלק שלהן בפה"א והוא ששלקן לשתות מימיהן שמימי השלקות כשלקות עצמן במקום שדרכן לשתותן, עכ"ל, הרי מבואר דטעמא הוי לפי שדרכן להשלק. וכן יש לדקדק מדברי מרן הש"ע דגבי פירות כתב פירות ששראן או שלקן, ולא קאמר מי פירות השלוקין, משמע שאין דרך לשלקן אלא אם אירע ששלקן כו', אמנם גבי ירקות כתב מים שבשלו בהם ירקות, ולא קאמר ירקות שבשלם, משמע שכן דרכם לבשלם בשביל מימיהן וכמ"ש.
 
עוד כתב הרב הנזכר לענין ברכת ההורמיג"ו, דהיינו שקולין שקדים וכדומה וזרע גד וכותשין אותן, ונותנין בתוכן פרורי לחם דקים קלויים באש, ואח"כ מבשלים הכל במים וחותכין אותן, וז"ל בקיצור, וברכת פרורין אלו אם יאכלום בפני עצמן הוי במ"מ, [ד]כיון שנשתנו ע"י קליה נראה פשוט שמברך עליו במ"מ, והיינו דיניה דשמואל דאמר [ברכות ל"ו ע"ב] דכל שיש בו מה' המינין מברך עליו במ"מ אע"ג דעיקר התבשיל הוי ממין אחר והוא הרוב, עכ"ל. ואנכי לא ידעתי מנין לו לרב לומר דפרורין הללו אם יאכלם בפני עצמן מברך עליהן במ"מ, והלא כל שלא נתבשל או נתחבר ע"י מרק אין יוצא מידי פת ומברך עליו המוציא אע"פ שאין בו כזית, כמבואר בסי' קס"ח סעיף יו"ד, והקליה אינה נקראת שינוי דאטו הפת שחולקין לשנים ואופין פעם שנית בתנור נברך עליו במ"מ לא אמרה אדם מעולם. ומ"מ הדין דין אמת שעל ההורמיג"ו מברך עליו במ"מ. כיון שמבשלין הפירורין במים אח"כ ואין בהם כזית יש לברך עליו במ"מ כנזכר בסי' הנזכר.
 
עוד כתב הרב ז"ל וז"ל בקיצור, ולענין ברכה דבמ"מ א"צ שיהיה שיעור מוגבל בתערובת, ואע"פ שאינו רק כל שהוא מברך עליו במ"מ, אכן לענין ברכה אחרונה דמעין ג' בעינן שיהיה בתערובת כזית בכדי אכילת פרס, וכשיאכל מתערובת ה' המינין כזית מברך לאחריו ברכת מעין ג' כו'. איברא דמשמע מלשון רבינו יונה שכדי שיברך לאחריו ג' ברכות אם עשאו פת, או מעין ג' אם בשלו, צריך שיאכל אכילת פרס לגמרי, שנמצא שהוא אוכל כזית של פת או של מין דגן בתערובת זה שאכל. וז"ל הרב אבודרהם בשער א' מה' ברכות, וכתב ה"ר יונה דדוקא שיש באותו קמח מה' המינים כדי שיאכל מעט כזית דגן בכדי אכילת פרס, אבל אם אין בו זה השיעור מה' המינים אינו מברך לבסוף ג' ברכות, אלא בתחילה מברך המוציא ומעין ג', ע"כ. ולכאורה משמע שיאכל ממש אכילת פרס שלימה, והא ליתא, דאי הכי הו"ל לסיומי כדהתחיל ולומר אבל אם לא אכל ממנו כזית דגן בכדי אכילת פרס אינו מברך. אמנם מאי דקאמר אבל אם אין בו כשיעור, משמע דאשיעורא דתערובת בלבד קפיד, ולא קפיד אשיעור אכילה, וכשאוכל כזית מכללות התערובת שפיר דמי, עכ"ל.
 
ואחר שאלת המחילה נלע"ד דא"א לומר כן דבאוכל כזית מן התערובת שיש בו כדי אכילת פרס שנמצא שאכל שתות זית דגן יברך עליו ברכת המזון, שהרי אין לך איסור חמור כחמץ, ואעפ"י כן כתב הרמב"ם בפ"א מה' חמץ ומצה [ה"ו] וז"ל, אין חייבין כרת אלא על אכילת עצמו של חמץ, אבל עירוב החמץ כו', לוקה ואין בו כרת כו', במה דברים אמורים, כשאכל כזית חמץ בתוך התערובת בכדי אכילת ג' ביצים הוא שלוקה מן התורה, אבל אם אין בתערובת כזית בכדי אכילת ג' ביצים כו', אינו לוקה, ע"ש. וכ"כ בפט"ו מה' מאכלות אסורות [ה"ג], כיצד הוא ממשו כגון שהיה מן החלב כזית בכל ג' ביצים מן התערובת, אם אכל מן הגריסין האלו כג' ביצים הואיל ויש בהם כזית מן החלב לוקה, שהרי טעם האיסור וממשו קיים, אכל פחות מג' ביצים מכין אותו מכח מרדות מדבריהם. וכן אם לא היה בתערובת כזית בכל ג' ביצים כדי שיאכל בכללם כזית אינו לוקה. ומינה נילף לענין ברכה דדוקא כשיש בו כזית בכדי אכילת פרס ואכלה הוא דמברך ברכת המזון. ולזה כיון מרן הש"ע שהביא דברי הרד"א הנזכר בסי' ר"ח סעי' ט' וז"ל, עירב קמח דוחן כו', ודוקא שיש באותו קמח מה' המינים כדי שיאכל ממנו כזית דגן בכדי אכילת פרס אבל אם אין בו זה השיעור מה' המינין אינו מברך לבסוף ברכת המזון כו', ע"ש, הרי מבואר דבעינן שיאכל ממנו כזית דגן דוקא. ומה שדקדק הרב ז"ל מסוף לשונו שלא אמר אבל אם לא אכל כו', לא קשיא דמרן כיון למ"ש הרמב"ם, והעתקנו לשונו לעיל, דכשאין בו כזית בכדי אכילת פרס אע"פ שאכל את כל הקדירה שיש בה כמה זיתים אינו חייב, וה"נ לענין ברכה כיון שאין בו כזית בכדי אכילת פרס אע"פ שאכל כמה זיתים אינו מצטרף.
 
וכן מבואר בדברי הר"ב מ"א בסי' הנזכר ס"ק ט"ו וז"ל, וא"כ צ"ע למה כתב כאן בתחילה המוציא ולבסוף על המחיה ולא מצינו כיוצא בזה בכולי תלמודא. וצ"ל כיון דקי"ל בכל איסורין שבתורה שאם אכל מעט מעט ושהה בכדי אכילת פרס אינו חייב, א"כ ה"ה לענין ברכת המזון א"צ לברך עד שיאכל כזית בלא שהיה בכדי אכילת פרס, והכא כיון שמעורב כזית בכדי אכילת פרס ע"כ שוהה ביניהם ולכן אין מברך ברכת המזון, עכ"ל. והגם שהר"ב עולת תמיד כתב בסי ר"ז משם הכנה"ג מה"ק דמחלק בין ברכת הנהנין לאכילה ביום הכפורים ע"ש, אני לא מצאתי זה בס' כנה"ג לא במהדורה קמא ולא במהדורה בתרא. ואדרבא ממ"ש בשכנה"ג סי' ר"ד [הגהות הטור ס"ק ג'] משמע דס"ל דגם לענין ברכה בעינן שלא ישהה, ע"ש. ומ"מ למדנו מדברי המ"א דמיירי דוקא באוכל כזית דגן שאוכל מן התערובת פרס שיש בתוכו כזית דגן וכמ"ש. ומן התימה על הרב ז"ל שהביא סוף דברי המ"א הנזכר והשמיט תחילת דבריו שמורים בהדיא דלא כוותיה, וא"כ מוכרח לומר דמ"ש המ"א, ומיהו אם לא עירבו עם קמח רק עם שאר מינים מברך במ"מ ועל המחיה אפילו ליכא בכדי אכילת פרס, אין הכונה כמו שהבין הרב שאפילו לא אכל כזית דגן מברך עליו, דא"כ נמצאו דברי הר"ב מ"א סותרים זה את זה וכנז"ל, אלא כונתו מבוארת דאע"ג ששהה באכילת הכזית יותר מכדי אכילת פרס לפי שאין בתערובת כ"כ דגן אפילו הכי מברך על המחיה ולעולם שאכל כזית דגן. וממילא נדחית ג"כ הראיה שהביא הרב מדברי הר"ב עולת תמיד בסי' הנזכר ס"ס ז' וז"ל, ולפ"ז צ"ל לעיל בסעיף א' דאם עירב בשאר מינין מברך בסוף על המחיה בדאיכא כזית בכדי אכילת פרס עכ"ל, דהתם נמי מיירי שאוכל כזית דגן, והחמיר הרב שיהיה מעורב בכדי אכילת פרס ולא יותר כדי שלא ישהה באכילתו יותר מכדי אכילת פרס. ומן התימה על הרב ז"ל כיצד הביא דברי המ"א והעולת תמיד סמוכים זה לזה כאלו אין ביניהם מחלוקת, והם חולקים זה על זה כנז"ל.
 
ומ"מ עדיין צריכין אנו למודעי להבין דברי מרן הש"ע ממה שהקשה בהם המ"א וז"ל, ומ"מ קשה כיון דאינו מצטרף א"כ גם על המחיה לא יברך, דעל שאר המינין אינו מברך רק בנ"ר. ועוד הא גבי חלה אע"פ שיש בקמח של דגן לבד שיעור חלה אפילו הכי אם עירבו בקמח אחר פטור מחלה אם אין בו כזית בכדי אכילת פרס, אלמא בטיל לגמרי. וי"ל דלענין ברכה קי"ל כל שיש בו מה' המינין מברך במ"מ אפילו פחות מכזית בכדי אכילת פרס כמ"ש ס"ב, עכ"ל. ואיברא דקושיא זו גדולה היא בעיני, דמה נשתנית ברכת המזון מברכה מעין ג', וכי היכי דברכת ג' אינו מברך כיון ששוהא באכילתה גם ברכה מעין ג' לא יברך. מיהו מ"ש המ"א דגבי חלה אע"פ שיש בקמח של דגן שיעור חלה אפ"ה אם עירבו בקמח אחר פטור, לא ידעתי מהיכא [ד]פשיטא ליה, דאדרבה מצינו בעירב קמח עם אורז, אם יש בו טעם דגן חייב בחלה אע"פ שאין בדגן שיעור חלה אלא עם האורז, ולפי שאינו נוגע לענינינו לא ראיתי להאריך בזה. עוד ק"ל במה שתירץ המ"א דלענין ברכה מעין ג' מברך אפילו פחות מכזית בכדי אכילת פרס כמ"ש ס"ב, עכ"ל. מי גילה לו דבסעיף ב' מיירי דלית ביה כזית בכדי אכילת פרס, והלא שם לא נאמר אלא אפילו עירב עמהם הרבה יותר מהם, וכונתו היא שהמינין אחרים יותר מהם על חד תרי או תלת ולמרבה כזית בכדי אכילת פרס שהוא על חד שש, וכמ"ש הר"ב עולת תמיד דמיירי בדאית ביה כזית בכדי אכילת פרס, וכמו שהעתקנו לשונו לעיל. וכ"כ הר"ב שיירי כנה"ג בהגהת הטור לסי' הנזכר וז"ל, אפילו עירב עמו דברים אחרים, לאו דוקא רוב אלא אפילו שתי רובים או יותר מדברים אחרים כל שיש בו מה' המינין כדי שיאכל ממנו כזית דגן בכדי אכילת פרס מברך עליהם במ"מ, ל"ח פרק כיצד מברכין בשם הרד"א כו'. ואע"פ שדבריו אמורים שם על העירוב עם קמח אחר של דוחן כו', דבר ברגיל ובהווה וה"ה בכל דבר שעירב הה' מינים והוא עיקר, עכ"ל. הרי מבואר דהתם נמי מיירי בדאית ביה כזית בכדי אכילת פרס.
 
עוד קשה על הר"ב מ"א שתיקן מצד אחד ונתקלקל מצד [אחר] דהא מרן כתב בש"ע [סי' ר"ח] סע"ט וז"ל, ודוקא שיש באותו קמח מה' המינין כדי שיאכל ממנו כזית דגן בכדי אכילת פרס, אבל אם אין בו זה השיעור מה' המינין אינו מברך לבסוף ברכת המזון אלא כו', על המחיה, ואם בשלו בקדירה מברך בתחילה במ"מ ואחריו בנ"ר, עכ"ל. והשתא ממ"נ קשיא מההיא דראש הסי' שכתב, ה' מיני דגן שעירב עמהם דבש או מינים אחרים יותר מהם מברך במ"מ ולבסוף על המחיה כו', דאי מיירי בדאית ביה כזית בכדי אכילת פרס דוקא, הרי בסעיף [ט'] מבואר דאף בדלית ביה כזית בכדי אכילת פרס מברך על המחיה, ואי מיירי בדלית ביה כזית בכדי אכילת פרס, הרי בסעי' ט' כתב דמברך אחריו בנ"ר והכא פסק דמברך על המחיה, וכבר הרגיש בזה הר"ב ע"ת והניחו בצ"ע. ונראה שלזה רמז המ"א באומרו אך קשה למה כתב אם בשלו מברך אחריו בנ"ר, דלא מצינו רק באורז כמ"ש הרמב"ם וצ"ע, עכ"ל. ומ"מ לא היה לו לומר דלא מצינו רק באורז, אלא היה לו להקשות בפשיטות ממ"ש מרן בראש הסימן.
 
ונלע"ד לישב בדוחק דלעולם בראש הסי' מיירי מרן הש"ע בדאית ביה כזית בכדי אכילת פרס וכמ"ש השכנה"ג והע"ת ולפי שאינו עשוי פת אלא תבשיל לכך כל שאין בו כזית בכא"פ אינו מברך אחרת עה"מ אלא בנ"ר וכמ"ש בסעיף ט'. מיהו היכא שעשאו פת דאחשביה, ס"ל למרן ז"ל דאף שאין בו כזית בכדי אכילת פרס מברך לאחריו על המחיה. ואע"ג שכתבנו לעיל דכל שאין בו כזית בכדי אכילת פרס אינו מצטרף, י"ל בדוחק דמרן לשיטתיה אזיל דס"ל דברכת על המחיה דרבנן כמ"ש בב"י סי' ר"ט ע"ש. והנה מצינו דמדרבנן מי שאכל איסור שנתערב ביותר מכזית בכדי אכילת פרס מכין אותו מכין אותו מכת מרדות כנז"ל, א"כ ס"ל דמצטרף, לכך גם בברכת על המחיה דהיא מדרבנן ראו לחייבו בה היכא דעשאו פת שהוא חשוב, זה נלע"ד לישב בדוחק.
 
ומיהו בעושה עיסה מן החיטים ומן האורז ויש בה טעם דגן, נראה שאם אוכל כזית מן התערובת מברך לאחריו ברכת הדגן, דהא דין החלה ומצה והמוציא שוין בזה כמ"ש המ"א בסי' הנזכר [ר"ח ס"ק ט"ו], וכתב מרן הב"י בי"ד סי' שכ"ד [דף רס"ו ע"א] גבי חלה דאף שאין בדגן שיעור חלה מ"מ מצטרף האורז להשלים השיעור לדעת הרמב"ם והנמשכים אחריו. וא"כ ה"נ מצטרף האורז עם הדגן לשיעור ברכה ולשיעור כזית מצה, ולמעשה צריך להתיישב בדבר.
 
זאת תורת העולה מכל מה שכתבנו, הכונאפ"ה והזלאבייה אם אוכל מהם עראי מברך במ"מ ועל המחיה, ואם קובע סעודתו עליהם באנו למחלוקת הפוסקים בדין טריתא, וירא שמים יברך על פת תחלה. והקטאיי"ף יש להם דין פת גמור ואפילו באוכל מהם עראי מברך המוציא וג' ברכות. והעציד"ה דינה שוה לכונפ"ה כנזכר. והג'אג'ש לעולם מברך עליהם במ"מ. אמנם החריר"ה אין מברך עליה אלא שהכל. וגם הכוסכוס"ו דינו שוה לכונאפ"ה. והאוכל פת הבאה בכסנין שיעור שאחרים קובעים עליו סעודה אע"פ שאינו מספיק לו אלא עם צירוף מה שבתוכן מהני. אמנם לענין על המחיה צריך שיאכל כזית דגן, ואם לא אכל בין שניהם אלא כזית יברך בנ"ר. ואם אכל פת הבאה בכסנין שיעור שאחרים קובעין עליו סעודה עם לפתן, אע"פ שהוא אכלו בלא לפתן מברך המוציא וג' ברכות. והפ'אר"ו מברך עליו שהכל נהיה בדברו ובנ"ר. וההורמיג"ו אינו מברך עליו אלא במ"מ וברכה מעין ג'. ולענין ברכה דמעין ג' צריך שיהיה בתערובת כזית בכדי אכילת פרס ויאכל מן התערובת שיעור שיאכל כזית דגן. מיהו בדגן המעורב עם אורז משמע דהאורז מצטרף להשלים כזית דגן. זהו הנלע"ד וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק אורח חיים כלל א סימן ד
 
יבאר מהו שיעור שאחרים קובעים עליו סעודה כדי שכשיאכל אותו שיעור מפת הבאה בכסנין יברך המוציא וברכת המזון.
 
עוד נדרשתי לבאר מהו שעור שאחרים קובעים עליו סעודה, כדי שכשיאכל אותו שעור מפת הבאה בכסנין יברך המוציא וברכת המזון כי לא נתבאר זה בדברי הפוסקים הראשונים. ומצאתי להרב גינת ורדים שכתב בס' גן המלך סי' ל"ו וז"ל בקיצור, רבים חשבו לשער ולתת קצבה לדבר זה ואמרו שהיא כאכילת פרס, דסתם אכילה משערינן ליה בהכי, וכן משערינן סעודה דבעינן לענין עירוב. ולע"ד אין זה נכון מעובדא דמייתי בגמ' [ברכות מ"ב ע"א] דרב הונא אכל תריסר ריפתי ולא בריך, וא"ל רב נחמן עדי כפנא, כלומר עדין אתה רעב, אלא כל שאחרים קובעים עליו סעודה צריך לברך. א"כ מהא משמע דאין שם קצבה ושיעור ידוע לדבר, דאלו הוה משערי בה כשעור אכילת פרס לא היה מוצא רב הונא מקום לטעות בשעור גדול כזה דיש בו כפלי כפלים טובא מאכילת פרס, וגם רב נחמן כך היה לו להשיבו בקצרה ולומר לו כמה אכילת פרס יש במה שאכלת. אלא לפי שבכל דבר ודבר משערים בו לפי ענינו. דבדבר המתובל כו', צריך לו שעור גדול לקבוע עליו סעודה. ולכן רב הונא טעה בזה בהנהו תריסר ריפתי שהיו משובחים ומוטעמים ביותר. ולכן השיבו רב נחמן דהרי אכל טובא ודרך העולם לקבוע סעודה על שעור כזה, עכ"ל, וכן דעת הר"ב בני חיי בא"ח סי' קס"ח ע"ש. והנה הרב ז"ל סגר המדבר ונתן תורת כל אחד בידו לידע כמה הוא שעור סעודה, וכל מין ומין יש לו שעור לעצמו, ובכן נתן דבריו לשעורין, ואנחנו לא נדע מה נעשה.
 
ומצאתי בהגה כ"י להר"ב פר"ח שכתב וז"ל, אכילת עראי מיקרי כשאוכל שעור כביצה כמ"ש בסי' תרל"ט [סע' ב'], ומיהו בפרש"י בפרק כיצד מברכין דף מ"א [ע"א] דאכילת פרס הוי מזון סעודה אחת, ושעור אכילת פרס הוי פלוגתא הביאו המחבר בסי' תרי"ב ס"ד, ומשמע דבציר מהכי לא מיקרי קביעות. וע"פ זה לצאת מידי ספק יאכל כד' ביצים דזה מיקרי קביעות סעודה לכ"ע, או יאכל בציר מג' ביצים דבכה"ג משמע דלכ"ע לא מיקרי קביעות סעודה, וצ"ע לדינא ודוק, עכ"ל. ומדברי הרב משמע דבאוכל כד' ביצים פשיטא ליה דמיקרי קביעות סעודה לכ"ע ומברך המוציא וג' ברכות ולא מספקא ליה אלא באוכל בציר מג' ביצים ובזה הוא שכתב וצ"ע לדינא. וכן מצאתי למו"ח הר"ב מטה יוסף ז"ל שכתב בתשובה כ"י וז"ל בקצור, אמנם שעור אכילת קבע לא נתבאר בדברי שום פוסק כמה הוא, אבל ראינו דאכילת עראי בכביצה כדאיתא בפ"ב דסוכה [כ"ו ע"א] וכמה אכילת עראי, רב יוסף אמר תרתי או תלתא ביעי, א"ל אביי כו', אלא כדטעים בר בי רב ועייל לכלה. ופירשו כל הפוסקים דהך שיעורא הוי כביצה, וידוע דהלכתא כאביי, וא"כ נראה דיותר מכביצה הוי סעודת קבע. וכן משמע מלשון הרמב"ם שכתב בפ"ו מה' סוכה [ה"ו] אסור לאכול חוץ לסוכה אלא אם אכל אכילת עראי שהוא כביצה או פחות או יותר מעט, משמע דיותר מכאן הוי סעודת קבע. וכ"כ ריא"ז בפ"ב דסוכה [דף י"ב ע"א מדפי הרי"ף] אכילת קבע שהוא יותר מכביצה אינו אוכל אלא בסוכה. אבל קשה דתנן בפ"ח דעירובין [פ"ב ע"ב] דמזון סעודה אחת הוי אכילת פרס כו', וא"כ קשה מהא דרב יוסף לאביי. וצ"ל דשעור סעודה לחוד ושעור אכילת קבע לחוד, דשעור סעודה שהוא שביעה גמורה הוי כאכילת פרס. נמצא דג' חלוקים בדבר, כביצה איכא שביעה ואינה גמורה ואין אדם קובע סעודה עליו, ואף ביותר מכביצה מעט נמי וכמ"ש הרמב"ם, אבל אם הוא הרבה יותר מכביצה זימנין דסגי ליה לאיניש בהכי והוי קבע, ובאכילת פרס הוי מזון סעודה אחת לכל אדם ואפילו לרעבתן. ולפי זה יש ליזהר שלא לאכול יותר מכביצה הרבה כגון ביצה ומחצה, אבל לא ראיתי העולם נזהרים בזה ועדין צ"ע לדינא, עכ"ל. הרי מבואר מדברי הב' המאורות הגדולים הנזכרים דבאכילת פרס לכ"ע מברך המוציא וג' ברכות.
 
והראיה שהביא הר"ב גן המלך מעובדא דרב דמייתי בפרק כיצד מברכין דמשמע מהתם דליכא קצבה שאם היה שם קצבה לא היה מוצא רב הונא מקום לטעות בשעור גדול כזה, כנז"ל. אחר שאלת אלף מחילה נלע"ד דאין משם ראיה, דהתם היינו טעמא לפי שרב הונא הוה ס"ל שהכל תלוי באדם הקובע סעודתו עליו, וכיון דבדידיה משערינן ולא אזלינן בתר קביעות אחרים ולזה רב נחמן השיבו על פי מדותיו עדי כפנא, כלומר עדין אתה רעב, כפי' הרי"ף, וחידש לו שאין תלוי בדעתו אלא כל שאחרים קובעים עליו סעודה וכיון שתלוי בדעת אחרים נחזי אנן כמה הוא שעורו. וגדולה מזאת פרש"י בשם רבותיו דתליסר ריפתי מפת שלנו ולא בירך משום דלא שבע וקרא כתיב ואכלת ושבעת וברכת, עוד ע"ש, הרי דבגמ' קאמר בהדיא והם החמירו על עצמם עד כזית ועד כביצה מ"מ ר"ה הוה פליג, ומעתה אין כאן מן התימא שלא ידע דתלוי בקביעת סעודה שהוא כדי אכילת פרס.
 
גם מה שהקשה הר"ב בני חיי בסי' הנזכר דא"כ אמאי לא פירש שעור זה בגמ' כמו שפירש גבי סוכה ואין שום אחד מהפוסקים שפירש זה, ע"ש. נלע"ד דל"ק דכיון שתלו הדבר בקביעות סעודה הדבר ידוע שקביעות סעודה הוא באכילת פרס, ולא פירשוהו לרוב פשיטותו אצלם, משא"כ גבי סוכה דיש בו חדוש דביותר מכביצה אע"ג שאינו חשוב קביעות סעודה לענין ברכה, מ"מ לענין סוכה חשיב קבע מ"ה הוצרכו לפרשו. ובפרט שכבר לימדונו הפוסקים גבי עירוב דשעור שתי סעודות של אדם בינוני הוי ששה ביצים, כמבואר בב"י וש"ע [או"ח] סי' ת"ט ע"ש [ב"י בדף קס"ג ע"ב ובשו"ע סע' ז'], נמצא דשעור סעודה הוי ג' ביצים, וכן פסק הרמב"ם [בפיה"מ, וכ"כ בעירובין פ"א ה"ט] וה"ר עובדיה בפ"ח דעירובין [מ"ב] והכי סתם תנא בסוף פרק בתרא דפאה [מ"ז], וכן דעת הרשב"א וכתב ה"ה [עירובין פ"א ה"ט ופ"ו ה"ז] שכן עיקר, ועיין בתי"ט בפ"ח דעירובין. מיהו לדעת רש"י אכילת פרס הוי ד' ביצים וכן דעת התוס' בפ"ח דעירובין [פ"ב ע"ב ד"ה וחצי], ואע"ג דמרן הש"ע בסי' תרי"ב [סע' ב'] הביא דעת שניהם, מ"מ בסי' ת"ט [סע' ז'] סתם כדעת הרמב"ם, ונראה דטעמו דדוקא לחיוב כרת או חטאת יש לחוש לדעת רש"י, ונ"מ לענין אכילת החולה ביוה"כ דלכתחילה ראוי להחמיר עליו שישהא כדי אכילת ד' ביצים כמ"ש בסי' תרי"ח [סע' ז'], אבל בעלמא נקטינן כדעת הרמב"ם ודעימיה דשעור אכילת פרס הוא ג' ביצים. וכן נראה שהוא דעת הרי"ף לפסוק כר"י בן ברוקא שכתב בפ"ח דעירובין [כ"ז ע"ב מדפי הספר] וז"ל, הילכך כדהויין תמני סעודתא לקב והקב יש בו ארבע מאות זוז במשקל כו', ע"ש. וכ"כ הרא"ש [שם סי' ג'], וזה כדברי ר"י בן ברוקא דס"ל שהקב יש בו שמנה סעודות, ובשלטי הגבורים כתב בשם רבינו ישעיה האחרון וז"ל, שיעור עירובי תחומין מזון שתי סעודות בנוניות לכל אחד ואחד, והן כה' ביצים בינוניות ושליש, ע"ש.
 
זאת תורת העולה דכיון דלדעת הרי"ף והרמב"ם והרא"ש והרשב"א וה"ה דשעור סעודה הוי ג' ביצים הכי נקטינן, וכן דעת הטור כמ"ש ברמזים וכמו שהגיה הר"ב מגן דוד בסי' הנזכר [ת"ט] ס"ק ח' ע"ש. ודלא כהב"ח, משום דמסתמא לא יחלוק הטור על דעת אביו הרא"ש דמדבריו מוכח דס"ל דשעור סעודה הוא ג' ביצים וכנז"ל. ולפי זה מי שאוכל שעור ג' ביצים מפת הבאה בכסנין וכדומה מברך עליה המוציא וג' ברכות, וירא שמים שרוצה להחמיר על עצמו לצאת ידי חובת רש"י ודעימיה לא יאכל אלא פחות מג' ביצים, ואם אכל כשיעור שלש יאכל עוד שעור ביצה רביעית ובזה חייב אליבא דכ"ע. וכן מצאתי בספר אור חדש בהגה דף כ"ג ע"ד וז"ל, ושעור קביעות סעודה לא פירשו הפוסקים ונלע"ד שהוא ג' או ד' ביצים, עכ"ל. וכ"כ בשמו הרב אליא זוטא בסי' קס"ח ס"ק ט' ע"ש. וכ"כ בספר גן נטע בסי' הנזכר ס"ק ה' ע"ש. אך את זה מצאתי להר"ב הלבוש בסי' ת"ט ס"ז שכתב וז"ל, וי"א דחולה וזקן ורעבתן שעורם שוה דהשוו חכמים מדותיהן והשוו שעורן ב' סעודות בינוניות והם ששה ביצים, ואע"ג דבעלמא אמרינן דשעור סעודה אחת סתם הוי ד' ביצים, גבי עירוב הקילו שגם יש הרבה בני אדם דסגי להו בג' ביצים, עכ"ל. ודבריו נפלאו ממני דהיכן מצינו בעלמא דשעור סעודה סתם הוי ד' ביצים, ויש לישב בדוחק דהר"ב הלבוש פסק כר"ש דס"ל דשעור סעודה דבית המנוגע הוי ד' ביצים, אלא דגבי עירוב הקלו דדי בג' ביצים, והוא דוחק שכל הפוסקים פסקו כר"י ולדידהו כל הסעודות שוים הם. ולכך ירא שמים לא יאכל אלא פחות מג' ביצים, או ד' ביצים דאז יברך המוציא וג' ברכות, ואע"ג דבפחות מג' ביצים יש בו ספיקא ג"כ כל שהוא יותר מכביצה, כמש"ל בשם מו"ח והרב פר"ח, מ"מ כבר הוכחנו דשעור סעודה לא הוי פחות מג' ביצים. והגם שידעתי אני ידעתי שאיני כדאי להכריע ואם הוא מספקא מה אני לבא אחריהם, מ"מ כיון שהדבר בספק מברך במ"מ וברכה אחת מעין ג', וכמ"ש מרן הב"י [סי' קס"ח דף קמ"ז ע"א ד"ה ולענין] גבי פת הבאה בכסנין וז"ל, ולענין הלכה כיון דספיקא במידי דרבנן נקטינן כדברי כלם להקל, ומברך ברכה א' מעין ג' ע"ש, והעתקנו לשונו לעיל, זהו הנלע"ד וצור ישראל יצילני משגיאות, אכי"ר.
 
תשובת הרב המובהק כמוהר"ר אפרים נבון נר"ו.
 
ראיתי מ"ש חביבי החכם השלם הדיין המצויין רב ועצום יה יושיענו, ולהיות דבריו חביבים אצלי אמרתי להשתעשע באמרותיו הטהורות.
 
ותחלה הביא דברי מהר"ם ז"ל [הובא בטור יו"ד סי' שכ"ט, דף רס"ט ע"א] שכשהיו עושים עיסה בביתו כדי לבשלה במים לא היה מברך עליה המוציא, אלא היה מביא פת אחר ומברך עליה לפוטרו לזה, לצאת ידי מחלוקת הר"ש ור"ת. וע"ז כתב כ"ת דלכאורה היה נראה דהאי עובדא מיירי אף בקבע סעודתו עליה, דאע"ג דגבי פת הבאה בכיסנין אי קבע סעודתו עליה מברך המוציא, התם שאני משום דמיקרי לחם כיון שנאפה בתנור, משא"כ בעיסה המבושלת דאינה מיקרי לחם ולכך הוא מייתי לחם אחר. אבל אחר העיון יראה דא"א לומר כן, שהרי מה שהיה עושה מהר"ם הכי הוה כדי לצאת מידי פלוגתא דר"ש ור"ת [כ"כ הב"י שם], וע"כ לא פליגי הנהו אמוראי אלא היכא דלא קבע עליה אבל היכא דקבע עליה כ"ע מודו דמברך המוציא, אלו ת"ד כ"ת.
 
ואני אומר לו דאיברא ודאי דלפי סברת ר"ת דאזיל לענין ברכה בתר מעיקרא ודאי כי בישלה אח"כ אי אית בה תוריתא דנהמא מברך עליה המוציא, מידי דהוה אכובא דארעא דאע"ג דלית ביה תוריתא אי קבע סעודתו מברך המוציא משום דלחם הוי, ה"נ בעיסה מבושלת לחם מיקריא כיון דמעיקרא היתה עבה. ולפי סברת הר"ש דכל שבישלה יצתה מתורת לחם, לעולם אינו מברך עליה המוציא ואף כי קבע עליה, כיון דאין בה תורת לחם.
 
ומה שהאריך כ"ת והביא מדברי התוס' [ברכות ל"ז ע"ב ד"ה לחם] דמוכח דאע"ג דלית ביה תוריתא דנהמא אי קבע סעודתו מברך עליה המוציא וג' ברכות ועל פי הדברים האלו תמה על דברי. אחר המחילה כמדומה שכת"ר שיחיה אגב שיטפיה לא דקדק בדברי יפה שדברים אלו כבר כתבתים אני בתחילת דברי, דאפילו במידי דלית ביה תוריתא דנהמא כל שקבע מברך המוציא וג' ברכות, מידי דהוה אכובא דארעא. אלא שאח"כ חילקתי ביניהם בין כובא דארעא ובין ליטריאה, דשאני כובא דארעא דאע"פ דלית בה תוריתא דנהמא מ"מ לחם חשיב ומטעם זה חייב בחלה כמ"ש הרא"ש, אבל אליטריאה לדידן דאזלינן בתר השתא ולא קא חשיב לחם אפילו כי קבע נמי אינו מברך המוציא, כמ"ש הב"י בתריתא דכיון דאין בה תורת לחם אפילו כי קבע אינו מברך המוציא.
 
ומ"ש עוד כת"ר למ"ש מרן הב"י דטריתא אינו מברך עליה המוציא, היינו דוקא בטריתא משום דאין קביעות שלה קביעות, אבל באלטריאה יודה הרב דאי קבע מברך עליה המוציא. גם בזה אני אומר לכת"ר דאחר המחילה כמדומה שלא ראה כת"ר דברי הב"י במקומם ואילו היה רואה אותם לא היה מחלק הכי, שהרי איהו ז"ל כללא קא יהיב ומלתא בטעמא דכיון דלית בה תורת לחם ולהכי פטורה מן החלה אפילו כי קבע עליה אינו מברך המוציא.
 
ומ"ש עוד כת"ר ממ"ש הכלבו דנהמא דהנדקא שהוא לחם שצולים בשפוד אי קבע עליה מברך המוציא. לע"ד עדיין ליכא ראיה משם לאליטריאה, דאיכא למימר דלחם שצולים בשפוד לחם מיקרי כיון שאופין אותו על גבי האש, והא דפטור מן החלה הטעם משום דאין דרך לקבוע עליו סעודה כמ"ש ר"י. אבל מידי דלית ביה תורת לחם כגון אליטריאה וכיוצא, אפילו כי קבע נמי היאך יברך המוציא לחם, והוא אינו לחם. וסברא זו לא נפלאת היא ולא רחוקה, והיא סברת העט"ז ומ"א, והביאו ראיה לזה ממ"ש דתניא דמעשה קדרה כיון דלית ביה תורת לחם אפילו כי קבע נמי אינו מברך המוציא. וכן נראה מדברי הרשב"א בחידושיו שכתב בשמעתין דדברים הבאים בתוך הסעודה דהיינו טעמא דבירך על הפת פטר את הפרפרת, דהיינו פת הבאה בכיסנין משום דכיסנין פת הויא, ואלו קבע סעודתו עליה מברך המוציא וג' ברכות, והילכך דין הוא שיפטור אותו בברכת הפת, עכ"ל. נראה כמ"ש דמאי דמברך עליה המוציא כי קבע עליה היינו משום דחשיב פת. וכן נראה ג"כ מדברי הרי"ף שכתב בפרק כל שעה [צ"ל: בפרק כיצד מברכים, דף כ"ז ע"א מדפי הספר] דטריתא דארעא אי קבע סעודתו עליה מברך המוציא ושלש ברכות הואיל ואדם יוצא בה ידי חובתו בפסח מ"ט לחם עוני קרינן ביה, עכ"ל, נראה מתוך דבריו דמאי דמברך עליה המוציא היינו משום דלחם קא חשיב.
 
ומ"ש עוד מעלת כ"ת דמדברי הרי"ף [ברכות דף כ"ז ע"א מדפי הרי"ף] נראה דלא גריס כשמעתין טרוקנין אלא גריס טריתא דארעא, וגירסא זו הכריח לו כת"ר מדחזינן דקא מתמה ואמר מי סברת נהמא הוא ומאי קא מתמא ליה והא ודאי מדחזינן דקא מתחייב בחלה בודאי נהמא הוא, אלא ודאי גרסינן טריתא דארעא דהיא פטורה מן החלה, אלו תורף דברי כת"ר. ואני אומר לו דאיכא לאקשויי עלה דבפרק כל שעה [פסחים ל"ז ע"א] גבי פלוגתא דר"ל ור"י בלחם העשוי באילפס, דר"ל ס"ל דפטור מן החלה ומותבינן ליה מאותה דקתני יוצאין במצה העשויה באילפס ואע"ג דלחם בעינן, אלמא דכל מידי דלא מיקרי לחם לענין חלה אינו יוצא בה י"ח בפסח, וע"כ צריכים אנו לומר דטריתא דארעא שכתב הרי"ף שמברך עליה המוציא ויוצא בה ידי חובתו בפסח, מיירי בטרוקנין שחייבת בחלה ומיקרי לחם, ואיכא למימר דבהאי דוקא הוא דאמר מר בר רב אשי דאי קבע סעודתו מברך עליה המוציא וג' ברכות כיון דהוי לחם, אבל מידי דלא הוי לחם כלל כאלטריאה וכיוצא איך יברך עליה המוציא לחם והוא אינו לחם. וזה לי שנים שכתבתי בזה הענין באורך וכעת אינו מצוי בידי, אבל יהיבנא אדעתאי ואדכרנא דהייתי מייתי ראיה דכל מידי דהוי מזון כדקבע סעודתו עלויה מברך המוציא וג' ברכות מההיא דאמרינן בריש פרק כיצד מברכין [ברכות ל"ה ע"ב] דיין מיסעד סעיד, ומותיב ליה אי הכי ניבריך עליה ג' ברכות, ומשני לא קבעי אינשי סעודתייהו עילויה, מוכח מהכא דלאו דוקא פת אלא כל מידי דסעיד ודרך לקבוע סעודה מברך המוציא וג' ברכות. אבל שוב הוקשה לי אשמעתין גופא, דלכאורה איכא למידק דמאי מקשה ליה מיין הלא בהדיא אמרינן בסוף פרק כיצד מברכין [ברכות מ"ד ע"א] דה"ט דחכמים משום דארץ הפסיק הענין, ובלחם דוקא הוא דחייבתו תורה לברך ג' ברכות כמו שפירש רש"י והכי מבואר בשמעתין שם, ולפי מאי דקי"ל דמן התורה אינו מחוייב אלא כדי שביעה איכא למילף דכל מידי שאינו לחם אפילו כי קבע סעודתו נמי לא מברך ג' ברכות. והיה נראה לישב דהכי פריך ליה, נהי דארץ בתרא הפסיק הענין ולחם בדוקא, מיהו אי ס"ל דחמרא מיסעיד סעיד ניבריך עליה ג' ברכות דואכלת ושבעת כתיב ולימא דושבעת זו שתיה וכדאיכא מ"ד לה.
 
וראיתי להרא"ש בפסקיו לפרקין [ברכות פ"ו סי' ט"ז] שהביא לשון הירושלמי [ברכות פ"ו ה"א, דף מ"ד ע"א] דקתני, זה הכלל כל שמברכין עליו ברכת המזון מברכין עליו המוציא וכל שאין מברכין עליו בה"מ אין מברכין עליו המוציא, ואומר ר"י לא נצרכה אלא לשאר המינין. ופירש הרא"ש, לא אתא לאפלוגי אלא בין פת לשאר מיני מאכל, כגון מעשה קדירה וכובא דארעא ופת הבאה בכיסנין היכא דלא קבע סעודתו, ופת אורז ופת דוחן, שאין מברכין עליו ג' ברכות אין מברכין עליו המוציא, עכ"ל. נראה מדבריו אלו דאפילו במעשה קדירה שאינו פת כלל אפ"ה אי קבע סעודתו עילויה מברך ג' ברכות. ואפשר דמהכא יליף לה הטור לדין הטריתא דאי קבע סעודתו עילויה מברך ג' ברכות ואע"ג דפטורה מן החלה. אלא דעדיין איכא לאקשויי עלה דלפי זה צריכים אנו לומר דבטרוקנין ס"ל להטור דאפילו כי לא קבע עילויה מברך המוציא כיון דלא נתבטל תואר לחם, וזה סותר למ"ש הוא בעצמו בקיצור לפסקי הרא"ש דטרוקנין מברך המוציא איירי בדקבע סעודתו עילויה. ולכן יותר נראה בדברי הטור כמו שפירש הב"י דטריתא כיון דאין בה תורת לחם אפילו כי קבע אינו מברך ג' ברכות. וכן משמע מדברי רבינו ירוחם, שכתב טרוקנין מברך במ"מ, ואי קבע סעודתו עליה מברך המוציא, דהוי כדבר שתחלתו סופגנין וסופו עיסה שחייב בחלה, אבל טריתא פטור מחלה ומברך במ"מ, כצ"ל וכמ"ש הר"ב במ"א [סי' קס"ח ס"ק מ"א]. ואיכא למידק בדבריו במ"ש דהוי כדבר שתחלתו סופגנין וסופו עיסה שחייב בחלה, דהאי טעמא אהיכא קאי, אם לומר דאע"ג דטרוקנין חייבים בחלה אפ"ה כי לא קבע אינו מברך אלא במ"מ, משום דהוי כדבר שתחלתו סופגנין וסופו עיסה, דאע"ג דחייב בחלה מברך עליו במ"מ, איכא לאקשויי דהיא גופא מנ"ל ואדרבא איפכא מסתברא דכל שסופו עיסה לחם גמור הוא ומברך המוציא, וכמ"ש התוס' [ברכות ל"ז ע"ב ד"ה לחם] והר"ן והטור [ס"ס קס"ח, דף קמ"ט ע"א] דתחלתו (עיסה) סופגנין וסופו עיסה מברך המוציא. ועוד איכא למידק בדברי רבינו ירוחם דאי ס"ל דטרוקנין וטריתא שניהם שוים לענין ברכה למה ליה למפליגנהו דלערבינהו וליתנינהו. אשר ע"כ נ"ל דהכי קאמר דבטרוקנין דוקא הוא דקאמר דאי קבע מברך עליה המוציא, דלחם חשיב דהוי כמו תחלתו סופגנין וסופו עיסה דחייב בחלה כנלע"ד, וכן הביא מרן ב"י [סי' קס"ח דף קמ"ט ע"א ד"ה טרוקנין], אלא שמדברי הכ"מ בריש ה' ברכות [פ"א ה"ב] היה נראה דכל דבר שמשביע חייב לברך מן התורה, שכתב דרבינו דייק לישנא דתוספתא [ברכות פ"ו ה"א, הובאה בברכות מ"ח ע"ב] דקתני בה"מ מן התורה מנין שנאמר ואכלת ושבעת, מדנקט ושבעת משמע ליה ה' מיני דגן דוקא קאמר, דאין לך דבר שמשביע אלא ה' מיני דגן, עכ"ל, ולפי דבריו נראה שאין לחלק בין פת למעשה קדירה. אבל לע"ד אין נראה כן, דכבר הוכחתי לעיל דאינו חייב מן התורה אלא בלחם דוקא ואפילו כי אכל כדי שביעה. וגם דברי הכ"מ אי אפשר לפרש אלא בלחם דוקא, שהרי סיים בדבריו [רמב"ם הל"א] ומד"ס אפילו אכל כזית כו', וזה אינו כי אם בלחם דוקא.
 
ומ"ש כת"ר שיחיה מדברי הכ"מ [עיין פ"ג הל' ט'] שכתב דלאו במידי דמיקרי לחם תליא מלתא, אלא לא קבעו חז"ל לברך המוציא [וג' ברכות אפי'] בכזית אלא בלחם שדרך בני אדם לקבוע עליו, אבל כל שאין דרך בני אדם לקבוע עליו לא חייבוהו לברך המוציא אלא א"כ אכל שיעור שדרך בני אדם לקבוע עליו, עכ"ל. לא ידעתי מאי מייתי כת"ר משם, אם רוצה ללמוד דכל שקובע עליו אע"ג דלית ביה תוריתא דנהמא מברך המוציא וג' ברכות אדמייתי לה מדברי הכ"מ הו"ל לאתויי מדברי הר"מ בעצמו שכך מבואר בדבריו בהדיא, דמהכ"מ ליכא ראיה לזה. ואם כונת כת"ר ללמוד משם יותר חדוש דאפילו במידי דאינו בתורת לחם כי קבע עליה מברך המוציא, ויליף לה מדכתב דלאו במידי דמיקרי לחם תליא מלתא, לענ"ד נראה דמדבריו אלו אין ראיה לזה, דהוא ז"ל לא איירי אלא דלא קבע עליה, ולזה קאמר דאע"ג דלחם הוא לענין חלה מ"מ לענין +נראה דטעות סופר יש כאן וצריך לומר: מכל מקום לענין ברכה אינו מברך ברכת המוציא אפילו בכזית דלא תלוי במידי וכו'+ ברכה מברך המוציא אפילו בכזית לא תלוי במידי דקריי לחם כיון שאין דרך לקבוע עליו, אבל שנאמר דאפילו במידי דאינו לחם אי קבע עליה יברך המוציא זה לא שמענו. וראיתי להתוס' פ"ב דביצה דף י"ו [ע"ב ד"ה קמ"ל] שכתבו ז"ל, ואותם נילוש אין בהם משום בשולי גויים כיון דדרך אפיית פת עביד להו, ועוד דאי קבע סעודתו עליהו מברכין המוציא אלמא פת נינהו, עכ"ד, וכן בהגהות אשירי [שם פ"ב סי' ה'], משמע מדבריהם דהא דכי קבע עליה מברך המוציא היינו במידי דהוי פת, דהא ודאי באליטריאה וכיוצא איכא בהו משום בשולי גויים דלא חשיבא פת, וע"כ לא פליגי אלא בדייסא, אי משום דאינה עולה על שולחן מלכים אי משום דנאכלת חיה. ולפי סברא זו איכא למימר דמ"ש בירושלמי [חלה פ"א ה"ג] גבי טרוקנין ר"י אמר חייבת בחלה ואומרים עליה המוציא, דמיירי בדקבע סעודתיה עילויה כי היכא דלא ניפלוג אגמ' דידן. ועיין בתשו' סי' כ"ח (שנבאר) [שבאר] כמ"ש, והיא תשובה להריב"ש ז"ל סי' כ"ח.
שו"ת פרח שושן חלק אורח חיים כלל א סימן ה
 
תשובת המחבר להרב המובהק כמהר"ר אפרים נבון נר"ו בענין מי שאכל אליטריאה וכיוצא בה בקביעות סעודה, אם יברך עליה המוציא וברכת המזון או לאו.
 
למרבה המשרה ליהודים, הוא אורה זיוה והדרה סיני ועוקר הרים מופלא שבסנהדרין, הרב המובהק כמוהר"ר נר"ו ומגן אבות יהיה בעזרו.
 
מאורי אור דברות קדשו האירו אל עבר פני והיו לי למאורות, על דברת מי שאכל אליטריאה וכיוצא וקבע סעודתו עליה אם יברך ברכת המזון או ברכה אחת מעין ג'. ולהיות כי זה ימים רבים נשאלה שאלה זו בבית מדרשו של הר"ב גינת ורדים וכתב עליה הרב ז"ל, ואני בעניי דנתי לפניו על גבי קרקע במ"ש בהאי עניינא, הנה כי כן ראיתי להעתיק כל הכתוב אצלי, ואח"כ אתעלסה באהבים במ"ש מר ניהו רבה ואת אשר יבחר בו ילמדנו רבינו, וזה החלי בס"ד.
 
כתב הרב גינת ורדים בתשובות דשייכי לא"ח כלל א' סי' כ"ד וז"ל, כתב הטור יו"ד סי' שכ"ט [דף רס"ט ע"א] בה' חלה, שהר"מ מרוטנבורק כשהיו עושים בביתו עיסה כדי לבשלה במים או לטגנה בשמן כו', לא היה מברך עליה ברכת המוציא אחר שנתבשלה או נטגנה, וגם לא היה אוכל אותה בלא המוציא, אלא היה מברך על לחם אחר המוציא ואח"כ היה אוכלה, ע"ש. וכתב ע"ז הב"י שטעם מנהג זה היה משום דעיסה שבלילתה עבה ועשאה על דעת לבשלה במשקה כו', לדעת רבינו שמשון אין לברך עליה המוציא דלאו לחם הוא, ולדעת ר"ת כיון שבלילתה עבה הוי לחם לענין חלה, וה"ה לענין המוציא, ולאפוקי נפשיה מפלוגתא לא היה מברך המוציא וגם לא היה אוכל אותה בלא המוציא. ודע שלא היה צריך הר"מ לנהוג כן באליטריאה, שהרי כתבו התוס' [ברכות ל"ז ע"ב ד"ה לחם] והרא"ש בפרק כל שעה [פסחים פ"ב סי' ט"ז] ובה' חלה דאפילו לר"ת דנתחייבה עיסתה בחלה אין מברכין עליהם משום דלית עלייהו תוריתא דנהמא, ע"כ. ויש לדקדק על הר"מ בזה כו', מה צורך לברך על הלחם תחלה, הא איהו גופיה בלא לחם שפיר מצי לברך עליו המוציא וג' ברכות דלא גרע משאר פת הבאה בכיסנין כו', ואם לא היה אוכלו בדרך קביעות כו', כיון שלא בא מחמת סעודה הוא טעון ברכה לפניו ואינו נפטר בברכת המוציא כו'. ועוד יש לתרץ דקביעות פת הבאה בכסנין לברך עליו המוציא וג' ברכות אין לו שעור מוגבל כו'. לכן הר"ם ז"ל אע"ג דהוה קבע עליה סעודה כו', היה מברך תחלה על פת גמור ברכת המוציא ושפיר פטר הפת את מעשה קדירה, כיון שקביעות סעודתו היה על מעשה קדירה כו', וכן נמי היה עושה כשהיה קובע סעודה על פת הבאה בכסנין, אלא דקביעות על פת הבאה בכסנין לא שכיח לכן נקט במידי דשכיח, עכ"ל.
 
ואחר לחיכת עפר כפות רגליו לא ירדתי לסוף דעתו בזה, שהרי כתב הטור בסי' הנזכר, ומ"מ לא היה מברך עליה המוציא כו', ע"ש, דמשמע שאע"פ שהיה אופה מעט ממנה מ"מ לא היה מברך עליה המוציא, ולפי דבריו האפיה לא מעלה ולא מורדת, דאטו בשביל שהיה אופה ממנה מעט היה ראוי שתנוח עליו רוח חכמה לידע כמה שעור קביעות סעודה של אותו מאכל, ועוד דדין זה היה לו לטור להביאו בא"ח כי שם ביתו לא בי"ד. והנה דברי מהר"ם ברור מללו כמ"ש הב"י, דהיינו לאפוקי נפשיה מפלוגתא דהר"ש ור"ת כמו שהוא עצמו העתיקם, וכן משמע מדברי הרא"ש בפרק כל שעה דף ק"ל ע"ד [פסחים פ"ב סוף סי' ט"ז] ע"ש, ולאפוקי נפשיה מפלוגתא היה מברך על לחם אחר.
 
ומה שדקדק הרב על מהר"ם למה הוצרך לזה שאם היה קובע סעודתו עליו לא היה צריך ללחם, דבלא לחם צריך לברך המוציא ככלהו פת הבאה בכסנין כו'. לכאורה הוה מצינן למימר דלעולם מיירי בקובע סעודתו עליו, ומ"מ היה מברך על לחם אחר תחלה, אע"ג דגבי פת הבאה בכסנין אין צריך לחם, שאני התם שנאפה בתנור ואז קרוי לחם, וכמ"ש בפרק כל שעה [פסחים ל"ז ע"ב] אין לחם אלא האפוי בתנור, משא"כ הכא דמיירי בנתבשל במים דלא מיקרי לחם ולכך צריך לברך על לחם אחר, זה נראה לכאורה. אמנם אחר העיון נראה דא"א לומר כן, שהרי מה שהיה מביא לחם לברך עליו תחלה פירש מרן הב"י דהוא משום פלוגתא דר"ש ור"ת, וע"כ לא פליגי אלא בלא קביעות סעודה, דר"ת ס"ל דאף בלא קביעות סעודה מברך המוציא, ומביא ראיה מההיא דכיצד מברכין [ברכות ל"ז ע"ב] היה עומד ומקריב מנחה בירושלים כו', נטלו לאכלו מברך המוציא, כמבואר בדברי התוס' בפ' כל שעה [פסחים] דף ל"ז ע"ב ד"ה דכ"ע מעשה אלפס כו', יע"ש. והר"ש ס"ל דבלא קביעות סעודה אינו יכול לברך המוציא, כמו שהאריך בזה בפ"ק דחלה [מ"ה] יע"ש, וההיא דכיצד מברכין מוקי לה בדסולת או במאפה תנור, אי נמי בכל המנחות וטעמא משום דשמנן מועט, ע"ש, אבל בשקובע סעודה כ"ע מודו דצריך לברך המוציא. והא דלא מוקי ההיא דכיצד מברכין כשקבע סעודתו עליו, היינו לרווחא דמילתא לומר דאפילו כשאינו קובע מצינן לאוקמי ומיירי בסולת. אי נמי י"ל דמאי דלא אוקי לה בקובע היינו משום דריהטא דלישנא משמע דאיירי בלא קביעות מדקתני נטלו לאוכלו, אבל לעולם הר"ש נמי מודה דבשקבע מברך המוציא, וא"כ על כורחך לומר דלא מיירי הר"מ בקובע.
 
ומה שהקשה הרב ז"ל שאע"פ שאוכלו בתוך הסעודה כיון שלא בא מחמת הסעודה טעון ברכה לפניו ולאחריו, לא קשיא, דהיינו דוקא כשאוכלו שלא מחמת הסעודה, אמנם כשאוכלו מחמת הסעודה אז נפטר בברכת המוציא, וכמו שנוהגים בסעודות גדולות שמביאים מיני עיסה תחלה ואח"כ אוכלים שאר סעודתם עם פת. וכן עושים בשבתות שאוכלים פשטידא קודם אכילה ונפטרת בברכת הפת, ועיין במ"א סי' קס"ח ס"ק כ"ב. ובזה הוא שהיה נזהר הר"מ לברך על לחם אחר תחלה כיון שלא היה קובע סעודתו עליהם. וכן יש לדקדק מדברי הב"י דהר"מ מיירי בלא קביעות סעודה מדכתב [יו"ד סי' שכ"ט, דף רס"ט ע"א] וז"ל, ודע שלא היה צריך לנהוג כן באלטריאה כו', משום דלית עליהו תוריתא דנהמא, וכמ"ש לעיל בסמוך. ואם איתא דהר"מ מיירי בקביעות סעודה א"כ תידוק מינה דבאלטריאה אפילו בקביעות סעודה אין צריך לברך המוציא. וזה אינו, דע"כ לא כתבוה התוס' והרא"ש דהיכא דלית ליה תוריתא דנהמא דאין מברך עליהם המוציא אלא בלא קביעות סעודה, וכמ"ש התוס' בפרק כיצד מברכין דף ל"ז ע"ב ד"ה לחם העשוי לכותח וז"ל, וורמישי"ש אע"ג דחייבין בחלה שהיו עיסה מתחלה פטורין מהמוציא ואין מברכין אלא במ"מ דלית להו תוריתא דנהמא כו'. ובסוף דבריהם כתבו, אבל אגילי"ש אין מברכין עליו המוציא דלא הוי אלא גובלא בעלמא, ומיהו אי קבע סעודתיה עליה מברך המוציא, ע"ש. הרי מבואר דאפילו היכא דלא הוי אלא גובלא בעלמא אפילו הכי מברך המוציא כשקבע, דלגבי קביעות לא בעינן תוריתא, וכמו שנאריך בזה בע"ה לקמן. אלא ודאי דס"ל למרן דהר"מ מיירי בלא קביעות סעודה, ולזה כתב דע"כ לא צריך לזה אלא בנ"ד, אבל באליטריאה אין צריך לזה כיון דלית לה תוריתא דנהמא, אבל בקובע עליו סעודה כ"ע מודו דמברך עליו המוציא וג' ברכות.
 
ומיהו עדין צריכים אנו למודעי מה חילוק יש בין עיסה שהיו מבשלים להר"ם לאלטריאה, עד שכתב מרן שלא היה צריך לנהוג כן באלטריאה, דמה הפרש יש ביניהם. וראיתי להרב ז"ל שהרגיש [בכך] בתשובה הנזכרת וז"ל בקצור, ולעמוד היטב על דבר זה נעתיק דברי התוס' והרא"ש ור"י שכתבו דין זה [ברכות] דף (ל"ח) [ל"ז] סוף ע"ב ד"ה לחם העשוי לכותח וזה לשונו, וורמישי"ש אע"ג דחייבין בחלה שהיו עיסה מתחלה פטורים מברכת המוציא. ומשמע מדבריהם שבתחלה היתה העיסה עבה אלא שאח"כ רככוה, ולעיל מיניה קאמרי התוס' דנבלי"ש כו', תחלתם עיסה ומ"מ אין סופן רכוך, וקאמרי תחלתם עיסה לאפוקי שסופן סופגנין קלויים בשמן או מבושלים במים, אמנם גבי ורמישי"ש אמרו תחילתם עיסה לאפוקי שסופן ריכוך ואינהו כדאיתנהו והנך כדאיתנהו, עכ"ל. ואחר שאלת אלף מחילות הרואה יראה שדבריו רחוקים עד מאד, דמנין לנו לבדות חלוקים מלבנו שהיו מרככים אותה ולעקם דברי התוס', שהרי דבריהם ברור מללו מתחלה ועד סוף באומרם תחלתם עיסה היינו לאפוקי סופן שהוא סופגנין מטוגן בשמן או מבושל במים.
 
עוד דקדק מדברי הרא"ש בפרק כל שעה [פסחים פ"ב סי' ט"ז] שכתב וורמישי"ש היה אומר ר"ת שאין מברכין עליהם המוציא אע"ג שנתחייבה עיסתם [בחלה]. ומדקאמר שנתחייבה עיסתם בחלה, משמע שבתחלה באה לכלל חיוב אלא שאח"כ באה לכלל פיטור, והיינו בעיסה שתחלתה היתה עבה ואח"כ רככוה וכו'. ואני שמעתי ולא אבין, דבשלמא אלו כתב הרא"ש שנתחייבה עיסתם מתחלה, היה אפשר לידחק ולומר שתחלת העיסה נתחייבה ולא סופה, דהיינו שנתרככה, אמנם עכשיו דקאמר שנתחייבה עיסתם, הדבר פשוט שהוא לאפוקי בשולם שטגנם בשמן וקס"ד לומר דכיון שכבר נתחייבו בחלה שוב לא פקע שם לחם מיניהו, קמ"ל דלא. וכ"כ תלמידי ה"ר יונה בפרק כיצד מברכין דף ע' ע"ב [ברכות דף כ"ז ע"א מדפי הרי"ף], ומזה הטעם יש להתיר חוטי הבצק הנקראים בלשון משנה אטר"י ובלעז וירמיזילו"ש אטריא"ה, שאע"פ שבלילתן עבה מתחלה פטורים מן החלה ואין מברכים עליהם המוציא, כיון שלא לש אותם מתחלה אלא לבשל אותם ולא לעשות מהם דרך פת כלל וכן כל כיוצא בזה, עכ"ל. הרי דבריו ברור מללו שעיקר הפיטור הוא בשביל שרוצה לבשל אותם, ולזה כוונו התוס' והרא"ש כנז"ל דדברי תורה עניים במקום זה ועשירים במקום אחר.
 
וראיתי להרב ז"ל שכתב גם על דברי רבינו יונה הנזכר וז"ל, ומדבריו משמע שעיסה זו היתה עבה מתחלה אלא שאח"כ רככוה כו', ע"ש. ונוראות נפלאתי עליו בזה, דהרי כתב מרן הב"י בא"ח סי' קס"ח [דף קמ"ח סוף ע"ב] דלדעת ה"ר יונה אף אם היתה בלילתו עבה ואח"כ רככו ע"י משקין חייב בחלה, ע"ש. ומאחר דלדידיה אין הפרש ברככו במשקין אח"כ, דבכל ענין חייב בחלה, וטעם הפיטור הכא הוא לפי שלא לש אותם מתחלה אלא לבשל אותם, א"כ למאי הלכתא אשמועינן שאח"כ מרככין אותה כיון דלדידיה אינו מעלה ולא מוריד, וכי ללמד לנשים בא כיצד מעשה האליטריאה. עוד כתב וז"ל, וכפי זה עלה בידינו שמה שאנו קורין אליטריאה אינה ענין לזה, לפי שעיסתם לעולם היא עבה ואין מרככין אותה כלל כו', ע"ש. וכבר כתבנו דאף האליטריאה שלהם כך היא וגם אני שאלתי את האשכנזים הגרים אצלינו והם בקיאים בלעז של התוס', ואמרו לי כי האליטריאה שכתבו התוס' והרא"ש מעשיה כמעשה האליטריאה שבמקומינו ובלילתה עבה מתחלתה ועד סוף. ומעתה הוסרה תלונת הרב מעל מרן הב"י שכתב עליו וז"ל, אלא שתלונותינו עליו שהעתיק לנו אותו לעז שכתב הרא"ש ונתן לנו מקום לטעות לפי שמה שאנו קורין אליטריאה הוא מין אחר ואינו אותו מין שכתב הרא"ש כו', ע"ש, דחס ליה למרן לעשות כן, כי מי כמוהו מורה ללמד דעת את העם, ואם היה הפרש ביניהם היה אומרו.
 
ומעתה חל עלינו חובת ביאור דברי מרן, מה גריעות יש לאליטריאה מהעיסה שהיה עושה מהר"ם, שכתב מרן דבאליטריאה אין צריך לנהוג כן. ויש לישב בדוחק דמאי דקאמר כשהיו עושים לו עיסה לבשלה במים, אין הכונה שהיו עושים ככל אשר אנחנו עושין פה היום ששולקים העיסה במים חמים ומסירים אותה, אלא היו מבשלים העיסה עם מעט מים והיו אותם המים נבלעים בעיסה עד שאחר גמר בשולה היה נשאר בה מראה לחם. ולזה כשהיה רוצה לאכלה בלא קביעות סעודה היה מברך על לחם אחר לאפוקי נפשיה מפלוגתא כיון שיש בה תואר לחם, אמנם באליטריאה אשר אנחנו עושים לית ביה תוריתא דנהמא ואין בה אלא מראה עיסה, ולזה קאמר מרן דלא היה צריך לברך על לחם אחר כשאוכלה בלא קביעות סעודה, ולאו דוקא אליטריאה אלא ה"ה שאר מיני עיסה, אלא לפי שלא הוזכרה בדברי התוס' והרא"ש נקט לה. ויש להביא ראיה לפירוש זה ממה שכתב רבינו יונה בפרק כיצד מברכין דף ל' ע"ב [דף כ"ו ע"ב מדפי הרי"ף] בפיסקא המתחלת לחם העשוי לכותח שכתב וז"ל, ורבינו יעקב אומר שיש לחלק בין דבר שבלילתו רכה לדבר שבלילתו עבה כו', ומביא ראיה מדאמרינן במסכת חלה [פ"א מ"ה] תחלתה עיסה וסופה סופגנין (תחלתה סופגנין וסופה סופגנין) תחלתה סופגנין וסופה עיסה חייבת בחלה עד שתהא תחלתה וסופה סופגנין. כלומר אם גלגל אותה מתחלה עבה כמו שאר עיסות ולבסוף אפה אותה באלפס בשמן או בשאר משקין כעין אפיית הסופגנין כו', ע"ש. והם דברי ר"ת. ומשמע דוקא בכה"ג שאפאה בשאר משקין, דהיינו שנותנים מעט מים עם העיסה, הוא דקאמר ר"ת דצריך לברך המוציא משום דהויא ליה תוריתא דנהמא אבל כשנותנים מים הרבה ככל אשר אנחנו עושים גם ר"ת מודה דאין מברך עליה המוציא. וא"כ מוכרח לומר דההיא עיסה דמהר"ם שהיה מברך על לחם אחר לחוש לדברת ר"ת היתה עשויה באופן זה שהיו נותנים בה מים מועטים.
 
וכן יש לדקדק מלשון מור"ם בהגה א"ח סי' קס"ח סעי' י"ג שכתב על מ"ש מרן וז"ל, אפילו דבר שבלילתו עבה אם בשלה או טיגנה אין מברך עליה המוציא כו', ויש חולקים [ואומרים וכו'] ובשלה במים או טיגנה בשמן מברך עליה המוציא. וכתב עליו מור"ם, וכל זה לא מיירי אלא בדאית בה לאחר אפיה תואר לחם, ע"ש, דקשה אפיה מאן דכר שמיה, דהא בבשלו או טגנו מיירי. אמנם על פי מה שכתבתי אתי שפיר, דמיירי שלא נתן בו אלא מעט מים ונאפה בהם ולהכי נקט לשון אפיה. שוב מצאתי להר"ב מ"א שכתב כן בסי' האמור ס"ק ל"ו וז"ל, לאחר אפיה, נ"ל דנקט אפיה משום דהכא מיירי שאפה הפשטידא במחבת במשקה או במים דאם בשלו בקדירה פשיטא דלא הוי תואר לחם, עכ"ל, ויעלוז לבי. וכפי זה מ"ש הטור [או"ח קס"ח, דף קמ"ח ע"ב], כל דבר שבלילתו עבה אפילו בשלו במים או טגנו בשמן לחם גמור וחייב בחלה ומברכין עליו המוציא ובלבד שיש בו תואר לחם, כוונתו שבשלו במים מועטים דומיא דטגנו בשמן, אלא דבשמן שייך לשון טיגון אבל במים דלא שייך לשון טיגון נקט בישול, אמנם לעולם מיירי במים מועטים, ובזה שייך תואר לחם שכיון שאין נותנים בהם מים מרובים עולה עליהם קרום מלמעלה כתואר הלחם. וזה מדוקדק בלשון הטור שכתב, ובשלו במים או טגנו בשמן, דלכאורה קשה דהו"ל למינקט החלוקה היותר פשוטה קודם, דהיינו טגנו בשמן, אמנם כפי דרכינו דמים מיירי במים מועטים, א"כ אין עדיפות ביניהם לשמן דשקולים הם, אי נמי לכך הקדים בשלו במים להשמיענו דמיירי במים מועטים לפי שאם אתה אומר שהם מים מרובים יקשה דהיה לו להקדים טיגנו בשמן ואח"כ בשלו במים לומר דאפילו במים מרובים הוי לחם גמור, אלא ודאי כדכתיבנא. ואין להקשות על זה ממ"ש הסמ"ג עשין ז"ך על דברי הר"ש וז"ל, ונראה דבריו בבישל במים, אבל בטגנו במחבת שאין שם כי אם מעט שמן נראה כפסק הראשון שהוא קרוי לחם, עכ"ל. וכ"כ הגהמ"י בשמו, הביאם מרן הב"י בסי' קס"ח [דף קמ"ח ע"ב] ע"ש, דמשמע לכאורה מהכא דיש חלוק בין בשול במים לטגון בשמן דבשול במים הוי מים מרובין, דליתא דלעולם דבשול נמי היינו שאין בו מים מרובים אלא מים הנבלעים בתבשיל, אלא דהסמ"ג ס"ל דבעינן חומרא יתירה שיהיה שמן כל שהוא, וזה שדקדק בלשונו וכתב שאין שם אלא מעט שמן, אמנם ר"ת והטור לא ס"ל הכי כיון שלא נשאר השמן או המים צפים על גביו אפילו אם נתן מתחלה הרבה שפיר מצי לברך עליו המוציא.
 
ומעתה אלך לי אל הר המר הר המוריה שממנו הוראה יוצאה לעולם מר ניהו רבה שכתב וז"ל, לכאורה היה נראה דצריך לברך ברכת המזון דלא גרע מכובא דארעא, דאעפ"י דלא הוי אלא גובלא בעלמא אי קבע סעודתיה עליה מברכין עליו ברכת המזון. וכן נראה מדברי התוס' שם בשמעתין בדף ל"ז [ע"ב] בד"ה לחם העשוי לכותח שכתבו וורמיזי"ש אע"ג דחייבין בחלה שהיו עיסה מתחלה פטורים מהמוציא כו'. ומשמע דמיירי בדלא קבע סעודתו עליה ולהכי לא מברך עליה ברכת המזון, אבל איליטריאה אין תורת לחם עליו ודמי לטריתא שכתב הרא"ש שם בפסקיו דאין תורת לחם עליו אפילו כי קבע סעודתו נמי לא מברך אלא במ"מ. ודלא כמ"ש בספר מ"א [סי' קס"ח ס"ק מ"א] דלא הקלו בטריתא אלא לענין חלה אבל לאחר אפיה לחם גמור הוא, אלו דבריו ז"ל. וכמדומה שלא דקדק יפה בדברי הרא"ש שכתב לחלק בין כובא דארעא לטריתא, משום דכובא דארעא אע"פ שבלילתה רכה אופין אותה בגומא אבל טריתא ששופכין אותה ומתפשטת אין תורת לחם עליו, עכ"ד, מוכח בהדיא דאפילו בכובא דארעא אין תורת לחם עליו אלא לאחר אפיה ועלה קאמר דטריתא לא הוי דהרי אפילו לאחר אפיה אין תורת לחם עליו, עכ"ל.
 
ואחר שאלת אלף מחילות, הנה כבר הוכחנו לעיל מדברי התוס' דבקבע סעודתו אע"ג דלית עליה תוריתא דנהמא מברך המוציא וג' ברכות. גם מ"ש מעכ"ת דטריתא אפילו כי קבע סעודתו עליה לא מברך אלא במ"מ, איברא שכ"כ מרן הב"י דמשמע כן מדברי הרא"ש, אמנם הוא העיד על עצמו שהוא דוחק גדול.
 
וכדי לעמוד על עיקרן של דברים צריך להעתיק לשון הטור או"ח סי' קס"ח [דף קמ"ט ע"א וע"ב] וז"ל טרוקנין והוא שעושין גומא בכירה ונותן בה קמח כו', חייב בחלה ומברך עליו המוציא ואדם יוצא בה ידי חובתו בפסח כו', אבל טריתא שבלילתה רכה [וכו'] אין עליו תורת (קמח) [לחם] ומברכין עליו במ"מ, ואם קובע סעודתו עליו מברך המוציא וג' ברכות, עכ"ל. ודבריו אלו מוכיחין בביאור דטרונקין מברך עליהם המוציא אף על פי שלא קבע סעודתו עליהם, וטריתא אם קבע עליה מברך המוציא כו'. והנה מרן הב"י אחר שהביא סוגית הגמ' בפרק כיצד מברכין [ל"ז ע"ב ול"ח ע"א] כתב וז"ל, ומשמע דטריתא אפילו קבע עליה אינו מברך אלא במ"מ, דאל"כ מאי איכא בין טרונקין לטריתא, דהא טרונקין לא מברך עליה המוציא אא"כ קבע סעודתיה עילויה, וכ"כ רבינו ירוחם וכו', אבל מדברי רבינו נראה דעל טרונקין מברך עליו המוציא אע"ג דלא קבע סעודתיה עילויה, ויש לתמוה מנין לו. ומצאתי להרא"ש שכתב בה' חלה כו', ולפיכך צ"ל שמ"ש רבינו ואם קובע סעודתו עליו מברך המוציא אטרונקין קאי, ולא בא אלא לפרש שמ"ש בתחלה דטרוקנין מברך עליו [המוציא] היינו דוקא בדקבע סעודתו עליו, אבל לא קבע לא, אבל טריתא כיון דאין תורת לחם עליו אע"ג דקבע סעודתו עליה אינו מברך אלא במ"מ, כך נראה לי שאנו מוכרחים לדחוק ולפרש דברי רבינו אע"פ שמפשט דבריו אינו נראה כן, [עכ"ל].
 
ואחר לחיכת עפר כפות רגליו נלע"ד שאין מזה קושיא על דברי הטור, כי מ"ש דמשמע דטריתא כו', אינו מברך אלא במ"מ דאל"כ מה איכא בין טרוקנין לטריתא, לא ידעתי מהו, דמי הגיד לו דיש ביניהם חלוק לענין ברכה, הרי בגמ' לא חילק ביניהם אלא לענין חלה ואפשר דלענין ברכה שוים הם. ומה שכתב הטור אבל טריתא וכו', אין תורת לחם עליו, ר"ל ופטור מן החלה, אבל לענין ברכה שוים הם, וסתם ואחר כך פירש לחלק בין קבע ללא קבע, וכן צ"ל לדעת המ"א וכמ"ש בסמוך בס"ד. ומ"ש ראיה מדברי ר' ירוחם, כבר כתב הר"ב מ"א בסי' הנזכר ס"ק (מ"ב) [מ"א] וז"ל, ופשוט דטעות סופר הוא דתלמוד ערוך דטרוקנין חייב כו', וא"כ אין חלוק בין טרוקנין לטריתא אלא לענין חלה אבל לענין ברכה שוין, ע"ש. אי נמי דהחלוק שיש ביניהם הוא לענין המוציא, דבטרוקנין אפילו בלא קבע מברך המוציא וכמ"ש לקמן בס"ד. ואגב ראיתי לדקדק במ"ש מרן ומצאתי להרא"ש בה' חלה כו', ולא ידעתי מה מציאה מצא בה' חלה יותר מפרק כיצד מברכין, שהרי מ"ש בה' חלה וז"ל, גרסינן בפרק כיצד מברכין כי אתא רבין א"ר יוחנן טרוקנין חייבין בחלה, ולא גרסינן פטור, והכי איתא בירושלמי ר"י אומר טרוקנין חייבין בחלה ואומרים עליו המוציא ואדם יוצא בהם י"ח כו', ועיקר ראייתו מדקאמר ואומרים עליו המוציא, וא"כ הרי דברים אלו הביא הרא"ש בפרק כיצד מברכין ומרן עצמו העתיקם בראש דבריו, וצ"ע.
 
ומצאתי להב"ח ז"ל שכתב על דברי הטור הנזכר וז"ל, ומה שנראה לפע"ד אמת וישר הוא דרבינו נמשך בפסק זה אחר דברי האלפסי שכתב [כ"ו ע"ב וכ"ז ע"א מדפי הספר] וז"ל, אמר אביי טריתא פטורה מן החלה כו', והא טריתא דארעא מברכין עליה במ"מ ואי קבע סעודתיה עילויה מברך עליה המוציא וג' ברכות, אמר מר בר רב אשי ואדם יוצא בהם ידי חובתו בפסח, מ"ט לחם עוני קרינן ביה, עכ"ל. ואין להעלות על הדעת שמ"ש והאי טריתא דארעא הוא ט"ס, וצ"ל והאי כובא דארעא דהיינו טרוקנין, חדא דלא הזכיר הרי"ף מקמי הכי לא טרוקנין ולא כובא דארעא כו', והשתא לפי גירסא זו בטרוקנין פשיטא ליה דלחם גמור הוא לענין חלה ולענין המוציא, ואפילו לא קבע סעודתו עליה מברך עליה המוציא וג' ברכות אלא [ד]בטריתא קא מיבעיא ליה לענין המוציא דכיון שעשויה בקרקע אי הוי לחם לענין המוציא, ומהדר ליה דלאו לחם הוא ואין מברך אלא במ"מ אא"כ קבע סעודתו עליה כו', וזו היא ג"כ דעת הרמב"ם שכתב בפ"ג [מהל' ברכות ה"ט] עיסה שנאפת בקרקע כו', הואיל ואין עליה צורת פת מברך עליה במ"מ, ואם קבע מזונו עליה מברך המוציא, עכ"ל. ולא כתב לחלק בין עיסת טרוקנין לטריתא אלא הלך בדרכו של הרי"ף שלא כתב אלא דין טריתא כו', אבל טרוקנין אין צריך לפרש דפת גמור הוא גם לענין המוציא כו', ע"ש באורך.
 
וכן מצאתי למהריק"ש שכתב בהגה לסי' האמור [קס"ח סע' ט"ו] וז"ל, אבל טריטא כו', נראה שהרב בעל הטורים חולק על פיסקא זו ועיין במ"ש שם, ולדעת הרמב"ם ז"ל אפשר דטרוקנין וטריתא שוים ואי קבע מברך המוציא, עכ"ל. והנה דברי הרב סתומים דממה דקאמר בעל הטורים חולק על פיסקא זו משמע דבדין הטרוקנין לא פליג, וא"כ דין הטרוקנין והטריתא שוים, וממ"ש ולדעת הרמב"ם אפשר דטרוקנין וטריתא שוים משמע דלדעת הטור אינם שוים, וזה הפך הנז"ל. ואפשר שמ"ש חולק על פיסקא זו לאו דוקא, אלא ר"ל על כל מה שנז"ל בדין זה בין בטרוקנין בין בטריתא, אמנם לדעת הרמב"ם אפשר דשוים. ומ"ש ואם קבע מברך המוציא, ר"ל דבזה כ"ע מודו הרמב"ם והטור דבטריתא אם קבע מברך המוציא.
 
וכן מצאתי לה"ר יונה [ברכות דף כ"ז ע"א מדפי הרי"ף] שכתב וז"ל, האי טריתא דארעא מברך עליה במ"מ לדעת רש"י, צריכים אנו לומר שההפרש שיש בין טריתא זו לטריתא שאמרו למעלה שזו עשויה בקרקע ולמעלה מדבר בנעשת בכלי ר"ל בכירה עצמה כו', מפני שע"י שאופין אותה בקרקע אין עושין אותה עבה כו', ואי קבע סעודתיה עילויה מברך עליו המוציא כו', ע"ש. והנה בטריתא האמורה למעלה פירש רבינו יונה [ברכות דף כ"ו ע"ב מדפי הרי"ף] וז"ל, מאי טריתא מירתח גביל, פרש"י שבכירה עצמה עושים גומא ונותנים שם קמח ומים ומגבלין אותו ונאפה שם, ונראה שגורס חייבת, דכיון שהוא עשוי דרך גיבול למה תהיה פטורה כו', ע"ש. והנה בפירוש רש"י שבגמ' שבידינו הובא פירוש זה על מ"ש בגמ' [ברכות ל"ז ע"ב] מאי טרוקנין כובא דארעא, כתב רש"י וז"ל, עושה מקום חלל בכירה ונותן בתוכו מים וקמח כמו שעושים באלפס, עכ"ל. ולכך נראה שבגירסת הרי"ף וה"ר יונה לא היה כתוב בגמ' האי דינא דטרוקנין כלל, אלא בתחלה גריס טריתא סתם והיא הטרוקנין ואח"כ גרסינן טריתא דארעא, וההפרש שביניהם שזו נעשת בכירה וזו בקרקע וכנז"ל. ומ"מ למדנו מדבריו דבטרוקנין ס"ל דמברך המוציא אפילו בלא קבע, משא"כ בטריתא דבעינן דוקא בקבע.
 
ומאחר שכתבנו דהרי"ף והרמב"ם הוו גרסי האי טריתא דארעא כנז"ל, ומלבד כי דבריהם אין צריך חזוק, מ"מ יש להכריח גירסא זו ממ"ש בגמ', א"ל מי סברת נהמא בעלמא הוא, דמאי קא מתמה ליה הא ודאי איכא למימר דנהמא הוא מדחייב בחלה, אמנם לפי גרסתם דקאי אטריתא דארעא שפיר מתמה, דהא ודאי דלאו נהמא הוא מדפטור בחלה וכמ"ש הב"ח ע"ש. ולי הדיוט נראה להכריח דאם איתא דגרסינן האי כובא דארעא דהיינו טרוקנין למה הפסיק ביניהם בדין הטריתא, הוה ליה לתלמודא לפרושי כל הני דיני דטרוקנין בתחלה ואח"כ דין הטריתא לא להכניסה בין הדבקים, אלא ודאי דגרסינן האי טריתא דארעא. ומעתה אף אנו נאמר דכך הוה גריס הטור בדברי אביו הרא"ש האי טריתא דארעא, דכל כמה דמצינן למיטרח דלא לאפושי פלוגתא לא מפשינן, דודאי שהרא"ש נמשך אחר גירסת הרי"ף והרמב"ם, והטור בקי בדעת אביו טפי מינן, ואלו היה ס"ל דהרא"ש פליג היה לו להזכירו.
 
ולענין הלכה כבר כתב הב"ח דאזלינן לחומרא דטרוקנין אם קבע עליהם לכ"ע מברך ג' ברכות, וטריתא בלא קבע לכ"ע במ"מ. אמנם טרוקנין בלא קבע וטריתא בקבע תלוי בחלוף גרסאות, ולקמן יתבאר באורך בס"ד, וירא שמים לא יאכלם אלא עם פת, ע"ש.
 
ומ"מ למדנו דלענין קביעות סעודה לא בעינן תואר לחם, שהרי כתב הרמב"ם בהדיא והעתקנו לשונו לעיל שכתב, הואיל ואין עליה צורת פת מברך עליה במ"מ, ואם קבע מזונו עליה מברך המוציא, ע"ש. הרי מבואר דאף באין עליה צורת פת מברך המוציא כו', וכן כתב מרן לדעתו בדין הטרוקנין וז"ל, אי נמי דלא תימא כיון דאין צורת פת עליו לא יצא ידי חובתו בפסח כו', אבל לענין ברכת המוציא ודאי בדקבע עליה מברכין, עכ"ל. הרי מבואר דאף דלית ביה תואר לחם מברך המוציא בקבע, ומה שפסק גבי טריתא דאע"ג דקבע עליה אינו מברך המוציא, היינו טעמא לפי שמעשיה קלושין ביותר ולא חשיב קביעות שלה קביעות כלל, אבל היכא דקביעות שלהם חשיב, כגון האליטריאה וכדומה לו, פשיטא דמברך המוציא אפילו לדעת מרן, כ"ש לדעת החולקים על דעת מרן בדין הטריטא שהם רבים וגדולים הרי"ף והרמב"ם והטור והב"ח ומהריק"ש כנז"ל. וכן נראה שהוא דעת הכלבו שכתב בסי' כ"ד דף ח"י וז"ל, וכתבו הגאונים כי כשאדם קובע סעודתו (עליהם) על מיני מאכל שעושים מעיסה בין שבלילתן עבה בין שבלילתן רכה אע"פ שאין דרך קביעות בכך מברך עליהם המוציא וג' ברכות אחר שקובע סעודתו [וכו'], וכגון לחמניות שקורין אוביליאש, וכגון נהמא דהנדקא, שהוא בצק שצולין אותו בשפוד ומטגנין אותו בשמן או בביצים וכיוצא בדברים אלו, ודאי מועיל בהם הקביעות לפי שהן דברים הראוים למזון כו', ע"ש. והנה טריתא פירשו בגמ' שהוא נהמא דהנדקא וכתב בה הרב דמועיל בהם הקביעות, והוא הפך דעת מרן.
 
ובחפשי אמתחות הראשונים מצאתי בספר אורחות חיים כתיבת יד שכתב וז"ל, וכגון לחמניות שקורין אובילייאש וכגון נהמא דהנדקא שהוא בצק שצולין אותו בשפוד ומטגנין אותו בשמן וביצים וכיוצא בדברים אלו ודאי מועיל בהם הקביעות, לפי שהם דברים הראוים למזון, ומברכין עליהם המוציא וג' ברכות, ודוקא כי קבע עליהו כו', וכן נמי פסק הרשב"א, עכ"ל. ואפשר שאלו ראה מרן הב"י דברי הרבנים הללו היה חוזר בו. וכבר כתבנו דבנ"ד גם מרן מודה דבקובע מברך המוציא וג' ברכות אע"ג דלית ביה תוריתא דנהמא, וכ"כ בכ"מ בפרק הנזכר [הל' ברכות פ"ג ה"ט] בפסקא המתחלת וכן עיסה כו', דלאו במידי דמיקרי לחם תליא מילתא, אלא לא קבעו חכמים לברך המוציא וג' ברכות אפילו בכזית אלא בלחם שדרך בני אדם לקבוע עליו, דהיינו עיסה שנילושה במים לבד בלא שום תערובת, אבל כל שיש בה שום תערובת ממי פירות כו', כיון שאין דרך בני אדם לקבוע סעודתן עליו לא חייבוהו לברך המוציא וג' ברכות אלא אם כן אכל שעור שדרך בני אדם לקבוע עליו כו', ע"ש.
 
ומ"ש מעכ"ת, ויש לי להביא ראיה דכל מידי דאין תורת לחם עליו אפילו כי קבע סעודתו עליה לא מברך המוציא וג' ברכות מסוגיא דשמעתין, דמקשה עליה דרב יוסף דאמר האי חביצא דלית ביה פירורי כזית אין מברך עליה המוציא ממתניתין דקתני לקט מהם כזית ואכלן אם מצה הוא אדם יוצא בהם ידי חובתו בפסח, ופרש"י אלמא לחם הוי ומברך עליה המוציא דגבי מצה לחם בעינן, ע"כ. ולכאורה איכא למידק בה דמאי מקשה ליה משם, ונימא ליה כובא דארעא יוכיח דאע"ג דמברכין עליה המוציא משום גובלא בעלמא אפ"ה אדם יוצא ידי חובתו בפסח, אבל בהאי חביצא דרב יוסף דמיירי אפילו בדאית להו תוריתא דנהמא וקאמר דלא מברך עליה המוציא צ"ל דהיינו טעמא דס"ל דכל שהוא פחות מכזית אין תורת לחם עליו כו', עכ"ל מעכ"ת. והנה כבר כתבנו לעיל בראיות ברורות דלענין קביעות לא בעינן תואר לחם, ומאי דלא קאמרית תלמודא מכובא דארעא איכא למימר דעדיפא מינה קא משני, אי נמי י"ל דמאי דפריך תלמודא משום דקאמר לקט מהן כזית יוצא ידי חובתו מצה ובכזית אליבא דכ"ע לא מברך המוציא היכא דלית ביה תוריתא דנהמא, וא"כ היכי קאמר דיוצא ידי חובתו מצה דמברך עליו מוציא מצה, אבל בכובא דארעא דקאמר תלמודא דיוצא ידי חובתו מצה מיירי כשאכל מהם כדי שביעה.
 
זאת תורת העולה מכל מה שאמרנו דבאליטריאה ומקארונים וכיוצא בהם אם אכל מהם שעור שאחרים קובעים עליו סעודה מברך המוציא וג' ברכות, וכדברי הרב בעל גינת ורדים. ובטריתא ג"כ אם קבע מברך המוציא וג' ברכות, ובטרוקנין אפילו לא קבע, וירא שמים יברך על פת תחלה כדי לצאת ידי חובת מרן. זהו הנלע"ד דרך משא ומתן, ואדוני חכם כמלאך אלקים יוריני איזה דרך ישכון אור, ושלום כסא תורתו ירום ונשא וגבה כנפשו החכמה גם חסידה, וכנפש מעתיר ומתחנן, הצעיר ישועה שבאבו ידיע זיין.
שו"ת פרח שושן חלק אורח חיים כלל א סימן ו
 
על דבר התאנים והענבים וכיוצא בהם הבאים בתוך הסעודה, אם צריכים ברכה לפניהם או לאו.
 
כתב הרב הנזכר סי' ל' על דבר התאנים והענבים והאבטיחים הבאים בתוך הסעודה תכף כשיתחילו לאכול, אם צריכים ברכה לפניהם אם לאו, והעלה הרב הנזכר דאין לברך עליהם תחילה, ע"ש. ובסי' ל"א נדפסה תשובתי על הענין הנזכר, ושם העליתי דצריך לברך עליהם בתחלה. ובסי' ל"ב כתב הרב שם לדחות את דברי, ועתה הנני בא לחזק דברי הראשונים וזה החלי בס"ד.
 
כתב הרב [ס' ל"ב] וז"ל, ראיתי מ"ש ע"ד רשב"ם [פסחים] שלהי דף קי"ד וקא מוקמת למילתא דמאי דפליג רשב"ם ותוס' [פסחים קט"ו ע"א ד"ה והדר] הוא דבטיבול א' אי מיקרי מחמת סעודה ואין צריך לברך אחריו או לאו, אבל כ"ע מודו דטיבול ב' מיקרי תוך הסעודה ואין צריך לברך אחריו כיון שבא לגרור תאות המאכל עכ"ל. ואנכי לא ידעתי היכן מצא רמז בדברי מזה, ואיך אפשר לומר דפליגי בטיבול א' דהא בטיבול א' ליכא מאן דפליג דפשיטא דלא מיקרי מחמת הסעודה כיון שהוא קודם ברכת המוציא, דע"כ לא פליגי בדבר הבא לגרור תאות המאכל אלא כשהוא אחר ברכת המוציא, אבל קודם ברכת המוציא ליכא מאן דפטר.
 
עוד כתב הרב וז"ל, ולפי שלא דקדקת כראוי לך אציע לך השמועה להוציא הדין לאמיתו. אנכי לא ידעתי מה כוונת הרב בזה, דהא אני לא כתבתי דפליגי רשב"ם ותוס' דלדעת התוס' ליפטר טיבול ב' משום שגורר תאות המאכל ולדעת רשב"ם לא נפטר אלא מפני שנפטר בטיבול א', אלא בתחלה. אמנם בראותי דברי מרנא הב"י ושלטי הגבורים חזרתי בי וכמו שכתבתי בדברות ראשונות ע"כ. וא"כ מה זה שכתב הרב שלא דקדקתי כראוי לי. ואם כוונתו היא לומר דאיך קס"ד לומר כן, הנה בזה אין תימא עלי דמדקדוק דברי רשב"ם מוכח שפיר כדקס"ד וכמ"ש בדברות ראשונות, וכן מוכח ג"כ מדברי הטור [או"ח] שכתב בסי' תע"ג [דף רט"ז ע"א] ז"ל לר"י מברך אחר הטיבול בורא נפשות רבות ולרשב"י אין צריך לברך אחריו ולזה הסכים א"א הרא"ש, עכ"ל, ומדכתב א"צ לברך אחריו ול"ק אינו יכול לברך אחריו משמע שפיר דס"ל דאם בירך אחריו אין צריך לברך על טיבול ב', דאל"כ היה לו לומר אינו יכול לברך לפי שמביאו לידי ברכה שאינה צריכה. אבל מה אעשה שכבר כתבו רבואתא להפך מזה, שכתב מרן הב"י וז"ל, ולפי זה לא היה לו לרבינו לכתוב (דלרשב"י) [דלרשב"ם] א"צ לברך אחריו, דמשמע שאם רצה לברך רשאי, ואינו כן דא"כ נמצא שהוא מברך ברכה שאינה צריכה, אלא כך היה לו לכתוב (לרשב"י) [לרשב"ם] אין לו לברך אחריו, עכ"ל. וכן נראה מדברי שלטי הגבורים [פסחים דף כ"ה ע"א מדפי הרי"ף] (דלרשב"י) [לרשב"ם] אינו נפטר בברכת הלחם וכמש"ל. ועיין בב"ח שנדחק בביאור אומרו אין צריך לברך, ע"ש, וכן משמע ג"כ מדברי המרדכי בפסחים דף ר"ס ע"ד [לפנינו דף ל"ח עמודה ג'] שכתב וז"ל, למה שאין מברכין בפה"א רק על אכילת מרור, פירוש באותו מרור שנאכל אחר אכילת מצה, לפי שהוא מדברים הבאים בתוך הסעודה מחמת הסעודה שאינם טעונים ברכה לא לפניהם ולא לאחריהם כו'. אבל רש"י פירש בפ' ערבי פסחים שברכת בפה"א שמברכים בטיבול א' פוטרה מלברך בטיבול ב', עכ"ל. ומדבריו אלה נראה (דלרשב"י) [לרשב"ם] לא מיקרי דברים הבאים בתוך הסעודה, וכיון דכל הני רבואתא הכי ס"ל בטלתי דעתי מפני דעתם ואין כאן תמיהא עלי כלל.
 
וראיתי להרב שכתב לתרץ דכיצד הרשב"ם לא חשיב לחזרת פרפרת לפוטרו בברכת הפת וז"ל, לכן נ"ל דלכ"ע מיהא בשאר ימות השנה חזרת נפטר בברכת הפת, ושאני אכילה דליל פסח דלא אכיל לחזרת לצורך המאכל רק אוכל מעט לצורך מצותה. וכ"כ התוס' [פסחים] דף קט"ו [ע"א] בד"ה והדר אכיל לתרץ דברי הר"י טוב עלם שכתב וז"ל, ושמא אינו מחשיבו פרפרת הפת כיון שאינו אוכל אלא כזית, עכ"ל. וכפי זה נאמר שזו היא ג"כ כוונתו של רשב"ם דבליל פסח הוצרך לפוטרו בברכת טיבול א', אכן בשאר סעודות שפיר מפטר בברכת הפת ואפילו תימא דאינו נפטר בברכת ראשון משום הפסק קריאת הגדה, מ"מ יש עוד לפטור מטעם דהוקבע חובה בליל פסח, דכתיב על מצות ומרורים יאכלהו, וחובה הוא להביא מרור אחר מצה, א"כ (היל"ל) [הו"ל] כדברים הבאים מחמת הסעודה בתוך הסעודה דברכת הפת פוטרתן ודברים אלו הם דברי הרא"ש בפסקיו דף קו"ל ריש ע"ד [פסחים פ"י סי' כ"ו], וא"כ כו' מטעם דהיא באה חובה בתוך הסעודה יש לדונה כפרפרת ונפטרת בברכת הפת. ומ"ש הרשב"א, בתשובה הביאה מרן הב"י סי' תע"ג [דף רט"ז ע"א ד"ה תשובה], שאין ברכת הלחם פוטרת את המרור כו', ולכאורה נראה דהרשב"א פליג וסובר דחזרת וכדומה לא מיפטר בברכת הפת, ליתא, דהרשב"א לא קא מיירי אלא בחזרת זו שלא הביאוה להיות טפילה לפת, אלא הביאוה לחובת מצותה וכשיטת ה"ר יוסף (שם) טוב עלם שכתבנו לעיל וכדאוקמוה התוס', אמנם בשאר סעודות דעלמא שפיר יסבור הרשב"א דחזרת ושאר ירקות הוו טפילה לפת ומיפטרו בברכת הפת, ואין ראוי להרבות במחלוקת, עכ"ל.
 
ואני שמעתי ולא אבין, דהא כתב מתחלה דבשביל שבאה חזרת זו חובה למצותה אינה נפטרת בברכת הפת וכ"כ הרב בדעת הרשב"א ז"ל, ובתוך כדי דבור חזר בו וכתב דמטעם דהוקבע חובה בליל פסח הוה ליה כדברים הבאים מחמת הסעודה דברכת הפת פוטרתן, וזה סותר מ"ש בתחלה, דהא לדעת רשב"ם אי הוה ס"ל כן לא היה צריך לפוטרו בברכת טיבול א'. וזה מבואר בדברי הרא"ש שכתב שם בפסחים וז"ל, (ופרשב"י) [ופרשב"ם] ואין צריך לברך בפה"א לפי שנפטר בברכה שבירך על הירקות, ולא נהירא דהא אסח דעתיה באגדתא והלילא כו', ומה שאין מברכין בפה"א על המרור היינו משום דכתיב על מצות ומרורים יאכלוהו וחובה הוא להביא מרור אחר המצה, הילכך הו"ל כדברים הבאים בתוך הסעודה מחמת הסעודה שאין טעונים ברכה לא לפניהם ולא לאחריהם, עכ"ל. וא"כ כיצד כתב הרב ב' דעות חולקות זו אצל זו. ואם כוונתו היא לומר דאפילו החולקים על רשב"ם וס"ל דאינו נפטר בברכת טיבול א' מ"מ מודו דמפטר מטעמא אחרינא דהיינו לפי שהוקבע חובה, זו לא צריכא למימר, כי מה שהוקשה לנו הוא לדעת הרשב"א שכתב שצריך לפוטרו בברכת טיבול א', אבל האומרים שא"צ לברכה של טיבול א' א"צ טעם לדבריהם, כי כן דין כל מיני פרפרת שברכת הפת פוטרתה.
 
ועוד ק"ל על דבריו דמאחר דהרא"ש כתב דמטעם שהוקבע חובה ראוי לפטרו בלא ברכה, וכ"כ המרדכי בפסחים דף רס"ד ע"ד [לפנינו דף ל"ח עמודה ג'] וז"ל, אבל קשה דכיון דשאר ירקות אינם פוטרות מרור פירוש לפי שהפסיק בהלל ואגדה, א"כ מאן פוטר מברכה שלפניו, וי"ל דפת פטרא ליה. וא"ת והלא כל מאכל דירקות הוי דברים הבאים בתוך הסעודה שלא מחמת הסעודה דא"צ ברכה לא לפניהם ולא לאחריהם, עכ"ל. וגם תלמידי ה"ר יונה כתבו קרוב לזה בפרק כיצד מברכין דף ל"ג ע"א [לפנינו בדף כ"ט ע"ב מדפי הרי"ף ד"ה ובזה] וז"ל, ובזה אנו מתרצים מה ששואלים העולם בלילי פסח למה אין אנו מברכים בטיבול ב' בפה"א כמו בטיבול א', והטעם מפני שכיון שמתחלה הנה כוונתו לאכלם, שהיה יודע שהיה מחוייב באכילתם, דברים הבאים בתוך הסעודה הוו. וכן כתבו ג"כ התוס' בפרק כיצד מברכין דף מ"א ע"ב בד"ה אי הכי יין נמי וז"ל, אלא שהעולם מקשין אמאי אין מברכים נמי בפה"א אלא ודאי טעמא הוי כיון דרחמנא קבעיה חובה הוי כמו דברים הרגילים לבא מחמת הסעודה, עכ"ל. ומאחר דכל הני רבואתא ס"ל דכיון דרחמנא קבעיה חובה מטעם זה הוי כמו דברים הבאים בתוך הסעודה מחמת הסעודה, איך הפך השיטה וכתב דמטעם זה לא מיקרי כדברים הבאים מחמת הסעודה, והרי הוא עצמו כתב דאין לנו להרבות המחלוקת ואיך לא קיים מאמרו וכתב דהרשב"ם חולק על דברי הפוסקים מן הקצה אל הקצה, ודיינו שנאמר דפליג עלייהו וס"ל דלא מיקרי מחמת הסעודה, אבל לומר שמהטעם עצמו שהם סוברים דמיקרי מחמת הסעודה הוא סובר דלא מיקרי מחמת הסעודה זה אי אפשר.
 
ומה שהביא ראיה מדברי ה"ר יוסף טוב עלם, שכתבו עליו התוס' דאינו מחשיבו פרפרת הפת כיון שאינו אוכל אלא במה שהוא כזית. אחר שאלת המחילה נלע"ד שאין זה כונת התוס', שא"כ לא הוה ליה למימר כיון שאינו אוכל אלא כזית, דמה לנו אם אוכל כזית או כביצה לא היה לו לומר אלא כיון שאינו אוכל אלא למצותו. אלא ודאי שכונתו היא כמ"ש בדברות ראשונות, דהיינו לפי שאינו אוכל ממנה אלא כזית ואין בו שעור לגרור תאות המאכל, ולזה לא מיקרי מחמת הסעודה, ורפויה היתה בידינו תשובה זו ועכשיו נתאוששה, דע"כ לומר כן כדי לישב דברי הרא"ש וה"ר יונה ודברי התוס' בפרק כיצד מברכין דכתבו דמיקרי מחמת הסעודה לפי שבאה חובה למצותה, משמע הא לאו הכי לא מיקרי מחמת הסעודה, ואמאי והלא ירקות גוררין את הלב ופותחים תאות המאכל וכמ"ש התוס' בפרק ערבי פסחים [קט"ו ע"א ד"ה והדר] אלא ודאי שכיון שאינו אוכל מהם אלא כזית לא מיקרי מחמת הסעודה לפי שאינו גורר תאות המאכל דבר קטן כזה. אמנם לדברי הרב קשה דאיך יתרץ דברי הנך רבוואתא, ומיהו לזה יש לומר דס"ל כדברי המרדכי שכתבתי לעיל שכתב דכל ירקות מיקרו שלא מחמת הסעודה וטעונים ברכה לפניהם, ואם באנו לזה גם לדעת רשב"ם יש לומר כן דס"ל דירקות מיקרו שלא מחמת הסעודה וטעונים ברכה ומש"ה צריך לפטרם בטיבול א'.
 
אך דברי המרדכי הנזכר צל"ע דכיון דירקות באים לגרור תאות המאכל אמאי לא מיקרו דברים הבאים מחמת סעודה. ועוד קשה שהרי הוא עצמו כתב שם דף ר"ס [לפנינו דף ל"ח ע"ב], והעתקתי לשונו לעיל, דמרור מיקרו דברים הבאים מחמת סעודה, והוא הפך מ"ש כאן, ומיהו לזה יש לומר דשם סמך על מ"ש כאן, דכיון דבא חובה מיקרי מחמת סעודה, וצ"ע. ולכן נלע"ד שכיון שדברי המרדכי הנזכר אינם מובנים אצלינו אין לנו להוסיף ולומר דכל הנך רבוואתא ס"ל דכותיה, אלא טעמא כדכתיבנא לפי שאינו אוכל מהם אלא מעט וכנז"ל.
 
עוד כתב הרב הנזכר וז"ל, וכבר כתבתי לך שלשים שאין לנו לעמוד על הדין אלא משרשו, ומכיון דאסיקנא דבסעודת גבינה הנך מילי דמייתי בתוך המאכל הוו להמשיך תאות המאכל, א"כ ראוי לתת לדברים אלו דין הגבינה עצמה דנפטרת בברכת הפת, עכ"ל. ואני אומר כי שלי"ת כבר עמדנו על הדין משרשו והראינו פנים לדבר לומר דאפילו היכא דמשכי תאוות המאכל צריכים ברכה לפניהם, ועכשיו נתחזק הדבר הרבה בידינו מדברי המרדכי הנז"ל. ובכן הגם שכתבתי בדברות ראשונות דלהפיס דעת הרב ז"ל ירא שמים יאכל מהם בתחלה ובסוף עם פת ולא יברך עליהם ובזה יסתלק מן הספק, כעת נלע"ד דמאחר דכתב הרב מגן דוד בסי' זה [או"ח קע"ז ס"ק ג'] שאין זה דבר המתקבל, חדא שמא לא יחשוב בזה ויאכל אח"כ בלא פת ובלא ברכה שלא כדין, שנית דודאי יאכל אח"כ בלא פת דהא אין קובע סעודה עליהם, ע"כ נלע"ד דיותר טוב שיאכל תחלה בלא פת ויברך עליהם, ע"ש. ודעת (הבח"ו) [הב"ח] הוא דצריך שיאכל מהם בתחלה בלא פת ויברך עליהם ואח"כ יאכלם בין בפת בין בלא פת, וכן דעת הרב שיירי כנה"ג שהביא דברי הב"ח בסי' הנזכר בהגהת הב"י ס"ק ג' ע"ש, וכ"כ הרב אליא זוטא בסי' הנזכר. וכתב המ"א בסי' הנזכר ס"ק ג' על מ"ש מרן הש"ע, ואם בתחלת אכילתו אכל הפירות עם פת ובסוף אכל עמהם פת אפילו אם בינתים אכל מהם בלא פת אינם טעונים ברכה אף לפניהם. כתב וז"ל בקצור, דין זה הוא מדברי תר"י וז"ל, ומיירי כגון שהיו עומדין באמצע הסעודה והתחלת קביעות סעודתם היה בבשר וכיוצא בו ובאמצע סעודתן הביאו להם פירות כדי ללפת בהם פת ואכלו מהם עם הפת כו', וכוונתם ג"כ עדין לאכול מהם עם הפת אח"כ, אין צריך ברכה מפני שמאחר שמתחלה הביאו אותם כדי ללפת בהם את הפת, ואוכל אותו תחלה וסוף עם הפת, אין צריך לברך שמצטרף עם שאר הסעודה כיון שהביאו אותם מתחלה לצורך הסעודה ומלפת בהם הפת תחלה וסוף, ואם לא הביא אותם בתחלה ללפת עמהם ואוכל אותם בפני עצמם מברך, ע"כ. כלומר כשבאים לקנוח ולא ללפת אע"פ שאכל תחלה וסוף עם פת אם אוכל באמצע בלא פת צריך לברך כיון שלא באו ללפת הפת, ובזה כ"ע מודו, דוק בפוסקים כו', ולכן כתב הגהות מימוניות [הל' ברכות פ"ד אות ט'] דירא שמים יאכל מהם מעט בלא פת ויברך ואח"כ יאכלם בין בפת בין בלא פת, משמע דס"ל דאף כשאכל תחלה וסוף עם פת יש להסתפק, וכ"כ הב"ח וכן פסק האגודה, ע"ש. והנה הדבר ידוע דתאנים ואבטיחים שמביאים בסעודת גבינה הם לקנוח הפת ולמתקן ממליחות הגבינה, ולא ללפת בהם את הפת הם באים, וא"כ הגם שיאכל מהם בתחלה ובסוף עם פת לא נפיק מידי ספיקא כנז"ל. ולכן הנכון הוא לנהוג כדברי הפוסקים הנזכרים ולאכול מהם בתחלה בלא פת ולברך עליהם ושוב אין להקפיד אם אוכל מהם אח"כ עם פת בלא פת כמבואר בדברי תר"י הנז"ל. והוא הנלע"ד, ואל אמת ינחני בדרך אמת ויציליני מכל שגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק אורח חיים כלל א סימן ז
 
אם יכולים הכהנים לישא את כפיהם בתענית שאינו תענית צבור, כגון בשובבים וז' באדר וכיוצא. ובו יתבאר דין המנהגים, שבמקום אחד אמרינן אם יבא אליהו ויאמר אין חולצין בסנדל אין שומעין לו שכבר נהגו העם בסנדל, ובמקום אחר אמרינן כי נהגו במקום איסורא מי שבקינן להו.
 
נסתפקתי בתענית שבעה באדר וכיוצא בו, שמתקבצים בב"ה חסידים ואנשי מעשה ומתפללים בסליחות ותחנונים, אם יכולים לישא כפיהם במנחה מאחר שאינו תענית צבור, והעליתי בתשובה נדפסה בספר גינת ורדים כלל א' סי' ג"ל דאינם יכולים לברך ברכת כהנים במנחה, והרב ז"ל חלק עלי שם בתשובה סי' ל"ד ע"ש, ועתה הנני בא לחזק דברי הראשונים בס"ד.
 
כתב הרב וז"ל, ובכל תפלה ותפלה שתהיה ואפילו כמה פעמים ביום יש לכהנים לברך את ישראל ואין כאן נדנוד עבירה כלל, א"כ אין לנו למחות ביד הנוהגים כן, ע"ש. ואחר שאלת המחילה הנה הרב הלבוש כתב בסי' קכ"ח ס"ב וז"ל, ואם ירצה הכהן לעלות לדוכן פעם ב' ביום בצבור אחד, צ"ע אם צריך לברך פעם ב' אקב"ו לברך את עמו ישראל באהבה, שיש פנים לכאן ולכאן וצ"ע, עכ"ל. ואיך הרב ז"ל פשיטא ליה דיכול לברך כמה פעמים. מיהו לזה יש לדחות דס"ל כדעת מהר"ם מינץ שכתב המ"א בשמו בסי' הנזכר ס"ק ג' דאם עלה פעם שנית מברך אפילו באותו צבור ע"ש. ומ"מ אין משם ראיה לנ"ד, דשאני התם שהוא בתפלה החייבת בנשיאות כפים, משא"כ בתפלת מנחה שאסרו חז"ל לישא את כפיו, א"כ פשיטא ודאי דאסור לו לברך, ויש בידו ב' עבירות, הא' שאינו זמן נשיאות כפים, והב' איסור ברכה שאינה צריכה.
 
עוד כתב וז"ל, דגדול כח המנהג, צא ולמד מכמה עובדי דמייתי בגמ' דלא מחינן במנהגא אפילו (מי) שיהיה המנהג נגד הלכה ברורה ופסוקה ואפילו באיסורי תורה, עכ"ל. ודבריו נפלאו ממני ולא זכיתי להבינם דהא אמרינן בפ"ק דר"ה דף ט"ו ע"ב אמר רבי יוחנן נהגו העם בחרובין כר' נחמיא. איתיביה ריש לקיש לרבי יוחנן בנות שוח שביעית שלהם שניה מפני שעושות לג' שנים. אישתיק. א"ל ר' אבא הכהן לרבי יוסי הכהן אמאי אישתיק כו', לימא קא אמינא לך נהגו ואת אמרת לי איסורא. דא"ל במקום איסור כי נהגו שבקינן להו. ולימא ליה [כי] אמינא לך אנא מעשר חרובין דרבנן ואת אמרת לי שביעית דאורייתא. אלא א"ר אבא הכהן תמהני כו', אם קבלה ר"י אם לא קבלה, ע"כ בגמ'. וכתבו התוס' וז"ל, וכי נהגו שבקינן להו, בתמיהא, דלשון נהגו משמע בפרק בתרא דתענית [כ"ו ע"ב] דאי עביד לא מהדרינן, והכא כיון דאיכא איסורא דהלכה כרבנן אית לן לאהדורי, עכ"ל. הרי מבואר דכל היכא דאיכא איסורא אע"ג דנהגו מהדרינן עובדא, ואיך כתב הרב דלא מחינן במנהגא אפילו שיהיה נגד איסורא דאורייתא, והרי מבואר מסוגיא זו להיפך. איברא דבמקום אחר בגמ' מצינו סייעתא לדבריו והוא ממ"ש ביבמות דף ק"ב [ע"א] ובהקומץ רבה [מנחות] דף ל"ב [ע"א] וז"ל, א"ר כהנא א"ר אם יבא אליהו ויאמר אין חולצים במנעל שומעים לו, אין חולצים בסנדל אין שומעים לו שכבר נהגו העם בסנדל, עכ"ל. הרי מבואר דאע"ג דנהגו היפך הלכה אין כח ביד אליהו לבטל מנהגם, וטעמא משום דמנהג מבטל הלכה [ירושלמי יבמות פי"ב ה"א], וזה היפך ההיא דר"ה שכתבנו, ומעתה חל עלינו חובת ביאור ב' סוגיות אלו דלא ליפלגו אהדדי.
 
ומצאתי להר"ב משא מלך שעמד ע"ז בדף נ"ו בחקירה הה' וכתב לישב הסוגיות וז"ל, נראה שיש לחלק בין כשהמנהג הוא בעקירת מצוה מן התורה, כמו המעשר של חרובין דפליגי רבנן ור' נחמיא אי משעת לקיטה אי משעת חניטה דאם הלכה כרבנן והם נהגו כר' נחמיא נמצא שלא קיימו מצות מעשר כלל, ובכה"ג פריך בגמ' במקום איסור כי נהגו מי שבקינן ליה כו', אבל כשהמנהג הוא בדבר שהוא מדרש חכמים ואין איסור מן התורה תלוי בו כלל כחליצת סנדל, דמדאורייתא שרי בין במנעל בין בסנדל, בכה"ג אמרינן דכיון שכבר נתפשט המנהג כבר נתקיים הדבר בקיום שלם ואין שומעים אפילו לאליהו, ובכה"ג הוא דאמרינן בירושלמי מנהג מבטל מן ההלכה, לא שיהיה בדבר עקירת דבר מן התורה, עכ"ל. שוב מצאתי להר"ב באר שבע שעמד על זה בדף צ"ו ע"א ותירץ כדברי הר"ב משא מלך, והוסיף עוד לומר דאפילו בדבר האסור מן התורה רק שאין איסורו מפורש מן התורה כתוספת יום הכיפורים אמרינן מנהג מבטל הלכה, אבל כשהמנהג הוא בעקירת מצוה מפורשת בתורה לא שבקינן ליה בההוא מנהגא, עש"ב.
 
והנה יש מקום עיון בדברי הרבנים האלו דלכאורה נראה שדבריהם תמוהים, דהא בר"ה אמרינן ולימא ליה אמינא לך אנא מעשר חרובין דרבנן ואת אמרת לי שביעית דאורייתא כמש"ל, הרי דאף בחרובין דהוא דרבנן קאמר תלמודא במקום איסור כי נהגו מי שבקינן להו, ואיך כתבו הרבנים הנזכרים דבאיסורא דרבנן שבקינן להו. ובחפשי [ב]אמתחות האחרונים מצאתי להפר"ח בא"ח דף ח"ן ע"א [או"ח סי' תצ"ו, לפנינו באו"ח ח"ג דף ג' ע"א מדפי הפר"ח] שהביא דברי הר"ב משא מלך הנזכר וכתב עליהם וז"ל, ומה שחילק בספר משא מלך בין מנהג שהוא עקירת מצוה מן התורה למנהג דאיסוריה דרבנן ליתא, דהא מעשר חרובין מדרבנן ואעפ"כ פרכינן בפשיטות דכי נהגו במקום איסורא מי שבקינן להו, ולכן העיקר דהני סוגין פליגי אדרב ולא קי"ל כותיה, עש"ב. והנה יש מקום עיון בדבריו לא עת האסף פה כי אין הפנאי מסכים. וליישב דברי הרבנים הנזכרים י"ל לפום ריהטא דאע"ג דמעשר חרובין דרבנן מ"מ מצות מעשר היא דאורייתא ואיכא למיחש שמא יבואו לעשות כן בשאר אילנות שהם דאורייתא, משא"כ בחליצת סנדל שהוא מדרש חכמים ואין איסור מן התורה תלוי בו כלל, וזה מדוקדק בדברי הרב משא מלך שכתב אחר שהביא הסוגיא בפרק המביא וז"ל, והחילוק נראה מבואר דהא דפריך בגמ' בר"ה היינו משום דהמנהג שנוהגים כר' נחמיא הוא בטול מצוה ועקירת שם מעשר הוא דאוריתא. ובזה יתיישב ג"כ מ"ש הריב"ש בסי' קכ"ב, הביאו הרב הנזכר בענין הנזכר בענין לולב שהעלו בגמ' [סוכה ל"ג ע"א] דא"צ אגד, אם היה מנהג לאגוד בי"ט בעניבה או בקשירה אם מונעים המנהג, והשיב דבר פשוט שכיון שהוא איסור אין מניחים אותם לנהוג כדאמרינן בפ"ק דר"ה גבי מעשר חרובין כו', ע"ש, דמשמע שאפילו באיסור שאין בו ביטול מצוה מן התורה יש למחות במנהג, דשאני התם דהקושר הוי אב מלאכה דאוריתא, אע"ג דהתם אינו מעשה אומן ואינו חייב עליו, מ"מ שם קשר הוי דאורייתא כדאמרינן גבי מעשר דשם מעשר מן התורה, ודלא כהפר"ח.
 
עוד יש לישב באופן אחר והוא הנכון לפע"ד, דמסוגיא דר"ה יש להוכיח בהדיא דיש לחלק בין היכא שאיסורו מן התורה להיכא דאיסורו מדרבנן, שהרי בתחלה קאמר בגמ', לימא קא אמינא לך נהגו ואת אמרת לי איסורא, דא"ל במקום איסורא כי נהגו שבקינן, ולימא ליה אמינא לך אנא מעשר חרובין דרבנן ואת אמרת לי שביעית דאורייתא כו', כנז"ל. ומאי קאמר והלא כל דתקון רבנן כעין דאורייתא תקון, וא"כ היכי מצי לשנויי מעשר דחרובין דרבנן, והלא מצי א"ל במקום איסורא כי נהגו שבקינן להו הגם דהוא דרבנן. אלא ודאי דס"ל לתלמודא דכיון דמעשר דחרובין דרבנן כי נהגו שבקינן להו ולכך לא פריך ליה ולא מידי. והגם דבתלמודא קאמר תמהני אם קבלה ר"י אם לא קבלה, וא"כ אם קבלה ר"י נראה דס"ל דאין לחלק בין איסורא דאורייתא לאיסורא דרבנן, דהגם דפרש"י אם קבלה והאי דאשתיק משום דלא ידע, ע"ש, מ"מ פשט הגמ' לא משמע אלא דס"ל דאין לחלק, מ"מ כיון דמידי דרבנן הוא הולכים בספיקו להקל ואמרינן דלא קבלה ר"י, וקי"ל ר"ל ור"י הלכה כר"י, וכן דעת הרמב"ם כמו שיתבאר לקמן.
 
ומיהו עדין צריכים אנו למודעי דאיך קאמר תלמודא ברישא, במקום איסורא כי נהגו מי שבקינן להו, והלא מעשר חרובין דרבנן, ובאיסורא דרבנן כי נהגי שבקינן להו, וכנז"ל. וכדי לתרץ זה צריך להקדים מ"ש הרמב"ם ז"ל בפ"א מה' מעשר שני [ה"ג] וז"ל, החרובין אע"פ שחנטו פירותיהם קודם ט"ו בשבט מתעשרים להבא, הואיל ומתעשרות מדברי סופרים, יראה לי שאין הדברים אמורים אלא בחרובי צלמונה וכיוצא בהם שאין ראויים למאכל רוב אדם, והן הן שמתעשרות מדברי סופרים, אבל שאר החרובין יראה לי שהן כשאר פירות האילן, עכ"ל. ומצינו שדעת הרמב"ם שגם החרובין חייבים במעשר מן התורה כדגן תירוש ויצהר, ודלא כראב"ד וס' החינוך דס"ל שאין חייב במעשר מן התורה אלא דגן תירוש ויצהר, ומיהו חרובי צלמונה וכיוצא כיון שאינם ראויים למאכל כל אדם אין חייבין אלא מדברי סופרים ועליהם נתכוין הר"ם בפ"א ממעשר (א') [ה"ט], החרובין אינם חייבים במעשרות אלא מדבריהם, לפי שאינו מאכל אדם, ע"ש. ומיירי בחרובי צלמונה וכיוצא בהם כמש"ל. ומן התימא על מרן הכ"מ שלמד כן מדברי הראב"ד ז"ל, שכתב שם וז"ל, ואנהירנהו לעיינין שכתב דנראה דחרובי שיטה וצלמונה קאמר דפטורים לגמרי כו', ע"ש, והרי דברי הרמב"ם ברור מללו כאן בה' מעשר שני כנזכר וצ"ע. למדנו מדברי הרמב"ם הנזכר שיש ב' מינין של חרובין, יש מהם שחייבים במעשר מן התורה ויש מדברי סופרים. והנה תלמודא מעיקרא הוה ס"ל דמיירי בסתם חרובין שחייבים מדאורייתא, ולהכי פריך ובמקום איסורא כי נהגו מי שבקינן להו כו', ובתר הכי קאמר, ולימא כי קאמרינן אנא בחרובין דרבנן, דהיינו חרובי צלמונה שהם מדברי סופרים וכנז"ל, ובזה כי נהגו שבקינן להו ע"ש, אבל באיסורא דאורייתא כ"ע מודו דאף אם נהגו לא שבקינן להו.
 
ומן התימה על מהרשד"ם שכתב בתשובה דשייכי לי"ד סי' קצ"ג וז"ל, ועתה אני בא להשיב על מ"ש הח' השלם שאין לחוש על מנהג כזה שהוא נגד הדין, נראה בעיני שלא צדק בזה, שאין להרהר אחר המנהג כי גדול כחו, שהרי מהריק"ו בשרש ט' כתב ואין לנו לשנות המנהגות, ועוד הוכיח שם שאפילו מנהג שהוא נגד התורה אין דוחים אותו, כמו שמעשים בכל יום שדוחים כבוד הכהנים כדי לקיים מנהג, שהיו נוהגים כשהיו מתענים והכהן לא היה מתענה יצא כהן מב"ה, ע"ש, עכ"ל, והוא תמוה דגבי איסור תורה דחינן המנהג כנז"ל. ולכאורה י"ל דנגד התורה שכתב לאו דוקא, וגם בתשובה מהרי"ו לא נזכר שם איסור התורה ע"ש. וגם דכשקורא לפני הכהן אין שם איסור תורה, דאלו דברים אמרו מפני דרכי שלום כהן קורא ראשון. ומ"מ אין קושיא על החכם שכתב שאין לחוש על מנהג כזה שהוא כנגד הדין, דמאחר דלדידיה ס"ל דהוא כלאים בכרם ואסור באכילה מן התורה, כמ"ש בתחלת התשובה, א"כ יפה כתב דאין לחוש על מנהג כזה שהוא כנגד איסור מן התורה, ואיך כתב רשד"ם דלא צדק בזה, וצ"ע.
 
ומ"ש הגינת ורדים, ואין להעבירם ממנהגם כיון שיש להם על מה שיסמוכו, הנה זה סותר דבריו הא', שכתב דאין למחות במנהג אפילו שיהיה נגד הלכה ברורה, וכאן הצריך שיהיה להם על מה שיסמוכו, ועוד בנ"ד מה סמך יש להם. עוד כתב וז"ל, קושטא דמילתא דשפיר דמי שיעלו לברך ברכת כהנים, וטעמא דמילתא דעיקר זמן תפילת המנחה הוי מכי ינטו צללי ערב, ותחילת זמן זה שכיח ביה שכרות דאז גמרו סעודת הצהרים בו ואע"ג דזמן המנחה ממשיך עד שקיעת החמה, מ"מ כל כמה דמקדים טובא עדיף כו', ע"ש. מ"ש דעיקר זמנה משש שעות ומחצה אין זה מוסכם, דלדעת הרמב"ם והנמשכים אחריו עיקר זמנה הוא מט' שעות ומחצה, וכמ"ש בפ"ג מהל' תפלה [ה"ב] וז"ל, כבר אמרנו שתפילת המנחה כנגד תמיד של בין הערבים, ולפי שהיה התמיד קרב בכל יום בט' שעות ומחצה תקנו זמנה מט' שעות ומחצה והיא הנקראת מנחה קטנה, ולפי שבערב פסח שחל להיות בע"ש היו שוחטים התמיד בשש שעות ומחצה, אמרו שהמתפללים מאחר שש שעות ומחצה יצא, וכן פסק מרן בשלחנו הטהור סי' רל"ג [סע' א'] ע"ש. ומאחר שעיקר זמנה מט' שעות ומחצה הרי היא מופלגת מסעודת הצהרים ה' שעות ומחצה, דבד' שעות זמן סעודת כל אדם, ואעפ"כ גזרו עליה שלא יהיה בה נשיאות כפים, ומטעם זה יש לגזור גם במנחה דתענית יחיד.
 
עוד כתב הרב, וכפי זה אין כאן טעם ולא עיקר לחלק בין מנחה דתענית צבור למנחה דתענית יחיד, כיון דבין בזו ובין בזו אינם מתפללים תפלת מנחה אלא עם שקיעת החמה ותרוייהו בחדא סוגיא אזלי, שפיר דמי לברך בתרוייהו ברכת כהנים, עכ"ל. ואחר שאלת המחילה נלע"ד דיש טעם כעיקר לחלק ביניהם, דבשלמא בת"צ דמתפללים עם שקיעת החמה, כיון שהדבר ידוע לכל שהוא תענית לא אתי לאחלופי בשאר ימים מה שאין כן בתענית יחיד, שכיון שאין הכל מתענים לא מינכרא מילתא כולי האי ואתו לאחלופי בשאר הימים. והגם שיש מקום לבעל דין לחלוק מ"מ כיון שמצינו לשני גדולי הדור מהר"ם הלוי והכנה"ג שכתבו בפי' דדוקא בת"צ, כנזכר בדברות ראשונות, וכן נראה מדברי הרמב"ם פי"ד מה' נשיאות כפים [ה"ב] ומדברי הטור ח"א סי' קכ"ט שכתבו וז"ל, אבל תענית צבור שאין בו נעילה כגון ט"ב וי"ז בתמוז הואיל ותפלת המנחה סמוך לשקיעת החמה דומה לתפלת נעילה ואינה מתחלפת במנחה של שאר הימים, הילכך יש בה נשיאות כפים, עכ"ל. ומדנקטינן כגון ט"ב וי"ז בתמוז דלכאורה הוא מיותר, דבאומרו אבל תענית שאין בו נעילה די, אלא ודאי שכוונתם להשמיענו דלאו בכל תענית יש בו נשיאות כפים אלא דוקא בת"צ כגון ט"ב וי"ז בתמוז, אבל לא תענית יחיד. וכ"כ הרב כנה"ג בסי' הנזכר וז"ל, לדוגמא נקטיה דה"ה עשרה בטבת וצום גדליא וצום אסתר שאומרים עננו ברכה בפני עצמה, ע"ש.
 
איברא דמרן בשלחנו הטהור בסי' הנזכר דילג תיבות ת"צ כגון ט"ב כו', משמע דס"ל דלא בעי' שיהיה ט"ב, והוא תימא דמנ"ל לחלוק על הרמב"ם והטור שהצריכו שיהיה ת"צ. ונראה שסמך על מ"ש בסי' תקס"ו ס"ח וז"ל, כל תענית צבור יש בו נשיאות כפים במנחה חוץ מיוה"ך, עכ"ל, משמע דבעינן דוקא ת"צ, וד"ת עניים במקום אחד ועשירים במקום אחר. וכן צ"ל לדעת הטור שבסי' קכ"ט כתב כל תענית צבור כגון ט"ב וי"ז בתמוז וכנז"ל, ובסי' תקס"ו [בסופו] כתב כל תענית יש בו נשיאות כפים, ולא כתב כל תענית צבור, אלא ודאי שסמך על מ"ש שם ולעולם בעינן צבור. וא"כ תענית ז' באדר ושובב"ים וימים נוראים אין בהם נשיאות כפים במנחה כיון שאינם תענית צבור. וגדולה מזו מצינו בתענית ערב ר"ה, שנהגו הכל להתענות ואפילו קטנים כמ"ש הרב מ"א סי' תקפ"א ס"ק ט', ואפ"ה כתב שם בס"ק יו"ד בשם ד"מ שאין אומרים או"א רק בזמן שראוי לברכת כהנים ולישא כפיו כמ"ש מור"ם בסוף סי' קס"ז ע"ש. והרב אליא זוטא כתב בסי' הנזכר ס"ק י"ו וז"ל, במנהגים יש שני דיעות אי אמרינן ברכת כהנים ונהגו שלא לאמרה, ע"ש, שע"כ לא נחלקו אלא בער"ה לפי שהכל מתענים בו כנז"ל, אבל בז' באדר וכיוצא בו שאין מתענים [אלא] אחד מעשרה כ"ע מודו דאין בהם נשיאות כפים וכנז"ל. ובפרט שכבר יצא הדבר מפי שני המאורות הגדולים מהר"ש הלוי והרב כנה"ג כנזכר בדברי ראשונות, מאן חשיב לחלוק עליהם לעבור בקום עשה על איסור ברכה לבטלה.
 
ומכל מקום בהא ודאי מודינא, דבמקום שנהגו לישא כפיהם בימים הללו דאין לבטל מנהגם, אע"ג דאית ביה איסור ברכה שאינה צריכה, וכמ"ש מהר"י קולון בשרש ט' ענף ב' וז"ל בקצור, וא"כ הוא שמנהג אבותיכם בידכם מאן מדמא להו מידכם שהרי מנהג אבות תורה היא, וכדגרסינן בפ"ב דתעניות דף כ"ח [ע"ב], רב איקלע לבבל חזנהו דקא קרו הלל בר"ח, סבר לאפסוקינהו שמעינהו מדלגי ואזלי, אמר ש"מ מנהג אבותיהם בידיהם. ואע"ג דפשיטא שהיו מברכין לפי מנהגנו, ולפי דעתו של רב היה באותו מנהג משום ברכה שאינה צריכה, ואמרינן בפ"ה דברכות דף ל"ג [ע"א] דעובר בבל תשא, מ"מ סמך על מנהג אבותיהם ולא רצה לבטלם. ואע"ג דפשיטא דרב גדול הדור היה אפ"ה לא רצה לשנות מנהג אבותיהם, ק"ו שאין בדור הזה מי שיוכל לשנות מנהג שנהגו הקדמונים. וכתב עוד שם וז"ל, ואין לומר דשאני הני מנהגי דחליצה וסתימת פרשיות דמזוזה, משום דכ"ע נהוג הכי, אבל במנהג שאינו אלא במדינה אין חוששין לו, שהרי כתב רבינו בערוך כו', דהא דרב אם יבא אליהו כו', שייכא למימר אפילו במנהג שאינו שוה בכל מקום כו', ע"ש. ונראה דטעמא דידיה משום דאסור ברכה שאינה צריכה אינו אלא מדרבנן, כמ"ש הרא"ש בפ"ק דקדושין [סי' מ"ט] בשם ר"ת, דאף ע"ג דקאמר תלמודא עובר משום בל תשא מדרבנן היא כיון שהזכיר את ה' דרך ברכה, ע"ש. וכ"כ התוס' והר"ן (בפ"ב) [בפ"ד] דר"ה [תוס' לג ע"א ד"ה הא ור"ן דף ט' ע"ב מדפי הרי"ף] ע"ש הביאם מור"ם בהגה [או"ח] סי' י"ז [סע' ב'] ע"ש, ועיין במ"ש המ"א סי' רי"ד ס"ק ו' ע"ש. וכיון דאין איסורו אלא מדרבנן, כי נהגו לא מחינן בהו כנז"ל, אמנם במקום שאין מנהג הישר והטוב בעיני אלקים ואדם שלא לישא כפיהם במנחה בימים הללו. זהו הנלע"ד, וצור ישראל יצילני מכל שגיאות ויראני מתורתו נפלאות.
שו"ת פרח שושן חלק אורח חיים כלל א סימן ח
 
אם שכחו הצבור לקרות פרשת שקלים וכיוצא בה, אם צריכים לחזור ולהוציא ס"ת ולקרותה. ובו יתבאר אם חל יום ט"ו בשבת לבני כרכים שקורין בו פרשת ויבא עמלק, אם שכח ולא הוציא ס"ת אם צריך להוציא ס"ת. גם יתבאר אם בשבת שבחנוכה לא הוציאו ספר שני, אם צריך להוציא או לאו.
 
נשאלתי על מעשה שהיה בר"ח אדר ששכחו הצבור לקרות פרשת שקלים וכיוצא בה, אם צריכים לחזור ולהוציא ס"ת ולקרותה בצבור או לאו, ואת"ל שצריכים להוציא אם יכול לברך עליה או לאו. ומה שנלע"ד בזה נדפס בספר הנזכר בכלל הנזכר סי' ל"ה, והרב הניף ידו על מ"ש שם בסי' ל"ו, ועתה הנני בא לחזור על המקרא בס"ד.
 
כתב הרב שם וז"ל בקצור, ומ"מ צריך לתת טעם לקולא זו שהקלו בחנוכה כי לא דבר ריק הוא, והיינו טעמא שכל קריאת התורה בצבור ליתא אלא תקנתא דרבנן כו', וכיון דהא מיהא אותם זמנים כתובים בתורה, אחמור רבנן גם בקריאה שקבעו בהם, אמנם בחנוכה ובפורים כיון דלית להו סמך דתורה, הקלו ג"כ בקריאה שקבעו בהם כאשר כתבו התוס' [מגילה כ"ג ע"א ד"ה חד] כו', ע"ש.
 
והנה הרב סירכיה נקט ואזיל שם פעמיים שלש לומר דאין משגיחין בחנוכה ובפורים, והיינו משום דאזיל לטעמיה כיון דלית ליה סמך מן התורה. ואחר לחיכת עפר כפות רגליו נלע"ד דבפורים לא אמרינן הכי, ואם חל יום ט"ו בשבת לבני כרכים שקורים בו ביום פרשת ויבא עמלק אם שכח ולא הוציא ס"ת צריך להוציא בשביל פורים, כי התוס' לא הזכירו בדבריהם כי אם דוקא אין משגיחין בחנוכה, ואחריהם נמשכו כל הפוסקים ולא נשמט שום אחד מהפוסקים ראשונים ואחרונים לכתוב דין זה בפורים. אך את זה מצאתי בדברי הרוקח שהביא מרן ביתה יוסף בסי' תרפ"ד שכתב דהא אמרינן אין משגיחין בחנוכה ופורים כל עיקר, ע"ש. ונראה דתיבת ופורים היא טעות סופר, דהא בילמדנו שהביאו התוס' אין שם כי אם אין משגיחים בחנוכה בלבד. וכמה טעיות כאלו נפלו בדפוס, שהרי סמוך לזה הביא מרן בשם שבולי הלקט דהא אמרינן אין משגיחים בו, ועל כרחך לומר שהוא טעות סופר ועיין בשכה"ג סי' תרפ"ד ס"ק ו'. גם בדברי הרוקח י"ל שנפל טעות סופר במלת פורים. וטעם גדול יש לחלק ביניהם, דהרי הר"ב הלבוש כתב דטעם קולא זו שהקלו בחנוכה הוא משום דקריאת חנוכה אינה מעניינו של יום כשאר קריאת המועדים, שהרי קורים בנשיאים והקרבת נשיאים לא היתה אלא בר"ח ניסן ע"ש, וכפי זה בפורים שהיא מענינו של יום, שהמן היה נין עמלק וקורין ויבא עמלק, בודאי שמשגיחין בו ואם שכחו ולא קראו מוציאים ס"ת בשבילו. ואפילו לדברי הרב המחבר יש לחלק ביניהם, דחנוכה עיקרה מדרבנן מה שאין כן בפורים דהוא דברי קבלה וכד"ת דמי, ועוד שמצאו לה סמך מן התורה דכתיב כתוב זאת זכרון בספר כדאמרינן בגמ' דמגילה [ז' ע"א], וכיון שכן ראוי לתת לו מעלה דמשגיחין בו, משא"כ בחנוכה דלית לה שורש וענף מן התורה, לכך הקלו בה ואמרו דאין משגיחין בה.
 
ומ"מ עדין צריכים אנו למודעי להבין אמרי בינה של התוס' שכתבו במגילה פרק הקורא עומד דף כ"ג [ע"א] ד"ה חד אמר עולה וז"ל, אבל בשבת של חנוכה או בר"ח של חנוכה אין צריך כדאיתא בילמדנו דחנוכה, דהלכתא אין משגיחין בחנוכה כל עיקר, עכ"ל. וקשה דלמה להו להביא ראיה מילמדנו, והלא תלמוד ערוך בפרק בני העיר [מגילה] דף כ"ט ע"ב, והלכתא אין משגיחין בחנוכה ור"ח עיקר, וא"כ למה להם להביא ראיה מן המדרש כי לא המדרש הוא עיקר. ונראה דמתלמודא דידן אין ראיה משום דהתם איפליגו בר"ח טבת שחל להיות בחול, דחד אמר קרו תלתא בר"ח וחד בחנוכה, וחד אמר קרו תלתא בחנוכה וחד בר"ח, וע"ז דהוא קאמר אין משגיחים בחנוכה ור"ח עיקר כלומר שאין קורין תלתא בחנוכה וחד בר"ח, אלא ר"ח עיקר וקורין בו תלתא וחד בחנוכה, וכן כתבו שם רש"י ותוס', אין משגיחים לעשותו עיקר ע"ש, אבל לעולם קורים ג"כ בחנוכה. אמנם אם לא הוציאו ס"ת לקרות בשל חנוכה לא נתבאר בתלמודא דידן אם צריך להוציא בשביל חנוכה או לאו, ולכך הביאו התוס' לזה ראיה מדברי הילמדנו.
 
וראיתי להר"ב שיירי כנה"ג שנדחק בזה בסי' הנזכר [תרפ"ד] בהגהת הב"י ס"ק ה' ללא צורך ע"ש, כי הדבר פשוט כמ"ש. גם מ"ש שם וז"ל, והתוס' ז"ל גופיהו כתבו והלכתא אין משגיחים בחנוכה, פירוש לעשותו עיקר, ע"כ יראה שכיונו לשלול הפירוש שפירש ברוקח אין משגיחין בחנוכה כל עיקר, כלומר אם לא יקרא כל עיקר אין לחוש, והתוס' מיעטו פירוש זה וכתבו פירוש לעשותו עיקר לא לבטלו מכל וכל, עכ"ל. ואחר שאלת המחילה איך אפשר לומר דהרוקח יפרש דברי התלמוד דמ"ש אין משגיחין בחנוכה דר"ל אם לא יקרא כל עיקר מאחר דקאמר בגמ' בהדיא וחד קרי בחנוכה, וקאמר בתר הכי מאי הוי עלה, רב יוסף אמר אין משגיחין בר"ח, ורבה אמר אין משגיחין בחנוכה, והלכתא אין משגיחין בחנוכה ור"ח עיקר. מוכח בהדיא דפירוש אין משגיחין ר"ל לעשותו עיקר אלא ר"ח עיקר וחנוכה טפל, דהיינו דקרו תלתא בר"ח וחד בחנוכה וכמ"ש. שוב אינה ה' לידי ספר הרוקח ומצאתי שכתב כן בהדיא בסי' רכ"ו וז"ל, ר"ח טבת שחל להיות בחול קי"ל אין משגיחין בחנוכה תחלה אלא ר"ח עיקר וקרו תלתא כו', וישראל הרביעי קורא בפרשת חנוכה נשיא ליום, עכ"ל. הרי מבואר שדעתו כדעת רש"י והתוס' וכנז"ל. ומ"ש אח"כ, פעם א' שכח וקרא ד' בר"ח כו', דהא אמרינן אין משגיחים בחנוכה לקרות כל עיקר הוא מהילמדנו וכדברי התוס'.
 
ומ"מ דברי הרוקח צריכים ביאור במ"ש, אחר כי קרא בתורה אסור לקרות פעם שניה, אלא כהן בלבד קורא במקום לוי, עכ"ל, וכן הביאם הב"י [סי' תרפ"ד ד"ה ואם]. והם דברים סתומים וחתומים, דמה שייך בזה לענין חנוכה ומה קשר יש לו עם קודם. ויש לישב בדוחק דהכי פירושו, פעם אחת שכח וקרא ד' בשל ר"ח כו', וא"ר אם לא היה הס"ת מבחוץ לא היינו צריכים לקרות ה' בשל חנוכה כו', וטעמא דכיון דקי"ל בר"ח ד' ואין מוסיפין עליהם ולכך כיון שאין משגיחים בחנוכה אין לקרות ה' ולעבור על דברי חכמים שאמרו ואין מוסיפין עליהם, וכי תימא הנה אפשר לקיים זה והיינו שהד' שקרא בשל ר"ח יחזור ויקרא בשל חנוכה, ונמצא שלא עבר על דברי חכמים שאמרו אין מוסיפין עליהם לזה בא כמשיב ואמר אחר כי קרא בתורה אסור לקרות פעם ב', ולכך א"א לומר שמי שקרא בשל ר"ח יחזור ויקרא בחנוכה דאסור לעשות כן, כי דוקא כהן קורא במקום לוי אבל אדם אחר לא יקרא ב' פעמים, זהו הנלע"ד.
 
ומיהו עדיין צריכים למודעי דלמה ליה למימר מטעם שאדם אחר שקרא בתורה אסור לקרותה פעם ב', תיפוק לי מהכא דאיכא איסורא דאין מדלגין בתורה, דהא כיון שלא הוציאו ס"ת אחרת צריך לדלג בפרשת החדש לפרשת הנשיאים וקי"ל דאין מדלגין בתורה, וא"כ היה לו לתלות טעם האיסור בזה. וכמו שעשה הר"ב שבולי הלקט, הובאו דבריו ביתה יוסף בסי' הנזכר שכתב, וזה לשון שבלי הלקט מצאתי בשם רבינו שלמה מעשה בא לפני (ר') [ר"ש] ששכח החזן וקראו ד' אנשים בפרשת ר"ח [שבא בחנוכה] כו', אבל עכשיו שהוציא ב' תורות משום פגמו של ס"ת ב' צריך לקרות ה' בשל חנוכה, ואין לומר שרביעי עצמו יקרא בשל חנוכה קודם שיחתום בס"ת הא', דה"ל מדלג ואין מדלגין בתורה בשני ענינים, אלא מאחר שהד' מתחיל לקרות בשל ר"ח יחתום ויברך ויבא ה' אחריו ויקרא בס"ת הב' כו', ע"ש. הרי שכתב דטעמא הוי לפי שאין מדלגין בתורה, וא"כ גם הרוקח היה לו לומר טעם זה שהוא תלמוד ערוך בפרק הקורא עומד [מגילה כ"ד ע"א], ופסקוהו כל הפוסקים ומרן ז"ל בסי' קמ"ד [סע' א'], ולמה לו לומר טעם אחר מדעתו, וצ"ע. גם דברי שבלי הלקט תמוהים שכפי מ"ש ואין לומר שד' עצמו יקרא בשל חנוכה קודם שיחתום בס"ת הא', ור"ל שהד' יקרא בב' בס"ת, שהרי הוא מיירי שהוציא ס"ת ב', ועליה קאמר שאין לומר שהד' יקרא בשל ר"ח ולא יברך אחריה עד שיקרא בס"ת ב' בשל חנוכה וטעמא משום דהו"ל מדלג ואין מדלגין בתורה, דזה אינו דטעם זה לא שייך אלא בקורא בס"ת א', אבל הקורא בשני ס"ת יש בו איסור אחר דאסור לאדם א' לקרות בשני ס"ת, כדאיתא בפרק בא לו ופסקוהו כל הפוסקים ומרן בסי' הנזכר [קמ"ד סע' ד'], וצ"ע.
 
עוד כתב הרב המחבר וז"ל בקצור, ובר מן דין נראה לומר דע"כ לא הקלו בתנחומא לענין חנוכה אלא בחול שבימות החול יש קפידא שלא להוסיף על העולים כו', אבל אם אירע מעשה זה בשבת של חנוכה יודה התנחומא שיוציאו ס"ת ויקראו בו ענין חנוכה, דכיון דהוי יום שבת שאין קפידא להוסיף על ז' עולים למה נפקיע כחה של קריאה זו, ואע"ג דהתוס' כתבו להדיא דאם אירע בשבת של חנוכה שא"צ להוציא ס"ת, מ"מ מן התנחומא עצמו אין ראיה ברורה, דיש לחלק כמ"ש, עכ"ל.
 
והנה מ"ש דמן התנחומא אין ראיה לא ידעתי מהו, דהא בספר התנחומא שבידינו אין רמז מזה כלל, וכמו שהעידו הר"ב חדושי הלכות והרב שכנה"ג ע"ש, וא"כ התנחומא שהביאו ממנו התוס' ראיה אפשר שהיה כתוב בהדיא בשבת, ומאחר שלא ראינו דברי התנחומא מנ"ל לחלוק עליהם מסברא. איברא דלכאורה נראה לומר שכן דעת מרן הש"ע, שהרי בסי' הנזכר [תרפ"ד סע' ג'] כתב, ואם חל ר"ח [טבת] בחול מוציאים ב' ספרים כו', ואם טעה החזן וקרא ד' בשל ר"ח אם לא הוציאו ספר ב' אין צריך לקרות יותר כו', ע"ש, ולא נקט למילתיה בשבת של חנוכה שאם לא הוציא ספר ב' א"צ להוציא, משמע דוקא בחול דקי"ל אין מוסיפין עליהם הוא דאין מוציאין ספר ב' אבל בשבת צריך להוציא ספר ב' וכדברי הרב המחבר. אחר העיון נראה דליתא דמנ"ל למרן לחלוק על התוס', אלא מאי דנקט בחול לרבותא נקטיה, דאע"ג דקי"ל דאין מוסיפין עליהם מ"מ אם הוציא ס"ת אחר צריך לקרות בו ועבדינן הך איסורא דאין מוסיפין עליהם משום פגמו דס"ת, וכ"ש בשבת דליכא איסור הוספה פשיטא ודאי שאם הוציאו ס"ת שצריך לקרות בו, ואע"ג דהא קי"ל דבשבת יכול להוסיף, היינו דוקא באמצע הקריאה אבל אחר שהשלימו הפרשה אסור להוציא ס"ת אחר ולקרות בו, דהא לא תקנו להוציא ס"ת משום פרשה וביום השבת י"ל דכיון דעכשיו תקנו רבנן להוציא ספר ב' בשביל חנוכה לא מיקרי הוספה, ולכך אם הוציאו ספר ב' פשיטא שצריך לקרות בו, אבל אם לא הוציאו משום דאין משגיחין בחנוכה א"צ להוציאו, ולכך נקט מרן למילתיה בחול לרבותא וכנז"ל. ומ"מ אין מכאן ראיה לענין שאלתנו, דאין ללמוד מחנוכה לשאר מקומות כמש"ל דאין הקריאה מענינו של יום, ולכך כל שקראו בתורה באותו יום די. ומטעם זה נ"ל שאם לא למדו בס"ת ביום א' מימי חנוכה צריך להוציא ס"ת וללמוד בו, דדוקא כשהטעות הוה בר"ח או בשבת שכבר למדו בתורה אז אמרינן דאין משגיחין בחנוכה, אבל אם לא למדו בתורה באותו יום, כגון בשאר ימי חנוכה ששכח החזן ולא הוציא ס"ת, פשיטא שצריך לחזור ולהוציא כדי שלא תתבטל תקנת חז"ל שתקנו לקרות בתורה בחנוכה בכל יום, ודוקא בשבת ור"ח הקלו כיון שכבר קראו בתורה מה לי פרשה זו או פרשת הנשיאים וכאמור, מה שאין כן בפרשת שקלים וכיוצא בה שהקריאה היא מענינו של יום, הילכך כל שלא קרא חובת היום צריך לחזור ולהוציא ס"ת. שוב מצאתי להר"ב מ"א שכתב בסי' קל"ז ס"ק ו' וז"ל, והנה בתוס' דמגילה דף כ"ג [ע"א ד"ה חד] כתבו, אם קרא בי"ט כל המנין ושכחו לקרות חובת היום יחזור ס"ת ויקרא אחר בחובת היום כו', ונ"ל מדסתמו ס"ל דבכל המועדים חוזר, לא מיבעיא בחג דדינא דגמ' לקרות כו', אלא אפילו בשאר מועדים דתקנת ר"ע הוא לקרות בקרבנות היום כמ"ש התוס', וכ"כ ב"י סי' רפ"ב, אפ"ה צריך לקרותם דמ"ל שקראם תכף או אחר זמן דאין גורם בזה ברכה אחרת, עכ"ל. וכ"כ הרב שכנה"ג בהגהת הב"י לסי' הנזכר ס"ק ד' בשם מהר"מ מלובלין ע"ש. ומעתה הדבר ברור דבנ"ד יש ללמוד מכ"ש דצריך להוציא ס"ת ולקרות בו פרשת שקלים וכיוצא בה.
 
עוד כתב הרב הנזכר וז"ל, ומה שנסתפק השואל לענין ברכה, לא חזינא צד כלל להאי ספיקא, ומאין הרגלים לומר שיקראו בתורה בצבור בלא ברכה כו', ע"ש. ואני אומר שכבר רמזתי בדברות ראשונות שהספק שבא אלי הוא מדברי מהר"מ מלובלין שכתב בתשובה סי' פ"ה דאפילו בשבת בשחרית שכתבו הגהות מיימוניות דחוזר וקורא היינו בלא ברכה, ואחריו נמשך הרב עולת תמיד בסי' קל"ז ס"ק ז' ע"ש, וגם כתב שם על מעשה שאירע ביום ג' של חג הסוכות שקרא הש"צ ביום הב' לחוד וגלל הס"ת ובירך לאחריה, והורה הרב לחזור לפתוח הס"ת ולקרות ביום הג' בלא ברכה לפניה ולאחריה ע"ש. ומיהו כבר העליתי בדברות ראשונות דלא קי"ל כותיה בהא לפי שמבואר במסכת סופרים [פכ"א ה"ח, וע"ש בגירסת הגר"א] דלא כותיה, וכעת מצאתי להר"ב מ"א והרב אליא זוטא שגם הם דחו דבריו בסי' הנזכר בשתי ידים ע"ש.
 
עוד כתב הרב וז"ל בקצור, וראיתי מה שנסתפק השואל בדברי מור"ם בהגה סי' רפ"ב [סע' ד'] שכתב דקטן יכול לקרות בפרשת המוספין כו'. והקשה עליו כאן שהוא לעיל כתב דהא דקטן עולה למנין ז' דוקא עולה אבל לא מהני שיהיו כלם קטנים, א"כ היכי כתב כאן דקטן יכול כו'. ועוד דהא הריב"ש, בתשובה סי' שכ"ו, פסל מטעם זה קטן שקורא בפרשת שקלים, דכיון שאין קורא בו אלא א' הו"ל ככלם קטנים. ואני על דברי הריב"ש אני תמיה דמה ענין זה לזה, דאיכא למימר דע"כ לא קפדי רבנן אלא כשיהיו כל הז' של חובת היום כלם קטנים, אבל לגבי הס"ת עצמו אין בזה גנאי אם יקרא בו הקטן יחידי לבדו דהא תורה דיליה היא כו', ע"ש.
 
ואחר שאלת המחילה אני אומר דגם כשיקרא קטן יחידי בס"ת לבדו גנאי גדול הוא לצבור, וכבר אמרו בפרק לולב הגזול מי שהיה עבד או אשה או קטן מקרין אותו עונה אחריהם מה שהם אומרים (ותהי) [ותבא] לו מאירה. פרש"י, תבא לו מאירה, שלא למד, ואם למד תבא לו מאירה שמבזה את קונו לעשות שלוחים כאלה, ע"ש. הרי מבואר דבקריאת הקטן יש בזה חשש שמבזה את קונו לעשות כאלה ע"ש, כ"ש בנ"ד שודאי אית ביה חשש בזיון לס"ת שלא קרא בו אלא קטן וגנאי לקונו ולצבור. ועוד דכיון שהם חייבים בקריאה זו וקורא קטן, מן הדין נראה שאינו מוציאם ידי חובתם, דהא כל מי שאינו מחוייב בדבר אינו מוציא את הרבים ידי חובתם, וכ"כ הריב"ש בתשובה הנזכרת וז"ל בקצור, ומה שהוכחת ואמרת שבימי התלמוד לא היו מברכין אלא הראשון והאחרון ומי לא עסקינן דקטן מפטיר עולה ופוטר בברכתו מה שקראו הראשונים כו', דע לך שקודם התקנה שלא היו מברכים אלא הראשון והאחרון שאין הקטן קורא לא ראשון ולא אחרון אלא באמצע מן הטעם שאמרת, וכ"כ מורי הר"ן בבאור ההלכות, אבל אחר התקנה קורא בצירוף בין ראשון בין אחרון ומברך כיון שכל אחד מברך לעצמו כו', ע"ש. וכן כתבתי [בגינת ורדים] בתשובה סי' ל"ה דמה שהוא חובה ליום שאין קורא בספר ההוא אלא אחד דצריך שיהיה גדול ע"ש. ומן התימא על הרב המחבר שהוא עצמו בכלל ב' סי' כ"א כתב דאסור לקטן לקרות בתורה במקום ש"צ מן הטעם ההוא ע"ש. והוא הפך מ"ש כאן וצ"ע.
 
כלל העולה דדברי מור"ם בהגה הנז"ל הם תמוהים מאד ואין להם על מה שיסמוכו וכמ"ש בדברות ראשונות. ומ"מ נראה דאם עלה קטן וקרא בד' פרשיות אלו לא ירד, דכדאי הוא מור"ם ורש"ל, הובאו דבריו בס' הב"ח, והרב שכנה"ג בסי' הנז"ל, לסמוך עליהם בשעת הדחק דיצאו הצבור בברכתו היכא דכבר קרא. וצור ישראל יצילני משגיאות, אכי"ר.
שו"ת פרח שושן חלק אורח חיים כלל א סימן ט
 
על האוכל במגריפה דבר שטבולו במשקה, אם צריך נטילת ידים.
 
כתב הרב המחבר בכלל הנזכר סי' ל"ז וז"ל בקצור, נשאלתי על האוכל במגריפה דבר שטבולו במשקה אם צריך נטילה. וראיתי דברי מהריק"ש ז"ל שכתב בהגהות סי' קס"ג [סע' ב'] וז"ל, נ"ל דאוכל במגריפה דבר שטבולו במשקה אין צריך נטילה כו'. ולכאורה נראה דהרדב"ז פליג בזה שכתב בתשובה סי' ע"ח [ח"ד סי' אלף ק"נ], אם האוכל הוא דבר ארוך כגון חזרת ואין ידיו מגיעות במשקה אם צריך נטילה או אין צריך, ומסיק הרדב"ז דצריך, ולא דמי להא דאמרינן [רמב"ם ברכות פ"ו הי"ח] לט ידיו במפה ואוכל בלא נטילה, דאיכא היכרא טובא ולא יבא לאכול בלא מפה, אבל הכא דילמא משקע ליה לאוכל בתוך המשקה ולאו אדעתא, דלא גרע מאוכל ע"י כף או ע"י מאכיל כו', שצריך נטילה. אמנם נראה לומר דלא פליגי ומהריק"ש איירי במרקחות ואין דרך מרקחות ליאכל ע"י כף, ולכן כד אכיל להו ע"י כף הוה ליה דרך שינוי ודמי ללט ידיו במפה, דכיון דעביד שינוי זה מיזדהר ולא יגע במאכל עצמו כו', והרדב"ז מיירי בדבר שדרכו ליאכל ע"י כף, וכיון שכן היא דרך אכילתו חיישינן שמא אתי ליגע בפרי עצמו, ע"כ תורף דבריו.
 
ולהיות כי אני הוא השואל והרציתי לפניו דעתי וכיון בדבריו לדחותה, לכן באתי לברר שיחותי ואומר דמדברי הרדב"ז מוכח בהדיא דע"י כף אסור, שהרי כתב, ולא דמי להא דאמרינן לט אדם ידיו במפה דאיכא היכרא טובא, דמשמע דוקא בלט אדם ידיו במפה משום דאית ביה היכרא טובא שידיו אסורות וכרוכות במפה ובזה מזדהר ולא נגע, משא"כ בענין אחר דהיינו ע"י כף, בין דרכו בכך בין אין דרכו בכך, דידים עסקניות הם ואתי ליגע כשישמט מהכף. ועוד דכפי דברי הרב המחבר נראה דלדעת מהריק"ש ע"י סכין או פירון אסור דלית ליה היכרא ואתי ליגע, ומעשים בכל יום אנו רואים שכמה בני אדם לוקחים המרקחה בידם ואוכלים. והרב ז"ל הרגיש מזה בסוף דבריו וכתב וז"ל, וע"י סכין או פירון ג"כ לא בעי נטילה דאין דרך ליגע כלל במרקחת, עכ"ל, וזה הפך דבריו.
 
וכל זה הוא כפי דברי הרדב"ז דרצה לחלק בין לט אדם ידיו במפה לאוכל ע"י מגריפה, מיהו דברי הרדב"ז צ"ע שהרי כל הפוסקים פסקו דאסור לאכול במפה, דלא התירו מפה אלא לאוכלי תרומה [עי' חולין ק"ז ע"ב וברש"י וברא"ש שם ורבינו יונה ברכות דף מ"ב ע"א מדפי הרי"ף] ולא התירו מפה אלא דוקא היכא שאין מים מצויים לפניו בד' מילין כמ"ש מרן ביתה יוסף סי' קס"ג, ולא התיר מפה לחולין אלא הרמב"ם [ברכות פ"ו הי"ח] אבל כל הפוסקים חולקים עליו ואיך סתם לדעת הרמב"ם כאלו אינו חולק בדבר. ועיין בש"ג פרק אלו דברים [ברכות מ"ב ע"א מדפי הרי"ף] שכתב וז"ל, מיימוני כתב דיכול לכרוך ידיו במפה ולאכול חולין כו', ולפי מה שפירשו רבינו יונה רבינו פליג עם המיימוני בזה, וסמ"ג והרא"ש וטור ורוב הפוסקים פליגי עם המיימוני. וכיון דאפילו ע"י מפה אסור לדעת רוב הפוסקים כ"ש ע"י כף ודלא כמהריק"ש. ואין לומר דלדבר שטבולו במשקה לא אסרו ע"י מפה, דאין לחלק ביניהם, שהרי מצינו באוכל מחמת מאכיל שאמרו גבי פת שצריך נטילה, כתבו הפוסקים דה"ה בדבר שטבולו במשקה, שהרי כתבו התוס' בחולין פרק כל הבשר דף ק"ז ע"ב על מאי דאיתמר בגמ' דרב הונא בר סחורה הוה קאי קמיה דרב המנונא בלם ליה אומצא ואכיל, א"ל אי לאו דרב המנונא את לא ספינא לך, מ"ט לאו משום דזהיר ולא נגע, לא דזריז קדים ומשי ידיה. וכתבו על זה התוס', בלם ליה אומצא פירוש ופת עמה, עכ"ל. וכ"כ הרשב"א הביאו מרן הב"י בסי' קנ"ח וז"ל הב"י [דף קל"ב ע"ב] והיה נ"ל שבשר צלי טעון נטילה מפני שיש בו משקה טופח, אבל מצאתי להרשב"א שכתב בפרק כל הבשר דהא דאמרינן בלם ליה אומצא פת היה נותן לו עם הצלי, דאלו צלי לבדו לא היה צריך נטילה, ואדרבא קי"ל [חולין ק"ו ע"א] דהנוטל ידיו לפירות הרי זה מגסי הרוח, ע"כ, וצ"ל שהוא סובר דמוהל היוצא מן הצלי אין שם משקה עליו. ואין לפרש דהרשב"א לא קאמר דלצלי לא בעי נטילה אלא כשהוא יבש ביותר שאין בו שום לחלוח משקה, אבל אם היה בו שום לחלוח משקה היה צריך נט"י, דא"כ אמאי אצטריך לאוקומי כשנתן לו פת עם הצלי הא אפילו בלא נתן לו פת נמי אתי שפיר, עכ"ל. וע"פ זה פסק בש"ע דבשר צלי אע"ג שמוהל על גבו א"צ נטילה. וכפי דברי מהריק"ש מנ"ל למרן הב"י דהרשב"א ס"ל כשיש בו לחלוחית משקה צריך נטילה, והא דלא אוקמוה הרשב"א דמיירי כשיש בו לחלוחית משקה היינו טעמא משום דבגמ' מיירי שאחר האכיל אותו ולא נגע בידיו, ואלו הוה משום דבר שטבולו במשקה לא היה צריך נטילה כיון שלא נגע בידיו כדכתב מהריק"ש, ולעולם דאוכל צלי בידיו ממש ויש בו לחלוחית משקה צריך נטילה, אלא על כרחך לומר דס"ל למרן דאין חלוק בין דבר שטובל במשקה לפת ובכלהו חיוב נטילתן כי הדדי נינהו דאוכל מחמת מאכיל צריך נטילה.
 
וכ"כ התוס' בפרק ערבי פסחים דף קט"ו סוף ע"א ד"ה כל שטיבולו במשקה צריך נטילה כתבו וז"ל, פירוש בקונטריס כו', ואין נראה לפרש כן, דא"כ כי פריך למה ליה נטילת ידים הא לא נגע, ומאי נפקא מינה אפילו אי לא נגע כיון דסוף סוף אכיל משקה המטובל לא גרע מאוכל מחמת מאכיל דבעי נטילה כו', ע"ש, ומשמע מדבריהם דבאוכל מחמת מאכיל אף בדבר שטבולו במשקה בעי נטילה. ואף כי יש מקום לדוחה לדחות, מ"מ פשט דברי התוס' מוכח כמ"ש, ובפרט אחר שמצינו דאינהו ס"ל כסברת הרשב"א מההיא דחולין שכתבתי לעיל. ואין לדחות ולומר דדוקא אוכל מחמת מאכיל הוא דבעי נטילה, אבל אוכל במגריפה לא בעי נטילה, דהא כתב רבינו יונה פרק אלו דברים [ברכות דף מ"ב ע"א מדפי הרי"ף] אוכל מחמת מאכיל צריך נטילה והאוכל בכלי הנקרא בלע"ז מגרפא אע"פ שאינו נוגע בפת צריך נטילה. ומשמע מדברי הרמב"ם ז"ל דאף באוכל במגריפה דבר שטבולו במשקה צריך נטילה, שכתב בפ"ו [הי"ח] מה' ברכות וז"ל, לט אדם ידיו במפה ואוכל בהן פת או דבר שטבולו במשקה כו', וה"ה לאוכל במגריפה שצריך נטילה ע"ש, ומשמע דקאי גם אדבר שטבולו במשקה.
 
ועוד דמסוגיא דתלמודא דחולין [דף ק"ז ע"ב] משמע דאוכל מחמת מאכיל גרע מאוכל ע"י מגריפה, וכיון דאוכל מחמת מאכיל אשכחן דבעי נטילה אף בדבר שטבולו במשקה כ"ש אוכל ע"י מגריפה, דהא בתר שפשיט תלמודא דאוכל במפה צריך נטילה הדר מיבעיא ליה באוכל מחמת מאכיל אי צריך נטילה או לא, משמע דס"ל דאוכל מחמת מאכיל גרע מאוכל ע"י מפה, דאע"ג דפשוט דאוכל במפה צריך נטילה, מ"מ הוה קס"ד דאוכל מחמת מאכיל לא בעי נטילה, נמצא דאוכל במפה חמיר טפי מאוכל מחמת מאכיל, ואלו אוכל ע"י כף אשכחן דחמיר טפי מאוכל ע"י מפה לדעת מהריק"ש, שכתב בריש סי' קס"ג דאם אין מים מצויים יאכל ע"י מפה ולא יאכל ע"י מגריפה יע"ש. וא"כ הרי הדברים ק"ו ומה אוכל מחמת מאכיל דגריע טובא צריך נטילה אף בדבר שטבולו במשקה, כ"ש באוכל ע"י מגריפה שצריך נטילה. ומ"ש הרב על זה דדבריו אלו [של מהריק"ש] לא איירי אלא לענין אכילת פת כו', הן אמת שהדבר מוכרח בעצמו כפי דעתו, אמנם מדברי שאר הפוסקים נראה מבואר כמ"ש דגם בדבר שטבולו במשקה האוכל במגריפה צריך נטילה.
 
שוב מצאתי לרבינו יונה שכתב בפרק הנז"ל [ברכות דף מ"ב ע"א מדפי הרי"ף] וז"ל, מהו לאכול פת במפה כו', ונראה דכ"ש לשאר בני אדם שאינם אוכלים חולין בטהרה ואינם נזהרים כ"כ שאין להם לאכול פת וכל דבר שטבולו במשקה ע"י מפה, דגזרינן דילמא יגעו, עכ"ל. וכן נראה שהוא דעת מרן הש"ע שכתב בסי' קס"ג [סע' א'] וז"ל, אם אין מים מצויים לפניו ברחוק יותר מד' מילין כו', ילוט [לפנינו: יטול] ידיו במפה ואוכל פת או דבר שטיבולו במשקה עכ"ל, אבל אם יש מים מצויים אסור, א"כ כ"ש ע"י מגריפה דאסור לדבר שטבולו במשקה וכנז"ל, דיותר קשה ליגע כשידיו במפה מאוכל ע"י מגריפה, וכ"כ בהדיא הר"ב לחם משנה לדעת הרמב"ם וז"ל, לט אדם ידיו כו', וא"ת מ"ש הכא דלא חיישינן שמא יגע וגבי אוכל במגריפה צריך שיטול, הא התם אינו נוגע, וי"ל מ"מ קרוב ליגע יותר, וכן באוכל מאכיל כו', אבל ידיו [מעוטפות] במפה הוא דבר קשה שיסיר המפה מידיו ויגע, עכ"ל.
 
זאת תורת העולה ממ"ש דהאוכל ע"י כף דבר שטבולו במשקה צריך נטילה לדעת כל הפוסקים ודלא כמהריק"ש, וכן העלה ר"ב בני חיי בסי' קנ"ח ע"ש באורך. ומיהו דוקא כשאותו משקה לא נעשה ע"י האור כמרקחות, אבל אם נקרש ע"י האור כמרקחות וכיוצא בהם מותר לאכלו ע"י כף או סכין וכיוצא, דהא איכא למ"ד דאפילו לאוכלו ביד שרי, וכמו שהארכנו בזה לקמן בסי' ט', וא"כ דיינו להחמיר עליו לאכלו ע"י כף או סכין, ודלא כהרב המחבר שרצה להשוות בתשובה זו המרקחות לדבר שטבולו במשקה שלא ע"י מרקחת כמו הכושא"פ וכיוצא בו ע"ש.
 
אחר זמן רב מצאתי להר"ב שיירי כנה"ג שכתב בהגהת הב"י סי' קנ"ח ס"ק ד' שנסתפק בנ"ד באוכל דבר שטבולו במשקה ע"י כף אי צריך נטילה או לאו, וכתב בסוף דבריו וז"ל, כללא דמלתא כל דבר שטבולו במשקה שבא לאכלו אפילו ע"י כף צריך נטילה, ומיהו בדבר המבושל, ע"י כף אני נוהג לאכלו בלי נטילה, אע"ג דלאכלו ביד אני רגיל ליטול ידי, תרי חומרי לא עבדינן, עכ"ל. וכ"כ הר"ב ע"ת בסי' הנזכר ס"ק ה' ע"ש, ויעלוז לבי שכונתי לדעתם, וצור ישראל יצילני משגיאות.
שו"ת פרח שושן חלק אורח חיים כלל א סימן י
 
האוכל דבר שטבולו במשקה שנתבשל על ידי האור, אם צריך נט"י או לאו.
 
ראיתי מ"ש הרב הכולל כמוהר"ר אברהם ן' יעיש ז"ל, הביאו מהרימ"ט בח"א סי' ע"ו, שרצה לפטור מנטילה באכילת הפירות המרוקחות בדבש, כגון תפוחים ואגוזים וכיוצא בהם. והביא ראיה ממ"ש פרק כיצד מברכין [ברכות ל"ט ע"א] מיא דסילקא כסילקא, מיא דליפתא כליפתא, מיא דשיבתא כשיבתא, מיא דכלהו שלקי ככלהו שלקי, שהמים שנתבשלו בהם השלקות כיון שנכנס בהם טעם השלקות חזרו המים כשלקות עצמם, ומברכין עליהם ברכת השלקות ולא ברכת המים. וכ"כ הרא"ש שם שאם בשלו הפרי ונכנס במים טעם הפירות שמברכים על המים בפ"ה כיון שיש בהם טעם פרי. הרי בהדיא שהמים שנכנס בהם טעם האוכל שנתבשל בו חזר להיות כמו האוכל עצמו, ומכ"ש זה הדבש שנתרקחו בו הפירות כו', דכה"ג לא שייך למימר שטבולו במשקה, שכבר נסתלק מכאן שם משקה ואין כאן אלא אוכל לתוך אוכל, עכ"ל.
 
ואני בעניי לא ירדתי לסוף דעתו של הרב כלל, דהיכי בעי למילף דמדלענין ברכה מברכין על מי שלקות כשלקות עצמם מכלל דלא מחשב משקה אלא אוכל, והתנן בפ"ז דמקואות [מ"ב] אלו פוסלים ולא מעלים המים בין טמאים בין טהורים ומי כבשים ומי שלקות, ופסקה הרמב"ם בפ"ז מה' מקואות [ה"ד]. וכתב רבינו שמשון בפירוש המשנה וז"ל, מי כבשים ומי שלקות שנכבשו בהם פירות וירקות או נשלקו, והא דתנן במסכת תרומות בסוף פ"י [מי"ב] מי כבשים ומי שלקות של תרומה אסורים לזרים, בירושלמי פריך עלה ממתניתין דהכא, הכא את עביד ליה אוכל והכא את עביד ליה משקה, א"ר מנא כאן בקשין כאן ברכין, כאן באוכל כאן במשקה, א"ר [יוסי] בר בון אפילו תימא כאן וכאן בקשין וכו', נותנים טעם לתרומה ואין נותנים טעם במקוה, כלומר קשין, שנתערבו המים מחמת הכבש והשלק, רכין, מים בעלמא, והא דקאמר כאן באוכל כאן במשקה היינו פירוש דקשין ורכין, ור' יוסי בר בון משני דתרומה תלויה בנתינת טעם דאוסר באכילה אבל משום הכי לא נפקי מתורת מים לענין מקוה, עכ"ל. והרמב"ם פסק לההיא מתניתין דתרומה בפט"ו מה' תרומות [הי"א] ולא חילק בין קשין לרכין, וגם בפ"ז דמקואות [ה"ד] לא חילק, משמע דסבירא ליה כהך שינוייא דר' יוסי בר אבין דקאמר דשאני תרומה דאזלינן בה בתר טעמא, ולכן כיון שנכנס טעם הירקות אוסרתן, ולעולם (ש)המשקין שנשלקו בהם השלקות לא נפקי מתורת מים ופוסלים המקוה. וא"כ מהתימא על מהר"א שכיון שאמר הטעם שמברכים עליהם בפה"א היא לפי שנכנס בהם טעם הפרי כמ"ש בשם הרא"ש, א"כ היכי קאמר דילפינן מינה דשוב אינו נקרא משקה אלא אוכל, והלא זה דומיא ממש לההיא דתרומות, דכי היכי דהתם אזלינן בתר טעמא הכא נמי אזלינן בתר טעמא, ומ"מ לא נפיק מתורת משקה לענין מקוה, גם אנו נאמר בזה הדבש דלא נפיק מתורת משקה לענין דבר שטבולו במשקה, וצ"ע.
 
ומהתימה על מהרימ"ט שכתב עליו וז"ל, אבל ההיא דברכות דומיא דסילקא לא משום דמברכינן בפ"ה בטיל מינה תורת משקה, אלא שאנו מברכין על טעם האוכל שבו, ומ"מ עיקרו משקה הוא, עכ"ל. משמע מדבריו שאין לדחות דברי מהר"א אלא מכח הסברא, ואמאי לא אותיבנה מהתם מתניתין דכתיבנא לעיל דמשמע דלא אתיא כותיה, וצ"ע. ועוד יש לדחות ההיא דמיא דשילקי שאין ממנה ראיה לנ"ד לדעת הרשב"א הובא בב"י בסי' ר"ב [דף קע"ט ע"א] וז"ל, ואם בשל הפרי ונכנס טעם הפרי במים כתב הרשב"א שמברך עליו שהכל כו', ולא דמי למיא דשלקי כו', דהנהו כיון דרוב אכילתן הוא ע"י שלקא מי שליקתן כמותן, הא כל מידי דלית דרכיה למשלקיה כו', בהנהו לא אמרינן שיהיו מימיהן כמותם, עכ"ל, ע"ש. הרי מבואר דדוקא בירקות הוא דאמרינן הכי משום דאדעתא דהכי נטעי להו, אבל לא בשאר פירות, ואפילו לדעת הרא"ש שמסתפק בשאר פירות כמ"ש שם, אין משם ראיה דחשיב אוכל וכנז"ל, וצ"ע.
 
עוד כתב הרב הנזכר וז"ל, ועוד הרי ג"כ לענין אכילה ביום הכיפורים מוכח בגמ' בפרק בתרא דיומא [פ' ע"ב] שאם אכל חצי שיעור ושתה חצי שיעור פטור משום דאכילה ושתיה אינם מצטרפים, ועכ"ז גרסינן עלה, אמר ריש לקיש ציר שעל גבי ירק מצטרף לככותבת, ופריך בגמ' פשיטא (ומשום) [ומשני] מהו דתימא האי משקה הוא קמ"ל דאכשורי אוכלא אוכלא הוא, ע"כ בגמ', וכ"כ הרמב"ם. וכיון שלמדנו שמכשירי אוכל הם כאוכל א"כ ה"ה נמי הדבש שמכשיר הפירות ומרקחם, וכ"ש שנכנס בו טעם הפרי כו'. ואין לומר דאע"ג דלענין ברכה ולענין אכילה ביום הכפורים ולענין איסורא נמי מחשבינן למשקה שמכשיר האוכל או שנכנס בו טעם הפרי כאוכל, לא ילפינן מיניה לענין טומאה אלא שעדין לא נסתלק דין [טומאת] משקין וא"כ צריך נטילה, דהא ליתא דבשבת פרק חבית שנשברה [שבת קמ"ד ע"ב] שמעתא דאמר שמואל סוחט אדם אשכול של ענבים לתוך הקדירה אבל לא לתוך הקערה, ומפרש"י טעמא משום דקסבר שמואל משקה הבא לאוכל אוכל הוא, ומשום הכי שרי לסחוט לתוך הקדירה שיש בה אוכל ולא לתוך הקערה שאין בה אוכל, ומותבינן עלה מכמה משניות של טהרות לאוכוחי דמשקה הבא לאוכל לאו אוכל הוא, כגון ממתניתין דזב שחלב את העז, וממתניתין דטמא שסחט זיתים וענבים, ומפרקינן להו, ומסקנת הסוגיא היא דלענין טומאה נמי משקה הבא לאוכל הוא כאוכל כו'. וא"כ מכאן יש ראיה שהמשקה שאנו חושבים כאוכל לענין איסור שבת וי"ט ה"נ חשבינן ליה אוכל לענין טומאה, וה"ה נמי שמה שהוא אוכל לענין איסור אכילה ביום הכפורים מפני שהוא מכשיר האוכל כו', ה"נ הוי כאוכל לענין גזירה זו שגזרו כל שטבולו במשקה צריך נטילה, שאני אומר זה הדבש תורת אוכל יש לו ולא תורת משקה, עכ"ל. משמע מדבריו דכי היכי דלענין יום הכפורים הוי אוכל, לענין טומאה נמי הוי אוכל.
 
ואני בעניי גם זה לא הבינותי, שהרי אמרו בגמ' חולין פרק העור והרוטב דף ק"ך [ע"א] וז"ל, והרוטב, מאי רוטב שומנא, א"ל אביי הוא עצמו יטמא טומאת אוכלין, אלא חלב דקריש, מאי אריא קריש כי לא קריש נמי, דאמר ר"ל ציר שעל גבי הירק מצטרף [ל]ככותבת ביום הכפורים, התם משום יתובי דעתא הוא, בכל דהוא מיתבא דעתיה, הכא משום אצטרופי הוא, אי קריש מצטרף אי לא קריש לא מצטרף, ע"כ בגמ'. וכן פסק הרמב"ם [עיין כס"מ טומאת אוכלין פ"ד ה"ד] דדוקא בקרוש הוא שמצטרף לטמא לא בצלול. ופרש"י וז"ל, ומשני התם טעמא דיום הכפורים לאו משום אוכל הוא, דאי נמי לאו אוכלא כיון דמיתבא דעתיה מיחייב, דהא לא תעונה כתיב וזה לא התענה, אבל הכא אוכל ומשקה אין מצטרפין דהא רבנן לא שוו בשעורייהו, ואע"ג דהתם נמי תנן אכל ושתה אין מצטרפין, ה"מ אכל ושתה דקים להו לרבנן דלא מיתב דעתיה בהכי, אבל ציר שע"ג ירק קים להו רבנן דמיתבא, עכ"ל. הרי מבואר דטעמא דמיחייב מתניתין ביום הכפורים לאו משום דהוו אוכל אלא משום יתובי דעתא, וא"כ היכי יליף מינה הרב לדבש זה דמקרי אוכל ולא משקה, וצ"ע.
 
ותמהני על מהרימ"ט דה"נ לא אקשי ליה מהך סוגיא דתלמודא אלא מכח הסברא, שכתב וז"ל, דנהי שירד עליו שם אוכל לצירוף ככותבת ולברך עליו כפי טעם שבה דהא קי"ל טעם כעיקר, ומ"מ שם משקה לא נעקר ממנו לומר שלא יהא מכשיר, דלא אתי טעמא ומבטל עיקר אלא להוסיף עליו תורת אוכל, עכ"ל. וטפי הו"ל לאקשויי מהך סוגיא דכתיבנא, דמשמע דהתם לאו משום אוכל אתינא עלה. וגם על מהרימ"ט יש לתמוה, שכתב דלא אתי טעמא ומבטל העיקר אלא להוסיף עליו תורת אוכל, דמשמע דאיהו נמי ס"ל דמשום תורת אוכל הוא שחייב, והא רש"י כתב להפך מזה כמש"ל. מיהו לזה י"ל דהרב לפי שטת מהר"א ולומר דאפילו לדידך דסבירא לך דטעמא משום אוכל הוא, אפ"ה לא בשביל זה יעקר ממנו תורת משקה, ומ"מ טפי הו"ל להקשות לו מההיא דחולין וצ"ע.
 
ומה שהביא הרב ז"ל ראיה מההיא דסוחט לתוך הקדרה, דהשוה בגמ' דין זה לדין טומאה, אין ה"נ דשעור ילפינן מינה, אלו הוה טעמא דהכא משום דהאי אוכל היה ילפינן ג"כ דלא מיקרי דבר שטבולו במשקה, אמנם טעמא דהכא לאו משום דהוי אוכל, אלא גבי יום הכפורים משום יתובי דעתיה כמ"ש בחולין, וגבי שלקות בשביל שנכנס בהם טעם הפרי, ולעולם הוו משקה כמ"ש בירושלמי [תרומות פ"י ה"ו] גבי תרומה דלגבי תרומה אסור (שו') [משום] שנכנס בהם טעם הפרי, ואילו לגבי משקה מחשבי כמים ופוסלים המקוה, ה"נ בדבש זה מיקרי דבר שטבולו במשקה וצריך נטילה, וכך השיגו מהרימ"ט, אלא שלא פירש מהיכא ידעינן דה"נ מיקרי משקה, והאמת דהנה נפקא לן מההיא דמקואות כמש"ל.
 
עוד כתב הרב וז"ל, ולע"ד יש לי להביא ראיה גדולה בזה ממסכת ברכות פרק אלו דברים [נ"א ע"ב] דפליגי ב"ש וב"ה היאך סדר נטילה, בש"א נוטלים לידים ואח"כ מוזגין את הכוס, ובה"א מוזגים את הכוס ואח"כ נוטלים לידים. ומפרש בגמ' טעמא דב"ה שאם אתה אומר נוטלים לידים תחלה שמא לא יהיו הידים נגובות יפה ממי נטילה, ויטמאו המשקין שעל הידים מחמת הכוס, ויחזרו ויטמאו הידים, שהידים מטמאות ממי המשקין מפני שהם נעשים תחלה ואינם מטמאים מהכוס שאין כלי מטמא אדם כו'. ויש לדעת מה הועילו ב"ה בתקנה זו שאין נוטלים אלא לבסוף כו', ניחוש נמי שמא משקה התבשיל יהיה טופח על הידים וע"י אותו משקה יטמאו הידים, אלא שע"כ צ"ל שמשקה תבשיל אין עליו תורת משקה כו'. וזה כתב רש"י שהביא בקצרה וז"ל, וא"ת פעמים שיש משקה תבשיל טופח על הידים אין תורת משקין עליו אלא תורת אוכל. ולכאורה י"ל דהכא מיירי בתבשיל קריש ומש"ה אותו מעט משקה שיש בו אינו מטמא דלא מיחשב משקה אלא אוכל. אמנם אחר העיון יראה דליתא, דהכא בסתמא קא מיירי בכל מין תבשיל בין קרוש בין צלול, ועוד דאף בקרוש לא מצינן למימר דאותו משקה לא חשיב משקה, דהא תנן בריש פ"ג דטהרות, העור והרוטב והגריסין והחלב בזמן שהם משקה טופח הרי אלו תחלה, שהכונה שאע"פ שנקפאו כיון שנשאר בהם ליחות שעור שיטפיח היד הנה הם במדריגת משקין, כמ"ש הרמב"ם בפירוש המשנה וכן פסק בחבורו בה' טומאת אוכלין פ"ט [ה"ב] ע"ש, וא"כ אף שיהיה התבשיל קרוש מ"מ כיון שיש בו משקה טופח מטמא טומאת משקין, וא"כ היכי כתב רש"י שאין תורת משקין עליו אלא תורת אוכל. והנלע"ד דמ"ש רש"י כאן דלא מיקרי משקה היינו לפי שסתם תבשיל כל המשקה שבתוכו מעורב בו האוכל, ולא ימצא שם טופח מים לבד, ומש"ה מחשב אוכל, אבל בשאר דברים כגון דבש של מרקחת אף שלפעמים נימוח מגוף המרקחת בתוך הדבש, מ"מ אי אפשר שיתפשט אותו דבר המרוקח בכל אותו דבש ולעולם נשאר מן הדבש לבד, ואף שדרך זה נראה שהוא דוחק, מ"מ על כרחך לומר [כן] כי היכי דלא תקשי ליה לרש"י ההיא מתניתין דטהרות שכתבתי, ולכן צ"ל דדוקא בתבשיל הוא דאמרינן כן לפי שסתם תבשיל הירקות מתערבים עם המים, זהו הנלע"ד.
 
אחר זמן רב נדפס ס' גינת ורדים וראיתי להרב ז"ל כלל א' סי' ל"ח שהביא מה שתרצתי על דברי רש"י והקשה עלי ע"ש. ולזה אני אומר גם אנכי ידעתי שהוא דוחק גדול, וכדי לישב דברי רש"י הוא שנדחקתי בזה, כי לפום קושטא דמילתא בכל מיני תבשיל כיון שיש בו משקה טופח חשיב טבולו במשקה וכן נראה מדברי מהרימ"ט שכתב בתשובה הנזכרת ראיה זו בשם רבו הרב מהר"ש סאגיס, לבתר דשכיב דק ואשכח כמה משניות דמוכח מינייהו איפכא ולא חס לישב לשון רש"י כמדומה דס"ל דטעות סופר יש בו. ואחר החפוש מצאתי להמ"א שכתב בסי' הנזכר [קנ"ח] ס"ק יו"ד שכתב וז"ל, וברש"י דברכות כתב דמשקה תבשיל תורת אוכל עליו, ונ"ל דדוקא משקה טופח של עצמו אבל רוטב גמור מיקרי משקה, וכן מצאתי במשנה פ"ג דטהרות [מ"א] עכ"ל. והן אמת כי בזה נתיישבו דברי רש"י דלא פליג אמתניתין דטהרות, אבל עדיין הקושיא במקומה עומדת דניחוש שמא יגע ברוטב בידו ואח"כ יגע בכוס ויטמא, ומה הועילו חכמים בתקנה זו שהתקינו למזוג את הכוס ואח"כ נוטלים לידים, ניחוש שמא משקה התבשיל יהיה טופח על הידים. ולע"ד נראה דלא קשיא, דבשלמא אם היו נוטלים לידים תחלה, כיון שהם מים זכים ונקיים יש לחוש שמא לא ינגב ידיו מהם ויגע בכוס ויטמא את הידים, אמנם כיון שמוזגים את הכוס תחלה אין בו חשש שמא משקה התבשיל יהיה טופח על הידים, כי אין דרך ליגע בידים מזוהמות בכוס, כי דרכם של בני אדם כשרוצים ליגע איזה דבר והם בתוך הסעודה מקנחים ידיהם במפה ואח"כ נוגעים משום מאיסותא, וא"כ אם יגע בכוס פשיטא שמקנח ידיו במפה תחלה. איברא דבתירוץ זה די ואין אנו צריכים למ"ש רש"י שאין תורת משקה עליו וק"ל.
 
וראיתי להרב המחבר שרצה לישב לשון רש"י באופן אחר וז"ל, ואשר אני אחזה לי בתירוץ דברי רש"י כשנדקדק בלשונו בשפת יתר שכתב, וא"ת פעמים שיש משקה בתבשיל טופח על הידים כו', ולמה לו לומר טופח על הידים, אלא שכונת רש"י לישב כי היכי דתהוי מילתא לפום דינא דהכא איירי בתבשיל שאין בו ליחה רק כדי שיהא טופח על הידים ואין בהם כדי להטפיח במקום אחר כו', לכן רש"י דקא אתי לפרושי הוסיף וכתב טופח על הידים, וכוונתו לומר דטפיחא זו דמיירי בה לאו אטופח דמתניתין דהוי טופח ומטפיח, אלא כל טפיחא זו לא הויא רק על הידים בלבד, עכ"ל.
 
ואחר שאלת המחילה אי אפשר לומר כן דהא תנן בסוף פ"ח דטהרות [מ"ט] הנצוק והקטפרס ומשקה טופח אינן חבור לא לטומאה ולא לטהרה, ע"כ. ופירש רבינו עובדיא, ומשקה טופח ואין בו טופח ע"מ להטפיח, שאין בו כ"כ משקה שאם טפח בהם ידו עלה בה משקה שיוכל להטפיח דבר אחר, אינו חבור לטומאה כו', ע"ש. ואם איתא דרש"י מיירי במשקה טופח שאין בו להטפיח למה ליה למיהב טעמא לפי שאין תורת משקין עליו אלא תורת אוכל, והלא אפילו אלו היה עליו תורת משקין אינו מטמא כיון שאינו טופח ע"מ להטפיח כנז"ל, אלא ודאי דרש"י מיירי בטופח ע"מ להטפיח ובשביל שאין תורת משקין עליו הוא דאינו מכשיר וכנז"ל.
 
שוב מצאתי בספר עץ החיים שכתב בפירוש המשנה דפ"א דברכות משנה ב' דמדברי רש"י הנזכרים דמותר לאכול דבר שנתבשל בדבש בלא נטילה, ודחאם מההיא דפ"ג דטהרות והעלה להלכה במשנה א' פ"ק דמעשרות דכל שיש בו רוטב טופח צריך נטילה, עש"ב. ומצאתי להרב כנה"ג שכתב בהגה בטור לסי' הנזכר וז"ל בקצור, הסופגנין שעושים בפסח ממצה כתושה עם מי ביצים ומטגנין אותם בשמן ומושחים אותם בדבש ואוכלים אותם, נשאל הרש"ך ח"א סי' קס"ג והמובן לי מתוך תשובתו שצריכים נטילה, ובתשובות הרדב"ז ח"א סי' ר"ג כתב שלא ראה טעם להתיר ההג'יוליש בלא נטילה אא"כ נתבשל הדבש עד שאינו ניגר כשאר משקין כו'. ואני תמה על שניהם דתיפוק לי דבעי נטילה מפני השמן שטגנו אותה בו ודוחק לומר דמיירי שאין בו טופח ע"מ להטפיח. ואם אותו הרב שכתב הרדב"ז הוא מהר"ש סאגיס הדבר פשוט שאין כאן קושיא, דהוא ז"ל הולך לשטתו דטבולו במשקה שהוא מבושל אין צריך נטילה, וזה ג"כ דעת הרדב"ז, ולא באו לדון אלא על הדבש אם נקראת מבושלת באותו חמום או לאו. ואפשר שיהיה זה ג"כ דעת השואל למהרש"ך דמפני השמן פשיטא ליה שא"צ נטילה, לא נסתפק אלא מטעם הדבש. נתבאר מכל זה שדעת אותו הרב שהביא הרדב"ז ודעת הרדב"ז ודעת השואל להרש"ך כדעת מהר"א ן' יעיש ומהר"ש סאגיס וכך היינו נוהגים להורות כו', לפי שלא שמעתי בדבר הזה מפי מורי לא איסור ולא היתר עד שנדפסו תשובה ומאז והלאה נהגתי ליטול ידי, ולשואלים אותי הייתי אומר דבר זה מחלוקת בין הגדולים עשה מה שלבך חפץ, עכ"ל. והנה מ"ש דדעת הרדב"ז היא דטבולו במשקה שהוא מבושל א"צ נטילה, דבריו תמוהים מאד בעיני ולא זכיתי להבינם, שהרי כתב הרדב"ז בתשובה הנזכרת וז"ל בקצור, כללא דמילתא כי שאר משקין חוץ מן הטל והמים שנתעבו ונקרשו בין מחמת בשול בין ע"י צנה כו', אין להם תורת משקה כלל, ואם נתקשו ונתעבו מעט ועדיין הם ניגרים שם משקה עליהם כו', הלכך לא ראיתי טעם להתיר ההג'יוליאש בלא נטילה אא"כ נתבשל הדבש עד שאינו ניגר כשהוא צונן לאו משקה הוא, ע"ש. הרי מבואר דבענין שיתבשל הרבה עד שאינו ניגר כשהוא צונן וכל שאינו כן צריך נטילה, ואיך כתב הרב דלא נסתפק הרדב"ז אלא אם נקראת מבושלת באותו חמום או לאו, וצ"ע.
 
והנה מה שהכריחו להכנה"ג בזה הוא מ"ש דתפוק לי דבעי נטילה מפני השמן שטגנו בו, ומזה הוליד דהשמן מאחר שנתבשל ע"י האור לא מיקרי משקה. וגם בזה לא ירדתי לסוף דעתו שהרי כתב הרדב"ז בתשובה הנזכרת, ולענין הטעם הב' אם נתבשל המשקה כ"כ עד שנתבטל מתורת משקה וחזר להיות אוכל, אינו מכשיר וגם א"צ נטילה המטבל בו. ולדעתי כי זה אינו נוהג במים ובטל, אבל שאר משקין מתעבים ע"י בשול וחוזרים להיות אוכל כו', וכן השמן אע"פ שאין מתיבש ע"י האור מ"מ הרי הוא נקרש מרוב יושנו או מפני הצנה, ע"ש. הרי מבואר דלא אשכח הרב שיהיה פטור מנטילה המטבל בו אלא בנקרש מרוב יושנו או מפני הצנה, אבל בנתבשל ע"י האור לא מיפטר לפי שאינו מתייבש ע"י האור, וא"כ הדרא קושיא לדוכתין דתיפוק לן דבעי נטילה בשביל שטגנו אותם בו. ולעניות דעתי נראה דעיקר קושיא ליתא דהכא לא מיירי שטגנו אותם בשמן זית, דודאי היו צריכים נטילה בשביל השמן אם הוא משקה טופח, אלא מיירי שטגנו אותה בשמן שומשמין וכיוצא בו דאינו מכשיר, כמבואר בדברי הפוסקים וכ"כ הרב המחבר בכלל הנזכר [א'] סי' כ"ט דשמן שומשמין אינו מכשיר ע"ש, וסתם שמן בחו"ל שמן שומשמין הוא וכדגרסינן בפ"ו דנדרים [נ"ג ע"א] הנודר מן השמן בבבל אסור בשמן שומשמין ומותר בשמן זית, ע"ש, ולכך לא נסתפקו אלא בשביל הדבש. וכפי זה מ"ש הכנה"ג וז"ל, נתבאר מכל זה שדעת אותו רב שהביא הרדב"ז ודעת הרדב"ז ודעת השואל להרש"ך כדעת מהר"א ן' יעיש כו', וכ"כ בשיירי כנה"ג בסי' הנזכר ס"ק ג' וז"ל, במהדורא א' כתבתי שדעת רוב הרבנים וכמעט כלם להתיר דבר שטבולו במשקה מבושל בלא נטילה, ע"ש, אחר שאלת המחילה ליתא, דמדברי הרדב"ז מוכח בהדיא דס"ל שצריך נטילה כנז"ל, ואפשר שכן דעת אותו רב שהביא הרדב"ז והשואל להרש"ך, וכן דעת מהרימ"ט והרב עץ חיים. וכן נראה שהוא דעת מרן הב"י שכתב בסי' הנזכר [קנ"ח, דף קלב ע"ב] וז"ל, כתב המרדכי בפרק אלו דברים [ברכות סי' קצ"ב] דתבשיל מחטים בכלל פירות הוא ואינו נוטל ידיו, כלומר והוא שלא יהא עליהם משקה טופח דאל"כ משום שטבולו במשקה צריך ליטול ידיו, על כורחך לומר דס"ל דאע"ג שנתבשל צריך נטילה, ומכאן הביא ראיה הכנה"ג לדעת רבו מהרימ"ט ע"ש, ומדלא פליג מרן עליה משמע דגם הכי ס"ל, וכ"כ בשלחנו הטהור [סי' קנ"ח סע' ה'] ותבשיל מחטים והם נגובים א"צ נטילה. נראה דאם אינם נגובים צריך נטילה אע"פ שהוא מבושל, ומכאן יש ללמוד דאין לחלק בין אם הדבר כבר הוא מטובל במשקה כגון המרקחות וכדומה, ובין אם הוא מטבל אותו עכשיו ואוכל, דבכל גוונא צריך נטילה, דהא בתבשיל חטים אינו מטבל עכשיו במשקה, כי כבר הוא מטובל ועומד, ואעפ"כ צריך נטילה, וכ"כ הרדב"ז בתשובה סי' ע"ח ופ"ג.
 
זאת תורת העולה מכל מה שכתבנו, דאוכל דבר שטבולו במשקה אע"פ שנתבשל ע"י האור כל זמן שלא נקרש עד שאינו ניגר צריך נטילה. וכן פסק הרב מגן דוד בסי' הנזכר ס"ק ו' והמ"א ס"ק ז' ע"ש, וכ"כ הרב המחבר בתשובה הנז"ל וז"ל, וכל מידי דבשיל, יהיה על איזה אופן שיהיה, אם יש בו לחות טופח ומטפיח טעון נטילה, וזו היא דרך ישרה ומינה לא תזוז, עכ"ל. ומיהו אם אוכלו ע"י כף או סכין נראה דאין צריך נטילה וכמ"ש בסי' ח' דתרי חומרי לא עבדינן, דהא איכא מ"ד שדבר שטבולו במשקה אם אוכלו ע"י כף אין צריך נטילה, וכ"כ הכנה"ג בהגהת הב"י לסי' הנזכר ס"ק ד' וז"ל, ומיהו בדבר המבושל ע"י כף אני נוהג לאכלו בלא נטילה אע"ג דלאכלו ביד אני רגיל ליטול ידי, תרי חומרי לא עבדינן, עכ"ל. וכן עמא דבר וכבר אמרו בירושלמי כל מקום שהלכה רופפת בידך פוק חזי מאי עמא דבר, זהו הנלע"ד וצור ישראל יצילני משגיאות, אכי"ר.
שו"ת פרח שושן חלק אורח חיים כלל א סימן יא
 
יבאר מ"ש מרן שאסור לישב בתוך ד' אמות של מתפלל, אם הוא דוקא כנגדו ממש שמפסיק בינו לבין הכותל אבל אם הוא משוך קמעא שאינו מפסיק שרי, או דלמא לא שנא ובכל גוונא אסור.
 
נדרשתי לאשר שאלוני רעיוני ולבי לבאר דברי מרן הב"י, שכתב בשלחנו הטהור סי' ק"ב [סע' א'], אסור לישב בתוך ד' אמות של מתפלל בין מלפניו בין מן הצדדין, וצריך להרחיק ד' אמות, ע"ש. אי איסור זה דוקא כנגד המתפלל ממש מלפניו או מן הצדדין ולהפסיק בינו ובין הכותל, אמנם כשאינו מפסיק בינו לבין הכותל אע"פ שהוא כנגד פניו דהיינו שיושב לפניו אלא שמשוך מעט שאינו מפסיק בינו לבין הכותל שרי. וכן מן הצדדין אי משיך מעט לאחריו אע"פ שהוא מן הצדדין שרי, או דילמא לא שנא ובכל גונא אסור.
 
תשובה. גרסינן בפרק תפלת השחר דף כ"ז סוף ע"א, רב איקלע לבי גניבא וצלי של שבת בע"ש, והוה מצלי ר' ירמיה בר אבא לאחוריה דרב, וסיים רב ולא פסקיה לצלותיה דר' ירמיה. ש"מ אסור לעבור כנגד המתפללים, איני והא ר' אמי ור' אסי חלפי, ר' אמי ור' אסי חוץ לד' אמות הוא דחלפי. ופרש"י, ולא פסקיה, כלומר לא הפסיק בין ר' ירמיה ולכותל לעבור לפניו ולישב במקומו אלא עמד על עמדו, עכ"ל. ומדבריו אלה מוכח דדוקא לעבור ולהפסיק בין המתפלל ולכותל הוא דאסור, אבל כל שאינו מפסיק בין המתפלל ולכותל מישרא שרי. וכן יש לדקדק מדברי רבינו יונה שכתב על הא דאמרינן אסור לעבור כנגד המתפלל ודוקא כנגד פניהם אבל בצדם לא חיישינן להעברה בעלמא, עכ"ל. ומדכתב כנגד פניהם ולא קאמר בקצור ודוקא לפניהם נראה דמילתא אגב אורחיה קמ"ל דכנגד פניהם הוא דאסור אבל כל שאינו כנגד פניהם, דלא מפסיק בין פניהם לכותל שרי. ואע"ג דיש מקום לדחות, מ"מ ריהטא דלישנא הכי משמע דאין איסור אלא בין פניו לכותל, ולזה קאמר נגד פניהם. ומאחר שמצינו הדבר בדברי רש"י יש לנו לומר דגם ה"ר יונה ס"ל הכי, וכ"כ הלבוש בסי' הנזכר ס"ד וז"ל, אסור לעבור כנגד המתפללים כו', ודוקא לפניהם שלא יפסיק בינם לכותל אבל בצדיהם מותר, עכ"ל.
 
עוד יש להביא ראיה דאין איסור אלא לעבור בין פניו לכותל מדגרסינן בפרק אין עומדין דף ל"א ע"ב, אני האשה הנצבת עמכה בזה מכאן שאסור לישב בתוך ד' אמות של תפלה. וכתב הטור [ריש] סי' ק"ב וז"ל, אני האשה הנצבת (עמך) [עמכה] בזה מכאן שאסור לישב תוך ד' אמות של תפלה בין מלפניו בין מלאחריו צריך להרחיק ד' אמות, הנצבת (עמך) [עמכה] שהיה עומד כמותה, בזה בגימטריא י"ב, דהיינו י"ב אמות לג' רוחות ד' לכל רוח, עכ"ל. וכן פסק השו"ע דדוקא לפניו וצדדיו הוא דאסור, ונראה דהיינו מטעם זה שכתב הטור דהיינו י"ב אמות מג' רוחות. ושמעינן מהכא דשעור ד' אמות דצדדין ולפניו היינו באורך דוקא כנגד צדו ופניו, דאם איתא דד' אמות מלפניו וצדדיו הם ד' על ד', א"כ הו"ל כ"ד אמות ובפסוק לא הזכיר אלא י"ב. ומ"מ זו אינה קושיא דאיכא למימר דאורך ורוחב חד מילתא הוי ולא חשיב קרא אלא חד מיניהו אמנם אי קשיא הא קשיא דאם איתא דלפניו צריך להרחיק ד' על ד' א"כ למאי איצטריך לאסור מן הצדדין דאי לאורך ד' אמות הא בלאו הכי אסור משו' אסור דלפניו שהם נכנסים באורך ד' אמות שאסורים לפניו ואי לאסור רוחב ד' אמות שבצדדיו הא בלאו הכי קרוב לב' אמות אסורין מטעם שהם נכנסים בכלל איסור רוחב ד' אמות שאסורים משום דהוי לפניו, וא"כ היכי מיקרי שאסור בשביל הצדדין ד' אמות. ואין לומר דאיסור מן הצדדין אצטריך למ"ד דלאחריו שרי ואיסור צדדין נמשך באורך לאחריו דפשטא דמלתא משמע דמאן דשרי לאחריו שרי בכל מקום. ועוד דהתינח למ"ד דמלאחריו שרי אלא למ"ד אסור מאי איכא למימר אלא ודאי דאיסור לפניו הוי דוקא כנגד פניו ממש ומשום הכי הוצרך לאסור משום צדדין אף מה שאינו נגד פניו ממש ואינו נכנס בכלל איסור לפניו דלפניו כנגד פניו דוקא, וד' אמות דקאמר היינו אורך ד' אמות מנוכח פניו ולכותל, אבל לרוחב אינו אסור כלל, וגם ד' אמות דצדדין הוי נוכח צדדיו ד' אמות אורך לכל צד וזה נלע"ד פשוט.
 
אמנם מצאתי להרב מ"א בסי' הנזכר לעיל [ק"ב] ס"ק א' שכתב וז"ל בקצור, ולפירוש הרא"ש דיליף דזה בגימטריא י"ב קשה דהוי י"ו אמות ד' לכל רוח ולד' רוחות צריך י"ו אמות, וי"ל דחנה מתפללת אצל הכותל ואין צריך הרחקה לפניה. ולי נראה דברים כפשוטם דצריך להרחיק ארבע אמות לכל רוח בעגול, וידוע דעגול של ד' אמות הוא מחזיק י"ב אמות, כדאמר פ"ק דסוכה ע"ש, ואע"ג דהכא הוי ד' לכל רוח והוי ח' על ח', מ"מ לא מיירי רק בקו השוה, עכ"ל. והנה הרב כפי רוחב שכלו היו הדברים פשוטים אליו ולזה כתב בקצור, ואני אפרש, גרסינן פ"ק דסוכה שלהי דף ז', אמר רבי יוחנן סוכה העשויה ככבשן אם יש בהקפה כדי לישב בה כ"ד בני אדם כשירה ואם לאו פסולה, כמאן, כרבי דאמר כל סוכה שאין בה ד' אמות על ד' אמות פסולה. מכדי גברא באמתא יתיב כל שיש בהקפו ג' טפחים יש בו רוחב טפח בתריסר סגי, ה"מ בעגולא אבל ברבועא בעינן טפי ומסקנא דתלמודא דברבועא בעינן שיבשר נכי חומשא ע"ש. וז"ש המ"א שצריך להרחיק ד' אמות לכל רוח בעגול דהוי י"ב, ר"ל מקום שמחזיק י"ב בהקפו ונמצא דמ"ש י"ב ומ"ש ד' אמות לכל רוח הכל אחד הוא, אלא כשאנו אומרים י"ב ר"ל העגול של ד' אמות, ונמצא לפי זה שהפסוק לא הזכיר אלא רוח אחד. ואמר עוד ואע"ג דהכא הוי ח' על ח', פירוש לפירושו שד' מלפניו וד' מלאחריו וכן מן הצדדין נמצא דאותו מקום ח' על ח' ועיגולו הוי טובא. מ"מ לא מיירי רק בקו השוה, פירוש דלא נקט אלא הקו השוה דהיינו ד' אמות לחוד לא שאר אמות האסורות זהו הנלע"ד בפירוש דבריו ז"ל.
 
ואם לזה כיון הרב דבריו נפלאו ממני דהא הטור ז"ל כתב בהדיא שמ"ש דזה הוי י"ב אמות ר"ל י"ב אמות של ג' רוחות שלכל רוח צריך ד' אמות כמו שהעתקנו לשונו לעיל, ואלו לדברי המ"א כל הי"ב אמות הוו מרוח אחת כנז"ל ואין לומר דהטור פליג עם הרא"ש אביו בזה שהרי הרא"ש כתב זה ג"כ בפירוש דף ע"ח ע"ד [ברכות פ"ה סי' ח'] וז"ל, אני האשה הנצבת עמך בזה מכאן שאסור לישב ד' אמות של תפלה בין מלפניו בין מלאחריו בין מן הצדדין צריך להרחיק ד' אמות, עמך בזה ז"ה בגימטריא י"ב היינו ד' אמות לכל רוח, עכ"ל. הרי מוכח מזה דהרא"ש ס"ל דזה ר"ל ד' אמות לכל רוח שלא כדברי הרמ"א עוד יש לדקדק מנ"ל למימר דד' אמות ר"ל עגול ד' אמות והא דתמא קאמר, וצ"ע. ומה שהקשה הרב בדברי הרא"ש (שיוכח) [שמכוח] אותה קושיא הוציא דין זה דעגולות נלע"ד לתרץ באופן אחר במה שיש לדקדק בדברי הרא"ש ביתור לשון שכתב בין מן הצדדין צריך להרחיק ד' אמות דמלת צריך להרחיק מיותרת דהא כבר כתב ברישא שאסור לישב כו', והכי הל"ל שאסור לישב ד' אמות של תפלה בין מלפניו בין מלאחריו בין מן הצדדין ותו לא מידי ולמה ליה למימר צריך להרחיק כו', ולכן נראה שכוונתו היא למ"ש התוס' דמעמך משמע שאסור לישב בד' אמות של תפלה מדכתיב עמכה מלא ע"ש. וז"ש הרא"ש עמכה מכאן שאסור לישב ד' אמות של תפלה והיינו מדכתיב עמכה מלא ואח"כ כתב בין מלפניו בין מלאחריו כו', צריך להרחיק ד' אמות זה בגימטריא י"ב, היינו ד' אמות לכל רוח ר"ל דזה היינו י"ב, ומלת מעמכה מלא מייתינן ד' אמות אחרות נמצא ד' אמות לכל רוח.
 
אחר זמן רב מצאתי להרב מעדני מלך שכתב כן דף ט"ל ע"ב, והרחיב הדבר עוד וז"ל, וסלקן הכתוב להני ד' רוחות לפי שלאחריה יש בו תרתי חד לתפלה וחד לאחורי ארי ולא אחרי אשה. עוד הביא שם תירוץ אחר דלא הוצרך קרא אלא אחת מן הצדדין לאסור, דמכדי שקולים הם ויבואו שתיהם דהי מינייהו מפקת כו', ע"ש. וכ"כ הר"ב מגן דוד בס"ק ב' ע"ש. ומאחר שישבנו דברי הרא"ש מעתה אין הכרח לומר כדברי הרמ"א דבעינן ד' אמות עגולות, אלא דוקא כנגד פניו וצדדיו הוא דאסור כנז"ל. שוב מצאתי להרב הנזכר [מ"א] שכתב בסי' הנז"ל ס"ק ו' וז"ל, וצ"ע דא"כ למה כתב בצדדים מותר לעמוד הלא אפילו לפניו מותר, ול"נ דה"ק הטור ולפניהם מותר לעבור ולעמו' שם שלא ילך הלאה דא"כ הו"ל כנגד פניהם דכל שרואה אותו אסור דתתבטל כונתו מפניו כנ"ל ברור, עכ"ל. ומדבריו אלה משמע דאפילו חוץ לד' אמות כל שרואה אותו אסור כדי שלא תתבטל כונתו. וכבר כתבנו לעיל דאפילו בתוך ד' אמות שרי כל שאינו נגד פניו ממש, ואין לחוש לבטול כוונתו כי המתפלל צריך שיהיו עיניו למטה ואין לו להסתכל אנה ואנה, ואם הוא מסתכל אין אנו אחראין לו. ומה שהקשה למה כתב בצדדין מותר לעמוד נלע"ד דדיוקא אתי לומר דדוקא לעמוד הוא דשרי אבל לא לישב, ואע"ג דכבר כתב זה בפירוש בתחלת הסי' מ"מ ארחיה דתנא לאשמעינן מלתא אגב ארחיה בקצור אע"ג שמפורש במקום אחר כמ"ש התוס' בריש מסכת ברכות [ב' ע"א ד"ה והא], ע"ש.
 
ולענין הלכה נלע"ד דכיון דאיסור לפניו חמיר כפי דאיכא מ"ד דאפילו כמלא עיניו אסור אפ"ה לא הוי אלא כנגד פניו ממש, דהיינו להפסיק בין פניו לכותל הוא דאסור. אבל אם אינו נגד פניו ממש אע"פ שרואה אותו מותר לעבור, וכמו שהוכחנו מדברי רש"י וה"ר יונה. וכן משמע מדברי הסמ"ג שכתב עשין י"ט דף ק"ה ע"ג וז"ל, אסור לעבור נגד המתפללין אא"כ ברחוק ממנו ד' אמות, עכ"ל. א"כ כ"ש דאסור מן הצדדין דלא חמיר כ"כ דאין לאסור אלא דוקא כנגד צדו וילמד סתום מן המפורש, ובפרט דמרן כללם כלם יחד וכתב וז"ל, אסור לישב בתוך ד' אמות של מתפלל בין מלפניו בין מלאחריו צריך להרחיק ד' אמות מן הצדדין, ע"ש. ומאחר ששניהם בדברו אחד נאמרו ואיך אפשר לומר דאיסור לפניו הוי דוקא נגד פניו ואיסור צדדין הוי בכל ד' אמות, אלא ודאי שכלם שוים דאין לאסור אלא דוקא שכנגדו. וכ"כ הרמב"ם בפ"ה מה' תפלה [ה"ו] וז"ל, ואסור לישב נגד [לפנינו: בצד] העומד בתפלה או לעבור לפניו עד שירחיק ממנו ד' אמות, עכ"ל. הרי שכלל איסור היושב והעובר יחד דבעינן שירחיק ממנו ד' אמות, וא"כ כלם שוים לטובה דאין איסור אלא דוקא כנגדו, זהו הנלע"ד.
 
אחר זמן רב נדפס ספר גינת ורדים וראיתי להרב שכתב בכלל הא' סי' ט"ל על דברי אלה וז"ל, פשיטא דהני ד' אמות משחינן להו ממקום מעמדו של מתפלל בעגול כזה כו', ומעתה אין מקום להסתפק במה שנסתפק השואל אי הוי מכוון כנגד פניו דוקא דאם נמשך קימעא שרי, דהא ליתא דכיון דהא מיהא הוי בתוך ד' אמות של מתפלל אסור. ואמנם עוד החמירו בלפניו של מתפלל שלא לעבור לפניו בתוך ארבע אמות באקראי בעלמא אפילו שלא קבע עצמו לישב כו', ומתוך מעשה זה משמע דאיסור זה לא הוי אלא כשמפסיק לעבור מכנגד פניו ממש, ואם הוא משוך קימעא מכנגד פניו שרי כיון שאינו מפסיק בהעברתו בין פני המתפלל והכותל כו'. ודברים הללו פשוטים הרבה ולא היה כדאי לכותבם לולי דחזינן דכהני רברבי אשתבוש בהו, עכ"ל.
 
ואני בער ולא אדע מאי שבשתא איכא הכא, דכיון דטעם האיסור הוא מפני שנראה כאלו חבירו מקבל עליו עול מלכות שמים והוא אינו מקבל כמ"ש הטור, והיינו כשהוא עומד לנגדו או בשוה לו בצדו, אבל כל שאינו בשוה לו מותר, דהא לאחריו שרי אע"פ שהצבור רואים שחבירו עומד ומתפלל וזה יושב ובטל מ"מ כל שאין שוה מותר. ומה שרצה הרב לחלק בין איסור ישיבה לאיסור העברה, אחר לחיכת עפר כפות רגליו נראה דאין לחלק וכמו שנראה מדברי הרמב"ם שהעתקתי בסמוך שהשוה דין הישיבה לדין העברה. וכיון דהרב מודה דאסור העברה דוקא כנגד פניו א"כ גם באסור ישיבה י"ל כן דדוקא.
 
ובחפשי אמתחות הפוסקים האחרונים מצאתי בספר הלכות קטנות שכתב בדף מ"ה סי' רכ"ו וז"ל, הא דאסור לישב נגד המתפללין היינו דוקא להפסיק כנגד פניו או' אפילו מן הצדדין כל שהוא רואה. תשובה מההיא דמצדד צדודי משמע שאין אסור אלא כנגד פניו דוקא, אבל לצפונו או לדרומו ליכא קפידא, מיהו לדעת המחמירין כנגד פניו אפילו כמלא עיניו י"ל דמחמיר נמי מן הצדדין כל שהוא לפניו, עכ"ל. ויעלוז לבי שכוונתי לדעת גדולים.
 
ומ"מ לענין הלכה למעשה נר' להחמיר בלפניו שלא לישב כל שהוא בעגול ד' אמות כמ"ש הרב המחבר והמ"א כיון דאשכחן דאיכא מ"ד אפילו כמלא עיניו, וכמ"ש הרב הלכות קטנות, וכן נראה משמעות הפוסקים דאם איתא דאסור ישיבה לא הוי אלא כנגד פניו דוקא וכדקס"ד מעיקרא א"כ למה הזכירוה הפוסקים מאחר דאפילו לעבור ולעמוד כנגד פניו אסור כ"ש לישב, אלא ודאי דיש לחלק בין ישיבה להעברה וכמ"ש הרב המחבר. וכן באיסור צדדין ג"כ יש להחמיר הואיל ונפיק מפומייהו דרבנן, ומה גם שמצינו שהפוסקים השוו אותם אהדדי, זהו הנלע"ד, וצור ישראל יצילני משגיאות, אכי"ר.
שו"ת פרח שושן חלק אורח חיים כלל א סימן יב
 
על ראובן ושמעון שהיו מסובין בסעודה ובתחלת הסעודה שתה ראובן לבדו מיינו ולא נתן ממנו לשמעון, ואח"כ הביאו להם יין אחר ורוצים לשתות שניהם ממנו, מי אמרינן כיון שלא שתה שמעון מן היין הא' אין יכול ראובן לברך הטוב והמטיב דמטיב לאחרים בעינן, או דלמא כיון ששניהם שוים מן היין השני יכולים לברך. ובו יתבאר דין הנותן מתנה לחברו אם הנותן והמקבל צריכים לברך הטוב והמטיב או לאו. גם יתבאר היכא שהיינות מזומנים לפניו וא' מהם גרוע כיצד יעשה, וכן אם שניהם כא' טובים. ויתבאר אם האורח יכול לברך הטוב והמטיב.
 
כתב הרב המחבר בכלל הנזכר [א'] סי' מ' וז"ל, נשאלתי ראובן ושמעון היו מסובין בסעודה, ובתחלת הסעודה שתה ראובן לבדו מיינו ולא נתן ממנו לשמעון, ואח"כ הביאו להם יין אחר ועתה רוצים לשתות שניהם ממנו, דאמרינן כיון שלא שתה שמעון מן היין הא' אין לו לראובן לברך עתה הטוב והמטיב דמטיב לאחרים בעינן, או דילמא כיון ששניהם שוים לטובה ביין הב' יכול לברך הטוב והמטיב. תשובה. עיקר ברכת הטוב והמטיב לא תקנוה אלא כשיהיו שנים שותפין באותה טובה, דכל אחד מהם מודה על טובה זו שבאה לו שגם חבירו נהנה עמו כו'. וכפי זה בנ"ד צריך שיהיו המסובין באותם רבוי יינות כו', ולכן היכא שבתחלת הסעודה לא שתה יין כי אם א' מן המסובין לבדו, ואח"כ בא להם עוד יין אחר ושותים ממנו כל המסובים, אין לברך ברכה זו כו'. אמנם אם גם עתה אחר שבא היין הב' דעת המסובין לשתות גם מן הא' גם מן הב' שפיר דמי כו', ומצי לראובן לברך ברכה זו מיד בבא היין הב' לפניו אע"פ שעדין שמעון לא נהנה אפילו מן היין הא' כו', שכיון שב' היינות מוכנים ועומדים לפניהם ומקרבא הנייתהו הו"ל כאלו כבר נהנו מרבוי יינות, ושפיר יש לברך הטוב לי והמטיב לאחרים, עכ"ל. בקצור.
 
ואחר לחיכת עפר כפות רגליו נלע"ד דכיון שעדין בני חבורה לא שתו אפילו מן היין הא' אינו יכול ראובן לברך הטוב והמטיב, דאע"ג ששני היינות מזומנים לפניהם כמ"ש הרב, הזמנה לאו מילתא היא. וכן לשון הגמ' [ברכות נ"ט ע"ב], דאיכא בני חבורה דשתו בהדיה, משמע דוקא כששותים עמו, וכן לשון הרמב"ם שכתב בפ"ד מה' ברכות [ה"ט], היו מסובים לשתות יין ובא להם מין יין אחר, כגון שהיו שותים אדום ובא להם יין שחור או לבן כו', ע"ש. הרי מבואר דבעינן שהיו שותים מן האחד תחלה ואח"כ הביאו להם יין אחר. וגדולה מזו כתב הטור בסי' קע"ה, וי"א כיון שאין מברכין הטוב והמטיב ביחיד אע"פ שעל היין שבתוך הסעודה כל א' מברך לעצמו הטוב והמטיב א' מברך לכלם שאם היה כל אחד מברך לעצמו, הוה כל חד וחד יחיד. והטור לא פליג אלא מטעם שאין בית הבליעה פנוי, הא לאו הכי מודה שאחד מברך לכלם כדי שלא יהא ביחיד. וא"כ איך אפשר שאף שבני חבורה לא שתו מן הראשון ולא מן השני יברך בעה"ב הטוב והמטיב.
 
עוד קשה שאם שני היינות הם מוכנים לפני המסובים א"כ אינם יכולים לברך הטוב והמטיב כמ"ש מרן בסי' הנזכר ס"ג, הביאו לו יין רע ויין טוב כאחד יברך מיד בפה"ג על הטוב ופוטר את הרע כו', ע"ש. וכיון שהם אינם מברכין הטוב כיצד יברך הוא, כי לא מצינו זה בשום מקום שהא' יברך והב' אינו יכול לברך. איברא כי דברי מרן השו"ע בזה צריכים ביאור, דלכאורה נראים כסותרים זה את זה, דבס"א כתב וז"ל, ולאו דוקא הביאו להם מחדש אלא ה"ה אם היה להם מתחלה ב' יינות מברכים על הב' הטוב והמטיב, עכ"ל. וזה הפך מ"ש בס"ג דמברך בפה"ג על הטוב ופוטר את הרע, וכמ"ש הוא עצמו בספר ב"י וז"ל, ומ"ש רבינו לאו דוקא הביאו להם מחדש אלא ה"ה אם היו לו מתחלה ב' מיני יינות כו', כ"כ גם כן ה"ר מנוח, אבל המרדכי כתב בפרק הרואה שאם הביא יין רע וטוב כאחד שיש לו לברך מיד בפה"ג על הטוב (והמטיב) ופוטר את הרע כו', ע"ש. הרי בבאור דס"ל למרן דהך תרי דיני פליגי אהדדי וא"כ יגדל התימה עליו איך פסק לשניהם בש"ע. וראיתי למור"ם בהגה שנראה שהרגיש בזה וכתב וז"ל, ודוקא שלא היו לפניו יחד כשבירך בפה"ג, אבל אם היו ביחד א"צ לברך אלא בפה"ג כמ"ש ס"ג, עכ"ל. כונתו מבוארת שבא לישב דברי הש"ע אהדדי, דמ"ש בס"א אלא ה"ה אם היה להם מתחלה ב' יינות, פירש שהביאו הב' יינות בעוד שהא' לפניו אחר שבירך עליו, וכמ"ש הרב מגן דוד בסי' הנזכר ס"ק א' ע"ש. והב"ח תמה עליו וז"ל בקצור, ותימא היאך הוא מפרש מ"ש אלא ה"ה אם היה להם מתחלה ב' יינות דמיירי שלא היו לפניו כשבירך, דכשלא היו לפניו בשעת ברכה מאי נ"מ אם היה לו במרתף או בחצירו יין אחר והוא ז"ל פירש דבס"א מיירי שהיו לו תחלה ב' מיני יינות ובירך על הגרוע בפה"ג, סד"א דבברכת בפה"ג שעל הא' נפטר גם המשובח מלברך עליו שהרי היו שניהם לפניו, קמ"ל דלאו דוקא כו', אבל לכתחלה ודאי הגון הוא לברך על המשובח בפה"ג ולפטור הב', ולא יביא עצמו לידי חיוב ברכת הטוב והמטיב, ע"ש. ודבריו רחוקים (דפ"ז) [דלפי זה] בס"א מיירי במי שעשה שלא כהוגן שמברך על הרע תחלה, ולא משמע הכי מדברי הש"ע. ועוד קשה שא"כ איך כתב בב"י דפליגי והא (בפ"ז) [כפי זה] לא פליגי כלל. והר"ב הלבוש כתב וז"ל, ולאו דוקא הביאו לו עתה מחדש אלא ה"ה אם היו לו תחלה ב' מיני יינות מברך על הב' הטוב והמטיב, וכיון שלא היו לפניו יחד אלא על השלחן בשעה שבירך בפה"ג על הראשון, עכ"ל. ונראה שכיון לתרץ תמיהת הב"ח, שמ"ש שלא היו לפניו ר"ל שלא היו על השלחן, וקמ"ל דאע"פ שהיו מוכנים לשתות כיון שלא היו על השלחן מברך עליהם. מיהו הר"ב ל"ח [- דברי חמודות על הרא"ש] חולק עליו בפרק הרואה ס"ק מ"ז וכתב וז"ל, ולי נראה דכל שהיו לו היינות מוכנים לשתות עכשיו ואפילו אינם על השלחן לפניו, דזיל בתר טעמא דלא לאפושי בברכות וכי קאמר הטור אע"פ שהיו לעצמו במרתפו, וא"נ על שלחנו שהוא שותה שם אלא שלא היה דעתו מתחלה לשתות משניהם, אבל כשלא היו מוכנים לפניו ואפילו דעתו לשתות משניהם נמי מברך עליו, ע"ש.
 
ואשר אני אחזה לי הוא מה שתירצו הר"ב מגן דוד [סוף ס"ק ד'] והר"ב שיירי כנה"ג, דבס"א מיירי כשאין ידוע איזה טוב משניהם ולכך מברך על הא' בפה"ג ועל הב' הטוב והמטיב, ובס"ג מיירי כשידוע לו שהב' גרוע מן הא' ולכך מברך בפה"ג על החשוב ופוטר את הגרוע. אך אכתי קשה, היאך כתב בב"י דפליגי הטור עם המרדכי וכפי האמור לא פליגי. והנה הרב מגן דוד כתב דמרן חזר בו בש"ע, והשכנה"ג כתב דמ"ש מרן בב"י אבל המרדכי כתב כו', אין הכונה שחולק על הטור, אלא הכונה לומר דהמרדכי כתב דבענין זה מברך על המשובח ע"ש, וכל זה דוחק. והנלע"ד שמרן דקדק לשון הטור שכתב, אלא ה"ה אם היו לו מתחלה ב' מיני יינות מברך על השני הטוב והמטיב, ומדקאמר ב' מיני יינות משמע שהם מינים ממינים שונים, כגון יין לבן ויין אדום כגון רודי"ס וקנדי"א וכדומה, וכיון שכן כבר נודע איזה מהם משובח מחבירו ואפ"ה כתב שמברך על הב' הטוב והמטיב, ולזה כתב אבל המרדכי כתב דלדעת המרדכי כל שידוע שאחד משובח מחבירו מברך על החשוב בפה"ג ופוטר את הגרוע, ולכך בשלחנו הטהור השמיט תיבת מיני וכתב ב' יינות ור"ל שהם מין א' אלא שהם בשתי חביות ששמום בתוך מ' יום לבצירתם דקי"ל שצריך לברך הטוב והמטיב, ולכך כיון שאינו יודע איזה מהם טוב מחבירו מברך על השני הטוב והמטיב. ומ"מ למדנו דהיכא דהיינות מזומנים לפניהם במחלוקת הוא שנוי דלדעת המגן דוד ושכנה"ג יש לברך על השני הטוב והמטיב ולדעת מור"ם ודעימיה אין לברך עליו וכתב המגן דוד בס"ס הנזכר דמי שלבו נוקפו יסלק מן השלחן א' מהם ואח"כ יברך ולדעת הל"ח כל שהם מוכנים לשתות אפילו אינם על השלחן אינו יכול לברך, וא"כ היאך כתב בשיטת הרב המחבר דמברך הטוב והמטיב ולא שת לבו להזכיר שום דבר מזה.
 
עוד כתב הרב הנזכר וז"ל, ויש להביא ראיה לזה מנותן מתנה לחבירו דודאי הנותן והמקבל ששניהם מברכין הטוב והמטיב, וכתב מרן סי' רכ"ג [ד"ה ירושלמי] נותנו לו במתנה מברך הטוב והמטיב, ואע"ג דלא הזכיר ברכה זו רק לגבי מקבל מתנה מ"מ גם הנותן מברך ברכה זו כו'. והנה בענין המתנה אין הנותן והמקבל שמחים בבת אחת, שאע"פ שהנותן שגר מתנה ע"י שליח מצי לברך ברכה זו מיד כיון שס"ס מטיא מתנה ליד חבירו ועתיד ליהנות ממנה כו', וא"כ גם לענין זה כיון שהשתי יינות מוכנים לפני המסובין אע"פ שעדין לא טעמו מן היין אחר, מ"מ אותו שכבר שתה מן היין הא' כששותה מן היין הב' מצי מברך הטוב והמטיב, עכ"ל.
 
ודבריו נפלאו ממני ולא זכיתי להבינם, דהא הך דינא שכתב מרן בשם הירושלמי דניתנו לו במתנה מברך הטוב והמטיב אינו מוסכם מהפוסקים, שהרי התוס' [ברכות נ"ט ע"ב ד"ה ורבי] כתבו על הירושלמי הזה, וצ"ע דבגמ' דידן לא אשכחן הטוב והמטיב אלא באיכא אחרינא, וגם הרי"ף והרמב"ם לא הזכירו הירושלמי הזה, והגם דכתב מרן הב"י [סי' רכ"ג ד"ה ירושלמי] שטעמם משום דבכלל מאי דאמרינן דכי איכא אחריני מברך הטוב והמטיב הוא, אין דבריו מוכרחים, דהא כתבו התוס' דהכא ליכא אחרינא בהדיה, ואם דעתם כדעת הרא"ש היה להם לפרש ולא לסתום. וכ"כ הרב כנה"ג בתשובה נדפסה בסוף ספר שמע שלמה דף ט"ל ע"ב דהרי"ף והרמב"ם והתוס' לא ס"ל כירושלמי הזה ע"ש. ועיין מ"ש המ"א על דברי הרא"ש בזה בסי' הנזכר ס"ק ח' ומדברי הכלבו נראה דלא ס"ל כירושלמי הזה שכתב בסי' פ"ז וז"ל בקצור, וקונה כלים חדשים לו ולביתו מברך הטוב והמטיב, ואם נתנו לו מלבושים מברך שהחיינו, עכ"ל. וכ"כ בספר ארחות חיים [הלכות ברכות אות נ"ב] הנמצא אצלינו בכ"י וז"ל בקצור, וכתוב בירושלמי [קנה אומר שהחיינו] ניתן לו מתנה אומר הטוב והמטיב כו', ומתוך [גמרי], ליכא חלוק בין קנה למי שניתן, לו וכן דעת הראב"ד והרשב"א, עכ"ל.
 
ומאחר דכל הני רבוואתא הכי ס"ל הכי נקטינן, ובודאי שמרן הב"י אלו היה רואה הני רבוואתא לא היה פוסק כירושלמי הזה, ומנהגם של ישראל תורה היא שלא הנהיגו שהנערים יברכו הטוב והמטיב על ההלבשה מטעם הנז"ל ודלא כהר"ב שמע שלמה. ואפילו לדעת הרא"ש [ברכות פ"ט ס' ט"ז] שישב דברי הירושלמי הזה [וז"ל:] ול"נ דה"נ איכא אחרינא בהדיה המטיב לנותן, אם המקבל עני שזכהו ה' וחננו ממון לעשות צדקה, ואם הוא עשיר שמח הנותן במה שמקבל מתנתו, עכ"ל. מדבריו אלה מוכח דהברכה אומר המקבל שפירש הטוב לי והמטיב לאחרים כנז"ל ואם איתא שהנותן ג"כ צריך לברך ברכה זו הול"ל הטוב לנותן שחננו ה' כו', והמטיב למקבל. ויותר הגון הי"ל לפרשה בנותן (נפי) [לפי] שהיא קודמת לברכת המקבל. אלא ודאי דגם הרא"ש מודה שאינו מברך אלא המקבל, וכן מוכח לשון הירושלמי דקאמר, ניתנו לו במתנה אומר הטוב והמטיב, לבש מברך ברוך המלביש ערומים. וכי היכי דמלביש ערומים אינו מברך אלא הלובש, כך הטוב והמטיב אינו אומר אלא המקבל מתנה, וגם מן הלשון עצמו הוא מוכרח דקאמר ניתנו לו במתנה אומר מוכח דמי שניתנו לו הוא שאומר לא מי שנתן. וכן מוכח ממ"ש מהר"ש אלגאזי ז"ל בתשובות מהר"י בירב דף ע"ח ע"ב דקונה ס"ת מברך שהחיינו והטוב והמטיב, דהתם היינו טעמא לפי דמדמי ליה לקונה כלים חדשים לו ולבני ביתו דמברך הטוב והמטיב, לפי דכל קונה ס"ת ע"ד רבים שילמדו בו הם ג"כ ולא לו לבדו, ע"ש. ועוד דמהר"ן ן' גמיל פליג עליה בהא כמ"ש בתשובה הנזכרת ע"ש, ולהיות שאינו נוגע לענינינו לא ראיתי להאריך בו, ומה גם שכבר כתבנו שדעת רוב הפוסקים דלא קי"ל כירוש' הזה כנז"ל.
 
ונחזור לענין שאלתנו, דנלע"ד שהדבר תלוי בספק וכמ"ש הרב ל"ח בברכות סי' ס"ח, והביאו (הרמ"א) [הרב מ"א] [סי' קע"ה] בס"ק ד' וז"ל, ראובן ושמעון שותין כל א' מיינו ושוב נתן ראובן לשמעון כוסו לשתות, צ"ע אם יברך כיון שגם ראובן נהנה ממנו, או כיון שאין שינוי יין אלא לדידיה לא יברך, עכ"ל. הרי דהדבר בספק, ואע"ג דהרב המחבר כתב ע"ז וז"ל, ומלתא דפשיטא היא שאין לברך זו מאחר שאין ראובן נהנה מיינו של שמעון כו', ע"ש. לעניות דעתי נראה דמידי ספיקא לא נפקא, וטעמא לפי שמדברי הגמ' והפוסקים נראה דעיקר הברכה תלויה ביין הב' ולכן בעינן שיהיה משובח מן הא' או לפחות שאינו גרוע, וכיון שהכל תלוי ביין הב' א"כ כל שנהנו מן הב' שניהם גם יחד איכא למימר שיברך הטוב והמטיב אע"פ שלא שתו מן הא'. ובזה יתיישב לע"ד מה שיש להקשות על (הרמ"א) [הרב מ"א] שבסוף סי' הנזכר [ס"ק ה'] כתב וז"ל, ובתשב"ץ כתב שאם הוא שותה היין הב' לבדו י"א שלא יברך וי"א שיברך ע"ש. ובמרדכי משמע דאינו מברך וכן עיקר, עכ"ל. דקשה אמאי לא סמך דברי התשב"ץ והכרעתו לדברי הל"ח שכתב לעיל כנז"ל דלכאורה משמע דשקולים הם אמנם על פי מה שכתבתי אתי שפיר דס"ל להמ"א דאפילו מאן דס"ל כנדון התשב"ץ שלא יברך הכא אפשר דיסבור שיברך וטעמא משום דהתם לא שתה מן היין הב' שהוא העיקר כי אם אחד לבדו, אבל בנ"ד שמהיין הב' שהוא העיקר שתו שניהם גם יחד אפשר שיברך, ולכך פלגינהו בתרי בבי לומר דלא ראי זה כראי זה כן משמע מדברי הר"ב עולת תמיד דס"ל שיש לברך שכתב בסי' הנזכר ס"ק ד' וז"ל, אא"כ יש אחר עמו פי' ושותה מאותו יין שמברך עליו הטוב והמטיב, אבל אם אינו רוצה לשתות מאותו יין לא יברך הטוב, כ"נ מצד הסברא וצ"ע, עכ"ל. ונראה שכוונתו היא דכיון ששתה מהיין שמברכים עליו הטוב צריך לברך אע"פ שלא שתה מן הא', ולאפוקי מספיקו של הל"ח, או אפשר שבא לאפוקי מדעת מ"ד בס' התשב"ץ שכיון ששתו שניהם מן היין הא' אע"פ שלא שתה מן הב' אלא א' מהם מברך, לזה כתב אא"כ יש אחר עמו כו', פירוש ושותה מן היין שמברך עליו הטוב כו', דבעינן שישתה האחר גם מן היין הב'. ומן התימא על הרב אליא זוטא שהפליג כוונתו לדברים אחרים וכתב עליו וז"ל, ולא ראה בתשב"ץ סי' רצ"ח והכלבו שפסקו הכי, עכ"ל, וכונת הע"ת ברורה כמ"ש.
 
ואגב ארחין ראיתי להזכיר כאן מ"ש מרן הב"י בסי' זה [קע"ה, דף קנ"ו ע"א] וז"ל, כתב המרדכי בס"פ הרואה [ברכות סי' רט"ז] האלפסי פסק האכסנאי והאורח לא יברך הטוב והמטיב כי אין זה הטבה כיון שאינו שלו, ע"כ ומ"ש בשם האלפסי בדותא היא כי לא נמצא כן בדבריו, והדברים עצמם אין להם על מה לסמוך שאע"פ שאינו שלו למה לא יברך על מה שהזמין לו הקב"ה מיני יינות לשתות, עכ"ל. והב"ח כתב דהמרדכי ר"ל שהאורח לא יברך אלא הבע"ה מברך והאורח יוצא בברכתו כי (אם) [אין] האורח יכול לברך הטוב לדידיה כיון שאין היין שלו וכתב דהכי נקטינן. והרב מ"א הכריז על המדה וכתב בסי' הנזכר ס"ק ד' וז"ל, ולע"ד קשה למה נקט האכסנאי והאורח היה לו לומר האורח לחודיה, ונ"ל דאכסנאי פירוש בע"ה כמ"ש התוס' פ"ב דע"ז, והרי"ף לשיטתיה אזיל דכתב הטור סי' רכ"א בשמו דאין מברך על הגשמים אא"כ יש לו שותף באותו שדה כו', ה"נ בעינן שיהיו משותפין ביין, משא"כ באורח שאין לו חלק בו כלל אף הבע"ה אינו מברך דהיאך יאמר המטיב לאחריני דליכא הטבה לאחריני, שאינה שלו, וכ"מ מלשון הגמ' דקאמר כגון דאיכא בני חבורה דשתו בהדיה משמע דוקא בני חבורה כו', ולכן יש להחמיר דהא פסק בסי' רכ"א כהרי"ף ע"ש, עכ"ל.
 
ודברי המ"א בזה תמוהים מאד בעיני דאם איתא דגם הבע"ה לא יברך א"כ למה כתבו כל הפוסקים דבשותה לבדו לא יברך הטוב והמטיב, לישמעינן רבותא דאפילו בשותה עם אחרים אינו מברך אא"כ יהיו שותפין עמו באותו יין. ומ"ש דאכסנאי פירוש בע"ה אחר שאלת המחילה זה אינו דאכסנאי בכל מקום הוא אורח. ואם במקום אחד כתבו התוס' דהוא בע"ה לא בשביל זה נאמר כן בשאר מקומות, ובפרט שדרכו של פוסק לפרש את דבריו כנודע. ומה שהוקשה לו הכפל של אכסנאי ואורח י"ל דאכסנאי ר"ל אורח שיש לו זמן מרובה בבית ואורח היינו שהולך במהרה, וסימנך וכאורח נטה ללון מלון אורחים וכדומה, וזו אין צריך לומר זו קתני וכל זה הוא כפי גירסת המ"א שהביא מרן הב"י האכסנאי והאורח. אמנם גירסת המרדכי שבידינו היא שהאכסנאי זה אורח ובא לאפוקי מדעת המ"א דלא תימא שהאכסנאי ר"ל בע"ה, אלא זה אורח. וכן נראה שהיא גירסת הב"ח שכתב דהאורח לא יברך אלא הבע"ה. וכ"כ הרב שלטי הגבורים בפרק ערבי פסחים דף רמ"ז ע"ב [לפנינו בדף כ ע"א מדפי הרי"ף] וז"ל, והמרדכי כתב דאכסנאי לא יברך הטוב והמטיב, עכ"ל, הרי דהשמיט תיבת אורח לפי שהכל אחד. ומה שהביא הרב ראיה מההיא דסי' רכ"א, נלע"ד דאין משם ראיה דשאני התם שהטובה באה מאליה מן הקב"ה הנותן מטר על פני ארץ ושולח מים על פני חוצות, ולזה לא הצריכו לברך אא"כ יש לו שותף, לפי שאם איתא שיברך על מה שהטיב לו ולכל מי שיש לו שדה א"כ בכל יום ויום יברך הטוב והמטיב כי הוא אל זן ומפרנס אותנו ואת כל העולם כלו בטובו, ולכך בעינן שיהיה לו שותף באותו שדה, משא"כ בנ"ד שהטובה באה מאליה לזה האורח מיד הבע"ה שייך שפיר טפי [לברך] הגם שאין לו שותפות עמו, כי לולא שהטיב קב"ה לבע"ה לא היה מטיב לאורח.
 
גם מ"ש וכ"מ מלשון הגמ' דקאמר דאיכא בני חבורה דשתו בהדיה כו', כנז"ל אחר שאלת המחילה אדרבה מדברי הגמ' מוכח בהפך מדבריו מדקאמר דאיכא בני חבורה דשתו בהדיה, משמע דמיירי בבע"ה שהוא העיקר והבני חבורה טפלים לו ושותים עמו, ואם איתא שכלם שותפים ביין למה תלה בני חבורה בו כיון שיד כלם שוה בו, היה לו לומר התם נמי בשלו ושל חבירו דהא בגמ' דפרק דף נ"ט קאמר הכי וז"ל בקצור, קצרו של דבר על שלו אומר שהחיינו על שלו ועל של חבירו אומר ברוך הטוב והמטיב, ת"ש שינוי יין א"צ לברך אבל אומר ברוך הטוב והמטיב התם נמי דאיכא בני חבורה דשתו בהדיה, ע"כ בגמ'. ואם איתא דבעינן שיהיו שותפים למה שינה לשונו היה לו לומר התם נמי בשלו ושל חבירו כלישנא קמא דידיה אלא ודאי דבני חבורה אע"פ שאין להם חלק בו מברך הטוב והמטיב מטעם הנז"ל. וכן ראיתי נוהגים בפני גדולי הדור לברך האורח הטוב והמטיב וכבר אמרו בירושלמי כל מקום שהלכה רופפת בידך פוק חזי מאי עמא דבר.
 
שוב ראיתי להר"ב אור חדש שכתב בדף כ"ט ס"ק ח' וז"ל, ואפשר לומר כדי לקיים המנהג דמעשים בכל יום שבע"ה יש לו אחרים מסובים על השלחן שלו ונותן לא' לברך הטוב והמטיב משום דהוי כאלו נותן לו היין המובא כולו במתנה וכדידיה דמי. ועוד אפשר לומר דגם הרי"ף לא קאמר אלא כשירצה האורח לברך מעצמו אבל אם הבע"ה מכבדו לברך ש"ד וכנזכר. ועוד אפשר לומר דמיירי באורח הנוטה ללון דוקא אבל לא למי שסמוך על שלחנו דהוי כמי שיש לו חלק ביין דש"ד מברך, ולכן כדי לצאת מספק כשנותן הבע"ה לאורח לברך י"ל האורח לבעל הבית או הבעל הבית לאורח דבזה שנותן לו לברך הוי היין כלו שלו כדי שיכול לברך הטוב והמטיב אליבא דכ"ע, עכ"ל. וכפי מ"ש א"צ לזה, ומ"מ המחמיר תע"ב. מיהו המחמיר שיאמר לו שמחצית היין יהיה שלו, שאם נותן לו את כלו שוב לא יוכל בע"ה לברך עליו הטוב והמטיב.
 
זאת תורת העולה מכל מה שכתבתי דבין אם שתו ראובן ושמעון מהיין הא' ומהיין הב' לא שתה אלא אחד מהם, בכלם יש להסתפק אם צריך לברך ובפרט בחלוקה זו האחרונה שצריך שישתו שניהם מן הב' כדי שיברכו ואם א"א ספק ברכות להקל. והיכא דהיינות מזומנות לפניהם קודם שבירך בפה"ג אם הא' גרוע מחבירו מברך על הטוב בפה"ג ופוטר את הרע, ואם שניהם כאחד טובים אלא שהא' משובח מחבירו, בזה איכא פלוגתא דרבוואתא, ולצאת מן הספק יסלק את אחד מהם מן השלחן בשעת ברכה כדי שיוכל לברך עליו אח"כ הטוב והמטיב והאורח יכול לברך הטוב והמטיב וכן בע"ה השותה עמו, ודלא כהמ"א, ומי שנתנו לו במתנה כלים אפילו לדעת מרן שפסק דמברך הטוב והמטיב לא יברך אלא המקבל ולא הנותן, ולעד"ן שגם המקבל לא יברך. זהו הנלע"ד וצור ישראל יצילני משגיאות, אכי"ר.
שו"ת פרח שושן חלק אורח חיים כלל א סימן יג
 
אם מברכין על ריח הנדנדה הנקרא בערבי נענ"ע ובלעז מינט"ה. גם יתבאר אם מברכין על הפלפלים ברכת הריח כמ"ש וכיוצא בו. גם יבאר אם מברכין על ריח הפת ומה מברכין.
 
כתב הרב המחבר בכלל הנזכר סי' מ"א וז"ל, נשאלתי אם מברכין על ריח הנדנדה הנקרא בערבי נענ"ע ובלעז מינטה או לאו.
 
תשובה. עיקר ברכת הנהנין לא נתקנה אלא כשנהנה המברך מאותו דבר שמברך עליו אע"פ שאחרים נהנים בו אם הוא אינו נהנה אינו מברך עליו כו', ודברים אלו נאמרו במידי דמיכל ומישתי שהנאתם מרובה כ"ש שיש לדון כן בהנאת הריח שהיא הנאה מועטת כו', שאם אילו נהנה מאותו ריח שלא יברך עליו, ומי לנו ראש בבשמים כמו המוס"ק וזב"ד שהוא זיעת חתולים, ובגלילותינו אלה אינם מתקבלים עלינו ואדם מרחיק מהם מלהריח בהם מפני דשכיח היזקא טובא, היעלה על הדעת שאם יקרה לנו ונריח בהם שנברך עליהם ח"ו ולא תהא כזאת בישראל. וכן י"ל בשאר ריחני שאם אין לאדם הנאה באותו ריח כו', אע"ג במריח בו אין לו לברך עליו. ומימינו לא ראינו בגלילותנו אלה מי שיטול בידו גבעול של נענע להתענג בו ולהריח בו, לפי שריחו חזק ועוד שאין ריחו מבושם ואין נפשו של אדם מתענגת בו. איברא סחו לי מלאכי השרת שבערי אשכנז מברכים עליו ברכת הבושם להדיא, והוא הוה להם מכלל הבשמים ולא עביד להו למיכל, ואולי שבאותם גלילות ריחו מבושם ומתקבל להם שאינו דומה דג העולה מעכו כו', ויהיה ריח הנענע כריח המוס"ק וזבאד, עכ"ל.
 
ואחר שאלת המחילה נראה דלא דמי ריח הנענ"ע לריח המוס"ק, לפי שריח המוסק בורחים ממנו כבורח מן הארי ומן הנחש לפי שפגיעתו רעה שהפוגע בו אין ניצול מידו בלי שום מיחוש, משא"כ בריח הנענע שאדרבא בכל סעודה וסעודה קונים אותו והוא מכלל צרכי סעודה כצנון וכדומה, ומימינו לא ראינו מי שברח מריחו, אלא החולה בלבד שבורח ממנו כמו שבורח ממי הוורד וכדומה ממיני בשמים. ומה שהביא הרב ראיה ממה שאין נוטלים בידם גבעול של נענ"ע, אחר שאלת המחילה אין מכאן ראיה שהרי מעולם לא ראינו מי שיטול בידו מעט מצטכ"י להריח, ואעפ"כ כתב מרן בסי' רי"ו ס"ג שמברכין עליה בורא עצי בשמים ע"ש, על כורחך לומר דמה שאין נוטלים בידם להריח הוא משום דקים להו בדרבה מיניה שיש בגלילותינו אלה הרבה מיני בשמים טובים ממנה, ומזה הטעם עצמו הוא שאין נוטלים הנענע להריח, אבל אנה"נ שמי שיטול אותו להריח בו ודעתו נוחה ממנו שיברך, ואפשר שבערי אשכנז אין להם כ"כ מיני בשמים ומפני כך נוטלים להריח.
 
ואין לומר שכיון שריחו חזק אין מברכין עליו שהרי אין לו ריח חזק יותר מן הפלפלין ואעפ"כ מברכין עליהם, וכמ"ש מרן בי"ד סי' ק"ח ס"ו וז"ל, שק של פלפלין וזנגיביל שמשימין בקנקנים יין נסך מותר להריח בהם אבל לבשמים דהבדלה אסור, עכ"ל. והם דברי הרשב"א בתשובה וטעמא דאסורים להבדלה משום הקריבהו נא לפחתך כמבואר בדברי הרשב"א, ע"ש. ומשמע דדוקא הני אסורים אבל פלפלין דעלמא יכול להבדיל עליהם, הרי מבואר דהפלפלין אע"ג שריחם חזק יכול לברך עליהם, א"כ כ"ש וק"ו בנענע שמברכין עליו לפי שלעולם לא יגיע חוזק ריח הנענע לחוזק ריח הפלפלין, וכיון דפלפלין מברך הה"נ בנ"ד שצריך לברך.
 
וכן מצאתי להרב טורי זהב שמברכין על הפלפלין שכתב בי"ד סי' הנזכר [ק"ח] ס"ק י' וז"ל, משמע כאן דשאר פלפל מותר להבדלה, ולא כמו שמצאתי כתוב דאין לעשות במוצאי שבת הבדלה על הפלפלין. ומביא ראיה מדאיתא במשנה ס"פ ר"ע [שבת צ' ע"א] פלפלת כל שהוא ואח"כ מיני בשמים כ"ש, ש"מ דפלפלין אינם בכלל בשמים אלא בכלל תבלין. ולא עיין שם ברש"י דכתב דאותן פלפלין אינם פלפלין שלנו. ונראה דזה דחקו לכך מדאיתא שם בגמ' פלפלת כל שהוא למאי חזיא לריח הפה, ועל שאר בשמים לא מפרש משום דסתמייהו לריח טוב, א"כ גם פלפלין בכלל (פירות) [פירוש] דמין אחד הוא. ועוד ראיה מפורשת ממ"ש הב"י בי"ד סי' רי"ז ודע שכל דבר הבא ליתן טעם בקדירה כגון שומים ובצלים וכיוצא בהם נקראים תבלין וכ"כ הרמב"ם בפ"ב דערלה ובהני שייך לפלוגי בין חיין בין מבושלין אבל פלפלין וכיוצא בהם אין לחלק, עכ"ל, הרי מבואר דפלפלין אינם בכלל תבלין אלא דינם כשאר בשמים, עכ"ל, הרי מבואר דס"ל דמבדילים על הפלפלין וכמ"ש.
 
ומ"מ דבריו נפלאו ממני ולא זכיתי להבינם שהרי הר"ש בפ"ב דערלה משנה יו"ד כתב שמה שפרש"י דפלפלת לאו היינו פלפלין שלנו היינו משום דפלפלין שלנו הוו בכלל תבלין, שהרי רש"י פירש בסוף פרק ר"ע דתבלין ב' וג' שמות הם פלפל ארוך ופלפל שחור ופלפל לבן ע"ש, וא"כ איך כתב הרב דמהכא מוכח דהוי בכלל בשמים. ועוד קשה לי דבהדיא כתב הרמב"ם במשנה ה' פ"ט דשבת דתבלין הוי כמו פלפל וזינגביל ודומיהם ע"ש. וכ"כ בפ"ב דערלה במשנה הנזכרת כשיש ב' שמות מתבלין כגון פלפל שיש ממנו שחור ולבן ע"ש, וכ"כ הרע"ב ע"ש. ומה שהביא ראיה ממ"ש מרן הב"י אבל פלפלין וכיוצא בהם אין לחלק דמשמע דלא מיקרו תבלין, אחר שאלת המחילה נראה דאין מכאן ראיה דכונת מרן היא דפלפלין לעולם מיקרו תבלין בין חיין בין מבושלים. ועוד יש לתמוה דאיך אפשר לפרש פירוש זה בדברי הב"י והלא עיקר ראית הב"י היא מפירוש הרמב"ם פ"ב דערלה ושם מבואר להדיא דפלפלין מיקרו תבלין שהרי כתב וז"ל, והזהר שלא יעלה על דעתך שאין נקרא תבלין אלא המרקחות והדברים שריחם טוב כגון זינגביל ופלפל ודומיהם, אינו כן אלא כל דבר שמתבלים בו התבשיל כגון השומים והבצלים והשמן והחומץ כלם נקראין תבלין כו', ע"ש. הרי בפירוש דפלפל ג"כ מיקרי תבלין הפך דברי הרב וצל"ע. ומהתימא על הש"ך שכתב בספר נקודת הכסף וז"ל, גם מ"ש ועוד ראיה מפורשת כו', לאו ראיה היא דפלפלין אינם בכלל תבלין וג"כ אינם בכלל בשמים ועוד דבנדרים הלך אחר לשון בני אדם כו', ע"ש. ולא ידעתי למה לא השיגו מדברי הרמב"ם הנז"ל דמבואר בהם דפלפלין הוו בכלל תבלין, וגם מדברי הר"ש הנזכר שהביאם עצמו שם וצ"ע.
 
ומ"מ הדין דין אמת שמבדילים על שאר פלפלין שהרי הרשב"א לא הזכיר אלא זינגביל ופלפלין ואמר דטעמא שאין מבדילים עליהם משום הקריבהו, משמע דבשאר פלפלין מבדילין עליהם, וזה שלא כדברי הר"ב נקודות הכסף שכתב דמ"ש מרן בש"ע אבל לבשמים דהבדלה אסור, קאי אשאר בשמים, אבל פלפלין בלאו הכי אינו יוצא בו דאין לברך עליהם ע"ש. וזה אינו דהא בתשובת הרשב"א ז"ל לא הוזכר בתחלה אלא פלפלין וזינגביל ותרוייהו מיני תבלין הם וקאמר דטעמא הוי משום הקריבהו משמע דבתבלין דעלמא מברכים עליהם ומבדילים. וכן דעת הרב שיירי כנה"ג בסי' רצ"ז דמברכין במ"ש על הפלפלין ועל הזינגביל ובלבד שיהיו כתושין שאז ריחן נודף ע"כ, וכ"כ המ"א בסי' הנזכר ע"ש.
 
אחר זמן רב אינה ה' לידי ספר אורחות חיים כ"י ושם כתב בברכת הריח [הל' ברכות סע' ל"ח] וז"ל, על כל עצי בשמים כגון הדס והדומים לו כו', וי"מ הדומים לו כגון פלפל וזנגיביל כו', מברך עליהם בורא עצי בשמים וי"א בפלפל וזנגיביל ודומיהם מברך בורא מיני בשמים, עכ"ל. וכ"כ בה' הבדלה [סע' ו'] וז"ל, וכתב הר' יהודה מפריש שלא יברכו ברכת ב"ע [לפנינו בא"ח ליתא תיבת ב"ע, ועיי"ש בסע' ז'] בשמים אלא על דבר יש לו בושם כגון זינגביל וקנה, ע"כ. הרי מבואר בהדיא דלכ"ע מברך עליהם אלא שנחלקו בברכתן ולצאת מן הספק יברך בורא מיני בשמים ואע"ג דחשיב ליה הרמב"ם בהדי תבלין לאו למימרא דאין בהם ריח טוב שהרי בפ"ט דשבת כתב הרמב"ם במשנה ה' דקדה הוי בכלל תבלין, וההיא ודאי עשויה להריח שהרי היא מכלל סימני הקטורת, אלא ודאי דאע"ג דיש בה ריח טוב מיקרי ג"כ תבלין כיון שמתבלין בהם הקדירה, וא"כ ה"ה נמי בפלפלין דאע"ג שיש להם ריח טוב והוו בכלל בשמים מ"מ מיקרו תבלין. ומעתה נתחזקה סברתינו שיכול לברך על הנענע שאע"פ שיש לו ריח חזק מי שנוטלו להריח בו מברך עליו דומיא דפלפלין, וכ"ש לפי מה שהעיד הרב שבערי אשכנז מריחין בו ומברכין עליו.
 
עוד כתב הרב על מ"ש הב"י ס"ס רצ"ז וז"ל, כתוב בכלבו כו', המריח בפת ונהנה מברך עליו בורא מיני בשמים וע"ז נהגו קצת בעלי בתים שאין להם הדס במ"ש לברך עליו ולהריח בו במקום הדס, עכ"ל. ונ"ל דהיינו דוקא כשהפת חם דאם אינו חם אין לו ריח כלל וברכה לבטלה הויא, והכי דייק לישניה שכתב המריח בפת ונהנה, דמשמע כשנהנה ממנו והיינו כשהוא חם כו', אלא שנראה מדבריו שאינו מברך על הפת במ"ב אלא הנותן ריח טוב (בפירות) [בפת] דהמברך על הפת בורא מיני בשמים אינו אלא טועה דפת אינו נקרא בושם, עכ"ל הב"י. וכתב הרב על זה וז"ל בקצור, ודבריו הראשונים דקא מוקי לדברי הכלבו דאיירי בפת חם הם דברים תמוהים דכיצד מזדמן לחם חם במ"ש שאין זה לחם הפנים שנאמר בו לשום לחם חם כיום הלקחו. וא"ת בפת של גוים א"א לפי שהמדקדקים מחזרים אחר הדס למצוה מן המובחר וא"כ כיצד יברכו על פת של עכו"ם, וא"כ ע"כ לומר דדברי הכלבו הם בפת צוננת כו', ע"ש. ודבריו תמוהים לע"ד דאטו בשביל דקדוק כזה נוציא דין חדש מדעתינו לברך על פת צוננת שהדבר נראה לעין כל שפת צוננת אין לו ריח כלל. והדבר מבואר דמיירי במקום שאין בשמים מברכים על פת של עכו"ם חמה כי אפילו בירושלם תוב"ב אין שם הדס לברך עליו, ובערי אשכנז וסביבותיה אין שם הדס כלל. ומה שדקדק מדברי הא"ח אחר שאלת המחילה נלע"ד דא"א לומר כן שאיך יאמר דהמברך על פת צוננת יברך עליו ומה ענין צונן אצל חם וכ"כ מהר"י קשטרו בהדיא בסי' רי"ו ורצ"ז דדוקא בפת חמה וכ"כ מור"ם בסי' רי"ו וכ"כ הלבוש בסי' הנזכר ע"ש. ומ"ש בא"ח ועוד בהיותו כו', ר"ל (טוביות) [טוב יותר] דהיינו ריח טוב ועדיפות בהיותו חם ומלת בהיותו חם הוא תנאי שאין לו ריח טוב וערב כי אם בהיותו חם, והגם שהוא דוחק קצת מ"מ כן הבינו כל הפוסקים.
 
עוד כתב הרב המחבר וז"ל, אמנם יש לדקדק על דברי מרן כנראה דסובר שאפילו לדעת הקובעים עליו ברכה אם בירך עליו בורא מיני בשמים טועה והויא ברכה לבטלה כו', וקשה דהא מרן לעיל בסי' רי"ו פסק כהרמב"ם דאפילו על ריח פירות אם בירך במ"ב יצא כו ע"ש. ולעד"נ שיש לישב באופן אחר דבשלמא בפירות כיון שיש בו ריח טוב הוה ליה בכלל בשמים ואם בירך עליה במ"ב יצא, משא"כ בפת דאינו נקרא בשמים ולזה אם בירך עליו במ"ב הוי טועה. וזה מדוקדק בדברי מרן שכתב דפת אינו נקרא בושם והטעם לפי שאינו נכנס כלל תחת סוג בשמים, משא"כ בפירות דהם נכנסים תחת סוג בשמים, כיון שריחם טוב לפעמים לוקחים אותם להריח בהם.
 
עוד כתב הרב וז"ל, והשתא אתי שפיר דלכאורה נראה דמהריק"ש פליג מדידיה אדידיה, דהכא סתם לדין זה להלכה פסוקה לברך על הפת ובס"ס רצ"ז כתב י"א שמברכין על פת חמה כו', ששנה הדין בשם י"א דמשמע דאית ביה פלוגתא. אמנם כד תידוק שפיר, שפיר קא' דבסי' רי"ו כתב שיברך עליו בשופי לפי שהטיל בו ב' תנאים שיהיה הפת חם ושגם יהיה נהנה מן הריח, אמנם בסי' רצ"ז לא כתב רק שיהיה פת חמה כו', דבכה"ג אין הכל מודים לברך עליו ולפיכך כתבה בשם י"א, עכ"ל. ולפי דבריו אין חלוק בין הבדלה לבעלמא אלא החלוק הוא כשיש ב' תנאים לתנאי א'. וזהו תימא דא"כ מ"ט מהריק"ש חלק דבריו בשני מקומות אלו (כאלו) [כל] דין א' בפני עצמו והיה לו לסמוך ב' דינים זה אצל זה, ומ"ט כתב כל אחד בפני עצמו, ועוד כי מה שייכות לדין זה עם ההבדלה. ומ"ש הרב דכוונתו היא שבעיקר ברכה זו שמברכים על הפת יש בה מחלוקת דאית דסברי דמברכים כו', והוי דבר בענינו של הדין שכתב הש"ע שיש בשמים שמברכים עליהם ויש בשמים שאין מברכים עליהם, אחר המחילה נראה דלא הוי מענינו של הדין כלל, דהתם מה שאין מברכים עליהם לאו משום שאין להם ריח אלא לפי שאסור להריח בבשמים של ע"א כו', אמנם טעם הפת אינו בשביל זה אלא לפי שאינו נהנה מן הריח וכמ"ש הוא ז"ל הנכון בעיני הוא מה שתירצתי לחלק בין מ"ש לחול. ומה שהשיג עלי וכתב וז"ל, ואין דברים אלו מכוונים שא"כ היה לו לומר דבריו אלה על דין ההדס שכתב הש"ע [שם סע' ד'] נהגו לברך על ההדס כו', אחר שאלת המחילה נראה דאדרבא בדין ב' שם ביתו שכתב דבשמים של מתים ושל ב"ה אין מברכים עליהם אע"ג דיש להם ריח טוב משום דלאו לריחא עבידי, ודומה לזה הוא המריח בפת דלאו לריחא עביד ולכך שנאו בשם י"א. והיותר נכון הוא דבסי' רי"ז סמך על מ"ש בסי' רצ"ז ולזה כתב שם ועיין סי' רצ"ז כלומר שתמצא שאין זה מוסכם, וכן דרך המחברים ובפרט מור"ם בהגה כנודע.
 
ונמצא לפ"ז דגם מהריק"ש אע"ג שדעתו לפסוק כדעת האומרים לברך מכל מקום לא החליט הדבר, כי רבים וגדולים סוברים שאין לברך, ולכך כתב בסי' רצ"ז הדבר בשם י"א, וגם מור"ם כתב בסי' רי"ז דאין להריח בו מפני הספק, ואם הריח בו כתב הרב מ"א דאין לברך עליו. ומעתה אין מקום למ"ש הרב בסוף דבריו דגם הב"י יסבור כסברת מוהריק"ש דכשנהנה מן הריח שפיר דמי לברך עליו כיון שהוא חם וכיון שנהנה ע"ש, דהרי כתבנו דגם מהריק"ש לא פסיקא ליה. ועוד דאם איתא דמרן ס"ל דיש לברך על פת חם כשנהנה ממנו למה השמיטו משלחנו הטהור ולא הזכירו לא בסי' רי"ז ורצ"ז, אלא ודאי שדעתו שאין לברך עליו כלל כיון שלא הזכירו שום תנא או אמורא, ואין ריחו נודף כשאר ריחני. מיהו בנענע שריחו נודף מי שנהנה מריחו נלע"ד דיברך עליו הנותן ריח טוב בפירות, וכן ה"ה במי שמריח בקהו"י כתושה והיא חמה שריחה נודף ואדם נהנה מאותו ריח שצריך לברך, ומה שלא הזכירוהו משום דלאו תנא כרוכלא. זהו הנלע"ד וצור ישראל יצילני משגיאות.
שו"ת פרח שושן חלק אורח חיים כלל א סימן יד
 
יבאר היכא שבירך הבוצע המוציא וטעם מהפרוסה, וקודם שטעמו המסובין שח א' מהם בשיחה שאינה מענין הברכה, אם צריך לחזור ולברך המוציא או לאו. ובו יתבאר דין הפסקת השהיה אי חשיבא הפסקה. גם יתבאר דין מי שהוא מסופק אם חייב לברך, אם יכול להרהר בלבו הברכה.
 
נדרשתי לאשר שאלוני על בני חבורה שהיו מסובים בסעודה ובירך הבוצע המוציא וטעם מן הפרוסה, וקודם שטעמו המסובין שח אחד מהם בשיחה שאינה מענין הברכה, אם צריך לחזור ולברך המוציא או לאו כיון שטעם הבוצע. לפי שדבר זה במחלוקת היא שנויה בין מרן ובין מור"ם דלדעת מרן הב"י צריך לחזור ולברך אע"פ שטעם הבוצע, ולדעת מור"ם שהיא סברת הרוקח אין צריך לברך כמבואר ביתה יוסף סי' קס"ז [דף קמ"ה ע"א, ועיי"ש בד"מ ס"ק ו'], דאע"ג דמדברי מור"ם בהגה משמע דלא פליג על מרן שהרי כתב בסי' הנזכר ס"ו ז"ל, והא דאם שח דברים בטלים צריך לחזור ולברך היינו דוקא שסח קודם שאכל הבוצע, אבל אם שח אח"כ לא הוי שיחה הפסק אע"פ שעדין לא אכלו אחרי' המסובין כו', ע"ש. מ"מ הרואה יראה בב"י שהם דעות חלוקות ורחוקות זו מזו, ואני בעוניי העליתי לפסק הלכה כדברי מרן הב"י, והרב המחבר בכלל הנזכר [א'] סי' מ"ג חלק עלי, והעלה לפסק הלכה כדברי מור"ם שהיא סברת הרוקח. ועתה כי הנני בא לחזק את דברי הראשונים, והמעיין את אשר יבחר בו יקריב אליו.
 
ראשון לציון על מה שהבאתי ראיה לדעת מרן ממ"ש הכלבו הובא ביתה יוסף סי' קמ"ו [דף קכ"ה ע"ב] דהא דאמרינן דכיון שהתחיל הקורא אסור לספר בד"ת, זה היה לפי מנהגם שהיו נוהגים שהקורא ראשון היה מברך לפניה והמסיים לאחריה והאמצעיים לא היו מברכים כלל. ולפ"ז המנהג היה הדין שלא לספר כלל שמא יצטרך לעלות ולקרות ואם יספר בין שתי הברכות יהיה הפסק כו', ע"ש. דמהכא מוכח שדבר פשוט הוא דאע"ג שהמברך לא הפסיק בשיחה והתחיל לעסוק בדבר שבירך עליו שהקורא ראשון שבירך קרא בתורה, מ"מ השומע ממנו שרוצה לצאת בברכתו אם הפסיק בשיחה אחר שקרא א' בתורה צריך לברך. ומינה דבנ"ד נמי אם הפסיק א' מן המסובין בשיחה אחר שטעם הבוצע צריך לברך, דשקולים הם ברכות הנהנין לברכת המצות. ועל זה כתב הרב המחבר וז"ל בקצור, ומ"מ נראה לומר דלא פליג ס' הכלבו עם ס' הרוקח, דהכלבו דקפיד שלא יפסיקו השומעים בין ברכה לקריאה היינו לפי שאין שם הסבה וקביעות כדאיתא בסעודה, לכן צריך שגם השומע שהוא יוצא בברכתו של מברך שלא יפסיק ואע"פ שהמברך עצמו קרא תכף לברכה תכיפה דידיה לא מהני לשומעים, אבל בקביעות דסעודה דהוי קביעות חשוב שפיר נפקי השומעים בברכתו של מברך אע"פ שהפסיקו המה בין הברכה לאכילה, עכ"ל.
 
ואחר שאלת המחילה נראה דא"א לומר כן שהרי קביעות התפלה הוא קביעות יותר חשוב מקביעות דאכילה, כנודע שהש"צ מוציא את הרבים י"ח, וכן אמרו ש"צ דעתיה אכולי עלמא ולכך השומע מש"צ יצא י"ח. וכיון דבקביעות דתפלה שהוא חשוב יותר כתב הכלבו דשיחת השומע הוי הפסק כ"ש בקביעות סעודה ולפחות ראוי להשוותם יחד, וא"כ עכ"ל דהכלבו פליג עם הרוקח וכמ"ש.
 
עוד כתב הרב ז"ל וז"ל בקצור, ויש להביא ראיה לסברת הרוקח דהא לענין הפסק בין ברכה לאכילה [לא שאני לן] בין הפסיק בדבור דלא שייך, בין שהפסיק בשהיה זמנית לחודיה, ועינינו הרואות בסעודות גדולות שהמסובין ממתינין ושוהים יותר מכדי דבור עד שטועמים מפרוסת המברך, ואין לומר דכיון דעבדי הכי משום חבובי מצוה לא הויא הפסקה ודמיא לצרכי סעודה כגון הביאו מלח כו', דהיינו דוקא בדיעבד כו', ומה גם דנשתרבב המנהג בסעודות גדולות שממתינין עד שיתן להם המברך פרוסה מפת אחרת שאינה מפת שבירך עליה שאין כאן סרך חבובי מצוה כלל, שע"כ נראה שהעולם סוברים כדברי הרוקח. ומ"ש מור"ם בהגה סי' קס"ז סע' ט"ו שמותר הבוצע לתת לכל אחד חלקו קודם שיאכל הוא אע"ג דעביד הפסקה דשהיה לכתחלה אין להקפיד בכך כיון שעושה כן לכבוד המסובין שפיר דמי, עכ"ל.
 
ותמהני על פה קדוש איך יאמר כך דמאחר שהבוצע דלכ"ע אסור להפסיק, מ"מ בשביל כבוד המסובין התיר לו מור"ם בהגה הנזכר להפסיק לכתחלה אע"ג דאין כאן סרך מצוה כלל, כ"ש וק"ו בטעימת המסובין דאית בה סרך וחבובי מצוה פשיטא ודאי דיכול להפסיק בה לכתחילה ולא חשיבא הך שהיה הפסקה, ובפרט לדעת המ"א שכתב בסי' הנזכר ס"ק (ל"ג) [ל"ד] על דברי מור"ם הנזכר וז"ל, וא"ת דבסי' כ"ו ס"ב כתב דאסור להפסיק יותר מכדי דבור וי"ל דזהו מכלל הטעימה הוא כיון דמברך בעד כלם, עכ"ל. וכן נראה שהוא דעת הלבוש שכתב [סי' קע"ז סע' י"ד] וז"ל, ואין בו משום הפסקה רק מצורך סעודה הוא אם כלם אוכלים מככר אחד, עכ"ל. נמצינו למדים דאין מכאן ראיה לדברי הרוקח. אך את זה מצאתי בס' מעדני מלך שכתב בל"ח [- דברי חמודות על הרא"ש] פ' כיצד מברכין סי' ס"ד וז"ל, ול"נ שא"א לומר כדברי הב"י שהרי מעשים בכל יום כשמביאים יין בתוך הסעודה אחד מברך לכלם ויוצאים בברכתו ואינם שותים לאלתר אלא כשיביאו ג"כ לפניהם, ומביאים ראיה ממעשים בכל יום כמבואר במ"מ סי' ל"ה. ושוב מצאתי שכדברי הרוקח כתבו התוס' ר"פ ערבי פסחים דף ק' ע"ב וז"ל, ידי קדוש יצאו אע"פ שלא שתו רק שיטעום המברך או אפילו אחד מהם כדמוכח בסוף בכל מערבין ולכתחלה צריך שיטעמו כלם, עכ"ל. והנה לכאורה היה מקום לדחות ראית הל"ח דלא דמי הפסקת דבור להפסקת שהיה דדוקא בהפסקת דבור הוא דקאמר מרן דהוי הפסקה אבל בסעודה הפסקתן היא בשהיה ולא בדבור כי אין משיחין בסעודה. מיהו אחר העיון א"א לומר כן לפי שגם מרן מודה דהפסקת שהיה הויא הפסקה, וכמו שהוכיח הרב המחבר בסי' זה. ואני בעניי הארכתי בזה לעיל בכלל זה ס' א' ושם הבאתי דברי התוס' ומהריק"ש שהביא הרב כאן, ומה שיש להקשות עליו ממ"ש כאן למ"ש לעיל סי' ך' ע"ש.
 
מיהו הנלע"ד לתרץ בדוחק בזה הוא ע"פ מש"ל בסי' הנזכר משם הרב ע"ת שכתב בסי' הנזכר דאם הפסיק במה [שהוא] לצורך אכילה ושתיה לא הוי הפסק וה"נ ההפסק הוא עד שיגיע הכוס אצלו ובכה"ג לא הוי הפסק, והוי כמש"ל בשם הלבוש והמ"א דמכיון דמצורך סעודה הוא לא הוי הפסקה. וראיתי להרב מ"א שכתב בסי' קע"ד ס"ק י"ו על מ"ש מור"ם בהגה דאם אמר סברי רבותי גם על יין שבתוך המזון אחד מברך לכלם כתב עליו וז"ל, ולפי מ"ש א"צ אלא כל זמן שלא הפסיקו בשיחה בטילה אע"פ שהפסיקו בשהיה יוצאים בברכה א', כיון שהשהיה היא מצרכי הסעודה עד שיגיע הכוס אצלו. ודומה למ"ש מרן סי' כ"ה סי"ג וז"ל, מי שמניח תפילין של יד ובירך, ובתחלת ההדוק נפסק קשר של יד והוצרך לעשות קשר אחר אמנם לא הסיח דעתו א"צ לחזור ולברך ע"ש, הרי שאע"פ ששוהא כדי לעשות הקשר לא הוי הפסק כיון שעוסה במצותו.
 
ומדברי המ"א הנזכר יצא לנו תירוץ נכון למה שיש להקשות על הל"ח דלמה לו להביא ראיה לדבריו ממעשי' בכל יום שמביאים יין בתוך הסעודה וכו' כנז"ל, והוצרך להביא ראיה דילפינן ממעשים בכל יום כנז"ל, טפי הוה ליה להביא ראיה מסתם מתניתין דכיצד מברכין דקתני בא להם יין לאחר המזון א' מברך לכלם ופסקה הטור בסי' קע"ד ומרן בסי' רי"ג ע"ש. אמנם עמ"ש אתי שפיר דממתניתין יש לדחות דמיירי שטועמים תכף ומיד מן הכוס או שיש כוס לפני כל א' ואחד ואין שם הפסקה כלל, לכך הביא ראיה ממעשים בכל יום שאע"פ שאין כוס לפניהם ואינם שותים לאלתר אפ"ה אחד מברך לכלם, מוכח דס"ל כדעת הרוקח. וכבר כתבתי דאין מכאן ראיה דכיון דהשהיה מצרכי סעודה לא חשיבא הפסקה וא"צ שיטעמו מיד תכף לברכה, ודלא כהמ"א. ואע"פ שהדבר מבואר בעצמו מכמה מקומות הנז"ל יש להביא עוד ראיה ממקומו שכתב הרא"ש בפרק כיצד מברכין [סי' ל"ד] והביאו הטור בסי' קע"ד וז"ל בקצור, ואם המסובים רבים אפילו הסבו ביחד כל אחד מברך לעצמו הואיל ואין בית הבליעה פנוי ופרש"י ואין לב המסובין אל המברך אלא לבלוע כו', ומיהו לא נהירא שאע"פ שאוכלים יכולי' לשמוע הברכה ולצאת בשמיעה, עכ"ל. ולזה הסכים מרן בש"ע וכתב דטעמא הוי שמא יקדים קנה לושט ע"ש. הרי מבואר שאע"פ שבין שמיעת הברכה לשתייתם, שותים לא חשיבא הפסק כיון דהוא מצרכי הסעודה וכנז"ל וא"כ אין מכאן ראיה לדברי הרוקח.
 
גם הראיה שהביא הל"ח ממ"ש התוס' בד"ה ידי קדוש יצאו אע"פ שלא שתו רק שיטעום המברך כו', כנז"ל. דבריו נפלאו ממני דמה ראיה מביא מקדוש לנ"ד דהתם גבי קדוש אינו חייב לשתות ממנו אלא משום חבובי מצוה ולכך כל שטעם המברך די, אבל הכא בנ"ד כיון שזה חייב לברך על אכילתו אלא שיוצא בברכת הבוצע כל שהפסיק בשיחה לא מהני, דאע"ג דמה שטועמים המסובים מן פרוסת המוציא הוא משום חבובי מצוה לחוד, מ"מ חייבים לאכול מפת אחר תכף ומיד כי חייב לברך על מה שיאכל, וכיון שהפסיק בשיחה קודם הנאתו אזלא ליה הברכה, כי לא תהא שמיעה גדולה מאמירה שאם הוא בירך בעצמו והפסיק בשיחה לא יצא, ובשומע מאחר נאמר דיצא, זה דבר שאין הדעת סובלו.
 
ומן התימא על הרב איך נעלמו ממנו דברי התוס' עצמם שכתבו אח"כ בדף ק"א (ע"ב) [ע"א] וז"ל, ורבי יוחנן אמר אף ידי יין יצאו ומיירי ששתו בבית הכנסת אע"ג דלענין קדוש יצאו בשמיעה כדפירש לעיל, לענין יין לא פטר אא"כ שתה דהוי הפסק כדאמרינן בפרק כיצד מברכין גבי המוציא שאם הפסיק שצריך לחזור ולברך, עכ"ל. הרי מבואר בדבריהם להדיא דיש לחלק בין קדוש לברכת הנהנין דברכת הנהנין אע"פ שטעם המברך צריך שיטעמו השומעים ואם הפסיקו קודם טעימה צריך לברך ודימו זה לברכת המוציא, משמע דס"ל דבברכת המוציא נמי דינא הכי שאם אחר שטעם הבוצע הפסיק השומע צריך לחזור ולברך וכדעת מרן.
 
וראיתי להרב המחבר שרצה לדחות דברי אלה שכתב וז"ל בקצור, ונראה דהכא שאני לפי שאין ביניהם חבור אלא שמתלקטים לשם כל איש מצוק ואח"כ נפרדי' והולכי' להם איש לדרכו לא אהני להו שיהיו (נפרדים) [נפטרים] מברכת היין אם לא שיטעמו כלם מיין של קדוש, ואה"נ אם היו נשארי' בב"ה במקומם הא' היו נפטרים בטעימת היין שטעם המקדש אע"פ שהם יהיו מפסיקים בין שמיעת הברכה לטעימה, ולהכי גבי מסובין בשלחן אהני להו טעימתו של מברך המוציא כאלו טעמו כלם וכדברי הרוקח, עכ"ל.
 
ואחר שאלת המחילה נלע"ד שאין לנו לבדות חלוקים מדעתינו לומר דלענין קדוש חשיב קביעותיהו קביעות אבל לא לענין יין, דכיון דחשיב קביעות לענין קדוש גם לענין יין היה לנו להחשיבו, דמה טעם יש לחלק ביניהם, דבשלמא אם נאמר לחלק בין היכא שהטעימה משום חבובי מצוה להיכא שהוא משום חובה שפיר מצינן לחלק ביניהם וכנז"ל, אבל אם נאמר דגם היכא שהיא חובה די בטעימת המברך א"כ מהיכא תיתי לחלק ביניהם. עוד קשה לי עליו דהא התוס' קיימי לדעת ר"י דס"ל דשנוי מקום אינו מעכב ודינו שוה להיכא שהם במקום אחד, שהכי למד מברכת המוציא, א"כ איך כתב הרב ואה"נ אם היו נשארים בב"ה במקומם הא' היו נפטרים בטעימת היין, דהא לדעת ר"י אין לחלק בזה. ואין להקשות היכי ילפינן מר"י מאחר דאיתותב בגמ' ולית הלכתא כוותיה, די"ל דילפינן אנן מדברי התוס' שכתבו דאפילו לר"י דמיקל צ"ל שטעמו כלם בב"ה, נראה דסברא זו פשוטה היא להם דכל שהפסיקו השומעים בשיחה אע"פ שטעם המברך לא יצאו אליבא דכ"ע, ואפשר שזו היתה דעתו של הרב ל"ח שלא זכר דברי התוס' הללו משום דלא קי"ל כר"י. ואחר שאלת המחילה זה אינו מן הטעם האמור, ועוד דא"כ איך הביא ראיה ממ"ש התוס' בד"ה ידי קדוש יצאו כו', והא אנן לא קי"ל כרב בזה דאע"ג דקי"ל הלכתא כרב באיסורי בהא הלכה כשמואל משום דשאר אימוראי קיימי כוותיה כמ"ש הרא"ש ושאר הפוסקים, אלא ודאי דהראיה היא מדפשיטא להו לתוס', וא"כ הי"ל להבי' ראיה גם כן מדברי התוס' שכתבו גבי ר"י, סוף דבר דברי הל"ח תמוהים וצ"ע.
 
עוד כתב הרב וז"ל בקצור, ומעתה אשים פני לחזור וללבן דברי שבלי הלקט כו', והב"י בסי' כ"ה [דף כ"ו ע"ב] העתיק דברי הרמב"ם שכתב בפ"ד מה' [ה"ז] תפילין, על כל המצות כלם מברך עליהם עובר לעשייתן כו', ובמסקנא כתב שמדברי הרא"ש והר"ן נרא' דאינו יכול לברך קודם הנחה וכן ראוי לנהוג, ע"כ, הרי משמע מדבריו שיש להקפיד על השהות שיש בין הברכה לעשיית המצוה כו', גם הב"י בסי' קס"ז כתב אין לברך המוציא קודם שיתפוס הלחם כו', ע"ש, עכ"ל. ואחר שאלת המחילה נלע"ד דאי משום הא לא איריא דהתם לאו משום איסור שהיה נגעי בה, אלא משום דכל המצות מברך עליה' עוב' לעשייתן דוקא בסמוך וקשירתם היא עשייתם, וכשיברך קודם הנחה הו"ל קודם דקודם כמבואר בב"י בסי' הנזכר וכ"כ הב"ח ע"ש. אבל אם לא היה מטעם זה היינו יכולים לומר דשהיה לא חשיבא הפסק, וכן מה שפסק גבי המוציא דאין לברך קודם שיתפוס הלחם הוא מטעם זה, וכ"כ המ"א על מ"ש מרן בש"ע [סי' כ"ה סע' ז'] כל המצות מברך עליהם עובר לעשייתן וז"ל, פירוש סמוך לעשייתן לפיכך מברך אחר הנחה דקודם לכן אין ראוי לברך כמ"ש סי'ק קס"ז ס"ג, והיינו ההיא דהמוציא ע"ש.
 
עוד כתב וז"ל, ובסי' (מ"ח) [מ"ז, דף נ"א ע"ב] בירר דבריו יותר בענין ברכת התורה וכתב משם ה"ר יונה דכשנפטר בברכת אהבה רבה בעינן שילמוד לאלתר, וכתב על זה הב"י שכן הדין בברכת המוציא כו', וכל ההפסקות שנאמרו בענין זה הם הפסקות דשהות כמבואר שם בארוכה, עכ"ל. ואחר שאלת המחילה נראה דגם מכאן אין ראיה דעל כורחך לומר דהתם לאו בהפסקה דשהות קא מיירי, שהרי כתב שם מרן הב"י וז"ל, וא"ת למה לו לירושלמי לומר על הנפטר באהבה רבה שצריך שילמוד מיד, שהרי לעולם הוא לומד שהרי קורא ק"ש אחר אהבה רבה. וי"ל דק"ש ותפלה לא חשיבי למוד לענין זה דדברי תחנונים ותפלה לחוד ודברי ת"ת לחוד וק"ש כדברי תפלה הוא, עכ"ל ופירוש צריך שילמדו מיד, היינו באותו מקום אחר תפלת השחר כדמוכח מדברי התוס' שהביאם מרן שם, ואם איתא דשהיה הוי הפסק הא שהה הרבה בק"ש ותפלה וחסידים הראשונים היו שוהים שעה אחת ומתפללים, אלא ודאי דדוקא הפסק דשיחה בטלה הוא דהוי הפסק. ומ"מ הדין דין אמת דגם הפסק דשהיה הוי הפסק וכמש"ל בסי' א', אלא דיש לחלק בין שהיה לשהיה, דהיכא דהשהיה לצורך לא חשיבא הפסק כגון שהיית המסובין עד שיטעמו פרוסת המסובין או עד שיטעמו מכוס של ברכה לא חשיבא הפסק, אמנם שהיה שאינה לצורך חשיבא הפסק. וכמ"ש הרא"ש [ברכות פ"א סי' י"ג] הובאו דבריו בב"י בסי' הנזכר וז"ל, ואף את"ל דאין חלוק בין הנפטר בברכת התורה לנפטר באהבה רבה מ"מ מסתברא שבני אדם שרגילים תמיד לעסוק בתורה ואפילו כשיוצאים לעסקיהם ממהרים לעשות צרכיהם כדי לחזור וללמוד ותמיד דעתם על לימודם, לא חשיב הפסק לענין ברכה עכ"ל. הרי שכל שדעתו על אותו דבר לא חשיב הפסק. ובזה יתישבו כל דברי מרן הש"ע דהיכא דדעתו על אותו דבר לא חשיב הפסק אלא שיחה בטלה ולא שהיה, אמנם השוהה שלא לצורך ואין דעתו על אותו דבר גם שהיה לחוד חשיבא הפסק.
 
עוד כתב הרב וז"ל, ומי שלבו נוקפו ורוצה לחזור ולברך יברך בלבו, דהא מיהא יוצא י"ח אליבא דהרמב"ם וסמ"ג שכתבו דהמברך בלבו אע"פ שלא ביטא בשפתיו יצא י"ח, ועיין ב"י סי' קפ"ה. ומשום איסור דלא תשא ליכא דאין איסור שבועה אלא בהוציא בשפתיו כשבועת ביטוי, ומסתמא כלהו שבועות שוים זו לזו כו'. ותו כיון שעושה לצאת י"ח ברכה לא עבר משום לא תשא וסברא זו אע"פ שדחאה הב"י אהניא לן מיהא לעשותה סניף להיכא שמברך בלבו, עכ"ל.
 
ואחר המחילה נלע"ד דכיון דלדעת הרמב"ם וסמ"ג דמברך בלבו יצא משום דפסקו דהרהור כדבור דמי, א"כ אם היא ברכה שאינה צריכה עובר משום לא תשא, דכיון דהרהור כדבור דמי א"כ לכל מילי חשיב כדבור, ואפילו גבי ק"ש אם הרהר בלבו יצא וכן דעת ריא"ז הובאו דבריו בשלטי הגבורים פ' היה קורא [ברכות ח' ע"ב מדפי הרי"ף אות ג'] דגבי ק"ש אם הרהר בלבו אע"פ שלא הוציא בשפתיו יצא ע"ש. וכתב הב"ח בסי' ס"ב דראייתו לדחות דרב חסדאי דאמר הרהור לאו כדבור דמי מדאמר ד"ה ור"י דאסור להרהר בד"ת במקום הטנופת ע"ש, ודבריו תמוהים דהא קא' בגמ' בהדיא בפרק שואל דף ק"ג דהתם היינו טעמא משום דכתיב והיה מחנך קדוש, ולעולם דהרהור לאו כדבור דמי ע"ש.
 
עוד יש לתמוה על הב"ח שכתב בסי' הנזכר ס"ק ד' וז"ל, והא דכתב הרמב"ם בפ"א מה' ברכות וסמ"ג דבמחשבת הלב נמי יצא היינו דוקא בשאר הברכות חוץ מק"ש, אבל בק"ש צריך שיוציא בשפתיו, וכ"כ בכ"מ בשם ה"ר מנוח בפ"ב דה' ק"ש [ה"ח] לפרש דברי הרמב"ם דוקא בשיוציא בשפתיו לא שיקרא בלבו, אבל דעת הטור בסי' קפ"ה דאף בבה"מ לא יצא אא"כ הוציא בשפתיו וה"ה בשאר כל הברכות ע"ש. ודבריו נפלאו ממני דהא על מ"ש הרמב"ם בפ"א מה' ברכות וז"ל, כל הברכות כלם צריך שישמיע לאזניו מה שהוא אומר ואם לא השמיע לאזניו יצא בין שהוציא בשפתיו בין שבירך בלבו, כתב מרן בכ"מ וז"ל, פ' היה קורא תנן הקורא את שמע ולא השמיע לאזנו יצא, ר"י אומר לא יצא ובגמ' א"ר יוסף מחלוקת בק"ש דכתיב שמע ישראל אבל בשאר מצות ד"ה יצא כו', ותניא נמי התם לא יברך אדם בה"מ בלבו ואם בירך יצא, ומלשון רבינו שכתב בין שהוציא בשפתיו בין שבירך בלבו משמע דאע"פ שלא הוציא בשפתיו יצא, עכ"ל. וא"כ כיון דבשאר מצות פסק הרמב"ם דאם בירך בלבו יצא, א"כ הה"נ בק"ש דהא אפסיקא הלכתא כמ"ד הקור' את שמע ולא השמיע לאזנו יצא, וכיון דפירש הרמב"ם דלא השמי' לאזנו פירוש שהרהר בלב, א"כ ממילא מוכח דס"ל כמ"ד הרהור כדבור דמי, והכרעתו מדאפסיקא הלכתא בגמ' כאן כמ"ד יצא.
 
ומה שהביא ראיה הב"ח מדברי ה"ר מנוח דבריו תמוהים מאד אצלי דאדרבא מדברי ה"ר מנוח מוכח בהדיא דלדעת הרמב"ם גם בק"ש אם הרהר בלבו יצא שהרי על מ"ש הרמב"ם בפ"ב מה' ק"ש וז"ל, וצריך להשמיע לאזנו כשהוא קורא ואם לא השמיע לאזנו יצא. כתב מרן בכ"מ וז"ל, להשמיע לאזנו שיחתוך קריאתו בשפתיו לא שיקרא בלבו, עכ"ל. ומדקאמר דלכתחלה לא יקרא בלבו מכלל דמ"ש הרמב"ם ואם לא השמיע לאזנו יצא היינו שקרא בלבו. הרי מבואר בהדיא דגם גבי ק"ש אם קרא בלבו יצא ואפשר שכן דעת הרי"ף דהשמיט ההיא פלוגתא דהרהור אי כדבור דמי או לאו והביא הך דקורא את שמע, משום דס"ל דכיון דאפסיקא הלכתא כמ"ד יצא א"כ הרהור כדבור דמי. ואפשר שזהו ג"כ דעת הטור שכתב בסי' ס"ב וז"ל, אבל בהרהור שמהרהר בלבו אינו יוצא דהרהור לאו כדבור דמי לצאת ידי קריאה, עכ"ל. ומדקאמר לצאת ידי קריאה משמע דדוקא לענין זה לאו כדבור דמי משום דכתיב ודברת בם כמ"ש הב"ח, אבל לד"א הרהור כדבור דמי. ומ"ש בסי' קפ"ה דבברכת המזון אם לא הוציא בפיו לא יצא התם נמי משום דכתיב וברכת דמשמע בפה וכמ"ש הלבוש ע"ש. אמנם בשאר ברכות הרהור כדבור דמי וא"כ אם מהרהר ברכה שא"צ עובר משום לא תשא.
 
ומ"ש הרב המחבר דאיסור דלא תשא אינו אלא בהוציא בשפתיו דומיא דשבועת ביטוי דמסתמא כלהו שבועות שוים זו לזו. אחר שאלת המחילה אי אפשר לומר כן דשאני שבועת בטוי דכתיב בה לבטא בשפתים משא"כ בשאר שבועות, ומצינו בכמה דברים שמוחלקים השבועות זו מזו וכמ"ש הרמב"ם בפ"א מה' שבועות ע"ש. וא"כ איסור דלא תשא שייך אף על ההרהור כיון דכדיבור דמי. ואחר החפוש מצאתי להשל"ה שכתב במ' שבועות דף קפ"א ע"ב וז"ל, ארז"ל במ' ברכות המברך ברכה שאינה צריכה עובר בלא תעשה כו', ואפילו על המחשבה אמרו במכילתא לא תשא את שם ה' אלקיך לשוא למה נאמר לפי שהוא אומר לא תשבעו בשמי לשקר אין לי אלא שלא ישבע שלא יקבל עליו לישבע מנין ת"ל לא תשא את שם ה' אלקיך לשוא עד שלא תקבל עליך לישבע הרי הוא לך לאלוק כו', ע"ש, ויעלוז לבי שכוונתי לדעתו. ואין להקשות על זה ממ"ש תלמידי ה"ר יונה בפרק היה קורא אמאי דאתמר התם לא יברך אדם ברכת המזון בלבו כו', וז"ל, ואומר מורי הרב נר"ו שמי שמתחייב בברכה ואינו יכול לאומרה שאין ידיו נקיות כו', יש לו להרהר בלבו כו', ע"ש, דהתם דוקא במחוייב בברכה שאין שם איסור דלא תשא, א"נ ה"ר יונה לשיטתיה אזיל דס"ל דהרהור לאו כדברו דמי משא"כ לשאר פוסקים וק"ל.
 
ולענין הלכה נלע"ד פשוט דהיכא שסחו המסובין אחר שטעם הבוצע צריך לחזור ולברך כדעת מרן הש"ע ולזה הסכימו הט"ז והמ"א בסי' הנזכר ע"ש. וכ"כ מהריק"ש בסי' הנזכר וז"ל, סח אחד מן המסובין אחר שאכל הבוצע פרוסת המוציא קודם שיאכל הוא נתחייב לברך לעצמו, וי"א שכבר יצאו לגמרי באכילת הבוצע וראיתי המחבר נוהג כסברא הראשונה, עכ"ל, והכי נקטינן. זהו הנלע"ד וצור ישראל יצילני משגיאות ויראני מתורתו נפלאות, אכי"ר.
שו"ת פרח שושן חלק אורח חיים כלל א סימן טו
 
מי שהוצרך לנקביו בתוך פסוקי דזמרה, כיצד יעשה לענין ברכת אשר יצר וברכת הטלית והתפילין. ויבאר מ"ש מרן בסי' נ"ט דלא יענה אמן אחר סיום הבוחר בעמו ישראל באהבה, אם הוא דוקא אחר עצמו או אפילו אחר הש"צ, גם אם הוא דוקא בברכה זו או אפילו אחר ברכות אחרות.
 
נשאלתי, מי שהוצרך לנקביו בתוך פסוקי דזמרא, והלך ועשה צרכיו וחזר, כיצד יעשה בברכת אשר יצר ובברכת הטלית והתפילין. ומה שנלע"ד בזה נדפס בספר גינת ורדים בכלל הנזכר [א'] סי' נ' והרב המחבר חלק עלי בקצת דברים בתשובה סי' נ"א, ועתה כי הנני בא לחזק דברי הראשונים בס"ד.
 
כתב הרב המחבר בקצור וז"ל, השתא כפי מ"ש בין ברוך שאמר [לישתבח] אין להפסיק כלל, ואם הפסיק הפסיד הברכה לגמרי, ולא דמי לברכת קריאת שמע דקי"ל שבין הפרקים מפסיק [בשאלת שלום] ואפילו בין ברכה לק"ש עצמה, והטעם דברכות דק"ש קיל טובא, שלא תקנו לומר בהם אקב"ו לקרא את שמע, אלא ברכות הללו הם שבח בפני עצמו, רק שתקנו לאומרן לפני ק"ש כו', ולכן אם נזדמן לו טלית ותפילין מניחן אפילו בין ברכה לק"ש כדכתב מרן סי' ס"ו ס"ב, אבל כשנזדמן לו טלית ותפילין בין הזמירות, כיון דכלהו זמירות הוו חד ענינא, ראוי שלא להפסיק אפילו בין הללויה להללויה, ומכ"ש בין פסוקי דזמרא לישתבח, עכ"ל.
 
ודבריו נפלאו ממני ולא זכיתי להבינם, דהיכי קאמר שאם הפסיק בין ברוך שאמר לפסוקי דזמרא הפסיד הברכה לגמרי וצריך לחזור ולברך, כי זה לא נאמר אלא בברכות הנהנין או בברכת המצות שהברכה נתקנה עליהם, מה שאין כן בברכות הללו כי הן שבח בפני עצמו, רק שתקנו אותם לאמרם עם פסוקי דזמרא. והדברים ק"ו אם בברכות ק"ש דתנן במתניתין [ברכות י"א ע"א] בהדיא בשחר מברך שתים לפניה כו', וכן אמרו בכל מקום ק"ש וברכותיה, עכ"ז כיון שאין אנו מברכין אקב"ו לקרא את שמע מותר להפסיק ביניהם אפילו בין ברכה לק"ש לדעת הרא"ש, כ"ש וק"ו בברכות הללו שלא הוזכרו בתלמוד כי אח"כ תקנום, פשיטא ודאי דלא עדיפי מברכות ק"ש ומותר להפסיק בהם, ואיך עלה על דעת הרב לומר דברכות ק"ש קיל מהני דאפכא מסתברא. ואע"ג שהדבר מבואר מעצמו ואינו צריך ראיה מ"מ כבר כתבתי בתשובה הנזכרת משם הב"ח [סי' נ"א, דף נ"ד ע"א ד"ה ומיהו] דמ"ש הטור סי' נ"א, ומיהו לא עדיף מק"ש וברכותיה הלכך בין המזמורים שואל מפני הכבוד, דלא קאי לבין ישתבח ליוצר בלבד דקיל טפי אלא גם על פסוקי דזמרא ע"ש, וכ"כ הלבוש בסי' הנזכר ס"ד וז"ל, ומפני שהב' ברכות הללו ברוך שאמר וישתבח סמוכות זו לזו, זו ראשונה דפסוקי דזמרא וזו אחרונה, צריך ליזהר מלהפסיק ביניהם בדבור, מיהו לא עדיף מק"ש וברכותיה, הילכך בין המזמורים שואל מפני הכבוד כו', ע"ש, הרי מבואר דגם פסוקי דזמרא לא עדיפי מק"ש וברכותיה וכדעת הב"ח. ואין לומר דהיינו דוקא בין המזמורים, אבל בין ברוך שאמר לפסוקי דזמרא חמיר טפי, דליתא דהא כתב מרן בב"י בסי' הנזכר על מ"ש הטור, ואם סיים ברוך שאמר קודם שיסיים ש"צ יש לו לענות אמן אחר ברכת החזן, כתב וז"ל, זה נלמד מדברי הרא"ש. וגדולה מזו כתב רבינו [הטור] בסי' נ"ט [בסופו] בשמו [של הרא"ש] שכשהיה מגיע לסוף ברכה מברכות ק"ש היה ממהר לענות אמן אחר ברכת החזן כו', ע"ש. הרי מבואר דאף בין ברוך שאמר לפסוקי דזמרא שוה לברכות ק"ש, וכי היכי דהתם מותר לענות אמן ולהפסיק מפני היראה והכבוד ה"נ הכא.
 
איברא דמרן בש"ע סי' נ"ט ס"ד פסק דלא יענה אמן אחר סיום הבוחר בעמו ישראל באהבה משום דהוי הפסק. ויש לדקדק בדבריו אלו דאי מיירי אחר ש"צ מ"ש סיום הבוחר בעמו משאר ברכות, דבב"י [בסי' נ"ט שם] מבואר בהדיא דמאן דמתיר מתיר אפילו אחר ברכת הבוחר בעמו ישראל, שכתב וז"ל, ומשמע מדברי תשובה זו שגם אחר הבוחר בעמו ישראל באהבה היה עונה אמן כו', ע"ש. וכ"כ הטור בסי' ס"א [דף ס"ג ע"א] בשם הרמ"ה וז"ל בקצור, ודאי אם הקדים וסיים הבוחר בעמו ישראל קודם הש"ץ יכול לענות אמן והפסקה ליכא, דלא גרע משאלת שלום דמפסקינן בין ברכה שניה לשמע כו', ע"ש. הרי מבואר דדעת המתירין הוא אפילו אחר סיום הבוחר בעמו, ומאן דאסר אסר בכל הברכות כמבואר שם בב"י. וכפי תירוץ ב' שכתב בב"י אפילו האוסרים לא אסרו אלא דוקא אחר ברכת עצמו אבל אחר ברכת ש"צ שרו כמ"ש וז"ל, אי נמי דע"כ לא קאמרי הני רבוותא שאין לו להפסיק אלא כשעונה אמן אחר ברכת עצמו, אבל כשעונה אמן אחר ש"צ לא הוי הפסק, וכ"כ רבינו בסי' ס"א בשם הרמ"ה שאם הקדים וסיים הבוחר בעמו ישראל קודם ש"צ יכול לסיים אמן כשמסיים ש"צ כו', מ"מ לא נהגו נהגו העולם כדברי הרא"ש ואינם עונים אמן כלל אחר שום ברכה מברכות ק"ש, אלא אומרים עם ש"צ מלה במלה כל הברכה וחתימתה, ושוב אין להם לענות אמן דא"כ הו"ל עונה אמן אחר ברכותיו, עכ"ל. ותירוץ זה מוכרח הוא בעיני כי היכי דלא לפלוג הרמ"ה מדידיה אדידיה, שהרי כתב מרן הב"י לעיל מזה בשם ה"ר יונה דאין לו להפסיק כלל שלזה הסכימה דעת הרמ"ה, ואלו בסי' ס"א כתב הטור בשם הרמ"ה דיכול לסיים אמן כשמסיים ש"צ כנז"ל, אלא ודאי החלוק מבואר דיש לחלק בין עצמו לש"צ דכשמסיים קודם ש"צ מותר לענות אמן וכנז"ל, וא"כ איך כתב מרן דלא יענה אחר הבוחר בעמו ישראל, וע"כ יש לישב בדוחק דכוונתו לאסור לענות אמן אחר ברכת עצמו דוקא.
 
אך אכתי קשה מ"ש ברכת הבוחר מברכת יוצר המאורות, הא בכלהו אסור לענות אמן אחר ברכת עצמו. ויש לישב בדוחק עמ"ש הרמב"ם בפ"א מה' ברכות [הט"ז - י"ז] וז"ל, כל העונה אמן אחר ברכותיו ה"ז מגונה והעונה אחר ברכה שהיא סוף ברכות אחרונות הרי זה משובח כו', ולמה לא יענה אמן אחר אהבת עולם שהיא סוף ברכות ראשונות של ק"ש וכן כל כיוצא בזה כו', למען לא יפסיק באמן בין ברכה ובין הדבר שבירך עליו, עכ"ל. וכפ"ז צ"ל דמאי דנקט אחר הבוחר בעמו ישראל לרבותא נקטיה, דלא מיבעיא בשאר ברכות דלא יענה אמן אחריהם דה"ז מגונה כנז"ל, אלא אפילו אחר הבוחר בעמו שהיא סוף ברכות ראשונות וא"כ ה"ז משובח, אפ"ה לא יענה משום דוהי הפסק ולאפוקי מסברת רב נחשון שהביא בס' ארחות חיים הנמצא אצלנו בכתיבת יד שכתב בדף נ' [בדין קדושה מיושב סע' ד'] וז"ל, א"ר נחשון ריש מתיבתא, בג' מקומות יחיד עונה אחר ברכת עצמו בבונה ירושלם, והבוחר בעמו ישראל, ובאוהב עמו ישראל, וכן מנהג גאונים וקדמונים כו', ויש מקומות שאין אומרים אל מלך נאמן, וע"כ אין לנו להפסיק באמן בין הברכה לק"ש, וכן דעת הרמב"ם והרמב"ן, והוא כתב ומפני שנהגו הוצרכתי לשאול מן הר"מ הלוי והשיב דבר ברור הוא שהוא טעות ואינו נוהג בספרד ולא בא"י, עכ"ל. וצריך לתת טעם למה התירו להפסיק מפני היראה ומפני הכבוד ולא התירו להפסיק באמן, ונראה דטעמא כמ"ש הטור בסי' ס"ו דכיון שעוסק בשבחו של מקום אין לו להפסיק בשביל שבח אחר, ע"ש. ומ"מ למדנו דלהניח טלית ותפילין מותר אפילו בין ברוך שאמר לפסוקי דזמרא, דלא גרע משואל מפני היראה כו', אלא דלכתחלה ראוי לסמוך ברוך שאמר לפסוקי דזמרא ויניחם בין מזמור למזמור וכמ"ש בתשובה הנזכרת, אבל אם בדיעבד הניחם בין ברוך שאמר לפסוקי דזמרא לא הפסיקה הברכה. זהו הנלע"ד, וצור ישראל יצילני משגיאות ויראני מתורתו נפלאות, אכי"ר.
שו"ת פרח שושן חלק אורח חיים כלל ב סימן א
 
על אלף שנדבקה רגלה התחתון בגגה, אם מורידין ס"ת עליה מן התיבה או לאו. ויבאר אם מורידין ס"ת משום חסרות ויתירות.
 
כתב הרב המחבר בכלל הנזכר [ב'] סי' ה' על אלף שנדבקה רגלה התחתון בגגה אם מורידים ס"ת עליה מן התיבה אם לאו. והשיב לפסול מדברי הרמב"ם שכתב פ"י מה' ס"ת [ה"א], עשרים דברים הפוסלים ס"ת, ומכללם מנה שחסר אפילו אות אחת או שהוסיף אפילו אות אחת, או אם נגעה אות באות, או שנפסדה צורת אות אחת עד שלא נקרא כל עיקר או תדמה לאחרת כו', ע"ש.
 
ואחר שאלת אלף מחילות נלע"ד שאין מדברי הרמב"ם ראיה לנ"ד, שהרי הרמב"ם לא פסל אלא היכא שנפסדה צורת אות אחת עד שלא תקרא כל עיקר וכנזכר, משמע שכל שנקראת אפילו שנפסדה קצת, כנ"ד שאע"פ שנדבקה רגלה התחתון בגגה היא נקראת א', אינו נפסל בכך, לפי דבעינן חדא מתרתי לפסלו, או שנפסדה צורתה עד שלא תקרא כל עיקר, או תדמה לאחרת וכנז"ל, ובנ"ד אין גם אחד. מיהו מדברי האגור מבואר דפסול בנ"ד, כמ"ש הרב בתשובה הנזכרת וז"ל, והרב ב"י א"ח סי' ל"ב [דף ל"ג ע"ב ד"ה ואם] כתב משם האגור שאם נגע רגל האלף בגג האלף או פני האלף בפנים הגג שתחתיה פסולה כו'. והנה אע"פ שאין דבוק זה משנה אות זה להיות דומה לאות אחרת מ"מ כתב שפסולה, עכ"ל. ולכאורה נראה דהרמב"ם פליג על האגור בזה כמ"ש, אך מה אעשה שכבר הורה זקן ויושב בישיבה מרן בשלחנו הטהור בסי' הנזכר סי"ח כדברי האגור ע"ש, ומן התימא על האחרונים איך לא העירו בזה וצ"ע.
 
ויש להביא עוד ראיה לנ"ד ממ"ש מהר"י קולון בשרש ס"ט על דבר הס"ת אשר אין יו"ד האלף נוגעת אל עצמה וכן נקודת הפא אין נוגעת לגגה שהס"ת פסול הוא בכך, ע"ש. הרי מבואר שאע"פ שלא נפסדה צורתה עד שלא תקרא כל עיקר עכ"ז פסל הרב, וא"כ ה"ה נמי בנ"ד. גם הרב מהרימ"ט בתשובה דשייכי לטי"ד סי' ל"ג נשאל על אות למ"ד שנכנס בחלל אות אחרת ופסק דפסול הס"ת בכך, וכתב וז"ל, בקצור, ומ"ש שיש להתיר מספק ספקא, ספק אם כניסת הלמד פוסלת, ואת"ל פוסלת ספק אם מברכין על ס"ת פסול כו', אין לקרותו ספק שהתורה אמרה אחרי רבים להטות וכותלי בית המדרש לא הוכיחו ובבת קול שיצאה לא השגיחו, וזהו יסוד ושרש תורתינו, הלזה תקרא ספק כו', ע"ש. איברא שדבריו צ"ע כעת שהרי רוב הפוסקים הסכימו לסמוך על דברי הרמב"ם ודעמיה בשעת הדחק כמו שאכתוב לקמן, ואיך כתב דלא נכנס בכלל הספק אם לא שנאמר שהכונה היא לפי שרצה (להחי') להכשיר לכתחילה ע"ש.
 
עוד כתב הרב וז"ל, והב"י הביא תשובת הרשב"א ז"ל בטור או"ח [סי' קמ"ג] שנשאל על ס"ת שאינו עשוי כהלכתו או שיש בו אחד מהדברים הפוסלים כו', שאין בו קדושת ס"ת ואין קורים בו ברבים, וכתב ע"ז הב"י שיש לסמוך על דברי הרשב"א ז"ל וכ"ש שהרמב"ם בחבורו וכן כמה גדולים כו', ע"ש. והנה מהר"י קולון בשרש הנזכר [ס"ט] כתב כן בהדיא וז"ל, ואשר שאלת אם המברך בו בא לכלל ברכה לבטלה, דבר זה מחלוקת בין הפוסקים ראשונים, הרמב"ם השיב בתשובה שאין בזה משום ברכה לבטלה וכ"כ בשם ה"ר חנוך הספרדי וחכמי נרבונא, וכן יש ללמוד מתוך דברי ראבי"ה שהביא המרדכי במסכת מגלה פרק הקורא [סי' תשצ"ד] וכו', אמנם מתוך דברי הרמב"ם עצמו נראה שרוב חכמי דורו נחלקו עליו והוה ס"ל שכל הקורא בס"ת פסול הרי זה ברכה לבטלה כו', ולזה כתב הרשב"א שאותה תשובה הנז"ל היתה בילדותו ובזקנותו חזר בו בספרו, גם הרשב"א מסברת עצמו הכריע דודאי פסול הוא אפילו בחסרון אות אחת ושאין לברך על קריאתו כלל כו', ופשיטא דהמברך עליו הוי ברכה לבטלה ואין להרהר בזה, עכ"ל.
 
והואיל ואתא לידן דברי מהר"י קולון הנזכר יש לדקדק בהם דלכאורה הם סותרים זה את זה, שכתב בשרש קכ"ב ענף ב' וז"ל, הרי לך דאע"ג דהשמיט אותיות או פסוקים כתב עלה ראבי"ה [הובא במרדכי מגילה סי' תשצ"ב] דכיון דבמקצת כתובה כתקון דקרינן בספר, ואע"ג דאותו פסוק חסר בה לגמרי ואינה כתובה בו כלל, כ"ש וכ"ש הוא ככתוב ע"ג מטלית, דלא גרע משאם לא נכתב בו כלל ואדרבא טפי עדיף, ואין לחלק לענין זה בין ס"ת למגלה כו', ע"ש. ודבריו אלו סותרים מ"ש הוא עצמו בשרש ס"ט דאפילו בחסרון אות אחת פסול כנז"ל, וצ"ע. וראיתי למהרשד"ם בתשובות דשייכי לי"ד סי' קו"ף שהקשה על דברי מהריק"ו הנזכר וז"ל בקצור, משמע דדעתו דלכ"ע אפילו לא נכתב פסוק אחד לגמרי נקרא ספר, ולי הדיוט קשה מדגרסינן בפרק השותפין [ב"ב ט"ו ע"א] אפשר ס"ת חסר אות אחת וכתיב לקוח את ספר התורה הזה. וכ"כ הר"ם במז"ל בפ"י מה' ס"ת [ה"א] וא' שחסר אפילו אות אחת. ורוב הפוסקים הסכימו שס"ת שנמצא בו טעות הקריאה שקראו בו לאו כלום היא, ולזה הסכימו הרמ"ה והראב"ד והרמב"ם והרשב"א, ולפי דעת מהרי"ק היה כשר לקרות בו אפילו לכתחלה, והתימא עליו שלקח הדברים כ"כ בפשיטות מה שנראה הפך סברת רוב הפוסקים ואפילו כלם, עכ"ל. ומן התימא על מהרשד"ם למה לא הקשה על מהר"י קולון מיניה וביה שסותר דברי עצמו שכתב בשרש ס"ט וכנז"ל, וצ"ע.
 
עוד יש לדקדק בדברי מהריק"ו בשורש הנזכר [ס"ט] שכתב וז"ל, ואשר שאלת סמך לראשונים שלא דקדקו בזה, בעניותי סמך וסיוע להם שלא יהיה הס"ת נפסל לכתחלה לכל הפוסקים ואפילו בדיעבד לפי דעת הפוסקים האחרונים אשר ראוי להלך אחריהם, וכמו שהבאתי לעיל בדבריהם, עכ"ל. ודברים אלו לכאורה משוללי הבנה ויש לישב בדוחק דהכי קאמר, ואשר שאלת סמך לראשונים שלא דקדקו בזה לבדוק אחר ס"ת קודם הלימוד ולבקש סופר לתקנם, טעמא הוא לפי שאין סופרים מצויים, ולכן כשידעו בפיסול יהיה הס"ת פסול לכתחלה לכל הפוסקים ולדעת האחרונים אפילו בדיעבד, ולזה אוקמוה אחזקתייהו בחזקת כשר כדי שלא תתבטל מצות קריאת ס"ת, זהו הנלע"ד ליישב בדוחק, וכן משמע מסוף אותה תשובה ע"ש. ומ"מ מדבריו אלה למדנו שדעתו כדעת הפוסקים האחרונים שאפילו בדיעבד פסול, שהרי כתב אשר ראוי לילך אחריהם, ומעתה יגדל התימא על מה שכתב בשורש קכ"ב כנזכר וצ"ע.
 
ומ"מ לענין הלכה כבר הסכימו רוב הפוסקים דאפילו בחסר אות אחת פסול, וכ"כ המגדל עוז בפ"א מה' ס"ת וז"ל, וכן ס"ת שחסר אות אחת פסול, רבותינו בעלי התוס' הסכימו כן בס"פ הקומץ רבה, וכן נהגו בכל ספרד שאם נמצא בו טעות אפילו בסוף הפרשה מחזירים אותו ומביאים אחר במקומו, וכן הסכים הר"מ הלוי מטוליטולא וכל חכמי ספרד, וגם הראב"ד והרמב"ן ומורי הרשב"א והר"ן ז"ל, עכ"ל. ולזה הסכימו כל האחרונים, והנה מה שכתב שהר"ן מן המחמירין כ"כ הרד"ך בבית ב' חדר א', וצ"ע שבס' מעדני מלך דף פ"ג ע"ב [הלכות ס"ת לרא"ש, בדברי חמודות ס"ק פ"ח] כללו מן המתירין, וכן משמע מדבריו שבפ' הקורא את המגילה [דף ו' ע"ב מדפי הרי"ף] ע"ש, ויש לישב בדוחק וצ"ע.
 
ומיהו בישוב דברי הרמב"ם, דלכאורה דבריו סותרים זה את זה מה שכתב בחבור, נאמרו תירוצים שונים, דהרשב"א כתב דבזקנותו חזר בו וכתב בחבורו לפסול. ועל תירוץ זה כתב מרן הב"י בי"ד סי' רע"ט [דף רכ"ד ע"א] וז"ל, ולפי זה יקשה מ"ש שכן נהגו לפני גאוני עולם, דא"כ משוינן להנך גאונים טועים כו', אבל מורי הרב הגדול מהר"י בירב הנהיג להוציא ס"ת אחר ולהתחיל ממקום שנמצא הטעות ולהשלים שבע על אותם שקראו במוטעה כו', ונתן טעם לדבר דכיון שהרמב"ם כתב בתשובה להכשיר אין לומר שחזר בו בחבור, אלא על כרחך לומר שמה שכתב בחבור אינו לענין קריאה בצבור אלא לענין קיום מ"ע לכתוב כל א' ס"ת, אבל לענין קריאה בצבור אין טעות מעכב בו, וכיון שכן יש לסמוך עליו בדיעבד, עכ"ל. וגם על זה יקשה שהרי הרמב"ם בחבור מיירי להדיא לענין קריאה, שכ"כ ברפ"י מה' ס"ת שספר פסול אין בו קדושת ס"ת ואין קורין בו בצבור וחשיב בכלל הפיסולין היכא דחסר אות אחת, וכבר העיר בזה הרב המחבר בסוף תשובה זו ע"ש. אחר זמן רב מצאתי למרן שהרגיש בזה בס' ב"ה מ"ב וכתב וז"ל, יש לדחוק ולומר דלענין קיום מ"ע קאמר דכיון דלא קיים מ"ע אין ראוי שיקראו בו, אבל אם קיים מ"ע בס"ת אחר ש"ד שיקרא בזה בצבור, וה"ה אם הוא של רבים, עכ"ל.
 
והנכון בעיני הוא מה שכתב מרן בספר כסף משנה בפרק הנזכר [הל' ס"ת פ"י ה"א] וז"ל בקצור, נמצאת תשובה לרבינו שכתוב בה שמברכים על ס"ת פסול ובחבור כתב לפסול, ואפשר לומר דהתם בדלא אפשר להו, ומה שכתב כאן שאין קורים בו בצבור הוא בדאפשר להו, ומאחר שכן היכא שנמצא טעות בס"ת מוציאים ס"ת אחר כו', [ומתחילין ממקום שנמצא הטעות וכו'], דכיון שהוא בדיעבד הוה ליה כמו לא אפשר להו כו', ע"ש. וכן תירץ הרב תומת ישרים בתשובה סי' ל"ב וז"ל, כי התשובה מבוארת בעצמה במה שהתיר כאן הוי דוקא בשעת הדחק במקום שלא נמצא שם ספר כשר, ומה שכתב בחבורו הוי דוקא כשאפשר לו בספר כשר, ע"ש שהאריך הרבה לקיים דברי הרמב"ם ולהצילו מהשגות הרשב"א ע"ש ובהרא"ם ח"א סי' יו"ד ע"ש. והדברים מוכרחים מדברי הרמב"ם עצמו בתשובה הנזכרת הובאה בספר הכלבו ה' ס"ת ובדברי הרד"א ותשובות להרמב"ן סי' רל"ט וז"ל, בקצור, אם אין להם ס"ת מהו שיקראו בחומשין ויברכו וכן בספר שאינו עשוי כהלכתו. תשובה, מותר לברך לפי שאין הברכה על הקריאה בספר כמו הברכה שעל הלולב אלא על הקריאה בין שתהיה בספר כשר או פסול כו', ועל דיוקא זו סמכו כל אנשי המערב והיו קורין בספרי קלף בלא עבוד כלל, ומברכין לפניה ולאחריה בפני גאוני עולם כגון ר' יוסף הלוי ור' יצחק הלוי וכיוצא בהם, וכן הורה ר' חנוך הספרדי [ע"כ לשון הרשב"א]. וזאת התשובה השיבו גדולי נרבונה וז"ל, ועל הקריאה בחומשין כך דעתינו נוטה וכן הלכה, וס"ת שאנו קורין בו מעובד הוא הלכה למ"מ, ומפני מה אנו מברכין עליו, אלא שאנו סומכין על דברי הגאונים שאמרו שאין בינינו מי שיודע לעבד העורות כהלכה למשה מסיני, ומפני כבודך חתמנו מקצתינו בזה. טדרוס בר משה. אברהם בר יצחק. משה בר יוסף. משולם בר מתן. מאיר בר יעקב. משה בר טדרוס ז"ל. הרי דברי התשובה ברור מללו שלא התירו הגאונים הללו אלא היכא דלא אפשר וכדברי מרן הכ"מ.
 
אך את זה מצאתי להרב המחבר שכתב בתשובה הנז"ל על דברי מרן וז"ל גם עליו יקשה כיצד לומד לדיעבד מהיכא דלא אפשר, הרי כשכבר קראו בדיעבד יכולים הם לחזור ולקרות מראש הספר בס"ת הכשר, והיכא דלא אפשר אלים כוחייהו טפי דחשבינן ליה כס"ת כשר שמברכים עליו להדיא כו', ולעשות פשרות בהדרגה שמה שכבר נקרא בדיעבד שקול הוא כמו היכא דלא אפשר שמברכים עליו לכתחלה, הנה פשר זו משלנו היא ואינה ברורה בדברי הרמב"ם, עכ"ל. ולכאורה היינו יכולים לתרץ דהכא מיקרי לא אפשר, לפי שאם באנו לומר שלא תועיל הקריאה שקרא בספר זה לא היה מספיק לנו חזרה לראש הסדר, אלא היינו צריכים לחזור לראש התורה לפרשת בראשית לפי שכיון שנמצא הס"ת חסר או יתר אות או תיבה אחת נמצא שכל הקריאה שקראו בו היא פסולה, וזה אי איפשר, להכי חשבינן ליה כלא אפשר. אבל זה אינו שהרי כל הפוסקים המחמירים בזה כהרא"ש ודעימיה לא חייבוהו לחזור אלא לראש הסדר, ונראה דטעמייהו משום דעבר יומו בטל קרבנו, ומעתה הדרא קושית הרב לדוכתיה. ויש לישב בדוחק להיות כי ישרים דרכי ה' ומרוב חבתו ואהבתו עם עמו ונחלתו לא רצה להטריח עליהם יותר מדאי, ולכך בכמה דברים וענינים הגם דלכתחלה צוה ה' לעשות הדבר באופן היותר נאות, עם כל זאת אם בדיעבד לא עשה הדבר כתקנו יצא, וכמה שכתב בשופר של ע"ז לא יתקע ואם תקע יצא, וכיוצא בזה הרבה. והטעם כי מרוב אהבתו אותנו כאב את בן ירצה, לא רצה להטריח עלינו לעשות הדבר ב' פעמים, ולזה אמרו כל מילתא דלא אפשר כדיעבד דמי. הנה עשו עיקר דבדיעבד מהני, אלא שלמדו ג"כ למלתא דלא אפשר לדמותה לדיעבד, ובכן כיון שמצינו להרמב"ם ודעימיה שאמרו דהיכא דלא אפשר מברכים על ס"ת פסול, מינה נילף לדיעבד במכ"ש.
 
ואפשר שמפני קושית הרב בירר לו דרך אחרת לעצמו מהר"י קשטרו, שכתב בהגהותיו לטא"ח סי' קמ"ג על מה שכתב מור"ם, אם נמצא טעות בס"ת שמשלימים הקורים על אותם שקראו במוטעה. וז"ל, ונ"ל דהיינו מפני הספקות שנפלו במסורת באורך הגלות כדאמרינן שלשה ספרים נמצאו בבית המקדש בשנים מצאו כתוב מעונה אלקי קדם ובאחד כתוב מעון, ומי יודע [איזה הוא] כנתינתו מסיני ממש בלי תוספת ומגרעת אות אחת כלל ולפיכך בדיעבד שכבר קרא אין לברך שנית כנ"ל, עכ"ל. וחזינא להרב שכתב על דברי מהר"י קשטרו הנזכרים בכלל הנזכר סי' ו' וז"ל, ויש לדקדק שמאחר שהוא סבור שאין לנו ס"ת כהלכתו א"כ יש לנו להקל בכל טעות שיהיה, בין בחסר בין ביתר בין בתיבות בין בפסוקים, ואפילו לכתחלה כיון דלא אפשר בלאו הכי, ולמה נחלק בין פיסול לפיסול בין רב למעט ובין בדיעבד לכתחלה, כיון דבלאו האי טעות נמי הרי הוא פסול נמצא תקנתו קלקלתו, עכ"ל. והנה מה שכתב ולמה נחלק בין פיסול לפיסול, לא ידעתי מהו, דדוקא מור"ם בהגה הוא דמחלק בזה כמו שיתבאר לקמן בס"ד, אבל מהריק"ש לא חילק בין פיסול לפיסול, ובכל פיסול שיהיה אפילו בחסרון תיבות או פסוקים דינא הכי שהקריאה שקראו בפיסול עלתה להם. ומה שכתב דאפילו לכתחלה נמי היה לנו להקל דבריו תמוהים אצלי, דאיך אפשר לומר כן וכל להקת הפוסקים נמנו וגמרו שאין לקרות בס"ת שחסר אפילו אות אחת כנז"ל, ובשלמא על מה שכבר קראו אין בידינו להכריחם לחזור ולקרותו בס"ת אחר, כי שמא גם בזה יש חסרון או תוספת אות אחת ונמצא מברך ברכה לבטלה, דמאי אולמיה דהאי מהאי, ולזה דקדק מהריק"ש בדבריו ואמר ולפיכך בדיעבד שכבר קרא אין לברך שנית, הרי דמשום דברכה נגעו בה, אבל מה שיקרא מכאן ולהבא בודאי שצריך ס"ת אחר, דאע"ג שגם האחר לא ימלט מספק מ"מ אוקמיה בחזקת כשרות, משא"כ בזה דאיתרע חזקתיה שהרי נמצא בו טעות.
 
עוד הביא הרב הנזכר מה שכתב מור"ם בא"ח סי' קמ"ג דין ד' וז"ל, הא דמוציאים ס"ת אחרת דוקא שנמצא טעות גמור אבל משום חסר ויתר אין להוציא אחרת, שאין ס"ת שלנו מדוייקים כ"כ שנאמר שהאחרת תהיה כשרה יותר כו'. ותפס עליו דמדברי האגור משמע דאפילו בטעות גמור א"צ להוציא ס"ת אחר כו', ע"ש. גם בתשובת הרב שער אפרים סי' פ"ב תפס על מור"ם בזה ע"ש. ולי הדיוט נראה לישב דברי מור"ם הנזכר עם מה שיש לדקדק בהם עוד במה שכתב אגור ופסקי מהרי"א פסקו דאין צריך להביא ספר תורה אחרת, ובית יוסף פסק דצריך להביא ספר תורה אחרת, דאין דרכו של מור"ם ז"ל לכתוב כן אלא היל"ל אגור כו', סתם, כי כבר לפני זה [כתב] אבל משום חסר ויתר אין להוציא אחרת והיה לו לכתוב שמקור דין זה הוא מהאגור. עוד קשה לי במה שכתב וב"י פסק דצריך להוציא ס"ת אחרת, דלכאורה הוא שפת יתר דהרי פסק הב"י הוא עומד לפנינו בש"ע דצריך להוציא אחרת, ומה צורך להזכירו. ולכן נ"ל לפשוט שכונת מור"ם הוא להוליד סברא שלישית מדעתו, לחלק בין טעות גמור לטעות דחסירות ויתירות, דבטעות גמור די להוציא ס"ת אחרת, משום דאע"ג דהס"ת האחר לא בריר לן שהוא עשוי כהלכתו מ"מ לא איתרע חזקתיה בחסרון תיבה כזה, משא"כ בטעות דחסר ויתר דכל הספרים שלנו אינם מדוייקים ואפשר שאין הפרש בין זה לזה, ונתן טעם להכרעתו זאת משום דאגור וכו' פסקו דא"צ להוציא אחרת אפי בטעות גדול דתיבות ופסוקים, וב"י פסק דצריך להוציא אחרת אפילו בחסרות ויתרות, לכך הוליד סברא שלישית להכריע ביניהם וכנז"ל. ונמצאו דבריו אלה מכוונים עמה שכתב דרישה בשם ד"מ בטור יו"ד סי' רע"ט הובא בדברי הרב ז"ל. ומה נעים גירסת הבאר הגולה והר"ב עולת תמיד וספר מגיני ארץ דגרסי בדברי מור"ם, לכך צריך לחלק כן דהיינו להכריע בין ב' הסברות וכאמור. אחר זמן רב נדפס ספר מנחת יעקב והוא ביאור על ספר תורת חטאת, ומצאתי כתוב בסוף הספר הנזכר בתשובה סי' ח"י וז"ל, בקצור, הנה מה שהקשה מר על הגהות רמ"א אף שלכאורה היא תמיהא קיימא, איברא כאשר ראיתי בד"מ בטי"ד סי' רע"ט [ס"ק ג'] והנה האמת נכון וז"ל, ולי נראה בודאי אם נמצא טעות בחסר ויתר יש לנהוג כדברי האגור, דבעונות לא נמצא ס"ת בזמן הזה שאין בו טעות כזה, אבל נמצא טעות גדול שאינו שכיח בשאר ספרים יש לנהוג כדברי הב"י, ע"כ לשון הד"מ. הרי להדיא דגם הרב ראה וידע דברי האגור שאין להוציא אחרת אפילו בחסרון תיבות או פסוקים, אך שמהכרעת עצמו כתב כן וכעין פשרה, אבל הל"ח דף פ"ד ע"א שגג בזה שהבין שהוא דעת האגור עצמו, וזה אינו, ופשוט הוא, עכ"ל.
 
עוד כתב הרב על דברי מור"ם דלאו דוקא חסר ויתר אלא כל כיוצא בהם, ולכן יש להקל גם בטעיות דקים אחרים, כגון דבוק אות באות שכשר בהפרדה וגרירא כו', ע"ש. הנה כל מה שכתב בזה הוא לדעת מור"ם בהגה, אבל לדידן הספרדים לא קיימא לן הכי, וכמו שכתב הרב עצמו לקמן בסי' ו' וז"ל, וכל שינוי שנמצא עתה ממה שכבר נהגו ע"פ סופרים הראשונים אפילו בחסר ויתר דאות קטנה אין קורין בו לכתחלה בצבור, ע"ש. וכ"כ השיירי כנה"ג בהגהת הב"י א"ח סי' קמ"ג ס"ק ג' וז"ל, ומנהגנו דאפילו בדבוק מוציאים ס"ת אחרת בשבת וי"ט דא"א לתקנו, וביום חול אם אפשר לתקן הטעות או חסר ויתר או דבוק מתקנן, ואם לאו מוציאים ס"ת אחר, עכ"ל. ובשכנה"ג בהגהות הב"י לי"ד סי' רע"ט ס"ק ז' כתב וז"ל ופה טיריא הוצאתי ס"ת אחר מפני שהיה כתוב קראי מועד דפרשת קרח מלאה יו"ד, ובכל ספרים [מדויקים] חסירה יו"ד, ועיין בש"ג ה' ס"ת ובב"א, עכ"ל. וכן מצאתי בספר לקט הקמח ה' ס"ת שכתב בשם דבר שמואל דס"ל להחמיר ולהוציא ס"ת אחר כשימצא כתוב דבוק כל שהוא, וכ"ש אי חסיר אי יתיר אפילו אות אחת, ועיין באר עשק כ"ד ול"א דמחמיר אם קראו יותר מז' בסדר היום ולבסוף נמצא בו אות חסר שאינו משנה כוונת המילה, כגון וא"ו א' דוהוא, דמצריך ס"ת אחר, עכ"ל. וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק אורח חיים כלל ב סימן ב
 
על ס"ת שנפל עליו טיפת שעוה, אם יש לפוסלו כל זמן שהשעוה עליו.
 
נשאלתי על ס"ת שנפל על הכתיבה טפת שעוה ונדבקה על האותיות, אם יש לפוסלו כל זמן שטפת שעוה עליו, ואת"ל דפסול אם מורידים הס"ת בשביל זה, מי אמרינן כל הראוי לבילה אין בילה מעכבת בו אם לאו.
 
תשובה. הגם שענין זה לא בא מבואר בדברי הפוסקים נראה בעיני לפסלו, אי בעית אימא קרא, ואי בעית אימא סברא. אי בעית אימא סברא שהרי הדבר נראה בחוש הראות שהשעוה מכסה כתיבה, ולא גרע מדבוק אות לאות דפסול. אי בעית אימא קרא, ממה שכתב מרן בש"ע סי' ש"מ בטור א"ח [ב"י, דף קי"ד סוף ע"א] וז"ל, המוחק דיו שעל הקלף או שעוה שעל הפנקס, אם במקומו כדי לכתוב ב' אותיות חייב, עכ"ל. הרי שהדיו והשעוה שניהם שקולים והמוחקן חייב חטאת. וא"כ שפיר מצינן למילף מהכא דכשם שהדיו פוסל כך השעוה פוסלת, ולאו דוקא בשתי אותיות, אלא אפילו באות א', והא דבעינן שתי אותיות דוקא לענין חיוב חטאת, וכ"כ בספר עולת שבת בסי' הנזכר ס"ק ג' וז"ל, וכתב הב"ח דיש ליזהר כשיפול שעוה על אותיות שלא לסלק בשבת דחייב משום מוחק בשתי אותיות, ובאות אחת איסור מיהא איכא אע"ג דליכא חיוב חטאת, ודבריו נכונים, עכ"ל. וכ"כ הט"ז בסי' הנזכר ס"ק א' ע"ש. וממילא דה"ה נמי בנ"ד דאפילו באות אחת נפסל הס"ת.
 
ובחפשי אמתחות האחרונים ז"ל מצאתי להר"ב מ"א שכתב בסי' ל"ב ס"ק כ"ג וז"ל, אם נפלה [טפה] תוך חלל ב' ונראית כפ"א, או שאין שם ב' עליה כו', אין תקנה למחוק כו', ונ"ל דאם נטף שעוה וסלקה מותר, עיין מה שכתב סי' ש"מ ס"ג, עכ"ל. ולכאורה דבריו תמוהים דכיון דבסי' ש"מ מצינו דמוחק דיו ומוחק שעוה שניהם שקולים, א"כ מנ"ל לחלק ביניהם דבדיו אין תקנה למחוק ובשעוה מותר אם סלקה. ויש לישב בדוחק דסברא הוא דבשלמא דיו כיון שנשתנת צורת האות הנה אם ימחוק אותה הו"ל כחק תוכות, ולזה אין תקנה למחוק. אבל כשנפלה עליה שעוה דצורת האות קיימת אלא שדבר אחר גורם לה פיסול, שהשעוה הוא כמו מכסה עליה, הנה בהסיר אותה מותר, וה"ז דומה לאותיות שנדבקו שמותר להפרידם. ומ"מ למדנו מדבריו שכל זמן שלא סלקה אסור להניחם וה"ה לס"ת שאסור לקרות בו כל זמן שהשעוה עליו ובשבת וי"ט שאסור להסירה כנז"ל מורידים אותו.
 
אחר זמן רב מצאתי בספר הלכות קטנות ח"א סי' צ"ט שכתב דאם נפלה טיפת שעוה על אותיות הס"ת ונראים האותיות דמותר, וכתב וז"ל, וההיא דעפרות זהב על האותיות דאסור [ב"י סי' ל"ב דף לא ע"א ד"ה וכתב בנ"י] היינו משום שמתבטל כתב התחתון בכתב העליון דקי"ל דהוי כתב, עכ"ל. משמע דהיכא דאין האותיות נראים מודה הרב דפסול כאשר כתבתי. ואפילו בנ"ד נלע"ד דפסול ואין כאן מקום להאריך.
 
ומה שנסתפק השואל אם מורידים הס"ת או לאו, הנה מי שהכניסו לספק בזה הוא מה שכתב הב"ח הובא בספר מגן דוד בסי' הנזכר [ל"ב] ס"ק ח"י על מה שכתב מרן, אם נדבקה אות לאות בין קודם שתגמר בין אחר שנגנמרה פסול, כתב על זה וז"ל, מ"מ אם נמצא כן בס"ת אין להוציא אחר, דכתב ב"י בשם הרשב"א אפילו אינו גוררה כל שהוא יכול לגרור כשר, וכדר' זירא דאמר כל הראוי לבילה וכו', ומו"ח ז"ל כתב, אפילו אם נמצא כן בשבת דא"א לגוררו מ"מ אין צריך להוציא אחרת, כיון דמעיקר דין ס"ת יש תקנה רק דאיסור שבת רביע עליה, עכ"ל.
 
ולענין הלכה לא קי"ל כוותיה בהא, דאנו אין לנו אלא דברי מרן הש"ע ומפיו אנו חיים, וכיון שלא הוזכרה סברא בש"ע נראה דלא ס"ל הכי. וכ"כ בספר עולת שבת בסי' הנזכר ס"ק כ"ט וז"ל, והרשב"א כתב בתשובה והובאה בב"י בסי' הנזכר דכל מקום שדי בגרירה אפילו לא נגרר כשר כו', והמחבר לא כתב בדבריו, והנראה דסמך על מה שכתב בסה"ת בשם מ"ס דכל זמן שעדין נדבקים יחד לא יקרא בו, עכ"ל. שוב מצאתי להרב שכנה"ג בסי' הנזכר ס"ק י"ד שכתב על דברי הב"ח הנזכר וז"ל, אבל מנהגנו דאפילו בדבוק אות לאות שנמצא בס"ת בשבת וי"ט להוציא ס"ת אחרת ע"ש, וכמו שכתבתי לעיל, ומה גם דבנ"ד אפילו הב"ח מודה, דע"כ לא אמרו אלא בדבוק שצורת האות היא שלימה ואין בה פיסול אלא מצד הדבוק, משא"כ בנ"ד שלפעמים כשמסירים השעוה יוצא האות עמה כלה או מקצתה, ובהא כ"ע מודו דלא אמרינן כל הראוי לבילה. זהו הנלע"ד, וצור ישראל יצילני מכל שגיאות, אכי"ר.
שו"ת פרח שושן חלק אורח חיים כלל ב סימן ג
 
אם נמצא טעות בס"ת אחר שקרא השביעי ג' פסוקים, אם צריך להוציא ס"ת אחרת. ויתבאר דין אם דילג פסוק אחד ולא קראו דפסק מרן בסי' קל"ז דחוזר וקורא הוא ושנים עמו ע"ש, אם הוא אפילו אחר שקרא הז' ג' פסוקים או לאו. גם יתבאר אם צריך להוציא ס"ת בשביל המפטיר כשנמצא פסול אחר קריאת השביעי.
 
נשאלתי, אם נמצא טעות בס"ת לאחר שקרא השביעי שלשה פסוקים אם צריך להוציא ס"ת אחרת מי אמרינן כיון שקרא שלשה פסוקים כבר יצא ידי חובת קריאה ויגמור הפרשה בספר הפסול, או דילמא כיון שעדין לא נשלמה הפרשה צריך להוציא ס"ת אחר.
 
תשובה. כבר האריך בזה הרב בעל כנה"ג בא"ח סי' רפ"ב וכתב שמדברי הרשב"ץ שהביא מרן שם בב"י וז"ל, ומפטיר שבכל שבת אם נפסל ס"ת אחר שקראו ז', כגון שנקרע, איפשר דכיון דאין קריאת המפטיר אלא מפני כבוד התורה, שיספיק בקריאת שלשה פסוקים בספר פסול בלא ברכה כדי שלא להטריח את הצבור, עכ"ל, יש ללמוד דין זה וז"ל, נראה דאפילו לפי פקפוקו היינו משום דהמפטיר לא קרא שום קריאה בהכשר כו', אבל אם אירע הפיסול בז' וכבר קרא הז' ג' פסוקים בהכשר יודה הרב שאין צריך להוציא ס"ת אחר שיקרא המשלים, מאחר שכבר נשלם חובת היום בהכשר כו', ודקדקתי כן מדברי הרשב"ץ מדכתב אם נפסל ס"ת כו', כגון שנקרע, ומה צורך לחזר אחר פסול כזה ולא לומר שאחר שקרא הז' ג' פסוקים בהכשר נמצא טעות בס"ת, דמפני צורך הז' אין צורך להוציא ס"ת אחר כו', כיון שלא השלים קריאתו עד סוף הפרשה, דכיון דאינו חיוב לקרותו אלא כ"א פסוקים מאיזה טעם יוציאו ס"ת אחר לקריאה שאינה הכרחית, ואי מפני שלא השלים הסדר, זה מנהגא הוא ולא דינא, לפי דיש מקומות שנהגו לקרות פרשה א' בג' שבועות כו', ע"ש.
 
ולי הדיוט נראה דאדרבא מכאן ראיה להפך, שכשאירע בז' צריך להוציא ס"ת אחר, וזה מדוקדק בלשונו דקאמר דכיון דאין קריאת המפטיר אלא מפני כבוד התורה, דמשמע דדוקא הכא דאין הקריאה אלא מפני כבוד התורה הוא דנסתפק, אמנם בז' דהקריאה משום חיוב פשיטא ליה דצריך להוציא ס"ת אחר, ומש"ה נקט פסול בזה דנקרע אחר שקרא הז'. ואין לדחות דמאי דנקט הפטרה הוא לומר דאף בהפטרה דאינה אלא מפני כבוד התורה מספקא ליה, ומש"ה לא נקט ז' כי היכי דלא נימא דבהפטרה פשיטא ליה דא"צ להוציא ס"ת, כיון דאינה אלא מפני כבוד התורה, משום דהיכא דאיכא למיטעי חיישינן, וא"כ טפי היה לו להזכיר דין זה ולא להזכיר הפטרה, שאף אם נחשוב דבהפטרה א"צ להוציא ס"ת אחרת לא נפיק מינה חורבא, דעוד היום משום ספיקא אין מוציאים ס"ת כדי שלא להכניס עצמנו בספק ברכה שאינה צריכה, משא"כ עכשיו דנקט דין ההפטרה דנפיק מיניה חורבא לומר דדוקא במפטיר הוא דנסתפק כיון שאינה אלא מפני כבוד התורה ולא בז', דהתם פשיטא ליה דצריך להוציא ס"ת ואתי לידי איסור ברכה שאינה צריכה, וכל כי האי היה לו להרב להודיענו, אלא ודאי דלפי האמת כן הוא דבז' צריך להוציא ס"ת.
 
וראיתי להרב המחבר בעל גינת ורדים שכתב בספר גן המלך סי' י' על הכנה"ג וז"ל, ומטוניה מטינא עליה, דאף לפי דבריו אין בזה נחת, שהרי עדין לא קרא המפטיר כלל בספר כשר, ובשביל מפטיר לחודיה יש לפקפק אם צריך להוציא ס"ת אחר, עכ"ל. ואחר שאלת המחילה נראה דאי מהא לא איריא, דגם הרב כנה"ג מודה דמידי ספיקא לא נפקא, ומספיקא אין להוציא ס"ת, ואילו אנן בעינן למימר שצריך להוציא ס"ת אחר כדכתיבנא. שוב מצאתי לרמ"א [יו"ד סי' רע"ט סע' ב'] שדקדק מדברי הרשב"ץ הנזכרים [הובא בב"י או"ח סי' רפ"ב, דף ל"ט ע"א] דכל שלא גמר הפרשה הגם שקרא ג' פסוקים צריך להוציא ס"ת אחרת. ומה שטען הרב דכיון דאין חיוב לקרות אלא כ"א פסוקים, מאיזה טעם יוציאו ס"ת אחר לקריאה שאינה הכרחית, ואי מפני שלא נשלם הסדר זה מנהגא הוא כו', דיש מקומות שנהגו לקרות פרשה א' בג' שבועות כו'. כתב עליו הרב מ"א בסי' קמ"ג סק"ד וז"ל, ובכה"ג בסי' רפ"ב דקדק מדברי הרשב"ץ דאם אירע בז' אחר שקרא ג' פסוקים אין להוציא אחרת, ע"ש דכל דבריו דחוים, דפשוט דצריך לקרות כל הסדר, דאע"פ דיש מקומות שנוהגים להשלים הסדרא כו', מ"מ קורים אותה בשבת הבאה, א"כ אף על פי כן מחויבים לקרותה, וכ"מ ממה שכתב סי' קל"ז ס"ג דאפילו אם דלג פסוק א' חוזר, משא"כ במפטיר דאינו קורא אלא מה שקראו כבר, עכ"ל. ואע"ג דלקושיא זו של המ"א יש לתרץ דכיון דיש מקומות שמסיימים בתורה בג' שנים א"כ נחשוב קריאת שבוע זאת כמאן דליתיה ונצא ידי חובתינו במה שנקרא בשנה הבאה ושלאחריה שאע"פ שאין משלימים הסדרא בשבת הבאה, מ"מ הרי אנו משלימים אותה בשנה הבאה ונצא י"ח באותה קריאה, מ"מ נלע"ד דאין ראיה ממנהג זה כיון שלא נתפשט בינינו כמו שכתב הרמב"ם, ואין לנו לסמוך אלא על מנהג שנהגו אבותינו ואבות אבותינו ולאותו מנהג לא חיישינן. ויש להביא ראיה לזה מה שכתב מרן הש"ע בסי' קל"ז ס"ג ובסי' רפ"ב ס"ז שאם קראו הפרשה בתפלת השחר דשבת ודלג פסוק א' חוזר וקורא הוא ושנים עמו, עכ"ל, והוא מדברי מסכת סופרים בפי"א [ה"ו] הביאו מרן הב"י בסי' קל"ז משם הגהות מיימון ע"ש. הרי מבואר שאפילו על פסוק א' חוזר, ולא חיישינן לאותו מנהג שנהגו לקרות הפרשה בג' שבועות, לומר שאין צריך לחזור אם הדלוג היה אחר שקרא פסוקים, כיון שלא נתפשט בינינו.
 
וראיתי להרב הנז"ל שהרגיש בזה בספר שיירי כנה"ג בסי' רפ"ב, וכתב דבסי' קל"ז הוכיח דכל שקראו כ"א פסוקים אפילו דילג פסוק אחד אין צריך לחזור. ובסי' קל"ז כתב על מה שכתב שם מרן הב"י וז"ל, כתבו התוס' בפרק הקורא את המגלה עומד [כ"ג ע"א ד"ה חד] בשבת לא יקרא פחות מכ"א פסוקים לז' בני אדם כו', ואם שכח ולא קרא כ"כ יחזור ויקרא ע"כ. וכתוב בהגהות מיימון בפי"ב מה"ת אבל בשבת אפילו דלג פסוק א' חוזר וקורא וכו'. וכתב עליו הרב הנזכר וז"ל, אמר המאסף לכאורה נראה מדבריהם דאפילו בשבת לא יחזור אא"כ דלג מכ"א פסוקים, וזה שלא כדברי ההגהות דבסמוך, ותימא שדבריהם הם ממסכת סופרים ואיך יחלוקו התוס' על מסכת סופרים כו'. עוד אפשר לפרש דברי ההגהות כשלא קרא הכ"א פסוקים, ואפילו קראם לא קרא הז' כי אם ב' פסוקים, אבל כל שקרא הז' ג' פסוקים אף אם שכח או דלג פסוק א' אחר ג' פסוקים שקרא הרי זה אינו חוזר. ויש לדקדק על ההגהות שכתבו דחוזר וקורא אותו הפסוק עם שנים אחרים מנ"ל, דבמסכת סופרים לא הוזכר זה, עכ"ל.
 
ואחר שאלת המחילה פירוש זה אי אפשר לאומרו, דא"כ כי היכי דנקט בחול ואמר אם הוה בתוך י' פסוקים ה"נ היל"ל בשבת אם הוא בתוך כ"א פסוקים, אלא ודאי דבשבת לעולם חוזר והדרא קושיא לדוכתין. ולכאורה אפשר לומר על [פי] מה שכתב מהר"ם מלובלין בתשובה סי' פ"ה דיכול להיות כהאי חוזר וקורא, דר"ל שיחזור ויקרא בלא ברכה, ע"ש. וכפי זה א"ש דמה שכתב התוס' דבעינן שיהיה כ"א פסוקים כדי שיחזור ר"ל ויחזור ויקרא בברכה, ומה שכתב ההגהות דלעולם חוזר ר"ל חוזר וקורא בלא ברכה. אלא שזו היא סברא דחויה, שהרי כתב עליו הרב מ"א בסי' קל"ז ס"ק ו' שלא ראה במסכת סופרים פרק בתרא [ה"ז] שכתוב שם בהדיא דאם דלג פסוק א' בשבת חוזר ופותח ומברך וקורא ע"ש. וגם הרב מגן דוד כתב בסי' הנזכר ס"ק ג' וז"ל, וקורא הוא ושנים עמו, פירוש ומברך ברכת התורה ומשום הכי קורא אותו הפסוק ושנים עמו דברכות צריכות שיהיה בהם ג' פסוקים, עכ"ל. ומעתה הדרא קושיא לדוכתיה שנמצאו דברי התוס' סותרים דברי מסכת סופרים ואיך כתב מרן סמוכים זה אצל זה והם רחוקים זה מזה כרחוק מזרח ממערב.
 
ולכן נלע"ד לישב באופן זה, והוא שדברי התוס' ודברי הגהות מיימוניות הן הנה דברי מסכת סופרים ושקולים הם ויבואו שניהם וריוח לא יבא ביניהם, שכן כתוב במסכת סופרים פי"א הלכה ד' וז"ל, החזן שהוא קורא בתורה בשבת פחות מז' קריאות ושכח כסבור שקראו שבע, יחזור ויקרא וימלא שבע קריאות ויפטיר ח', ובלבד שיהא בסדר כ"א פסוקים ליתן לכל קורא וקורא ג', ואם פחות יוסיף על הסדר הזה מפרשה אחרת, עכ"ל. וכתוב עוד שם בהלכה ו', ואם קרא ודלג על פסוק ולא קראו, אם קרא עשרה פסוקים מן הפסוק המדולג ביניהם אינו חוזר וכו', זה בחול ובמנחה בשבת, אבל בשבת אם שכח ועבר על פסוק ואח"כ נודע לו חוזר וקורא ואפילו לאחר שהפטיר בנביא כו', ע"ש. ומעתה תשובה מוצאת לדברי התוס' והגהות מיימוניות, והוא שמה שכתב התוספות, ואם שכח ולא קרא כ"כ יחזור, ר"ל כשלא קרא לכל א' ג' פסוקים אע"פ שהשלים הפרשה צריך לחזור, כגון שסיים הפרשה עם הששי, או שלא קרא עם הז' כי אם ב' פסוקים אז צריך לחזור ולקרות עמו ג' פסוקים, והם דברי מסכת סופרים שבהלכה ד'. ומה שכתב הגהות מיימוניות שאפילו דלג פסוק צריך לחזור ולקרות היינו כשדלגו מכל וכל, ולכך אע"פ שקראו ז' עולים שעור קריאתם צריך לחזור בשביל פסוק המדולג. ואף את"ל שאין זו כוונת מסכת סופרים, מ"מ נלע"ד פשוט דאין סתירה מדברי התוס' לדברי הגהות מיימוניות, דהתוס' מיירי כשקרא כל הפרשה אלא שלא קרא עם א' מהעולים כי אם ב' פסוקים ולזה צריך לחזור אע"פ שסיים כל הפרשה, אמנם ההגהות מיירו במי שדלג פסוק א' אע"פ שקרא לכל עולה ג' פסוקים צריך לחזור בשביל אותו פסוק שדלג, ומר אמר חדא ומר אמר חדא ולא פליגי.
 
וראיתי להרב המחבר שכתב בספר גן המלך בסי' הנזכר וז"ל ובקצור, גם מה שכתב אח"כ שאין חיוב לקרות אלא כ"א פסוקים כו', אין דברים אלו נוחים כלל, שלא נאמר מנין כ"א פסוקים רק לחובת ההפטרה שתעלה [כנגד] ז' עולים ג' פסוקים לכל א', אבל כשקוראים בתורה איך יספיק בכ"א פסוקים, והרי צריכים שישלימו חובת קריאת השבוע כל מקום ומקום לפי מנהגו, ע"ש. ודבריו נפלאו ממני שהרי בדברי התוס' מבואר בהדיא שעל קריאת ס"ת מיירי כנז"ל, וכ"כ הרד"א בה' שבת שהטעם שתקנו להפטיר בנביא כ"א פסוקים לפי שגזרו שמד כו', וכנגד ז' שהיו עולים בתורה ואין קורין בתורה פחותה מג' פסוקים לכל א' וא' כ"א פסוקים כו', ע"ש. והנכון לע"ד בביאור התוס' כמו שכתב. ומ"מ למדנו מכאן שאע"פ שקראו כ"א פסוקים לז' עולים צריך לחזור בשביל פסוק המדולג, וא"כ ה"ה נמי בנ"ד שאע"פ שנמצא הטעות בסוף הפרשה צריך להוציא ס"ת אחר, ולא חיישינן לאותו מנהג של ג' שנים כיון שלא נתפשט במקומנו. מיהו ההיא דדלג פסוק א' יש לדחות כמה שכתב הרב שיירי כנה"ג סי' קל"ז ס"ק ב' וז"ל, ומיהו אפשר לומר דלא חייב מסכת סופרים לחזור ולקרות אלא מפני שלא קרא פסוק המדולג מכל וכל, וכפי המנהג צריך לקרות כל הסדר, ומנהגן של ישראל תורה היא, אבל אם קרא חובת היום בס"ת כשר שהם כ"א פסוקים לז' עולים ג' לכל א' ושאר הסדר בס"ת פסול יצא, כיון שקרא כל הסדר כו'. ואפשר שיהיה זה טעם הכלבו בסי' ב', והביאו רבינו המחבר לפנינו גבי פרשת פרה, שלא קרא אלא עד תטמא עד הערב, שחייבו רבינו לחזור לפתוח ס"ת ולקרות לפניה ולאחריה. ולכאורה קשה למה חייב לחזור ולקרות מראש הפרשה ולא ממקום שפסק, דליכא למימר שהוא מכת הסוברים דקריאה א' לא עלתה לו כו', חדא דלא שייך חלוק זה אלא בנמצא ס"ת פסול כו', ועוד שרבינו המחבר בטור זה סי' קמ"ג ובי"ד סי' רע"ג כו', פסק דאינו חוזר לראש, ואעפ"כ בספרו הקצר בסי' זה ס"ה פסק בפרשת פרה כדברי הכלבו, אלא על כרחך לומר שטעמו של דבר דכיון שחובה לקרות כל הסדר הזה, כל שלא קרא כסדר שתקנו חז"ל אין כאן קריאה וחוזר לראש, עכ"ל. ודברים נכונים בטעמם, אך קצת קשה במה שכתב דטעמא דפרשת פרה הוי דכיון שלא קרא כסדר שתקנו חז"ל חוזר לראש, דא"כ דכי דלג פסוק א' ג"כ נימא שיצטרך לחזור לראש הפרשה כיון שלא קרא כסדר שתקנו חכמים, ואנן לא קי"ל הכי, אלא קורא הוא ושנים עמו בלבד. ויש לישב דבשלמא פרשת פרה כיון שהיא מתקנת חכמים לקרות ד' פרשיות הללו, ואיכא למ"ד ג"כ דהוו מדאורייתא, לכך כל שלא קרא כמנהג חכמים צריך לחזור לראש, מה שאין כן בשאר הפרשיות דכיון דאינו אלא מנהג לזה בקריאת הוא ושנים עמו די.
 
עוד כתב הרב כנה"ג דמה שכתב מהר"מ מלובלין בתשובה סי' פ"ד, דבמקום שנהגו לקרות עשרה גברי ואירע פיסול בס"ת בעת קריאת הז' ולא היה שם ס"ת אחר, ופסק הרב שישלימו הפרשה עמו כו', דמשמע דאם היה ס"ת אחר היו מוציאים אותו הגם שכבר קראו חובת היום, דהתם מיירי שהז' לא קרא ג' פסוקים, ע"ש. ודברי תימא שהרי בתשובה הנזכרת מבואר דמיירי אחר שקרא הז' ג' פסוקים ע"ש. וראיתי להרב בעל שיירי כנה"ג שהרגיש בזה ונדחק בישובו ע"ש, ודבריו רחוקים מאד כאשר יראה המעיין. ובספר מטה אהרן בתשובה הנזכרת הביא ראיה מתשובת מהר"מ הנזכרת לנ"ד דצריך להוציא ס"ת אחרת, ע"ש. עוד כתב בעל שיירי כנה"ג וז"ל, גם ממה שכתב הגאון מהר"י קולון בשרש קע"ז, הביא דבריו רבינו המחבר ז"ל בסי' קל"ז, יש כדמות ראיה למה שכתב, שהוא ז"ל כתב מחלוקת היכא שקראו ט' פסוקים, השניים קראו ז' והג' ב' פסוקים, דלא מהדרינן בדבר שהוא תקנה לא מצינו בדיעבד ושיש חולקים בגמרא דעכובא איתא במלתא כו', והדברים ק"ו אם בדבר שהוא תקנת חכמים כ"ע מודו דלא מהדרינן כ"ש וק"ו בדבר שאפ' תקנת חכמים ליכא אלא מנהג כו', ע"ש. ואחר שאלת המחילה נראה דאין מכאן ראיה, דהא מסקנא דמלתא הוי דמהדרינן ליה, וכמו שפסק מרן בש"ע סי' קל"ז ס"ד וז"ל, אם קרא א' שני פסוקים צריך לחזור ולקרות כו', ע"ש. וא"כ ה"ה בנ"ד שצריך לחזור ולברך.
 
עוד כתב בהשמטות בספר הנז"ל דף קל"ט בפסק מהר"ש אלגאזי מסכים לדבריו, וכתב כ"ש בנ"ד היכא דקרא הז' ג' פסוקים הוא ספק ספיקא, ספק אם הלכה כמערבאי דפסקי פרשה בתלת סגי, וא"כ הא נפקי חובה, או אם הלכה כמנהגנו, ואפילו לפי מנהגנו יש ספק דדילמא לא פליג מנהגנו אמערבאי אלא בלא נמצא הטעות אחר קריאת הכ"א פסוקים כו', אבל בנמצא טעות אחר כ"א פסוקים דמדינא נפקי להו דילמא התם אפילו לפי מנהגנו מודה להו, עכ"ל. ולי הדיוט נראה דזה לא מיקרי ספק ספיקא וכמו שכתב מהרימ"ט בתשובה דשייכי לי"ד סי' ל"ג וז"ל, ומה שכתב שיש להתיר מספק ספיקא ספק אם כניסת הלמ"ד פוסלת, ואת"ל פוסלת ספק מברכין על ספר פסול כו', ועיילת נפשך בקופא דמחטא שהרי כל הפוסקים אסרו לברך עליו כו', ואין לקרותו ספק, שהרי אמרו בירושלמי לא סוף דבר הלכה זו, אלא כל מקום שהלכה רופפת בידך ראה מה צבור נוהגים ונהוג כן, והביאו הפוסקים מכאן ראיה לכל דבר שהוא ספק שמנהג ישראל תורה היא כו', וגם בפסול עצמו לא נכנס לבית הספק, שלא מצאנו מי שיחלוק בפירוש על הרמב"ן כו', ע"ש. וגם בנ"ד יש לומר כן, שמה שכתב ספק אם הלכה כמערבאי כו', לא מיקרי ספק, כיון שכבר נתפשט בינינו להשלים הסדר בכל שבת אין לחוש לאותו מנהג שלא נתפשט, ופוק חזי מאן גברא רבא דמסהיד עליה הרמב"ם בריש פי"ג מה' תפלה שכתב וז"ל, המנהג הפשוט בכל ישראל שמשלימים את התורה בשנה אחת כו', ויש מי שמשלים את התורה בשלש שנים ואינו מנהג פשוט, עכ"ל. ומעתה כיון שהמנהג פשוט בכל ישראל להשלים את התורה בשנה א', שוב אין כאן ספק כלל אם הלכה כמערבאי, דפוק חזי מאי עמא דבר. ומה שכתב עוד דאפילו לפי מנהגנו יש ספק כו', בנמצא הטעות אחר כ"א פסוקים, גם זה לא מקרי ספק, כיון שלא מצינו מי שיאמר כן בפירוש מנין לנו להכניס עצמנו בספק זה מאחר שכל הפוסקים דס"ל הכי, ה"ה מרן ומהרימ"ט בתשובה הנזכרת והרד"ך בבית י"ב חדר א' ומהרי"ק בשרש ס"ט, כלם סתמו דבריהם ולא חלקו בין אם נמצא הטעות קודם כ"א פסוקים לאחר כך משמע דס"ל דבכל גוונא מפסיל ואין כאן ספק כלל.
 
זאת תורת העולה מכל מה שכתב דאף אם יארע פיסול בס"ת אחר שקרא הז' ג' פסוקים צריך להוציא ס"ת אחרת וכנז"ל. וכן פסק הר"ב מטה אהרן בתשובה הנז"ל ורבו הרב הגדול חסדאי הכהן בתשובה בספר תורת חסד סי' רס"ז, וכן פסק הרב המחבר בספר גן המלך בסי' הנזכר [י'], וכן פסק הרשב"ץ בתשובותיו סי' פ"ב ע"ש בהגהת בנו. וכ"כ בסוף ספר מנחת יעקב וז"ל, והנה כבר בא מעשה זה לידי שנמצא טעות בס"ת שכבר קרא ז', והוריתי כפסק הש"ע לברך ולהוציא ס"ת אחרת ולהשלים הסדר עם אחר ושלא כדעת הט"ז, לפי שראיתי בתשובות ספר באר עשק שאלה כ"ד ול"א בשם מהרמ"ע מפאנו ושאר גדולים שהנהיגו כן, וכן הנהיג הוא אחריו דאף לאחר שקראו ז' חובת היום להוציא ס"ת אחרת, אך שפעם אחת נמצאו כמה ס"ת זה אחר זה בטעות אחר שנשלם חובת היום אין להוציא ס"ת אחרת כו'. וכל דבריו אינם מוכרחים, ובפרט שיש לנו על מי לסמוך מהר"ם מלובלין ובאר עשק בשם מהרמ"ע שפסקו כן להדיא, ואלמלא ראה כנה"ג דבריו לא היה מכריע נגדו כי כמה פעמים סומך עליו כעמוד ברזל, ומ"מ בשעת הדחק וכה"ג ראוי לסמוך על תשובת מהר"ם מלובלין והרמ"ע לגמור הפרשה בס"ת הפסול אחר שכבר קראו חובת היום, דלדעת כמה פוסקים דבכל ענין אין להוציא ס"ת אחרת, אף דלא קי"ל הכי כמה שכתב הש"ך והט"ז ושאר תשובות אחרונים, מ"מ כדאי המה לסמוך עליהם בשעת הדחק, עכ"ל. והעתקתי כל לשונו לפי שאין הספר מצוי ביד כל אדם. וגם הרב בני חיי כתב בסי' רפ"ב שאלו ראה הכנה"ג דברי הרמ"ע בודאי שלא היה חולק עליהם. ומאחר דכל הני רבואתא הסכימו דצריך להוציא ס"ת אחרת הכי נקטינן ולא חיישינן לדברי הכנה"ג, ובפרט שכל דבריו דחוקים, עכ"ל.
 
מיהו לאשר ראינו שהסכימו עם הרב כנה"ג ז"ל קצת כנזכר בשיירי כנה"ג דף קל"ט, והרב ט"ז בא"ח סי' קמ"ג ס"ק א' ובי"ד סי' רע"ט ס"ק ב' כתב דאם נמצא הטעות בקריאת אחרון יאמר הטעות בע"פ וישלים בפסולה ויברך לאחריה, ע"ש. וגם הרב מ"א כתב בסי' הנזכר [קמ"ג] ס"ק ד' וז"ל, ולא עוד אלא אפילו נמצא טעות בז' יגמור קריאתו בס"ת זה ויברך אחריו ויפטור הוא וכו', ע"ש. אית לן למינקט מילתא מציעתא בזה והוא שאם הטעות שנמצא בקריאת הז' הוא בחסירות ויתרות, מאחר דאיכא כמה פוסקים דס"ל שאין להוציא ס"ת אחר בשביל זה, ואפילו אם היה בקריאת הא', וכמו שהארכנו בזה לעיל בסי' א', הגם דלא קי"ל כוותייהו כנז"ל, מ"מ כדאי הם לסמוך עליהם היכא דהוי אחר שקרא הז' ג' פסוקים כיון דיש לצרף דעת הפוסקים הנז"ל, וכן דעת בנו של הרב שער אפרים ע"ש בהגה. אמנם אם הטעות הוא בחסרון התיבה או בקרע וכיוצא בו אז יאות לן להוציא ס"ת אחר וכדעת הפוסקים שזכרתי, זהו הנלע"ד. והיכא שהטעות הוא בחסירות ויתירות, שכתבנו דאין צריך להוציא ס"ת אחרת ויגמור הפרשה בס"ת הפסול, יש להסתפק בענין ברכה אחרונה. והנה הרב כנה"ג סי' רפ"ב נסתפק בזה ולא הכריע, ומפני זה כתב בשכנה"ג סי' קל"ז ס"ק ב' וסי' רפ"ב ס"ק ה' שהנהיג שלא לברך ברכה אחרונה, ע"ש. וכן דעת הרב מהריק"ש בהגהותיו לסי' קמ"ג שכתב, ותימא איך הוא מברך לכתחלה אחר הורדת ס"ת כו', לפיכך בדיעבד שכבר קרא אין לברך שנית כלל, ע"ש. וכן הוא דעת מרן כמבואר בט"ז לסי' הנזכר ובספר פרישה לי"ד סי' רע"ט ע"ש. וכן פסק הרב המחבר [גינת ורדים] בכלל זה [ב'] סי' י"ד ע"ש. מיהו הט"ז והמ"א ס"ל בפשיטות דצריך לברך, וסברא זו מוסכמת מהרבה פוסקים, ה"ה מורם בהגה באו"ח סי' קמ"ג [סק"ג] והב"ח באו"ח ובי"ד, והש"ך בי"ד סי' רע"ט ס"ק ג' דכל שקרא ג' פסוקים בהכשר צריך לברך אחריה. לכן נלע"ד במקומנו דאזלינן בתר מרן ודעימיה אין לברך, ולא יהיה אלא ספק ברכות להקל, אמנם הפוסקים כדעת מור"ם ודעימיה נלע"ד פשוט שיברך לאחריה.
 
ולענין ההפטרה [אם נמצא טעות בז'] הנה הט"ז בסי' הנזכר [יו"ד סי' רע"ט ס"ק ב'] כתב שיוציא ס"ת אחרת בשביל המפטיר, אמנם הרב כנה"ג ס"ל דלא יוציאו הס"ת בשביל המפטיר, דכיון דנסתפק הרשב"ץ אין לזלזל בס"ת מספיקא, וגם הרב מ"א כתב בסי' הנזכר [או"ח קמ"ג ס"ק ד'] דהז' עצמו יפטיר [ולא יוציאו ס"ת אחר] ע"ש. והגם דאיני כדאי להכריע מ"מ נלע"ד דכיון דקי"ל דמפטיר עולה למנין ז' מעתה מה לנו להכניס עצמנו לספק ולהוציא ס"ת אחרת יפטיר הז' וינצל מן הספק, ופשיטא ודאי דמברך על ההפטרה אע"פ שקרא בס"ת פסול, וכמה שכתב מרן הב"י בסי' רפ"ד [דף ל"ט ע"ב] וז"ל, ובתשובה הרשב"א שכתב הכלבו על איסור קריאה בס"ת פסול כתוב ובהפטרה ששאלת א"א שאין מקפידין ומברכין על הקריאה אפילו בלא ספר, עכ"ל. ונראה שט"ס יש בה וצריך להגיה אפשר במקום א"א, ומיהו דוקא במקום שקראו בתורה ואע"פ שהס"ת פסול, אבל אם לא קראו בתורה כלל נראה שאין מפטירין בברכה וכדברי תשובה להרמב"ן, עכ"ל. והנה תשובה זו דהרמב"ן מצאתיה בתשובות להרשב"א סי' תפ"ז, ע"ש. ומ"מ למדנו מדברי מרן דאע"פ שקרא בס"ת פסול מברך על ההפטרה, והגם שכנה"ג כתב בסי' הנזכר וז"ל בקצור, אפשר לפרשה בלי ט"ס, והכי קאמר א"א בשום פנים שאין מקפידים בה ומברכים על הקריאה בלא ספר, אלא שמקפידים בה ואין מברכים אם הס"ת כשר, ע"ש. הרואה יראה כמה דחוק פירוש זה, ומה גם שהוא עצמו כתב, ומ"מ לענין הלכה דברי רבינו המחבר עיקר, עכ"ל.
 
אך את זה מצאתי בספר לקט הקמח דף כ"א שהרבה להשיב על דברי מרן הנזכר, והפריז על המדה לומר שאיזה תלמיד טועה כתבם, וכתב שפירוש דברי הכלבו הוא אם אומרים ברכת ההפטרה כשאין הנביאים כתובים בדיו על הקלף ובגלילה כס"ת. והשיב שאין מקפידין בזה ומברכים על הקריאה אפילו בלא ספר, עכ"ל. פי' אפילו אינה כתובה על הספר מברכין עליה וכ"ז ברור דלא כמו שנדחק הרב"י ע"ש, עכ"ל. ואחר שאלת המחילה מכבוד תורתם אין דברי התשובה הנזכרת עולים כפירוש זה כלל, דהיכי קאמר ומברכין על הקריאה אפילו בלא ספר, דהיל"ל אפילו אינה כתובה על הספר. ואחר החפוש מצאתי בספר ארחות חיים כ"י בה' ס"ת וז"ל, ובהפטרה ששאלת אפשר שאין מקפידין בה ומברכין על הקריאה אפילו בלא ספר, ע"כ. ובתשובה שהשיב הוא ז"ל ור' יוסף מצאתי בזה הלשון ולקרוא אפטרתא במקום שלא קראו בס"ת לא, שלא נתקנה אלא לאחר קריאת ס"ת ושיקרא המפטיר בתורה ואח"כ בנביא, והדבר הזה תימא בעיני, עכ"ל. והי מבואר בהדיא שכוונת הרשב"א היא שכוונתו במקום שלא קראו בתורה כנז"ל. וליישב שתי התשובות הנזכרות שלא יהיו סותרים זה את זה, מבואר ע"פ מה שכתב מרן הב"י לחלק בין היכא שקראו בס"ת פסול להיכא שלא קראו ג' פסוקים בהכשר יכול להפטיר בברכה ואחר ההפטרה יאמר קדיש, אבל לא יאמר קדיש קודם שיפטיר דהוי הפסק, וכמה שכתב מורם [סי' רפ"ב] בהגה ס"ה שאם לא אמר קדיש יפטיר מי שעלה לז'. וכתב עליו המ"א ס"ק י"ו וז"ל, ולא יאמר קדיש אחריו כ"כ בד"מ, ומ"מ נ"ל דיאמר קדיש אחר ההפטרה כו', ע"ש.
 
זאת תורת העולה מכל מה שכתב דאם נמצא הטעות אחר שקרא הז' ג' פסוקים אם הטעות הוא בחסרון תיבה או בקרא וכדומה, לזה צריך להוציא ס"ת אחרת כדעת מרן הב"י ושאר אחרונים, ואם הטעות הוא בחסירות ויתירות, אם הם מהדברים הכתובים בש"ס כגון בסכות תשבו [הכתיב נזכר בסוכה ו' ע"ב] וכיוצא בזה, כגון וחמישיתיו יוסף עליו [הכתוב נרמז בב"ק ס"ה ע"ב] שכתב הרב שער אפרים, וכגון ועיניכם אל תחוס על כליכם שכתב הרב המחבר שהוא טעות מפורסם נמי דינא הכי, אמנם בחסירות ויתירות שאינם כ"א ע"פ המסורת יש לסמוך בזה על דברי הכנה"ג ודעימיה שכיון שקרא ג' פסוקים אין להוציא ס"ת אחרת והז' עצמו יפטור בברכותיה ויאמר קדיש אחר הפטרה. זהו הנלע"ד וצור ישראל יצילני משגיאות ויראני מתורתו נפלאות, אכי"ר.
שו"ת פרח שושן חלק אורח חיים כלל ב סימן ד
 
ס"ת שכתב שם אדנות בסוף שטה, והאריך מושב הנו"ן מלמטה עד סוף השטה, וכתב יו"ד של השם בסוף השטה מכוון כלפי סוף משך הנון, אם יש לפוסלו לפי שהרחיק בין אות לאות הרבה. או נימא כיון שהם קרובים מלמטה כשר. ויבאר אם הוא בהפך שקרובים מלמעלה ורחוקים מלמטה. גם יבאר אם מותר לכתוב יו"ד אחרת סמוכה לה ולמחוק האחרת. עוד יבאר בענין קודר את השם איזה יותר טוב ע"י נקב או ע"י קליפה.
 
כתב הרב המחבר בכלל הנזכר בענין ס"ת שכתוב שם אדנות בסוף שטה, והאריך מושב הנו"ן מלמטה עד סוף השטה כדי למלאת את השטה, וכתב יו"ד של השם בסוף השטה מכוון כלפי סוף משך הנו"ן, ונסתפקו בזה אם הוא מעכב אם לאו. והעלה הרב ז"ל לפסול מדברי הרמב"ם שכתב בפ"ח מה' ס"ת [בשלהי הפרק] שצריך שלא ירחיק בין אות לאות שלא תתראה התיבה כשתי תיבות אלא יהיה בין אות לאות כחוט השערה, ואם הרחיק בין אות לאות כדי שתתראה התיבה כב' תיבות לתינוק שאינו רגיל הרי זה פסול. וא"כ תיבה זו פסולה כיון שיש הפרש וריוח בין היו"ד ובין ראש הנו"ן כמלא אות קטנה והכא יש ריוח ביניהם כמלא שני יודין, עכ"ל.
 
ואחר שאלת המחילה נלע"ד דאדרבא מכאן ראיה דלא מפסל בריוח של אות קטנה או שתים, שהרי מתחלה כתב הר"ם יהיה בין אות לאות כחוט השערה, ואח"כ כתב ואם הרחיק בין אות לאות כדי שתתראה התיבה כשתי תיבות, וקשה דאמאי לא נקט מענינא דהוה ביה, והכי היל"ל ואם הרחיק יותר מחוט השערה פסול, ואמרי פתח בכד וסיים בחבית, דמתחלה קאמר שיהיה בין אות לאות כחוט השערה [וסיים] ואם הרחיק בין אות לאות כדי שתתראה התיבה כב' תיבות לתינוק שאינו רגיל הרי זה פסול. אלא ודאי על כרחך לומר דלכתחלה ולמצוה מן המובחר הוא דבעינן שיהיה בין אות לאות כחוט השערה, אבל בדיעבד אפילו שיהיה רחוק כמה כל שאינה נראת כשתי תיבות כשר, לפי שעיקר הדבר תלוי בהראות התיבה לתיבה אחת, שכל שהתיבה נראת תיבה א' כשר אע"פ שיהיה ביניהם ריוח הרבה. והראיה על זה מתיבת דרך וכיוצא בה, שאע"פ שרחוקים זה מזה מלמטה יותר מאות קטנה, מ"מ הואיל ואינה נראת כשתי תיבות כשירה, וא"כ בנ"ד נמי כל שאינה נראת כב' תיבות לפי שהיא שוה למטה אע"פ שהיא מלמעלה יש בה הפרש כשירה, דמה לי שוה מלמעלה ורחוקה מלמטה כגון דרך מה לי שוה מלמטה ורחוקה מלמעלה שרי, דכיון דבחד מינייהו שוה ואינה נראת כב' תיבות שרי בין שיהיה מלמעלה או מלמטה.
 
מיהו לזה יש לדחות דשאני תיבת דרך לפי דלא אפשר בלאו הכי משא"כ בשאר אותיות, או שנאמר דעיקר הקפידא היא מלמעלה ולכך בתיבת דרך שמלמעלה שוים הגם שיש הפרש מלמטה אינו מעכב. ויש להביא ראיה לכאורה לזה ממה שכתב בירושלמי הביאו המרדכי בה' קטנות דף צ"ב ע"א [מנחות סי' תתקנ"ב] וז"ל, א"ר יהודה א"ר כל אות שאינה מוקפת גויל מד' רוחותיה פסולה, בירושלמי דברכות פרק היה קורא, מחלק בין עירוב דלמעלה פסול ולמטה כשר, והכי איתא התם, עירב את האותיות אית תני תנא כשר ואית תני תנא פסול, אמר ר' יוחנן בש"ר שמעון מאן דמכשר למטה ומאן דפסל מלמעלה כו'. לכאורה משמע הכא דעיקר הקפידא היא מלמעלה וא"כ בנ"ד נמי כיון דמלמעלה יש יותר מחוט השערה פסול כיון דנראה כב' תיבות. אמנם אחר העיון נראה דליתא דאפילו הירושלמי מודה בנ"ד דכשר, דע"כ לא חלק ביניהו אלא גבי דבוק וטעמא כדכתב המרדכי שם וז"ל, ונראה דטעם הירושלמי דכשנדבק הו"ל כאלו ניטל הנדבק, הלכך כשנדבק למטה אפילו אם ניטל מן הירך עדין נשאר כשעור אות קטנה, אבל למעלה אם ניטל פסול הלכך פסול נמי דביקותו, עכ"ל. משמע דלשאר ענינים למעלה ולמטה שוים. ואם תמצא לומר דאין לחלק ביניהם כבר כתב שם המרדכי דלא קי"ל כירושלמי בהא דמשמע מתלמודא דידן דבכל גונא פסול. נמצא דכפי תלמודא דידן אין חלוק בין מלמעלה למלמטה וכיון דלמטה כשר ההרחקה הוא הדין נמי למעלה. וגם לדעת הרשב"א בתשובה סי' תרי"א דס"ל דהלכתא כדברי הירושלמי מ"מ אין מכאן ראיה לנ"ד לפי שיש לחלק בין דבוק להרחקה דזיל בתר טעמא שהוא ז"ל כתב בפירוש הירושלמי הנזכר וז"ל, מלמעלה פסול לפי שעד שלא נעשת אות נפסלה צורתה והלכך אם בא לגרור הרי זה כחק תוכות ופסול שלא נעשת אות מעולם עד עכשיו שהוא גוררו, אבל כשנדבקו מלמטה כגון של ארצנו ותפארתנו אחר שנגמרה צורת האות הוא שנדבקה מתחלת כשירה היתה ואם בא עכשיו לגוררה אין זה כחק תוכות והלכך אפילו אינו גורר כל שהוא יכול לגרור כשר, כר' זירא דאמר כל הראוי לבילה אין בילה מעכבתו, ע"ש. וכ"כ במיוחסות להרמב"ן סי' רל"ו ע"ש, ודבריו סתומים, וכבר האריך הרד"ך בפירושם בבית א' ע"ש. ולי הדיוט נראה דברים כפשוטם דבשלמא כשהדבוק הוא למעלה לא אמרינן ביה כל הראוי לבילה, לפי שצריך טורח גדול למחוק הכל ולחזור ולכותבו, משא"כ כשהוא מלמטה דבגרירה בלבד סגי משום הכי אמרינן כל הראוי לבילה, ודוקא דבוק הוא דמפלגינן ביניהו אבל לענין הרחקה שניהם שוים, דאין טעם כלל לחלק בינהם, ומה לי למעלה ומה לי למטה.
 
ואם נפשך לומר דמהכא ילפינן שפיר לחלק ביניהם היינו כפי דעת הרשב"א, אמנם כל הפוסקים חולקים עליו בזה וס"ל דהירושלמי פליג אתלמודא דידן דלדידן למעלה ולמטה שוים כאחד כמו שפוסל בזה הוא פוסל בזה וכמש"ל משם המרדכי. וכ"כ מהר"ל ן' חביב סי' א', וכ"כ מרן בב"י א"ח סי' ל"ב [דף ל"ג ע"ב] וז"ל בקצור, ולדברי הירושלמי שכתבתי בסמוך לפי מה שפירש בו הרשב"א כו', אבל המרדכי כתב, בתלמודינו לא מפליג בין נוגע למעלה או למטה ופוסל בכל ענין, וכתב בשם רבינו שמשון שכ"כ רבינו אלחנן דאין לסמוך על זה הירושלמי וכן פסק בספר התרומה סי' ר"ה, וכ"כ בהגה"מ וכ"כ האגור בשם מהר"ם, וכן נראה שהוא דעת הרי"ף והרמב"ם והרא"ש שלא הזכירו הירושלמי הזה, וכן הלכה, עכ"ל מרן. ומעתה זכינו לדין דלענין הרחקה למעלה ולמטה שוין וכל מה שפוסל בזה פוסל בזה, ושלא כדברי הרב שכתב וז"ל, וידוע שקפידא זו לא שייכא אלא בראשי האותיות מלמעלה כו', אבל אם מפורדים מלמטה לא משגיחנן בה, דהא מדברי הפוסקים כולם נראים דאין לחלק בין מלמעלה למטה.
 
ומ"מ נלע"ד פשוט דבין אם יהיו מפורדים מלמעלה או מלמטה כל שאינה נראת כב' תיבות כשירה. וכן נראה מדברי הרמב"ם שכתב בפ"ז מה' ס"ת [ה"ד] וז"ל, וכיצד כותבים ס"ת, כותב כתיבה מתוקנת נאה ביותר, יניח בין כל תיבה ותיבה כמלא אות קטנה, ובין אות לאות כחוט השערה, ובין שיטה לשיטה כמלא שיטה כו'. ולבסוף [ה"ט] כתב, כל הדברים אלו לא נאמרו אלא למצוה מן המובחר, ואם שינה בתקון זה כו', או שקירב את השיטין או הרחיק כו', הואיל ולא הדביקו אות באות ולא חסר ולא הותיר ולא הפסיד צורת האות הרי זה כשר, עכ"ל. הרי מבואר שכל שלא הפסיד צורת האות אע"פ שקירב או רחק כשר. וכן מוכח מדבריו בפ"י מה' אלו [ה"א] שכ"ח דברים הפוסלים ס"ת לא הזכיר שם שעור חוט השערה ולא אות קטנה אלא כתב וז"ל, מי שהרחיק או הקריב בין אות לאות עד שתראה התיבה כב' תיבות או ב' תיבות כתיבה א', עכ"ל. ומדלא הזכיר כאן שעורא נראה דכל שאינה נראת כב' תיבות אע"פ שהיא רחוקה יותר מאות קטנה כשר, ולא נאמרו שעורין הללו אלא לכתחלה למצוה מן המובחר, אבל בדיעבד כל שנראת התיבה א' אע"פ שיש בה הפרש יותר מכדי אות קטנה כשר, ויש להראותה לתינוק דלא חכים ולא טפש וכשיקראנה תיבה א' כשירה. וכמו שכתב הרמב"ם בספ"ח מה' אלו וז"ל, כל התורה כלה כו', ותכוין שתהיה אות סמוכה לחבירתה ביותר ולא תדבק בה ולא תתרחק הימינה, כדי שלא תתראה התיבה כב' תיבות אלא יהיה בין אות לאות כחוט השערה, ואם הרחיק כדי שתראה התיבה כב' תיבות לתינוק שאינו רגיל הרי זה פסול עד שיתקן ע"כ. הרי לך בהדיא דכל שהתינוק קורא אותה תיבה כשר, וכן מוכח מדברי הטור שכתב בי"ד סי' רע"ד [דף ר"כ ע"ב] וז"ל, ויהיה בין תיבה לתיבה כמלוא אות קטנה, ולא יקרבם ביותר שלא יהיה ב' תיבות נראות כא', ואם שינה שריחק בין האותיות עד שהתיבה נראת כשתים או שקירב ב' תיבות עד שנראות כאח' פסול, עכ"ל. וכתב עליו הב"ח וז"ל, ומה שכתב עד שנראת כאחת פסול נראה מדלא כתב רבינו שאם לא היה בין תיבה לתיבה כמלא אות קטנה פסולה, אלמא דאינה פסולה אא"כ עד שנראת כא', אבל אם אינה נראת כאחת ותינוק דלא חכים ולא טפש קורא אותם בשתי תיבות כשירה כו', דשעור אות קטנה כו', וכן שעור כחוט השערה כו', אינם אלא למצוה מן המובחר, אבל במפורדות זו מזו יותר מכחוט השערה אינו מעכב ואינו פסול אא"כ דתיבה אחת נראת כב' לתינוק דלא חכים ולא טפש, ועיין בהרמב"ם פ"ז ופ"ח מוכח להדיא כדפירשתי, עכ"ל. ולזה הסכימו הרב ט"ז והרש"ך בסי' הנזכר ע"ש.
 
אחר זמן רב נדפס ספר גט פשוט למהר"ם ן' חביב וראיתי שכתב בה' גיטין סי' קכ"ה ס"ק פ"א וז"ל בקצור, ונשאלתי זה ימים אם תיבה אחת נראת כב' תיבות למלמעלה, אבל מלמטה נראת כתיבה א', מהו, אי אזלינן בתר למעלה או למטה וכן נמי שתי תיבות, נראות כאחת מלמטה, אבל מלמעלה נראות כב' תיבות, כגון בס"ת בפסוק ותקע כף ירך היה משוך רגל העי"ן שבסוף תיבת ותקע לכ"ף של תיבת כף וכיוצא, וכן לענין גט היה שם הבעל הושע בן אברהם ומשך רגל העין של הושע סמוך לבן כו'. וזאת תשובתי, הנה ספק זה כבר עמדו בו הראשונים דכתב מרן הב"י א"ח בסי' ל"ב [דף ל"ד ע"א] בשם מהר"י סכנדרי [לפנינו: אסכנדרני] וז"ל, אמנם יש לספק במצות הראשון אם כתבו מלא ומחק אחר כך האות וי"ו אם מועיל אריכות הצד"י למטה אח"כ, או דילמא כל עוד שאינו מאריך האות למעלה נחשבת כב' תיבות אע"פ (שדבקו) [שדבקוה מלמטה וכו'], ומ"מ כל שנראה כב' תיבות פסולה, ע"כ. ואיכא למידק היאך פשט ספיקו בלי שום ראיה. ונ"ל דהנה ידוע מה שכתב בפרק הקומץ [מנחות ל' ע"א] דבין אות לאות כחוט השערה, ויש לפרש בלשון זה תרי או תלתא פירושי כמו שצדד מהריב"ל ח"ג סי' ט', ומה שיראה יותר נכון דמה שכתב כמלא חוט השערה וכן כמלא אות קטנה היינו לכתחלה, אבל מאי דצריך לעיכובא הוא שלא תהא תיבה א' נראת כב' ולא יהיו ב' תיבות נראות כא', וכמו שדקדק שם מהריב"ל מדברי הטור י"ד סוף סי' רע"ד. וכן נראה לי לדקדק מדברי הרמב"ם כו'. וכיון שכן מה שכתב שלא תהא תיבה א' נראת כב', הכל הוא תלוי בטביעות עין לפי שיעור המרחק שעושה הסופר בשאר תיבות דיש מצמצם להרחיק בין אות לאות כמלא חוט השערה ובין תיבה לתיבה יותר [לפנינו: כמלא] מאות קטנה עיין שם, ובביאור דברי הר"י סכנדרי הביא שם ב' פירושים רחוקים ע"ש.
 
ולי הדיוט נראה אחר לחיכת עפר רגליו דכונת הר"י סכנדרי הוא לפשוט הספק, דכל היכא דנראת כב' תיבות אע"פ שהיא דבוקה מלמטה פסולה, והטעם כמש"ל דהפסול תלוי אם נראת כב' תיבות ולא בהרחקת אות א' או יותר, אלא הכל תלוי אם נראת כב' תיבות או תיבה אחת, וזה יתברר ע"י תינוק דלא חכים ולא טפש וכמו שכתב הרמב"ם. ומה שלא הזכיר זה הר"י סכנדרי הוא משום דאי הוה אמינא דהיא כשירה כל שהיא דבוקה מלמטה לא היינו צריכים להביא תינוק, מיהו בתר דפשטא שהכל תלוי אם נראת כב' תיבות פשיטא דסמכינן אתינוק. וכן נראה מדברי מהריק"ש בהגהותיו בספר ערך לחם דרוצה לומר דהר"י סכנדרי פשיט לה לחומרא, שהרי כתב מהריק"ש [או"ח סי' ל"ב סוף סע' י"ח] וז"ל, ואם אפשר למחוק האות היתר ולהמשיך האות הסמוכה לה כו' מותר, אבל להאריך הצד"י או אות אחרת למטה נראה לעולם כב' תיבות כל שאינו מאריך למעלה, עכ"ל. הרי מבואר דס"ל דדעת הר"י סכנדרי פשיט לה לחומרא כל שנראת כב' תיבות ולא מהני מידי מה שסמוכה למטה. וכן דעת הר"ב מ"א שכתב בסי' ל"ב ס"ק ל"ג, ויש להסתפק אם כתב מצות כו', וכתב הלבוש שיש להחמיר בזה, ומשמע דאם בתחלת הכתיבה ממשיך רגל התחתון של הנו"ן והצד"י וכותב האות הסמוך מותר כו', ע"ש הרי מבואר דיש להחמיר. וכן משמע מסתמות מרן הש"ע שכתב בסי' הנזכר סכ"ג וז"ל, ואם יתר אות אחת יש לו תקנה ע"י שיגרור אותה כו', אבל אם היא באמצע תיבה לא. משמע דכשיגרור יהיה נראה כב' תיבות מלמעלה, ודלא כהר"ב גט פשוט שכתב שעדין הספק במקומו עומד, ודוחק. מיהו מדברי הט"ז נראה דהכי ס"ל, שהביא בסי' הנזכר ס"ק כ"א תחלת דברי הר"י סכנדרי ולא הביא תשלום דבריו שכתב, ומ"מ כל שנראת כב' תיבות פסולה, וכתב הט"ז וז"ל, וספק זה איתיה בנו"ן כפופה שנמשך חלק התחתון הרבה יותר משעור הראוי למלאות השטה אי כשר או לאו, עכ"ל, והוא נ"ד ממש, וצ"ע. ומ"מ נלע"ד דבנ"ד נראה תיבה זו לתינוק דלא חכים ולא טפש, ואם יקראנה תיבה א' כשירה, ואם לאו פסולה.
 
ומיהו עדין צריכים אנו לדעת אם לא יקראנה התינוק בתיבה א' דקי"ל דפסולה כנזכר, אם יש תקון לזה למחוק היו"ד שבסוף השיטה ולכתוב יו"ד סמוכה לראש הנו"ן כהוגן, או מי אמרינן דאסור משום דהוי כמוחק את השם. והרב המחבר [בגינת ורדים כלל ב' סי' ל'] כתב לאסור והביא ראיה ממה שכתב מהר"י סכנדרי הובאו דבריו בספר ב"י ס"ס רע"ו דהיכא דחד ה"א מאותיות השם לא תלי כרעא כדקא יאות בגגה כחוט השערה, ומסיק בה שאין למחקה, וה"נ בנ"ד אסור למוחקה, וכן ממאי דקי"ל דאם כתב את האזכרות בזהב דפסולה ואפילו הכי קאמר דתגנז, הרי דאע"ג דנכתבו האזכרות בפסול אסור למחקם וה"נ בנ"ד, עכ"ל.
 
ואם כי דבריו אינם צריכים חזוק, כ"ש שמהדיוט אשר כמוני, מ"מ לא אחשך פי מלהגיד מה שדעתי החלושה נוטה, ואומר דיש להביא עוד ראיה לזה ממה שכתב במסכת סופרים פ"ב [ה"א] מניחין בין שם לשם כדי שיהיו ניכרים ובאותיות כדי שלא יהיו מעורבבים, אם עירב האותיות או שהפסיק באמצע השם, אל יקרא בו, עכ"ל. ומדקאמר אל יקרא בו ולא קאמר יתקן משמע דלא סגי בתקון, דכיון שהפסיק באמצע השם דהיינו שעשה שם א' כשני שמות כזה ראו בן, כמו שכתב מרן בריש סי' עו"ר ע"ש, הס"ת פסול ואין מועיל בו תקון כי אסור למחוק את השם. הרי מבואר דהיכא דהפסיק בשם כנ"ד אין לו תקנה במחיקה. ועוד יש להביא דהאי דלא יקרא בו ר"ל דאין לו תקנה ממה שכתב הגהות מימוניות הובאו ביתה יוסף סי' רע"ד [דף ר"כ ע"ב] וז"ל, כתוב בהגהות מימוניות [הלכות ס"ת פ"ו אות ב', עי"ש בגירסה] בפ"ב [ה"א] במסכת סופרים עירב את האותיות או שהפסיק באמצע השם הרי זה לא יקרא בו, ספר שפסקו או שניקד ראשי הפסוקים לא יקרא בו כו', ע"ש. והשתא אית לן למילף האי בדבר הלמד מעניינו דכי היכי דס"ת מנוקד מה שכתב לא יקרא בו ר"ל אפילו הסירו ממנו הנקוד וכמו שכתב שם מרן הב"י, הה"נ כשהפסיק באמצע השם דאין לו תקנה דהא דבר הלמד מעניינו הוא. וכפי זה ס"ת שנקד ראשי פסוקים שלו אין לו תקנה במחיקה, דהא תרוייהו בחדא מחתא מחתינהו דקאמר ספר שניקדו או שניקד ראשי פסוקים לא יקרא בו, וכי היכי דבנקדו אין לו תקנה משום דיש אם למקרא ולמסורת ואם מנקדו אין כאן מסורת, ה"נ בניקד ראשי פסוקים שלו וכמו שכתב הר"ב הלבוש ע"ש, א"נ משום דאם יסיר הנקוד מחזי כמנומר, ושקולים הם ויבואו שניהם דהא שניהם בדבור אחד נאמרו שאמר לא יקרא בו ור"ל אין לו תקנה. וכן משמע בתשובות המיוחסות להרמב"ן סי' רל"ח שכתב וז"ל, תשובה נ"ל דפסוק פסוקים והנקוד פוסלם שאין לנו אלא כנתינתו מסיני, ובודאי נראה שאין ס"ת מנוקד ואם ניקד פסול, שכמה דורשים חכמים המקרא והמסורת ואם אתה מנקדו אין כאן מסורת, ועוד שנינו במסכת סופרים [פ"ב ה"ז] ספר שניקד ראשי פסוקים שלו אל יקרא בו כו', ע"ש. ומדבריו אלה מוכח דס"ל דשניהם שוים.
 
ומעתה יש לתמוה על מרן הש"ע איך חלק ביניהם, שכתב בסוף סי' רע"ד [סע' ז'] וז"ל, ספר המנוקד פסול ואפילו הסירו ממנו הנקוד, וכן ספר שיש בו פיסוק פסוקים פסול. (ואפילו הסירו ממנו הנקוד) משמע דדוקא בספר המנוקד פסול ואפילו הסירו ממנו הנקוד, אבל ביש בו פיסוק פסוקים כשר אם הסירום ממנו, וכ"כ הט"ז שם ס"ק ז' ע"ש. והוא תימא דהא במסכת סופרים הוזכרו שניהם בדבור א' ואיך אפשר לחלוק ביניהם, וצל"ע. שוב מצאתי להר"ב מקור ברוך בתשובה סי' ל"ו שהאריך הרבה בזה ונתן טעם לדברי מרן ע"ש. והנה כפי דעת מרן אין לנו ראיה ממסכת סופרים שמה שכתב לא יקרא בו ר"ל כשהפסיק באמצע השם ר"ל דאין לו תקנה, דהא ספר שיש בו פיסוק פסוקים אע"ג דאמרו לא יקרא בו והזכירוהו גבי ספר שנקדו, עם כל זה אמר הוא דיש לו תקנה ולא אמרינן ביה דבר הלמד מענינו, כ"ש בהפסיק באמצע השם דלא דאמרינן ביה דבר הלמד מענינו. ומ"מ נלע"ד פשוט דהדין דין אמת דהפסיק באמצע השם שאמרו אל יקרא בו, ר"ל דאין לו תקנה במחיקה, משום דאע"ג שהשם נכתב בפסולו אסרו למחקו. ויש להביא ראיה לזה מדברי הרב בעל משאת בנימן שכתב סי' ז"ן לענין השם של אלקינו ששכח הסופר היו"ד וכתב אלקנו בלא יו"ד, וכתב הרב דאע"ג דלא עבדינן עובדא להכשיר ס"ת בלא תקון היו"ד, אפ"ה אסור למחוק נ"ו ולכתוב ינ"ו לפי שכבר קדשו השם. וכן דעת הט"ז שכתב בסי' רע"ו סק"ז על דברי התשובה הנזכרת וז"ל, הדרך השני שזכר שם לגרוד כו', מטעם שכאן אין אומרים שכבר קדשו השם כיון שלא נכתב כהלכתו, זה ג"כ לא יתכן לפענ"ד דודאי גם כאן קדשו השם של אלוק כו', ואע"ג שנעשה שם דלוג היו"ד מ"מ קדושת השם שנכתב לא אזלא כו', ואין לך צורך ראיה לזה אלא שמעת לה מגופא דברייתא לאחרים שאמרה כ"ם של אלקיכם אינו נמחק [ות"ק ס"ל נמחק], וכל מחיקה מסתמא שנכתב שלא כדין שם, דאל"כ היאך ס"ד שימחק אפילו שאר אות מאותיות התורה, אלא ודאי שנכתב שלא כדין ואפ"ה ס"ל לאחרים דאינו נמחק שכבר קדשו השם, ש"מ שאפילו בנכתב בטעות קדשו השם כו', ע"ש. הרי מבואר דאע"ג דהשם פסול אסור למחוק אפילו אותיות הטפלות לו, כ"ש בנ"ד דהוי בשם עצמו פשיטא ודאי דאסור לכ"ע, ואפילו לדעת מהר"ם מלובלין ע"כ לא אמרה אלא משום דהוי באותיות הנטפלות דלא חמירי כולי האי, אבל בנ"ד דהוי באותיות השם עצמו פשיטא דמודה דאסור.
 
שוב מצאתי במרדכי דה' קטנות דף צ"ב ע"ב [סי' תתקנ"ד] וז"ל, בקצור ואותם סופרים כשהם מסופקים ועושים יתירות טועים הם כו', וכן נמי אמרינן בני הזהר במלאכתך שאם אתה מחסר ומיתר אות א' מחריב את כל העולם, וא"ת יתקן, הא אמרינן במסכת סופרים עירב את האותיות או שהפסיק באמצע השם יותר ממלא אות קטנה שהוא שעור בין תיבה לתיבה לא יקרא בו לפי שנראה כב' תיבות. וי"ל אחר הגרידה אם יוכל להאריך האותיות מלאחריה ומלפניה כשר הדבר כו'. ומה שפירש נמי שימחוק האותיות אין נראה דא"כ ההיא דמסכת סופרים אמאי לא יקרא בו יעשה כן, ואם היינו מפרשים לא יקרא בו עד שיתקן הוה ניחא, וכן משמע מדלא נקט יגנוז ומיהו איכא למידק לחומרא מדלא תנא יתקן, ועוד דאי איהו הוה תני יגנז ה"א דפסול לגמרי וזה אינו, דאפשר להסיר הדף או היריעה, עכ"ל, ע"ש. הרי מבואר בדבריו ז"ל דמה שכתב במסכת סופרים לא יקרא בו ר"ל דאין לו תקנה במחיקה וכנז"ל וכדברי הרב ז"ל.
 
ומיהו עדין צריכין אנו למודעי אם יוכל לתקן בזה האופן שיכתוב יו"ד סמוכה לראש הנו"ן ובזה יהיה השם מקודש ותשאר היו"ד שבסוף השטה מופלגת לעצמה ויהיה מותר למחקה. ולכאורה יש להביא ראיה לזה ממה שכתב מרן ב"י סוף סי' רע"ו ז"ל כתבו הגהמ"י בשם רבינו שמחה ז"ל, הכותב יהודה ולא נתן בו דלית יתלה הדלית למעלה. היה לו לכתוב את השם וכתב יהודה עושה ה"א מן הדלית ומוחק ה"א אחרונה, עכ"ל ע"ש. וע"כ מיירי כשכתב אדעתא דקדושת השם, דאלת"ה לא מהני ליה שום תיקון, ואפילו הכי התירו למחוק ה"א אחרונה, אמאי והלא נתקדשה עם השם, אלא ודאי על כרחך לומר דכיון שהיא מופלגת מן השם בכתיבת דלית המפסקת באמצע אין איסור למוחקה, ה"נ בנ"ד הואיל ויש ריוח מרובה בין ראש הנו"ן ליו"ד ונקראת כשתי תיבות שוב אין איסור למוחקה, כי מה לי הפסק אות אחרת מה לי הפסק חלק דמאחר שנראית כב' תיבות שוב אין לה קשר ויחס עם הקודמים, ועיין בש"ג פרק שבועת העדות דף שי"ז ע"ב [שבועות דף ט"ז ע"א וע"ב מדפי הרי"ף] שהאריך בזה ע"ש. וא"כ בנ"ד דהיו"ד מופלגת לעצמה ונראית כתיבה אחרת נראה לומר דשרי למוחקה. ויש להביא עוד ראיה לזה ממה שכתב הרב כנה"ג בי"ד בהגהת הב"י סי' רע"ו סק"ל וז"ל, וכן אזכרה שנכפלה בה יו"ד ראשונה או ה"א אחרונה מוחק את הנוספת, וכ"כ מהרמ"ע מפאנו סי' ל"ו, עכ"ל. ומיהו צריך לכתוב היו"ד קודם ואח"כ ימחוק הקודמת, כמו שכתב הר"י הלוי בתשובה סימן פ"א משם תשובה הגאון מהרי"ל דהא דאמרינן הכותב את השם וכתב יהודה עושה דלית ה"א ומרחק את הה"א אחרונה, משמע לכאורה דכסדר קתני דלאחר התיקון מוחק הה"א ע"ש. ונ"ד הוי דכותה. מיהו כתב הכנה"ג במקום הנזכר בשם הרמ"ע דה"ה דמוחק ה"א תחלה ואח"כ עושה מהדלי"ת ה"א ע"ש, ומן התימא עליו איך לא הזכיר דברי הר"י הנזכר. ומ"מ למעשה צריך להתיישב בדבר כי אין לזלזל באותיות השם למוחקן אם לא בראיה ברורה שאין עליה תשובה, והראיות שהבאתי יש מקום לבעל דין לחלוק, וק"ל.
 
ואין לומר שיקדור את השם ויכתוב אחר במקומו, שהרי הסכימו רוב הפוסקים דאין לקדור את האזכרות בין ע"י נקב שנוקב היריעה ומסיר את השם שלם בין ע"י קליפה שיקלוף קליפה דקה עם השם, ואדרבה יותר יש לאסור בקליפה מעשית נקב וכמו שכתב מהרלנ"ח בתשובה סי' ב' וז"ל כיון שהרא"ש ז"ל אסר מטעם כבוד השם לקדור אזכרות בעשות נקב, כ"ש שיאסור להשיר הקליפה הדקה מהגויל כי אז יותר בזיון וקרוב למחיקה, וכ"כ הרשב"ץ הובאו דבריו בספר בדק הבית למרן הב"י דף כ"א [ס"ס רע"ו] וז"ל, יותר טוב היה לקדור כל האזכרות ולדבק בנקב מעט גויל כמו שנוהגים קצת סופרים וכו', או להניח המקום הנקוב שאין הנקב פוסל בו כדאמרינן בהקומץ ניקב תוך ה"א כשר, וזה יהיה יותר כשר מקליפה, עכ"ל. וטעמא דמלתא כתב לעיל מזה דהוי שמא לא תהיה הקליפה שלימה ואתי לידי מחיקה, ועוד שהדיו נבלע בגויל ונשאר רושם, וא"כ נפסק השם חציו בעליון וחציו בתחתון ע"ש, מה שאין לחוש לזה בקדירת השם ע"י נקב. הרי מבואר דיותר יש לאסור בקליפה יותר מבקדירה ע"י נקב, ותמהני על הרב מהר"י הלוי שכתב בתשובה סי' פ"א וז"ל, ואע"ג דהרא"ש כתב בכלל ג' דמוטב לסלק את היריעה ולכתוב אחרת מלקדור האזכרות, התם הוא דמיירי לחתוך הקלף לגמרי ולהשאר המקום נקוב וכמו שהוא מבואר שם בדברי השואל וז"ל, גם תודיעני אם יכול לחתוך את האזכרות שלימות עם הקלף וכו', ולעשות נקבים ביריעות כו', אבל לקלוף את השם ולהוציאו שלם ולהשאר הגויל שלם מלמטה ש"ד, עכ"ל דזה הפך דברי הפוסקים הנז"ל דס"ל דיותר יש איסור בקליפה מבקדירה, ומה שהביא ראיה מתשובת הרא"ש נלע"ד דס"ל לפוסקים הנז"ל דמאי דנקט בנקב משום דע"י קליפה פשיטא ליה דאסור מהטעמים הנז"ל וע"כ לא איבעיא אלא בנקב משום דליכא הנך חששות ופשיט ליה דאפילו בנקב אסור וכ"ש בקליפה וצ"ע, ולכך מוטב שיסלק היריעה אם אפשר.
 
זאת תורת העולה דבנ"ד נלע"ד דאם יקרא אותה התינוק כשתי תיבות יחליף היריעה, ואם אי אפשר יקדור את השם ע"י נקב, ואם אי אפשר יעשה ע"י קליפה כיון שכבר נהגו בזה הסופרים ויש להם על מה לסמוך, וממסכת סופרים פ"ה דקתני התם, הכותב ב' שמות של קדש מקיים את הא' ומעכב את האחרון, ויש גורסין מחסב, ושניהם פירושם לשון קדירה, וכמה שכתב הט"ז בי"ד סי' רע"ו סק"ז. זהו הנלע"ד, ואל אמת ינחני בדרך אמת ויצילני מכל שגיאות ויראני מתורתו נפלאות.
שו"ת פרח שושן חלק אורח חיים כלל ב סימן ה
 
אם מותר לעלות לקרות בתורה אותם שקראו תחלה בס"ת משום כבוד הנכנסים והיוצאים. גם יבאר אם מותר לקרות אותו ענין עצמו שקרא תחלה.
 
מעשה שהיה כך היה, בבית הכנסת היה בו שמחה ועלו כל הקהל לס"ת ולא נשאר בהם עד א' שלא עלה, ולא באה החברה כמנהג המדינה ומפני כבוד הצבור שלא יהיו יושבים ובטלים ודוממים אמרתי שיחזרו לעלות לס"ת מאותם שעלו כבר, ועתה לבי מהסס בזה אם [יש] אי זה מכשול ברכה לבטלה ח"ו, אשר על כן הנה נא הואלתי לדעת האמת אתי ושכרו כפול מהשמים.
 
תשובה. גרסינן בגיטין דף נ"ט [ע"ב], אמר אביי נקטינן אם אין שם לוי קורא כהן. איני והא אמר ר' יוחנן כהן אחר כהן לא יקרא משום פגמו של ראשון, לוי אחר לוי לא יקרא משום פגם שניהם כי קאמרינן באותו כהן. פירוש שיקרא אח"כ במקום לוי, וכתבו בתוס' [ד"ה כי קאמרינן] שאותו כהן עצמו כשחוזר וקורא צריך לברך תחלה וסוף, וכן כתב הרי"ף שם ובמגלה פרק הקורא עומד [דף י"ב ע"ב מדפי הספר] והרא"ש והרמב"ם פי"ב מה' תפלה [הי"ט] והטור ס"ס קל"ה ופסקו מרן ב"י בשלחנו הטהור [שם סע' ה']. ואם אפילו למנין העולים אע"ג שכבר קראו חשיב כתרי גברי, כ"ש וק"ו בנ"ד שאינם נחשבים למנין העולים בודאי שיכול לברך בתחלה ובסוף. ואין לדחות ולומר דהתם שאני כיון שאין הישראל יכול לקרוא אחריו שלא יחשבוהו שהוא לוי לכן התירו לו לברך פעם שנית, אבל הכא שאין להם הכרח אינו מותר שיאמר ברכה אחר שכבר קרא פעם ראשונה. אין זו דחיה כלל דהתם נמי מה שכהן קורא בראשונה אינו מן התורה בודאי, שאינו אלא משום דרכי שלום כדתנן בגיטין פרק הנזקין, וכיון דמשום דרכי שלום התירו לקרוא ב' פעמים ה"נ בנ"ד אנו מתירים משום דרכי שלום, דאם אתה אמר שישבו בטלים ודוממים אתו למנצויי בהדי החברה מדוע אחרו ביאתם.
 
ועוד יש להביא ראיה ממה שאמרו ב"ה שאין להם מי שיקרא אלא א', כגון שאין בה מי שיודע לקרות אלא א', עומד וקורא וישב וחוזר ועומד וקורא. וכתב הרא"ש דדוקא בימיהם שלא היו מברכים כי אם הפותח והחותם אז צריך לישב אבל האידנא שכלם מברכים לפניה ולאחריה אין צריך לישב, כי הברכה הויא ליה היכרא למחשביה כז' עולים. וכ"כ הרי"ף במגלה פרק הקורא עומד [דף י"ד ע"א מדפי הספר] וכן פסק הרמב"ם פי"ב מה' תפלה והש"ע ס"ס קמ"ג, וא"כ בנ"ד שלא נשאר בהם עד אחד הו"ל כמו שאין בהם מי שיודע לקראת ויכולים לחזור ולקרות, וגם בזה אין לדחות ולומר דשאני התם כיון שחובה עליהם לקרות ז' עולים לא כן כאן שאין עליהם שום חיוב, כיון דטעמא דהתקינו ברכות בצבור אינו אלא משום כבוד הצבור, שהרי אף אם בירך ברכת התורה ועדין לא למד שום דבר עם כל זה צריך לחזור ולברך קודם קריאת ס"ת כמו שכתב לפנינו בס"ד, א"כ כל היכא דאיכא כבוד צבור יכולים לחזור ולברך.
 
ועוד יש להביא ראיה ממה שכתב הריב"ש בתשובותיו סי' קי"ב, הביאה מרן ב"י סי' רפ"ב [דף ל"ח ע"ב] שאם לא נמצא מי שיודע להפטיר אלא א' מאותם שעלו לקרא בתורה וכבר אמר ש"צ קדיש אחר קריאת התורה, זה שרוצה להפטיר צריך לחזור ולקרות מפני כבוד התורה ויברך על קריאתו תחלה וסוף, עכ"ל. וכ"כ הש"ע [סע' ה'] הרי דאע"ג שכבר קרא עם כל זה יכול לחזור ולקרא פעם ב'. ואין לדחות דהכא משמע דדוקא בדיעבד, דהיינו שכבר אמר הש"צ קדיש אז מהני, אבל אם לא אמר קדיש הז' הוא יפטיר כדי שלא לעלות פעם ב' לס"ת, וכמו שסיים הרב בהגהה, ואנן שרינן אפילו לכתחלה וא"כ היכי פשטינן מהכא נ"ד. נלע"ד דשפיר מצינן למפשט, דע"כ לא אמרו דדוקא בדיעבד אלא משום דחשבינן להך קריאה שניה לעולה אחר ממנין העולים, משום הכי אינו מן הראוי שיעלה ב' פעמים ויחשב לב' עולים, אבל בנ"ד דאינם עולים אלא יתרים על המנין מותרים לקרא אפילו לכתחלה וכמה שכתב לקמן בס"ד.
 
הכלל העולה מדברינו שמותר לעלות ולקרא לכתחלה אותם שקראו בתחלה ואין כאן שום ספק ברכה לבטלה ולית דין צריך בשש. אמנם צ"ע אם אותו ענין שחוזר וקורא עכשיו הוא אותו ענין ראשון שקרא כבר, אם יכול לחזור ולקרותו או צריך שיקרא בענין חדש. משום דמכל הני דכתיבנא לא משמע מנייהו אלא כשקורא ענין חדש דבהכי מיירו, אבל לחזור ולקרא אותו ענין לא משמע מידי.
 
ויש להביא ראיה לזה ממה שכתב הריב"ש בתשובותיו סי' פ"ד, הביאה מרן ב"י סי' רפ"ב שמותר לקרוא עולים הרבה אע"פ שקורא זה מה שקרא זה וחוזר ומברך אין בכך כלום, שהרי בימי חנוכה וחולו של מועד דסוכות קורא זה מה שקרא זה, עכ"ל. וכן פסק ש"ע סי' הנז"ל, הרי דאע"ג שכבר נקראו אלו הפסוקים וברכו עליהם חוזר השני לקרותם בברכה, א"כ ה"נ בנ"ד אע"ג שכבר קרא אותו ענין עם כל זה יכול לחזור ולקרותו בברכה פעם אחרת. ומ"מ קצת קשה בדברי הריב"ש דהיכי מייתי ראיה מחולו של מועד דסוכות לבעלמא שמותר לקרות זה מה שקרא האחר, וכי דנים אפשר משאי אפשר, דע"כ לא התירו אלא בחולו של מועד דסוכות משום דלא אפשר בלאו הכי כדאיתא בגמרא אבל בעלמא לא. דאם אתה דן אפשר משאי אפשר א"כ אף אנו נאמר דמותר לקרות בב' וה' ומנחה בשבת ט' פסוקים כמו שמותר לקרא פרשת ויבא עמלק אע"פ שאינה כי אם ט' פסוקים, וכל הפוסקים פסקו דאינו יכול לפחות מעשרה פסוקים, והטעם משום דשאני התם דסליק ענינא כדאיתא בגמ', וא"כ איך פשט הריב"ש זה הדין מחולו של מועד להתיר לכתחלה. ועוד דאיהו פליג מדידיה אדידיה, דהא איהו כתב בתשובה הנזכרת אם לא נמצא מי שיודע להפטיר כו', דדוקא בדיעבד כמש"ל, והיאך התיר כאן לכתחלה. וראיתי להרב המחבר שהרגיש בכלל זה סי' כ"ב מה שהקשתי על דברי הריב"ש ודחאם מהלכה, ודבריו תמוהים בזה כי כל הפוסקים הסכימו לדברי הריב"ש מור"ם ומהריק"ש וכנה"ג, וכן נהגו כל ישראל במושב זקנים ורבנים כאשר הורה גבר מהרי"ף בתשובה שנדפסה שם סי' כ"ג. ולכן הנלע"ד ליישב בדוחק הוא דהריב"ש ס"ל דכיון דאפילו ממנין העולים יכולים לקרא פעם ב' היכא דלא אפשר מינה ילפינם להיכא שאינו נחשב ממנין העולים דמותר אפילו היכא דאפשר, וכן משמע מדברי הש"ע ס"ס קל"ז.
 
ואין להקשות ממה שכתב הר"ם מרוטנבורק הביאו הטור סי' רפ"ב שאם טעה הש"ץ וסיים הפרשה עם הששי ואמר קדיש שאין צריך לקרות עוד אחר, אלא יקרא עם המפטיר מה שקרא עם הששי, שהרי מפטיר עולה למנין ז', דמשמע דדוקא בדיעבד הוא דמהני אבל לכתחלה לא, דשאני הכא כיון דבעינן למחשביה ממנין העולים משום הכי אינו בדין שאחר שכבר נקראת הפרשה כלה שיחזור ויקרא ויחשב ממנין העולים, ומשום הכי דוקא בדיעבד הוא דשרי אבל לכתחלה לא, אבל היכא דכבר נשלם מנין העולים ואינם קורים אלא לשמחה בעלמא יתרים על המנין אז שרי אפילו לכתחלה. ואין לדחות ולומר דאין מכאן ראיה דכל הני לא מירי אלא בשני בני אדם אז התירו לקרות זה מה שקרא זה, לפי שאותו עולה עצמו עדין לא ברך על אותה קריאה עצמה, אבל בנ"ד שהעולה עצמו כבר ברך על אלו הפסוקים עצמם אינו בדין שיחזור לברך עליהם, דבשלמא אם היתה ברכת התורה משום הקריאה אז היית יכול לומר חלוק זה, אבל כיון שטעם הברכה בצבור היא משום כבוד הצבור כמו שכתב התוס' בפרק בתרא דר"ה [ל"ג ע"א ד"ה הא] דברכת התורה לפניה ולאחריה לאו משום תלמוד תורה שאפילו ברך ברכת הערב נא חוזר ומברך, תדע דבמקום שאין לוי כהן קורא במקום לוי ומברך אע"פ שכבר ברך בקריאה הראשונה, עכ"ל. וכ"כ סמ"ג [עשה י"ט] והטור סי' קל"ט [דף קכ"ב ע"א] וכן פסק בש"ע [סע' ח']. א"כ פשיטא דיכול לברך כיון שבזה הם מתכבדים מותרים לברך כמו שכתב. ודברים הללו ק"ו הם ומה אם אפילו כאשר ברך ברכת התורה ועדין לא קרא שום דבר וקראוהו לס"ת עם כל זה צריך לחזור ולברך, כ"ש הכא שכבר קרא באותה ברכה ראשונה ואח"כ ברך ברכה אחרונה בודאי שיכול לחזור ולקרא בברכה לפניה ולאחריה, ואין בזה חלוק כלל בין אדם א' לשני בני אדם. ומצאתי קצת ראיה לזה ממאי דקי"ל דאם אין לוי בב"ה כהן קורא פעם ב' במקום לוי כנז"ל, ואם יארע מציאות זה בר"ח שהלוי חוזר וקורא פסוק א' ממה שקרא הכהן ושני פסוקים אחרים כמה שכתב הש"ע סי' תכ"ג [סע' ב'], ואם יארע שיקרא הכהן במקום לוי לא נמצא חוזר ומברך על מה שקרא כבר, כי אותם ב' פסוקים אינם מועילים כלום לבדם, שהרי אם קרא ב' פסוקים לבד הוי ברכתו ברכה לבטלה, וצריך לחזור ולקרות פעם ב' בברכה לפניה ולאחריה כמו שכתב הש"ע סי' קל"ז ע"ש, הרי מבואר שאף באדם א' יכול לחזור ולקרות אותו ענין עצמו בברכה לפניה ולאחריה.
 
ועוד יש להביא ראיה ממה שפסק הש"ע סימן תרס"ג על חולו של מועד דסוכות שבא"י שאין שם ספיקא דיומא אין קורין בכל יום אלא קרבן היום בלבד, כי ביום ב' שהוא א' לחולו של מועד קורא כהן וביום הב' והג' העולים אחריו חוזרים וקורין אותה פרשה עצמה, עכ"ל. ואם יארע שיקרא כהן במקום לוי, כגון שאין שם לוי, לא נמצא חוזר ומברך על מה שקרא כבר, ואע"ג דהתם שאני משום דאי אפשר בענין אחר ואין דנים אפשר משאי אפשר, י"ל דכיון דאפילו ממנין העולים יכולים לעלות היכא דאי אפשר, מינה ילפינן להיכא שאינם ממנין העולים שיכולים לעלות אע"פ שאפשר, וכמש"ל לדעת הריב"ש. וכן יש לדקדק מדברי מרן שכתב בשלחנו הטהור ס"ס קל"ז [סע' ו'] ז"ל, הקורא בתורה ראשון וקרא השני מה שקרא הראשון, אם מוסיף על מה שקרא הראשון ג' פסוקים וכו', ואם לאו אינו עולה מן המנין כו', ע"ש. ומשמע מן המנין הוא דאינו עולה אבל שלא מן המנין יכול לעלות אע"ג דאפשר, כ"ש דנ"ד מיקרי לא אפשר מאחר שאם יסיימו הפרשה יבואו לידי מחלוקת עם החברה וכנז"ל, אם כן מותר להם לחזור ולקרות אותם שקראו כבר, ולא מיבעיא אם קורים ענין אחר אלא אפילו אותו ענין בעצמו יכולים לחזור ולקרא. אחר כך מצאתי להרב בעל מגן אברהם שכתב כדברי סימן רפ"ב ס"ק ט"ו וז"ל, אם קראוהו בב"ה אחרת ונזדמנה לו אותה פרשה צריך לחזור ולברך, עכ"ל. וכן הסכים מהר"י פארגי בתשובה הנזכרת ע"ש, ויעלוז לבי. ומיהו כל כמה דמצו לקרא ענין אחר טפי עדיף. זה הוא הנלע"ד. ואל אמת ינחנו בדרך אמת ויראנו מתורתו נפלאות, אכי"ר.
שו"ת פרח שושן חלק אורח חיים כלל ב סימן ו
 
בדין מי שריקם פרשת ציצית סביב לטליתו, אם מותר לקיימו או לאו.
 
הרב בכלל הנזכר סי' כ"ה, מעשה באחד שריקם פרשת הציצית סביב טליתו המתעטף בו בשעת תפלה אם יש צד היתר לסמוך עליו כדי לקיימו בידו לצאת בו י"ח כו', ע"ש.
 
הנה מה שנראה לע"ד בזה ומה שהקשתי על דברי הרב זלה"ה נדפס בספר מטה יוסף ח"א בתשובות דשייכי לא"ח סי' ד', והסכים על ידי מורי חמי זלה"ה שם סי' ה' ע"ש. ומה שהקשה על דברי מ"ח בתשובה הנזכרת בקצת מקומות, כבר יישבתים במקום אחר כיד ה' הטובה עלי. +תשובה זו העתקנוה מספר שו"ת מטה יוסף והדפסנוה בלקט תשובות בסוף הספר+
שו"ת פרח שושן חלק אורח חיים כלל ג סימן א
 
בדין שתופי מבואות, ודין מחיצה עומדת מאליה, ודין אמת המים העוברת בחצר. גם יבאר אם מותר להשליך מן הבתים לכאליג' שבמצרים.
 
כתב הרב בכלל הנזכר [ג'] סי' כ"ב בענין שתופי מבואות כיצד משתתפים וכל חקותיו וכל משפטיו בכלל ופרט באר היטב. ואני בעניי בקצת ענינים לא ירדתי לסוף דעתו, ומה שנלע"ד נדפס שם בסי' כ"ג. והרב חזר על המקרא בסי' כ"ד ודחה את דברי. ועתה הנני בא לחזק עת דברי הראשונים הכתובים שם, והמעיין אשר יבחר בו יקריב אליו, וזה החלי בס"ד.
 
כתב הרב וז"ל, ומתוך מסקנא זו דבעינן מחיצות עשויות לשם דירה יצא לנו דוחק ממאי דקי"ל [עירובין ט"ו ע"א] דמחיצה העומדת מאליה הויא מחיצה כו', ועל זה כתבנו דהא דמחיצה מאליה דהויא מחיצה היינו לחייב המכניס לתוך מחיצות אלו כמכניס לרה"י גמורה כו', ואעפ"כ לענין טלטול החמירו חכמים בדבר להצריך שיהיו המחיצות עשויות לשם דירה כד הוי טפי מבית סאתים, עכ"ל. ונוראות נפלאתי עליו בזה דסוף סוף היכי מתרץ מה שהקשתי עליו ממאי דקאמר תלמודא [שם] קס"ד כי היכי דפליגי בלחי פליגי במחיצה, דמה ענין זה לזה והלא פלוגתא דלחי הוי להתיר טלטול במבוי אף מדרבנן, ופלוגתא דמחיצה הוי לחייב הזורק לתוכו, ומיהו לענין טלטול לא מהני. ועוד דמשמע דהתר מחיצה היינו לטלטול במבוי ובעיר כמו התר לחי, ודלא כהרב שכתב דדוקא גבי קרפף הוא דמהני. ועוד קשה דאם איתא דהא דקמפלגי אביי ורבא במחיצה העומדת מאליה היינו לחייב המכניס לתוך מחיצות אלו כמכניס לרה"י, א"כ הו"ל לתלמודא להקשות על זה מדקאמר ר' יוחנן בפ"ק [דשבת ז' ע"א] דאפילו שלא הוקף לדירה הזורק לתוכו חייב, ואיך אפשר דלימא אביי או רבא דמחיצה העומדת מאליה לא הוי מחיצה דלא כר' יוחנן.
 
עוד יש לתמוה על מה שכתב הרב בדבריו הראשונים דהא דמחיצה העומדת מאליה הויא מחיצה היינו להתיר בו הטלטול אם אין בו יותר מסאתים. ודברים אלו תמוהים מאד בעיני, דאם כן לפום מאי דקס"ד דפליגי במחיצה העומדת מאליה אם כן פליגי אמתניתין, דתנן בפרק עושים פסים [עירובין כ"ג ע"א] ר' עקיבא אומר אפילו אין בה א' מכל אלו מטלטלים בתוכה. ואפסיקא הלכתא בגמ' דף (כ"ד) [כ"ג ע"ב] כר"ע לקולא, ומאחר שכן למה ליה לתלמודא להקשות מבריתא, הו"ל להקשות עדיפא מינה ממתניתין דקתני שכיון שאין בה יותר מסאתים מטלטלים בתוכה, ולא בעינן מחיצה לשם דירה.
 
ולכן הנלע"ד נכון דהא דמחיצה העומדת מאליה הויא מחיצה הוי בכל דוכתא, בין להתר טלטול בעיר בין להתר גנה, כדמוכח מתלמוד ומדברי הרמב"ם ושאר פוסקים וכנז"ל.
 
ומאי דקשיא ליה להרב ממאי דקי"ל דבעינן מחיצות לשם דירה ומחיצה העשויה מאליה קלישא טובא ממחיצה שלא נעשית לשם דירה. אחר שאלת המחילה אומר אני כדי לתרץ הקושיות הנז"ל דמחיצה הנעשית מאליה עדיפא טובא ממחיצה שנעשית שלא לשם דירה. והוא דמחיצה הנעשית שלא לשם דירה כיון שהיה בידו לעשותה לשם דירה ולא עשאה זה מורה באצבע שאין כונתו לדור בתוכה, ולזה לא מהניא ליה אותה מחיצה מאחר שדחאה בידים, משא"כ במחיצה העומדת מאליה דלא דחאה בידים ומש"ה מהניא לכל מקום.
 
ומעתה הוסרה תלונת הרב ז"ל מעלי שכתב [בסי' כ"ד] וז"ל, ויש לתמוה עליך שבתחלת דבריך מקשה פשיטא, ובתוך כדי דבור חוזר ומקשה למה דמחיצה העומדת מאליה תיהני לך בהכשרה של עיר, ולא די זה אלא שתכף ומיד חדשת הלכה לפסול בעיר שגנותיה חומתה כיון שאין היקפה עשוי לשם חומה שאין לטלטל בתוכה בשבת, עכ"ל. ובמה שכתבתי נתישב הכל, דאע"ג דפשיטא לי דבעינן מחיצות לשם דירה, מ"מ ס"ל דמחיצה העומדת מאליה מהני בהכשרה של עיר וכדעת כל הפוסקים וכנז"ל, ומה שפסלתי עיר שגנותיה חומתה היינו משום שאין לה חומה והו"ל עיר פרוצה אין חומה כיון דגבי בתי ערי חומה לא מקריא חומה אלא בתי החצרים דהיינו שהם פתוחים בלי הקף חומה, גם לענין שבת נמי לא מקרייא חומה, ולא הוי טעמא משום דאין הקפה עשוי לדירה, וכמה שכתב הרב ז"ל.
 
עוד כתב הרב ז"ל וז"ל, ובאמת שאין ללמוד לטלטול בעיר בשבת מדין ערי חומה וכו', צא ולמד דבערי חומה בעינן הוקף ובסוף ישב ולטלטול שבת בעינן ישב ולבסוף הוקף כו', ובקריאת מגלה נקיט תנא לישנא דמוקפת חומה לפי דילפינן פרזי פרזי מיהושע, וכ"כ תוספות וכו', וכפי זה אין לנו ללמוד ממגלה לענין שבת שמגלה כרוכה בעקבות ערי חומה, עכ"ל.
 
מה שהקשה הרב ז"ל דבערי חומה בעינן הוקף ולבסוף ישב כו', הנה אלו היה מדקדק בדברי לא היה מקשה עלי זה, שהרי כתבתי וז"ל, כיון שלענין בתי ערי חומה פסולו הוי מחמת דלא מקריא חומה גם לענין הקף לא מהני, עכ"ל. וכונתי מבוארת דדוקא היכא שפיסולו מחמת דלא מקריא חומה אלא חשיב כבתי החצרים דהיינו עיר פתוחה, גם לענין הקף לא מהני כיון דחשיבא כפתוחה ואנן בעינן שתהא סוגרת ומסוגרת, מה שאין כן לענין הוקף ובסוף ישב ואין לה חומה עכשיו והיה לה קודם שפסולם והכשרם משום דכתיב בית מושב ומדכתיב לו חומה וכו', בודאי דלא שייך למילף לענין שבת מינייהו דשאני התם דכתיב בית מושב כו'.
 
ומה שכתב הרב ז"ל ובקריאת מגלה נקט תנא לישנא דמוקפת חומה דילפינן פרזי פרזי מיהושע כו'. אחר שאלת המחילה זה אינו, דהא אמרינן התם במגלה דף ב' ע"ב כרכים המוקפים חומה כו'. מנא הני מילי. אמר רבא דאמר קרא על כן היהודים הפרזים היושבים בערי הפרזות מדפרזים בי"ד מוקפים בט"ו כו', ע"ש. הרי דמוקפים חומה ילפינן להו מדיוקא ואעפ"כ ילפינן מחומה דכתיבא גבי בתי ערי חומה, אם כן ה"נ בנ"ד. ומאי דיליף תלמודא פרזי פרזי מיהושע היינו לאפוקי מדרבי יהושע בן קרחה דסבר דבעינן שתהא מוקפת חומה מימות אחשורוש, אמנם לא ילפינן מהתם דבעינן שתהא מוקפת חומה. וכן פרש"י שם, וכתיב התם בביאת הארץ בימי משה ויהושע לבד מערי הפרזי הרבה מאד, מה להלן מימות יהושע, ולא גרסי מה להלן מוקפים חומה מימות יהושע דהא פרזים לאו מוקפים חומה נינהו, עכ"ל.
 
ומה שהביא ראיה מדברי התוס' [מגילה ג' ע"ב ד"ה כרך], אדרבה משם ראיה למה שכתבנו, שהרי אחר זה כתבו וז"ל, וא"ת לקמן אמרינן דטבריה שימה חומתה אע"ג דאין לה דין ערי חומה מ"מ קורים את המגלה בט"ו כו', וי"ל דשאני טבריה דכיון דחזינן דהקף ים מהני כו', שהרי הקף שלה קדם לישובה כו', אבל ישב ולבסוף הוקף לא מצאנו בשום מקום דחשיב חומה, עכ"ל. הרי מבואר בדברי התוס' שאין פסול ישב ולבסוף הוקף משום דילפינן פרזי פרזי וכמו שכתב הרב, אלא משום שלא מצאנו בשום מקום דחשיב חומה, אם כן אף אנו נאמר לענין נ"ד כיון שלא מצינו בשום מקום דעיר שגנותיה חומתה מקריא חומה גם לענין שבת לא מהני, ולפי זה גם ישב ולבסוף הוקף אפשר דלא מהני גבי שבת ואין צריך לידחק כמש"ל.
 
ומה שהביא הרב ראיה מדברי הרב המבי"ט [ח"ב סי' מ"ח] הנה מאחר שהוא ז"ל תמה על דבריו, וגם אני בעניי תמהתי על דבריו והודה לי בזה ככתוב בדברי קדשו, א"כ מעתה אין קושיא עלי מדבריו מאחר שלא ירדנו לסוף דעתו בביאור דבריו, ומתחלה צריכין אנו לידע כונת דבריו ואח"כ יקשה עלי מהם.
 
עוד כתב הרב וז"ל, איברא דאגב אורחין ראוי להתיישב במה שכתב הרא"ש [עירובין פ"ד סי' י'] משם הר"מ דסתם עיירות מוקפות לדירה הם, דאין דרך להקיף מחיצה עד שיבנו הבתים תחלה כו'. הן עתה מצאנו שהר"ן חולק בזה שכתב בריש מגילה על ההלכות [דף ב' ע"א מדפי הרי"ף ד"ה אבל] וז"ל, ואכתי איכא למידק דעיירות המוקפות חומה שבחו"ל ניחוש דלמא קדמה ישיבתם לחומתם ונמצא שהם כאלו אין להם חומה, אלא איכא למימר שהולכים אחר הרוב ועל הרוב קודמת חומתם לישיבתם, שכן דרך רוב המדינות מקיפים חומה תחלה ואח"כ מיישבים אותה, עכ"ל. הרי בפיו מלא לאמר שדרך העולם להקיף העיר ולבסוף מיישבים אותה, וכפי זה לא סליק לן היתרא בסתם עיירות המוקפות חומה כיון דאורחייהו להקיפם תחלה, ואנן לענין שבת בעינן שיהיה היקף החומה אחר ישיבת העיר כו'. ונדחק בתירוץ קושיא זו ואח"כ כתב, ואפילו שיהיה הדבר תלוי במחלוקת נקטינן להקל דמלתא דרבנן היא כו', עכ"ל. הנה כבר הרגיש בה מהריק"ש בא"ח סי' (תרפ"ז) [תרפ"ח סע' א] וכתב דפליגי אהדדי ע"ש, וגם הרב בעל מ"א [שם ס"ק ב'] הרגיש בה ע"ש. ולענ"ד נראה דאין כאן שום מחלוקת בזה, דלעולם עיירות בונים הבתים תחלה ואח"כ מקיפים החומה, ואעפ"כ מיקרי הוקף ולבסוף ישב, לפי שפירוש ולבסוף ישב אין הכונה על בנין הבתים אלא על ישוב בני אדם בבתים, ובזה כתב שעל הרוב מקיפים העיר תחלה ולבסוף מיישבים אותה ר"ל בדירת בני אדם. ולפי זה מר אמר חדא ומר אמר חדא ולא פליגי, שלענין הבנין דרך לבנות הבתים תחלה ואח"כ מקיפים חומה, ולענין דירת בני אדם מקיפים חומה תחלה להיות להם למחסה ולמסתור מאויב ואורב ואח"כ מישבים אותה בבני אדם. ולפי זה פירוש הוקף ולבסוף ישב ר"ל ישוב בני אדם. וכ"כ התוס' בהדיא בפ"ק דמגלה דף ג' ע"ב ד"ה כרך שישב ולבסוף הוקף כו', וז"ל, וא"ת לקמן בפרקין [ה' ע"ב] קאמר' אשר לו חומה פרט לשור אגר פירוש שאגרות חומות שלה, כגון שהבתים מדובקות יחד בעגול והוי כמו חומה סביב לעיר, ולמה לי קרא תפוק לי דה"ל ישב ולבסוף הוקף שהרי לא נגמרה חומת העיר עד שנגמרו כל הבתים, וי"ל דקרא אתי לאשמועינן דאף היכא דקים לן שלא דר אדם שם עד שנגמרו כל הבתים אפילו הכי לא חשיב היקף, עכ"ל. הרי מבואר שאע"פ שנבנו הבתים תחלה ואח"כ נעשית החומה אעפ"כ מקרי הוקף ובסוף ישב, כיון שלא דר אדם שם עד אחר שנגמרה החומה וכמה שכתבנו.
 
עוד כתב הרב וז"ל, עוד כתבת שאם החומה שנעשית להיקף דירה נעשית תחלה ואח"כ נעשו מחיצות דהוי הקפם שלא לשם דירה כו', ומאי דמסתייעת לך מדברי ה"ר יהונתן כו', על קרפף שלא הוקף לדירה וכו', וכתב על זה ה"ר יהונתן שאפילו היה מוקף לדירה היה אסור לטלטל בו אף כנגד העומד כו'. הנה עד כאן לא קאמר ה"ר יהונתן שצריך שיגדור הפרצה לשם דירה אלא בעיקר מלתיה דאיירי בהכשר ותקון קרפף שלא הוקף לשם דירה דבעינן עכ"פ שיגדור הפרצה לשם דירה, ואה"נ שאם היה הקרפף מוקף לשם דירה ונפרצה בו פרצה יתרה מעשר סגי ליה לחזור להכשירו בגדרת הפרצה אע"פ שיגדרנה שלא לשם דירה או שנעשית המחיצה מאליה, ולא מצינו לשום פוסק שיקפיד בזה בפירוש כו', עכ"ל.
 
ואחר שאלת המחילה איני רואה שום פנים לחלק בין קרפף לעיר, דכיון דטעמא הוי לפי שכיון שפרץ בה פרצה יותר מעשר נתבטלו המחיצות הראשונות, וא"כ כיון שאסור לטלטל בהם אע"פ שהיו מוקפים לדירה וכמה שכתב ה"ר יהונתן בפירוש, א"כ עיקר ההתר הוי משום מה שגודר אח"כ וא"כ צריך שיהיה לשם דירה, וכמו שכתב ה"ר יהונתן ורש"י. וכ"כ הרמב"ם בפי"ו מה' שבת [ה"ה], מקום שהוקף שלא לשם דירה אם פרץ בו פרצה יתר מעשר אמות כו', וגדר בה לשם דירה עד עשר מותר לטלטל בכולה, עכ"ל. וגם הטור כתב בסי' שנ"ח [דף קכ"ב ע"ב] ואם היה מוקף דלא לשם דירה כו', אין צריך לפרוץ כולו אלא יפרוץ בה פרצה ביותר מעשר ובזה יתבטל ההקף כו', ויחזור ויגדור הפרצה כו'. ודברי הטור הללו הובאו בדברינו לעיל בדברות שניות. ומאחר דכל הני רבוותא ס"ל דצריך שיגדור לשם דירה כיון שכבר נתבטלו המחיצות הראשונות, מעתה אין טעם לחלק בין הקף קרפף להקף עיר ובכלהו בעינן שיקיפו לשם דירה. ומהתימה על הרב שכתב ולא מצינו לשום פוסק שיקפיד בזה בפירוש, דהא כל הני רבוותא הקפידו בפירוש שיחזור ויקיפנו לשם דירה, ואע"ג שהם לא דברו אלא בקרפף שלא הוקף לדירה, מ"מ זיל בתר טעמא וכיון דטעמא משום שנתבטלו המחיצות הא' אין לחלק וכנז"ל. ואפשר דהא דנקטו למלתייהו בקרפף הוי לרבותא דאף בקרפף שלא הוקף לדירה די בפירצת פרצה יתר מעשר וא"צ לפרוץ כולו. ומ"מ בנ"ד נראה להתיר וכמו שכתב הרב, לפי שלא יבצר שלא נהרס בהקף העיר אחר שהוקפה במחיצות הגנות מקום פרוץ ביותר מעשר אמות וגדרוהו אח"כ, ונמצא שגדר זה מכשיר את כל העיר מאחר שגדרוהו לשם דירה. ואע"פ שיש להסתפק שמא אח"כ נפרץ יתר מעשר מהקף הגנות והקיפוהו שלא לשם דירה ונמצא פוסל את העיר, מ"מ מידי ספק לא יצאנו וספקא במידי דרבנן אזלינן בה לקולא.
 
עוד כתב הרב וז"ל, ומה שכתבת דלא מהני שכירות העיר משר של מצרים כו', דברים הללו מרפסי אגרי להכחיש המוחש, ונמצאת חולק על ראשונים ואחרונים שמנהג פשוט בעיר לשכור מן השר, וכבר ידוע חבורתא דרבנן כו', ושכרו את העיר מן השר של מצרים וחדשו את העירוב, ודבר זה קרוב לארבעים שנה, ותמהני עליך שבתחלה ערערת שאין צורך לעשות שכירות מחדש ושראוי היה לסמוך על שכירות הקדום כו', ועכשיו אתה מערער שאין שכירות מן השר מועלת, עכ"ל.
 
הנה אילו היה מדקדק בדברי לא היה כותב שאני מכחיש המוחש, כי כן כתבתי וז"ל, אמנם כפי הנשמע קלא דלא פסיק ששר של מצרים מה שמתיעץ עם השרים הגדולים היינו בשביל שהורע כחו כו', ע"ש. והוא כי אנכי היום רך בחכמה ובשנים (ואני) [ואיני] מכיר בטיב מלך ושרים וכל דברי בזה אינם אלא על פי השמועה, בין בענין כח השר בין בענין השכירות שעשו מזמן קדמון, כי כאשר עשו אותו השכירות היה קודם שנולדתי בכמו עשרים שנה, ולזה כיון שהיה זה הענין קודם שנולדתי זמן מרובה כאשר הגידו לי, חשבתי שעשו שכירות משר העיר ומגדולי השרים כאשר כתבתי, ולזה הקשתי דלמה לו לחזור ולשכור, ואח"כ הקשתי עליו שכפי שנשמע ששר של מצרים הורע כחו כו', ואין מועיל השכירות ממנו לבדו. ועכשיו שהרב מעיד דחבורתא דרבנן נמנו וגמרו ושכרו משר של עיר, זה ודאי מוכח דשר של עיר כחו גדול, ואני מבטל דעתי מפני דעתם. ומה גם דאף אם נאמר דהורע כחו של השר, ואם רוצה לגזור גזרה צריך להמלך בגדולי המלכות, מ"מ יש להם על מה שיסמוכו להשכיר מא' מגדולי השר דודאי השר מקרי שכירו של מלך שהרי יכול להושיב אנשי מלחמתו של המלך מטעם המלך, וא"כ הוי שכירות של מלך, וכששוכרים מאחד מגדולי השר הו"ל כשוכר משכירו דשכירו, וכתב מור"ם בהגהה סי' שפ"ב סעיף י"א וז"ל, ושכירו של שכירו ולקיטו של ב"ה הוא כשכיר ב"ה עצמו, עכ"ל. והם דברי הב"י בסי' שצ"א [דף קנ"ב ע"ב] שכתב שיש ללמוד כן מדברי הריב"ש בתשובה (ע"ט) [תכ"ז]. וכן פסק מהריק"ש בסי' שצ"א ס"א וז"ל, שוכרים משכירו דשכירו כל ששכירו יש לו רשות לקחת שכיר שישתמש בכל הבית כשירצה הוי ליה כשכיר ב"ה עצמו, עכ"ל. וא"כ זכינו לדין בנ"ד כיון דאם השר שבעיר רוצה לקחת שכיר שישתמש במקומו רשאי, שוכרים משכירו והוי ליה א' מגדולי השר שכיר שכירו ושוכרים ממנו, כל שכן אם יתאמת דהשר יש לו כח לגזור דבר ולהושיב כלי מלחמתו ואנשיו שלא מדעת בני העיר, פשיטא ודאי דהשכירות מועיל, דהו"ל חד שכירו וכ"ע מודו דמהני.
 
עוד כתב הרב ז"ל וז"ל ובאמת המים שעוברת בחצר כו', כתבנו שאסור למלאת ממנה משני צדדין, חד דמחזי שמסתפק ממימי הנהר כו', ותו מצד עצמה של אמה שכיון שיש בה שעור זה נחשבת כרמלית. וכתבת דאין משמע כן מדברי הפוסקים, ואני תמה עליך שהרי אין האסורים מבטלים זה את זה, וכי בעבור שנתוסף באמה איסור חיבורה למי הנהר בשביל זה פרח אסור כרמלית שיש בה כו', והנכנס בעובי הקורה להקשות קושיא בסגנון זה מוטל עליו לתקן הכל, לא שיניח הדברים מסובכים כצמר בקוצים וילך לו, עכ"ל. וגם בזה לא זכיתי להבין מאי ק"ל להרב בענין זה, והלא דברים פשוטים הם מאד דכשאינה מחוברת לנהר אין בה אסור אע"פ שהיא גבוהה עשרה, כיון שהיא בחצר הו"ל כבור שבחצר שממלאים ממנו בשבת אע"פ שגבהן עשרה ורחב ארבעה כיון שהיא ברה"י, אמנם להיות שאמה זו מחוברת לנהר לזה אסור למלאת ממנה דהו"ל כנוטל מן הנהר שהוא כרמלית, אבל איסור אמת המים עצמה דהוי כרמלית אין כאן כיון דהוי כרה"י, ואסור אמת המים המוזכר בכל מקום דהוי כרמלית מצד עצמו לא איירי שהיא כרה"י אלא כר"ה, והכי דייק לישנא דמתניתין.
 
עוד כתב הרב וז"ל, ובענין הכיפה נסתפקנו דלא תיהני לידון כמחיצה להתיר במים, והטעם לפי שהכיפה דין פתח יש לה כו', ובצורת פתח קפדינן שתהא ראויה לקבל פתח כל שהוא כו', בעבור כן אמרנו שכיון שכן הוא ענינה של כיפה לא תיהני גבי מים כיון שאין דרך להניח פתח בכיפות שבמים כו', ובאשר לא הבינות דברינו הקשת לשאול כו'. ואני אומר כי הגם שהבינותי דבריו מתחלה מ"מ הקושיא במקומה עומדת, כי כיון שא"צ דלת ולא לסגור ולפתוח א"כ מנ"ל דלא מהנו הני כיפי, ואי משום שאינם ראוים לפתח, זה אינו שהרי הם ראוים לפתח בזמן שהוא יבשה ומה גם דאף בזמן שהוא ים הם ראוים לפתח ולפתוח ולסגור, וכאשר באזנינו שמענו שיש כמה מקומות שסוגרים על הים בדלתים ובריח.
 
עוד כתב הרב וז"ל, ובענין מי הכאליג' שכתבת לאסור להשליך מן הבתים לתוכו דהוי כרמלית כיון שמחוברים מימיו עם הנהר, נחזור על המקרא שיש להתיר בזה כיון שהם מים שראוים לשתיה כו'. ואחר שאלת המחילה נראה דמאחר שכבר הוכחתי לעיל בדברות שניות דאף שהם ראוים לשתיה מ"מ הם מבטלים הדירה כיון שהם נזחלים, אין לסמוך על דקדוקים קלים להתיר, וכל העולם זהירים בזה שלא להשליך בשבת כאשר למדום אבותם.
 
שוב כתב הרב וז"ל, ורואה אני שגזרה זו כו', ראו חכמים להתיר בה על ידי מחיצה תלויה דמחזי כמפסיק בין מים שבאמה למים שבנהר כו', דכותה אית לן להקל בנ"ד כיון שמימי הנהר רחוקים ממחנה העברים קרוב לאלפים אמה כו', ונוסיף עוד בזה טעמים להתיר דדילמא הכיפין שבכאליג' נדונים כמחיצה כו', ותו דילמא מים הנגרים כמו שאין בהם אסור תחומים שמא אין בהם ג"כ אסור כרמלית מצד עצמם, וכיון שמתרבים הספקות מקלש קליש האסור כו'. ואחר שאלת המחילה איני רואה בזה שום ספק, שהרי כל הפוסקים סתמו דבריהם וכתבו אסור המים ולא חלקו בין קרובה לרחוקה, ומשמע דאף אם היא רחוקה עשרת אלפים אמה יש בה אסור, והטעם משום דלא דמי למחיצה תלויה משום דשאני מחיצה תלויה לפי שטפח ממנה משוקע במים וכמה שכתב בדברות ראשונות, ומש"ה לא מחזי כנוטל מן הנהר שהרי כותל מפסיק ביניהם, משא"כ כשאין שום הפסק בתוך המים אלא שהם רחוקים דאז באסורם הם עומדים לעולם. ומה שכתב הרב דדילמא הכיפים נדונים כמחיצה כו', גם זה אינו, שהרי כבר כתבנו בדברות ראשונות דאינם מועילים במים והוא עצמו הודה בזה. ומה שכתב דלמא מים הנגרים אין בהם איסור כרמלית, זה גם כן תימא, שהרי כבר הוכחנו דיש בהם אסור כרמלית, ואין צורך לחזור ולכתוב הראיות.
 
אשר על כן הנלע"ד נכון דאין כאן ספק כלל, ובזמן תגבורת המים אסור ליקח מים מהכאליג' וכן אסור להשליך לתוכו, ומן התימה על הרב שהוא עצמו פסק כן בכלל זה סי' יו"ד ונמצאו דבריו סותרים זה את זה. וגם מה שהתיר שם להשליך על פתחה של חלון כו', אחר שאלת המחילה נראה דדוקא בספינה הקלו, כמו שכתבו הפוסקים ופסקו מרן בסי' שנ"ה [סע' א'] ע"ש, ואין כן התר אלא בזמן שהוא יבשה או כשאין במים עשרה טפחים דכארעא סמיכתא דמיא, וגדולה מזו יש להתיר אף כשהם גבוהים עשרה במחנה העברים אם נפסקו המים מלבא מן הנהר, כמו שכן הוא דרך נילוס שנראת היבשה סמוך לנהר ועדין במחנה העברים גבוה עשרה שרי, שהרי אין כאן איסור כיון שאינה מחוברת לנהר שהר יבשה ביניהם.
 
עוד כתב הרב על מה שכתב להתיר בבריכות כיון שהם מוקפים סביב סביב, והבאתי ראיה לזה מדברי הרב מ"א [סי' שנ"ו ס"ק ד'] וכתב על זה וז"ל, ועדין יש להתישב בזה, דנהי דלשון ים הנכנס לחצר הו"ל כבור שבחצר כו', מ"מ יש לאסור משום חבורם לים כו', ולפי שטה זו יש לישב בדוחק דכיון דמיא מקווא קוו וקיימי כו'. ולע"ד נראה דאין צורך לידחק בזה, שהדבר מבואר בדברי הריטב"א הביאם מרן בב"י בסי' שנ"ו [דף קכ"א ע"ב], וז"ל, אבל הריטב"א כתב כו', וי"מ דשאני התם שאין האמה מתעכבת בחצר אלא שעוברת מצד לצד, כיון שכן והיא גבוהה עשרה חלקה רשות לעצמה ואינה בטלה לגבי החצר עד שיעשה מחיצות הנכרות לשמה, אבל הכא שהמים מתעכבים ועומדים בחצר נתבטלו לחצר כאלו היו מים שנשפכו שם כו', ע"ש. הרי מבואר שאע"פ שהם מחוברים לנהר מ"מ מותרים לפי שבטלים לגבי החצר.
 
עוד כתב הרב וז"ל, ומה שחזרת להעמיד דבריך שצריך לעשות היכר למקום המשוייר, הנה אלו דקדקת בסוף דברינו כראוי היית מתישב, שכתבנו וז"ל, ולכן כשמכשיר את העיר על ידי שכירות, שאז הגוים שבעיר אין דירתם אוסרת עלינו דחשיבי כאורחים לגבי ישראל כו', והנה כיון שאין שום גוי אוסר עלינו אין אנו צריכים לעשות היכר לביתו של גוי כו', עכ"ל. ואחר שאלת המחילה הנה כיון שאנו עושים אותו מקום שיור ואנו אסורים בו אם כן אינו נכנס בכלל השכירות, וכיון שכן הגוי אוסר עלינו וצריך לעשות היכר לביתו, וכבר כתבנו דיש להביא ראיה לזה מדברי מרימ"ט שאע"פ שערב את העיר כלה הצריך לעשות שיור ע"ש. ולפי שאינו נוגע לנ"ד לא ראיתי להאריך בזה, דבנ"ד כתב מעכ"ת דהשיור כחומה גבוהה דלתים ובריח ומהני לכ"ע. זהו הנלע"ד, ואל אמת ינחנו בדרך אמת ויצילנו משגיאות ויראנו מתורתו נפלאות, אכי"ר.
שו"ת פרח שושן חלק אורח חיים כלל ג סימן ב
 
בפורים שחל להיות במ"ש אם מותר לקרות את המגילה קודם שיברך על הנר, וכל כיוצא בזה. גם יבאר אם מותר ליהנות מן הנר קודם שיברך עליו, כגון להחם חמין ולשתות עשן וכיוצא בזה.
 
שאלה. יורנו המורה לצדקה אם מותר לקרות לאור הנר במוצאי שבת קודם שיברך בורא מאורי האש, כגון בפורים שחל להיות במוצאי שבת אם מותר לקרות המגלה קודם שיברך על האור, וכן בליל ט' באב וכדומה.
 
תשובה. הנה השואל הזה תפש בפשיטות דיכול ללמוד קודם הבדלה, ולא נסתפק אלא בברכת מאורי האש. ויפה כוון, דאע"ג שדעת הראב"ד שצריך להבדיל קודם, וכמה שכתב בספר תמים דעים סי' קע"ד וז"ל, ראיתי מי שמברך על הדלקת נר חנוכה קודם שיבדיל, ואני אומר שטעות הוא בידו, שאין שום עסק בעולם קודם להבדלה במ"ש כו', וכך אנחנו אומרים בהבדלה ומקרא מגלה שהבדלה ראויה להקדים מזה הטעם שאמרנו שאין שום מעשה קודם הבדלה, אבל הקורא את המגלה ומלא עיניו מן האור מתחלת המגלה ונזון ממנו עד סופה ואח"כ מברך בורא מאורי האש לא נכון הוא הדבר, עכ"ל. וכ"כ הרד"א כמה שכתב הר"ב שיירי כנה"ג בסי' תרצ"ג ע"ש. נמצא דלדבריהם צריך לומר ההבדלה כלה קודם הקריאה, מ"מ אנו אין לנו אלא דברי מרן הש"ע והוא פסק בסי' תרפ"א [סע' ב'] שמדליקים נר חנוכה בבית הכנסת קודם הבדלה ומש"ה פשיטא ליה שיכול ללמוד קודם הבדלה.
 
אמנם מה שיש להסתפק הוא אם צריך לברך בורא מאורי האש קודם או לאו. והנה שנינו בתוספתא דברכות שלהי פ"ה וז"ל, מאימתי מברך עליה משתחשך, לא ברך משתחשך יברך כל הלילה, לא ברך כל הלילה לא יברך מעתה, ע"כ. שמעינן מהכא דכל מה דמקדמנן לברך ברכת הנר משתחשך עדיף טפי, לפי שמשתחשך ממשמשת מיד ובאה הנאת אור הנר וראוי לברך עליו מיד, וא"כ ראוי לו לברך קודם שילמוד. והכי מוכח מדברי הראב"ד והרד"א שצריך לברך קודם כנז"ל, וכן דעת הכלבו שכתב בסי' מ"א וז"ל, פורים שחל במוצ"ש שקורין המגילה לאור הנר מברך בורא מאורי האש קודם, ויש חולקים ואומרים שא"צ לברך עליו לפי שכבר נפטר ביוצר המאורות, אמנם טעמא דמסתבר הוא שלא יהנה ממנו בלא ברכה, עכ"ל, הביאו מרן הב"י בס"ס תרצ"ג ע"ש. וראיתי להרב בכלל הנזכר [ג'] סי' כ"ה שתמה על דברי הכלבו דמה ענין יוצר המאורות לזה ע"ש. וכבר הרגיש בזה הרב בעל כנה"ג בסי' הנזכר וכתב וז"ל, פירוש אין ברכה זאת מיוחדת מצד שאסור ליהנות מן הנר בלא ברכה כשאר ברכות הנהנין, לפי שכבר נפטר הנאת הנר בברכת יוצר המאורות שבה נכלל אור הנר, ואם כן חיובה במו"ש אינו אלא זכר למה שאירע לאדם הראשון הואיל וכן הוא כבר יכול לברכה אח"כ כו', ע"ש. ויש להרחיב הענין כי מן הראוי היה לברך על הנר בכל יום אלא שנפטרים ביוצר המאורות, ומה שמברכים במו"ש הוא לזכר בעלמא, וכיון שכן יכול לברך עליה בכל עת שירצה כיון דלאו משום הנאה נגעו בה.
 
ומ"מ נראה שדעת הכלבו שאין ליהנות מן הנר בלא ברכה, ומה שכתב בסי' מ"ה וז"ל, אמנם מנהג נרבונא שלא להבדיל עד אחר קריאתה, ע"ש, כי לכאורה משמע שסותר ההיא דסי' מ"א הנזכר, כבר כתב הרב שיירי כנה"ג בסי' הנז"ל דמה שכתב בסי' מ"ה הוא על ברכת המבדיל בין קדש לחול שדעת רבינו חננאל והראב"ד וז"ל, דאף ברכה זו יברך קודם מקרא מגלה, ועל זה מסיק הכלבו דמנהג נרבונא שלא להבדיל קודם מקרא מגלה, ונראה דעתו מסכמת לזה. ומה שכתב בסי' מ"א הוא על ברכת בורא מאורי האש ונמצא שדעת הכלבו דברכת מאורי האש צריך לאמרה קודם קריאת המגלה, אבל שאר ברכות ההבדלה יכול לאמרם אחר קריאת המגלה. וכן דעת מהריק"ש שכתב ריש סי' תרצ"ג וז"ל, נכון לברך בורא מאורי האש קודם קריאת המגלה וההבדלה או קודם קריאה או אחר ואתה קדוש, עכ"ל, וזה קרוב לדעת הכלבו ז"ל.
 
ומעתה ראוי לנו לבאר דעת מרן הב"י, והנה הרב שיירי כנה"ג בסי' הנז"ל כתב שדעת מרן ז"ל דברכת מאורי האש אומרה קודם המגלה ע"ש. ואיברא דהכי משמע ממה שהביא דברי הכלבו בס"ס תרצ"ג [בב"י ד"ה כתב הכל בו] ולא כתב עליו כלום משמע דס"ל כוותיה דיש לברך מאורי האש קודם. ולא קשיא ממה שכתב בסי' תרפ"א [בשו"ע שם סע' ב', ובב"י הביא שתי הדעות] שמדליקים נר חנוכה קודם, דיש לחלק בין הדלקת נר לקריאה וכדמשמע מדברי הראב"ד הנז"ל. אך את זה מצאתי למרן שכתב בסי' (רצ"ז) [רצ"ח, דף מ"ז ע"ב ד"ה היו] וז"ל, כתב בכלבו פורים שחל להיות במו"ש שקורים מגלה לאור הנר מברך בורא מאורי האש קודם, עכ"ל. ולי נראה דס"ל דאע"ג דאסיקנא כו', ורבינו ירוחם כתב בח"ב בשם המפרשים שקודם שיאמר בורא מאורי האש אסור לעשות מלאכה, ומיהו כתב אחר זה דה"מ במלאכה כגון אורג כו', אבל להדליק נר או להוציא מרשות לרשות אינו צריך כו', ואע"ג דלא ידענא מנ"ל הא כו', מ"מ לקרות מגילה לאור הנר דלאו מלאכה היא כלל נראה דבהבדלה בתפלה סגי, עכ"ל. הרי דס"ל למרן דא"צ לברך מאורי האש קודם, ומהתימה על הרב שכנה"ג שכתב שדעת מרן היא שצריך לברך קודם, ולא הזכיר הך דסי' רצ"ח שהיא הפך מה שכתב, וצ"ע. ומכל מקום דברי מרן ב"י הנזכר צ"ע דמה צריך להבדיל בתפלה, וכי אסור ללמוד לאור הנר בשבת משום דהוי מלאכה, פשיטא דלא, ואם כן מה טעם לאסור עד שיבדיל בתפלה. ואם יש סברא לאסרו הוא לפי שאסרו ליהנות מן הנר קודם שיברך עליו והיכי שרי בהבדיל בתפלה בלבד, ויש לישב בדוחק וצ"ע. ועל מה שכתב מרן דמותר ליהנות מן הנר קודם שיברך עליו, נלע"ד להביא ראיה ממה שכתב בגמ' פרק אלו דברים [ברכות] דף ג"ן [ע"א], היתה לו נר טמונה בחיקו או בפנס או שראה שלהבת ולא נשתמש לאורה, או נשתמש לאורה ולא ראה שלהבת אינו מברך כו', ע"ש. הרי שהתירו לו להשתמש לאורה קודם שיברך עליה. ועוד יש להביא ראיה ממה שכתב בפרק ערבי פסחים דף ק"ה [ע"ב], תניא הנכנס לביתו במו"ש מברך על היין ועל המאור ועל הבשמים ואח"כ אומר הבדלה על הכוס, ואם אין לו אלא כוס א' מניחו עד לאחר המזון ומשלשלם כולם לאחריו, עכ"ל. ומשמע דאף ברכת בורא מאורי האש מניחה לאחר המזון, הרי שהתירו לו לאכול לאור הנר קודם שיברך עליו. וראיתי להרב שדחה ראיה זו בסי' הנזכר ע"ש, ומ"מ פשטא דמלתא משמע דמיירי במתקרב לאור הנר.
 
עוד כתב הרב שם דהוי כעין ברכת הנהנין וכשם שאין נהנים בלא ברכה כך אין ראוי ליהנות מאור הנר בלא ברכה, ע"ש. ואחר שאלת המחילה נראה דמדברי רז"ל משמע להפך, שלא אמרו אין נאותים מן הנר עד שיברכו עליו אלא אמרו אין מברכים על הנר עד שיאותו לאורו, ר"ל שקודם שיאותו אין מברכים עליו, אבל אין הכי נמי דיכול ליאות ממנו קודם שיברך עליו. וטעם הדבר נלע"ד במה שכתב הרא"ש בפרק אלו דברים [ברכות פ"ח סי' ג'] וז"ל, אמר ר' יהודה אמר רב אין מחזרים על האור כדרך שמחזרים על כל המצוות לפי שברכה זו אינה אלא לזכר בעלמא שנברא האור במו"ש, דאי משום הנאת האור מברך היה צריך לברך בכל פעם ופעם כשנהנים מן האור, מכ"ש על הבשמים דאינה אלא להשבת נפשו, עכ"ל. וכיון דלא הוי טעמא משום הנאה מש"ה מותר ליהנות ממנו קודם שיברך עליו. ומ"מ מדברי מרן הנז"ל למדנו דס"ל דמותר לקרוא קודם שיברך בורא מאורי האש. ואין להקשות ממה שהביא מרן בב"י בסי' תקנ"ד דברי הרד"א שכתב דמברכים על האור קודם שקוראים איכה ולא חלק עליו, דמשמע דס"ל דאסור לקרות קודם שיברך על האש, דליתא, דהתם משום טעמא אחרינא הוא, וכמו שכתב הרב מ"א דטעמא משום דכתיב במחשכים הושיבני ע"ש, אי נמי י"ל דטעמא הוי דכיון שאין מבדילים אח"כ חיישינן שמא ימשכו אז בקינות וישכחו מלברך בורא מאורי האש, ולזה מקדימים אותה לקריאת האיכה והקינות קודם שתתערבב דעתם, וקרוב לזה כתב הרב כנה"ג בסי' תרצ"ג ע"ש.
 
ומ"מ לענין הלכה נלע"ד כיון דלדעת הראב"ד והרד"א והכלבו ומהריק"ש דאינו מארי דאתרין אסור ללמוד קודם שיברך, ולדעת מרן אין אסור בדבר אם יברך קודם שיקרא, צריך לברך קודם שיקרא. וכן שמעתי על אחד מקדושים אשר בארץ המה שפסק לאסור קודם שיברך וכן ראוי להורות. ונראה דלאו דוקא ללמוד אלא ה"ה לשתות עשן אסור קודם שיברך בורא מאורי האש, דאע"ג דכיון שהבדיל בתפלה מותר לעשות מלאכה, מ"מ מטעמא אחרינא יש לאסור לפי שנהנה מן הנר קודם שברך עליו. איברא דהרב ז"ל כתב בתשובה הנזכרת דע"כ לא אסרינן אלא כשנהנה מן האור, משא"כ בשתית העשן שאינו נהנה אלא מן האש. ומ"מ מדברי התוספת הנז"ל יש ללמוד דאסור, דכל כמה דמצי מקדים לברך עדיף טפי, ולזה ראוי לו לברך בורא מאורי האש קודם שישתה עשן, ולזה הסכים הרב שם ע"ש. אחר זמן רב נדפס ספר תורת חסד להרב חסדאי הכהן וראיתי לו שעמד על זה בתשובה ראשונה שבספרו והעלה בסוף דבריו וז"ל בקצור, דמי שקורא ולומד לאור הנר קודם שיבדיל על הכוס יכול לברך עליו מיד, וחוזר ומסדרם על הכוס כמו שהיה עושה רבי להוציא בני ביתו, אבל מי שאינו צריך לחזור ולברך להוציא בני ביתו נראה שהנכון שיסדרם כלם על הכוס ולא יברך מיד ואע"פ שנהנה לאורו כו', ע"ש. ולי הדיוט נראה יותר נכון כמה שכתבתי כי בזה עביד ככולי עלמא, משא"כ כשלומד בלא ברכה דעביד אסורא לדעת הראב"ד והרד"א ודעמייהו כנז"ל. עוד נסתפק הרב היכא שברך בורא מאורי האש קודם הלימוד, אם בשעה שמבדיל על הכוס צריך לאמר פעם אחרת כמו שכתב רבינו ירוחם או לאו, והעלה דאין לברך פעם שנית, ומיהו אם מברך להוציא בני ביתו שהם חייבים בודאי, לאפוקי נשים, ש"ד לחזור ולברך, ע"ש באורך, ואין כאן מקום להאריך.
שו"ת פרח שושן חלק אורח חיים כלל ג סימן ג
 
על אמירת ויהי נועם בפורים שחל להיות במ"ש, אימתי יאמרו קודם קריאת המגילה או אח"כ.
 
עוד נשאלתי על אמירת ויהי נועם בליל פורים שחל להיות במו"ש, אימתי יאמרו אותה קודם קריאת המגלה או אח"כ, כי יש בזה מנהגים חלוקים.
 
תשובה. הנה מדברי מרן הש"ע נראה שיש לאמרה אחר קריאת המגלה שכן כתב בסי' תרצ"ג [סע' א'] וז"ל, אחר קריאת המגלה בערבית אומר ואתה קדוש, ואם חל במו"ש אומר ויהי נועם קודם ואתה קדוש. ומשמע דר"ל אחר קריאת המגלה, וכן כתב בהדיא ר"ע הובאו דבריו בטור א"ח סי' הנזכר וז"ל, ואם חל במו"ש אמרים ויהי נועם אחר קריאת המגלה, ע"ש, ולא הביא מרן בב"י שום חולק על זה. וכ"כ במנהגים שבסוף ספר לבוש א"ח סי' ך' וז"ל, אבל כשחל פורים במה שכתב אומרים למנצח, ואחר המגלה ויהי נועם ואתה קדוש ויתן לך, ע"ש. ואל תשיבני ממה שכתב מור"ם בהגהה על מה שכתב מרן ואם חל במו"ש אומר ויהי נועם וכו' ואומרים ויתן לך וקוראים המגלה, דמשמע שיש לומר ויהי נועם ואתה קדוש קודם קריאת המגלה. וכן משמע מדברי הלבוש שכתב בסי' הנזכר וז"ל, ואם חל במו"ש אומרים ויהי נועם ואתה קדוש ואומרים ויתן לך כמו בשאר מו"ש, וקוראים את המגלה ואח"כ מבדילים, עכ"ל, דמשמע גם כן מדבריו דאמירת ויהי נעם ואתה קדוש היא קודם המגלה. דליתא, דכבר הרגיש בזה המי"ט, הובאו דבריו בספר גן נטע ובספר אליא זוטא, וכתבו דגם רמ"א ולבוש ס"ל דאומרים ויהי נועם ואתה קדוש אחר מגלה כמו בחול, אלא דמה שכתב ויהי נועם היינו לעיקרא דדינא שאומרים ויהי נועם, לאפוקי מש"ל וכלבו דאין אומרים כלל ויהי נועם, גם ויתן לך אשמועינן רמ"א דאומרים, אבל לא בעי למימר כלל שיאמרו קודם מגלה, ומה שכתב וקוראים המגלה ואח"כ מבדילים היינו לאפוקי מרד"א שפסק להבדיל קודם מגלה ע"ש.
 
נמצאנו למדים דהנכון הוא לומר אחר תפלת י"ח בורא מאורי האש וקוראים המגלה, ואח"כ יאמר ויהי נועם ואתה קדוש.
 
ומיהו מי שאומר ויהי נועם קודם קריאת המגלה ואחר קריאתה אומר ואתה קדוש אין מוחים בידו, דמה איסור יש בדבר, דאי משום אחור יומא כל כמה שלא הבדיל נקרא אחורי יומא, ומה לי אם יאמרנו בתחלה או בסוף. ויש להביא סמך לנוהגים לאמרו בתחלה ממה שכתב מהריק"ש בסי' תרצ"ג, דאע"ג דכתבו התוס' והרד"א דביום קוראים המגלה קודם תהלה לדוד, מ"מ במצרים נהגו לאמר תהלה לדוד קודם קריאת המגלה כדי לאמר מיד אחר קריאת המגלה ואתה קדוש כמו בלילה, ע"ש. וה"נ נהגו לומר ויהי נועם קודם המגלה כדי לומר מיד אחר קריאת המגלה ואתה קדוש כמו כשחל פורים בשאר ימות השבוע. זה הוא הנלע"ד להליץ בעד הנוהגים כן, ומ"מ לכתחלה יש לנהוג כמה שכתבו הפוסקים הנז"ל וכמשמעות דברי מרן הש"ע. וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק אורח חיים כלל ג סימן ד
 
על דברת הכילה שעושים לה ד' דפנות וגג על גביהן ונכנסים לישן בתוכה מפני היתושים, אם מותר לנטותה או לכונסה בשבת.
 
כתב הרב גינת ורדים בכלל הנזכר [ג'] סי' כ"ו על דברת הנאמוסייא שעושים ד' יריעות לארבע רוחות ויריעה על גביהם, וכלם חוברות אשה אל אחותה, ופורסים אותה תלויה מארבע רוחותיה ונכנסים לישן בתוכה מפני היתושים, מה דינה של כילה לנטותה ולפורסה בשבת ולקבצה משום אסור אהל, ופשיט לה לאסור. ובכלל דבריו הביא את דברי בקצור נמרץ ודחאם. ועתה באתי לחזק את דברי הראשונים בס"ד.
 
ואני בעניי כתבתי בדברות ראשונות דמדברי התוס' יש להכריח לחומרא מדכתבו בפרק תולין [שבת] דף קל"ח [ע"א ד"ה כרך] על מה שכתב בגמ', טלית כפולה לא יעשה כו', היה כרוך עליה חוט או משיחא מותר לנטותה לכתחלה. וז"ל, כרך עליה חוט או משיחא מותר לנטותה, כגון ששייר בה טפח דבענין אחר לא הוה שרי כדאשכחן בפרק בתרא דערובין [ק"ב ע"א], כרוך בודיא ושייר בה טפח למחר פושטה, דמוסיף על אהל עראי הוא, א"נ כריכת חוט או משיחה מועלת בלי שיור טפח, עכ"ל. והנה בין שני התרוצים של התוס' יש נפקותא לענין דינא, דלתרוץ ראשון בעינן תרתי כריכת חוט ופריסת טפח, ולתרוץ שני די באחד מהם. וכבר נודע מה שכתב הרב כנה"ג בא"ח בדרכי הפוסקים סי' י"ט דתרוץ א' שעושים התוס' הוא העיקר ע"ש, וא"כ ראוי לפסוק כתרוץ ראשון, ובפרט בנ"ד שמצאנו כתוב בפסקי תוס' בפרק הנזכר סי' תנ"ט וז"ל, טלית כפולה שכרך עליה חוט ישייר בה טפח, עכ"ל. הרי מבואר דפסקו כתרוצא קמא, ועל פסקי תוס' יש לסמוך הלכה למעשה כמה שכתב הרב כנה"ג במקום הנז"ל סי' י"ו ע"ש.
 
וראיתי להרב הנזכר שכתב על דברי אלה וז"ל, ואע"ג דבפסקי התוס' כתוב וז"ל, טלית כפולה שכרך עליה חוט ושייר בה טפח, מ"מ הרא"ש שדורך בעקבות התוס' השמיט תרוץ א' ולא כתב רק תרוץ ב', עכ"ל. ודברי תימה הם, דמאחר שהתוס' הכריעו ופסקו כתירוץ ב' מה ראיה מייתי מהרא"ש שדורך בעקבותם, בשלמא אם היה הדבר שקול היה מקום להכריע מהרא"ש, אבל מאחר שהם כבר גילו דעתם ופסקו הלכה מה ראיה יש מהרא"ש. ואם נדחוק לומר שכונת הרב היא לומר דכיון דהרא"ש פליג עליהו כוותיה נקטינן גם זה א"א, שהרי כתב הכנה"ג באותו מקום הנז"ל סי' י' דבמקום שהתוס' חולקים על הרי"ף אין הלכה כמותו, ע"ש, וא"כ כ"ש כשחולקים על הרא"ש. ולכך הנלע"ד הוא לפסוק כתרוצא קמא דבעינן תרתי, וכפ"ז צריך לתת טעם מה שכתב דהכא בעינן תרתי חוט ופריסת טפח ובפרק בתרא דערובין די בפריסת טפח. ועל זה כתבתי דהכא גבי טלית כפולה כיון שעושה גם כן הדפנות אין די לו בפריסת טפח בלבד, אלא צריך גם כן כריכת חוט או משיחה, משא"כ גבי בודיא כיון דאין עושה הדפנות די לו בפריסת טפח כנזכר באורך בתשובה הנזכרת ע"ש.
 
ועל דברי אלה כתב הרב שם וז"ל בקצור, ואני אומר דסגנון פירוש זה הוי תורה שבע"פ, שהרי התוס' רוצים להביא ראיה שמלבד כריכת חוט בעינן נמי שיור טפח, ומייתו ראיה למלתייהו מההיא בודיא, והקושי בזה מבואר דבבודיא אי בעי שיור טפח הוי משום דאין שם כריכת חוט או משיחה. וצריך לישב דבבודיא לא היה צריך אפילו שיור טפח כיון שאין שם עשית דפנות כו', אמנם נלע"ד לישב דשפיר מייתי ראיה למלתיהו דבעינן תרתי מההיא בודיא דערובין דבעינן בה שיור טפח, ובודאי היה לבודיא חבל למותחה ולקשרה בו ולהעמידה על מכונתה, ואע"ג דיש לה חבל קשור הצריכו בה שיור טפח, אם כן נשמע מינה דאם יש לה חבל וכריכת חוט או משיחה עוד מתבקש לה שיור טפח כו', ע"ש.
 
ואחר לחיכת עפר כפות רגליו אני תמה עליו, כי מאחר שהוא תפש עלי שדברי אלה הם תורה שבע"פ, איך לא הרגיש זה על עצמו שכתב דההיא בודיא מיירי שהיה לה חבל למתחה ולקשרה בו, וכל זה הוא תורה שבע"פ, ולא עוד דמשוי לשני תרוצי התוס' מחלוקת במציאות, דלתרוץ א' הבודיא יש לה חבל ולתרוץ שני אין לה חבל, ונמצא שהם שני אוקימתות בביאור הגמ' וכל זה חסר מן הספר, ועל זה אמרו רז"ל אין אדם רואה חובה לעצמו. ולא עוד אלא דפירוש זה אי אפשר לומר, דלתרוצא קמא בעינן תרתי, שיהיה חבל ומשיחה ושתהיה פרוסה טפח, שהרי לעיל מזה אמרו בגמ' דערובין דף ק"ב [ע"א], א"ר אסי הני כפי דארבא בזמן שיש בהם טפח וכו', למחר מביא מחצלת ופורס עליהם, מאי טעמא מוסיף על אהל עראי הוא ושפיר דמי, ע"כ. הרי מבואר דכיון שיש בהם טפח א"צ לא חבל ולא משיחה וזה הפך דברי הרב, וצ"ע.
 
ואשר אני אחזה לי כעת לישב דברי התוס' בענין אחר, והוא דלעולם דשייר טפח מהני לחוד ולא בעינן חוט או משיחה, והיינו ההיא דערובין גבי כיפי דארבא ובודיא, אמנם חוט או משיחה לחוד לא מהני אם לא ששייר טפח. וזו היא כוונת התוס' דפרק תולין שאמרו כרך עליה כו', וכגון ששייר בה טפח, כלומר דלא מהני חוט לבדו אם לא בשיור טפח, וכונת הגמ' שאמרה כרך עליה חוט היינו לומר ששייר בה טפח אע"פ שנזכר בהדיא. והדבר מוכרח דכרך עליה חוט לאו דוקא, שהרי כתב רש"י ושאר הפוסקים דבעינן שנתנה על הנס שעל הקנוף כשהיא מכופלת מע"ש, ע"ש. והכריחו דבריהם התוס' מדאשכחן בפרק בתרא דערובין [ק"ב ע"א], כרוך בודיא ושייר בה טפח כו', והכונה דשם בגמ' קאמר, הנהו דכרי דהוו ליה לרב הונא דביממא בעו טולא ובליליא בעו אוירא, אתא לקמיה דרב, אמר ליה זיל כרוך בודיא שייר בה טפח, למחר פשטה ומוסיף על אהל עראי ושפיר דמי. ופרש"י וז"ל, דביממא בעו טולא, מפני השרב. ובלילא בעו אוירא, הנאת הקור מפני הבל הקיץ, ובימות החול היו פורשים עליהם מחצלאות ביום ונוטלים בלילה. אתא לקמיה דרב, אמר מה נעביד להו בשבת. כרוך בודיא, כשתסלק המחצלת מעליהם לפנות ערב שבת אל תסלקנה כולה משם, אלא הוי גולל ושייר טפח פרוסה דליהוי עליה שם אהל, ע"כ. הרי מבואר שהוא היה רוצה לסלק המחצלת מכל וכל כדי שיהיה להם אוירא, אלא שאסור שבת עומד בפניו שלא יוכל לפרסה למחר, ואם איתא דבכריכת חוט לחודיה מהני היה לו ללמדו התר זה כדי שיהיה להם אוירא טובא, אלא ודאי מוכח דלא מהני חוט או משיחה לחודיה ולעולם דפריסת טפח לחודיה מהני. ולתרוץ ב' ס"ל דחוט או משיחה לחודיה מהני, ומה שלא למדו בערובין לעשות חוט או משיחה, כדי שלא יצטרך להם דהמחצלת בעצמה יניח ממנה טפח פרוש ודיו. והנה התוס' פסקו כתרוץ א' דחוט לחודיה לא מהני, אבל פריסת טפח לחודיה מהני, וזה מדוקדק בפסקי תוס' שכתבו, טלית כפולה שכרך עליה חוט ישייר בה טפח, ע"כ. ולא כתבו טלית כפולה יכרוך עליה חוט וישייר בה טפח דהוה משמע דתרתי בעינן, אבל מלשונם זה שכתבו שכרך עליה חוט נראה כי כונתם לומר שאם כרך עליה חוט להתירה אינו מספיק וצריך שיור טפח, ולעולם דבטפח לחודיה די, ומאי דנקט תלמודא שכרך עליה חוט אורחא דמלתא קתני שדרך לכרוך עליה חוט כדי למשכה ולמתחה בו, ולעולם דבפרוסה טפח מיירי כי היכי דאמרינן דמיירי בנתונה על הנס כנז"ל.
 
ואגב אורחין ראיתי להזכיר כאן מאי דחזינא חזות קשה להרב עולת שבת, שכתב בסי' שט"ו ס"ק ב' וז"ל, ואני תמה לע"ד מהא דאמרינן בסוף ערובין הני דכרי דהוו בי רב הונא כו', ומשמע מדברי התוס' שם ובפרק כל הכלים דפריסה היה למחיצה, דאל"כ לא הוו מייתו מההוא מעשה ראיה לדבריהם דאפילו במחיצה שייך אהל כו', אבל באמת אחר העיון פשטא דסוגיא דההוא עובדא משמע דלא מיירי בפריסת מחיצה אלא בפריסת אהל כו', ודברי התוס' יש לישב, עכ"ל. ודברי תימה הם, שהרי מבואר בגמ' ובפרש"י בהדיא דבאהל מיירי, וכמש"ל. והיכן מצא להתוס' דס"ל דבמחיצה מיירי ואדרבא בתוס' מבואר בהדיא בפרק כל הכלים דף קכ"ה דבאהל מיירי שכתבו בד"ה הכל מודים וז"ל, ומיהו באהל שבגג נמי פליגי כמו שמוכח לקמן בפרק תולין כו', וכן משמע בפ"ב דערובין דאמר הנהו דכרי דהוו בי רב הונא כו', ע"ש. הרי שכתבו התוס' בהדיא דהך עובדא באהל שבגג מיירי, וצ"ע. שוב מצאתי להמ"א שהשיגו בזה ריש סי' הנזכר ע"ש.
 
עוד כתב הרב וז"ל בקצור, ומאחר דלדעת הרי"ף והרמב"ם הכילה שיש בגגה רוחב טפח הוי אהל קבוע ויש בה חיוב חטאת, א"כ אין תקנה להתיר בנ"ד כלל, דלא מהנו חוט או משיחה אלא כשאין בגגה רוחב טפח והנאמוסייא מקורה ברבוע כבית. גם אין להתיר בה כשתהיה פרוסה מבע"י רוחב טפח, דע"כ לא התירו בכה"ג אלא באהל עראי, אבל כשעקר האהל הוא אהל קבוע שיש בו חיוב חטאת אין להתיר בו שיוסיף עליו, והשתא לא דמיא לההיא דפ"ב דעירובין דיש לה תקון בשייר בה טפח, שהתר תוספת זה לא אמרוהו אלא גבי אהל עראי, א"כ כשעקרו של אהל הוי אהל קבוע מנין לנו להתיר בו התוספת, עכ"ל.
 
ולי הדיוט נראה דאפשר דגם הרי"ף והרמב"ם מודו בנאמוסיי"א דמותר כשתהיה פרוסה מבע"י, ולא חלקו אלא בענין חוט או משיחה שהוא הכר מועט, אבל כשהיא פרוסה טפח כ"ע מודו דמהני. וכן משמע מלשון המ"א שכתב בסי' הנזכר (שט"ו) ס"ק י"ב טלית כפולה שאין בגגה טפח כו', אבל אי איכא בו טפח לא מהני חוטין, עכ"ל. ומשמע דדוקא חוטין לא מהני אבל פריסת טפח מהני, וכן נראה מדסתמו דבריהם ולא אמרו דביש בה גג טפח לא מהני טפח, ובפרט מרן הש"ע דס"ל כוותיהו לא אשתמיט הוא ולא שום אחד ממפרשי דבריו להשמיענו דין זה, ובפרט דהוי מלתא דאסורא שהיה להם לאפרושי לן מאסורא, אלא ודאי דס"ל דכל שהיא פרוסה טפח מבע"י מותר. וטעמם נלע"ד משום דאע"ג דכל שיש בגגו טפח מקרי אהל קבוע וחייב חטאת עושהו, היינו דוקא כשעושה אותו להתקיים לעולם, אמנם היכא שאינו עומד להתקיים מיקרי אהל עראי, וכ"כ הרב עולת שבת בסי' הנזכר ס"ק א' וז"ל, והיכי דמי אהל עראי, מפרש רש"י כגון שעושה לפי שעה ולא להיות שם קבע, עכ"ל. וראיה לזה מדאמרינן בפרק כל הכלים [שבת קכ"ה ע"ב] גבי פקק החלון דפוקקים בו משום דמותר להוסיף על אהל עראי בשבת ע"ש, הרי שאע"פ שהוא כעין קבוע ויש בו יותר מטפח מ"מ כיון שהפקק הוא דרך עראי מותר להניחו. וה"נ בנ"ד מותר לעשות הנאמוסיי"א דהיא דומיא דטלית כפולה, שהרי פרש"י [שבת קל"ח ע"א] וז"ל, טלית כפולה לא יעשה לשטוח טליתו על גבי ד' יתדות לישן תחתיה וראשו מתכפלין לכאן ולכאן לצד הארץ והויא ליה לכתלים להגן מן החמה שהוי אהל, עכ"ל. והיינו ממש צורת הנאמוסיי"א אלא שבמקום היתדות עושים חבלים וכדומה, ואפ"ה כתבו התוס' [שבת קל"ח ע"א ד"ה כרך] בתרוץ א' דמותרת על ידי פריסת טפח. ונראה ששני התרוצים של התוס' היינו פלוגתא דהרי"ף והרא"ש, דתרוץ א' ס"ל כדעת הרי"ף ולכך בעי פריסת טפח, ותרוץ ב' אזיל כדעת הרא"ש ולכך בכריכת חוט לחודיה מהני, אלא שהרי"ף כדי שלא לעשות אוקמתא דמיירי בפרוסה טפח כתב דאין לה גג טפח, ולעולם דאיהו מודה דאם היתה פרוסה טפח מותר אפילו ביש לה גג. עוד יש להביא ראיה מדאמרינן בפרק בתרא דעירובין [ק"ב ע"א] כרוך בודיא ושייר בה טפח וקרי ליה מוסיף על אהל עראי כנז"ל אע"פ שהוא בנין קבוע. ואין לדחות כמו שכתב בדברות ראשונות דשאני הכא לפי דאין עושה מחיצות, דליתא, לפי שכעת מצאתי להרא"ש שכתב בפ"ד דביצה [סי' י"א] וז"ל, והא דאמרינן בפ"ב דעירובין כרוך בודיא ושייר בה טפח אלמא דמקרי אהל בלא מחיצות, התם שאני דהוי בנין חשוב וגם עיקר כוונתו לעשיית אהל, אבל בנין עראי כזה לא מקרי אהל בלא מחיצות, עכ"ל. הרי דגבי בודיא קרי ליה אהל חשוב ואפ"ה בפריסת טפח סגי.
 
עוד יש להביא ראיה מהנהו כפי דארבא דבסוף עירובין ופסקם מרן בש"ע סי' הנזכר [שט"ו סע' ב'] וז"ל, עצים שתוקעים ראשם האחד בדופן הספינה וכופפים ראשם השני בדופן השני של הספינה ופורסים מחצלת עליהם לצל, אם יש ברחבם טפח כו', חשיבי כאהל ומותר לפרוס מחצלת עליהם בשבת, דהו"ל תוספת אהל עראי ושרי, עכ"ל. וידוע דהני כפי עושים מהם גג ודפנות עד שאין נראה מי הם העומדים בתוכם, ואפ"ה התירו לעשות זה בשבת ע"י פריסת טפח, הה"נ בנ"ד דשרי. וכן משמע מדברי הרמב"ם שכתב בפרק כ"ב מה' שבת [הכ"ז] וז"ל, ומותר להוסיף על אהל עראי בשבת, כיצד, טלית שהיתה פרוסה על העמודים או על הכתלים והיתה כרוכה קודם השבת, אם נשאר ממנה גג טפח מתוח מע"ש, הרי זה מותח את כלה בשבת עד שיעשה אהל גדול, וכן כל כיוצא בזה, עכ"ל. והיינו טלית כפולה שפרש"י כנז"ל שהיא דומה לנ"ד, אלא משום דאיהו ס"ל דטלית כפולה דאתמר בש"ס מיירי באין בגגה טפח כמו שכתב לקמן, לפיכך כתב ה"ה דיצא לו מעובדא דהנהו דכרי, אבל אין הכי נמי שהדין דין אמת דגם בטלית כפולה שיש בגגה טפח אם נשאר בה טפח מע"ש, מותר.
 
עוד יש להביא ראיה לדברינו ממה שכתב הרב שלטי הגבורים בפרק תולין סי' א' [שבת דף נ"ו ע"ב מדפי הרי"ף] וז"ל, ובכילת חתנים אפשר דכלהו שוים שאם כרך עליה חוט או משיחה דשרי לנטותו אפילו יש בגגה טפח, כיון דכשאין בגגה טפח כלהו מודו דשרי לנטותה אפילו בלא חוט או משיחה, עכ"ל. וכן נראה שהוא דעת הטור, דסתם וכתב גבי כילת חתנים דאם כרך עליה חוט או משיחה דמותר אפילו אם יש בגגה רוחב טפח, וגבי טלית כפולה הביא פלוגתא דהרי"ף והרא"ש, משמע דבכילת חתנים ליכא פלוגתא. ודלא כמרן הב"י שכתב וז"ל, ומכלל דברים אלו יתבאר לך שמה שכתב בב"י כילת חתנים כו', אינו אלא לדעת הרא"ש ורש"י ז"ל, דאלו להרי"ף והרמב"ם לא שרי בכריכת חוט או משיחה, ע"ש. והוא דוחק דמדסתם הטור משמע שדין זה הוא מוסכם אליבא דכ"ע וכדברי ש"ג, וא"כ אף אנו נאמר דמאי דסתם בריש הסימן דאם היתה פרוסה טפח מע"ש, שרי למתחה בשבת, דברי הכל היא, וכך היא חובתנו וכן אנו מצווים מפי סופרים ומפי ספרים להשוות המחלוקת.
 
עוד הביא הרב ז"ל ראיה לדבריו ממה שכתב הרא"ש [שבת פ"כ סי' ב'] דכריכת חוט או משיחה חשיב כאלו היתה פרוסה טפח, ומדהשוה שני צדדי ההתר אהדדי משמע דפריסת טפח לא מהני אלא באהל. וכתבתי עליו שכונת הרא"ש היא לומר דכריכת חוט מהני כאלו היתה פרוסה טפח דמהני אפילו באהל קבוע. וכתב ע"ז שדרך הרוצה לחדש וללמוד דין הוא לומר מן הקל אל החמור לא מן החמור אל הקל כו', ע"ש. ואני אומר דאדרבה מדברי הרא"ש יש הוכחה גדולה לדעתי דפריסת טפח מהני לכ"ע, שהרי הרא"ש בא לחלוק על הרי"ף שכתב דכריכת חוט לא מהני ביש לה גג טפח, והרא"ש פליג עליה וס"ל דאפילו ביש לה גג טפח מהני כריכת חוט, וכתב וז"ל, והא דאמרינן כרך עליה חוט או משיחה מותר איירי אפילו לא היתה פרוסה טפח אלא כולה כרוכה, דכריכת חוט או משיחה חשיב כאלו היתה פרוסה טפח, עכ"ל. ואלו לדברי הרב גו"ר דס"ל דאם בפרוסה טפח לא מהני לדעת הרי"ף, מאי קאמר חשיב כאלו היתה פרוסה ועליה אנו דנים, אלא ודאי דסובר הרא"ש דהרי"ף מודה בפרוסה טפח דמהני אפילו באהל קבוע וקאמר כי היכי דמודית לי בהא מודי לי נמי בכריכת חוט דמהני.
 
עוד כתב הרב וז"ל, ויש להתישב קצת בדברי מהריק"ש שבהגהותיו בסי' שט"ו כתב להתיר בפריסת הכיימ"ה שעושים על הדווא"ר כו', ולטעם שני איכא למידק שהלוחות שסביבי הדווא"ר הם אהל קבוע של בנין ואעפ"כ התיר להוסיף עליהם כו', ע"ש. ולא ידענא מאי ק"ל, דהא פקק החלון פרש"י דהוא ארובה שבגג כעין שלנו ואעפ"כ קרי ליה מוסיף על אהל עראי לפי שהוא דבר שאינו מתקיים ע"ש, וא"כ ה"נ בנ"ד דשרי. ונראה דנ"מ בין שני הטעמים דמהריק"ש לענין דינא, דלפי הטעם הראשון אין להתיר אלא בפרישת הכיימ"ה העשויה על ידי כבלים ושנצים, שאינה נופלת על הכותל אלא מתקמטת ומתקבצת לצד אחד על ידי החבל וכשרוצים לפרוש אותה מתפשטים הקמטים על ידי חבל אחר שכנגדה, כי לעולם יש פרוס ממנה רוחב טפח ויותר. אבל הכיימ"ה הקשורה תחת הארובה וכשרוצים לגלות הארובה נופלת לגמרי ונמתחת לאורך הכותל, וכשרוצים לסוגרה מושכים החבל שכנגדה ומעלים אותה כנגד הארובה אסורה, לפי שבשעת פתיחתה לא נשאר ממנה שום דבר פרוס כלל כדי להתיר התוספת עליו. אמנם כפי הטעם השני שהוא מפני הלוחות שסביבי הארובה גם בזאת הכיימ"ה יש להתיר, ומן התימה על מהריק"ש שלא הזכיר זה. ואחר החפוש מצאתי למהריק"ש בתשובה כ"י [אהלי יעקב] סי' צ"ה שאחר שהביא הטעם הראשון כתב וז"ל, משא"כ באהל הנמתח לארך הכותל שאין בה פרוש כלל וראוי לאסור עשייתו בשבת אפילו שהוא ע"י החבל כיון שאין שם אהל של כלום, ואפשר שמקלים בכך לפי שיש לוחות סביב הדווא"ר רוחב אמה והם מכלל סתימתו, עכ"ל. וכל זה הוא לדעת הרי"ף והרמב"ם, אבל לדעת הרא"ש ודעמיה שהתירו בטלית כפולה על ידי כריכת חוט או משיחה ודאי דהכי נמי שרי ע"י החבל שקשורה בו.
 
עוד הביא הרב מה שכתב הרמב"ם [שבת פכ"ב הל"ב] הנוטה פרוכת וכיוצא בה צריך ליזהר שלא יעשה אהל בשעה שנוטה, לפיכך אם היתה פרוכת גדולה תולים אותה שנים אבל אחד אסור, ואם היתה כילה שיש לה גג אין מותחים אותה ואפילו עשרה, שא"א שלא תגבה מעט מעל הארץ ונעשה אהל עראי, עכ"ל. והרבה להשיב על דבריו ונדחק בתרוצם ע"ש. ולי הדיוט נראה שכך היא כונת הרמב"ם, הנוטה פרוכת וכיוצא בה צריך ליזהר שלא יעשה אהל בשעה שנוטה, דהיינו שמתכפלת טפח בשעת הנטיה והוי ליה אהל, שכך דרך העולם שהתולה דבר מתכפל ממנו ונעשה גג טפח, ולכך צריך להזהר שלא יעשה כן. ואם היתה פרוכת גדולה א"א לצמצם שלא תתכפל ממנו, לכך תולים אותה שנים כדי שיהיו הם זהירים שלא תתכפל. שוב מצאתי להרב מ"א שכתב כן בסי' הנזכר ס"ק י"ח וי"ט וז"ל, שלא יעשה אהל כלומר שלא יכפל לרחבו טפח כו', תולים אותה שנים דיכולין לתלותה כאחד שלא תתקפל, עכ"ל. ומה שכתב, ואם היתה כילה שיש לה גג אין מותחין אותה כו', הכונה דבפרוכת כיון שאין לה גג ש"ד לתלותה על ידי שניהם דמזהר זהירי שלא יעשה אהל, אבל בכילה שיש לה גג א"א לצמצם ולכך אפילו בעשרה אסור.
 
עוד כתב הרב על מה שכתב בדברות ראשונות שאין למחות ביד המקלים כיון שיש להם על מה שיסמוכו, ונתלים באילנות גדולים ה"ה רש"י והתוס' והרא"ש והטור וכן משמע שהוא דעת הסמ"ג, ע"ש. כתב על זה, אין דברים אלו אמורים אלא בכגון דאתריה דהמקל כו', אבל בגלילותינו אתריה דהרמב"ם הם הגם לכבוש את המלכה כו', ע"ש.
 
ואחר שאלת המחילה מה יענה הרב בענין חוזר ונעור והדלקת נרות חנוכה וסתם כלים וכיוצא באלו הרבה דעבדינן הפך סברת הרמב"ם אע"ג דאתריה הוא, וכן בכמה דברים עבדינן הפך סברת מרן הש"ע. והטעם נראה שהוא על פי מה שכתב הרשב"א בתשובה סי' רנ"ג דאע"ג דבמקומות שנהגו לעשות מעשיהם על פי חבור רמב"ם וכדומה דיש לעשות על פיו בין להקל בין להחמיר, מ"מ אם יש חכם אחד וראוי להוראה ורואה ראיה לאסור מה שהם מתירים או להפך יכול לעשות כהוראתו, ע"ש. ובכן אם נהגו להתיר בפריסת טפח מבע"י אפשר שאיזה חכם ראוי להוראה סמך על דברי הרא"ש ודעמיה והתיר להם. וכל זה לפי דעת הרב, אבל לפע"ד אין אנו צריכים לזה, שכבר כתבתי דגם הרי"ף והרמב"ם ודעמייהו יודו בנ"ד דמותר, ומ"מ המחמיר תע"ב. זה הוא הנלע"ד להלכה ולא למעשה, עד אשר יסכימו בזה מו' היושבים על כסא ההוראה, וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק אורח חיים כלל ד סימן א
 
קמח של פסח שריקדוהו בנפה של שאר ימות השנה, אם יש לאוסרו. ויבאר אם קמח בקמח מיקרי לח בלח או לאו. ואם מותר לאפותו קודם הפסח ע"מ שלא יעשה ממנו תבשיל בפסח.
 
כתב הרב המחבר בכלל הנזכר [ד'] סי' י' על מעשה שאירע בענין קמח של פסח שריקדוהו בנפה של חמץ של כל השנה אם יש לאסרו או לאו. והביא על זה תשובת מהרימ"ט ז"ל [ח"ב] בתשובות דשייכי לא"ח סי' א' שנשא ונתן על דברי המרדכי דפרק כל שעה [פסחים סי' תקס"ט] וז"ל בקצור, על מה שכתב דאם נפלו מים על גבי קמח או שנתלחלח השק אוחז כל מקום המלוחלח בידו וירקד הקמח והשאר מותר, ודוקא כל זמן שהוא מלוחלח, אבל אם נתיבש לא מהני רקוד דמפריך ומתערב עם השאר, אלא ירקדנו ויניחנו עד אחר הפסח, ואם נתיבש בפסח אסור להשהותו. וקשה שהמרדכי עצמו בסי' תקס"ז התיר לכתחלה בחבית של שכר שאינו חוזר ונעור כו', ותרץ משם רבו דהכא שאני בקמח זה לפי שנוהגים היו לעשות המצה בפסח וחשיב נותן טעם בפסח. והוא ז"ל תרץ דע"כ לא מקלינן בחמץ שנתערב קודם הפסח אלא בעירוב לח בלח, אבל שאר תערובות אין להקל בהם וראוי להחמיר בהם ולומר דחוזר ונעור. וא"כ בנ"ד יש לאסור שאף אם נסמוך על תרוץ רבו של הרב מ"מ הרי במצרים נוהגים לבשל המצה בתוך הפסח, ונמצא שאותו חמץ המעורב נותן טעם בפסח, כ"ש לסברתו של הרב מהרימ"ט דסבר דלא מקלנן אלא בתערובת לח בלח אבל יבש ביבש כגון קמח אין להקל. ואני אומר שאף אם נודה למהרימ"ט ולרבו בפירוש דברי מהר"י מווינא מ"מ אין אנו אחראים להם כו', וכבר פשטה הוראה בכל גלילותינו להקל כדברי האומרים שאינו חוזר ונעור, ומסתמא בכל דיני תערובות שיהיו חד דינא אית להו כו', ע"ש.
 
ואחר שאלת המחילה אני אומר דאף אם לא יודה לדברי מהרימ"ט ולרבו, על כרחו צריך להודות לדברי מרן הש"ע אשר כל קהל עדתנו עליו יסמוכו, והוא פסק בסי' תס"ו סעיף ד' וז"ל, נפלו מים על קמח או נתלחלח השק יאחז בידו כל מקום המלוחלח בשק עד שיריק כל הקמח שבשק, ואם אי אפשר לו לעשות כן ירקד הקמח [והשאר מותר], ודוקא כל זמן שהא מלוחלח, אבל אם נתיבש הלחלוחית לא מהני רקוד דמיפרך ומתערב כו', אלא ירקדנו וישמרנו עד אחר הפסח, ואם נתיבש בפסח אסור להשהותו, ע"כ. ומדקאמר ואם נתיבש בפסח מכלל דעד השתא מיירי בנתיבש קודם הפסח ואפ"ה אסור לאכלו. וכן מבואר בדברי מהר"י ויינא שבמרדכי שכתב, ודוקא אם נתיבש קודם הפסח אז יכול לשמרו עד אחר הפסח, דנראה דדוקא לשמרו הוא דשרי אבל לאכלו אסור. וכ"כ הב"ח בסי' תנ"ג ס"ק ב' [דף קצ"ח ע"א] וז"ל, וקמח שבשק שבאו עכברים ונשכו את השק ואכלו הקמח כך דינו, אם הוא קודם הפסח צריך לנהל הקמח כו', והקמח מותר להשהותו עד אחר הפסח כו', ע"ש. וכ"כ בתשובותיו [שו"ת הב"ח] סי' קט"ו וז"ל, ואסור לאכול בפסח אפילו אם נעשה קמח קודם הפסח כמה שכתב מהר"י ויינא על שק של פסח שנפל לטיט במרדכי בפרק כל שעה, עכ"ל. וכן פסק הרב שיירי כנה"ג כמו שנעתיק לשונו לקמן בס"ד. ומאי דנקט המרדכי בפסח כתב השכנה"ג [סי' תס"ו הגהות ב"י ס"ק א' ד"ה ועל] וז"ל, דמה שכתב ודוקא כל זמן שהוא מלוחלח, לא קאי אמעשה שבא לפניו אלא דינא קאמר כו', ע"ש. ולי הדיוט נראה דמאי דנקט ברישא בפסח הוא לאשמועינן רבותא דאפילו בפסח עצמו מותר לאכול השאר ע"י רקוד, וכדעת הר"א מגרמיזא שהביא הטור סי' הנזכר [תס"ו] אבל ביבש אפילו קודם הפסח אסור, ולהיות כי מרן חש לדעת הרא"ש שחולק על הר"א הנזכר לכך השמיט תיבת בפסח, אבל ביבש פסק כוותיה לאסור אפילו קודם הפסח. ומעתה הדרא קושיא לדוכתה על המרדכי ועל מרן הש"ע, דבסי' תמ"ז כתב, אם נתבטל החמץ קודם הפסח אינו חוזר ונעור, ויש חולקים. משמע דס"ל כדברי האומרים דאינו חוזר ונעור מדהביא דבריהם בסתם, ואלו הכא בסי' תס"ו גבי נפלו מים על קמח הנז"ל משמע דס"ל כמ"ד דחוזר ונעור, ועל כרחנו צריכים אנו לתרוץ מהרימ"ט ולתרוץ רבו לחלק ביניהם כנז"ל.
 
והנה כפי השני חלוקים הנזכרים יוצא לנו לאסור בנ"ד, דכפי התרוץ של מהרימ"ט ז"ל פשיטא ודאי דיש לאסור בנ"ד דהוא תערובת קמח, אלא אפילו כפי התרוץ של רבו, דהיינו לפי שרגילות לאפות המצה בפסח, אפ"ה יש לאסור בנ"ד מהטעם שכתב הרב שיירי כנה"ג בסי' תס"ו בהגהת ב"י ס"ק א' ז"ל, ולי נראה טעם אחר לאסור דלפעמים מן המצות עושים תבשיל וחוזרים ומחממים אותם, וכבר כתבו ההגהות כו', דאפילו למ"ד אינו חוזר ונעור אם חזרו וחממו המצה או התרנגולת בפסח בעוד שהחטה שם אסורה, דחוזרת ונותנת טעם בפסח כו', וכן אני מורה ובא לאסור כל השק כשנמצא מעט עסה יבשה אפי' כל שהוא בכל מקום שנמצא, בין למעלה בין למטה בין באמצע, לאכלו בפסח, אלא ינהלנו וישמרנו אחר הפסח, וכן היה מנהג של הרב מר קשישא כמהרר"י אישקאפא ז"ל להורות כן כדברי המרדכי, ע"ש באורך. וכ"כ בעולת שבת סי' תנ"ג ס"ק ב' דאין לעשות תבשיל ממצה בפסח ע"ש. והנה פה מצרים יע"א נוהגים לעשות מן המצה סודג"א, דהיינו שכותשים המצה ומבשלים אותה עם מרק של בשר, וגם מבשלים ממנה במים ואוכלים עם גבינה. וגם עושים ממנה צפיחית בדבש על ידי האור, וא"כ חוזרת ליתן טעם בפסח. ואין תקנה להזהירם שלא יבשלו ממצה זו זו, דכיון דהמנהג לבשל ממנה כמה מיני תבשילים כנז"ל חישינן שמא ישכח ויבשל, כיון שרגילות הוא לעשות תבשיל מן המצה בפסח אינו מועיל האזהרה שלא יבשלו מהם בפסח, ולכן אין לו תקנה אלא להשהותו עד לאחר הפסח. ובזה יתישב מה שהקשה מהרימ"ט על דברי רבו דלדידיה היל"ל ויאפה אותו קודם פסח כנז"ל, ועם מה שכתב אתי שפיר דכיון שרגיל לאפות בפסח אינו מועיל אזהרה דחישינן שמא ישכח.
 
ואין להקשות על זה ממה שכתב הרב עולת שבת בסי' תמ"ז ס"ק ד', על מה שכתב מור"ם דבכל תערובת לח בלח אינו חוזר ונעור, כתב וז"ל, פירוש אפילו לבשל בפסח מותר, וכן מוכח מדברי ת"ה סי' קי"ד ע"ש, כו', ומסיק בת"ה שם דקמח בקמח מקרי לח בלח ואם נתבטל קודם הפסח מותר לאפות ממנו מצות אפילו בפסח ע"ש ודוק, עיין בתשובות הרדב"ז ס"ב סי' קנ"ד, עכ"ל. דכל מה שכתב בזה הוא לדעת ת"ה, אמנם אין כן דעת מרן הש"ע כמו שנתבאר בההיא דסי' תס"ו שהבאתי לעיל, שכתב דאם נתיבש הלחלוחית לא מהני רקוד ואסור לאכלו בפסח, וכמו שכתב הרב עולת שבת עצמו בסי' תס"ו ס"ק ג' וז"ל, ומה שכתב ואסור לאכלו בפסח פירוש אפילו אם רוצה לאפות מהקמח מצות קודם הפסח אסור לאכול מהם בפסח, והמחבר סתם בכאן כמאן דס"ל לעיל סי' תמ"ז סעיף ט' דיבש ביבש אפילו באלף לא בטיל, מיהו נראה כיון דלא נשאר מלעיל בנפה הרי הוא קמח, ולדעת ת"ה דסבר דקמח בקמח הוי כתערובת לח בלח ומתערב יפה אפשר להקל אפילו באכילה, אמנם מנהג כל מורי הוראות לאסור באכילה וכן עיקר, ועיין פ"ג מה"ק, עכ"ל. ועיין במה שכתב פרי חדש א"ח בסי' תס"ו ס"ק ד' לתת טעם לדברי מרן ע"ש. וכתב הב"ח בסי' תנ"ג הביאו הרב שיירי כנה"ג בסי' הנזכר [תנ"ג] בהגהת ב"י ס"ק ה' וז"ל, קמח שבשק שבאו עכברים ונשכו את השק ואכלו את הקמח אם הוא קודם הפסח צריך לנהל הקמח, ואם ישאר על הנפה כמו פרורי עסה זורקו והקמח מותר לשהותו עד לאחר הפסח, ואם בפסח הכל אסור בהנאה כו', ואם השק מונח במקומו ונתיבש כו', ואפ"ה אסור לאכלו [בפסח], ע"ש. הרי מבואר דבכה"ג אסור לאכלו ואין לו תקנה לאפותו קודם הפסח.
 
ומה שכתב, ואם בפסח הכל אסור בהנאה, קשה אמאי אסור להשהותו, שהרי כתב הטור בסי' תמ"ב דף קפ"ה ע"א] וז"ל, ורב אלפס פסק כחכמים שאין לאו לא בתערובת חמץ ולא בחמץ נוקשה אלא [איסור] דרבנן, ולפי זה מותר לערבו בתחלה לפני הפסח ולהשהותו עד אחר הפסח, ולזה הסכים א"א הרא"ש ז"ל, עכ"ל. אמנם במעט עיון נראה דלא קשיא, דדוקא כשנתערב קודם הפסח דהתרא הוי מותר להשהותו, כיון שנתבטל קודם הפסח, אמנם בפסח עצמו דאיסורו במה שהוא אסור להשהותו. ובזה יתישב ג"כ מה שקשה על דברי הטור הנזכר דהיכי קאמר בחמץ דדבריהם מותר להשהותו, והא תנן במתניתין שאור ישרף אע"פ שהיא חמץ דדבריהם. ומצאתי לאביו של מו"ח, ה"ה הרב החסיד כמה"ר משה הלוי נזיר אלקים ז"ל, שהרגיש בזה וכתב וז"ל, קשה דהא תנן שיאור ישרף ושיאור הוא חמץ נוקשה, ומכל שכן דקשה זה למ"ד דאף בחמץ דאית ביה אסור תורה באכילתו כל כמה דלית ביה בל יראה ובל ימצא דמותר להשהותו, וכ"כ התוס' בריש פסחים [ב' ע"א ד"ה אור] דאף לההוא טעמא איכא חיוב אף בחמץ דדבריהם, והביאו ראיה מהא דשיאור שהוא חמץ נוקשה וכ"כ רבינו לקמן סי' תנ"ט דחמץ נוקשה הוא. ונ"ל לדעת רבינו ומאן דעמיה דטעמא דשיאור ישרף היינו דחיישינן שמא יגמור חמוצו ויהיה חמץ גמור, ואפשר דאפילו בהטילו לצונן לא ימנע חמוצו כיון שכבר התחיל, ומהתימה מרבותינו בעלי התוס' איך סמכו על ראיה זו כיון שיש לדחותה כדכתבינן, עכ"ל. וכפי מה שכתב אין צורך לזה, דהך מתניתין דשיאור ישרף מיירי בזמן אסורו, דאי לאו הכי שיאור אמאי ישרף יאכלנו או ימכרנו לגוי, אלא ודאי דמיירי בזמן אסורו, ולזה כיון דחמיר טפי דאסור במשהו ישרף.
 
ומ"מ דברי מרן הב"י בזה צל"ע, שכתב על דברי הטור הנזכר וז"ל, ומה שיש לדקדק במה שמתיר להשהותם בפסח כתבתי על מה שכתב ולרבנן אפילו לאו אין בהם, עכ"ל. ושם כתב בריש הסי' בפסקא המתחלת ומה שכתב רבינו דלר"א שהם בלאו אסור להשהותם, כתב דדעת הטור דלרבנן אע"ג דלית בהו לאו אפ"ה אסור מן התורה, ע"ש. וכפי זה דברי הטור בזה סותרים זה את זה, דהרי כתב כאן בפירוש שאין לאו לא בתערובת חמץ כו', אלא אסור דרבנן, וכעת צל"ע. וכבר יצאנו מהמרכז ונחזור לעניננו, דכפי זה בנ"ד יש לאסור בפשיטות לאכלו בתוך הפסח אע"פ שנאפת המצה קודם הפסח מהטעמים הנז"ל. ואין עומד לנגדנו זולתי מה שכתב מור"ם בהגהה סי' תנ"ג סעיף ג' וז"ל, וכן אם לא בררו ממנו אותו דגן שצמח, מיהו צריך לראות שאין בו כ"כ שלא יהיה ששים כנגדו מן ההתר, עכ"ל. וכתב על זה הרב מ"א ס"ק ו' וז"ל, מיהו צריך לראות, קאי אדגן שצמח, וא"צ לאפותו קודם הפסח דקמח בקמח מקרי לח בלח ואינו חוזר ונעור עכ"ל. והרי זה הפך כל מה שכתב. ומדברי הפר"ח א"ח בסי' הנזכר נראה דס"ל דדין זה חולק עם ההיא דסי' תס"ו ולא קי"ל כדברי מור"ם בזה ע"ש, והוא דוחק. והנה הרב בעל הלבוש רצה לישב שני דינים אלו וכתב סי' תס"ו וז"ל, ואסור לאכלו בפסח אם היה הרבה מלוחלח שלא נתבטל בששים, עכ"ל. וכונתו מבוארת דההיא דסי' תמ"ז מיירי שיש שם ששים, ולכך התירו לאפותו אפילו בפסח כמו שכתב שם בהגהת הלבוש, וכמדומה שהרב הב"ח לא ראה דברי הלבוש בהגהה, שאלו ראה אותם לא היה משיג עליו מה שהשיג, שהרי השגתו כתבה הלבוש בשם רבים טועים ע"ש. ומ"מ מדברי מהרימ"ט ורבו והרב כנה"ג נראה דס"ל דההיא דסי' תס"ו מיירי דיש בו ששים ואפ"ה אסור לאפותו אלא ירקדנו וישמרנו לאחר הפסח.
 
ומעתה חל עלינו חובת ביאור הך דסי' תנ"ג שלא תחלוק על ההיא דסי' תס"ו, ועיין במה שכת' לקמן בשם המ"א והרב א"ז ומשם תשובה מוצאת. ולענ"ד נראה דיש לישב בדוחק דשאני הך דסי' תנ"ג לפי שנתערבו זה עם זה בעודם חטים והוי יבש ביבש, ואיכא למ"ד דחד בתרי בטיל וכשטוחנם ונעשה קמח דמקרי לח בלח אית ביה ששים, נמצא שאסור זה מתבטל שני פעמים, ומ"ה התיר לאפותו אפילו קודם הפסח. וכן משמע מדברי הגהות מימוניות שהובאו ביתה יוסף בסי' הנזכר [סי' תנ"ג, דף קצ"ח ע"א ד"ה כתב ההגהות], כי משם מקור דין זה, שכתוב שם וז"ל, וכשהוא מעורב בתבואה אחרת צריך לבררו יפה שיהא ס' מאותו שלא צמח, ואע"פ דהוי יבש ביבש מ"מ יהיב טעמא בשעת אפיה כו', ע"ש. משמע מדבריו אלה דס"ל דגם חמץ במצה יבש ביבש חד בתרי בטיל, ומש"ה אפשר שסמך להתיר אף לאפותו בפסח כנז"ל, משא"כ בההיא דסי' תס"ו דלית ביה אלא חד בטול, דקמח בקמח הוי לח בלח למ"ד, מ"ה הצריך לאפותו קודם הפסח. א"נ י"ל דשאני התם שע"י הטחינה מתערב יפה. ולענין מעשה כתב הב"ח בסי' תנ"ג דכל בעל נפש יחמיר לעצמו, ובפרט בדגן שצמח, לאפות הכל קודם הפסח לפי שהיא חמץ גמור ואסר בפסח בשעת אפיה, ע"ש. והר"ן כתב בתשובותיו סי' מ"ט דלמעשה לא מלאו לבו להקל בדגן שצמח אע"פ שיש ס' כנגדו, אלא צריך להסיר כל המבוקעות והשאר מותר, ע"ש.
 
העולה מן המקובץ דבנ"ד יש לאסור אפילו לעשות המצות קודם הפסח מן הטעמים הנז"ל, ומ"מ בשעת הדחק או בהפסד מרובה נלע"ד דיש לסמוך בזה על דעת ת"ה ודעמיה דס"ל דקמח בקמח ומתערב יפה ואינו חוזר ונעור, ובפרט לאפותו קודם הפסח דמשמע מדברי הב"ח והאחרונים דאינו אלא חומרא בעלמא. ולכן נלע"ד שכל שאופים אותו קודם הפסח ומצוים אותם שלא יבשלו ממנו בפסח מותר, דהגם שכתבנו לעיל דלא מהני אזהרה, כעת מצאתי דהמ"א בסי' תנ"ח [ד"ה כתב הטור] והרב חק יעקב בסי' תנ"ג [ס"ק י"ג] פליגי על הע"ש, וס"ל דמותר לבשל מאותם מצות בפסח ע"ש, לכן לכתחלה מהיות טוב יזהר שלא לבשל, והשומע ישמע כו', דהא עיקר הדין דחוזר ונעור במחלוקת הוא שנוי ובכן נוכל לעשות בו כמה ספקות להתיר דהיינו ספק אי קי"ל כמ"ד חוזר ונעור או כמ"ד אינו חוזר ונעור, ואת"ל דקי"ל כמ"ד חוזר ונעור הני מילי בתערובת יבש ביבש אבל לח בלח אינו חוזר ונעור, וקמח בקמח רוב הפוסקים הסכימו דהוי לח בלח, ואת"ל דחיישינן לסברת מ"ד דקמח בקמח מקרי יבש ביבש, הני מילי כשהוא בעיניה קמח בפסח, אבל כשלשו ואפאו קודם הפסח בודאי דמתערב יפה ולכ"ע אינו חוזר ונעור. ויש להביא קצת ראיה לזה מדין שאור של פטור שנתערב בעסה החייבת בחלה ע"ש. והגם דכפי תרוצו דמהרימ"ט שכתבנו לעיל נראה דיש לאסור בכל זה, וגם לתרוץ המ"א שכתב בסי' הנזכר [תס"ו] ס"ק ה' [ט'] וז"ל, דמפריך ומתערב אע"ג דקמח בקמח בטל בששים, כיון שיש פירורים בעין חוזר ונעור כמה שכתב סי' תמ"ז ס"ד, וא"כ אסור לאכלו ומותר להשהותו ע"ש, וכ"כ הרב חק יעקב [שם] בס"ק י"ג ע"ש, וכ"כ הרב אליא זוטא בשם הדרישה ובשם מי"ט, מ"מ כתב בסוף דבריו וז"ל, מיהו היכא דאיכא ספקא ושעת הדחק יש לסמוך ולהקל, וכ"כ הרב חק יעקב.
 
וגדולה מזו כתב הב"ח בסי' תס"ז ס"ק ג' [דף ר"ח ע"ב] וז"ל, כתב במרדכי הארוך בשם ראבי"ה חטים מבוקעים שנתיבשו ואין המבוקעים נכרים ונתערבו בכרי, אם המבוקעים עדין בודאי בכרי אסורים בפסח כו', אבל היכא דאכלו מהתבואה עד הפסח הוי ס"ס ושרי למיכל אפילו בפסח, כדאמרינן בפרק התערובת [זבחים ע"ד ע"א] בטבעת של ע"ז שנתערבה במאה טבעות ונפלה א' מהם לים הגדול, הותרו כלם מטעם ס"ס, ספק נפל מן האסור, ואת"ל לא נפל כל שני טבעות שנהנה מהם אפשר שהם מן המותרים, ה"נ שמא כבר אכלו האסור, ואת"ל לא אכלו איכא למימר שיאכלו עתה מן המותר, ואפילו לא אכלו מנייהו מצי למשקל מנייהו ולשדייה לים או מפרר וזורה לרוח, או יאכל מהם קודם הפסח והנך משתרי כו', ואין לך כל מצה שלא יהא בה יותר משעור אסור והו"ל תרתי תרתי, ובס"ס אפילו באסור דאוריתא תלינן להקל, עכ"ל. ואע"ג דהב"ח פליג עליה וכתב [דף ר"ט ע"א] וז"ל, ובעיקר הדין דראבי"ה נראה בעיני דאנן לא נהגינן הכי משום דכיון דאיכא למימר שמא לא אכלו כלום תו ליכא להתיר, דאת"ל דלא אכלו כלו איכא למימר דיאכל עתה ממקום המותר כו', דראבי"ה שהתירו היינו טעמא דס"ל דאפיה אינו אוסר לכל כי אם כדי נטילה כו', וא"כ נשאר הרבה התר בכל מצה ומצה אבל לדידן האפיה אוסרת בכלו, ע"ש. מ"מ אנן קי"ל כוותיה, והא פסק מרן ז"ל בסי' תס"ז סעיף י"א וז"ל, אם נמצאת חטה בקועה בעסה או במצה אפויה יסיר ממנה כדי נטילת מקום והשאר מותר, ויש מי שאוסר כל העסה או אותה מצה, וראוי לחוש לדבריו אם לא במקום הפסד מרובה או בשעת הדחק, עכ"ל. וא"כ בנ"ד בהפסד מרובה או בשעת הדחק שפיר מצינן לעשות ספק ספקא כדרך שעשה ראבי"ה וכנז"ל, דהא אוכלים מהם קודם הפסח, וגם בתוך הפסח נותנים מהם לגוים ולמשרתים ולמשרתות לרקחות ולטבחות ולאופות, וגם רוב היהודים נשאר להם מן המצות אחר החג, ויש מקפידים לכתחלה להשאיר מהם אחר החג, ואם כן פשו להו ספקות ובזה כ"ע מודו. הגם שהפר"ח כתב בסי' תס"ז שאינו מסכים עם ראבי"ה בזה, מ"מ בנ"ד דאית ביה ספקי טובא כנז"ל בודאי שיודה להתיר, דטעמא דידה הוא משום דדבר רחוק הוא למתלי שאכלו כל החטים המבוקעים ע"ש, ונ"ד דמיירי בדבר מועט שפיר איכא למימר שאכלוהו. אך את זה מצאתי למור"ם שכתב בסי' תס"ז בהגהה ס"ב על דגן שהיה מונח בעליה וירדו גשמים דרך הגג כו', אותם שנתלחלחו אסורות אבל שאר מקומות מותר להשהותם מכח ספק ספקא כו', אבל לאכלם בפסח אסור ולא מהני ס"ס, ע"ש. הרי דלא מהני ס"ס להתירם באכילה. וראיתי להפר"ח שכתב בשם תשובות הרשב"א סי' ק"ב שמתיר אף באכילה מחמת ס"ס כדקי"ל דס"ס לקולא אף בדאוריתא, וכתב שכן עקר שמותרים אף באכילה דלא כהגה ע"ש. וגם הרב מגן דוד כתב בסי' הנזכר ס"ק ד' וז"ל בקצור, ועכ"פ כיון דעקר ההתר כאן מכח ס"ס אמאי אסור באכילה בפסח, ותו דרמ"א עצמו כתב בסי' תנ"ג דאם יש ביניהם דגן שצמח שאם יש ס' שמותר אפילו לאכלו בפסח, וע"כ לומר דכאן מיירי שאין ס' נגד האסור כו', ותו דראבי"ה התיר באמת משום ס"ס אף באכילה וצ"ע, ולענין דינא משמע דאם יש הפסד שאין לו אחר מותר אפילו באכילה, עכ"ל. ולזה הסכים הרב חק יעקב בס"ק ט' ע"ש, וכתב עוד [בס"ק י'] בשם הש"ך דכיון דלמר עוקבא אפילו לא נתבקעו אסורות הוי ס"ס בפלוגתא ולא מהני, ע"ש. וכפי זה בנ"ד דס"ס אינו בפלוגתא מהני להתיר אף באכילה, וגם בהגהה סעיף י"ב גבי מליגה התיר מכח ס"ס אף באכילה ע"ש.
 
זאת תורת העולה דלכתחלה או בהפסד מועט ושלא בשעת הדחק אסור לאפותו אפילו קודם הפסח, אלא ירקדנו וישמרנו עד לאחר הפסח כדברי מרן. ובשעת הדחק או בהפסד מרובה יאפה אותו קודם הפסח אם יש בו ספק, דהא לדעת הלבוש גם מרן הש"ע מודה בזה כנז"ל, וישליך ממנו מעט קודם שילושנו וכיוצא כנז"ל, ויזהר הרבה שלא לעשות מהם תבשיל בתוך הפסח. זה הוא הנלע"ד להלכה ולא למעשה עד אשר יסכימו בזה בעלי הוראה. וצור ישראל יצילני משגיאת ויראנו מתורתו נפלאות, אכי"ר. כה מעתיר ומתחנן.
שו"ת פרח שושן חלק אורח חיים כלל ד סימן ב
 
אם מותר להספיד בחדש ניסן למת בפניו או לאו.
 
כתב הרב המחבר בכלל הנזכר [ד'] סי' י"ח וז"ל בקצור, כתב מרן הש"ע סי' תכ"ט [סע' ב'] וז"ל, אין נופלים על פניהם בכל חדש ניסן כו', ואין מספידים בו. והנה מדסתים למילתיה דהספד משמע דבכל ענין אסור להספיד אפילו שיהיה בפניו של מת. אמנם מדברי מהריק"ש נראה דיכולים להספיד בפניו של מת, שכתב על דין זה, וה"ה לימים שמבטלים בהם תחנונים ונפילת אפים שאין להספיד בהם שלא בפני המת וכו'. אמנם נראה שאין זה נכון דאין זה דעת מרן דסתים למילתיה ואמר דאין מספידים בו, ומשמע דאפילו בפני המת אין מספידים כו', ועל כורחך לומר דטעות סופר נפל בספרים דלאו מר חתים עלה, ואם רצונך לקיים הגרסא תריץ ואימא דמשתעי כשהמת הוא ת"ח שהקלו להספידו בפניו, עכ"ל.
 
ואחר שאלת המחילה אני אומר דדברי מהריק"ש נכונים בטעמן ונמוקן עמם, ומרן רבן של כל בני גולה חתים עליהו שכ"כ בב"י בסי' הנזכר [תכ"ט דף קע"ג ע"א] דמן הדין מותר להספיד בחדש ניסן אע"פ שאין מתענים בו, כדמשמע בספ"ב דתעניות [י"ז ע"ב] דימי מגלת תענית שכתוב בהם דלא להתענאה בהון מותרים בהספד, ואפילו להתענות משמע בגמ' דידן דאין אסור כלל להתענות בניסן, דאמרינן בספ"ב דתעניות [שם] מריש ירחא דניסן דלא למספד, ומתמניא ביה דלא להתענאה, וקי"ל בפ"ק דר"ה [י"ט ע"ב] בטלה מגלת תענית, אלא שנהגו בהם אסור ע"פ מסכת סופרים ע"ש. וכיון שאינו אלא מנהג בעלמא דיינו לאסור לאחר שנקבר המת אבל בפניו אין לאסור. ויש להביא עוד ראיה לזה ממה שכתב מרן בסי' תר"ע [סע' ג'] דבחנוכה ופורים אין מספידים בהם אלא לחכם בפניו ע"ש, וטעמא משום דאע"ג דקי"ל דבטלה מגלת תענית בחנוכה ופורים לא בטלה, ואם איתא דכל יום שאין אומרים בו תחנון אין מספידים אפילו בפניו של מת, אם כן מה בא להשמיענו דאין מספידים בהם, אטו מי גרע חנוכה ופורים משאר ימים שאין אומרים בהם תחנון. ואין לומר דכל עצמו לא בא אלא להתיר ההספד לחכם בפניו, דזה אינו, חדא דמדקאמר אין מספידים אלא לחכם משמע שבא להודיענו האסור דאל"כ היל"ל מותר להספיד בהם לחכם בפניו. ועוד דגם זה אין צריך להשמיענו דלא עדיפי חנוכה ופורים מר"ח וחולו של מועד שמותר להספיד בהם לחכם בפניו. אלא ודאי דמשום דבשאר ימים מותר להספיד בפני המת קמ"ל דבחנוכה ופורים אין מספידים בהם.
 
עוד יש להביא ראיה ברורה ע"ז ממה שכתב הטור בסי' תקמ"ז [דף רע"ב ע"א] וז"ל, אסור להספיד על מת שמת לו מלפני שלשים יום קודם המועד, ואפילו אם יש לו הספד בלא זה, כגון שמת לו מת עתה שאותו מותר לסופדו אפילו מת ערב הרגל, אסור להספיד עמו על המת שמת לפני שלשים יום כו', ע"ש. וכן פסק מרן בשלחנו הטהור בסי' הנזכר [סע' ג'] ובי"ד סי' שמ"ז [סע' א'] ע"ש. והרי בערב הרגל הוא מהימים שאין אומרים בהם תחנון ואין מתענים בהם ואפ"כ כתבו שמותר להספיד בהם על מת שמת בערב הרגל כנז"ל, וכפי זה עלו דברי מהריק"ש כהוגן בלי שום הגהה ובלי שום אוקמתא דאפילו על כל אדם מותר להספיד בפניו.
 
וכבר הרגיש הרב גו"ר בחולשת דבריו וכתב בסוף דבריו, כל זה כתבתי לקיים המנהג דכללא נקטי בידיהו שאין מספידים אפילו בפני המת בכל יום שאין אומרים בו תחנון, עכ"ל. משמע דמצד הדין מותר גמור אלא שלפי שכך נהגו הליץ בעד המנהג. ולענ"ד נראה שטעם המנהג להיות כי פה מצרים הנשים מרגילים הרבה את ההספד ומחבלים בעצמם ועוברים על ובבשרם לא ישרטו שרטת, וכאלה רבות עמם, על כן יאמרו המושלים אבל כבד זה למצרים, ואם היו מתירים להם בפני המת היו עושים אפילו שלא בפניו, לכך עלה מצאו לאסור להם, והלואי היו יכולים למצא עלה לאסור להם כל השנה. וצור ישראל יצילנו מכל צרה וצוקה, ויקויים בנו מקרא שכתוב בלע המות לנצח, ויצילני משגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק אורח חיים כלל ד סימן ג
 
מי שהתפלל בי"ט ואמר אתה בחרתנו ויעלה ויבא, ונסתפק אם חתם מקדש ישראל והזמנים, או סיים ברצה ואתה ברחמיך הרבים כמו בר"ח וחולו של מועד אם צריך לחתום. ויבאר מאי דקי"ל כל המשנה מטבע שטבעו חז"ל בברכות דלא יצא, באיזה שינוי מיירי. גם יבאר מ"ש מרן בסי' תפ"ז דאם חתם מקדש השבת דלא יצא, אם הוא דוקא כשלא הזכיר של י"ט באמצע או אע"פ שהזכיר של י"ט. גם יבאר אם נסתפק אם הזכיר של ר"ח או לאו, אם צריך לחזור.
 
כתב הרב המחבר בכלל הנזכר [ד'] סי' י"ט במי שהתפלל בי"ט ואמר אתה בחרתנו ויעלה ויבא, ולא ידע אם חתם מקדש ישראל והזמנים כנהוג, או אם אמר אחר יעלה ויבא ואתה ברחמיך תחפוץ בנו כו', כמו שאנו אומרים בר"ח ובחולו של מועד ונמצא שלא חתם ברכת קדושת היום, אם צריך לחזור או לאו. ולהיות שגם אני נשאלתי על זה וכתבתי מה שנלע"ד, ובראותי שזכיתי לכוין לדעת הרב ז"ל באתי להעתיק מה שנמצא כתוב אצלי קצת בהרחבה.
 
הנה מלשון השאלה נראה שאם היה ברור לו שלא חתם הוה פשיטא ליה דצריך לחזור, וע"כ לא נסתפק אלא לפי שהיה בספק אם חתם או לאו, וכן הדעת נוטה דהא תנן בפ"ק דברכות לחתום אינו רשאי שלא לחתום, ושלא לחתום אינו רשאי לחתום, ופסקה הרמב"ם בפ"א מהלכות ק"ש [ה"ז] שכתב, ברכות אלו עם שאר כל הברכות הערוכות בפי כל ישראל עזרא הסופר וב"ד תקנום, ואין אדם רשאי לפחות מהם ולא להוסיף עליהם, מקום שהתקינו לחתום בברוך אינו רשאי שלא לחתום, מקום שהתקינו לפתוח אינו רשאי שלא לפתוח כו', כללו של דבר כל המשנה ממטבע שטבעו חכמים בברכות אינו אלא טועה וחוזר ומברך כמטבע, עכ"ל. הרי מבואר דכל ששינה ממטבע שטבעו חכמים בברכות אינו אלא טועה וחוזר, ובנ"ד נמי אי הוה פשיטא דלא חתם היה צריך לחזור ואין חולק בדבר.
 
אך את זה מצאתי להרמ"ך הובאו דבריו בכ"מ שהשיג על דברי הרמב"ם הנזכר וז"ל, ולא נהירא מההוא עובדא דההוא (תניא) דאמר [ברכות מ' ע"ב] בריך רחמנא מריה דהאי פתא. וגם מההוא דאמר [ברכות נ"ד ע"ב] דיהבך לן ולא יהבך לעפרא, ופטרו אותו מלהודות אע"פ ששינה ממטבע ברכת הגומל, ובנימין שינה ממטבע ברכת הזן ואעפ"כ יצא, עכ"ל. ומרן בכ"מ לא תרץ על זה כלום. אך מצאתי לו שכתב בפ"א מה' ברכות [ה' ה - ו] על מה שכתב שם הרמב"ם וז"ל, כל הברכות עזרא וב"ד תקנום, ואין לשנותם ולא להוסיף על א' מהם כו', וכל המשנה ממטבע שטבעו חכמים בברכות אינו אלא טועה כו', וכל הברכות כלם נאמרין בכל לשון והוא שיאמר כעין שתקנו רז"ל, ואם שינה המטבע הואיל והזכיר אזכרה ומלכות וענין הברכה אפילו בלשון חול יצא, עכ"ל. וכתב הרמ"ך, תימא דבה' ק"ש כתב לא יצא וצ"ע, ע"כ. ויש לתמוה על תמיהתו דבריש ה' ק"ש מיירי ששינה, שחתם בברוך או פתח במקום שהתקינו שלא לחתום או שלא לפתוח כו', והכא מיירי ששינה בנוסח הברכה ולא אמר אותו לשון ממש לא שאמר ענין הברכה בנוסח אחר ולא שינה לא בפתיחה ולא בחתימה, עכ"ל מרן כ"מ. וכפי תרוץ זה יתורצו ג"כ קושיות הרמ"ך שבפ"א מה' ק"ש, דמה שכתב הרמב"ם דלא יצא מיירי שחתם במקום שאמרו שלא לחתום וכדומה, וההיא דבריך רחמנא דיהבך לן מיירי שלא חתם במקום שאמרו שלא לחתום וכדומה ומ"ה יצא, וההיא דבנימין רעיא מיירי שחתם בריך רחמנא דזן כלא, וכדעת הרשב"א הובאו דבריו ביתה יוסף סי' קפ"ז יע"ש, ומ"ה יצא, משא"כ היכא דשינה בפתיחה או בחתימה דלא יצא וצריך לחזור ולברך. ומהתימה על מרן למה לא השיב על דברי הרמ"ך שבפ"א מה' ק"ש, ואפשר שסמך על מה שכתב בפ"א מה' ברכות כי משם תשובה מוצאת לקושית הרמ"ך וכמו שכתבנו.
 
אך על הרמ"ך יש לתמוה דמאי קשיא ליה על הרמב"ם, הרי דברי הרמב"ם הם משנה ערוכה בפ"ק דברכות, ומה שיתרץ עליה מההיא דבנימין רעיא יתרץ על הרמב"ם. ונראה לומר דממתניתין לא קשיא ליה, דאיכא למימר דמאי דקאמר לחתום אינו רשאי לשלא לחתום היינו לכתחלה אבל בדיעבד יצא, ומש"ה גבי בנימין רעיא בדיעבד יצא. אמנם לדעת הרמב"ם דס"ל דאפילו בדיעבד לא יצא מש"ה הקשה עליו. ועוד י"ל, והוא הנכון לע"ד, דהרמ"ך דקדק בלשון הרמב"ם דאחר שהזכיר מקום שהתקינו לחתום כו', אמר כללו של דבר כל המשנה ממטבע שטבעו חכמים בברכות אינו אלא טועה, כללו של דבר לאתויי מאי, בודאי שבא לרבות שאף שלא שינה בחתימה או בפתיחה אפ"ה לא יצא, ומש"ה הקשה לו מההיא דבנימין רעיא. אלא דכפי זה אין תשובת מרן מספקת דבדברי הרמב"ם משמע שאפילו היכא דלא שינה בפתיחה או בחתימה לא יצא. ונראה לע"ד לתרץ דהרמב"ם הוסיף באמרו זה הכלל אפילו היכא דלא שינה בפתיחה או בחתימה אלא ששינה בברכה בדבר המעכב, כגון שלא הזכיר ברית ותורה בברכת הארץ וכדומה, ומש"ה לא יצא ובה' ברכות מיירי ששינה בדבר שאינו מעכב, וזה הוא שדקדק בלשונו לאמר הואיל והזכיר אזכרה ומלכות וענין הברכה יצא, דהיינו שלא שינה בדבר המעכב.
 
שוב מצאתי להרב ב"ח אשר כתב קרוב לזה על דברי הטור שבסי' קפ"ז [דף קס"ו בב"ח ד"ה וכל], וכתב עליו וז"ל, וכל מי שמשנה המטבע נראה דר"ל דמשנה עקר ענין המטבע שעליה נתקן הברכה, כגון ברכת הזן משנה אותה לענין הארץ, וכן ברכת הארץ וברכת ירושלם משנה אותה לענינים אחרים, או שאומר עקר הברכה אלא שלא הזכיר מה שחייבו חכמים להזכיר בה, כגון שלא אמר ארץ חמדה טובה ורחבה, או שלא אמר ברית ותורה בברכת הארץ ומלכות בית דוד בבונה ירושלם, אבל כשהזכיר מה שחייבו חכמים להזכיר בה וגם אינו משנה עקר ענין הברכה לענין אחר אלא שאומרה בלשון אחר פשיטא דיצא, וראיה ברורה מבנימין רעיא, עכ"ל. ויעלוז לבי שכוונתי לדעתו.
 
שוב מצאתי למרן [הכס"מ] שכתב בפ"ק [ה"ה] דברכות דאע"ג דלא שינה בפתיחה ובחתימה אפ"ה לא יצא, שכתב על מה שכתב שם הרמב"ם וכל המשנה ממטבע שטבעו חכמים בברכות אינו אלא טועה, דתרי גווני שינוי הוו, הא' שהוא אומר נוסח הברכה שתקנו רז"ל אלא שהוא מוסיף בה כו', וכיון שכונת דבריו עולה למה שתקנו רז"ל יצא. השנוי השני הוא שמשנה כונת הברכה, כגון ברוך המקום שברא שהיא ברכה כוללת, ורז"ל תקנו לברך על כל דבר בפרטות המוציא לחם כו', וכדומה, ולא יצא י"ח, עכ"ל. הרי דס"ל דאע"ג דלא שינה בפתיחה יצא, אלא שלבסוף נראה שחזר בו הרב שכתב וז"ל, ועי"ל דפלוגתא דר"מ כו', לא משום שבראה היא אלא מפני שלא הזכיר שם ומלכות, שאלו היה מזכיר שם ומלכות ואומר בא"י אמ"ה לכ"ע יצא ידי חובתו, ומ"מ אע"פ שהזכיר שם ומלכות ואמר ענין הברכות בשנוי טועה הוא כו', ועם כל זה יוצא ידי חובתו, עכ"ל. ודבריו נפלאו ממני ולא זכיתי להבינם, דהיכי קאמר דפלוגתא דר' מאיר ור' יוסי היא כשלא הזכיר שם ומלכות, דהא בגמ' פרק כיצד מברכין דף מ' ע"א הכי איתא, ועל כלם אם אמר שהכל יצא, אתמר רב הונא אמר חוץ מן הפת והיין, ר' יוחנן אמר אפילו פת ויין. נימא כתנאי, ראה פת ואמר כמה נאה פת זו ברוך המקום שבראה יצא כו', דברי רבי מאיר, ר' יוסי אומר כל המשנה ממטבע שטבעו חכמים בברכות לא יצא ידי חובתו. נימא רב הונא דאמר כר"י ור' יוחנן דאמר כר"מ. אמר לך רב הונא אנא דאמרי אפילו לר"מ כו'. ור"י א"ל אנא דאמרי אפילו לר"י, ע"כ לא קאמר ר' יוסי התם אלא משום דקאמר ברכה דלא תקינו רבנן אבל אמר שהכל דתקינו רבנן אפילו ר"י מודה, ע"כ בגמ'. וכפי דברי מרן אין כאן מקום לסוגיא זו כלל, דמאי קאמר נימא כתנאי והלא פלוגתא דרב הונא ור"י מיירי שהזכיר שם ומלכות אלא שאמר שהכל, ור"מ ור"י לא פליגי אלא כשלא הזכיר שם ומלכות, ועוד דכשתרץ אנא דאמרי אפילו לר"י, היה לו לומר ע"כ לא אמר ר"י אלא כשלא הזכיר שם ומלכות, אבל שהכל שהזכיר שם ומלכות אפילו ר' יוסי מודה דיצא, וצ"ע.
 
איברא כי לא על מרן הכ"מ בלבד תמיהתנו כי אם גם על רבותינו בעלי התוס' שכתבו שם וז"ל, נימא רב הונא כר"י, וא"ת היכי מצי סבר ר' הונא כר"י הא רב הונא מודה בשאר דברים חוץ מפת ויין שאם אמר שהכל יצא ואלו ר"י סבר דלא, דכל המשנה ממטבע כו', וי"מ דמצי למימר דאף ר"י לא קאמר לא יצא אלא בברוך המקום שאינה ברכה כלל אבל בשהכל מודה, עכ"ל. ודבריהם תמוהים מאד בעיני דכיון דהמקשה ידע חלוק זה א"כ מאי קשיא ליה והיכי קאמר נימא הלא החלוק כבר ידוע אצלו, והמתרץ מה חדש לו. ובחפשי אמתחות הפוסקים מצאתי למהרי"ל בתשובה סי' מ"ז שהרגיש בזה הקושי בדברי התוס' והניחו בצ"ע. ולי הדיוט נראה לישב בדוחק דס"ל לתוס' דמאי דקאמר רב הונא דאמר כר' יוסי אין הכונה דס"ל לרב הונא כר"י דא"כ היל"ל ר' הונא כר"י, אלא הכונה היא לומר דר' הונא שאמר כל המשנה ממטבע כו', דהיינו ברוך המקום שבראה שאינה ברכה כלל לפי שנראה שמשבח המקום על שבראה נאה, כמו שכתב בתחלת דבריו כמה נאה פת זו ברוך המקום שבראה, ואין זה מעין הברכה שחכמים תקנו שיברך על הנאת האכילה, לא על היותה נאה, ומשום הכי לא יצא, וא"כ כיון דקפיד על שנוי המטבע ילפינן מנה דבדבר חשוב כגון פת ויין אע"פ שאמר ברכת הנאה כיון ששינה מטבע הברכה שאמר שהכל במקום המוציא לא יצא. והמתרץ השיב דליתא דע"כ לא קאמר ר' יוסי אלא משום דהוי ברכה דלא תקינו רבנן אבל שהכל דתקינו רבנן לא, זה הוא הנלע"ד לישב בדוחק בדברי התוס' אמנם דברי מרן לא יכולתי להולמם אפילו בדרך זה, לפי שאם נאמר דמיירי בלא הזכיר שם ומלכות ורוצה ללמוד משם להיכא דהזכיר שם ומלכות, (לפי שא"כ) היכי קאמר נימא ר"י דאמר כר"מ, הא ר"י עצמו קאמר התם דכל ברכה שאין בה שם ומלכות אינה ברכה ואיך אפשר שיסבור כר"מ, וצ"ע.
 
ומה שהוקשה למרן בזה על הירושלמי שפסק הלכה כר"מ דיצא כדרכו בכמה מקומות, וכ"כ המרדכי [ברכות סי' קל"ג] וז"ל, וקי"ל כר"מ דאם ברך על הפת ברוך המקום שבראה יצא, ואע"ג דר"מ ור"י הלכה כר"י [עירובין מ"ו ע"ב], הכא הלכה כר"מ דאמרינן בירושלמי רב יעקב בר אחא בשם שמואל אמר הלכה כר' מאיר, עכ"ל. ומ"מ למדנו מדברי הרמב"ם דהיכא דלא חתם לא יצא, וא"כ בנ"ד נמי אי הוה פשיטא ליה דלא חתם לא יצא.
 
וגדולה מזו כתב מרן בסי' תפ"ז [סע' א'] וז"ל סדר היום ערבית כו', וקדושת היום באמצע אתה בחרתנו כו', ותתן לנו ה' אלקינו את יום חג המצות הזה, את י"ט מקרא קדש הזה זמן חרותנו כו', יעלה ויבא כו', והשיאנו כו', וחותם מקדש ישראל והזמנים, ואם חתם מקדש השבת וחזר בו תוך כד דבור יצא, עכ"ל. מוכח דלאחר כדי דבור לא יצא אע"ג דאשכחן די"ט אקרי שבת אפ"ה לא יצא, ובודאי דכונת מרן היא לומר אע"פ שאמר כל הסדר בשביל החתימה בלבד ששינה לא יצא. וכן נראה מדברי המרדכי שכתב בסוף פ"ק דברכות [סי' ל"ג] וז"ל, ואם טעה בין מקדש ישראל והזמנים ואמר מקדש השבת וחזר בתוך כדי דבור יצא, אחר שהוא יודע בטוב שהוא י"ט, עכ"ל. מוכח מכאן שלא היה הטעות כי אם בחתימה דוקא. וכן מבואר ג"כ בתוס' פ"ק דברכות דף י"ב ע"ב ד"ה לאו לאתויי נהמא כתבו וז"ל, וכן בי"ט בחתימה די"ט אם טעה בין מקדש ישראל והזמנים ואמר מקדש השבת וחזר תוך כד דבור יצא, אחר שהוא יודע שהוא י"ט, עכ"ל. הרי מבואר שאין הטעות אלא בחתימה דוקא ואם חזר בו תוך כדי דבור יצא, ואם לאו לא יצא ידי חובתו, וזה פשוט.
 
ומן התימה על הרב מ"א שכתב בסי' הנזכר [תפ"ז] ס"ק ב' וז"ל, ומ"מ משמע כאן דאם לא נזכר וחתם בשל שבת לא יצא, והיינו דוקא כשלא הזכיר של י"ט באמצע, אבל הזכיר של י"ט באמצע יצא, דהא כבר פסק בסי' רס"ח ס"ד אפילו התפלל תפלת חול יצא אם הזכיר של שבת באמצע, וכ"ש כאן דחתם מקדש השבת, וכן משמע ס"ג אם אמר יעלה ויבא יצא, משמע אפילו לא חתם בשל י"ט יצא, ואם כן אם חתם מקדש ישראל והזמנים אפילו לא הזכיר של י"ט באמצע יצא, עכ"ל. ודבריו תמוהים בעיני מדברי התוס' והמרדכי מוכח שפירשו דאע"פ שהזכיר של י"ט באמצע אם לא חזר בו תכף כדי דבור לא יצא וכנז"ל. ומה שהביא ראיה מההיא דאם התפלל תפלת חול בשבת, אחר שאלת המחילה נראה דאין משם ראיה דשאני התם דבדין הוא דבעי לצלויי י"ח בשבת אלא דרבנן לא אטרחוה, ומ"ה בדיעבד [יצא], וה"ה נמי בי"ט אם התפלל י"ח והזכיר של י"ט באמצע יצא, ובהכי מיירי ההיא דס"ג שהביא ממנה ראיה. אבל אם לא התפלל י"ח אע"פ שהזכיר של י"ט, כגון שהתפלל תפלת שבת אע"פ שהזכיר של י"ט, לא יצא כיון שלא חתם בשל י"ט מק"ו מהיכא [שהתפלל] של י"ט אלא שלא חתם בשל י"ט דלא יצא, ודברי הרב מ"א צל"ע. סוף דבר למדנו דהיכא דפשיטא ליה שלא חתם לא יצא.
 
והנה נשאר עלינו לבאר היכא דמספקא אם חתם או לאו מה יהיה דינו. ונראה דיש להביא ראיה לנדון זה ממה שכתב מור"ם בהגהה סי' תכ"ב [סע' א'] דאם הוא ספק אם הזכיר של ר"ח או לאו א"צ לחזור, עכ"ל. ודבריו הם מספר הכלבו שכתב משם הירושלמי [תענית פ"א ה"א] וז"ל, מתפלל ואינו יודע מה הזכיר, אמר ר' יוחנן כל שלשים יום חזקה מה למוד הזכיר, פירוש וצריך לחזור, מכאן ואילך מה שצריך הזכיר. וכתב ה"ר מאיר, נראה מזה הירושלמי דכך נמי דאמרינן בר"ח ובחולו של מועד אם נסתפק אם אמר ענין היום אם לאו שצריך לחזור חזקה מה למוד הזכיר. מיהו בפרק שלושה שאכלו בירושלמי [ברכות פ"ז ה"ד] גרסינן דבספק הזכיר בר"ח ובחולו של מועד אין מחזירים אותו, וצ"ע למה לא הזכיר דין שבת וי"ט. ואפשר לומר דבשבת וי"ט אין מחזירים אותו לפי שהיא ברכה בפני עצמה, או אפשר לומר דה"ה דאין מחזירין אותו, אבל להכי לא באר דינם לפי שאין נופל בהם ספק לפי שהיא ברכה בפני עצמה, עכ"ל. ודברי הר"ם הנזכר תמוהים הם וכבר תמה עליו מרן ב"י בסי' הנז"ל וז"ל, ותמהני עליו איך לא נסתכל במאי דאתמר התם עלה דההיא אשכח תני ופליג כל יום שיש בו קרבן מוסף כגון ר"ח וחולו של מועד צריך להזכיר מעין המאורע, ואם לא הזכיר מחזירים אותו, וכיון דפלוגתא היא ותלמודא דידן (אית) [אייתי] ברייתא דקתני מחזירים פשיטא דלא חישינן לאידך ברייתא, ואפשר עוד דהתם בירושלמי לא לענין הזכרה דתפלה איירו אלא לענין ברכת המזון, דהא אהזכרה דברכת המזון דאיירי ביה מייתי לה, עכ"ל. מרן. וכבר האריך בזה ר"ב שיירי כנה"ג בסי' הנזכר בהגהת הב"י ס"ק ג' להליץ בעד הר"ם יע"ש.
 
ולי הדיוט נראה להליץ ג"כ בעד מהר"ם דס"ל דהירושלמי לא פליג אהדדי דההיא דפ"ק דתענית דקאמר מה שהוא למוד מזכיר, היינו משום דאיירי בהזכרה ומשום דאינם כי אם שתי תיבות דהיינו מוריד הגשם או מוריד הטל איידי דזוטר מרכס ונופלת בו השכחה ומזכיר מה שהיא למוד, משא"כ ביעלה ויבא שהוא נוסח גדול אין נופל בו שכחה, ומש"ה אמרינן דאם נסתפק אין מחזירים והיינו ההיא דפרק שלושה שאכלו. ועיין מה שכתב בזה בשיירי כנה"ג סי' קי"ד בהגהת הטור ס"ק ב' והרב מ"א סי' תכ"ב ס"ק ד' יע"ש.
 
ועוד יש לתרץ באופן אחר ובזה יתישב קושית מרן הב"י שהקשה על הר"ם ממה דקאמר עלה בירושלמי אשכח תני ופליג כנז"ל, והוא דהר"מ היה סבור ללמוד מההיא דפ"ק דתענית דאמרו גבי שאלה מה שהוא למוד מזכיר ולסוף כשראה הך דפרק שלושה שאכלו חזר בו. וכי היכי דלא לפלוג אהדדי יש לומר דדוקא גבי שאלה דחמירא הוא דבספקו חוזרים, אבל בר"ח לא. וראיה לדבר דהא חזינן דבר"ח אם שכח הש"צ להזכיר בשחרית אינו חוזר כיון שתפלת המוספים לפניו, ואלו גבי הזכרה אם שכח חוזר אע"פ שתפלת המוספים לפניו, שהרי לא הוזכר בשום פוסק שאינו חוזר. ומה שאמר אשכח תני ופליג, נראה לפרש בדוחק שהירושלמי בעצמו הוקשה לו ממה שכתב שם גבי שאלה שחוזר וכאן אמרנו שאינו חוזר, ואמר אשכח תני ופליג, ר"ל כמו שמצינו שזה התנא חילק בין יום שיש בו קרבן מוסף ליום דאין בו קרבן מוסף כך אנו מחלקים בין שאלה לר"ח. ומה שהכריחו לפרש כן הוא לפי שאי אפשר לפרש כפשוטו, דהיינו שזה התנא חולק על האמור, לפי שקודם מזה מדבר בספק הזכיר והאי תנא מיירי כשלא הזכיר בודאי והיכי קאמר, אשכח תני ופליג ומש"ה פי' פירוש זה, דהכונה משום דאשכח תני דחלק גם הוא חלק.
 
ומה שהקשה עוד מרן עליו דההיא איירי בהזכרה דברכת המזון נראה לומר דמהר"ם לא רצה לפרש כן לפי שלשון הירושלמי לא משמע כן דקאמר התם, תני היה יושב ואוכל בשבת ושכח ולא הזכיר של שבת, רב אמר חוזר, ושמואל אמר אינו חוזר. שמעון בר אבא בשם ר' יוחנן ספק הזכיר של ר"ח ספק לא הזכיר אין מחזירים אותו, אשכח תני ופליג כל יום שיש בו קרבן מוסף כגון ר"ח וחולו של מועד צריך להזכיר מעין המאורע אם לא הזכיר מחזירים אותו, וכל שאין בו קרבן מוסף כגון חנוכה ופורים צריך להזכיר מעין המאורע אם לא הזכיר אין מחזירים אותו, עכ"ל. ובשלמא אי איירי בענין הזכרה בתפלה שייך שפיר לחלק בין יום שיש בו קרבן מוסף ליום שאין בו קרבן מוסף, אמנם לענין הזכרה בברכת המזון מה שייכות יש לה עם קרבן מוסף. ועוד הכרח שני דאי מיירי בהזכרה בברכת המזון הוי ליה לפלוג וליתני בדידה בשבת דמיירי ברישא דקאמר שכח ולא הזכיר של שבת כו', היל"ל אח"כ ספק הזכיר של שבת כו', ומפני מה הניח שבת דמיירי ביה ונקט ר"ח, אלא ודאי דגבי שבת מיירי בהזכרה דברכת המזון וגבי ר"ח מיירי בהזכרה דתפלה. זה הוא הנלע"ד להליץ בעד הר"ם בדוחק.
 
ולענין הלכה כבר הסכים מרן הב"י לפסוק דלא כהר"ם מכח הירושלמי הנזכר. ומה שהקשינו לעיל דכפי דעת מרן איך יתישב מה שהביא ראיה מההיא דכל יום שיש בו קרבן מוסף, דההיא מיירי כשודאי לא הזכיר והכא מיירי בספק, כבר כתב בזה הר"ב שכנה"ג בשם ספר שדה יהושע דמשמע ליה דכיון דבודאי לא הזכיר חוזר ה"ה נמי בספק לא הזכיר יע"ש, וכין דבירושלמי קאמר בפ"ק דתענית דחוזר, והכא קאמר דאיכא תנא דפליג וס"ל דחוזר והכי נקטינן.
 
ומה גם דאשכחן בירושלמי דקאמר בהדיא בפרק אין עומדים [ברכות פ"ה ה"ב], ר' יעקב בר אחא ר' שמעון בר אבא בשם ר' אלעזר, ספק הזכיר של ר"ח ספק לא הזכיר מחזירים אותו. להיכן הוא חוזר. שמעון בר אבא בשם ר' יוחנן אם עקר את רגליו חוזר לכתחלה, ואם לאו חוזר לעבודה, עכ"ל. ומהתימה על מרן איך לא הביא ראיה מהירושלמי הזה. ומ"מ לענין הלכה קי"ל דמחזירים אותו, וכן פסק הר"ב לחם חמודות [דברי חמודות על הרא"ש] בפרק תפלת השחר אות נ' ע"ש. והב"ח ג"כ פסק כן [ריש סי' תכ"ב ד"ה גרסינן]. וכן פסק הרב בעל מ"א [שם ס"ק ד'] וכן פסק מהריק"ש [שם סע' א'].
 
ומעתה בנ"ד פשיטא ודאי דמחזירין אותו כיון דאפילו בספק הזכיר ר"ח מחזירין כ"ש בספק הזכיר של שבת דמחזירין דהא, אפילו למ"ד דבר"ח אין מחזירין צדד הכלבו לומר דבשבת וי"ט מחזירין, כ"ש דלדידן דקי"ל דבר"ח מחזירין פשיטא דבי"ט מחזירין. זה הוא הנלע"ד. ואל אמת ינחני בדרך אמת ויצילני משגיאות ויראני מתורותו נפלאות, כה מעתיר ומתחנן.
שו"ת פרח שושן חלק אורח חיים כלל ד סימן ד
 
על הענין הנז"ל בביאור דברי הפוסקים.
 
דזיו ליה כבר בתיה ונחית לעומקא דהלכתא גברוותא, טעמו ונמוקו עמו ושמואל בקוראי שמו, החכם השלם כמה"ר שמואל הכהן נר"ו, יהי אלקיו עמו כי"ר.
 
ראיתי מה שכתב מעכ"ת לתרץ דברי הרמ"ך דס"ל דכשאמרו במשנה אינו רשאי שלא לחתום אם עבר וחתם אפילו במזיד יצא ידי חובתו, והביא ראיה לדבר ממה שכתב מרן בש"ע סי' ס"ד [סע' א'] קראה למפרע לא יצא, במה דברים אמורים בסדר הפסוקים אבל אם הקדים פרשה לחברתה אע"פ שאינו רשאי יצא. ומשמע דאע"פ דמה שהקדים פרשה לחברתה היה במזיד יצא ידי חובתו, עכ"ל מעכ"ת. ואנכי לא ידעתי מהיכא משמע דאפילו במזיד יצא, דלישנא דאם הקדים משמע בדיעבד ולא במזיד. ואי נפקא ליה משום דאזלינן בתר טעמא, וכיון דטעמא הוי לפי שאינה סמוכה לה בתורה אם כן כך שוה לי שוגג כמו מזיד. אין זה הכרח, דבהרבה מקומות מצינו דבמזיד קנסוה רבנן כיון שעבר על דבריהם במזיד והכי נמי נימא הכי. עוד כתב כ"ת וז"ל בקצור, אמנם להרמב"ם צריכים אנו לתרץ דהכל קאי באמת ואמונה, ופירוש אחת ארוכה ואחת קצרה ר"ל בין אם יאריך בה בין אם יקצר בה וכדעת התוס', עכ"ל. אחר המחילה א"א לומר כן בדעת הרמב"ם, שהרי כתב בפירוש המשנה וז"ל, והברכה הארוכה היא יוצר אור ומעריב ערבים, והקצרה היא אהבת עולם, ונקראת ברכת יוצר ארוכה ואהבת עולם קצרה מפני שכל ברכה שיש בתחלתה ברוך ובסופה ברוך נקראת ארוכה ושאינה כן נקראת קצרה, עכ"ל. הרי מבואר דלא ס"ל כדעת התוס'. ואע"פ שלפעמים מצינו שחולק בספר היד על פירוש המשנה, הנה אין לומר כן אלא מחמת דוחק גדול, אמנם על הרוב אינו חולק ספר היד על פירוש המשנה כי כלם נתנו מרועה אחד, וכאן אין דוחק כי כבר ישבנו דברי הרמב"ם והרמ"ך כפי קצר דעתי.
 
עוד כתב כ"ת וז"ל, ועוד נלע"ד להביא ראיה ממה שפסק בש"ע סי' נ"ט סעיף ב' וז"ל, אם טעה ואמר אשר בדברו מעריב ערבים ונזכר מיד ואמר יוצר אור וגם סיים יוצר המאורות יצא, אבל אם אמר בדברו מעריב ערבים ולא אמר יוצר אור או לא סיים יוצר המאורות לא יצא. ובודאי דכונת דבריו באומרו או לא סיים יוצר המאורות, שאפילו שכל האמצע של הברכה היה כתקנו משום דלא סיים יוצר המאורות לא יצא, הרי משום דשינה בחתימה בלבד לא יצא, דלא כהרב מ"א שכתב [ס"ק א'] וז"ל, ולא אמר יוצר אור, פירוש אע"פ שסיים כדינו כיון שתחלתו ואמצעו שלא כדין לא יצא עכ"ל. שהרי מאמרו או לא סיים יוצר המאורות מוכרחים אנו לומר שהשינוי היה בחתימה, אם כן גם באומרו ולא אמר יוצר אור ודאי שהשנוי היה בפתיחה בלבד, עכ"ל. ודברים אלו תמוהים הם בעיני הרבה דהיכי בעי למילף פתיחה מחתימה הרי בגמ' מבואר בהפך בברכות דף י"ב ע"ב, פתח ביוצר אור וסיים במעריב ערבים לא יצא, פתח במעריב ערבים וסיים ביוצר אור יצא כו', כללו של דבר הכל הולך אחר החתום, ע"כ. הרי דכיון דהחתום הוא כדין אע"פ שהפתיחה שלא כדין יצא. ודברי הרב מ"א ברור מללו כולם נכוחים למבין בב"י שכתב וז"ל, ולפ"ז כשאמר בבריתא זו זה הכלל הכל הולך אחר החתום להזכרת יוצר אור נמי קרי חתום, שהרי אחר אשר בדברו מעריב ערבים הוא מזכירו הילכך כל מה שפתח במעריב ערבים צריך שיזכיר אח"כ יוצר אור וגם יחתום יוצר המאורות, וכל שלא סיים יוצר המאורות לא סיים כדין מקרי ולא יצא, עכ"ל. הרי מבואר כי אם השנוי היה בפתיחה לבד כיון שהזכיר אח"כ יוצר אור וסיים יוצר המאורות יצא, ומ"ה כתב הרב מ"א כיון שתחלתו ואמצעו של כדין לא יצא דמוכח שאם היה אמצעו כדין אע"פ שתחלתו שלא כדין יצא וכדברי מרן ב"י. איברא שדברי הרא"ש והטור צ"ע לישבם על מכונם, וכבר האריך בזה הב"ח, ולאפס פנאי לא יכלתי לעמוד בזה.
 
עוד כתב מעכ"ת על דברי וז"ל, לא הבנתי כונת דבריו דמהיכא מוכח שפיר מדברי התוס' והמרדכי יותר מדברי מרן כו', ובודאי דכונת דבריו הוא מאמרו אחרי שהוא יודע שהוא י"ט כו', אבל הרב סובר דאומרו אחרי שהוא יודע שהוא י"ט לאו להכי הוא דאתא אלא לומר שיודע שהוא י"ט רק שטעה בדבורו. איברא שאין מזה ראיה, שכבר ראיתי מה שפירש בו הרב אמנם מה שכתב דמדברי התוס' והמרדכי מוכח שפיר יותר מדברי מרן, הוא לפי שהם כתבו אם טעה בין מקדש ישראל והזמנים ואמר מקדש השבת, ומדקאמר בין מקדש ישראל ואמר מקדש השבת משמע כי הטעות היה בין מקדש ישראל למקדש השבת דוקא, אבל כל התפלה היתה של י"ט אלא שהטעות בחתימה בלבד.
 
עוד כתב כ"ת וז"ל, אבל מה שכתב דבהכי מיירי ההיא דס"ג דהיינו שהתפלל של חול בי"ט והזכיר יעלה ויבא כו', תמיהא לי טובא, שהרי בכל זה הסימן של תפ"ז אינו מזכיר תפלת חול כלל כי אם בסי' רס"ח כי שם ביתו, עכ"ל. ואני אומר שלא כתבתי כן אלא לפי שיטת הרב מ"א דכתב דמשמע מההיא דס"ג דאפילו לא חתם בשל י"ט יצא ומש"ה דחקתי לומר דאף לפי שיטתו דמיירי בלא חתימה, הכא במאי עסקינן כשהתפלל תפלה של חול, אמנם לדידי לא קשיא שאני אומר דההיא דס"ג מיירי שהתפלל תפלה די"ט בחתימה, אלא ששכח לאמר אתה בחרתנו והתחיל התפלה מיעלה ויבא, וכן משמע מלשון מרן שכתב שכח לאמר אתה בחרתנו ואמר יעלה ויבא יצא, עכ"ל. ומדלא קאמר אם אמר יעלה ויבא משמע שהתחיל התפלה מיעלה ויבא וחתם בשל י"ט כמנהג. זהו הנלע"ד, ואל אמת ינחני בדרך אמת ויצילני משגיאות ויראני מתורתו נפלאות, אכי"ר. כה מעתיר ומתחנן, הצעיר ישועה שבאבו ידיע זיין.
שו"ת פרח שושן חלק יורה דעה כלל א סימן א
 
יבאר דין ששה שעות המוזכרים בענין איסור אכילת בשר אחר הגבינה, אם הם שעות זמניות או שוות.
 
כתב הרב המחבר בכלל הנזכר [א'] סי' טו"ב [במהדורה חדשה סי' י"ד] בענין שומן של בשר אם מותר לאכול אחריו גבינה, ואגב זה הביא זמן השהיה בין בשר לגבינה, ובכן ראיתי להעתיק עליו מה שנמצא כתוב אצלי בשיעור השהיה, משום דהוא מעשים בכל יום ולאפרושי מאיסורא באתי עד הלום.
 
נסתפקתי בענין שש שעות המוזכרים בענין איסור אכילת בשר אחר הגבינה אם הם שעות זמניות, ולפי זה בימים הקצרים מותר לאכול אחר ה' שעות בקירוב. או אם נאמר דבעינן שש שעות שוות בין בימים ארוכים בין בימים קצרים. והנה בקשתי בדברי הפוסקים הראשונים ולא מצאתי לשום אחד מהם שנכנס בחקירה זו, ונראה דלרוב פשיטותו אצלם דבעינן שש שעות שוות לא הוצרכו לכתבו. אך את זה מצאתי להפר"ח שכתב בסי' פ"ט ס"ק ו' וז"ל, ולענין דינא נקטינן כדברי המחבר שלא לאכול גבינה אחר בשר עד שיהיה שש שעות. ומיהו לאו דוקא שש שעות, כגון בחורף שהימים קצרים כל שאכל בשר בשחר מותר לאכול גבינה בסעודת הצהריים, וכן אם אכל בשר בחצי היום מותר לאכול בערבית אע"ג דליכא בין אכילה לאכילה אלא כמו ד' שעות בקירוב, וזה דבר מוסכם לכ"ע דהא לשון הגמ' [חולין ק"ה ע"א] הוי, בהאי סעודתא הוא דלא אכילנא לסעודתא אחרינא אכילנא, משמע דמסעודא לסעודא שפיר דמי כו', ע"ש.
 
ואחר שאלת המחילה נלע"ד דאדרבה כבר מוסכם הוא אליבא דכ"ע דבעינן שש שעות שלימות אף בימות החורף. וכדי לבא אל כוונת הענין נציע תחלה סוגית הגמ' ואת אשר נגזר עליה מהמפרשים ומשם נבא אל כוונתינו. גרסינן בפרק כל הבשר [חולין] דף ק"ה ע"א, א"ר חסדא אכל בשר אסור לאכול גבינה, גבינה מותר לאכול בשר. ופרש"י דטעמא לפי דשהבשר מוציא שומן והוא נדבק בפה ומאריך בטעמו, והרמב"ם [מאכלות אסורות פ"ט הכ"ח] פירש משום בשר שבין השינים, ע"ש. תו גרסינן התם, אמר מר עוקבא אנא להאי מילתא חלא בר חמרא לגבי אבא, דאלו אבא כי הוה אכיל בשרא האידנא לא הוה אכיל גבינה עד למחר עד השתא, ואלו אנא בהאי סעודתא הוא דלא אכילנא לסעודתא אחריתי אכילנא, ע"כ בגמ'. ונחלקו בפירושה המפרשים, בעל הלכות גדולות, והתוס' ור"ת פירשו דסעודתא אחריתי כפשוטו שאפילו לאלתר אם סילקו השלחן ובירכו ברכת המזון מותר לאכול גבינה אע"פ שלא עבר עליו כחצי שעה. והרי"ף ורבינו חננאל, והרמב"ם, ובעל העטור, והרא"ש והרשב"א והטור ז"ל כלהו ס"ל דפירוש לסעודתא אחריתי היינו לזמן הצריך לסעודה אחרת, דהיינו שש שעות שיש מסעודת הבקר עד סעודת הערב. ואע"פ שאיני כדאי להכריע, מ"מ שפתי לא אכלה מלהגיד מה שדעתי קלישתא נוטה, והוא שפירוש זה מדוקדק יותר בלשון הגמ', דקאמר לסעודתא אחריתי אכילנא ולא קאמר בסעודתא אחריתי, משמע דאין הדבר תלוי בסעודה אחרת אלא בזמן הצריך לסעודה דהיינו שש שעות כמ"ש בפירוש זה הענין הרמב"ם, [מאכלות אסורות פ"ט הכ"ח] וב"ה והרשב"א בת"ה [בית ג' שער ב'] דף פ"ב ע"ב. וכ"כ הטור ריש סי' פ"ט וז"ל, אכל בשר לא שנא בהמה חיה ועוף לא יאכל גבינה אחריו עד שישהה כשיעור שמזמן סעודת הבוקר עד סעודת הערב שהוא שש שעות, עכ"ל, וכ"כ מרן בש"ע בסי' הנזכר. ומאי דפשיטא להו דזמן סעודה הוא שש שעות אע"ג דבימים קצרים ליכא שש שעות, נלע"ד דהיינו טעמא לפי שהם היו אוכלים סעודת הבקר בד' שעות וכמ"ש בפ"ק דפסחים [י"ב ע"ב] ארבע זמן סעודה לכל היא ע"ש, ונמצא שברוב הימים יש מסעודת הבקר עד הערב שש שעות, ונמצא דלעולם בעינן שש שעות. אך את זה מצאתי להרב לחם משנה שכתב בסוף פ"ט מה' מאכלות אסורות [הכ"ח] וז"ל, ומפרש רבינו שבין סעודה לסעודה שש שעות שכן סעודת ת"ח בשעה ששית, ומר עוקבא ת"ח הוה, וא"כ משם עד שש שעות הוי סעוד' אחרת, עכ"ל. וא"כ כפי דבריו יקשה מנ"ל דבסעודה אחרת יש שש שעות דהא בימים קצרים ליכא שש שעות, וי"ל דכיון דהת"ח אפילו בסעודת הבקר שלא טעמו כלום מהערב עם כל זה ממתינים שש שעות בלימודם, כ"ש בסעודת הערב שכבר אכלו בצהרים דודאי אינם אוכלים בתחילת הלילה אא"כ יעברו עליהם שש שעות מעת האכילה.
 
ומעתה אפשיטא בעיין דבעינן שעות שוות, דזיל בתר טעמא דמאחר שטעם האיסור היינו משום הבשר הנשאר בין שיניים או משום טעמו שנשאר בפה, למר כדאית ליה ולמר כדאית ליה, היעלה על הדעת דבימים הארוכים ישאר הבשר או טעמו זמן מרובה ובימים הקצרים משתנה הטבע והולך הבשר או טעמו בזמן מועט בד' שעות, בודאי שזה דבר שאין השכל סובלו, ומה גם שהפוסקים כולם סתמו ואמרו דבעינן שש שעות, ואם איתא שהשעות מתחלפים כפי העת והזמן היה להם לפרש, אלא ודאי דס"ל דלעולם בעינן שש שעות שוות.
 
ומה שהביא הפר"ח ראיה ממ"ש מסעודתא לסעודתא, אחר שאלת המחילה אין משם ראיה, דהיינו דוקא לשאר המפרשים, אבל לדידן דקי"ל דפירושו הוי זמן סעודה דהיינו שש שעות וכמש"ל, א"כ לעולם בעינן שש שעות שוות. ואל תשיבני ממ"ש הרמב"ם בפ"ק דברכות בפירוש המשנה וז"ל, ודע כי השעות הנזכרות בכל המשנה ההם השעות הזמניות, וענין הזמניות הם השעות שיש מהם י"ב שעות ביום וי"ב שעות בלילה, ומ"ש עד שלש שעות כאלו אמר עד כלות רביע היום אחר שהיה היום יום תקופת תמוז או יום תקופת טבת, עכ"ל. וכ"כ מור"ם בהגהה [או"ח] סי' רל"ג [סע' א'] ע"ש, וא"כ ה"נ נימא דהם שעות זמניות. דליתא, דע"כ לא אמרינן הכי אלא בשעות האמורות במשנה לא הנזכרות בדברי הפוסקים דדרכו של פוסק לפרש. ומה גם דהתם היינו טעמא לפי שתפלות כנגד תמידין תקנום, ותמיד של שחר היה קרב עד רביע היום, וכמ"ש הר"ב מ"א בסי' הנזכר, מה שאין כן בנ"ד. ומטעם זה ג"כ אין להקשות ממ"ש מור"ם בהגהה א"ח סי' תמ"ג [סע' א'] וז"ל, ובשנת העבור שהיום ארוך אלו הד' שעות לפי ענין היום ומותר לאכול חמץ עד שליש היום, וי"א עד ב' שעות קודם חצות, עכ"ל. דהתם משום דהם שעות דמתניתין, ועוד משום דמדאורייתא מותר לאכול חמץ עד חצות, אלא שחכמים אסרוהו שתי שעות קודם חצות לפי שאדם טועה שתי שעות, וכמ"ש הר"ב ת"ה בסי' קכ"א ולזה כל היכא שנשארו שתי שעות קודם חצות מותר לאכול דליכא למיחש לטעות, ועיין במ"ש בזה הר"ב מגן דוד. משא"כ בנ"ד דלא שייך לחלק בין זמן לזמן וכנז"ל. ואם לבך נוקפך צא וראה מ"ש בירושלמי כל מקום שהלכה רופפת בידך פוק חזי מאי עמא דבר. והעולם נוהגים בימות הקיץ שהימים ארוכים לאכול גבינה בין הערבים אחר עבור שש שעות מאכילת הבשר, ואם איתא דהני שש שעות הם זמניות א"כ לא היה לאכול גבינה כי אם עד הלילה, אלא דס"ל דהני שעות הם שוות. וכיון שכן לעולם בעינן שש שעות שוות בקיץ ובחורף וכנז"ל.
 
אחר זמן רב נדפס ספר כנה"ג לטור י"ד ומצאתי להרב שכתב בהגהת הטור לסי' הנזכר ס"ק ו' דנשאל על זה, והשיב שהם רביע היום והלילה דהיינו שש שעות שוות מן הטעמים שכתבתי וכתב עוד שם שכ"כ האו"ה והל"ח ודמשק אליעזר, ע"ש. שוב נדפס ספר בני חיי ובסי' הא' הביא דברי הפר"ח וכתב שאינם מכוונים להלכה כלל, ע"ש. וכ"כ הרב המחבר בספר גן המלך בסי' קנ"ד וז"ל, כיון דאיסור אכילת גבינה אחר בשר הוי מפני הרגל עבירה כו', מנ"ל להקל בבציר משית שעין, והרי כל שעורי חז"ל הם בדקדוק, במ' סאה חסר קרטוב אין מטהרין, ופשיטא טובא דהנך שית שעי הם רביע היום והלילה ובימי הקיץ יהיו כשבע שעות ובימי החורף יהיו כה' שעות, ואין דברים אלו צריכין לאריכות, ושארי ליה מאריה לספר פר"ח שנשתבש בזה בסי' פ"ט עכ"ל. הרי מבואר דכל הני רבוותא ס"ל דהם שעות שוות כמ"ש, ויעלוז לבי שכיונתי לדעת גדולים.
 
ומ"מ דברי הר"ב גן המלך הם תמוהים, דלכאורה הם סותרים זה את זה, דמעיקרא קאמר דהנך שית שעי הם רביע היום והלילה, משמע שהם שוים לעולם, ואח"כ קאמר ובימי הקיץ יהיו כז' שעות כו', דמשמע שהם זמניות, ודברים אלו הם כדברי הפר"ח ואיך כתב עליו שנשתבש. ולכן נלע"ד שיש ט"ס הניכר בדבריו וכצ"ל, ופשיטא טובא דהנך שית שעי הם רביע היום והלילה ולא שעות זמניות, ובימי הקיץ יהיו כז' שעות וכו', ואו' ובימי הקיץ נמשך לתיבת ולא שעות. נמצאנו למדין דלדעת כל הני רבוותא בעינן שש שעות שוות וכדכתיבנא. זהו הנלע"ד, וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן, הצעיר ישועה שבאבו ידיע זיין.
שו"ת פרח שושן חלק יורה דעה כלל א סימן ב
 
על דברת גריסין של פול אם יש היתר לאוכלם, כי הפולין דרכן להתליע במחובר ויש בזה משום שרץ השורץ על הארץ וכדומה. ובו יבאר באורך דין הפירות שדרכן להתליע במחובר ודין הפירות שאין דרכן להתליע.
 
כתב הרב המחבר בכלל הנזכר [א'] סי' ח"י [ט"ו] על דברת גריסין של פול כי כך מעשהו, שלוקחים פולים ומשימים בקדרה עם מים ומוליכים אותה לתנור לעת ערב, ולבקר מוציאים אותה ומגיסים אותה בכף, ועל ידי הבשול של כל הלילה וההגסה שעושים אח"כ בכף הם מתמעכים הפולים. ותהו בה רבנן טובא לפי שהפולים דרכם להתליע במחובר וכיון שכן יש בדבר משום שרץ השורץ על הארץ, אע"פ שהם מבררים הפולים ובודקים אותם קודם שנותנים אותם בקדרה, הא לא אפשר דלא לשתמיט כמה פולים מתולעות כו'. וכתב בסוף דבריו וז"ל בקצור, נמצאת אומר כי שלש חלוקי דינים יש בדבר, הא' הוא סברת ר"ת ודעמיה דמקלין טובא וס"ל דתולעת שבפרי שגדל במחובר אין בו איסור כלל כל זמן שלא יצא לחוץ, הב' דיש לאסור תולעת שגדל בפרי במחובר בתנאי שירחוש בפרי, אבל אם עומד במקום צר אין כאן איסור והוא דעת רש"י, הג' לדעת הרמב"ם ודעמיה דסברי דאפילו לא רחש בתוך הפרי חשיב ליה שרץ השורץ כיון שהתליע הפרי במחובר, עכ"ל. והנה הרב לא פירש הלכתא כמאן, ואני אפרש דמרן בשלחנו הטהור פסק כדעת הרא"ש ורש"י דס"ל דבעינן שיהיה לו מקום לרחוש בפרי, אבל אם עומד במקום צר אינו נאסר, שכ"כ סי' פ"ד ס"ו וז"ל, תולעים הגדלים בפירות בעודם במחובר חשוב כשורץ על הארץ ואסור אע"פ שלא פירש, והוא שרחש, אבל תולעים הנמצאים בפולים ואפונים תחת הקלפה והקלפה משחרת עליהם מבחוץ וכשמסירים הקלפה מוצאים היבחושים תחתיהם מותרים, לפי שהם מונחים במקום צר ולא קרינן ביה השורץ על הארץ כל זמן שלא רחש, עכ"ל.
 
וראיתי להרב ספר הזכרונות שהשיג על מרן בזה וכתב וז"ל בקצור, והנה מה שהביא לו ז"ל לפסוק כן להקל הוא כשראה כת המתירים יתרה על האוסרים, שהביא בב"י כו', ותמה הוא איך לא עלה על לבו לעיין בהרמב"ם ששם כתב ה"ה שכן דעת הרמב"ן והרשב"א ועיקר שאע"פ שהחור קטן ואין השרץ יכול להלך בו אסור. ואם כן הרי נתוספו על שלשת הגבורים שני אלה ראשיהם, וממילא גם ה"ה נלוה עמם ורבו האוסרים על המתירים ומסתמא אחרי רבים להטות ובפרט באסור תורה כו', ע"ש. וכ"כ הרב כנה"ג בהגהות ב"י לסי' הנזכר ס"ק ל"ג בשם ספר ש"י דרבים האוסרים ונקטינן כוותייהו, וכתב הוא כי האוסרים הם ששה הרמב"ם, והרמב"ן, והרשב"א, ורבינו יחיאל, והר"ן, וה"ה וכן הסכימו להחמיר ת"ח ודמשק אליעזר וש"ך וט"ז כשלא נתבשל התולע, אבל אם נתבשל התולע אין לאסור התבשיל דיש לנו לסמוך אדברי המתירים כמ"ש בספר הנזכר כו', ע"ש. וגם מהריק"ש כתב בהגהותיו לסי' הנזכר וז"ל הרמב"ם, והרמב"ן, והרשב"א, והר"ן, ובעל מ"מ ז"ל הסכימו לאסור אפילו החור קטן שאינו יכול לרחוש, ומי יתיר אשר אסרו הם כו'. ומ"מ [אם] אין ידוע שהתליעו ואלו התליעו אין החור גדול ראוי להתירם לכתחלה משום ס"ס, כגון העדשים שלא שהו י"ב חודש, וכן עמא דבר, וכשיש בהם נקודה שחורה לבד ראוי להחמיר ולהסירה, ואם לא הסירוה כיון שאין הרחש ניכר מותר משום ס"ס, עכ"ל. והש"ך ז"ל הפריז על המדה וכתב שגם רש"י שאחריו נמשכו כל מתירים הוא מן האוסרים, שכן כתב בסי' הנזכר ס"ק י"ט וז"ל, וגם מ"ש הפוסקים שדעת רש"י להתיר, לא ידעתי היכן נראה כן דעת רש"י, וכ"כ באו"ה שם ד"ב, אם כן ודאי ראוי להחמיר באסורא דאוריתא כו', ע"ש. ודבריו תמוהים מאד בעיני במ"ש היכן נראה כן דעת רש"י, דהא דברי רש"י ברור מללו בפרק אלו טרפות דף ס"ז [סוף ע"א] דאמרינן התם, אמר שמואל קשות שהתליעה באביה אסורה משום השרץ השורץ על הארץ. ופרש"י, באביה, בעודה מחוברת שרץ הארץ הוא ואסורה התולעת, דכיון דמהלכת בתוך הקשות והיא מחוברת בקרקע הוי כמהלכת על גבי קרקע, עכ"ל. הרי מבואר דבעינן שתהיה מהלכת. וכן פרש"י גבי ההיא [חולין ס"ז סוף ע"א] דלא לשפי איניש שיכרא באורתא. כתב וז"ל, דכיון דרחשה והלכה קצת על הקשין נעשית שרץ הארץ, עכ"ל. וראיתי להש"ך שהרגיש בזה בספר נקודות הכסף וכתב וז"ל בקצור, דמה שדקדקו כן מלשונו שכתב גבי קשות כו', אין נראה לפע"ד דקדוק כ"כ, דאורחא דמלתא נקט, ואלו היה מתכוין רש"י לזה היל"ל והוא שמהלכת כו', דדין גדול כזה היה לו לפרש ולא אגב ריהטא, עכ"ל. ואין זו ראיה משום דרש"י הוא מפרש ולא פוסק, ולכך מילתא אגב אורחיה קמ"ל דבעינן מהלכת כמ"ש דכיון דמהלכת התולעת בקשות המחוברת בקרקע הויא כמהלכת על גבי קרקע ע"ש. ואין לך פירוש גדול מזה, כי כן דרכו של רש"י להשמיענו כמה הלכתא גברוותא במלות קצרות כנודע. ובחפשי אמתחות האחרונים מצאתי להרב מנחת יעקב שכתב בכלל מ"ו ס"ק ד' על דברי הנה"כ הנזכר וז"ל, ואין זה דקדוק כלל דהא כתב המרדכי והש"ד בשם רש"י בתשובה דפסק דלא כשמואל כו', אם כן אין נפקותא לרש"י בדין זה כלל כיון דמותר לגמרי אא"כ פירש מן הפרי דכאלו התליעו בתלוש דמי וק"ל, עכ"ל.
 
הגם הלום ראיתי להפר"ח בסי' הנזכר ס"ק י"ח שהסכים לאסור אע"ג שהחור קטן ואינו יכול לרחוש בו, אלא שראיתי לו שגם הוא דחה ברוח שפתיו את דברי הראשונים שכתבו שדעת רש"י דבעינן שיהיה רוחש, והביא ראיה מדגרסינן בגמ' [חולין ס"ז ע"ב] בעי רב יוסף פירשה ומתה מהו. ופרש"י, מי אמרינן כיון דלא הלכה לאו שורץ על הארץ הוא, או דלמא לא בעינן שריצה, ע"כ. ואסיקנא בתיקו כו'. וכיון דבפרי תלוש פרשה ומתה אסורה אע"פ שלא רחשה כלל, כ"ש בפרי מחובר לקרקע שאף שמונח התולעת במקום צר שאין לו מקום לרחוש כלל דאסור משום שרץ השורץ כו', ע"ש. ודבריו תמוהים לע"ד, דהתם שאני לפי שפרשה הרחישה חשיבא כשריצה, משא"כ בפרי מחובר שלא פרשה ואין לו מקום לרחוש דלא מקרי שרץ השורץ. ובחפשי אמתחות האחרונים מצאתי להר"ב בני חיי שכתב על דברי הפר"ח הנזכר וז"ל, ואין הנדון דומה לראיה דבתלושה איכא לספוקי אי שורץ דקרא היינו שפירש מן הפרי אע"ג שלא רחש בקרקע הרי רחש באויר כו', ואפשר שמ"ש רש"י לא בעי שריצה היינו דלא בעיא שריצה על הקרקע, דפירשה היינו שריצה, עכ"ל. ויעלוז לבי שכוונתי לדעתו.
 
שוב מצאתי להר"ב חק יעקב שכתב בספר סלת בלולה דף צ' ע"א כיוצא בזה דשאני התם דפרישה זו מקרי רוחש, ע"ש. ומ"מ למדנו שדעת כל האחרונים לפסק הלכה כהרמב"ם ודעמיה, דס"ל דאף אם התולע הוא במקום צר אשר אין דרך לנטות ימין ושמאל אפ"ה אסור משום שרץ השורץ על הארץ.
 
עוד כתב הרב הנזכר וז"ל, ועתה נבא לפרש דין תולעת שגדל בפירות בתלוש, כתב הרמב"ם בפ"ב מה' מאכלות אסורות דין י"ד, שאם פירשו מן הפרי ויצאו לארץ אע"פ שחזרו לתוכו אסורים, ושעור אסורם בכל שהן אע"פ שאין בתולעת כזית אבל אם לא פירשו מותר. וכפי זה פרי שנמצא נקוב אע"פ שאין דרכו להתליע במחובר יש צד לאוסרו כי שמא יצא מן החור וחזר לתוכו, וזו היא סברת מור"ם בהגהה סי' פ"ד דין ד' כו'. אמנם הטור סי' פ"ד [דף קל"ד ע"א] כתב משם הרשב"א ז"ל שכל זמן שנמצא התולעת בתוך הפרי אפילו חורו נקוב לחוץ לא חיישינן שמא פירש וחזר שכל שיצא מחורו אין חוששים שמא חזר כו'. ולענין הלכה כיון שהרשב"א מתיר בהדיא ורב גדול היה כו', הכי נקטינן כו', ע"ש.
 
הנה מ"ש, ושעור אסורם בכל שהוא כו', אע"ג דהרמב"ם כתב בדין זה אם פירשו ויצאו לארץ אע"פ שחזרו לתוך האוכל מי שאכל מהם כזית לוקה שנאמר לכל השרץ כו'. כבר כתב הרמב"ם בסוף הפרק [הכ"א] וז"ל, זה שאמרנו בפרק זה האוכל כזית כשאכל כזית מבריה גדולה או שצרף מעט מבריה זו כו', אבל האוכל בריה טמאה בפני עצמה כולה הרי זה לוקה מן התורה, ואפילו היתה פחותה מכחרדל, בין שאכלה מתה בין שאכלה חיה כו', ע"ש. וזה פשוט, ולא הוצרכתי לכתבו אלא לפי שראיתי מי שפירש דברי הרמב"ם כפשוטם דלעולם בעינן כזית, ורצה לחלק בין תולעת שבתלוש לתולעת שבמחובר וקאמר דבתולעת שבתלוש בעינן כזית אף באוכל בריה שלימה, והא ליתא דגם תולעת שבתלוש כיון דפירש חשיב שורץ על הארץ וחייב עליו משום בריה ולוקה אפילו בכל שהוא וכמ"ש הרב המחבר ז"ל.
 
מיהו מ"ש הרב ז"ל וז"ל, וכפי זה פרי שנמצא נקוב אע"פ שאין דרכו להתליע במחובר יש צד לאוסרו כי שמא יצא מן החור וחזר לתוכו שנית, כמו שהעתקנו לשונו לעיל. הא ודאי ליתא, ומדבריו אלה משמע דהרמב"ם מודה בזה וזה אינו, דהא כתב מרן בש"ע [סי' פ"ד] ס"ד וז"ל, ויש אוסרים אפילו מת בתוך הפרי ופירש אח"כ, כל זמן שנמצא בתוך הפרי אפילו חורו נקוב לחוץ לא חיישינן שמא פירש (ואח"כ) [וחזר], עכ"ל. וידוע דסברת היש אוסרים היא סברת הרמב"ם ז"ל, ומדכתב אח"כ כל זמן שנמצא בתוך הפרי, נראה דגם הרמב"ם מודה בזה דשרי, וכן מבואר בדברי מרן הכ"מ שכתב בפ"ה וז"ל, בפסקא המתחלת פירשו לאויר כו', שאחר שהביא דברי הרשב"א הנזכר שכתב אפילו חורו נקוב כו', כתב וז"ל, ולמטה יתבאר כיוצא בזה במים שבכלים שאין חוששים לתולעים שבתוכם שמא פירשו וחזרו, עכ"ל. הרי מבואר דס"ל שכן דעת הרמב"ם להתיר וכפי זה נפיש ליה כחא דהתרא מאחר דהרמב"ם והרשב"א ס"ל להתיר הכי נקטינן.
 
אך את זה מצאתי להפר"ח שכתב בסי' הנזכר ס"ק ט"ו וז"ל, ויש אוסרים אם חורו נקוב לחוץ כן עקר, ול"ד כלל למים שבכלים, דשאני הכא שדרך התולעת להוציא חוץ לחור, ועוד דמסתמא כשנקב הפרי לחוץ הוציא ראשו בגמר הנקיבה, וכבר נתבאר לעיל דאף בפירשה מקצתה לאויר אסורה מספק, ואני תמה על הרשב"א איך לא השגיח בדברים ברורים כאלה כו', לפיכך הדבר פשוט לאסור, עכ"ל. ואין דבריו נכונים, כי כבר כתב בהגהה פרישה ס"ק ט', והאי חור דנקוב לחוץ תלינן דתולעת אחר היה שם ונקב ויצא לחוץ ולא חזר שם, עכ"ל. ונמצא דתולעת זה הנמצא היום בחור מעולם לא יצא ולא נקב. ובזה יתישב מ"ש כנה"ג בהגהת ב"י לסי' הנזכר ס"ק ח"י על דברי הפרישה הנזכרים ז"ל, ולי אין צורך לזה אלא שזה התולעת בעצמו נקב החור ולא יצא משם שאם היה יוצא לחוץ אין דרך לחזור, עכ"ל. ואחר שאלת המחילה הנה מה שהצריכו לזה הוא קושית הפר"ח דאם התולעת הזה בעצמו היה הנוקב היה אסור משום פירשה מקצתה וכנז"ל. עוד יש לישב דברי הרשב"א כמ"ש הרב המחבר וז"ל, והנקב שנמצא בפרי זיהריה דתולעת גרמה לו שנעשה נקב זה, ולא שפנה ורצה לצאת משם התולעת, ע"ש.
 
עוד כתב הרב וז"ל בקצור, ואחר שנתבאר כל זה ניתי לנ"ד, ואפילו אם תמצא לומר דיש בתבשיל זה פולים מתולעות, אם הם סתומות יש להסתפק שמא פולים אלו מן הפולים שהתליעו בתלוש כו', ואת"ל שפולים אלו התליעו במחובר שמא הלכה כרש"י דלא אסר שמואל אלא כשרחש, ואת"ל כדברי הרמב"ם שאפילו לא רחש אסור אכתי יש להסתפק שמא אין גופו של תולעת עומד אלא נתרסק על ידי הבשול וההגסה וחזר להיות כשאר האסורין שיש להם בטול בס', עכ"ל.
 
והגם שדבריו אינם צריכים חזוק, מ"מ לאשר ראיתי מגמגמים בזה אומר אני שדברי הרב בזה המה בכתובים בת"ה להרשב"א דף פ' [בית ג' דף פ"ד ע"א] וז"ל, ולפיכך הפולין והעדשים הרכים אסור לאכלם בלא בדיקה מפני שתולעת מצויה בתוכו באביהן כו', ומ"מ נראה דדוקא לכתחלה, אבל אם עבר ובשל כשאינו יכול לבדוק מותרין, כדרך שאמרו בבהמה שאם בא זאב ונטל את בני מעיה שהיא עומדת בחזקת התר. ועוד דהכא איכא תרי ספקי, חדא דילמא לא הוה ביה, ואת"ל הוה ביה דילמא נמוח ובטיל, עכ"ל. ואע"ג דס"ס זה אינו מתהפך, דליכא למימר ספק נמוח את"ל לא נמוח שמא אין שם תולע, כבר כתב הש"ך בסי' ק"י בכללי ס"ס ס"ק ט"ו דכיון דמתחלה צריך אתה לדון אם יש שם אסור כלל א"צ להפכו, עש"ב. ודברי הרשב"א הנזכר קבעם מרן להלכה פסוקה בשלחנו הטהור בסי' הנז"ל [פ"ד] סעיף ט' וז"ל, עבר ובשל תוך י"ב חודש בלא בדיקה, אם יכול לבדוק בודק ואם לאו מותר, עכ"ל. וכן דעת מהריק"ש כמו שהעתקתי לשונו לעיל.
 
אך את זה מצאתי להפר"ח שכתב בס"ק ל"א וז"ל בקצור, ואין זה אלא בפרי שלא הוחזק שיש בו תולעת, אבל כגון פולים ועדשים שהם מוחזקים שיש בהם תולעת הדבר פשוט שהם אסורים שהרי אין כאן אלא ספק א' דשמא נמוחו, ולשון הרשב"א עצמו הוא כך, עדשים ופולים וזתים בלי ספק הרחש מצוי בהם במחובר, וכן מבואר באו"ה, וכן דעת מהר"מ מלובלין בתשו' סי' כ"ז ע"ש, ומביאם בש"ך וברור הוא, עכ"ל. ודברי תימה הם, שהרי בדברי הרשב"א שבת"ה קאמר בהדיא דגם בפולים ועדשים מותרים משום ס"ס כנז"ל, וטעמא נלע"ד דאע"ג דקי"ל דבלי ספק הרחש מצוי בהם היינו לענין שאסור לאכלם בלי בדיקה, אבל כל שבדק מותר שאין הרחש מצוי בכולם אלא במקצתם, וזה דבר הנראה לחוש, ולכן כל שבשל בלא בדיקה אנו תולין שמא באלו שנתבשלו לא היה בהם רחש ולכך מותרים משום ס"ס. ומה שהביא ראיה מתשובת מהר"מ מלובלין אדרבה משם תברתיה, שהרי כתב וז"ל בקצור, ומ"ש ר"ת ותו דאפילו בלא סנון יש להתיר דלא גרע מפולים ועדשים שהוא גם כן ספק הרגיל, וכתב הרשב"א עבר ובשל תוך יב"ח מותר כו'. תמוהים בעיני, דמה ענין זה לכאן, דהרשב"א איירי דאין ידוע לנו שיש בהם שום תולעים אלא שכתבו הפוסקים שכל פרי שדרכו להתליע במחובר אסור לאכלו תוך י"ב חודש, שאינו אלא חשש שחששו למעוט המצוי, על זה כתב הרשב"א שיש להתיר כשיש עוד ספק שמא נמוחו, אבל בנ"ד שודאי נמצאו בהם תולעים מה ספק שייך כאן, ובנדון זה גם המשקה הוחזק בתולעים כאשר הגידו לי שהם נראים בעין בתוך הכשות וקצתם פירשו, עכ"ל. הרי מבואר בהדיא דמהר"מ מודה דגם בפולים ועדשים מותר, ושאני נדון דידן לפי שהיו נראים בעין בתוך הכשות והמשקה ואין כאן ספק. וכן צ"ל שזו היא כונת האו"ה שכתב בכלל מ"א דין ג' על דברי הרשב"א הנזכרים ז"ל, והיינו שלא הוחזקו, פירוש בסתם מיני קטניות, אבל פרטיים במדינה שהוחזקו בכך הוי ודאי ולא ספק, עכ"ל. ר"ל שהוחזקו שרובם מתולעים ובזה הוא דהוי ודאי, אבל כל שלא הוחזקו רובם יש להתירו משום ס"ס וכדכתב הרשב"א. וכן נראה שהוא דעת הש"ך שכתב בס"ק כ"ט על דברי האו"ה, וכן נראה מדברי מהר"מ מלובלין כו', ע"ש. מוכח דס"ל שדברי האו"ה הם כדברי מהר"מ. וכל זה הוא אפילו בלא נבדק כלל, כ"ש בנ"ד דבודקים הפולים תחלה אלא דחיישינן שמא נשמטו איזה פולין מהם שלא נבדקו, פשיטא ודאי דשרי מכח ס"ס. דאע"ג הרא"ש דתוך י"ב חודש לא מהני בדיקה, כבר כתבו כל האחרונים דהיינו דוקא בדיקה דמים אבל דאחת אחת מהני, וכמ"ש כנה"ג בהגהת ב"י לסי' הנז' ס"ק מ"ד, ובס"ק מ"ה כתב שמה שבוררים על גבי שלחן ובוררים הנקובים מהם חשיבא בדיקה זו כאלו ברר כל א' וא' בפני עצמו, ע"ש. וא"כ שפיר הוי ס"ס אליבא דכ"ע, ומה גם דלעניות דעתי נראה דפה מצרים אין מתליעים הפולים במחובר, שהרי עינינו הרואות שעושים מאכל מפולין רכים בעודם ירוקים ואוכלים מהם קלוים בתנור, ומעולם לא ראינו ולא שמענו מי שמצא בהם תולעת. ואין סתירה לזה ממ"ש הרשב"א שהפולין דרכם להתליע במחובר, כי דבר זה משתנה לפי המקום והזמן ולא כל המקומות שוים, כי יש דברים מתליעים במקום זה ואין מתליעין במקום אחר כמ"ש הת"ח הביאו הש"ך בסי' הנזכר ס"ק כ"ב ע"ש, וכנה"ג בס"ק מ"ו ע"ש. ומאחר שאינם מתליעים במחובר הנה התולעת שבו הוא בתלוש וכל זמן שלא פירש מותר לאכלו עם התולעת שבתוכו. ואם נפשך לומר שעכ"פ הוא מתליע במחובר, כבר כתבנו משם הרב המחבר דאית ביה כמה ס"ס ומותר.
 
עוד כתב הרב הנזכר וז"ל בקצור, ואם נפשך לומר שיש בתבשיל זה פולין נקובים, ואפילו שהתליעו בתלוש יש צד דאסור שמא יצא התולעת לחוץ וחזר, הנה כבר כתבנו דהרשב"א ז"ל מורה בה התרא ופלוגתיהו הוא בדחזינן תולעת בפרי, אבל הכא מי יימר שיש תולעת בפולין המנוקבים, אימור יצא התולעת ופנה מקומו ואין כאן תולעת כלל, עכ"ל. כוונת הרב להתיר בזה משום ס"ס, ספק אם יש בפולין המנוקבים תולעת או לאו ואת"ל שיש בהם תולעת שמא לא יצא לחוץ ומישרא שרי.
 
ומיהו עדין יש לפקפק בהם, כי לפעמים נמצאים התולעים על גבי הפולים כשהם מבושלים ואין כאן ס"ס לכאורה, אמנם אחר העיון גם בזה איכא ס"ס שזה יקרה מסבת שנתבשלו הרבה הפולין ובזה הם מתבקעים ויוצאים מהם התולעים, והו"ל פרשה מתה ר"ל שפרשה לאחר שמתה דפליגי בזה הרא"ש והרמב"ם, דלדעת הרא"ש מותרת ולדעת הרמב"ם ודעמיה אסורה, ומרן בשלחנו הטהור ס"ה סתם כדעת המתירים והביא דברי האוסרין בשם י"א שכתב, ויש אוסרים אפילו מת בתוך הפרי ופירש אח"כ. וכמ"ש ש"ך בס"ק י"ב וכתב שכן דעת סה"ת, ומרדכי, וסמ"ג לאוין קל"ב, וסמ"ק סי' רי"ב והשערים כדעת הרא"ש, וגם רבינו ירוחם כתב שגדולי המורים הסכימו כדעת הרא"ש, וכ"פ האו"ה, ומהרש"ל בפרק אלו טרפות סי' קי"ב כו', ע"ש, ובספר כנה"ג ס"ק י"ו ע"ש. ובכן יש לעשות בזה ס"ס, ספק אי הלכה כהרא"ש ודעמיה דפירשה מתה מותרת או כהרמב"ם דאסר, ואת"ל כהרמב"ם שמא אינה שלמה דעל ידי ההגסה והבשול מתמעך התולע ולא חשיב בריה ובטל בס' וכתב מור"ם בהגהה סעיף ט' דאין לך פרי שאין בו ס' נגד התולע שבתוכו, ומדסתם משמע דאפילו בפירות קטנים וכיוצא בהם יש ס' כמ"ש הש"ך בס"ק ל', ואע"ג דכתב שם דהרב מהרש"ל חלק על מור"ם ז"ל ופסק דבפרי קטן שאין בו ס' נגד התולע הפרי נעשה נבלה וצריך ס' נגד כל הפרי כו', ע"ש, היינו לדידהו דס"ל דחתיכה עצמה נעשית נבלה אמרינן נמי בשאר איסורין, אבל לדידן דקי"ל דלא אמרינן חתיכה עצמה נעשית נבלה בשאר אסורין א"צ ס' אלא נגד התולע, ומה גם דבנ"ד יש הרבה ס' אפילו כנגד הפרי דאין כל הפולין מתולעים.
 
סוף דבר הפולין הללו מותרים גמורים, וכמ"ש בזה הרב המחבר, והמחמיר לעצמו תע"ב. זהו הנלע"ד וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן, הצעיר ישועה שבאבו ידיע זיין.
שו"ת פרח שושן חלק יורה דעה כלל א סימן ג
 
על דבר היהודים שעושים גבינה בכפרים ומשלחים אותה למדינה ליד ישראל ביד גוי משרת שלהם, ואין עושים לה שום משמרת ולא חותם ולא סימן, רק שכותבים במכתב לאמר יגיעך כך וכך חריצים של גבינה, אם יש סמך להתירה. ובו יבאר באורך אי חיישינן לאחלופי היכא דלית ליה הנאה לגוי או לאו. גם יבאר אם המנין מדוקדק והמשקל אינו מדוקדק אם יש לסמוך עליו.
 
כתב הרב המחבר בכלל הנזכר [א'] סי' י"ט [ט"ז] על דבר האומנים היאודים שעושים גבינה בכפרים, ומשלחים אותה למדינה ליד ישראל ביד איש עתי גוי משרת שלהם, ואינם עושים לגבינה שום משמרת ולא חותם ולא סימן כלל, רק שכותבים במכתב לאמר יגיעך כך וכך חריצים של גבינה עם המשרת ואין עוד. והרב ז"ל כרכר הרבה כרכורים להעמיד המנהג, וכתב דע"כ לא הצריכו חותם א' או ב' חותמות אלא היכא דאיכא למיחש שהגוי יחליף טוב ברע שלו, אבל כל שאין לגוי הנאה לא בעי חותם כלל. ועיקר יסודו אשר בנה עליו ההתר הוא ממ"ש התוס' בפ"ק דע"ז דף י"ב ע"א וז"ל, ושדי גוי נבלה בקדרה, פר"י שדי בשר כחושה שלו ושקיל שמנה כדי להרויח, אבל בחנם כדי להכשיל את ישראל לא חיישינן אפילו הולך למרחוק, וראיה מדלקמן בפ"ב [ל"ד ע"ב] גבי ארבא דמוריסא כו', ומהאי טעמא שבקינן בכל יום לשפחותינו גויות ולא חיישינן דילמא הטילה אסור בתוכו, ע"ש.
 
ואחר שאלת המחילה נלע"ד שהיסוד הזה לכאורה הוא רעוע מצד עצמו, שהרי לעיל מזה כתבו התוס' בדבור הקודם וז"ל, דילמא מהדר ישראל אפיה, וא"ת מאי שנא משאר אסורין דעלמא דשרי ביוצא ונכנס, וי"ל דהא דשרי בעלמא יוצא ונכנס היינו היכא דנתפש כגנב כו', אבל הכא יכול לתחוב הכף של נבלה בקדרה ויאמר להגיס את תבשילך נתכוונתי שלא יקדיח, אי נמי הכא מיירי בשני אכסנאים דלא מרתת מניה, ולרבא איכא למימר דשרי יוצא ונכנס אפילו באכסנאי ומשום הכי לא מייתי ראיה מבשר נבלה לדמי ע"ז ביד גוי, דהתם גוי מרתת דילמא חזי ליה ותבע ליה בדינא, עכ"ל. ומדבריהם אלו מוכח דס"ל דאפילו היכא דלית ליה הנאה לגוי חיישינן שעושה להכשיל את ישראל, דבתחיבת הכף שלו בקדרה מה הנאה יש לו, אלא ודאי דחיישינן שעושה להכשיל, וזה הפך מ"ש בשם ר"י בדבור הנז"ל, וראיתי למהריב"ל שעמד על זה בתשובותיו ח"ד והניחו בצ"ע. והר"ב לחם סתרים כתב בדף י"ב דפליגי תוס' אדברי ר"י, דלדעת התוס' חיישינן שיתחוב הגוי הכף שלו להכשיל את ישראל, אמנם לדעת ר"י לא חיישינן, וכבר נודע מ"ש כנה"ג בכללי הפוסקים סי' י"א דהיכא דהתוס' פליגי אהדדי לא נדע על איזה מהם נסמוך, ועיין בספר כנה"ג קי"ח ס"ק מ"ג שכתב דיש חולקים וסוברים דאע"פ שהגוי אינו נהנה בחליפין חיישינן שמא ישים דבר אסור להכשיל, עש"ב.
 
איברא שדברי התוס' הנזכר צ"ע, ראשונה מאי קשיא ליה משאר אסורין דעלמא דשרי ביוצא ונכנס, והא הכי נמי שרי ולא חיישינן דלמא מהדר אפיה. וראיתי לכנה"ג שכתב בהגהת ב"י לי"ד סי' הנזכר ס"ק מ"ב שכתב וז"ל, ונ"ל שכונת תוס' להקשות דמאי שנא משאר אסורין דעלמא דשריא ביוצא ונכנס, והתם הטעם הוא משום דמסתפי, וכיון דהטעם הוא משום דמסתפי היכי קאמר דכוותה הכא לא חשו חכמים כיון דבדמי ע"ז לא מסתפי כו', ע"ש. ודבריו דחוקים מאד דהא טעמא דמסתפי לא אמרוהו התוס' אלא בתרוץ הקושיא, והיכי קאמר הרב שהוא מכלל הקושיא. גם מ"ש הרב עוד שם וז"ל בקצור, ומיהו תמיהא לי למאי דפירש התוס' ובכה"ג מסתפי והכא בתוחב מיירי, תקשי דמאי ראיה מייתי משתי קדרות לדמי ע"ז ביד גוי, נימא דמאי דלא חשו חז"ל הטעם הוא משום דמחליף ובמחליף מסתפי, אבל בתוחב דלא מסתפי חיישינן דגוי מכשיל את ישראל בחנם כו'. לא ירדתי לסוף דעתו, דאדרבה כפי פירוש זה דמיירי בתוחב דלא מסתפי שפיר מייתי ראיה לדמי ע"ז ביד גוי, דכי היכי דבתוחב אע"ג דלא מסתפי לא חיישינן, הכי נמי בדמי ע"ז אע"ג דלא מסתפי לא חיישינן, אבל אי אמרינן דמיירי במחליף קשיא דשאני מחליף משום דמסתפי משא"כ גבי דמי ע"ז, וצ"ע. והנלע"ד יותר נכון מ"ש בתחילת כנה"ג דכונת התוס' הוא דמהכא משמע דאם החזיר ישראל פניו הקדרה אסורה, ומ"ש משאר אסורין דעלמא דשרי ביוצא ונכנס, ואע"ג שהרב כתב דאין זה במשמע דברי התוס', אחר המחילה נראה דאדרבה מדנקטו התוס' דילמא מהדר ישראל אפיה משמע דעיקר הוא מזה דמ"ש דבעינן שיהיה שם אלא דלא חיישינן דלמא מהדר אפיה, ולזה הקשה מ"ש משאר אסורין דלא בעינן שיהיה שם ודי ביוצא ונכנס.
 
ועוד אפשר לומר לע"ד דכונת התוס' היא משום דאמרינן התם בגמ' [ע"ז י"א ע"ב] עיר שיש בה ע"ז חוצה לה מותר, וקאמר התם, בעא מניה רשב"ל מר"ח עטלוזא של ע"ז מה הוא. אמר ליה לא הלכת לצור מימיך וראית ישראל וגוי ששפתו שתי קדרות על גבי כירה אחת ולא חשו להם חכמים. מאי לא חשו להם חכמים. אמר אביי משום בשר נבלה לא אמרינן דלמא מהדר אפיה לישראל לאחוריה ושדי גוי נבלה בקדרה, דכוותה הכא לא חשו להם חכמים משום בשולי גוים כו', ע"ש. והנה הוקשה לרבותינו בעלי התוס' דאמאי הוצרך להביא ראיה לזה מצור, הרי דבר פשוט הוא בתלמוד דבכל האיסורין שרי ביוצא ונכנס ולא חיישינן שמא יערב אסור, וה"נ לא חיישינן לדמי ע"ז. ותרצו דהא דשריא ביוצא ונכנס היינו היכא דנתפס כגנב, אבל הכא בדמי ע"ז אינו נתפס כגנב אם יהיה בידו דמי ע"ז ולא מרתת, ואין מכאן ראיה להתיר, ולכך הוצרך התלמוד להביא ראיה מצור דגוי וישראל שופתים שתי קדרות. ושוב הוקשה להם דגם כאן נתפס כגנב אם נוטל בשר שמנה ונותן כחושה. ותרצו אבל הכא יכול לתחוב הכף של נבלה ויאמר להגיס תבשילך נתכונתי ואינו נתפס כגנב, ושפיר ילפינן מניה לדמי ע"ז. וכפי זה צ"ל דס"ל דמאי דאמר ושדי גוי נבלה בקדרה לאו דוקא, אלא ר"ל טעם נבלה שע"י תחיבת הכף נאסרת הקדרה משום נבלה. ולפי שכפי תרוץ זה יקשה דא"כ אמאי נד רבא מהאי תרוצא ואמר, מאי לא חשו להם חכמים משום בשולי גוים, דבשלמא כפי מאי דס"ל דפירוש שדי נבלה הוי בשר נבלה משום הכי לא רצה רבא בזה, וכמו שפרש"י וז"ל בקצור, רבא אמר האי לא חשו, לאו לבשר נבלה קאמר דהא לא דמי, דהתם לית הנאה לגוי דלישדי נבלה לקדרה דמסתפי דאי חזי ליה ישראל תבע ליה בדינא, אבל הכא מתכוין גוי לעשות רצון חברו, עכ"ל. ודברי רש"י אלו יתבארו לקמן בס"ד, ומ"מ למדנו דטעמא דרבא הוא משום דהכא מסתפי, אמנם כפי מ"ש התוס' דמיירי בתוחב כף בקדרה דלא מסתפי א"כ אמאי נד רבא מהאי תרוצא, ולכך הוצרכו התוס' לתרץ תרוץ יותר מרווח דמיירי באכסנאים דלא מרתת, ופירשו שדי נבלה הוי כפשוטו בשר נבלה ממש, ובזה אתי שפיר מ"ש אח"כ ולרבא איכא למימר דשרי יוצא ונכנס אפילו באכסנאי כו', דכפי תרוץ זה אתי שפיר מה שלא בחר רבא בדברי אביי, משום דלרבא ס"ל דגם באכסנאי שייך מרתת, משא"כ לתרוץ הא' דצריך לידחק בו לישב דעת רבא כמו שנדחק הרב בעל לחם סתרים. וכפי זה נראה לתפוס עיקר כתרוץ ב' דמיירי באכסנאים, ושדי נבלה הוי כפשוטו בשר נבלה, וטעמא משום דאית ליה הנאה דשדי כחושה ושקיל שמנה וכפירוש ר"י. וכ"כ בפסקי תוס' סי' י"ב וז"ל, ישראל מניח קדרתו והולך לשוק אף כשיש שם קדרות אסור, ולא חיישינן שמא יזרוק העבד לתוכה להכשיל את ישראל בחנם כיון שאין מרויח, עכ"ל. הרי מבואר דפסקו כאידך תרוצא דכל שאין מרויח לא חיישינן ליה. שוב מצאתי למו"ח ז"ל בתשובה נדפסה בכלל הנזכר סי' ך' שכתב שמ"ש התוס' שיכול לתחוב הכף כו', היינו כדי להוציא מן הבשר חוצה להניחו לתוך קדרתו, דלא מסתפי שיכנס הישראל ויראה כשמוציא הבשר מן הקדרה, שיכול להשמט וכו' שרוצה לידע אם עדין צריכה בשול הרבה כדי להרבות לה אש או מים ולהשליך הבשר תוך קדרתו כהרף עין כו', ע"ש. וכ"כ הכה"ג בהגהת ב"י לסי' הא' ס"ק מ"ד דכונת התוס' הוא דיכול לתחוב הכף עם בשר כחושה נבלה כדי ליטול שמנה, ואם יראה ישראל יכול להשמיט את עצמו ולומר להגיס תבשילך נתכוונתי, ע"ש. וכ"כ הרב פרח מטה אהרן בח"ב סי' י"ג ע"ש. וקרוב לזה כתב הפר"ח בסי' הנזכר ס"ק ל"ו, דתוחב הכף בקדרה להדביק השמנונית מקדרת ישראל בכף או מעט מרק כדי ליתן בקדרתו להטעימה שיש לו הנאה מועטת בזה, ע"ש. נמצינו למדים דלכלהו פירושי דעת התוס' היא דבעינן שיהיה לו הנאה.
 
מיהו דעת רש"י ז"ל צריכה ביאור, שהרי כתב בפרק אין מעמידין [ע"ז] דף ט"ל ע"ב על מ"ש בגמ' פת למאי ניחוש לה, אי משום איחלופי קרירא בחמימא מידע ידיע כו', אי כי הדדי כיון דאיכא חותם א' לא טרח ומזייף. ופרש"י, כי הדדי, שמא יש עמו הדומה לו, פשיטא לן כיון דאיכא חותם א' לא טרח ומזייף במידי דלית ליה רווחא, עכ"ל. וכתב מהרימ"ט בתשובותיו ח"א סי' י"ב ובתשובות דשייכי לי"ד סי' ג' דמדברי רש"י אלו יש ללמוד דאף במידי דלית ליה רווחא דוקא היכא דאיכא חותם א' לא טרח, הא לאו הכי חיישינן שיחליף אע"ג דלית לה הנאה כלל דכי הדדי נינהו, ע"ש. וזו הפך דעת התוס', ומחמת זה כתב מהרימ"ט לחלק דהיכא דלית ליה טרחא כלל חיישינן לאחלופי אע"ג דלית ליה הנאה, ולכך גבי פת חיישינן אבל היכא דאית ליה טרחא כגון גבי קדרה שצריך לכוין החתיכה שיהיו שוים, לא חיישינן לאחלופי היכא דלית ליה הנאה, ע"ש. ומו"ח ז"ל הרבה להשיב על דברי מהרימ"ט הנזכרים בתשובה הנז"ל, והעלה דלא חיישינן שיחליף להכשיל אפילו בדלית ליה טרחא, ע"ש. וכ"כ הפר"ח בסי' הנזכר, וכתב שמ"ש רש"י דלית לה רווחא ר"ל רווחא מרובה דומיא דחטי בשערי, ע"ש. ולי הדיוט נראה להביא סמך לדבריהם ממ"ש רש"י, כי הדדי שמא יש עמו הדומה לו, דלכאורה נראה שפת יתר, אלא שבא ללמדנו דתיבת כי הדדי שנראה שהם שוים לאו דוקא דבשוים, כיון דלית ליה הנאה לא חיישינן לאחלופי, לכך פירש שמא יש עמו הדומה לו דר"ל דאינו שוה לו ממש אלא דומה לו בלבד, שזה מן הישן וזה מן החדש וכדומה לזה, דאית לה הנאה קצת. ויש להביא ראיה לזה מדאמרינן בפרק אין מעמידין [ע"ז] דף ל"ד [ע"ב] גבי ארבא דמורייסא וז"ל, אמר ליה ר' ירמיה בר זירא דילמא איידי דצור אתו דשוי חמרא. א"ל התם עיקולי ופשורי איכא. ופרש"י, דשוי חמרא כלומר שהיין בזול, שוי לשון זול כו', ע"ש. ואם איתא דכל היכא דלית ליה פסידא לגוי חיישינן שמא החליף להכשיל, למה פרש"י דשוי ר"ל בזול ולזה חיישינן לאחלופי, הלא אף אם דשוי כפשוטו שהוא שוה בשוה מורייס אפ"ה חיישינן לאחלופי כיון דלית ליה פסידא, אלא ודאי דס"ל לרש"י דכל היכא דאית ליה הנאה טרח ומזייף אע"ג דאי חזי ליה ישראל תבע ליה בדינא ע"ד לא יבוזו לגנב כו' [כי יגנוב למלא נפשו כי ירעב, משלי ו', ל']. מיהו מדברי רש"י שכתב בפ"ק [ע"ז י"ב ע"א] והעתקנו לשונו לעיל וז"ל, רבא אמר כו', דהתם לית ליה הנאה לגוי דנישדי נבלה כו', דמסתפי דאי חזי ליה ישראל תבע ליה בדינא כו'. דלכאורה תיבות דלית ליה הנאה לגוי הם מיותרות, דהיל"ל בקצור דהתם לא שדי גוי נבלה דמסתפי כו', משמע שבא ללמדנו דדוקא היכא דלית הנאה לגוי הוא דמסתפי, אבל היכא דאית ליה הנאה לא מסתפי שמכניס עצמו בספק בשביל הנאתו, יש ללמוד מכאן דלדעת רש"י היכא דלא מסתפי אע"ג דלית ליה הנאה מחליף וכדעת מהרימ"ט, וצ"ע שזה סותר ההיא דמורייסא.
 
וראיתי להרב המחבר שכתב בסי' כ"א [במהד"ב סי' י"ח] וז"ל בקצור, גם מדברי רש"י יש ללמוד דבדבר שאין בו הנאה אפילו מועט לא חיישינן לאחלופי, ולפי שטתיה דרש"י [ע"ז ל"ט ע"ב, ועיי"ש בסוגריים] שפיר עבד שמחק גירסת הספרים פת למאי ניחוש כו', משום דמסיק בה דכי הדדי נינהו כו', דלפי שטתו א"צ כלל אפילו לחותם א', אמנם התוס' אמרו שאין זה כדאי למחוק הגירסא כיון שיש לישב ולחלק בין פת לשאר דברים, עכ"ל. ודבריו תמוהים מאד, דרש"י לא מחק גירסת הספרים מכל וכל, דהא בהדיא קאמר רב ח"מ פ"ג בחותם א' שהפת צריך חותם, ולא קאמר אלא דלא גרסינן ליה הכא אמילתא דרב אלא אמילתא דשמואל דקאמר מח"ג בחותם א', ובמלתא דשמואל פרש"י וז"ל, שמואל לא פליג אדרב אלא קסבר לא צריך לאתנוחי סימנא על הפת להתר כו', ופת למאי ניחוש לה דניתיב לה סימנא להתר ולמתני חמפ"ג אי משום אחלופי כו' פשיטא לן כיון דאיכא חותם לא טרח ומחייב, עכ"ל. הרי מבואר דבין לרב ובין לשמואל צריך חותם א' לפת אע"ג דכי הדדי נינהו, וכ"כ התוס' בהדיא, פת למאי ניחוש לה, בקונטרס לא גריס האי עד מילתיה דשמואל. הרי מבואר שהקונטרס לא מחקו מכל וכל אלא מחקו מדברי רב וגריס ליה במילתיה דשמואל וכנז"ל.
 
ולענין הלכה כתב כנה"ג בסי' הנזכר ס"ק מ"ג וז"ל, הרב בספר הקצר, והרדב"ז בנדפסות סי' רצ"ט, והמבי"ט, ומהר"מ די בוטון סי' ז' תפסו בפשוט כדברי התוס' דכל היכא דלית הנאה לגוי אע"ג דלית ליה פסידא לא חיישינן לאחלופי להכשיל, וכ"כ מורי הרב ח"א סי' ע"ב וחלק י"ד סי' ג', אלא שחלק דהיינו דוקא היכא שיש לו טורח להחליף, אבל היכא שאין לו טורח להחליף אפילו לית ליה הנאה חיישינן שמא החליף להכשיל כו', ע"ש. וכן פסק מור"ם בהגהה סי' הנזכר ס"ב ע"ש. וכן פסק הרב המחבר בתשובה הנזכר דכל דלית ליה הנאה לא חיישינן לאחלופי, וכן פסק הפר"ח בסי' הנזכר ע"ש, דלא כמהרימ"ט, וכן פסק הרב תורת חסד בסי' י"ז אלא שכתב דמ"ש התוס' והר"ן היינו כאשר אנחנו יודעים בבירור שאין לו תועלת לגוי בהחלפה זו, אמנם כשאין אנו יודעים בבירור שאין שם תועלת לעולם נחוש שמא החליף בשביל תועלת ואין דנים ספק מודאי, ע"ש. וכדבריו משמע מדברי מרן בשלחנו הטהור שכתב בסי' הנזכר סעיף י', ואם אינו נהנה בחליפין מותר בכל ענין דלא חיישינן שמא החליף להכשילו כיון שאין לו הנאה בדבר. ולכאורה מ"ש כיון שאין לו הנאה בדבר הוא מיותר, דהא כבר קאמר ואם אינו נהנה בחליפין, אלא ודאי דבא להשמיענו דדוקא כשידעינן בבירור שאין לו הנאה בדבר וכדברי הרב הנזכר והרב פרח מטה אהרן בתשובותיו ח"ב סי' י"ג גם הוא פסק דבעינן שיהיה לו הנאה אלא שחלק דכשההתר הוא בבית ישראל אז אם יש לגוי הנאה חיישינן להחליף ואי לא לא, משום דכשהוא בבית ישראל מרתת הגוי שמא יתפס כגנב, ולכך דוקא באית ליה הנאה הוא דמחליף, אבל כשהפקיד ישראל איזה דבר ביד גוי אז לא מרתת הגוי ואפילו בלא שום הנאה אפשר שיחליף ע"ש, ואין דבריו מוכרחים.
 
נמצינו למדים דלדעת רוב הפוסקים אשר מימיהם אנו שותים ס"ל דלא חיישינן לאחלופי אא"כ יש הנאה לגוי בחליפים, ועכ"ז פסק הרב להתיר בנ"ד שאע"פ שגבינות ישראל יש בהם טעם לשבח יותר מגבינות הגוים כו', ע"ש. ועל דבריו אלה הרבה להשיב מו"ח בתשובה נדפסה שם בסי' כ"א [כ' במהד"ב כ"א], ומו"ח פתח לה פתח התר מטעמא אחרינא שכתב שם וז"ל בקצור, שכיון שידוע שהמשרת הזה אין עמו גבינה של גוים, ואם יתאוה לאכול מגבינה של ישראל צריך לקנות מגבינה של גוים חריץ אחד שלם, שהרי כל הגבינות הם עשוים חריצים, ואם כן צריך לכוין שתהיה הגבינה שוה במשקל גבינה של ישראל שאם תהיה יותר גדולה מחריץ שאכל הרי היא עליו ביוקר יותר מגבינה של ישראל, וא"כ צריך הוא לכוין משקלותיו, וכיון שכן לא חיישינן לאחלופי דמשקל הוי סימן כו' [ב"מ כ"ג ע"ב], ע"ש. ואני אומר דהן אמת דמנין ומשקל הוי סימן, וכמ"ש מהר"מ די בוטון בתשובותיו סי' ח', וכ"כ כנה"ג בהגהת ב"י לסי' הנזכר ס"ק כ"ד וז"ל, ומנהגנו הוא לסמוך על כתב יד הנכר כשהמנין מדוקדק אע"פ שהמשקל אינו מדוקדק אם הוא חסר שעור הנגוב לפי ראות עיני הבקיאים, עכ"ל. ודלא כהפר"ח שכתב בסי' הנזכר ס"ק ל"א וז"ל, והדבר פשוט אצלי כי אין לסמוך על זה אפילו ימצא המנין והמשקל בשוה וממה נפשך אם לא נמצא המשקל בשוה הרי אין כאן סימן, ואם נמצא בשוה גרע טפי, שהרי הדרך הוא שמתנגבים בדרך ונחסר מהמשקל, ע"ש. דליתא דכל שלא חסר כי אם כשעור הנגוב יש לסמוך עליו וכמ"ש הכנה"ג, ומ"מ אין מכאן ראיה להתיר בנ"ד, כי מו"ח חשב שגבינות הללו יש בהם מנין ומשקל ולכך התירם, אבל לא סיימוה קמיה כי אין גם אחד ששוקל הגבינות ואין כאן כי אם מנין לבדו, וכיון שכן אית ביה חששא טובא שהגוי יחליף חריצים גדולים של ישראל בקטנים של גוים, וכיון דאית ביה הנאת ממון טרח ומזייף אליבא דכ"ע, ויגע בעשר אצבעותיו ועביד כל טצדקי דמצי למעבד כדי להרויח ההנאת ממון, ובכן יש לחוש שקונה מהכפר חריצים קטנים של גוים ומחליף בגדולים של ישראל כדי להרויח הפרש המשקל, דהא אפילו בשביל הנאה פורתא חיישינן דילמא טרח טובא כדי לזייף, דהא כתבו הפוסקים ופסקו מרן בסי' הנזכר [קי"ח] ס"ו שאם שלח ע"י גוי בהמה או עוף שחוטים בלא חותם אסורים, וטעמא דשמא החליף הגוי טוב ברע הרי דבשביל הנאה קלה חיישינן שיקנה בהמה במנה בשביל הנאה פורתא דשמן ברזה.
 
וגדולה מזו כתב הב"ח [סי' ס"ד ד"ה ומ"ש שמסקנת וסי' קי"ח ד"ה המניח] דאסור לשלוח תבשיל עם בשר לחברו דחיישינן שמא הגוי יחליף הבשר ע"ש, הרי דאע"ג דאית ליה טרחא מרובה לחזר אחר תבשיל שיהיה דומה לזה בריחו ובטעמו כדי שלא ירגיש ישראל בחליפין, אפ"ה חיישינן בשביל הנאה פורתא דשמנה ורזה, כ"ש בנדון דידן דאית ביה הנאת ממון ואין בה טורח כל כך, שאין ניכר כל כך ההפרש שיש בין טעם גבינת ישראל לגבינת גוים כמ"ש הרב המחבר, פשיטא ודאי דאסור משום דחיישינן לאחלופי. ואין לומר דעד כאן לא החמירו אלא בבשר דאיסורו מדאוריתא, אבל בגבינה דאיסורה מדרבנן לא חיישינן, שהרי מצינו שעשאוה כשל תורה דהא קי"ל דספקא דרבנן לקולא וכאן ספקא אסורא, וכמ"ש הש"ך בסי' ק"י [בכללי ס"ס] ס"ק י"ז משם האו"ה וז"ל בקצור, והדר קאמר אבל מה שיש בו חשש אסור דאורייתא אע"פ דמדאורייתא מותר מטעם רובא וכה"ג וחכמים אסרוהו מחמת המעוט הוי כודאי אסור דאורייתא ואינו ניתר בהאי ספיקא דהוחלפה כי אם בספק שני, דהיינו שאותם גבינות שאנו מסופקים בהם אם הוחלפו או לאו נתערב אח"כ בתערובת דכל א' מהתערובת מותר מכח ס"ס, עכ"ל. הרי שכתב דעשאוה כודאי אסור דאורייתא.
 
וגדולה מזו מצינו להרשב"א שהחמיר בה יותר מאסורי תורה, דהא אפילו באסור חלב שענוש כרת אזלינן ביה בתר נותן טעם, ואלו גבי גבינה אסורה אע"ג דאין בה בנותן טעם וכמ"ש בת"ה דף פ"ו [בית ג' שער ו', דף ד ע"ב] וז"ל, ודקא קשיא לך מ"ט לא אזלינן ביה בנותן טעם, ל"ק דכל דבר של נכרים לא אזלו בו בתר נותן טעם ואין מטעימין אותו לקפילא, אלא כיון דשכיח בהו טעמא אוסרים אותם לעולם כדי שלא יפרוצו, שהרי למ"ד מפני שמחליקים פניה בשומן חזיר אין הולכים בו אחר נותן טעם, וכן בשמן של נכרים למ"ד משום זליפתם של כלים אסורים, וכן בקור של חלתית, אלמא כל דבר של נכרים לא הלכו בו חכמים אחר נותן טעם, עכ"ל. הרי שהחמירו בה יותר מאסור תורה דאפילו בטעם כל שהוא אסור. ומ"ש הרב תרומת הדשן בתשובה סי' ר"ו על גבינות שבאו ממקום למקום ומצאו החתם שנשבר ונתקלקל, שכתב לחלק בין נבלה דאוריתא לגבינה דרבנן, הובאו דבריו בתשובת מו"ח הנז"ל, ופסק מור"ם בהגה סי' הנזכר [קי"ח] ס"ה ע"ש, י"ל דשאני התם שיש לו טביעות עין באותם שלא הוחלפו והם היותר טוב, דודאי אם החליף היה לוקח הטובים שבהם כנזכר שם. אמנם בלאו הכי חיישינן לאחלופי כל דאית ליה הנאה, וזה פשוט בדברי כל הפוסקים, וכיון שכן בנ"ד דאית ליה הנאה כנז"ל אסור.
 
עוד כתב מו"ח ז"ל בתשובה הנזכרת [כלל א' סי' כ', במהד"ב סי' י"ז], על מ"ש הרב המחבר טעם אחר להתיר, שזה המשרת אין צריך ליקח גבינה של ישראל בעקיפין, כי האומן אינו מונע ממשרתו מידי, שאם ישאל ממנו גבינה לערך גבינות הגוים כן הוא עושה ומוזיל טפי לגביה יותר בזול מגבינות הגוים כו'. והביא ראיה לדבריו וז"ל בקצור, ויש לי סיוע לזה ממ"ש התוס' בפ"ק דע"ז [י"ב ע"א] ד"ה ושדי נבלה וז"ל, ומהאי טעמא שבקינן בכל יום קדרות שלנו לשפחותינו גויות ולא חיישינן דלמא הטילה אסור לתוכו, עכ"ל. וקשה דנהי דלהכשיל לא חיישינן אבל להחליף להנאתו חיישינן, וא"כ אמאי לא נחוש שמא יש עמה בבית אסור כחוש, והו"ל לתוס' להטיל תנאי שצריך שנדע שלא יש בבית איסור כחוש, אלא ודאי דכיון שהם בבית אדוניהם מסתמא אין מונעים מהם מידי. ועל פי הדברים האלה נראה לומר דהא דכתב הרשב"א כו', בשם ר"ח, וה"מ דליכא חשש דילמא חליף ליה, כגון שיש עליה שומר שלא תחליף כו', דלא פליג אמ"ש התוס', דהרשב"א מיירי בנכרית דעלמא מש"ה חיישינן שתחליף, אבל בשפחה שנותנים לה מכל מאכל אשר יאכל אינה תאבה להחליף רע בטוב. ומהתימה על מרן ב"י [סי' קי"ח ד"ה ור"ת, דף קפ"ז ע"א] שכתב דר"ח חולק עם התוס', שהרי החלוק מבואר כדכתיבנא, עכ"ל.
 
ואחר לחיכת עפר כפות רגליו אני אומר, דאי אפשר לומר כי התר השפחות הוא בשביל שאדוניהם נותנים להם ככל אות נפשם, שהרי כתבו התוס' [ע"ז י"ב ע"א] בד"ה ושדי גוי נבלה דשדי בשר כחושה לו ושקיל שמנה כדי להרויח, אבל בחנם כדי להכשיל לא חיישינן כו', ומהאי טעמא שבקינן בכל יום קדרות שלנו לשפחותינו כו'. משמע דשפחות וגויות דעלמא שוים הם, דכל היכא דלית ליה הנאה לא מחלפי ומ"ש אמאי לא נחוש שמא יש עמה בבית אסור כחוש, י"ל דאין דרך להביא אסור בבית להאכיל השפחות, ואין הכי נמי שאם אנו יודעים בבירור שנתנו לה לחלקה אסור כחוש דאית לן למיחש שמא תשקול שמנה ותשדי כחושה. מיהו התוס' ברוב בני אדם מיירו שנותנים לשפחותיהם ממה שהם אוכלים ולכך לא חיישינן להו, אמנם ר"ח פליג וס"ל דאע"ג דבנכרית המשרתת בבית מסתמא נותנים לה מהמאכל אשר יאכל, מ"מ אם הדלת פתוח או שיש אתה בבית דבר אסור חיישנן שמא תחליף, ולזה כתב מרן ב"י דר"ח חולק על התוס'.
 
ומ"מ דברי מרן ב"י צריך עיון, וכבר עמד עליהם כה"ג בסי' הנזכר ס"ק מ"ה וכתב וז"ל, אם ר"ח חולק בזה הוא מפני שסובר דאפילו בחנם חיישינן להחליף, א"כ מאי מ"מ שייך כאן כיון דהא בהא תליא כו', ואם בא לומר שדעת ר"ח כדעת הרא"ש דיש להחמיר בשפחות דשמא להשביח חלקה היא נותנת חלב בקדרה, אטו ר"ח לחודיה חלוק בזה, הרא"ש ג"כ חולק בזה, ע"כ. ואני בעניי הנני יוסיף להפליא על מ"ש מרן וז"ל, ואע"ג דאיכא לאוקמי דלחלופי כדי להרויח דוקא הוא דחייש, מ"מ מ"ש סתם להתיר להניח קדרות לשפחות ומשמע דבלי נעילת דלת עליהם ואפילו יש עמהם בבית דברים האסורים שרו, ר"ח חולק בדבר, עכ"ל. ודברי תימה דמאחר שכתב דר"ח לא חשש אלא היכא דמחלפי להרויח איך אפשר לומר דהתוס' מתירים בזה, הלא בדברי התוס' מבואר להדיא דכל היכא דאית ליה רווחא לגוי אסור, וצ"ע.
 
עוד כתב מו"ח וז"ל, ומ"מ לעצמי אני סומך להתיר מטעם ס"ס, ספק אם החליף או לאו, ואת"ל החליף שמא אינה זאת. ואע"ג דכתב בספר האו"ה והביאו הש"ך בכללי ס"ס סי' י"ח וז"ל, גבינות של ישראל שהיו בבית גוי וספק אם נחלפו לא היו נתרים מכח ס"ס כו', ע"ש. ולא קאמר שיש להתיר מכח שיש להסתפק בכל אחת שמא אינה זו, התם הוא משום דיש להסתפק שמא הוחלפו כלם, אבל הכא פשיטא דלא החליף כלם וליכא לאסתפוקי אלא באחד או שנים, וכיון שכן בכל אחת יש להסתפק שמא אינה זאת, וכיון שכן מותרת היא ע"י ס"ס, וכמ"ש ש"ך [בכללי ס"ס] בסי' י"ז כו', ע"ש. והנה דברי האו"ה הובאו בש"ג אשר סביב המרדכי דפרק אין מעמידין [ס"ק ה'], ומה שיש לדקדק בהם עיין בספר עדות ביעקב בתשובה סי' ה' כי אין כאן מקום להאריך, ומ"מ אין משם ראיה לנ"ד כי הרב מו"ח לטעמיה אזיל דס"ל שאין הנאה לגוי אלא לטעום טעם גבינת ישראל שהיא משובחת, וכיון שכן פשיטא ליה דלא החליף כלם כי עני הוא ואין ידו משגת לקנות כל כך חריצי גבינה. אמנם כפי מ"ש אני הצעיר [דהיכא] דאית ליה הנאת ממון דשקיל רברבי ומנח זוטרי, אם [כן] יש לחוש שמא הוחלפו כלם ואין כאן אלא ספק אחד, ושמא יש לומר דכיון דרוב חריצי הגוים הם יותר גדולים מחריצי ישראל ומיעוטא דמיעוטא שימצאו בחריצי הגוים שיהיו יותר קטנים, אם כן ליכא למיחש שהחליף את כלם, כי היכן ימצא משא צמד חמורים שיהיו גבינותיהם יותר קטנים משל ישראל, ובכן ליכא להסתפק אלא בב' או בג' וא"כ הו"ל ס"ס ושרי. וכן מצאתי למבי"ט בתשובותיו ח"א סי' ר"ח שכתב בסוף התשובה שאם לא היה יין אלא כדי חבית א' לא נחוש שמא החליף משתי חביות ויש ס"ס, שמא לא החליף, ואת"ל החליף בכל א' תלינן למימר שאינה זאת, וכדמשמע במסכת דמאי [פ"ג מ"ד] גבי המפקיד אצל נכרי כפירותיו כו', ע"ש. ואע"ג דאין זה ס"ס המתהפך, שאין אתה יכול לומר שמא אין זו שהחליף ואת"ל שהיא זאת כבר נאסרה, שפיר מקרי ס"ס, שהרי ע"כ להתחיל ולומר שמא החליף או לא החליף, דוגמא דספק נכנס ספק לא נכנס ואת"ל נכנס ספק דרס או לאו, ועיין בש"ך בכללי ס"ס ס"ק ט"ו שכתב לישב כל המקומות דהוי בכה"ג ועבדי להו ס"ס ע"ש.
 
ומיהו אכתי איכא למישדי ביה נרגא דאין להתיר כאן מטעם ס"ס, דהא גבינה חתיכה הראויה להתכבד ואפילו באלף לא בטיל, כמ"ש מור"ם בהגהה סי' פ"א ס"ב ע"ש, וכ"כ הפר"ח סי' ק"א ס"ק ד' ע"ש, ובכן אין להתיר בה מכח ס"ס. וכמ"ש מרן בש"ע סי' ק"י ס"ח וז"ל, דבר שאינו בטל מחמת חשיבותו שנתערב באחרים ונפל התערובת א' לשנים אחרים ונפל מן הג' א' לשנים אחרים הרי אלו האחרים מותרים כו'. ע"ש דבעינן שיהיו שלש התערובות, אבל בשני התערובות אין להתיר אע"ג דאית ביה ס"ס. וי"ל דכיון דאסור גבינה הוי דרבנן אזלינן ביה לקולא, וכמ"ש מור"ם על זה בהגהה [סי' ק"י סע' ח'] וז"ל, ודוקא שהאסור שנתערב הוא ודאי אסור, אבל ספק אסור שנתערב ונפל מאותו תערובת למקום אחר התערובת השני שרי. וכתב על זה הש"ך ס"ק נ"ד דודאי אסור דרבנן הרי הוא כספק אסור דאוריתא, ע"ש, וכ"כ הפר"ח ע"ש. ועוד שהרי כתב הש"ך בסי' הנזכר ס"ק (מ"ט) [נ'] בשם הרבה פוסקים להתיר בתערובת שניה ע"ש, וא"כ פשו להו ספקות, ספק החליף או לאו, ואת"ל החליף דלמא הלכה כמאן דאמר דבתערובת שניה מותר, ואת"ל דלא קי"ל הכי עד כאן לא פליגי אלא באסור דאוריתא, אבל בגבינה דאסורא מדרבנן כ"ע מודו דשרי בתערובת שניה משום ס"ס, וכמ"ש מו"ח ז"ל.
 
אך מ"ש הרב המחבר בסי' כ"א [י"ח] על דברי מו"ח וז"ל, ובגמר דבריו פתח פתחא דהתרא מטעם ס"ס, גם אני אבא אחריו מלאתי את דבריו דתערובת זו יבש ביבש היא וחד בתרי בטיל כו', ע"ש. לא הבינותי דבריו, דהא דיבש ביבש חד בתרי בטיל היינו דוקא בחתיכה שאינה ראויה להתכבד, כמ"ש הפוסקים והביאו מרן סי' ק"ט [סע' א'] ע"ש, וכיון דגבינה הוי חתיכה הראויה להתכבד כנז"ל שוב אין להתירה מטעם יבש ביבש, ולכך הנכון כמ"ש מו"ח ז"ל. זה הוא הנלע"ד, וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק יורה דעה כלל ב סימן א
 
על ראובן שכעס על אשתו ואמר יהיה נזיר נ"ש בן מנוח בעל דלילה בכל תנאיו שלא לאכול עם אשתו בקערה אחת כל ימי חייו. ויש הסכמה באותה העיר שכל מי שידור בנ"ש הרי הוא כחרס הנשבר אם יש ארוכה למחלתו. ובו יבאר דין המדיר את אשתו שלא תאכל עמו בקערה אחת אם צריך להוציא וליתן כתובה או לאו. ובו יבאר הא דאמרינן הפקר ב"ד הפקר אם הוא דוקא במקדש על דעתם או בכל גוונא. גם יבאר אם יש כח ביד ב"ד בהסכמתם להפקיע איסורין דאורייתא.
 
כתב הרב המחבר בכלל הנזכר [ב'] סי' ד' על ראובן שכעס עם אשתו ואמר (יהיה) [אהא] נזיר נזירות שמשון בר מנוח בעל דלילה בכל תנאיו שלא לאכול עם אשתו בקערה אחת כל ימי חייו. ויש הסכמה באותה העיר עזה שכל מי שנשבע בנזירות שמשון הרי הוא כחרס הנשבר, וקנסו הוא שיהיה ל' יום בנזיפה ולא יכנס בב"ה כל אותם הימים, ואחר ל' יום קודם ההתרה יתן לקהל ס' חתיכות. והביא ע"ז מ"ש הרמב"ם בפי"ב מה' אשות [הי"ב] וז"ל, בעל שרצה ליתן לאשתו מזונותיה ותהיה אוכלת ושותה לעצמה הרשות בידו, ובלבד שיאכל עמה מלילי שבת ללילי שבת. וכתב ה"ה דמשמע מדבריו שכל אדם רשאי, והטעם שאינו דומה למדיר את אשתו מליהנות לו, דהתם יש שם איסור הנאה ואינה אוכלת עמו אפילו בלילי שבת, אבל כאן שאין כאן איסור הנאה, ועוד שהוא אוכל עמה בלילי שבת רשאי, עכ"ל ה"ה. וכתב הרב המחבר וז"ל בקצור, ולכן דברי ה"ה בתחלת דבריו לא באו בדקדוק, שכתב דהתם יש שם איסור הנאה ואינה אוכלת עמו אפילו בלילי שבת, דמשמע מדבריו דבעינן תרתי לריעותא, שיהיה ע"י אסור נדר ותו שלא יהיה שם אכילה כלל דאי בציר חדא מהנך ש"ד. אבל סוף דבריו באו בדקדוק דבעינן תרתי לטיבותא, שכתב, אבל כאן שאין כאן אסור הנאה, ועוד שהוא אוכל עמה בכל לילי שבת רשאי, דמשמע דבעינן תרתי לטיבותא. וכל זה אינו מצטרך לנ"ד דודאי חמיר טובא, שהרי פירש מאשתו לעולם והוי נמי ע"י נדר, דודאי מחמרינן עליה ודיינינן דאחר ל' יום יוציא ויתן כתובה, עכ"ל.
 
והגם שדבריו אינם צריכים חזוק, מ"מ לאשר ראיתי מי שפירש דברי ה"ה דבעינן תרתי לריעותא דוקא, והביא ראיה לדבריו מדברי הר"ן שכתב בפרק אע"פ [כתובות דף כ"ח ע"א מדפי הרי"ף] דדוקא על ידי נדר הוא דאמרינן דמצי אמרה דזילא בה מלתא, אבל שלא על ידי נדר לא, עכ"ל. ומשמע דכל שהוא שלא על ידי נדר מותר אע"פ שאינה אוכלת בלילי שבת. לזה אני אומר דליתא, דהא מתניתין דהמשרה את אשתו על ידי שליש מיירי שלא על יד נדר ואפ"ה הצריכו שתהיה אוכלת עמו בלילי שבת, הרי מבואר דבעינן תרתי לטיבותא, והר"ן לא הוצרך להזכירו כי הוא פשוט במשנה.
 
מיהו מ"ש הרב ז"ל דנ"ד יוציא ויתן כתובה, שהרי פירש מאשתו לעולם והוי ע"י נדר. אחר שאלת אלף מחילות אין נלע"ד לומר כן, משום דעד כאן לא אתמר הכי אלא במשרה את אשתו על ידי שליש שאינה מתגלגלת עמו ולא אוכלת מפתו כו' [עי' רשב"א כתובות ס"ד ע"א], וכן במדיר את אשתו שאומר לה צאי מעשה ידיך במזונותיך וטעמא משום דזילא בה מלתא כמ"ש בגמ' [כתובות ע' ע"ב], אבל בנ"ד שמפתו תאכל ומכוסו תשתה ויושבת בבית אלא שאינה אוכלת עמו בקערה אחת מה זלזול יש לה בזה, אדרבה כך הוא דרכם של המכובדים שלא לאכול בקערה א'. ואע"פ שזה מבואר מן הסברא וא"צ ראיה, מ"מ יש להביא ראיה לזה מדברי הר"ן שכתב על מתני דהמשרה את אשתו [כתובות דף כ"ח ע"א מדפי הרי"ף] וז"ל, ובירושלמי בפרק המדיר משמע דמתניתין כשקבלה דוקא, הא לאו הכי יכולה היא שתאמר אי אפשי להתפרנס מאחר אלא מבעלי כו', ע"ש. ואע"ג דלדעת הרמב"ם [אישות פי"ב הי"ב] ס"ל דאפילו בלא קבלה עליה יכול להשרותה על ידי שליש, מ"מ הרא"ש [כתובות פ"ז סי' ד'] והטור [סי' ע'] ס"ל כדעת הירושלמי וכן דעת רוב הפוסקים כמ"ש מור"ם בהגהה סי' ע' [סע' ב'] ע"ש. ועוד דאפילו לדעת הרמב"ם מודה הוא שהקפידא היא להיותה מתפרנסת מאחר ולכך הצריכו שתהיה אוכלת עמו בלילי שבת, וא"כ בנ"ד שאינה מתפרנסת מאחר אלא מבעלה אלא שאינה אוכלת עמו בקערה לא שמעי בה אינשי ולא זילא בה מלתא.
 
עוד כתב הרב וז"ל בקצור, והיה נראה לומר דליכא למקפד אלא כשתאכל עמו על השלחן, ויש סעד לזה מדברי הטור [סי' ע', דף ק"ה ע"א] שכתב ואוכלת על שלחנו מלילי שבת ללילי שבת וכן הוא לשון הרשב"א, מ"מ הך דיוקא לאו כלום הוא כיון דטעמא הוי משום זילותא גם בכה"ג איכא זילותא כו', ע"ש. ואני אומר דאי משום הא לא איריא, דהא לישנא דמתניתין ואוכלת עמו ולא קאמר על שלחנו, ומאי דנקט הטור והרשב"א אוכלת על שלחנו כבר כתב מרן בב"י דמשום דבלישנא דאוכלת עמו אפליגו בגמ' אם הוא אוכלת ממש או תשמיש, לכך נקטו אוכלת על שלחנו לומר אוכלת ממש ע"ש.
 
עוד כתב הרב וז"ל, ועוד הכא כשנותנים לו קערה לבדו ולאשתו קערה לבדה חמיר טפי ממנהגא דעלמא, לפי שיצטרך לעשות הכר כדי שלא יפשוט ידו ויאכל מקערה שלה, כדין שנים שאוכלים על שלחן אחד זה בשר וזה גבינה [יו"ד סי' פ"ח], ועל ידי כן הויא לה זילותא טפי, עכ"ל. ונוראות נפלאתי עליו בזה, דהא תנן בפרק אין בין המודר [נדרים] דף מ"א [ע"ב] המודר הנאה מחברו אוכל עמו על השלחן אבל לא מן התמחוי, ופסקו מרן בשלחנו הטהור סי' רכ"א סעיף ה' וז"ל, ואוכל עמו על השלחן אבל לא בקערה א', ע"ש. הרי שאע"פ שאסור לאכול עמו בקערה א' מותר לאכול על השלחן בשתי קערות. וכתב הרא"ש [בפירושו על הדף שם] וז"ל, ואוכל עמו על השלחן ולא חיישינן שמא יאכל עמו, דכיון שהדירו מסתמא שונאים זה את זה טפי משני אכסנאין על שלחן א' זה בשר וזה גבינה, עכ"ל. וא"כ בנ"ד נמי אוכלים על שלחן בלי הכר, מיהו יש לחלק בזה מאשה לאחר וק"ל.
 
עוד כתב הרב הנזכר וז"ל, ובקצור מכל הני טעמי דכתיבנא בנ"ד מחייב לגרש וליתן כתובה, וכיון שכן יש לדון בנ"ד לשוויי נדרי טעות, ואם כן איכא למימר דהא דקי"ל דנזירות שמשון אין לו התרה היינו על ידי חרטה אבל על ידי פתח יש לו התרה כו', וכתבו לטעם זה בספר פני משה ח"א סי' ל"ז דף צ"א ע"ד, עכ"ל. ואחר לחיכת עפר כפות רגליו הנה היסוד אשר בנה עליו בנינו רעוע מעיקרו, וכמש"ל שבנ"ד אינו חייב לגרשה כיון שיושבת עמו ואוכלת ממה שהוא אוכל. ומעתה נפל הבנין דאין כאן פתח, ובלאו הכי כתב הוא ז"ל דעדין קשה דאפילו בנדרי טעות צריך התרה וכאן אמרו שנזירות שמשון אין לו התרה.
 
ומ"ש וז"ל, איכא למימר דודאי חכמים כאשר הטעינו ותקנו התרה לא באו לקלקל אלא לתקן, ובנדון כיוצא בזה איכא הפסדא טובא כו', דודאי יבאו לידי גרושין, ומצינו ששמו של הקב"ה נמחק במים כדי להטיל שלום בין איש לאשתו, אמדינן דעתיהו דרבנן דהכא אוקמוה לנ"ש על דין תורה דעל ידי פתח נשלף הנדר בלא התרה כלל, עכ"ל. דברי תימה הם שהרי כל הפוסקים מלאים מדין נ"ש בין איש לאשתו בנדון זה ואין גם אחד מהם שיאמר כן, כי מאן חשיב לאמוד דעתיהו דרבנן ולומר שיהיה ניתר בלא התרה כלל.
 
עוד כתב וז"ל ובקצור, שכיון שמחוייב הוא שלא לפרוש מאשתו לאכול בקערה א' לבדו, דכל זה נראה שהוא חיוב מן התורה [שינהוג עמה כדרך כל הארץ], הא לא מצי לפרוש ממנה על ידי שבועה כיון שמושבע ועומד הוא, וכבר ידוע מחלוקת הראשונים אי נזירות יש לו דין נדר או שבועה כו'. מה גם לדברי הריב"ל [ח"א ס"ס מ"א] דבנ"ד יש להקל טובא כו' שהיה ראוי לומר אם אוכל עמה בקערה א' והוציא בפיו הפך כונתו שאין פיו ולבו שוים בנדר זה כלל כו'. ועוד נראה לומר דחשיב כנדרי אונסין דבזמן הזה מעט מזער הם שיכולים להעמיד עצמם לפרוש מן היין והתגלחת כו', ע"ש. והנה מ"ש שמחוייב מן התורה לאכול עם אשתו בקערה א' דברי תימה הם, כי לא מצינו חיוב זה לא מן התורה ולא מדברי סופרים ורוב המכובדים אוכלים כל א' בקערה לבדו. ובחפשי אמתחות הפוסקים מצאתי הדבר מבואר בתשובות מהר"א ששון סי' קנ"ד, שנשאל על ראובן שקבל עליו נ"ש שלא ישכב עם אשתו במטה אחת ושלא יאכל כאחד עמה על שלחן אחד מהיום עד שנה א' כו'. והשיב על זה וז"ל בקצור, אך בענין מ"ש ושלא אוכל כא' עמך על שלחן א', אולי נחמיר עליו שאינו כענין של תשמיש, וא"כ לא יאכל עמה על שלחן א' כל אותה השנה, הגם כי הלא לאמונה נראה שיש להקל בענין האכילה הזאת כו', דהאי לישנא דכאחד יש להקל קצת שזה משמע בקערה א' או באחדות עמך, ומ"מ אינו מוכרח באופן שנראה שבזה נחמיר עליו, עכ"ל. הרי מבואר דאע"פ שהלשון סתום החמיר עליו שלא תאכל עמו כל השנה על שלחן א', וכן נראה שדעתו מסכמת בזה, דהא לקמן שקיל וטרי אם השנה מעוברת אם נאסר בי"ג חדש, ע"ש באורך. הרי שאע"פ שאסרה בנדר שלא לאכול על שלחנו שנה תמימה חל האסור, ולא אמרינן דבל' יום יוציא ויתן כתובה כמ"ש הרב המחבר, וטעמא נראה כמש"ל דלא דמי למדיר את אשתו כיון שנזונת משל בעלה ואוכלת בביתו כנז"ל.
 
ומה שהביא ראיה הרב המחבר לזה ממדיר את אשתו מפרי פ' אע"פ שהוא רע לה ולא אכלתו מימיה שאינו רשאי [רמב"ם אישות פי"ב הכ"ד ושו"ע יו"ד סי' רל"ה סע' ב']. אחר שאלת המחילה נלע"ד שאין משם ראיה, דהתם טעמא הוי כמ"ש הב"ח בסי' רל"ד ס"ק מ"ב [ד"ה אמרה קונם פירות, דף קנ"ט ע"ב] דכל שאיננה רשאה לאכלו אם תרצה הוי נדרי ענוי נפש, עכ"ל. וכ"כ הלבוש, וטעמא נלע"ד דאע"פ שהוא רע לפעמים נפש הבהמית מתאוה לאכלו כדגים מלוחים ישנים וכדומה להם שאע"פ שהם רעים לאדם נפש הבהמית מתאוה להם ומחמדתם, ולכך כל שהדירה מהם מקרי נדרי ענוי נפש. משא"כ בנ"ד שאינו מונע ממנה כל מאכל ולא שום משקה אשר ישתה בודאי דלא מקרי נדרי ענוי נפש. ומ"ש הרב טעמים אחרים להתיר נזירות כנז"ל, כבר עמד עליהם הרב הגדול מהר"ם ן' חביב בתשובה נדפסה שם בסי' ב' ע"ש, והמעיין אשר יבחר בו יקריב אליו.
 
אך ראיתי לעמוד בדבר חדש הובא בנ"ד, והוא שכתב הרב המחבר וז"ל בקצור, שיש הסכמה בעזה שכל נ"ש יהיה בטל כחרס הנשבר, אם יש כח ביד ב"ד גם בהפקעת האסורים, דדוקא במידי דתלי בממונא אמרינן דהפקר ב"ד הפקר אע"ג דמטי לכלל אסורא. ולהתישב בזה נעמוד על הך דגרסינן בפ"ק דכתובות דף ג' [ע"א] ומשום פרוצות שריא א"א לעלמא ומשני אין כל דמקדש אדעתא דרבנן מקדש ואפקיעו רבנן לקדושין מניה. א"ל רבינא לרב אשי תינח קדיש בכספא קדיש בביאה מאי איכא למימר. שויוה רבנן לבעילתו בעילת זנות. ויש לדקדק דלענין הפקעת ממון לא בעינן שיקדש על דעת ב"ד כי כח זה מסור לעולם בידם כו'. ונראה לתרץ דכונת התלמוד לתרץ תרוץ כולל אפילו למקדש על ידי ביאה, דבקדושי כסף לא צריכנא שיקדש אדעתא דרבנן כי יש כח בידם להפקיע קדושין אפילו שלא ברצונו, ורבינא לא הבין כונת דברים הללו, וחשב דתרי מלי בעינן בקדושי כסף ולכן שאל ואמר תינח קדש בכספא, ותרץ לו רב אשי דבקדושי בעילה איכא למימר דשוויינהו רבנן לבעילתו בעילת זנות, ועל הך הוא דקאמר תלמודא דהמקדש אדעתא דרבנן מקדש, עכת"ד. ואחר שאלת המחילה א"א לומר כן, שהרי כתב רש"י בפרק האשה רבה [יבמות] דף צ' ע"ב וז"ל, אדעתא דרבנן מקדש, תולה בדעת חכמים דהא כדת משה וישראל קאמר. ואפקעינהו רבנן, ע"י גט זה לקדושין מניה ושויינהו למעות קדושין מתנה למפרע דהפקר ב"ד הפקר. הא תינח קדיש בכספא, איכא למימר אפקעתא כו'. קדיש בביאה, מאי אפקעתא איכא למימר האי ביאה מאי שווייה. א"ל, כיון דבדעתא דרבנן תלה כו', ע"ש. הרי מבואר בדברי רש"י דכי אמרינן אדעתא דרבנן מקדש הוא ג"כ בקדושי כסף קושית הגמ' היא דקדיש בביאה מה תקון יעשו לבטל קדושיו, ואמר דשויוה לבעילתו בעילת זנות. ומה שהקשה הרב המחבר דלענין הפקעת ממון לא בעינן שיקדש על דעת ב"ד כי יש כח מסור בידם על זה. יש לישב דאין כח זה מסור בידם אלא לענוש העובר על דברי תורה או על דברי סופרים כדי ליסרו ולהדריכו בדרך ישרה, כדכתיב ואשר לא יבא בעצת השרים הסגנים יחרם כל רכושו וגו' [עזרא י, ח, עי' יבמות פ"ט ע"ב] אבל להפקיר ממון בני אדם מבלי שום סבה אין כח בידם, ולכך הוצרכו לטעמא דכל דמקדש אדעתא דרבנן מקדש.
 
ובחפשי אמתחות הפוסקים מצאתי להרב הגדול כמהר"ר בצלאל אשכנזי זצוק"ל שכתב בשטתו כתיבת יד למסכת כתובות [ג' ע"א ד"ה וז"ל דון קרשקש] וז"ל בקצור, דון קרשקאש בידאל תלמיד הרא"ה כתב וז"ל, דה"פ תינח קדושי כסף דרבנן מבטלי להו כיון שהוא תולה הקדושין ברצונם, אבל קדושי ביאה היאך מבטלי ליה דא"כ מה תהא על ביאתו כו', ע"ש. הרי מבואר דגם בקדושי כסף לא מבטלי להו אלא משום שתולה הקדושין בדעתם. וכ"כ [השטמ"ק] לקמן, וז"ל תוס' דר"פ [בפרק] השולח תינח דקדיש בכספא דשייך ביה דכל דמקדש אדעתא דרבנן מקדש, שאם ירצו לא יחולו הקדושין ויהיה הכסף מתנה כו', אבל אין לפרש תינח דקדיש בכספא משום דהפקר ב"ד הפקר, דלא אמרינן הפקר ב"ד הפקר בלא טעם וסברא שיש מקבל עליו חיוב ממון, ע"כ. ואם תשאל דהא רש"י עצמו בפרק האשה רבה פירש וז"ל, אדעתא דרבנן תולה בדעת חכמים דהא כדת משה וישראל קאמר ואפקעינהו רבנן כו', דהפקר ב"ד הפקר. הא קמן דרש"י גופיה משום הפקר ב"ד נגע בה. תשובתך כו', מיהו עקר טעמא דמלתא במאי דאיהו מקדש אדעתא דרבנן ומשום הכי יש להם כח להפקיר הקדושין כו'. מיהו התוס' הכא בשמעתין קשיא להו על שטתו של רש"י וה"פ תינח דקדיש בכספא דהפקר ב"ד הפקר פירוש כיון דאיהו אדעתא דרבנן מקדש, אבל אי לא הוה קדיש אדעתא דרבנן לא הוו מפקרי ממוניה כמ"ש בתוס' הר"פ כו'. ועוד כתבו התוס' בפרק האשה רבה גבי אזיל כהן ומקדש אשה דאין שייך לומר גבי האי כהן הפקר ב"ד הפקר, דמה פשע הכהן שיש לנו להפקיר ממונו וכ"כ הרא"ש דדוקא היכא דאיכא פשיעה בדבר שייך לומר הפקר ב"ד אבל היכא דליכא פשיעה אין לנו להפקיר ממונו, עכ"ל [השטמ"ק]. ויעלוז לבי שכונתי לדעת גדולים. מיהו גם פירוש הרב המחבר הובא שם בשם א' מן הגדולים שכתב וז"ל, ואפשר דלא קאמר דכל דמקדש אדעתא דרבנן מקדש אלא משום קדיש בביאה, עכ"ל. מיהו סוגיא דשמעתתא אזלא כפי פירוש הרבנים שזכרתי דכלהו ס"ל דגם בקדושי כסף בעינן טעמא דכל דמקדש כנז"ל. ומ"מ אין מזה ראיה לדברי הרב המחבר, דאיך יעלה על הדעת שבשביל שהסכימו בעזה שכל מי שידור בנ"ש שיהיה כחרס הנשבר שתועיל הסכמתם לבטל נזירות דאורייתא בהבל פיהם, ופוק חזי מ"ש המבי"ט בתשובה ח"א סי' ר"ו על עיר שהסכימו שלא יקדש שום אדם כי אם בעשרה וז"ל בקצור, אם ההסכמה היתה סתם כו', פשיטא שהקדושין חלו אע"פ שעבר על ההסכמה או החרם, והוי כמי שקדש בשבת או בי"ט דאע"ג דעבד אסורא חלו הקדושין, ואם ההסכמה היתה בפירוש שלא יהיו קדושין ושהיו מפקירים ב"ד ממון המקדש, בזה כתב הרשב"א כו', וכן הריב"ש סי' שצ"ט האריך אלא שכתב זה להלכה אבל למעשה היה חוכך להחמיר, ומי הוא זה שיבא אחריהם שתתישב דעתו וינוח להקל בקדושין כאלו כו', וכ"ש בדורותינו שנתמעטו הלבבות והיה צריך הסכמת כל חכמי הגלילות להקל כמ"ש הריב"ש, ואיך יעלה על דעת שום חכם או דיין שבדורינו זה להקל ולסמוך על הסכמתו, עכ"ל. וכ"כ מרן בתשובה [שו"ת בית יוסף] דיני קדושין סי' ו' וז"ל, וכתב הרשב"ץ [וז"ל] בתקנת הפקעת הקדושין לא נעשה בה מעשה לעולם, וכבר נשאל לראשונים ולא סמכו לעשות בה מעשה, וכ"כ א"א בתשובותיו ע"כ. ועתה יש להפלא הפלא ופלא אם הריב"ש לא רצה לסמוך על דעתו להקל למעשה אפילו בהסכמת הפקר מעות הקדושין איך יתלו בוקי סריקי להקל בהסכמה שלא לקדש בלא הפקר כו', ע"ש וכן פסקו מור"ם ומהריק"ש בסוף סי' כ"ח ע"ש, ואם זה נאמר אפילו בהסכמת הפקר ממון איך נוכל להקל בהסכמת האסורין וכיוצא, ואפילו מי שיאמר שם דהוי ספק מקודשת התם היינו טעמא משום דתליא בדרבנן דכל דמקדש כו', והפקר ב"ד הפקר, מה שאין כן בנ"ד דפשיטא דאין כח בידם לעקור הנזירות כלל.
 
מיהו על כל אלה הנה מקום אתי לבטל הנזירות הזה מטעם ההסכמה הנזכרת, ולא מטעם שיש יכולת בידם להסכים לבטלו אלא מטעם תנאי, והוא ע"פ מ"ש הרמב"ם בפ"ב מה' נדרים [ה"ד] וז"ל, מי שהתנה קודם שידור ואמר כל נדר שאדור מכאן ועד עשר שנים הריני חוזר בהם או הרי הם בטלים וכיוצא בדברים אלו, ואח"כ נדר, אם היה זוכר התנאי בשעה שנדר הרי נדרו קיים שהרי בטל התנאי, ואם לא זכר התנאי אלא אחר שנדר כו', הרי הנדר בטל, ע"ש. ואם כן יכולים להתנות שכל נ"ש שידורו מכאן ועד חמשים שנה דרך משל יהיה בטל, וכל שאינו זוכר התנאי נדרו בטל. וגדולה מזו כתב מהר"ם גלאנטי בתשובה סי' ח"י דכל נדרי שאומר אותו בליל כפור מבטל הנזירות אע"פ שלא הזכיר נזירות בהדיא ע"ש. ואחריו נמשכו הרבה מהפוסקים. ואם כן בנ"ד שהזכירו נ"ש בהדיא פשיטא דמהני, אך צריך שהנודר יהיה שם בשעת התנאי, ושלא יזכור לתנאו בשעה שנזר, ולדעת קצת רבוותא צריך שיזכרנו ויאמר בלבו שהוא סומך על התנאי כמבואר בדברי הרמב"ם הנזכר ובדברי מרן בסי' רי"א [סע' ב'], אבל כל שלא היה בשעת התנאי לא מהני ולא מידי תנאי שהתנו החכם והקהל לבטל כל נ"ש. זה הוא הנלע"ד, וצור ישראל יצילני מכל שגיאת ויראני מתורתו נפלואת, אכי"ר. כה מעתיר ומתחנן.
שו"ת פרח שושן חלק יורה דעה כלל ג סימן א
 
על ראובן שנשבע בחלומו שלא ליטפל עוד בצרכי העיר, ותוך כדי דיבור חזר ואמר ח"ו שאין השבועה מעכשיו אלא תנאי כו', ושלא אשאל על שבועתי ואם אשאל אהיה מנודה לעה"ב. אם יש מקום להתיר לו שבועתו. ובו יבאר דין מי שנדר בחלום והתירוהו בחלום אם צריך התרה כמו נדוהו בחלום או אם יש לחלק ביניהם. גם יבאר דין נדוי וחרם איזה מהם דאורייתא ואיזה דרבנן. גם יבאר דין נידוי עה"ב אם יש לו התרה או לאו. גם יבאר אי עבדינן ספק ספיקא בפלוגתא דרבוותא. עוד יבאר היכא דאיכא ס"ס אי עבדינן בה עובדא לכתחלה או דוקא בדיעבד. גם שם יבאר אם יכולין להתיר הנידוי מיד אעפ"י שעדין לא חל, או אין מתירין עד שיחול דומיא דנדר.
 
שאלה. ראובן בחלומו נשבע לשלא ליטפל עוד בצרכי העיר, וכך אמר בשבועתו, חי ה' אלקי מערכות ישראל שלא אטפל עוד בצרכי העיר, ותוך כדי דבור אמר, ח"ו שאין השבועה מעכשיו אלא על תנאי שאם יארע לי כך באותה שעה אשבע שלא אטפל עוד בצרכי העיר, ושלא תהא נתרת לעולם ע"ד המחמירים, ושלא אשאל על שבועתי, ואם אשאל על שבועתי אהא מנודה לעה"ב. ועתה נסתפק אם צריך התרה לשבועתו או לאו, מי נימא כיון שתוך כדי דיבור חזר בו ואמר שאין דעתו ורצונו לישבע ולאסור עצמו מעכשיו אלא אם יארע לו דבר פלוני ואותו דבר לא ארע לו עדין, הרי אין כאן שבועה. או נימא דדמי למ"ש הש"ך בסי' ר"י ס"ק ד' גבי נדר דאם התירו לו בחלום אינו כלום כמו גבי נדוי, וא"כ ה"נ אף שחזר בו אינו כלום דא"א לחלום בלא דברים בטלים וצריך התרה, והכא א"א לו להתיר כיון דנדה את עצמו לעה"ב די"א דאין לו התרה. ואף את"ל דכיון דהוי תוך כדי דיבור מהני חזרה, מ"מ כיון שאינו זוכר מה הוא אותו דבר שיארע לו א"כ מעתה הוא בחששת הנדוי. עוד נסתפק ראובן במ"ש שאם ישאל על נדרו יהיה מנודה לעה"ב, אם הוציא הדברים האלו מפיו, או היו בהרהור הלב ודברים שבלב אינם דברים, ואם כן יש להקל דנדוי מדרבנן ואזלינן בה לקולא, ואף שבמחלוקת הוא שנוי דאיכא מאן דס"ל דספק נדוי להחמיר, מ"מ הא דנדוי עה"ב אין לו התרה פלוגתא דרבוותא היא וא"כ הוי ס"ס, ספק הלכה כמ"ד דיש לו התרה או כמ"ד דאין לו התרה, ואת"ל דהלכה כמ"ד דאין לו התרה שמא הלכה כמ"ד דנדוי דרבנן הוא וספקו להקל וס"ס המתהפך הוא. או נימא כיון דהתרי ספקי הם בפלוגתא דרבוותא לא מקרי ס"ס, דאיכא מהאחרונים דס"ל הכי כמו שיראה הרואה בדבריהם. ועוד דהא איכא צדדין לומר דאף שלא הוציא הדברים מפיו שיש להחמיר ולהצריך התרה דהא בחלום פיו ולבו שוים שאף שנדר או נשבע בבטוי שפתים לאו כלום הוא דאין כאן פה ולא לב כמ"ש הרא"ש [בשו"ת כלל ח סי' י"א], וכ"כ הרשב"א [עי' במיוחסות לרמב"ן סי' רס"ה] ואפ"ה חשש הרשב"א [עי' בשו"ת הרשב"א ח"א סי' תרס"ח] והצריכו התר דאפשר שמן השמים השביעוהו כמ"ש הב"ח [סי' ר"י ד"ה והנודר בחלום], א"כ אף שלא הוציא הדברים מפיו יהיה צריך התרה משום חששא זו וא"כ ליכא אלא חדא ספקא. עוד נסתפק שהרי בלשונו לא אמר אלא שלא אטפל בצרכי העיר ולא פירש על אי זה עיר אמר וא"כ ליכא שום שבועה, או דילמא דכיון דאמרינן דהחששא הוא שמא מהשמים השביעוהו על העיר שהוא מטפל בה. על הכל יורנו המורה לצדקה ויבא שכרו כפול מן השמים.
 
תשובה. הגם כי ידעתי אני ידעתי את מעוט ערכי, אי בעית אימא גמרא ואי בעית אימא סברא, ומה גם בדרכי ההוראה ובפרט בענין חמור כזה, כי אנכי ידעתי כי לו שקול ישקלו דברי והויותי במאזנים ישאו יחד עם הדברים אשר היו יוצאים מתחת יד האשל הגדול סיני ועוקר הרים מופלא שבסנהדרין מו"ח נר"ו בענין זה דברי לעו וכל רואי ילעיגו לי. אמנם יען כי הוא טרוד בשאר דברים יקרים מאירים כספירים פקד עלי להכנס בפתוחי חותם הפוסקים המדברים בענין זה, ודבר זה יפתח בקטנים ויסתיים בגדולים, ולבלתי סור מן המצוה באתי בשורתים אלה, וזה החלי בס"ד. ואמר דהן אמת דכפי דברי הש"ך [סי' ר"י ס"ק ד'] שרצה ללמוד מנדוי לנדר שכשם דגבי נדוי אף שהתירו לו בחלום צריך התרה גם בנדר כן, ה"ה נמי בנ"ד דחזרה בתוך כדי דיבור לא מהני, דמה לי חזרה בחרטה והתרה מה לי חזרה תוך כדי דבור, כיון דחיישנן לומר שהחזרה היא דברים בטלים דהא אין חלום בלא דברים בטלים.
 
אמנם אחר לחיכת עפר כפות רגלי הש"ך נראה דאין ללמוד מנדוי לנדר, דדוקא גבי נדוי שמן השמים הרחיקוהו הוא דהחמירו בו כ"כ שאפילו שהתירו בחלום אינו מותר, וכמ"ש מרן ש"ע בסי' של"ד סעיף ל"ה וז"ל, נדוהו בחלום הוי נדוי וצריך התרה ואפילו התירו לו בחלום אינו כלום, עכ"ל. והוא תלמוד ערוך בפ"ק דנדרים [ח' ע"א] ע"ש, ומן התימה על הרמב"ם שהשמיטו ולא הזכיר הך דהתירו לו בחלומו, ולא ראיתי לאחד ממפרשי דבריו שהרגיש בזה וצ"ע. ומ"מ כל שאר הפוסקים הסכימו בזה דאף שהתירו לו צריך התרה משום דחמיר טפי, משא"כ גבי נדר דהא איכא מ"ד שא"צ התרה כלל, וא"כ הבו דלא לוסיף עלה דאף לדעת המחמירים לא החמירו אלא כשלא התירוהו בחלומו, אבל אם התירוהו כ"ע מודו דא"צ התרה. ויש להביא ראיה לזה שאין לדמותם זה לזה לכל דבר, דהא גבי נדוי צריך עשרה בני אדם ששונים הלכות ולטרוח אחריהם עד פרסה, ואלו גבי נדר אפילו לסברת היותר מחמירים לא הצריכו אלא עשרה דידעי למקרי. ועוד מצינו להרשב"א שהוא המחמיר בענין זה שנשאל בתשובה הובאה בב"י סי' ר"י [ד"ה והנודר בחלום] על מי שנדר בחלום על דעת רבים אם יכול להתירו אפילו שלא על דבר מצוה ובשלשה כשאר דברים או לאו, והשיב דבהתר בעלמא בפני שלשה סגי, ע"ש. ואע"פ שבסוף דבריו הביא מתשובות הגאונים שכתבו דצריך עשרה, מ"מ לא כתב להחמיר אלא לפי שהוא ע"ד רבים, ואנן קי"ל דנדר שע"ד רבים אין התרה [בג'] אא"כ יש מצוה בהתרתו כמבואר בש"ע סי' רכ"ח סעיף כ"א ע"ש, ונראה שיכול להתירו אפילו שאין מצוה בהתרתו. הרי שלענין זה הקלו בנדר בחלום יותר מבהקיץ, דבהקיץ בעינן שיהיה מצוה בהתרתו ואלו בחלום יש להתיר אע"פ שאין מצוה בהתרתו, א"כ אף אנו נאמר דכיון דחזרה תכ"ד מהני בהקיץ הה"נ בחלום דמהני, והבו דלא לוסיף עלה דהא איכא מ"ד דאפילו התרה אינו צריך דבעינן פיו ולבו שוים וליכא, ודיינו שנצריך התרה היכא דלא חזר בו, אבל היכא דחזר או שהתירוהו בחלום אין להחמיר ולהצריכו התרה. ומ"מ בנ"ד לא מהני ליה חזרה דהא אית ביה נדוי דקאמר בחזרתו שיהיה מנודה לעה"ב, ובנדוי כ"ע מודו דלא מהני ביה חזרה ולא התרה. ומה גם שאינו יודע מה הוא אותו דבר שיארע לו, ובכל דבר של כעס שיארע לו איכא למימר שעל הכעסה זו נשבע (וממ"ש) [וכמ"ש] השואל, דלא שייך כאן לומר אומדים דעת הנודר וכמ"ש מרן בשלחנו הטהור בסי' רי"ח וז"ל, כל הנודר או נשבע רואים דברים שבגללם נשבע או נדר ולומדים מהם לאיזו נתכוון והולכים אחר הענין ולא אחר הדבור, כיצד היה טעון משא של צמר או של פשתן כו', ע"ש. דהיינו דוקא כשארע לו אי זה מעשה ובשבילו נדר או נשבע, אז רואים אותו מעשה שנשבע בשבילו ולומדים ממנו לאיזה דבר נתכוון, אמנם בנ"ד שלא ארע לו שום מעשה קודם הנדר אפשר לומר דעל איזו הכעסה שיארע לו או הקנטה נשבע, כי עול זה הוא קשה לו מאד, וכמ"ש שלמה המלך ע"ה [מלכים א ג, ט] כי מי יוכל לשפוט את עמך הכבד הזה, ולזה הסכימה דעתו שבבא לידו איזה דבר של כעס ישבע שבועה זו כדי ליפטר, דהא קי"ל [נדרים י"ח ע"ב] סתם נדרים להחמיר כמ"ש מרן בסי' ר"ח [סע' א'] ע"ש.
 
עוד כתב השואל וז"ל, עוד נסתפק ראובן במ"ש שאם ישאל על נדרו יהיה מנודה לעה"ב אם הוציא הדברים האלה מפיו או היו בהרהור הלב כו', וא"כ יש להקל דבנדוי דרבנן כו', ואף שבמחלוקת הוא שנוי כו', מ"מ הא דנדוי עה"ב אין לו התרה פלוגתא דרבוותא הוא, וא"כ הוי ס"ס כו', או נימא כיון דהתרי ספקי הם בפלוגתא דרבוותא לא מקרי ס"ס דאיכא מהאחרונים דס"ל הכי, עכ"ל. הנה במה שנסתפק אם הוציא הדברים מפיו או אם היו בהרהור בזה נראה לע"ד דאסור דהא ספקא דאוריתא לחומרא, וכיון דנסתפק אם חל עליו אסור השבועה או לאו פשיטא דאסור. וכן מצאתי להרב המבי"ט שכתב בח"א סי' רנ"ו שמי שנסתפק אם נשבע בפה או אם נתכוון וגמר בלבו שלא לעשות הדבר ההוא אבל לא הוציאו בשפתיו דאסור מספק ע"ש, והביאו הש"ך בסי' ר"ח ס"ק א' ע"ש. ומ"ש דנדוי מדרבנן והולכים בספקו להקל כו', הנה הטור כתב בסי' של"ד [דף רע"ח ע"ב] וז"ל, ומבעיא אם חייב בקריעה כו', ולא אפשיטא וי"א דאזלינן בהו לחומרא כיון דלא אפשיטא, ורב אלפס פסק לקולא ולזה הסכים א"א, עכ"ל. הרי שהדבר הוא שנוי במחלוקת אי אזלינן ביה לקולא או לחומרא ונשאר עלינו לבאר מי ומי ההולכים בדעת הפוסקים דאזלינן ביה לקולא. והנה המחמירים בזה לא פורש בב"י מי הם, אמנם המקלים הם גדולי הפוסקים הרי"ף והרמב"ם והרא"ש, ומהריק"ו כתב בשרש כ"ה וז"ל, וכ"ש לדברי רב אלפס דס"ל דעקר הנדוי דרבנן הוא ומשום כך פסק לקולא בכל הני בעיי דמנודה ע"ש, וכן כתב מהריב"ל בח"א סי' ל"ח ול"ט דנדוי דרבנן וחרם דאורייתא ע"ש. ומהר"מ מפדואה כתב בתשובה ע"א דגם בחרם אזלינן ביה לקולא דגם הוא מדרבנן.
 
וראיתי למהראנ"ח ז"ל בספר מים עמוקים בתשובה סי' ע"ה שתמה עליו דאיך כתב דחרם הוי מדרבנן, ומדברי הרשב"א מוכח דהוי דאורייתא. וגם הרב בעל משפט צדק תמה עליו כן בח"א סי' ע"ה ע"ש. ולי הדיוט נראה להביא ראיה לדברי מהר"ם הנז' ממ"ש הרשב"א בתשובה סי' תקצ"א וז"ל, ולענין מה ששאלת אחר שהיה הדבר מסופק כו', אסרו לשתות מיינו מחמת החרם אם לאו, הזאת ספקא דאורייתא אם לאו, דע כי זו ספקא דאורייתא הוא דאסור לעבור על החרם דבר תורה, כי בכל המקומות הרגילו לומר משביעים אנו ומחרימים ויש כאן שבועה, גם כי ארור יש בו גם שבועה כו', ע"ש. נראה מדבריו אלה דהחרם אינו ד"ת לדון בספקו לחומרא אלא מטעם דהרגילו לומר משביעים אנו ומחרימים, מכלל דמי שאסר על עצמו איזה דבר בחרם הולכים בספקו להקל כיון דלית ביה שבועה, ותשובה זו הביאה מהריב"ל בתשובה ח"א ד"ף קמ"ח יע"ש. וכ"כ הריב"ש בסי' קע"ג דגם המוחרם הולכים בספקו להקל ע"ש. אבל קשה שהרי הרשב"א עצמו כתב בתשובה סי' תרמ"א דאע"ג דקי"ל דאין שבועה חלה על שבועה אבל נדוי או אסור חל שבועה, והאומר קונם אשתו אסורה לו אם לא יאכל היום נבלות וטרפות אם לא אכל אשתו אסורה, וכן הרי הוא מנודה אם לא יאכל היום נבלות אם עבר היום ולא אכל הרי הוא מנודה, ואין זה מתנה על מה שכתוב בתורה אלא אומרים לו לא תאכל ותתנדה, וכאותה שאמרו בפרק המגרש [גיטין פ"ד ע"ב] הרי זה גטך על מנת שתאכלי בשר חזיר כו', אם נתקיים התנאי הרי זה גט ואם לאו אינו גט, ואקשינן מתנה על מ"ש בתורה הוא כו', אמר רבינא הכא מי קאמר לה לא סגיא דלא אכלה, לא תיכול ולא תתגרש, עכ"ל. ותשובה זו פסקה מרן בש"ע סי' רל"ח סע' י"ט. ולכאורה נראה שזה הפך ההיא תשובה דלעיל דמרמי ליה לשבועה דכיון דיש לו דין שבועה דארור יש בו שבועה, א"כ כשם ששבועה אינה חלה על דבר מצוה כך נדוי אינו חל על דבר מצוה ואיך כתב כאן דחל, וכבר עמד על זה הרב משפט צדק בתשובה הנז"ל דף ר"ן ע"א. עוד הקשה וז"ל, ועוד קשה לע"ד על הרשב"א מה ראיה מפ' המגרש, דבשלמא התם אין חייב לגרש את אשתו ואין אסור עליו אם יגרשה אם לאו כו', וא"כ לא הוי מתנה על מה שכתוב בתורה משא"כ הכא שמנדה עצמו על אכילת הנבלות דאחר דמושבע מהר סיני אין מקום לנדוי לחול כו', ע"ש, שהאריך.
 
ואחר לחיכת עפר כפות רגליו נלע"ד דלא קשיא, דמ"ש הרשב"א דהחרם יש לו דין שבועה היינו דוקא בחרמי צבור, לפי שרגילים לומר בהם אנו מחרימים ומשביעים, ועוד דארור יש לו דין שבועה, אמנם במי שמקבל על עצמו נדוי שאומר הרי הוא מנודה אם לא יאכל נבלות כו', אין שייך לומר כאן אין שבועה חלה על שבועה, דטעמא דאין שבועה חלה על שבועה משום דשבועה שניה היא שבועת שוא, שהרי הוא מושבע מהר סיני הפך שבועה זו, מה שאין כן במנדה עצמו דאדם רשאי לחבול בעצמו ואפילו בלי סבה יכול לנדות את עצמו, ומשום זה חל עליו הנדוי ולא שייך זה לענין אין שבועה חלה על שבועה. ובזה יתורץ גם כן מה שהקשה מהראנ"ח בתשובה הנז"ל על הריב"ש שכתב וז"ל, והריב"ש בתשובה סי' קצ"ה כתב וז"ל, ואף אם היה בלשון ספק היה ראוי להחמיר מפני חומר הנדוי והחרם כו'. נראה לכאורה שאף בנדוי לבדו הולכים בספקו להחמיר, אבל בסי' שצ"ה בענין איש א' שקבל עליו חרם ונדוי על דבר א' ועבר עליו, כתב שאינו צריך לנהוג אסור בימים שעבר משום שאסורו מדרבנן כו'. וכך הם דבריו בסי' קע"ג, וזה סותר למה שנראה מדבריו לכאורה בסי' קצ"ה ע"ש. ומחמת קושיא זו הוכרח הרב לעשות מחלוקת בין ריב"ש ורשב"א ולומר דהריב"ש ס"ל דמי שקבל עליו חרם או נדוי על דבר אחד הוא אוסר על עצמו מלעבור על הדבר ההוא, ואם יעבור הרי הוא כעובר על אסור מהאסורים כו', ואסור זה אסור תורה, אמנם הרשב"א ס"ל שהמקבל עליו אי זה דבר בנדוי אינו כאוסר הדבר ההוא עליו, אלא שהוא מקבל על עצמו נדוי אם יעשה הדבר ההוא, וכמ"ש בתשובות הרשב"א בסי' תרמ"א הנז"ל יע"ש.
 
אמנם כפי מ"ש נוכל להשים שלום ביניהם ולומר דמ"ש בסי' קצ"ה דאף אם היה בלשון ספק ראוי להחמיר היינו משום דמיירי בחרמי צבור כמבואר שם וחרמי צבור יש להם דין שבועה כמבואר בתשובות הרשב"א דסי' תקמ"א הנז"ל, ולזה הולכים בספקם להחמיר משום דשבועה דאורייתא. אמנם היכא שאין כאן שבועה אלא נדוי ואנו מסופקים בדברים הנאסרים מחמת הנדוי או החרם, אז אזלינן בספקם להקל לפי שהם דרבנן, וכמ"ש בתשובות המיוחסות להרמב"ן סי' רס"ג וז"ל, שאלת מנודה אם הוא ד"ת או דרבנן, ונ"מ למי שנדוהו שלא לדבר עמו אי אסור ד"ת או מדבריהם. תשובה, דיני המנודה אינו ד"ת שא"כ לא היו יכולים לא להקל על נדויו ולא להחמיר כו', ולפיכך כל תיקו שנאמרו במה שבאה השאלה עליו כו', לקולא כמ"ש הר"מ בהלכותיו, ואלו היה דינו ד"ת היה לחומרא ככל תיקו דאורייתא, אלא דברי קבלה הם אורו ארור יושביה והוא הנדוי כו', ע"ש. הרי מבואר דנדוי דרבנן. ולכאורה יש להקשות על זה ממ"ש הרמב"ן שם במשפט החרם הובא בסוף ספר הכלבו וז"ל, הוו יודעים שלשונות הרבה אמורים בתורה בענין קבלת אסור, והם שבועה ונדר וחרם ונדוי כו'. דמשמע דגם חרם ונדוי אסור מן התורה, ואם כן נמצאו דברי הרב סותרים זה את זה. וראיתי להר"ר ר"י הלוי בתשובה כלל ד' סי' כ"ב שהרגיש בזה והוצרך לחלק שמ"ש בתשובה הנזכרת הוא שדיני המנודה שצריך לנהוג הוי מדרבנן, אבל לעולם עקר הנדוי הוי דאורייתא ע"ש.
 
ואחר לחיכת עפר כפות רגליו נלע"ד דאי אפשר לומר כן, שהרי בתשובה הנז"ל כתוב, ונ"מ למי שנדוהו שלא לדבר עמו, נראה שהנדוי היה שלא לדבר עמו, ואם איתא דעקר הנדוי הוא דאורייתא א"כ בזה שפירש שלא לדבר עמו היכי קאמר דהוי דרבנן, בשלמא במי שנדוהו סתם נוכל לומר שהדברים האסור בהם הם דרבנן, אמנם בזה שפירש שלא לדבר עמו היכי קאמר דהוי דרבנן. אלא ודאי דס"ל דעיקר הנדוי ג"כ מדרבנן, וכן מוכח מסוף לשונו דקאמר, אלא דברי קבלה הם אורו ארור יושביה והוא הנדוי, והכא בעקר הנדוי קא מיירי. ומ"ש במשפט החרם אין זה סותר מ"ש כאן, ואדרבה משם ראיה לדברינו ששם כתב וז"ל, והחרם הנזכר בדברי אגדות כו', הוא שב"ד מחרימים בדבר ואומרים בלשון הזה כל העושה כך וכך כו', יהיה בחרם כו', וכשאדם אומר לשון זה על נכסים כו', שם שמים חל על אותם נכסים כו', ודבר זה מפורש בתורה כו', אבל כשאומרים ב"ד זה הלשון על אדם כו', דבר זה מתורת משה לא למדנו עד שבאנו לדבר קבלה ופרשו לנו כו', ע"ש. הרי מבואר בדבריו דגם בעקר החרם אינו מן התורה, והיינו כמ"ש בתשובה הנזכרת.
 
אמנם מה שקשה בעיני על זה הוא ממ"ש הרמב"ן בספר תורת האדם דף ס"ט ע"ג בפסקא המתחלת באחוי הקרע כיצד כו', וז"ל, ובגמ' [מו"ק ט"ו ע"ב] נאמר שאבלותו של מנודה מהתורה הוא מדאמרינן מנודה מה הוא שישלח קרבנותיו, ואמר ר' יוסף ת"ש כל אותם מ' שנה שהיו ישראל במדבר מנודים היו לשמים והיו משלחים קרבנותיהם, ואי מדרבנן אכתי לא תקון אבלות דנדוי, וכ"ש דהתם לבטל כל ישראל מקרבנות ליכא לתקוני, אלא משמע דאורייתא נהוג אבלות כו', ע"ש, והביא דבריו מהראנ"ח בתשובה הנז"ל, וזה הפך מ"ש. ויש לישב בדוחק דמדקאמר משמע נראה שאין זו ראיה ברורה, שכך מסורת בידינו מאבותינו שכל מקום שאומר משמע הוא משמעות בעלמא, דיש לדחות דלמא מנודה לשמים שאני דחמיר אבל לאדם אין נדוי דאורייתא, ועפ"ז סמך בתשובה הנז"ל ובמשפט החרם, והכי עדיף למימר דלא לאפושי פלוגתא. ועדין נשאר עלינו לבאר דעת מרן הב"י להיכן היא נוטה לפי שמצינו לו דברים סותרים זה את זה, שהוא כתב [בשו"ע] בסי' ר"ח ס"ד וז"ל, מי שעבר על נדויו אין צריך לנהוג אסור כימים שנהג בהם התר מפני שנדוי הוא דרבנן, עכ"ל. ובסי' של"ד סעיף כ"ח כתב וז"ל, אם זלזל בנדויו ובחרמו צריך לנהוג אסור כימים שנהג התר קודם שיתירוהו, ולכאורה דבריו סותרים זה את זה. והרב ב"ח הרגיש בזה בסי' של"ד ס"ק כ"ח [דף רפ"ג ע"א] וכתב לתרץ דהכא סי' ק"ח מיירי כשעבר במזיד מפני שא"א לקיים נדרו, כגון שנדר מן הדגן שא"א לו לחיות בלא דגן וכיוצא בזה, דחשוב קצת כמו אנוס, אבל בסי' של"ד מדבר בדבר שאפשר לו לקיים אלא שמזלזל בנדויו שאומר אינני חושש לנדוי וחרם, החמירו בו שצריך לנהוג אסור במרובים לפחות שלשים יום, עכ"ל. והנה הרב ט"ז והש"ך קראו אחריו מלא בסי' ר"ח [ט"ז ס"ק ג' ש"ך ס"ק י"ד], וכתבו שדבריו תמוהים דאם הוא אנוס אפילו בנדר דאורייתא אין צריך לנהוג אסור כמבואר בש"ע סי' ר"ח ס"ב, וא"כ איך נתן טעם לדבריו מפני שנדוי דרבנן, ומפני קושיה זו דחו את דבריו יע"ש.
 
ולי הדיוט נראה לישב דברי הב"ח, דלא נשווייה לטועה בדבר משנה הם דברי הש"ע שבסעיף ב' הנז"ל, והוא בהשים לב אל דבריו ששינה מדברי מרן הש"ע והוא שמרן כתב בסעיף ב' וז"ל, ואם יש מכשול בדבר כגון שנדר בדבר שאינו יכול ליזהר בו כגון שאסר עליו כל הפירות שבעולם חוץ מדגן ועבר עליו, מתירים לו מיד ואין קונסים אותו לנהוג אסור כימים שעבר עליו, שלא יבא לידו מכשול, ע"ש. ואלו הב"ח כתב כגון שנדר מן הדגן, ולמה שינה מדברי הש"ע, אלא ודאי שכונתו היא דהיכא דאסר עליו כל פירות שבעולם שהוא דבר קשה מאד אז מתירים לו מיד אפילו בנדר דאורייתא, אמנם אם נדר מן הדגן שאינו דבר קשה כ"כ, דהא אפשר לקיים את נדרו לפי שאינו אסור אלא מה' המינים כמבואר בש"ע סי' רי"ז סעיף י"ח, אז אם הוא נדר דאורייתא צריך לנהוג אסור כימים שנהג בהם התר, אמנם בנדוי דרבנן אין צריך לנהוג כימים שנהג בהם התר. ומ"ש שא"א לחיות בלא דגן ר"ל לחיות בשלוה, דאי אי אפשר לחיות כלל הו"ל נדרי שוא ולוקה ואוכל לאלתר, וכמ"ש מרן בסי' רל"ב ס"ה וז"ל, אמר קונם כל פירות שבעולם עלי אינו נדר כיון שא"א לו לחיות בלא כל הפירות הו"ל נדר שוא, עכ"ל. ומפני זה דקדק מרן בסי' ר"ח ס"ב וכתב כגון שאסר עליו כל פירות שבעולם חוץ מדגן. וכמ"ש הש"ך ע"ש, אלא ודאי דמ"ש שא"א לחיות בלא דגן ר"ל חיי שלוה, וכפי זה עלו דברי הב"ח כהוגן.
 
ומעתה נבא לדברי הש"ך שאחר שדחה דברי הב"ח כתב הוא ז"ל בסי' ר"ח ס"ד י"ש ז"ל, אלא נ"ל לתרץ שהרי דין זה לקוח מן הריב"ש שבב"י וז"ל, שא"צ שינהוג נדוי כלל אפילו שעה אחת כו', ור"ל דאם זלזל בדיני הנדוי שלא נהג בדברים שהמנודה חייב לנהוג בהם ליכא אלא מדרבנן, אבל אם קבל עליו דבר בנדוי או בחרם ועבר על הדבר ההוא א"כ הוא מדאורייתא, שהרי נדוי וחרם גופיה דאורייתא, הוא והילכך אין מתירים אותו עד שינהוג אסור בדבר ההוא כימים שנהג בהם התר, וא"כ בסי' של"ד מיירי בהך סיפא דהריב"ש דהיינו שזלזל בנדוי ועבר על אותו דבר שנתנדה עליו כו', ע"ש. ודבריו תמוהים בעיני שאם קבל עליו דבר בנדוי ועבר על הדבור ההוא א"כ הוא מדאורייתא, זה אינו שהרי תשובה זו של הריב"ש שהביא בב"י היא בתשובות הריב"ש שבידינו בסי' שצ"ה, וממנה למד מהראנ"ח בתשובה הנז"ל למי שקבל חרם ונדוי על דבר אחד ועבר עליו שאינו צריך לנהוג אסור כימים שעבר משום שאסורו מדרבנן ע"ש. ומ"ש הריב"ש, אבל להתיר לו דבר שנשבע עליו ושקבל עליו בנדוי כו', אין מתירים לו עד שינהוג אסור כימים שנהג בהם התר כו'. היינו מפני השבועה דבנ"ד נשבע וקבל עליו נדוי כמבואר בשאלה בסי' הנזכר ועיקר החיוב הוא מפני השבועה דהוי דאורייתא ולא הזכיר הנדוי אלא משום דגופא דעובדא הכי הוה, אבל הנדוי בעצמו אין בו שום אסור דאורייתא, וכן משמע מדברי מרן שבבדק הבית שכתב בסי' של"ד [דף רע"ח ע"א] על מה שנחלקו הפוסקים אם אשתו ובניו צריכים לנהוג בו נדוי או לאו כתב וז"ל, ולענין הלכה כיון דפלוגתא דרבוותא היא נקטינן בה לקולא דהא ספקא דרבנן היא, עכ"ל, הרי דאף בעקר הנדוי הו"ל דרבנן. עוד קשה על דברי הש"ך דכפי דבריו דבסי' ר"ח מיירי במי שלא נהג בדברים שהמנודה חייב לנהוג, א"כ מה שייך דין זה בה' נדרים והלא אין זה מקומו כי אם בסי' של"ד דמיירי בה' נדוי, וההיא דסי' של"ד דמיירי במי שקבל עליו דבר בנדוי שייך לכתבו כאן בה' נדרים, וא"כ מוחלפת השטה כפי דבריו וצל"ע.
 
ומהריק"ש כתב בהגהותיו בסי' ר"ח וז"ל, אין צריך לנהוג הפך זה פסק בסי' של"ד דין כ"ח, ויש חלוק ביניהם דהתם נדוהו וזלזל בו והכא הוא קבלו ועבר ואין אנו חייבים לחזק דבריו כמאמר ב"ד, עכ"ל. וגם על תרוץ זה יש לתמוה דכיון דקי"ל דנדוי דרבנן א"כ גם בנדוהו ב"ד לא היה צריך לנהוג אסור כימים כו', משום דכל מדי דרבנן אין צריך, וכמ"ש הטור בסי' הנזכר והביאו הט"ז בס"ק ד' ע"ש.
 
והנלע"ד בזה הוא עם מ"ש מרן הב"י בסי' של"ד [דף רפ"א ע"א] משם הקונדרי' וז"ל, וכתבו עוד אע"ג דאמרינן לעיל טוט אסר וטוט שרי והיכא דפייסה לבעל דיניה מתירים אותו מיד, דוקא שלא זלזל בנדויו ובחרמו אלא עמד כמו מוחרם או מנודה, אבל אם זלזל בנדויו ובחרמו צריך לנהוג אסור כימים שנהג בהם התר כו', ע"ש. ונלע"ד דטעמא הוי משום קנסא, שכיון שב"ד נדוהו כדי להוכיחו והוא לא עשה מהם חשבון א"כ מה הועילו חכמים בתקנתם, ולזה החמירו עליו שצריך לנהוג אסורו כימים שנהג בהם התר. ובזה יבואו דברי מרן הש"ע על נכון, והוא עם מה שיש לדקדק בדבריו שבסי' ר"ח כתב מי שעבר על נדויו ואלו בסי' של"ד כתב אם זלזל בחרמו ובנדויו, ובודאי כי לא על חנם בא השנוי הזה דהו"ל מנקט בכלהו עבר או זלזל. אלא שכונת מרן היא דבההיא דסוף ר"ח מיירי במי שקבל על עצמו נדוי אם יעשה דבר פלוני ועבר ועשאו, אז א"צ לנהוג אסור לפי שנדוי דרבנן והו"ל כנדרים דרבנן שא"צ לנהוג אסרו כימים שנהג בהם התר, ולזה נקט לשון עבר ר"ל שעבר על נדרו, והוא דבר הלמד מענינו ג"כ, דהתם מיירי בעובר על נדרו. אמנם בסי' של"ד מיירי במי שנדוהו ב"ד על דבר עברה או על ממון חברו, וזלזל בנדויו ולא נהג נדוי כדברי ב"ד, אז כשישוב מחמירים עליו לנהוג אסור כימים שנהג בהם התר משום קנסא שעבר על דברי ב"ד וכנז"ל, ואפשר שלזה נתכוון מהריק"ש אלא שלא ברר דבריו יפה. נמצינו למדים דדעת מרן הוא דנדוי דרבנן ומשום הכי פסק בכל הנך בעיי לקולא. אך מה שיש לתמוה עליו הוא דמפני מה פסק בנעילת הסנדל לחומרא דהיא ג"כ בעיא דתלמודא. וראיתי להרב פרישה סי' של"ד ס"ק י"ד וז"ל, וצריך ליתן טעם מה בין הני דהן לקולא להסכמת הרא"ש ובין נעילת הסנדל דאסור להרא"ש, עכ"ל. ודבריו נפלאו ממני, שהרי הרא"ש דבריו ברור מללו דטעמא דידה משום דקתני בבריתא, וכן אתה מוצא באבל ומנודה כו', ואשכחן בר"א שחלץ מנעליו כו', הובאו דבריו בב"י ע"ש. אמנם אי קשיא הוא על הש"ע שהב"י כתב דנקטינן בנעילת הסנדל לקולא כדעת הרי"ף והרמב"ם ואלו בש"ע פסק לחומרא, וצ"ע. שוב מצאתי להש"ך שהרגיש בזה והניחו בתימה ע"ש.
 
ומ"מ למדנו שדעת מרן וכן דעת רוב הפוסקים דנדוי דרבנן, וא"כ הולכים בספקו להקל, וכיון שנסתפק אם הוציא הדברים בפיו או אם היה בהרהור הלב מותר. ומיהו היינו דוקא בהקיץ, אמנם בנ"ד שהוא בחלום נראה דאף אם היה יודע בברור שהיה בהרהור חל עליו הנדוי, דאטו כשאומר בחלומו בפה הוא מוציא שום דבר מפיו, והלא פיו סתום, וכמ"ש הרא"ש והרשב"א דבחלום אין כאן לא פה ולא לב ואנן בעינן שיהיו פיו ולבו שוים, אלא דחיישינן דמן השמים רחקוהו, ולכן צריך עשרה דידעי למתני להתיר לו נדויו, וכיון שכן אף אם הוא בהרהור חל עליו הנדוי וכמו שצדד בזה השואל.
 
ומעתה צריך לחקור אם נדוי עה"ב יש לו התרה או לאו, ואומר דזו מחלוקת ישנה היא, דהמרדכי בפרק האומנים [ב"מ סי' שנ"ד] כתב דר' פרץ ס"ל דנדוי עה"ב אין לו התרה, וכ"כ רבינו ירוחם [נתיב י"ד חלק א'], וכן דעת מהרא"ם בביאורו על רש"י ז"ל [בראשית מ"ג, ח'] וכמ"ש מהראנ"ח בתשובה סי' ע"ה. אמנם מדברי המרדכי נראה דס"ל דגם בנדוי עה"ב יש לו התרה וכמ"ש מהר"מ מפדואה בתשובה סי' ע' ע"ש, וכ"כ מהר"י הלוי בתשובה סי' כ"ב ע"ש. והרשב"א כתב בפירוש דנדוי עה"ב יש לו התרה, וכן דעת הראב"ד בהשגה בסוף ה' ת"ת [פ"ז הי"א] ע"ש, הובאו דבריו בתשובה מהר"י הנזכרת. והנה מרן בי"ד סי' רכ"ח סעיף מ"ה כתב וז"ל, המנדה עצמו בעה"ב אם יעשה כך יש מי שאומר שיש לו התרה ויש מי שאומר שאין לו התרה, לכן יש להזהר מלנדות עצמו בעה"ב על שום דבר, עכ"ל. ובסי' של"ד סעיף ל"ב כתב, המנדה עצמו בעה"ז ובעה"ב י"א שאין לו התרה, לכן שומר נפשו ירחק ממנו, עכ"ל. ומדבריו אלו נראה שדעתו נוטה לפסוק כמ"ד דיש לו התרה, שהרי בשני המקומות לא הזכיר כי אם יש ליזהר ושומר נפשו ירחק, יראה דאם עבר ונדה עצמו יש לו התרה. ואף את"ל דלדעת מרן מחלוקת שקולה היא, מ"מ כיון דנדוי הוא מדרבנן לדעת הפוסקים הנה כי כן אזלינן בספקו לקולא כי ספקא דרבנן לקולא.
 
ועוד אני אומר דבנ"ד כ"ע מודו דיכול להתירו וכמ"ש מור"ם בהגה בסי' ובסעיף הנז"ל [סי' רכ"ח סע' מ"ה] וז"ל, ואם כבר נדר כך אין להתירו אלא במקום מצוה כדין נדר שהודר על דעת רבים, ע"ש, הרי שכתב דבמקום מצוה יש להתירו. וכ"כ מהר"מ מפדואה ומהר"י הלוי בתשובה הנז"ל דלדבר מצוה כ"ע מודו דיכול להתיר נדוי זה, ע"ש, שהאריך בטעמו של דבר, וכ"כ הרב משפט צדק בח"א סי' ע"ה דלדבר מצוה יש להתיר. והגם שמהראנ"ח [במים עמוקים] בתשובה סי' ע"ה חוכך להחמיר אע"ג דנ"ד הוי דבר (מצוה) נ"ח, הנה [מצות] גמילות חסד היה, לא זכינו לסוף דבריו דאותה תשובה חסרה ולא הזכיר כלל הך ענינא דדבר מצוה, ואפשר שבסוף התשובה הסכים להתיר מטעם זה, ואף את"ל דדעתו לאסור אף בדבר מצוה כבר הסכימו כל הנך רבוותא להתיר בדבר מצוה, ואין לך דבר מצוה גדול מזה להורות את בני ישראל את הדרך אשר ילכו בה על הדין ועל האמת, וכבר כתב הרב משפט צדק דלעשות פרנס מקרי דבר מצוה, כ"ש לדון ולהורות ומהר"י הלוי בתשובה הנז"ל כתב דלחזור להשתתף עם שותפו מקרי דבר מצוה כיון שאינו יכול לפרנס את עצמו וביתו כשהוא לבדו ע"ש, כ"ש וק"ו בן בנו של ק"ו דבנ"ד מקרי דבר מצוה. והגם שר"ת [הובא ברשב"א וברמב"ן גיטין ל"ו ע"א] כתב דנדר שע"ד רבים אין מתירים אותו בכל דבר מצוה אלא דוקא בההוא מקרי דרדקי אבל למצוה אחרת לא, כבר דחו דבריו בשתי ידים כל הפוסקים וס"ל דבכל דבר מצוה מתירים, וכמ"ש מרן הב"י בסי' הנזכר [רכ"ח] סעיף כ"א [דף קמ"ד ע"ב] דבכל דבר מצוה מתירים, וכ"כ מהר"ם מפדואה ומהר"י הלוי בתשובות הנז"ל, וכ"כ הרב משפט צדק בתשובה הנז"ל וז"ל, והגם דלר"ת לא חשיב מצוה להתיר אלא כעין ההוא מקרי דרדקי, מ"מ רבו החולקים ונקטינן דלכל דבר מצוה מתירים, ואין להאריך בזה רק מ"ש הרש"ך בח"ב סי' י' וז"ל, ואע"פ שנתקבלה השבועה ע"ד המקום ברוך הוא דהוי כמו על דעת רבים אפ"ה אין לפקפק דכבר עלתה הסכמת ההלכה דלכל דבר מצוה מתירים ודלא כר"ת כו', ע"ש. הרי שכתב דבנשבע על דעת המקום מתירים לכל דבר מצוה. והנה עיקר טעמו של רבינו פרץ ז"ל שכתב דנדוי עה"ב אין לו התרה הוא משום דתלוי בדעת המקום וצריך שיסכים המקום בהתרתו, וא"כ בנ"ד שאנו רוצים להתירו לדבר מצוה פשיטא שהמקום מסכים בהתרתו וכמ"ש הרש"ך בנשבע ע"ד המקום כנז"ל. ואף אם נרצה לחוש לסברת ר"ת הנה בנ"ד יש לכאן ס"ס, ספק אי הלכה כמ"ד דנדוי עה"ב יש לו התרה אפילו לדבר הרשות או כמ"ד דדוקא לדבר מצוה, ואת"ל דבעינן דוקא לדבר מצוה ספק אי הלכה כמ"ד דבכל דבר מצוה מתירים או כר"ת, וס"ס זה מתהפך דיש לומר ספק אי בנשבע ע"ד רבים מתירים בכל דבר מצוה או לאו כסברת ר"ת, ואת"ל דהלכה כר"ת היינו דוקא בנשבע ע"ד רבים אמנם בנדוי עה"ב דלמא הלכה כמ"ד דאף לדבר הרשות יש לו התרה, ובס"ס כזה אף באסורא דאורייתא אזלינן לקולא.
 
איברא שגם בזה יש מחלוקת בין הפוסקים, דאיכא מ"ד דפלוגתא דרבוותא מקרי ס"ס, ואיכא מ"ד דשם פלוגתא דרבוותא חד הוא. והרוצה לעמוד על עקרם של דברים יעיין בספר כהנ"ג בח"מ בהגהת הב"י סי' כ"ה ס"ק פ"ב ופ"ג, יע"ש, שהביא דעות כל הפוסקים בזה, והנראה משם הוא דלדעת רוב הפוסקים דחשיב שפיר ס"ס. וכן נראה מדברי הרב פני משה בח"ב בעניני עגונא דאתתא דעביד ס"ס מפלוגתא דרבוותא, ולזה הסכים הרב מנחת יעקב בקונטריס הספקות ע"ש. ולא ראיתי להאריך בזה כי בנ"ד א"צ לכל זה דכיון דנדוי דרבנן בחד ספקא בלחוד סגי, דספקא דרבנן לקולא. ואף אם נחוש למ"ד דנדוי דאורייתא הרי יש כאן שלש ספקות, אי נדוי דאורייתא או דרבנן, ואת"ל דאורייתא דילמא הלכה כמ"ד דיש לו התרה כשאר נדרים ואפילו לדבר הרשות, ואת"ל דאין לו התרה לדבר הרשות דלמא הלכה כמ"ד דלכל דבר מצוה מתירים, ובתלת ספקי כתב מהריב"ל בס"ג סי' ס"ג דמוציאים מיד המוחזק ע"ש. איברא שגם בזה יש מחלוקת וכמ"ש הכנה"ג בסי' הנזכר ס"ק פ"ד ע"ש, ומיהו יש לחלק בין אסורא לממונא ויש להתיר לכתחלה, שכתב הרא"ם בתשובה סי' כ"ה דהא דמקלינן בס"ס אינו אלא בדבר שכבר נעשה, אבל לעשות מעשה לכתחלה לא. וכ"כ בביאורו לסמ"ג בה' מגלה דף רע"ד ע"ג בפסקא המתחלת כהנים לוים כו', וז"ל, אי נמי הא דאמרינן ספק דרבנן לקולא ה"מ בדיעבד אבל לכתחלה לא, ולפי זה אפילו ס"ס נמי לכתחלה לא, עכ"ל. הנה מכל דברי הפוסקים נראה דבס"ס אזלינן לקולא ואפילו לכתחלה, ובביאור כתב הרשב"א בתשובה סי' תצ"ז דבס"ס מותר לכתחלה ע"ש, וכבר השיגו בזה הפר"ח בכללי ס"ס כלל ד' ע"ש, ועיין בכל המקומות שכתב בכלל י"ג דמוכח מנייהו דבס"ס מותר לכתחלה ע"ש. ועיין במהרשד"ם י"ד סי' מ"ה, ומהר"י ן' לב ח"א דף מ"ב, ומהרימ"ט י"ד סי' ב' שכתבו לתרץ כל המקומות שנמצאו בגמ' ובפוסקים להחמיר בס"ס ע"ש, ומדבריהם יש ללמוד דלעולם יש להתיר ס"ס אפילו לכתחלה זולת באותם מקומות שהחמירו רז"ל מהטעמים הנזכרים שם.
 
ואע"ג דמשמע לכאורה מדברי הרמב"ם דלא אמרינן ס"ס לקולא אלא בדיעבד אבל לא לכתחילה, שכתב בפי"ט מה' אסורי ביאה [הכ"ג] וז"ל, משפחה שנתערב בה ספק חלל כו', ואם נשאת לא תצא מפני שהם שני ספקות. הרי מבואר דדוקא בדיעבד מהני שני ספקות אבל לא לכתחלה, כבר הרגיש בזה מהרשד"ם בתשובת אבן העזר סי' נ' וכתב וז"ל, ואפילו בא"א היכא דאיכא ס"ס יש לנו להתיר כדמוכח ריש פ"ק דכתובות [ט' ע"א] דפריך בגמ' בההיא סוגיא דפתח פתוח ואמאי ס"ס כו'. וכתב, ה"מ בדיעבד אבל לכתחלה לא תנשא, וכמו שהיה נראה לכאורה מדברי הרמב"ם כו', אלא דכד מעיינת ביה שפיר אינו כן, דמאי דכתב שני ספקות ובדיעבד היינו ליוחסים דמעלה עשו ביוחסים דהיינו כהונה, וכן משמע בפירוש מלשונו דבכהונה מיירי וכ"כ הר"ן שלהי פ"ק דכתובות [דף ה' ע"א מדפי הרי"ף] כו', וז"ל, ועיקר הפירוש כגון שנתערב ספק חלל במשפחה א' כו', עד ופסק בה הרמב"ם כו', לא תנשא אם נשאת לא תצא, והיינו כר"ג, וכיון דתרי ספקי איכא מדינא כשרה אלא שהכהנים נהגו בה סלסול, הא קמן דס"ס בישראל אפילו לכתחלה מותר, עכ"ל. והביא דבריו מהר"י הלוי בתשובה סי' כ"ב אלא שתמה עליו וז"ל. איברא דקשיא לי על דברי הרשד"ם דמהכא יראה דפשיטא ליה דבס"ס אזלינן לקולא אפילו לכתחלה, וכן משמע ג"כ מדברי התשובה י"ד סי' צ"א כו', ובתשובות השייכות לי"ד סי' קי"ג כתב דלא אמרינן ס"ס לקולא אלא בדבר הנעשה כבר אבל לא לכתחילה, והיינו כסברת הרא"ם, עכ"ל.
 
ואחר שאלת המחילה אני אומר דאין זה ענין לסברת הרא"ם ולא מאותו השם הוא זה אלא מטעמא אחרינא, שכתב בתשובות השייכי לי"ד סי' מ"ה שנשאל על עוף שנמצא הכנף שמוט ואינו ידוע אם נעשה מחיים אם לאחר מיתה, אם מותר למוכרו לגוי מטעם ס"ס שמא ימכרנו לישראל או לגוי, ואת"ל שיחזור וימכרנו לישראל שמא נשמט לאחר מיתה, והוא ס"ס המתהפך. וכתב הרב דלא דמי האי אלא ספק א' שבכל ס"ס יש לנו להקל כו', שכשהדבר ביד האדם הוי ס"ס ואתה בא לאסור אותו לא תאסור, אבל אבל ספק דרוסה כשהוא ביד אסור ואתה בא להתיר לכתחלה מטעם שמא, כי הא ודאי אין להתיר כו'. ובסוף דבריו כתב כן על חטים שבאו בספינה וטבעו ויש בהם חשש חמוץ דקי"ל דלא ימכרם לגוי כתב וז"ל, משום דכשהם ביד ישראל הם אסורים ואתה בא לעשות הספק בידים כו', ע"ש. וא"כ יש לנו לומר דה"נ בההיא דסי' קי"ג מה שלא התיר מטעם ס"ס לפי שאתה בא לעשותו בידים ע"י התרת הקהל, וכיון שקודם ההתרה אין כאן ס"ס אין לעשותו בידים, וכן מבואר בדבריו באותה תשובה למדקדק בהם. שוב מצאתי להרב ליב סרווא"ל שהשיב כן למהר"י לוי בתשובה כתבה אחר סמוך לסי' כ"ב ע"ש, אלא שלא הביא הך תשובה דסי' מ"ה שהבאתי לעיל. ומכאן יש להביא ראיה למ"ש הש"ך סוף סי' נ"ז [סע' כ"א] על מ"ש מור"ם בהגהה וז"ל, וכן אפילו ספק טרפות ויש מכשירים הטרפות ההוא, אע"ג דקי"ל לאוסרו מ"מ מותר למוכרו לגוי, ולא חיישינן שמא יחזור וימכרנו לישראל הואיל ויש מכשירים, ע"כ. וכתב עליו הש"ך [ס"ק נ"א] דאין להקל בזה אלא בדרוסה כיון דבלאו הכי יש בה כמה צדדים להתיר כו', אבל בטרפות אחר לא כו', ע"ש. וטעמא נלע"ד דהוי מהטעם האמור שאין לעשות ס"ס בידים. ואפשר לומר שזה הוא טעמו של מור"ם שכתב בסי' פ"ד סעיף ה' על מ"ש מרן הש"ע וז"ל, התולעים הנמצאים בקמח וכיוצא בו הם אסורים שמא פרשו וחזרו על הארץ ושרצו. וכתב ע"ז מור"ם ואסור למוכרו לגוי שמא יחזור וימכרנו לישראל, עכ"ל. והא הכא איכא ס"ס ואפ"ה אסר, אלא ודאי דטעמא משום דאין לעשות ס"ס בידים וכמ"ש מהרשד"ם ז"ל. ומעתה אין מדברי מהרשד"ם סתירה לדבריו כמ"ש מהר"י הלוי.
 
עוד הקשה מהר"י הנזכר על דברי מהרשד"ם דא"ה סי' הנז"ל וז"ל, בקצור, ותו קשיא לי דהרי מדברי הרמב"ם [איסורי ביאה פ"כ /פי"ט/ הכ"ג] דכתב שם יראה דה"ה בישראל היכא שנתערב ספק ממזר לכתחלה אסור אע"ג דאיכא ס"ס, שהרי כתב שם הרמב"ם וז"ל, וה"ה אם נתערב בה ספק ממזר או ממזר ודאי שאשת ממזר ואשת חלל לכהונה איסור א' הוא כמו שבארנו כו', וכ"כ מהרי"ק בכ"מ כו', ועוד הרי כתב הטור בא"ה סי' ז' וז"ל, ואפילו ישראל שנתערב בה ספק אסור שאסור לישראל כגון ממזרת ונתינה אסור לישא הימנה ואם נשא הוי הולד ספק ממזר, עכ"ל. וא"כ לסברת הרשד"ם יהיה מחלוקת הרמב"ם וטור כרחוק מזרח ממערב, דלהרמב"ם כשנתערב בה ספק ממזר מותר לכתחלה משום טעמא דס"ס כו', ולהטור אפילו אם נשא ישראל מאותה משפחה הוי הולד ספק ממזר ותצא מתחתיו וכו'. ועוד קשה שהרי דברי הטור סותרים במ"ש הוא עצמו סי' ב' וז"ל, מ"מ משפחה שנתערב בה ספק פסול אין צריך לרחקה שכולם טהורים הם לעתיד לבא, בד"א בישראל אבל כהן לא ישא מהם כדלקמן כו'. והא סותר בהחלט מ"ש בסי' ז' וצ"ע, עכ"ל מהר"י הנזכר. וגם הרב לי"ב סרוואל הודה לדבריו שדברי המרשד"ם הנזכרים קשים להתפתח.
 
ואחר לחיכת עפר כפות רגליהם נלע"ד לישב בדוחק כי היכי דלא נשווייה למהרשד"ם ח"ו טועה בדבר פשוט כזה, והוא עם מ"ש מרן בכ"מ דע"כ לא קאמר הרמב"ם דמשפחה שנתערב בה ספק חלל דאם נשאת לא תצא אלא באשה הבדוקה לנו שהיא מיוחסת ונשאת לאותה משפחה ונתאלמנה דאית לה חזקה דכשרות, אבל בבת דלית לה חזקת כשרות דגופה תצא ע"ש. והנה מ"ש מהרשד"ם דבישראל היכא דאיכא ס"ס מותר לכתחלה, מיירי דוקא היכא דאית ליה חזקה דכשרות דומיא דאלמנת חלל, אמנם מ"ש הרמב"ם דהיכא דנתערב בה ספק ממזר דלכתחילה אסור מיירי בבת דלית בה חזקה דכשרות דא"א לפרש באלמנה דהא אלמנת ממזר אין בה שום איסור לישראל אלא הבת שבאותה משפחה קאסר וטעמא משום דלית בה חזקה דכשרות. ומעתה אין כאן מחלוקת בין הרמב"ם ובין הטור, דמ"ש הטור בא"ה [סוף] סי' ז' וז"ל, ואפילו ישראל שנתערב בה ספק איסור שאסור לישראל כגון ממזרת ונתינה אסור לישא ממנה ואם נשא הוי הולד ספק ממזר, ע"כ. מיירי היכא דלית ליה חזקה דכשרות וכמ"ש הרב ב"ח בסי' הנזכר ס"ק ח' [דף י"ט ריש ע"א] וז"ל, ואפילו ישראל כיון שנתערב בה כו', לא קאי אאלמנה דפשיטא דאשת ממזר מותרת לישראל אלא הבת שמאותה משפחה קאמר כו', ע"ש.
 
ולענ"ד נראה לישב בענין אחר דמיירי אף באלמנה, והוא בהבין דקדוק אחד שיש בדברי הטור והוא דמעיקרא קאמר, וכ"ש אם נתערב בה ממזר או ספק ממזר שאסור לכהן לישא מאותה משפחה, ואפילו ישראל שנתערב בה ספק איסור שאסור לישראל כגון ממזרת ונתינה אסור לישא ממנה כו'. ולכאורה נראה שהדברים כפולים לבלי צורך, דהיל"ל בקיצור ואפילו ישראל ותו לא מידי, והדבר ברור דמיירי בנתערב בה ממזר או ספק ממזר דמיירי לעיל ביה, ומה צורך לחזור ולומר שנתערב בה ספק אסור כו'. אמנם כונת הטור מבוארת והוא דאין יכול לומר ואפילו לישראל בקצור, משום דבשלמא גבי כהן שפיר יש לאסור בין בבת בין באלמנה, אמנם בישראל אין לאסור באלמנה משום דאלמנת ממזר מותרת לישראל, ולזה הוכרח הטור לפרש שנתערב בה ספק אסור שאין הכונה שנתערב בה ספק ממזר, דאז האלמנות מותרות ואין לאסור אלא בבת וכמש"ל משם הב"ח, אלא מיירי שנתערב בה ממזרת ונתינה, דאז בכל אשה ואשה בין בת בין אלמנה אית לן לספוקי שמא זו היא הממזרת או הנתינה שנתערבה במשפחה זו. נמצנו למדים שאין כאן מחלוקת בין הטור והרמב"ם דכלהו מודו דבישראל היכא דלית חזקה דכשרות יש לאסור לכתחלה. ואע"ג דמדברי הרמב"ם משמע דבספק ממזר אם נשאת לא תצא ואלו מדברי הטור ז"ל משמע דאם נשאת תצא, שהרי כתב והולד ספק ממזר, כבר כתב הב"ח בסי' הנזכר [סי' ז', דף י"ט ריש ע"א] דאע"ג דהולד ספק ממזר אם נשאת לא תצא וז"ל, ואצ"ל שלא תצא כיון דאיכא ס"ס דאפילו בכהן נמי לא תצא כ"ש בישראל, ואע"ג דכתב ב"י דמשמע מדברי הרמב"ם דדוקא אלמנה דאית לה חזקה דכשרות דגופה לא תצא, אבל בבת דלית בה חזקה דכשרות דגופה תצא, ואע"ג דאית בה ס"ס נראה לתרץ ולומר דדוקא גבי כהן החמירו בבתה אבל לישראל בפסול ממזרות לא החמירו גבי ס"ס, אע"ג דלית לה לבת חזקת כשרות לא תצא כו', ע"ש. נמצינו למדים דאין כאן מחלוקת כלל בין הטור והרמב"ם. מיהו קשה לי לדעת שניהם שקראו למשפחה שנתערב בה ספק חלל או ספק ממזר ס"ס, והרי כתב הטור בי"ד [סוף] סי' ק"י על ספק טרפה שנתערבה באחרות כלם אסורות שכיון שספק הראשון היה בגופו אין להתירו מס"ס ע"ש, וכן פסק מרן הש"ע בסי' הנזכר ס"ט ע"ש, וכן פסק מרן הש"ע י"ד סי' ק"ב [סע' א'] על ביצה שיש לנו ספק אם נולדה בי"ט ונתערבה באחרות כלם אסורות ואין להתיר מכח ס"ס, ע"ש. ואם כן איך פסקו כאן בספק חלל שנתערב דמקרי ס"ס מה לי ספק חלל שנתערב מה לי ספק טרפה שנתערב, ונמצאו דבריהם סותרים זה את זה.
 
איברא דלהרמב"ם אין כאן קושיא לפי שעיקר דבר זה הוציאו ר"י ממ"ש בפ"ק דביצה [ג' ע"ב] וז"ל, אחד ביצה שנולדה בשבת ואחד ביצה שנולדה בי"ט אין מטלטלים אותה כו', וספקא אסורה, נתערבה באלף כלם אסורות, ע"ש. ור"ת פירש [בתוספות ד"ה ואחרות] דנתערבה קאי אודאה, דאי אספקא הו"ל ס"ס וכל ס"ס בדאורייתא לקולא, ור"י פירש דקאי אספקא ולא אמרו ס"ס להקל אלא בשני ספקות הבאות מכח שתי תערובות, ע"ש. ואחר דברי ר"י נמשכו קצת מהפוסקים הרשב"א והרא"ה והנמשכים אחריהם, אמנם הרמב"ם ס"ל כפר"ת דנתערבה קאי דוקא אודאה ולא אספקא דבספקא שרי מטעם ס"ס, וכמ"ש הרב המגיד בשמו בפ"א מה' י"ט [ה"כ] ע"ש, וא"כ לדידיה בכל גונא מקרי ס"ס. ומן התימה על האחרונים איך לא כתבו שזה שפסק מרן לחלק דהיכא שהספק הראשון בגופו לא מקרי ס"ס הוא דלא כהרמב"ם, וכעת צ"ע. אמנם עיקר קושיתנו היא על הטור ומרן שפסקו כר"י איך פסקו הך דספק חלל שנמצאו דבריהם סותרים זה את זה, ולא ראיתי לשום אחד מהאחרונים שהרגיש בזה.
 
ובחפשי אמתחות האחרונים מצאתי להרב בעל מנחת יעקב בביאורו לספר תורת חטאת שהרגיש בזה בכלל וסי' מ"ג מ"ד מ"ה ס"ק כ"ד וז"ל, כיון שהספק הראשון היה בגופו אין להתיר מכח ס"ס, הקשה לי מו' כו', מהא דפסק הטור בא"ה סי' ז' ובש"ע סי' ב' דמשפחה אשר נתערב בה ספק חלל דכל אלמנה מאותה משפחה אם נשאת לא תצא מטעם ס"ס, ואף דהתם ספק אחד מכח התערובת וספק א' בגופו כו', ומצאתי בתשובות הרשב"א סי' ת"א שהשיג באמת על דברי הר"י כו', והקשה עליו מסוגיא דפ"ק דכתובות גבי פתח פתוח דמתיר ס"ס אף שלא ע"י תערובת, וכן מהא דספק חלל שנטמע במשפחה ולא תרץ כלום כו'. והקושיא דפתח פתוח מתרץ בתורת הבית דף קט"ו וז"ל, ויש לי לומר דהתם שאני דא"א לזו לבא לפניך אלא בב' ספקות, ואי אתה יכול להחמיר עליה ולומר דהיאך נתירה וכבר אסרתה כמו שאתה אומר בספק נולדה בי"ט שמיד עמדה עלינו באסור ואח"כ נתוסף בתערובת ספק זה השני, וכיוצא בזה בספק טרפה שנתערבה באחרות כו', עד כאן [לשונו], לכן נלע"ד דבחדא מתרצא חברתה, דגם בספק חלל כיון שאנו לא באנו לדון על אנשים מאותה משפחה רק על אלמנה מאותה משפחה ובה נולדו השתי ספקות יחד, חדא אם היתה נשאת כלל לספק חלל, ואף אם נשאת שמא לא היה חלל, ובה נולדו השתי ספקות יחד בשעה שנשאה, וכה"ג מחלק הש"ך בסי' ק"י סעיף [קטן] ס"ב בדיני הספקות ס"ד וס"ו, ועיין (לעיל) [לקמן] בקונטרס הספקות סקי"ב, עכ"ל.
 
ואחר שאלת המחילה אני אומר דאין הנדון דומה לראיה, דע"כ לא קאמר הרשב"א דמקרי שפיר ספק ספקא אלא דוקא בההיא דפתח פתוח, משום שא"א לבא לפניך אלא בשני ספקות כנז"ל, דהיינו ספק תחתיו ספק אין תחתיו, ואת"ל תחתיו ספק באונס ספק ברצון, אבל הכא בספק חלל אפשר לבא כל ספק לעצמו דהיינו ספק אם הוא חלל אם לאו, והספק השני אם היא אשת החלל אם לאו. ומה שהביא עוד ראיה ממ"ש הש"ך סי' ק"י סעיף [קטן] ס"ב [דיני ס"ס סע' ד'] אין ענינו דומה לכאן, דהתם מיירי באיש ואשה שעשו צרכיהם בספל א' ונמצא בו דם ואינו ידוע אם הוא מן האיש או מן האשה, וכתב מור"ם בהגהה סי' קצ"א דהאשה טהורה מכח ספק ספקא, ספק מן האיש או מן האשה, ואת"ל מן האשה שמא אינו מן המקור, התם נמי היינו טעמא לפי שא"א לבא לפניך אלא השתי ספקות בבת אחת וכמ"ש הרשב"א גבי פתח פתוח. גם מ"ש ראיה ממ"ש הש"ך בדיני הספקות לכאורה היה נראה דדמיין אהדדי, דכי היכי דכתב הש"ך משם האו"ה דאם יש בחצר ב' תרנגולים א' ספק טרפה ואחד כשרה הביצה מותרת מכח ספק ספקא, כי שמא אינה ביצת הטרפה, אם תמצא לומר שהיא ביצתה שמא אינה טרפה ע"ש, והכא נמי הוי דכוותה שמא אינה אלמנת החלל, ואת"ל שהיא אלמנתו שמא אינו חלל, זה נראה לכאורה.
 
אמנם כד מעיינת בה שפיר משכחת לה דליתא, שאם אתה אומר כן א"כ מפני מה אסרו ביצת ספק טרפה שנתערבה והלא יש בה ספק ספקא, שמא אין זו ביצת הטרפה, ואת"ל שזו ביצתה שמא אינה טרפה. אלא על כרחך לומר דטעמא הוי כמ"ש הש"ך בכללי הס"ס ס"ק ד' וז"ל, ולא דמי לביצת ספק טרפה שנתערבה דכולם אסורות ולא שרי מטעם ס"ס, דאין הספקות הוו מענין אחד ובגוף אחד, דהתם א"א להתחיל ולומר שמא אין כאן אסור כלל, דהא ודאי יש בתערובת זו ספק טרפה, וע"כ צריך אתה להתחיל ולומר שמא אינה טרפה, וא"כ התחלת בספק הראשון שאסור מן התורה כו', משא"כ כאן דהתחלה היא שלא ידענו מהיכן נולדה הביצה הזאת, וא"כ אתה מתחיל לומר שמא מן הכשרה היא ואין כאן ספק איסור כלל כו', ע"ש, שהאריך. וכפי דבריו אלה דבנ"ד במשפחה שנטמע בה ספק חלל דודאי יש בתערובת זו ספק חלל לא מקרי ס"ס, ודוק וצ"ע.
 
ומה שהק' עוד מהר"י הנזכר שדברי הטור סותרים זה את זה מסי' ב' לסי' ז', כבר הרגיש בזה הרב הדרישה בסי' ז' (ס"ק מ"א) [סע' מ'] על מ"ש הטור וז"ל, ואפילו לישראל כיון שנתערב בה ספק איסור שאסור לישראל כגון ממזרת ונתינה אסור לישא ממנה, ואם נשא הוי הולד ספק ממזר. כתב [בדרישה ס"ק ו'] וז"ל, ז"ל מור"ש ותימא הלא פסק הטור לעיל סי' ב' דספק פסול שנתערב במשפחה שא"צ להרחיק אפילו לכתחלה, ומוכח באשרי דפרק עשרה יוחסין דאפילו בפסול ממזרות ונתין איירי ועוד הלא ס"ס הוא, ועוד הלא כתב הטור לעיל דדוקא משפחה שנתערב ממזר בודאי ה"ז ספק, משמע שאם נתערב בה ספק ליכא אסורא, על כן נראה להגיה שנתערב בה אסור, עכ"ל מור"ש. ולפי סברת ב"י י"ל דהטור לא יחלוק על הרמב"ם, דהרמב"ם מיירי דידוע שנתערב בה ספק פסול, ולעיל מיירי שאינו יודע אם נתערב בה ספק אם לאו כמו שמחלק הר"ן, וב"י הביאו לעיל בריש סי' ב' שכתב, משפחה שנטמעה נטמעה, כלומר שמי שיודע פסולה אינו רשאי לגלותה אלא יניחנה כו', ור"ל משפחה שנתערב בה ספק פסול א"צ לרחקה, פירוש שאינו חייב לגלות לחברו הבא לישא ממשפחה זו שפסולה היא, בד"א לישראל, פירוש ישראל שבא לישא ממשפחה זו אין חברו היודע בדבר חייב לגלות לו, אבל כהן הבא לישא חייב חברו לגלות לו, והוא קצת דחוק. גם קשה הא מסיק רבינו וכתב וז"ל, ואם נשא הולד ספק ממזר, ואם אין צריך לגלותו ודאי גם היודע ונשאה לא הוה ליה לזרעו דין ממזרות כו', [עכ"ל הדרישה] ע"ש. ונראה שזו היא דעת מור"ם בהגהה שכתב בסי' ב' סעיף ה' וז"ל, וכל זה דוקא למי שיודע בדבר, אבל משפחה שנתערב בה פסול ואינו ידוע לרבים כיון שנטמעה [נטמעה] היודע פסולה אינו רשאי לגלותה אלא יניחנה בחזקת כשרות, שכל המשפחות שנטמעו בישראל כשרים לעתיד לבא, עכ"ל. ומדבריו אלה נראה בהדיא שהוא מחלק בין היודע בדבר למי שאינו יודע, וכדברי הרב הדרישה. ומה שהוקשה לדרישה דא"כ למה כתב הטור דאם נשא הולד ספק ממזר כו', יש לישב בדוחק דבשלמא כשאינו יודע אין צריך לגלות לו אע"פ שיהיו בניו ספק ממזרים, דגזרת הכתוב היא דמשפחה שנטמעה נטמעה, שהרי גם אליהו לעתיד לבא אע"פ שיודע הממזרים אין מגלה אותם ומניחם שידבקו, אמנם מי שיודע פסולם ונדבק בם לכתחילה בודאי שבניו ספק ממזרים, וכל מי שיודע אותם לא ידבר בהם. והב"ח כתב לתרץ דברי הטור אהדדי דבסי' ב' מיירי שיש עדים שנתערב בה ספק ממזר ע"ש, והרב בית שמואל השיגו בסי' ב' ס"ק ט"ו ע"ש.
 
ולענ"ד דעתי לתרץ באופן אחר והוא דבסי' ב' מיירי במשפחה שנטמעה, ר"ל שזה לה זמן רב שנתערבה בישראל מחמת שלא היו יודעים פסולה כפרש"י, אז אע"פ שיש בני אדם שקבלה בידם מאבותיהם שנתערב בה ספק ממזר אין צריך לגלותה מאחר שנתערבו בישראל ונטמעו בהרבה משפחות, אמנם משפחה שנתערב בה ממזר ועדין לא נטמעה בשאר משפחות, אז צריך לגלותה כדי שלא ידבקו בשאר משפחות ויפסלו אותם. ויש להביא ראיה לדברי ממ"ש מור"ם במקום הנזכר וז"ל, ודוקא משפחה שנטמעה ונתערבה, אבל כל זמן שלא נתערבה מגלים הפסולים ומכריזים עליהם כדי שיפרשו מהם הכשרים, עכ"ל. הרי זה מורה באצבע אמתת מ"ש. ומ"מ למדנו דדוקא גבי יוחסין הוא דלא שרינן ס"ס לכתחלה משום דמעלה עשו ביוחסין אמנם בכלהו דוכתי קי"ל ס"ס לקולא ואפילו לכתחלה וכנז"ל. ומעתה בנ"ד דאית ביה כמה ספקי וכנז"ל יש להתיר נדרו אפילו לכתחלה.
 
ומיהו אכתי פש גבן לבאר אם יכולין להתיר נדוי מיד, או אי בעינן שיתעסק בצרכי העיר עד שיחול הנדוי, דהא איכא פלוגתא דרבוותא בזה. והנה מהראנ"ח כתב בתשובה הנז"ל [מים עמוקים] סי' ע"ה וז"ל בקצור, ומ"מ מי שלבו חפץ להתיר נדוי זה נראה שאין להתירו עד שיכנס האיש האיש בחברה ההיא ויחול הנדוי עליו, דנדוי הרי הוא כנדר שאין מתירים אותו עד שיחול, וכמ"ש הרשב"א בתשובה, וכן נראה דעת המרדכי כו', ועם שהרא"ש בתשובה חולק על סברת הרשב"א וסובר דמתירים הנדוי קודם שיחול, מ"מ מאן ספין ומאן רקיע לעשות מעשה נגד הרשב"א והמרדכי, וכ"ש שעיקר התר הנדוי של עה"ב אינו בנוי אלא לדברי הרשב"א, וכיון שלדעתו אין לו התר מטעם דלא חל אין סומכים עליו בקצת ועל החולקים בקצת כו', ע"ש. והנה מרן הב"י כתב [ביו"ד] בסי' של"ד [דף רפ"א ע"ב] על מ"ש הטור דברי הרא"ש הנז"ל שהם בתשובה כלל כ"ח כתב וז"ל, ומדברי המרדכי בפרק האומנים נראה דכי היכי דאין מתירים נדר עד שיחול כך אין מתירים הנדוי עד שיחול, ולענין הלכה נקטינן כהרא"ש, עכ"ל. וכן פסק בשלחנו הטהור סי' הנזכר סעיף ל"א וז"ל, אפילו אם קבע זמן שאמר יהא בנדוי אם לא אעשה דבר פלוני לזמן פלוני יכולים להתירו מיד אע"פ שלא הגיע הזמן, עכ"ל. איברא שדברי מרן סותרים זה את זה שכתב בסי' רכ"ח וז"ל, אין מתירים הנדר עד שיחול כיצד, הרי שנשבע שלא יאכל בשר ל' יום מר"ח אייר ונחם, אינו נשאל עד שיכנס אייר כו', וה"ה למנדה עצמו על תנאי שאין מתירים לו עד שיחול הנדוי, עכ"ל. והיא סברת הרשב"א בתשובה סי' תר"ח, וזה הפך ההיא דסי' של"ד. וכבר הרגישו בזה הט"ז והש"ך בסי' של"ד, וכתבו דהעיקר הוא כמ"ש בסי' רכ"ח דאין מתירים הנדוי עד שיחול, וההיא דסי' של"ד הוי דלא כהלכתא, ע"ש. ודבריהם קשים לשמוע, דאיך אפשר לומר דמרן סותר את דברי עצמו. ונלע"ד לישב בדוחק והוא עם מ"ש הב"ח בסי' רכ"ח ס"ק ב' [דף קמ"ב ע"ב] וז"ל, ומ"ש רבינו שאם אמר קונם עלי ככר זה אם לא אעשה דבר פלוני לזמן פלוני כו', נקט משל זה לפי דפלוגתא דר' נתן וחכמים במשנה [נדרים פ"ט ע"ב - צ ע"א] בהפרה, בתולה נדרו באם היא כגון שאמרה שאיני נהנת לאבא ולאביך אם אני עשה לפיך, ובכה"ג קאמר ר' (פפא) [פפי] דבשאלה ד"ה אין חכם מתיר אלא א"כ חל הנדר, דהא אפשר שלא יחול הנדר לעולם, אבל תולה נדרו בימים כגון דאומר קונם עלי דבר פלוני לאחר שלשים יום חל הנדר מקרי, כיון שסוף אסורו לחול ואע"פ שעדין לא חל, וחכם מתיר כו', ע"ש.
 
שוב מצאתי לרבינו ירוחם שכתב חלוק זה בנתיב י"ד חלק ז' דף קי"ג ע"א וז"ל, וכתב הראב"ד שמי שנדר לצאת ממקום פלוני עד זמן ידוע אין מתירים לו עד שיגיע הזמן כו', ור"מ ברבי יצחק חלק עליו וכתב דלא אמרינן זה אלא בתולה בדבר אחר כו', כגון קונם שאיני נהנת לאבא ולאביך כו', אבל הכא בנדר שאדם עושה לזמן ידוע או אתענה ליום פלוני, כיון שהזמן עתיד לבא מתירים אותו מיד כו', ורבנן קשישי היכי הוו עבדי וכן עמא דבר, עכ"ל. והגם שמרן לענין נדרים לא ס"ל לחלק בין תולה נדרו בדבר אחר לתולה נדרו בזמן, שהרי גם בתולה נדרו בזמן כתב דאין מתירים לו עד שיחול וכנז"ל, מ"מ במנדה עצמו על תנאי צ"ל דס"ל לחלק בין תולה נדויו בזמן לתולה נדויו בדבר אחר, שהרי בתולה נדויו בזמן כתב בסי' של"ד שיכולים להתיר לו אע"פ שלא הגיע הזמן, ובתולה נדויו בדבר אחר כתב בסי' רכ"ח שאין מתירים לו עד שיחול. וזה מדוקדק בדברי מרן אשר בסי' רכ"ח [סע' י"ז] שכתב, וה"ה למנדה עצמו על תנאי שאין מתירים לו עד שיחול הנדוי. דלכאורה כל זה שפת יתר דהיל"ל בקצור וה"ה למנדה עצמו ותו לא, דהא ברישא משתעי בהכי דקאמר אין מתירים הנדר עד שיחול כו', כיצד כו', אלא ודאי ע"כ לומר דלא רצה לומר בקצור וה"ה למנדה עצמו כי היכי דלא נימא דמנדה שוה לנודר וכשם שהנודר גם בתולה נדרו בזמן אין מתירים לו עד שיחול גם המנדה עצמו כן, לזה אמר בפירוש וה"ה למנדה עצמו על תנאי ומיירי בתולה נדויו בדבר אחר. ובהכי מתישבים גם כן דברי הב"ח שהוא גם כן פסק בסי' רכ"ח [דף קמ"ב סוף ע"ב] דאין מתירים הנדוי עד שיחול ובסי' של"ד [דף רפ"א ע"ב] פסק דמתירין קודם שיגיע הזמן ע"ש, והשיגו עליו האחרונים הנז"ל ודחו את דבריו שבסי' של"ד, ועם מ"ש אין כאן סתירה. ויש להביא ראיה לדברי מדברי הרשב"א בעצמו שהוא ז"ל כתב דנדוי עה"ב יש לו התרה כשאר נדוים כנז"ל, וזה הפך סברתו שכתב דאין מתירים הנדוי עד שיחול דהא נדוי עה"ב עדין לא חל ואפ"ה מתירים אותו, אלא ע"כ לומר שיש חלוק בין תולה נדרו בזמן לתולה נדרו בדבר אחר וכנז"ל. זה הוא הנלע"ד להליץ בעד מרן אע"פ שאין נראה כן מדברי הריב"ש בתשובה סי' רפ"ב הביאה הש"ך בסי' של"ד [ס"ק מ"ז] ע"ש.
 
ומיהו עדין קשה לי לדעת הרשב"א שכתב דאין מתירים הנדוי עד שיחול, א"כ הא דקי"ל דנדוי על תנאי צריך הפרה אע"פ שנתקיים התנאי כמו שפסק מרן בסי' של"ד [סע' ל'] והוא תלמוד ערוך [מכות י"א ע"ב], איך אפשר לעשות לו הפרה והא קי"ל אין מתירים הנדוי עד שיחול וזה לא חל ואיך אפשר לעשות לו הפרה.
 
וראיתי למהריק"ש שכתב בהגהותיו לסי' רכ"ח סעיף י"ו וז"ל, שיחול הנדוי, ולדעתי זה צ"ל הך דמנדה עצמו ועל תנאי צריך הפרה שלא חל הנדוי כלל ונ"ל דלא מצרכינן אלא שיגיע הזמן, וכ"כ רבינו ירוחם בשם רבינו יונה. ודבריו סתומים וחתומים, דמאי קאמר צ"ל הך דמנדה עצמו כו', ולא אמר בה כלום. עוד ק"ל במאי דקאמר, ונ"ל דלא מצרכינן אלא שיגיע הזמן, אם הגיע הזמן הרי כבר חל הנדוי ואליבא דכ"ע מתירים אותו. ואי לאו דמסתפינא הוה אמינא שט"ס נפל בספרים וצ"ל, ולדעת זה צ"ע הך דמנדה עצמו על תנאי. וכונת מהריק"ש להקשות הקושיא שהקשינו לעיל דהא במנדה עצמו על תנאי מתירים לו אע"פ שלא חל הנדוי, והיכי כתב מרן דאין מתירים לו עד שיחול. עוד כתב בענין אחר על דברי מרן והוא, ונ"ל דלא מצרכינן שיגיע הזמן, וכ"כ רבינו ירוחם. ותיבת אלא ט"ס וכונת מהריק"ש היא לומר החלוק שכתבנו לעיל משם רבינו ירוחם דדוקא בתולה נדרו בדבר הוא דבעינן עד שיחול, אמנם בתולה נדרו בזמן לא בעינן על שיחול וכנז"ל והגם שחלוק זה כתבו רבינו ירוחם בשם ר"מ ברבי יצחק וכנז"ל, נראה שהיה כתוב ר"ת בר ר"י והמעתיק חשב שהוא ר' יונה וכתב כן בפירוש, ורבות כאלה טועים המעתיקים, ועל כורחך לומר כן שהרי בכל דיני המנודה שכתב רבינו ירוחם בנתיב הנזכר לא הובא בהם חלוק כזה בשם רבינו יונה, אלא ודאי שכונתו היא כמ"ש.
 
עוד נלע"ד לישב הגרסא בדוחק והוא שבא לתרץ מה שהקשה מההיא דנדוי על תנאי צריך הפרה אע"פ שנתקיים התנאי ולא חל הנדוי כלל, והכא אמרינן דאין מתירים הנדוי עד שיחול, והא נדוי על תנאי אע"פ שלא חל הנדוי כלל מתירים אותו. לזה בא כמשיב ואמר, ונ"ל דלא בעינן אלא שיגיע הזמן, ר"ל הא דקאמר הכא עד שיחול אין הכונה שיחול הנדוי ממש אלא ר"ל שיבא הזמן שאפשר לחול עליו הנדוי, כגון גבי יהודה שאמר [בראשית מ"ג, ט'] אם לא הביאותיו אליך כו', וחטאתי לך כל הימים, אלו נחם באותה שעה והיה רוצה לשאל על נדרו לא היה יכול דעדין לא חל שהרי לא הגיע זמן שיכול להביאו, אמנם כשהגיע זמן שיכול להביאו ונמצא שמוטל עליו הבאתו אז חל הנדוי וצריך הפרה אע"פ שהביאו. ומ"ש וכ"כ ר' ירוחם ר"ל דבתולה נדרו בדבר מצרכינן עד שיחול אליבא דכ"ע וכנז"ל, וה"נ בעינן עד שיגיע הזמן, ומיהו בהגעת הזמן בלחוד סגי. וכפי זה בנ"ד נמי בהגעת הזמן בלחוד סגי להתיר נדויו, דהיינו בהגיע יום שני וחמישי שבתי דינים יושבים בהם והוא אינו יכול לישב מפני הנדוי מתירים לו.
 
ועוד נלע"ד פשוט דבנ"ד אליבא דכ"ע מתירים, דעד כאן לא פליגי אלא בתולה נדרו בדבר, כגון ליכנס בחברה של גומלי חסדים וכדומה, אמנם בנ"ד שנשבע שלא להתעסק בצרכי צבור, בבא אליו דבר של צרכי צבור ואינו יכול להתעסק מפני הנדוי חל הנדוי מקרי, שהרי גבי נדרים מי שנשבע שלא לאכל בשר ל' יום מר"ח אייר בהכנס ר"ח אייר מתירים לו נדרו [עי' יו"ד סי' רכ"ח סע' י"ז], ואין אנו מצריכים שיאכל בשר ויעבור על נדרו ואח"כ יתירוהו לו, אלא בהגיע ר"ח אייר מתירים לו קודם שיעבור על נדרו, ה"נ בבא עסק צבור לידו מתירים לו דחל הנדוי מקרי, ובפרט בהגיע זמן ב"ד שהוא שני וחמישי פשיטא ודאי דמקרי חל הנדוי, דהרי זה דומה ממש לההיא דר"ח אייר שפסקה מרן, ולא דמיא לההיא דמהראנ"ח, וק"ל.
 
עוד נסתפק השואל במ"ש שלא אטפל בצרכי העיר, ולא פירש על איזה עיר אמר וא"כ ליכא שום שבועה, או דילמא דודאי שהשביעוהו על העיר שהוא מטפל בה כו'. בזה נלע"ד פשוט דודאי על העיר שהוא מתעסק בה כו' קאמר, דהא קי"ל [נדרים נ"ה ע"ב] היה טעון צמר ופשתים והזיע והיה ריחו קשה ונשבע או נדר שלא יעלה עליו צמר ופשתים לעולם, הרי זה מותר ללבוש ולהתכסות ואינו אסור אלא להפשילם לאחוריו, משום דאזלינן בתר כונתו ואע"פ שאין זה במשמעות דבריו, וכמ"ש מרן בסי' רי"ח [סע' א'] ע"ש, ה"נ בנ"ד מה שהשביעוהו הוא על העיר שהוא מתעסק בה לא על ערי הודו וכוש כי מי הוליכו שם.
 
זאת תורת העולה דבנ"ד מותר לכתחלה להתיר נדויו ולהתעסק בצרכי צבור כמנהגו הטוב מבלי שום פקפוק מן הטעמים שכתבנו. וכל מה שהארכנו בזה הוא על פי צדדי השואל והפתחים שכתב, אמנם בנ"ד יש לנו פתח גדול כפתחו של אולם להתיר בענין זה, והוא שראובן הנזכר לא אמר בחלומו נדוי בעה"ז ובעה"ב, אלא אמר, שאם יארע לי כך באותה שעה אשבע שלא אטפל עוד בצרכי העיר כו', ואם אשאל אהיה מנודה וכו'. מדבריו אלה מוכח שעכשיו לא נשבע אלא שאם יארע לו ישבע, וכיון שכן לכשישבע הוא דצריך לבקש לו התרה, אבל עכשיו אין כאן שבועות אין כאן נדוים ואין כאן אלא ספק שבועה ראשונה שנשבע בשם שלא ליטפל ושוב חזר בו. וכבר צדדנו לעיל דמהני ליה חזרה בתוך כדי דבור ואין צריך התרה, ועל צד היותר טוב יתירנה לחוש לסברת הש"ך הנז"ל. זה הוא מה שהעלתה מצודת עיוני החלוש לדון על גבי קרקע לפני המאור הגדול סיני ועוקר הרים מופלא שבסנהדרין מו"ח נר"ו, דעני ליוסף יענהו, אכי"ר. וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק יורה דעה כלל ד סימן א
 
אי מחייב לקום מפני ת"ח סגי נהור או לאו, ואם יש לחלק בין רבו לאחר.
 
כתב הרב המחבר בכלל הנזכר [ד'] סי' ב' וז"ל, אשר שאלת אי מחייב לקום מקמי ת"ח סגי נהור, דהא כיון שאינו מרגיש בזה לית ביה הדור, או דלמא כיון דאיכא הדור וכבוד לעיני הרואים מחייב. תשובה בפ"ק דקדושין דף ל"ג [ע"א] תנא, אי זה הוא קימה שיש בה הדור הוי אומר זה ד' אמות, אמר אביי לא אמרן אלא ברבו שאינו מובהק אבל ברבו מובהק מלא עיניו, אביי מכי הוה חזי ליה לאודניה דחמרא דרב יוסף דאתי הוה קאים כו'. והנה רב יוסף סגי נהור הוה כדאמרינן ביומא [ל"ב ע"ב], וא"כ מזה נשמע דכל כבוד ת"ח שייך שפיר אפילו שיהיה הת"ח סגי נהור, דאם איתא דיש חלוק בין ת"ח לרבו מובהק לענין זה לא הוה שתיק מניה תלמודא השתא דאשמועינן חלוק דחומר מלא עיניו, ויודיענו גם חלוק זה דרבו מובהק חמיר אפילו שיהיה סגי נהור, משא"כ בשאר ת"ח, עכ"ל.
 
ואחר שאלת המחילה נלע"ד שאין מכאן ראיה, דדוקא ברבו מובהק דכיון דחמיר דחייב כמלא עיניו אע"ג דהוי קימה שאין בה הדור, כדמוכח מדברי התלמוד דקאמר, אי זה הוא קימה שיש בה הדור הוי אומר זה ד' אמות. ופרש"י, שיש בה הדור כבוד ונשיאות פנים שדבר הניכר הוא שבשבילו הוא עושה, עכ"ל. ואפ"ה ברבו מחמרינן כמלא עיניו, ה"ה נמי מחייבינן ג"כ בסומא. אבל בשאר ת"ח דאינו חייב אלא בד' אמות משום דהוי קימה שיש בה הדור, הה"נ דאינו חייב לעמוד מפני ת"ח סגי נהור. ומה שלא הוזכר חלוק זה בגמ' משום דממילא משמע וכנז"ל. שוב מצאתי להרב הלכות קטנות שכתב על זה בח"א סי' קנ"ד וז"ל, תשובה בימי חרפי עמדתי על זה ושכחתי, וההיא דאביי דהוה קאים כי הוה חזי אודניה כו', רבו שאני דאיכא מורא, ומסתברא דבעינן הדור לפנים הרואות כדכתיב [שמות כ"ג ט"ו ושם ל"ד כ'] ולא יראו פני [ריקם], עכ"ל. ובחפשי אמתחות האחרונים מצאתי להרב שער אפרים שנשאל ע"ז בתשובה סי' ע"ח, והביא הך דרב יוסף, וכתב דיש לדחות דילמא רב יוסף לא היה באותו זמן מאור עינים, וגם יש לדחות דהא בלא"ה לא היה לו למיקם כ"כ מכי חזי אודניה אלא דעביד לרווחא דמילתא ע"ש, והוא דוחק, ומ"מ לענין הלכה העלה דחייב, והרב בנו הביא ראיה לזה מדאמרינן גדול ת"ת יותר מכיבוד אב ואם שכל אותם שנים שהיה יעקב בבית עבר לא נענש, משמע הא אם לא היה בבית עבר היה נענש עליהם אף שיצחק אביו היה סומא כשפירש ממנו כו', ע"ש. ודבריו תמוהים בעיני, דאיך יעלה על הדעת אטו כל כבוד אב ואם אינו אלא הקימה, והלא אמרו, אי זה הוא כבוד מאכיל ומשקה מלביש ומנעיל מכניס ומוציא וכדומה, וכל זה שייך בסומא. שוב ראיתי שהרגיש בזה בסוף דבריו וכתב דחיה זו ודחיות אחרות ע"ש. עוד הביא שם שתי ראיות לזה, ובקל יש לדחותם כאשר יראה הרואה ע"ש.
 
עוד כתב הרב המחבר וז"ל, שנינו בפרק החובל [ב"ק] דף פ"ו ע"ב, המבייש את הישן חייב, ואבעיא להו בגמ' על הך דביישו ישן ומת מה הוא, משום כסופא הוא והא מית ליה ולית ליה כסופא, או דילמא משום זילותא הוא והא אוזליה. והתוס' [ד"ה ביישן] כתבו דבעיין אפשיטא דמשום זילותא הוא וחייב. והשתא לע"ד נראה לומר דכשם דבבשת הוי טעמא משום זילותא פירוש שמזדלזל בעיני השומעים אע"ג דאילו כבר מית, א"כ ה"ה דיש לומר הענין כבוד שמתכבד ומוסיף שבח ויקר בעיני הרואים שרואים שעומדים מפניו, ולא משגיחין לאיהו גופיה אי מרגיש בקימה ובהדור זה או לא מרגיש, ואע"ג דהרמב"ם סבור דלא אפשיטא בעיין, שכתב ברפ"ג דחובל ומזיק [ה"ג] שאם מת בתוך השנה שאין גובים בושת זה ואם תפסו היורשים אין מוציאין מידם, ה"מ לענין ממונא, אבל לענין חיוב מצוות הדור נקטינן לחומרא, עכ"ל. ודבריו תמוהים לע"ד, איך כתב והתוס' כתבו דבעיין אפשיטא דמשום זילותא הוא וחייב, והלא התוס' כתבו בד"ה ביישו ישן וז"ל, אך קשה דבמסקנא דהכא משמע דביישו ישן ומת פטור, דמסיק דמשום כסופא דידיה הוא, ע"ש. הרי דס"ל דכפי המסקנא ביישו ישן ומת פטור, וכ"כ הרא"ש ז"ל [ב"ק פ"ח סי' ז'] וכן הבינו כל המפרשים שמזה הקשו על הרמב"ם שדבריו סותרים זה את זה, שהוא פסק [חובל ומזיק פ"ג ה"ג] במבייש את הקטן שאם כשמכלימים אותו אינו נכלם פטור וא"כ במבייש את הישן ומת אמאי פסק דהוא ספק, וכבר עמדו על זה מהראנ"ח בדרשותיו סדר בהר דף קכ"ט ע"א, והרב לחם משנה, והרב שנות חיים סדר חיי שרה דף כ"ד ע"ש, ואין כאן מקום להאריך, ומ"מ לא מצאנו מאן דפשט דמשום זילותא הוא ומחייב, זולת הרב המגיד שכתב וז"ל, ויש מי שכתב דאפשיטא שם מדאמרינן בפרק אלו הם הנחנקים [סנהדרין פ"ה ע"א] אמר רב ששת ביישו ישן ומת חייב כו', ע"ש. ודבריו תמוהים, וכבר עמד עליהם בספר שנות חיים במקום הנז"ל, לא עת האסף פה. ומיהו גם לדעת ה"ה אין משם ראיה לנ"ד, דשאני ביישו ישן ומת דחייב משום דעשה לו דבר של בושת שמזלזל בו בפני רבים, ולכך אע"ג שהוא לא הרגיש בבושתו חייב, משא"כ בנ"ד דכיון דאינו חייב לקום מפניו אין כאן בושת כלל.
 
וראיתי מי שרצה להביא ראיה לנדון דידן מדתנן התם [ב"ק פ"ו ע"ב] המבייש את הסומא חייב, ומדקתני לה סתמא נראה שהיא הלכה פסוקה, דאע"ג דקאמר בגמ' מתניתין דלא כר' יהודה דתניא ר' יהודה אומר סומא אין לו בשת. כבר כתבו התוס' דה"פ דסומא שבייש פטור, אבל המבייש את הסומא גם ר"י מודה דחייב, ע"ש. ותמה אני על הרמב"ם ז"ל למה השמיט דין זה מחבורו, וצ"ע. וכיון דמבייש את הסומא חייב ה"ה דחייב לקום מפניו, ואין מכאן ראיה כלל משום דמבייש את הסומא אע"פ שבשעת הבייוש אינו רואה אותו, מ"מ כשמגידים לו אח"כ הוא מצטער, משא"כ במצות הדור וקימה דכיון שאינו מרגיש בקימה לית ביה הדור ולא מחייב. וזאת היתה כונת הרב המחבר שלא הביא ראיה לדבריו מהך מתניתין והביא ראיה מההיא דביישו ישן ומת דדמיא טפי לנ"ד, ומ"מ גם עליה אני דן כנז"ל.
 
ולענין הלכה, אע"פ שאין הראיות מכריעות מאחר שכבר הסכימו הרב המחבר והרב שער אפרים ובנו הרב נר"ו דחייב לקום הכי נקטינן, דגדול כבוד הבריות ועשה דכבוד תורה עדיף ובכך התורה מתחבבת על לומדיה, והזהיר בזה זוכה להקביל פני השכינה כמו שמצינו בפ"ק דחגיגה דף ה' ע"ב דקאמר, ר' ור' חייא הוו שקלי ואזלי באורחא, כי מטו לההיא מתא אמרי איכא צורבא מרבנן הכא ומאור עינים הוא כו', תקפיה ואזיל בתריה, כי הוו מפטרי מניה א"ל אתם הקבלתם פנים הנראים ואינם רואים, תזכו להקביל פנים הרואים ואינם נראים, ע"ש. זהו הנלע"ד, ואל אמת יצילני מכל שגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק יורה דעה כלל ה סימן א
 
על ראובן שנתן מעות לשמעון להתעסק בהם וראובן אינו מתעסק עמו כלל, ויהי היום מת לו מת לראובן. אם צריך שמעון לסגור החנות כדין שני שותפים או לאו מאחר שאינו ידוע.
 
נשאלתי על ראובן שנתן סך מעות לשמעון להתעסק בהם בחנות הוא לבדו, וראובן אינו מתעסק עמו כלל, אלא כשאין לו מה לעשות בא ויושב בחנות אצל שמעון כמו זר נחשב. ויהי היום מת לו מת לראובן הנזכר, אם צריך שמעון לסגור החנות כדין ב' שותפים או לאו. ומה שנלע"ד בזה נדפס בספר הנזכר בכלל ה' סי' ט'. וכתב הרב המחבר בסי' י' על דברי וז"ל בקצור, וראיתי מ"ש בזה וז"ל, ומהכא מוכח דר"ע [בבכורות מ"ט ע"א] ס"ל בעלמא דיום שלשים כלאחריו, אלא דגבי בכור נסתפק משום דדילמא לגופיהו מלמדים, ורבנן ס"ל דבכל מקום יום ל' כיום שלפניו, וא"כ כי אמרינן גבי אבלות דיום ל' כיום שלפניו היינו כרבנן ודלא כר"ע כו', ואין דברים אלו מחוורים חדא דאומרו הכל מודים משמע דליכא מאן דפליג, ולדבריך הרי ר"ע פליג כו'. וע"ק מאי אהני לן רב אשי לאתויי סיעתא מדשמואל, ת"ל דממקומו הוא מוכרע דיום ל' הוי כבתוך ל' שהרי כן היא סברת חכמים, עכ"ל.
 
ואני אומר כי להיות שבאו דברי בקצרה נתתי מקום לבעל דין לחלוק, ועכשיו אפרש דכיון דר"ע ס"ל דהוו שני כתובים הבאים כאחד ואין מלמדים, א"כ בכל דוכתא כמו באבילות וכיוצא בו יום ל' כלאחריו. אמנם לרבנן דלא חשבינן להו ב' כתובים הבאים כאחד, וכמו שיתבאר, מלמדים וילפינן מניהו בכל דוכתא דיום ל' כלפניו, וא"כ הא דקי"ל גבי אבילות דיום ל' כלפניו היינו כרבנן ולא כר"ע, זה נראה לכאורה אלא דתלמודא [בכורות מ"ט ע"א] קאמר משמיה דרב אשי דהכל מודים באבל דיום ל' כלפניו, דע"כ לא פליג ר"ע עליהו דרבנן אלא בשאר דוכתי אבל באבל מודי להו דהלכה כדברי המקל באבל. ומיהו עדין צריכים אנו למודעי במאי קא מפלגי רבנן ור"ע, דסוגיין דתלמודא דאין מלמדים והכא נראה דרבנן ס"ל דשני כתובים הבאים כאחד מלמדים, והנה הרב המחבר כתב דרבנן ס"ל דאע"ג דבעלמא אין מלמדין שאני הכא משום דלגופיהו מלמדים ע"ש, ודוחק שזה לא הוזכר כי אם בדברי ר"ע ולא בדברי רבנן, ואם טעמם תלוי בזה הו"ל לתלמוד להזכירו. ואחר החפוש יגעתי ומצאתי בספר כריתות בחלק ה' שער א' כרך קטן דף ס"ו ע"ב שכתב וז"ל, שני כתובים הבאים כאחד אין מלמדים ומוקמינן להו אדינייהו ולא ילפינן משני כתובים אבל אינו ר"ל דילפינן בהפך כו', ושני כתובים הבאים כאחד אין מלמדים אפילו בג"ש ר"ל כדמשמע פרק איזהו מקומן [זבחים] דף נ"ז [ע"א] כו', ואיכא למ"ד מלמדים בפרק יש בכור [בכורות] דף מ"ט [ע"א] מ"ש דרבנן גמרי חדש חדש ממדבר עד ור"ע מספקא ליה כו', ע"ש. וכוונתו מבוארת דאע"ג דשני כתובים אין מלמדים היכא דאיכא ג"ש מלמדים והיינו טעמינו דרבנן. אך ק"ק דא"כ למה ליה לתלמודא לו' לר"ע דמספקא משום אי לגופיהו מלמדים או לאו, נימא דמספקא ליה אי בג"ש מלמדים כרבנן, או אין מלמדים אפילו בג"ש כמ"ד הכי בפרק איזהו מקומן כנזכר, וצ"ע. שוב מצאתי להרב יבין שמועה בדף ס"ז ע"ב שעמד על זה והרבה להקשות על דברי הכריתות, ע"ש, כי אין כאן מקום להאריך. ומ"ש רב אשי הכל מודים באבל כו', יובן ע"פ מ"ש בשם הכריתות דאע"ג דאין מלמדים לא ילפינן בהפך ולכך קאמ' דאע"ג דאין מלמדים ולא ילפינן מניהו דיום ל' כלמטה ממנו, מ"מ לא ילפינן דהוי כלמעלה, ולכך הכל מודים דיום ל' כלמטה דהלכה כדברי המקל.
 
עוד כתב הרב המחבר בכלל הנזכר סי' י"ב וז"ל, הרי מפורש בדברי הראב"ד [הובא בנימוקי יוסף מו"ק ה' ע"ב מדפי הרי"ף] שהיתרו של שותף שני שעושה מלאכת השתוף הוא משום שעושה המלאכה בצנעה, וקא מדמה עשית מלאכת השתוף בצנעה לבהמתו שמושכרת ביד אחרים, אם כן התירו של מושכרים ביד אחרים הוי מטעם דהוי בצנעה, עכ"ל. ואחר שאלת המחילה אני אומר שאין מדברי הראב"ד ראיה לדבריו, וצריך להקדים מתחלה מה שיש לדקדק בהם, והוא דכיון דמדמי דין שותף למוחכרים ביד אחרים א"כ אמאי גבי שותף בעינן שיעשה בצנעה וגבי מוחכרין לא בעינן בצנעא. ונראה דבשלמא גבי שותף כיון שגם האבל מרויח בזה הנה הרואה אומר האבל מותר בעשיית מלאכה דמה לי הוא מה לי שלוחו, מה שאין כן גבי מושכרים שהשכר הוא לאחרים ובדידיה קא טרח, לכך א"צ שיעשה בצנעא. ומעתה הדרא קושיא על הרב המחבר לדוכתה דהיכי קאמר דלא גזרו חז"ל על בהמתו כשעושה בצנעא, דע"כ טעמא דבהמתו היינו משום דבדידיה קא טרח דאל"כ אמאי בעינן שיהיו מוחכרין מעיקרא ואירע האבל בתוך זמן הקצוב וכמ"ש הר"ב כ"מ רפ"ה מהל' אבל, הא כיון דטעמא הוי משום צנעא מה לי אירע האבל קודם הזמן מה לי אח"כ, אלא ודאי דטעמא הוי משום דכדידהו דמי ובדידיה קא טרח ומ"ה בעינן שיהיה בתוך הזמן כי היכי דלידמי כדידיה מש"כ אלו הגיע האבל אחר הזמן דכיון דדרך לשנות השכירים ונותנים אותם לאחרים לא מקרי כדידהו ולכך אסור, ומעתה הדרא קושיא לדוכתה בין על הרב המחבר בין על המבי"ט ז"ל, וצ"ע.
 
עוד כתב הרב המחבר על מ"ש בשם הרא"ש [עירובין פ"ב סי' ד'] דלא אמרינן הלכה כדברי המקל אלא היכא דלא אתמר הלכתא כמאן, אמנם היכא דאתמר הלכתא כגון רב ור"י הלכתא כר"י לא אזלינן בתר המקל אלא בתר ר"י אע"פ שיהיה מחמיר. וכתב על זה וז"ל, ולאו ק"ו הוא, ומה בכלל שכתבה לנו תורה אחרי רבים להטות שבקינן ליה ואזלינן בתר יחיד שמקל באבל, בכלל שנתן לנו ר' יוחנן דאמוראי פליגי עליה אינו דין דניזיל בתר המקל כו', ע"ש. ואני אומר דאע"ג דאין דברי הרא"ש צריכים חזוק כי הוא רישא דדהבא, מ"מ לאשר ראיתי שהרב המחבר חלק על דבריו אני אומר כי דבריו כראי מוצק ומדברי התלמוד מוכח כותיה, והוא מהסוגיא שהביא הרב המחבר דפרק מי שהוציאוהו [עירובין] דף מ"ז ע"ב בענין דברים הבאים מחוץ לתחום בי"ט, דהנהו דכרי דאתו למברכתא שרא רבא לבני מחוזא למזבן מינייהו. א"ל רבינא לרבא מאי דעתיך דאמר רב יאודה אמר שמואל חפצי הגוי אין קונים שביתה והא שמואל ור' יוחנן הלכה כר' יוחנן כו'. הדר אמר רבא ליזדבנו לבני מברכתא כו', ע"ש. ואם איתא דכי אמרינן הלכה כדברי המקל בעירוב היינו אפילו היכא דאתמר הלכתא, מאי קושיא לימא דהלכה כר"י גבי ערוב הלכה כשמואל דמקל, אלא ודאי דהיכא דאתמר הלכתא לא אמרינן הכי. וראיתי להרב המחבר שהרגיש בזה וכתב וז"ל, ואין זו טענה כלל, דכל כללים שבידינו אם סוגיית התלמוד מוכח דלא כותייהו לא משגחינן בהו, עכ"ל. ולא ידעתי מה הוא, דאם כן היינו דברי הרא"ש ז"ל שכתב דהיכא דאתמר הלכתא לא אמרינן הלכה כדברי המקל. ולא ידעתי מה ישיב על הק"ו שעשה דאטו סוגיית התלמוד עדיפא מגופה של תורה שאמרה אחרי רבים להטות, ועל כורחך לומר דהם אמרו והם אמרו דלא משגחינן בהך כללא היכא דאפסיקא הלכתא.
 
עוד כתב הרב המחבר וז"ל בקצור, ומ"ש בשאר תפישותיך אינו כלום, דכיון דסוגיין דעלמא הוי דהלכה כדברי המקל באבל אפילו בפלוגתא דאמוראי וכדכתיבית משם מרן אמטול הכי אית לן לאהדורי וליתובי דעתיה דמרן, ולומר דר"י פליג כו', ע"ש. ואני בער ולא אדע, דאטו בשביל דמרן ס"ל הכי מוכרחים אנו לומר שכן דעת ר"י, בשלמא אלו היה מרן מביא ראיה מדברי ר"י היינו מוכרחים לדחוק ולפרש כן, אמנם מאחר שמרן ז"ל לא הזכירם מאין הרגלים לומר כן ולאפושי בפלוגתא. ומ"ש שראוי לי לומר כן כדי שלא יסתרו דברותי האחרונות את הראשונות לא ידעתי מהו, דאטו בשביל שפסקתי כדברי מרן מוכרח אני לומר שכן דעת ר"י אתמהה.
 
מיהו אחר החפוש מצאתי בספר תחלת חכמה דף קכ"ג ע"ב שכתב וז"ל, ויבין שמועה הביא משם הגהות מרדכי פרק מי שהוציאוהו [עירובין סי' תצ"ט] דהני מילי בפלוגתא דתנאי, אבל בפלוגתא דאמוראי אין הלכה כדברי המקל, מיהו מתוך פירוש ר"י בפרק הדר משמע דס"ל דאפילו בדאמוראי הלכה כדברי המקל, עכ"ל. וזה כדברי הרב המחבר, ואני מבטל דעתי מפני דעתם. ומעתה הלכה רווחת דבנ"ד מותר השותף לעשות מלאכה בימי אבלו של שותפו לדעת ר"י ולדעת מרן אפילו אם נאמר דיש פלוגתא בדבר. כ"ש דבנ"ד אין כאן פלוגתא כלל, וכמ"ש בדברות ראשונות הנדפסות שם דכ"ע מודו דשרי ע"ש. זהו הנלע"ד, וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק יורה דעה כלל ה סימן ב
 
בענין אלו הכסתות והמצעות שיש בהם כלאים, ודשו בהו רבים להציען בבתים וליסמך עליהם, אם איסורן דרבנן ואמרינן בהו מוטב שיהיו שוגגים כו', או איסורן דאורייתא.
 
כתב הרב המחבר בכלל הנז"ל [ו'] סי' י"ג בענין אלו הכסתות והמצעות שיש בהם כלאים ודשו בהם רבים להציעם בבתים וליסמך עליהם, והרב זלה"ה העלה דהוו כלאים דאורייתא. וכתב רי"א שאין לדקדק בזה דמוטב שיהיו שוגגים כו', ע"ש. ולהיות כי אני הוא המדבר הנני בא לאמת את דברי, כי אני בעניי בדקתי עד מקום שידי יד כהה מגעת, וראיתי דלדעת רוב הפוסקים אין בהם כלאים דאורייתא אם אינם שזורים, וכיון שכן אמרינן בהו מוטב שיהיו שוגגים כו'. ולבא לתכונת זה הדין צריך להקדים תחלה מ"ש בגמ' דמסכת נדה.
 
דגרסינן התם בפרק האשה דף ס"א ע"ב, א"ר אחא בריה דרב ייבא משמיה דמר זוטרא, האי מאן דרמי חוטי דכתנא בגלימה דעמרא ונתקיה ולא ידע אי נתיק אי לא נתיק שפיר דמי, מ"ט מדאורייתא שעטנז כתיב עד שיהיה שוע טווי ונוז ורבנן הוא דגזרו ביה, וכיון דלא ידע אי נתקיה שפיר דמי. מתקיף לה רב אשי אימור או שוע או טווי או נוז והלכתא כמר זוטרא מדאפקינהו רחמנא בחד לישנא, עכ"ל. והביא הרי"ף בהלכותיו סוף פרק קמא די"ט [ביצה דף ז' ע"ב מדפי הרי"ף] ובה"ג בה' כלאים [סי' ד'] ע"ש. ונחלקו הפוסקים זלה"ה בפירושה, רש"י כתב בפירוש הגמ', שוע, לשון חלק ר"ל שיהיו חלוקים יחד במסרק. וטווי, יחד. ונוז, ארוג, עכ"ל. וריב"ן מפרש כפרש"י כמ"ש התוס' בפ"ק דיבמות דף (ד') [ה'] ע"ב [ד"ה עד] ע"ש, והתוס' הקשו על זה דא"כ כלאים בציצית היכי משכחת לה כו', ושאר קושיות אחרות יע"ש, ומחמתם כתבו דמפרש ר"ת דמדאורייתא שעטנז כתיב עד שיהיה שוע כל א' לבדו, וכן נמי טווי וכן נוז לבדו, ואח"כ יחדיו לחברם, ופירוש נוז היינו שזור וכו', ע"ש. ופירוש שזור היינו שכופל כל חוט לשנים הצמר לבדו והפשתן לבדו, וכן פירש ה"ר עובדיא מברטנורא בפירוש המשנה [כלאים פ"ט מ"ח], והר"ן ספ"ק די"ט [על הרי"ף הנ"ל] והרא"ם פירש קדושים [ויקרא י"ט י"ט] והר"ב קרבן אהרן יע"ש. והרא"ש ס"ל כדעת ר"ת כמבואר בדבריו בנדה דף פ"ג ע"ד [הל' כלאי בגדים סי' ג'], וכן דעת הסמ"ג כמבואר בדבריו בלאוין רפ"ג ע"ש, וכן דעת הרמב"ן כמבואר בדבריו בביאור התורה [ויקרא י"ט, י"ט] וכן דעת הרשב"א בתשובה סי' ש"ס ע"ש, וכ"כ בעל תרומת הדשן סי' רצ"ז בשם תשובת הר"ח א"ז ע"ש, (וכן דעת הר"ן בספ"ק די"ט ע"ש, וכן דעת הרע"ב ע"ש), וכן דעת כל בו. וגם רש"י ז"ל חזר בו בפירוש התורה ופירש דנוז היינו שזור כמ"ש הסמ"ג שם והרא"ם בביאור התורה ובעל קרבן אהרן, ע"ש. והר"ש בפירוש המשנה רוח אחרת אתו והיא סברה שלישית, דבפירוש שוע וטוי ס"ל כפירוש ר"ת, דהיינו שהוא שוע וטווי כל א' לעצמו, ובפירוש נוז ס"ל כפירוש רש"י, דהיינו אריג ע"ש. וכ"כ ר' ירוחם בשם הרמ"ה הביאו מרן בב"י בי"ד סי' ש' ע"ש, והרמב"ם רוח אחרת אתו שכתב בפרק עשירי מה' כלאים [ה"ב] וז"ל, כיון שנתחבר הצמר עם הפשתן צד חבור בעולם הרי זה כלאים מן התורה, כיצד צמר ופשתים שטרפם זה בזה ושע אותם ועשה מהם לבדים הרי אלו כלאים, טרפם וטוה אותם כאחד וארג בגד מטווי זה, הרי זה כלאים, עכ"ל. ובביאור דבריו רבו הדעות, מרן בב"י ובכ"מ כתב שמצא לרמב"ם ב' נוסחאות בפירוש המשנה סותרות זו את זו, בא' והיא המצויה בידינו כתב, על מה ששנינו דבר שהוא שוע טווי ונוז זהו כלאים של תורה, והוא שלא יהיו כלאים עד שיהיו נחברים אלו השלש ענינים כולם, וכל מה שאינו כן הוא כלאים מד"ס, וזו הלכה פסוקה באמת וכן אמרו בתלמוד, ואם מצאת לא' דבר חולק על מ"ש לך אל יכנס בלבך ספק שהוא שכח ההלכה ההיא האמורה בגמ' נדה, עכ"ל. ובנוסח ערבי נמצא כתוב בהפך, שאצל מ"ש וכל שאינו כך הוא כלאים מד"ס, כתב, כך אמרו מקצת הגאונים וזה אצלי מאמר בלתי אמתי, אלא שכל א' מהם כלאים של תורה, ומ"ש בגמ' נדה אינו לשון התלמוד אבל הוא לשון איזה מפרש, עכ"ל. וכתב מרן שדבריו בחבור אי אפשר לישבם כפי הנסחא הראשונה, דא"כ לא היה לו לחייב בלבדים, אלא ודאי שהעיקר כנוסחא השניה וצ"ל שמ"ש שכל א' מהם כלאים של תורה לא קאי אלא אשוע ואאריג, אבל על טווי אינו חייב אא"כ ארגו, שהרי כתב טרפם וטוה אותם כאחד וארג בגד מטווי זה הרי זה כלאים, משמע דבטויה לחוד לא מחייב, זה הוא דעת מרן ז"ל.
 
וראיתי להרב בעל ט"ז שהשיג בי"ד סי' ש' ס"ק א' על דברי מרן הנזכר וז"ל, ותמוהים הם דבריו דזה דלא כמאן, דלא מצינו בגמ' אלא או כולם יחד או כל א' לבדו, אבל לא באחד שיהיה לבדו ושנים הנותרים יהיו ביחד, ומה שהביא ראיה ממתניתין דכלאים שאמרה אין שעטנז אלא בטווי ואריג כו', אין כאן קושיא כו', ונראה דדברי הרמב"ם הם נכונים בפירוש מרווח ולא כהני מלי דחיקי, והם ע"פ דבריו בפירוש המשנה כפי נוסחא שהביא ב"י שכתב, וכל מה שאינו נחבר כך הוא כלאים מד"ס כו', הרי שתופש הרמב"ם כרב אשי דאו שוע דבחד סגי כו', והוסיף מלח ואריג דטווי בלא אריג אין בו אסור אע"פ שנתחברו ע"י ערוב מ"מ בעינן שם בגד דוקא עכ"ל. ודבריו נפלאו ממני ולא יכולתי להבינם, דהא מ"ש הוא דדברי הרמב"ם הם ע"פ נ"א שבפירוש המשנה כך היא מסקנת הב"י, וא"כ מה חדש הוא ז"ל. ועוד ק"ל דאיך נתישבה קושיתו שהקשה על מרן דלא מצינו בגמ' אלא או כולם יחד או כל א' לבדו ואיך כתב הרמב"ם דבטווי לבדו לא מחייב, דלדידיה מי ניחא הא גם הוא ז"ל ס"ל דלהרמב"ם בטווי לבדו לא מחייב, ואי משום דטווי לא הוי בגד משום הכי ס"ל דכשאמרו בגמ' או טווי לאו דוקא כמ"ש הוא ז"ל, הא עדיפא מנה קאמר מרן דטעמא משום דשוע ונוז כתיבי בהדיא בקרא. ועוד ק"ל על דבריו דאי איתא דבעינן שם בגד דוקא, א"כ למה חייב הרמב"ם [כלאים פ"י ה"ג] בקשר חוטי צמר וחוטי פשתים ובנתן צמר ופשתים בקופה וכרכם, הא לא הוו בגד, ומאי עדיפות איכא בהני טפי מטווי דבעינן בגד דוקא, וצ"ע.
 
והרב ב"ח כתב לישב נוסחת הטור שכתב וז"ל, והרמב"ם כתב צמר ופשתים שטרפם יחד ושע אותם ועשה לבדים אין זה כלאים. וכתב עליו ב"ח דס"ל להרמב"ם דאם הוא שוע אינו חייב אא"כ הוי נמי טווי ונוז, אבל אם אינו טווי ונוז אע"פ שהוא שוע לא מחייב, ומשום הכי הלבדים אינם כלאים לפי שאינו טווי ונוז, אבל כשהוא טווי ונוז הוי כלאים אפילו אינו שוע. ולאו דוקא טווי ונוז, אלא ה"ה נמי אם היה טווי ואח"כ תפרם בשתי תפירות או קשרם הוי נמי כלאים דאורייתא, כדמוכח מכלאים בציצית, שהצמר טווי לבד והפשתים לבד אלא שחבר החוטים יחד ע"י קשירה ואסור מן התורה שלא במקום מצוה, ע"ש. והרב בעל ספר הזכרונות הקשה על פירוש מרן ב"י ופירש ב"ח, וברר לו דרך שדעת הרמב"ם היא שכל א' מאלו השלש שוע טווי ונוז הוי כלאים מן התורה, ומ"ש הרמב"ם ז"ל, וארג בגד הטווי, זה לאו דוקא אלא משום דסתם אריגה בתר טויה היא משום הכי נקט לה, ואה"נ דעל טוייה לחוד מחייב, ע"ש כי האריך בזה הרבה.
 
ולי הדיוט נראה ליישב כי היכי דלא ליפלוג הרמב"ם אתלמודא דידן, דדוחק גדול הוא לומר דזה הוא לשון מפרש ולא לשון התלמוד מאחר שכל הפוסקים פה אחד הביאו זאת הסוגיא. ולכן נלע"ד דהעיקר כנוסחת פירוש המשנה אשר בידינו שכתב, שלא יהיו כלאים עד שיהיו נחברים אלו השלש ענינים יחד. ומה שחייב בלבדים וכן בקשר צמר עם פשתים וכדומה יובן עם מ"ש הרא"ם בביאור התורה פרשת קדושים [ויקרא י"ט, י"ט] ליישב הקושיות שהקשו התוס' והרמב"ן על רש"י ז"ל שכתב וז"ל, רש"י ז"ל סובר שהכלאים הם שני מינים, המין האחד הוא הבגד המורכב מצמר ופשתים שנארגו ונהיו גוף א' ואינם ניכרים בו ערוב הצמר עם הפשתים כל כך, ומפני זה הקל הכתוב שלא יאסר משום כלאים עד שיהיו בו ג' תנאים, שיהיו הצמר והפשתים שועים יחד, ושיהיו אח"ז טוויים יחד, ושיהיו אחר זה ארוגים יחד, אבל אם חסר א' מאלה אין בו משום כלאים. והמין הב' הוא השני גופים שהאחד מהם של צמר לכאן והאחד של פשתן לכאן שהם נכרים ועומדים בעינם, ומפני שהם עומדים בעינם וניכרים החמיר בהם הכתוב ואסר חבורם זה עם זה בכל אופן, בין בקשירה בין בתכיפה בין בקליעה ואפילו בב' תכיפות, וכדדרשנין ממלת יחדיו בפ"ק דיבמות [ה' ע"ב] לא שנא אם יהיו השני גופים בגד צמר עם פשתים, לא שנא האחד בגד והאחד חוט, לא שנא אם יהיו שניהם חוטים, כמו חוט צמר עם חוט פשתן, שכל אלה אסור לחברם יחד ואינם צריכים שום תנאי מהתנאים הג' הצריכים בגוף הא' לא שוע ולא טווי ולא נוז וכו', עיין שם שהאריך בזה. ואפשר שזה הוא דעת הרמב"ם שכתב, טרפם וטוה אותם כאחד וארג בגד מטווי זה, נראה דס"ל דבעינן שיטוה אותם כאחד ויארגם יחד ואם לאו לא מחייב, והיינו טעמא משום דהצמר והפשתים ארוגים יחד ואינם ניכרים, וכמ"ש הרב ז"ל, ומה שלא הצריך שיסרקם יחד במסרק כדברי רש"י, משום דלטעמיה אזיל דס"ל דשוע לא הוי כפרש"י שהוא סריקתם במסרק אלא היינו מה שמחליקים בם הבגד אחר עשייתו ואז הם יחד, וכמו שפירש בפירוש המשנה. ומה שלא הזכיר זה הרמב"ם ז"ל היינו ומשום דזהו דרך כל עושי הבגדים לעשותו, ולא הוזכר בפירוש ובמשנה אלא לחייב על הלבדים וכמו שיתבאר לקמן בס"ד, וגבי הלבדים כבר הזכירו הרמב"ם במ"ש טרפם ושע אותם כו'. ומה שחייב בקושר חוט של צמר בשל פשתן וכדומה, היינו לפי שהם ניכרים ועומדים בעינם ולזה החמיר בהם כדברי הרב ז"ל.
 
ומה שאסר הרמב"ם בלבדים אע"פ שאינם שוע וטווי ונוז, נראה דטעמיה משום ההיא ברייתא דתורת כהנים פרשת קדושים ספ"ד דקתני התם, ובגד כלאים מה ת"ל, לפי שנאמר לא תלבש שעטנז צמר ופשתים יחדיו יכול לא ילבש גזי צמר ואניצי פשתן, ת"ל בגד אין לי אלא בגד מנין לרבות את הלבדים, ת"ל שעטנז דבר שהוא שוע וטווי ונוז כו', ע"ש. והוקשה לו להרמב"ם איך יחלוק מר זוטרא עם תנא דברייתא, ואם נאמר שלא ידעה איך נפסוק אנו כמר זוטרא ונעזוב ברייתא סתימתא ולא נחוש אליה, וגם למה הש"ס לא אותיב למר זוטרא מברייתא זו, ולכן ס"ל להרמב"ם דדוקא גבי בגד דאית ביה טויה ואריגה הוא דבעינן לכלהו, אבל בלבדין דזה הוא דרך עשייתם ולית בהו טויה ולא אריגה בשיעה לחודה מחייב, והכי פירושה דברייתא, מנין לרבות את הלבדין, ת"ל שעטנז דבר שהוא שוע טווי ונוז, ר"ל כיון דשיעה הוי ממחק פני הבגד למה נקט להו קרא שלא כסדרן היל"ל טווי ונוז ושוע, ומדנקט להו כסדר זה ש"מ דיש דבר דבשיעה לחוד מיחייב והיינו הלבדים. ואפשר דטעמו משום דהיינו טויה ואריגה דידהו אבל בשאר בגדים דאית בהו טויה לא מיחייב אא"כ טוום וארגם יחד. ואף שנראה פירוש זה דוחק קצת, מ"מ נלע"ד דמוטב לידחק בפירוש ברייתא זו ולומר דלא פסק הרמב"ם ז"ל הפך שטת התלמוד מלומר דהרמב"ם פסק הפך שטת הש"ס ולומר דאינו דברי הגמרא אלא דברי איזה מפרש הפך כל הפוסקים.
 
וכל מה שנדחקתי בפירוש ברייתא זו הוא כפי גירסת מרן בדברי הרמב"ם דגריס דלבדים הם כלאים, אמנם כפי גירסת הטור דגריס בדברי הרמב"ם דלבדים אין בהם משום כלאים א"ש טפי, דלעולם ס"ל להרמב"ם דבכל דבר דהוי בגד בעינן כולהו כמ"ש בגמ' והלכתא כמר זוטרא, ולבדים אין בהם כלאים דאורייתא, וההיא ברייתא דת"כ תתפרש כפי מה שפירשה הרא"ם והרב בעל קרבן אהרן ע"ש.
 
ומורי הרב כמהרי"א נר"ו כתב וז"ל, ולי יראה קרוב למ"ש באופן אחר, שמלבד הקושיה שכתבת והיא לקוחה מבעל קרבן אהרן גם קשה מה שהקשה הרב הנזכר אגופה דברייתא, דאיך מרבה לבדין ממ"ש שעטנז, דאדרבה מדאפקיה בחד תיבה נראה שהלבדים מותרים כיון דלית בו הג', אלא דהכי פירושא, מתחלה קאמר, יכול לא ילבש גזי צמר כו', והוא שנפרש בקרא לא תלבש שעטנז שהוא שוע טווי וארוג, ופרושי מפרש קרא דלא תימא כולהו בעינן אלא צמר ופשתים יחדיו בכל ענין שיתייחדו בין בשוע בין בטווי בין בארוג, ע"כ בא הכתוב דבקדושים וכתב בגד ולא כתב יחדיו משמע שר"ל דבעינן דומיא דבגד דאית ביה כל השלש, והוא גילה על הפסוק דתצא דכתיב שעטנז הוא דבעינן כולהו, ומה שסיים יחדיו בא לרבות תוכף תכיפה א', גם כן חזר ואמר מנין לרבות כפי האמור הלבדים מאחר דלית בהו אלא חדא, ואמר ת"ל ובגד כלאים שעטנז שפירושו שוע טווי ונוז, ואם כן לישתוק מתיבת בגד דסתם בגד אית ביה הני תלת, אלא להכי כתב בגד לאשמועינן דבתר האחרון הנעשה שעל ידו נקרא בגד והוא השיעה כפירוש הר"מ במז"ל, וכיון שכן אית לן לרבויי הלבדין כיון ששיעה היא גומרת אותם מש"כ הטווי והארוג כיון שאין כל אחד לבד הוא הגומר אם לא לפעמים על ידי שניהם מבלי שיעה נקרא בגד ע"כ נקראים כלאים, והכי אשכחן גבי טומאת צרעת דבגדים כלבדין דמטמאים כמ"ש הרמב"ם פי"ג דהלכות ט"ץ ז"ל, והלבדין כבגדים ומטמאים בנגעים, ע"כ. ודוחק לומר דהך טומאת צרעת היא מדרבנן, שלא מצאנו בטומאת צרעת טומאה מדרבנן אלמא בתר שמא דבגד אזלינן דבשוע לבד או בטווי וארוג יחד נקרא בגד בגוונא אחרינא לא איקרי בגד, וסוגיא דהאשה כבר פירש הרב בכ"מ יפה, עכ"ל.
 
נמצינו למדין שיש בדבר ארבע הסברות שהם שבע, הא' היא דעת רש"י וריב"ן דס"ל דבעינן שיהיו סרוקים יחד במסרק וטוויים וארוגים יחד. הב' היא דעת ר"ת והרא"ש והרשב"א והסמ"ג והרמב"ן והר"ן ובעל ת"ה והרע"ב והכלבו דס"ל דלא בעינן שיהיו סרוקים וטוויים יחד אלא כל אחד לבדו, אמנם בעינן שיהיו שזורים. הג' היא דעת ר' שמשון והרמ"ה דלא בעינן שיהיו סרוקים וטוויים יחד, וגם לא בעינן שיהיו שזורים, אלא כיון שכל א' סרוק וטווי לבדו ואח"כ ארגם חייב. הד' היא דעת הרמב"ם והנה יש בה ד' סברות, הדעת הא' למרן ובעל ט"ז דס"ל כדעת הרמב"ם דבשו"ע בלבד ובאריג בלבד מיחייב אבל בטווי לא מיחייב. הב' היא דעת הב"ח דס"ל דלהרמב"ם דבשוע לבד לא מחייב אבל בטווי ונוז אע"פ שאינו שוע מיחייב, או בטווי וקשור. הג' היא דעת ספר הזכרונות דס"ל דלהרמב"ם ז"ל דבכל חד מהנך תלתא שוע או טווי או נוז מחייב. הד' היא דעתי דעת הדיוט הקלושה והחלושה דס"ל דלהרמב"ם כל היכא דהוי בגד גמור לא מחייב אא"כ שוע טווי ונוז שלשתם יחד, אבל כשהכלאים ניכר ומובדל לבדו בחד מהנך תלתא מחייב כנז"ל.
 
ולענין פסק הלכה, אף שאיני כדאי להכריע, נראה לענ"ד דנקטינן בהא כהרא"ש ודעמיה דס"ל דאע"ג דלא בעינן שיהיו סרוקים יחד מ"מ בעינן שיהיה כל א' שזור לבדו, דהכי ס"ל לרובא דרבוותא כנז"ל והם רוב בנין ורוב מנין. ואין להקשות על זה ממ"ש מרן בשלחנו הטהור ר"ס ש' וז"ל, כיון שנתחבר הצמר עם הפשתים צד חבור בעולם אסור משום כלאים, כיצד צמר ופשתים שטרפם זה עם זה ושע אותם ועשה מהם לבדים או שטרפם וטווה אותם כאחד וארג בגד מטווי זה או שתפר בגד צמר בשל פשתן אפילו תפרם בחוט משי וקנבוס כו', הרי זה כלאים, עכ"ל. והוא לשון הרמב"ם ז"ל. ולכאורה נראה דמרן ס"ל כדעת הרמב"ם וכמ"ש הש"ך בריש סי' הנזכר [ס"ק א'] וז"ל, ועשה מהם לבדים, ורוב הפוסקים ס"ל דלבדים אינם אסורים אלא מדרבנן כו', ע"ש. נראה מדבריו דמרן ס"ל דלבדים אסירי מדאורייתא וכדעת הרמב"ם, וכ"כ בספר הפרישה סי' הנזכר סק"ד וז"ל, ועיין בש"ע דכתב בריש סי' ש' דברי הרמב"ם ולא כתב עליו דעת חולקת דפליגי עליה, וגם רמ"א לא הזכיר שם שום דעת י"א, עכ"ל. כי אחר שאלת אלף מחילות ולחיכת עפר כפות רגליהם נלע"ד דא"א לומר דמרן פסק כהרמב"ם מכמה טעמים, הא' ממ"ש מור"ם בהגהה סי' ש"א ס"ב וז"ל, כל בגדים הקשים מותרים בהצעה כו', והלבדים הקשים מותרים אפילו בלבישה ואפילו רכים אינם אלא מדרבנן, ויש מחמירים בלבישת הלבדין, עכ"ל. ומדבריו אלה מוכח דס"ל דמרן הש"ע לא ס"ל כדעת הרמב"ם, דאלת"ה לא היל"ל ויש מחמירים בלבישת הלבדים, דהיינו הרמב"ם כמבואר בב"י, כיון שכן דעת הב"י, כי מעולם לא ראינו למור"ם שמביא דעת מרן הש"ע בשם י"א. ועוד למה לא כתב כן מורם בריש סי' ש' על דברי מרן שכתב שם דהלבדים הם כלאים, למה לא השיגו. ולזה נדחק הרב בעל פרישה וכתב דכיון דהב"י לא כתב בהדיא שהם כלאים דאורייתא, וכלאים דרבנן הוו לכ"ע, משום הכי לא כתב שם רמ"א כלום ע"ש, והוא דוחק. ועוד יש לי להכריע דעל כרחין מרן לא ס"ל כדעת הרמב"ם, דהא ס"ל למרן דדברי הרמב"ם א"א ליישבם אלא אם נאמר דההיא סוגיא דנדה אינה מדברי הש"ס אלא דברי איזה מפרש וכנז"ל, וההיא סוגיא הביאוה הרי"ף והרא"ש ובה"ג וכל הפוסקים, ואיך אפשר דמרן יניח כל הנך רבוותא דסוגיא דתלמודא אזיל כותייהו ויתפוס כדברי הרמב"ם ז"ל שהיא סברא יחידאה, והלא אפילו היכא דפליגי בסברא בעלמא כתב בהקדמתו לא"ח דכל היכא דפליגי הנך תלת רבוותא, דהם הרי"ף והרמב"ם והרא"ש, אזלינן בתר רובא ופסקינן כותייהו, כ"ש וק"ו בן בנו של ק"ו בנ"ד דכולהו רבוותא ס"ל כדעת הרי"ף והרא"ש והכי מוכחא סוגיא דשמעתא, ולדעת הרמב"ם צריך לשבש גירסת הש"ס, פשיטא ודאי דלא נקטינן בהא כותיה. ומ"ש מרן כיון שנתחבר הצמר עם הפשתים כו', הרי זה כלאים, אין כונתו דהוי כלאים דאורייתא, אלא הכונה דהוי כלאים למר כדאית ליה ולמר כדאית ליה, דלדעת הרמב"ם הוי כלאים דאורייתא ולדעת שאר רבוותא הוי כלאים דרבנן, דע"כ לא פליגי אלא בדאורייתא אבל מדרבנן כ"ע מודו דאסירי כנז"ל. וזה הוא מדוקדק בדברי מרן הש"ע שהעתיק כל לשון הרמב"ם ולא השמיט ממנו כי אם מלת מן התורה, דהרמב"ם כתב בפ"י מה' כלאים וז"ל כיון שנתחבר הצמר עם הפשתים צד חבור בעולם הרי זה כלאים מן התורה כיצד וכו'. ומרן כתב הרי זה כלאים ולא כתב מן התורה, בודאי כי לא דבר ריק הוא אלא ודאי שכונתו כמ"ש דהוי כלאים לכל חד כדאית ליה.
 
הכלל העולה דלדעת רובא דרבוותא הני כסתות שנותנים סביב כותלי הבית והמצעות שמציעים בבית אם אין חוטם שזור כל א' לבדו אין בהם כלאים דאורייתא אלא מדרבנן בעלמא. ומעתה נוראות נפלאתי על הרב זלה"ה איך מלאו לבו לחלוק על כל הני רבוותא שהבאתי לעיל, דכלהו ס"ל דבעינן חוטן שזור והוא כתב דלא נקטינן כותייהו. ואחר שאלת המחילה נלע"ד דאין בדבריו הכרח לדחות סברת הנך רבוותא, כי כל ראיותיו אית להו פירכא כמו שיתבאר בס"ד.
 
כתב הרב וז"ל, והנלע"ד בהך פרטא כר"ת, הנה מצאנו שהרמב"ם לא הקפיד על דבר זה להצריך שיהיה החוט שזור וכו', ובאמת פשט המשניות דרפ"י דכלאים מוכח דלא בעינן חוט שזור, דבכמה מיני בגדים שהזכיר לא הזכיר מזה כלל ומסתמא דאיירי בכל ענין, ואותות הגרדין ואותות הכובסין צ"ל ג"כ שהגרדי והכובס כשעושה סימנים שלו בבגד הוא מקפיד לעשותם בחוט שזור, וזו לא אמרה אדם מעולם, עכ"ל. ולקושיא הא' נלע"ד ליישב עם מ"ש הרא"ש בנדה דף פ"ג ע"א [הלכות כלאי בגדים סי' ג'] והתוס' ביבמות דף ד' [ע"ב ד"ה ואמר] דסתם בגדים יש להם חוטין שזורין בסוף הבגד, כדאמרינן בפרק בתרא דערובין [צ"ו ע"ב] ודלמא אדעתא דשפתא דגלימא עייפינהו, ע"ש. ועוד י"ל דהא דקאמר תנא דמתניתין אסור משום כלאים לאו למימרא דאסור מדאורייתא אלא מדרבנן, ובהכי מיתרצא ג"כ ההיא דאותות הכובסים דהקשה ממנה דמיירי מדרבנן, דאטו מתניתין קרא היא שכל הכתוב בה יהיה אסור מן התורה.
 
עוד הביא הרב ז"ל ראיה לדחות דברי ר"ת מדתנן [כלאים פ"ט מ"ו] התוכף תכיפה אחת אינה חבור, פירוש לטומאה, ואין בה משום כלאים, והשומטה בשבת פטור כו'. ועל כורחך לומר דלענין טומאה ושבת לא קפדינן אחוט שזור כו', וכיון דתנא כייל שלשתן יחד כו', משמע דהנך תלתא שוו אהדדי, כיון דעל כורחך לומר דלענין טומאה ושבת לא קפדינן אחוט שזור כן הדבר לענין כלאים, עכ"ל. ואני אומר דמשום הא לא איריא דהא כדאיתיה והא כדאיתיה, והרבה מצינו בתלמוד כיוצא בזה, ועל כורחך לומר כן שהרי הרמב"ם ז"ל כתב בפ"י מה' שבת [ה"ט], התופר שתי תפירות חייב, והוא שיקשור ראשי החוטין מכאן ומכאן כדי שתעמוד התפירה ולא תשמט. ואלו הכא גבי כלאים לא הצריך שיקשור ראשי החוטין, הרי דלא שוו אהדדי ועל כורחך לומר דהא כדאיתיה והא כדאיתיה וכמ"ש הט"ז בסי' ש' סק"ג ע"ש, ואף לענין שזירת החוט נאמר כן.
 
ומה שהקשה הרב ז"ל למה אין מקפידין [בציצית] שיהיה חוט הצמר שזור וכו', ועוד דאם איתא דלאיסור כלאים בעינן שיהיה החוט שזור, הרי לא למדנו להתיר כלאים בציצית שהרי יכול לקיים מצות ציצית בבגד שאין חוטו שזור כו', עכ"ל. כבר הרגישו בזה התוס' בפ"ק דיבמות דף ד' [ע"ב] בד"ה ואמר רחמנא עביד להו תכלת וז"ל, וא"ת והיכי משמע מהכא דשרי כלאים בציצית נימא דעביד להו תכלת בלא שוע טווי ונוז, וי"ל דחוטי ציצית בעינן שיהיו טווי ונוז, דדריש בספרי פתיל תכלת טווי ושזור וה"ה שוע דבעינן, ויליף התם לבן מתכלת, וסתם בגדים שלהם היו נמי שוע טווי וגם נוזים פירוש שזורין כמו שפר"ת לקמן בסוף הטלית מקום הנחת הציצית, כדאמרינן בריש פרק המוציא תפילין [עירובין צ"ו ע"ב] ודלמא אדעתא דשיפתא דגלימא עייפינהו, ע"ש.
 
ומה שהקשה הרב וז"ל, ואפילו בחוטי הציצית עצמם כתב הר"ן כו', והביא ראיה מהש"ס ומספרי להצריך שיהיו חוטי הצמר והפשתן שזורים, אמאי אצטריכו הני קראי למילף להצריך שיהיה חוט הציצית שזור, הלא ממקומו הוא מוכרע דקאמר לא תלבש שעטנז וסמיך ליה גדילים תעשה לך כו', עכ"ל. ולענ"ד נראה דכיון דאינו מפורש זה בקרא דעוד היום איכא מאן דמפרש נוז ארוג וכדומה ולא מוכחא מלתא צריך שיהיה הציצית שזור, משום הכי איצטריך ביה קרא לחודיה לומר דצריך שיהיה שזור. ומאחר שישבנו דברי ר"ת חזרנו לדברינו הראשנוים דלפום מסקנא דמלתא כל היכא דאין חוטו שזור לית בהו אסור דאורייתא אלא דרבנן, וזה אפילו בבגדים הרכים העשויים ללבישה, כ"ש בנ"ד דאית בהו תרתי דרבנן, הא' שאין חוטם שזור, ועוד אפילו היכא דחוטם שזור כיון דהם קשים שרי. ועוד דכיון דאינם דרך לבישה אפילו ברכים לא אסירי אלא מדרבנן, וכמ"ש הרמב"ם בפ"י מהלכות כלאים [הי"ב] וז"ל, מותר מן התורה לישב על מצעות של כלאים שנאמר לא יעלה עליך אבל אתה מציעו תחתיך, ומדברי סופרים אפילו עשר מצעות זו ע"ג זו והתחתון שבהם כלאים אסור לישב על העליון שמא תכרך נימא על בשרו, עכ"ל. וכ"כ מרן הש"ע ריש סי' ש"א, דמוכח דמדאורייתא אף ברכים שרי, דלא אסרה תורה אלא דרך מלבוש, וכמ"ש הרא"ה בספר החנוך מצוה תקע"א וז"ל, ואמרו ז"ל בענין זה אפילו עשר מצעות זו ע"ג זו וכלאים תחתיהם אסור לישב עליהם כו', ואיסור זה הוא מדרבנן דאלו מדאורייתא מותר אפילו כשהם רכים וכמ"ש ז"ל [יומא ס"ט ע"א] לא יעלה עליך אבל אתה מציעו תחתיך כו', ע"ש. הרי מבואר דאפילו ברכים לא אסירי אלא מדרבנן, וכ"כ הב"ח בסי' הנזכר סק"ב ע"ש. ומעתה בקשים גם שיהיו מונחים ע"ג כרים וכסתות לא אסירי אלא מדרבנן שמא תכרך נימא דהא מונחים ע"ג כרים שוים לרכים, וכמו שמבואר בדברי הפוסקים. וזה שלא כדברי הרב ז"ל שכתב בסוף דבריו וז"ל, ולענין המצעות אם נתונים על גבי איצטבא אע"פ שהם רכים אין אסור לישב עליהם אלא מדרבנן משום גזרה דשמא תכרך נימא על בשרו, אבל כיון שמניחים אותם על גבי כרים ומוכים ויושבים על המצעות יש בדבר איסור תורה, עכ"ל. דלענ"ד נראה דזה אינו, דהא מונחים על גבי כרים שוים לרכים וליכא מאן דחמיר טפי מינייהו, וכיון דברכים לית בהו אלא איסור דרבנן שמא תכרך נימא במונחים ע"ג כרים נמי דינא הכי דלית בהו אלא איסור דרבנן.
 
ומיהו כל זה הוא כשאלו הכרים והכסתות יש בהם כלאים דאורייתא, דהיינו שהם שוע טווי ונוז פירוש שזור, אמנם היכא דאין בהם כלאים דאורייתא, כגון אלו הכסתות שנותנים סביב הבית שאין הפשתן חוטן שזור וגם המצעות כשאין חוטן שזור, אז אין בהן איסור אפילו דרבנן. וכמ"ש הרשב"א בתשובה סי' תשס"ב וז"ל, נשאל עוד על מה סמכו העולם להתיר כרים וכסתות של גוים שהם תפורים בפשתן. והשיב, הדברים עתיקים וכו', וא"כ עדין קשה על מה שנהגו לישב עליהם במלאים ונתונים ע"ג מטה ובשרו נוגע בהם, וכל שכן הכובעים שאדם נושא על ראשו, וי"ל דאותם כרים וכסתות ששנינו במסכת כלאים ברכים גזרו אע"פ שאין בהם כלאים דאורייתא, אבל בקשים כשלנו מותר דלא גזרו על הקשים כלום, והיינו דאמרינן ספ"ק דביצה [ט"ו ע"א], (ולא) [אלא] בקשין, וכדאמר רב הונא בריה דרב יהושע נמטא גמדא והם הלבדין שאינם טוויים וארוגים, ואותם שהיו עושים בנרש היו קשים ויש בהם תרתי לטיבותא, חד דאין בהם כלאים דאורייתא ועוד שהם קשים, והלכך לא גזרו רבנן ואפילו בשרו נוגע בהן ואפילו בהעלאה ממש, וכרים וכסתות שלנו וכ"ש הכובעים קשים הם, ע"ש. וכ"כ מור"ם בהגהה סי' ש"א (ס"א) [ס"ב] וז"ל, וי"א דכל זה מיירי בכלאים דאורייתא, אבל בכלאים דרבנן והם קשים מותר לישב עליהם בכל ענין. פירוש אע"פ דנכפף תחתיו והוי כמו לבישה וה"ה לבישה ממש דשרי, וכמ"ש ט"ז סי' הנזכר [ש"א] סק"ד ע"ש. ואע"ג דמור"ם כתב זה בשם י"א הוא מוסכם מכל הפוסקים ואין בזה חולק, וכמ"ש הש"ך בסי' הנזכר סק"ב וז"ל, וי"א כו', צ"ע מאי וי"א דהא ליכא מאן דפליג בהא כמבואר בב"י וכל הפוסקים דלכ"ע כלאים דרבנן מותר לישב עליהם בקשים ואפילו ללבוש שרי בקשים, וכן מוכח מדברי הרב גופיה בס"ב כו', ונראה שגם מ"ש הכלבו שלכתחלה לא יעשה מכלאים שמא יבא לכסות בהם מיירי בכלאים דאורייתא וצ"ע, עכ"ל. ולי הדיוט נראה שמ"ש זה בשם י"א הוא ע"פ מ"ש בתשובת הרשב"א הביאה ומרן הב"י שכתב דכרים וכסתות של גוים ה"ר יונה אוסר והרמב"ם מתיר, ולזה אפשר שכתב מור"ם וי"א לאפוקי מה"ר יונה, ואפשר שלחוש לסברתו אמר דלכתחלה לא יעשה כן, ודלא כש"ך שכתב שהיא דעת הכלבו.
 
הכלל העולה דבנ"ד כל שאין חוטן שזור אין בהם אסור אפילו דרבנן, ומ"מ לכתחלה לא יעשה כן כמ"ש מור"ם, אי משום דעת ה"ר יונה, אי משום מ"ש הכלבו בשם ספר האורה וז"ל, ומ"מ ראוי נמי לכתחלה הני כרים וכסתות דילן שלא לתפרם בכלאים מפני שפעמים שאדם מנערם ומוציא תבנם או צמרם ומתכסה בהם, עכ"ל. ואף אם חוטן שזור כיון דבמצעות ליכא אלא איסור דרבנן אפילו ברכים ואמרינן בהו מוטב שיהיו שוגגים ואל יהיו מזידים, כ"ש דלענ"ד נראה דע"כ לא מיקרו רכים אלא בנתונים ע"ג תבן וכדומה שנשקעים תחת האדם כשיושב עליהם, משא"כ בנ"ד שאינן נשקעים תחת האדם ואף את"ל דמיקרו רכים לית בהו אלא איסור דרבנן ואמרינן מוטב כו', ובעל נפש יחוש לעצמו. ואל אמת ינחני בדרך אמת ויצילני מכל שגיאות ויראני מתורתו נפלאות. כה מעתיר ומתחנן.
שו"ת פרח שושן חלק יורה דעה כלל ו סימן א
 
נוסח שטר עסקא שלא יהיה בו מכשול חטא ועון רבית. גם יבאר אם המתעסק יזמין חפצים וימכור אותם בפחות משוויים לנותן העסקא, ויחזור ויקנה אותם המקבל בתנאי שאם יתן המעות לזמן שקצב הרי המכר מכר ואם יעבור אינו מכר כו'.
 
בהיות שזה כמה שנים נדרשתי לאשר שאלוני רעיוני ולבי לתקן שטר עסקא באופן שלא יהיה בו מכשול חטא ועון רבית ח"ו, ומה שהעלתה מצודתי בזה נדפס בספר הנזכר כלל ו' סי' ח' ע"ש. והרב המחבר סמך שתי ידיו עליו שם בסי' ט' וכתב וז"ל, בקצור, בינותי במ"ש ורובו ככלו סלת נקיה, לבד זה ראיתי להרחיב הדבור על מה שערערת ע"ד מרן בש"ע י"ד סי' קע"ז ס"ה שכתב, מותר ליתן עסקא למחצית שכר ולהתנות שלא להתעסק אלא בדבר פלוני ואם ישנה שיהיה כל האחריות על המקבל. ולא כתב מרן בב"י [סי' קע"ז, דף כ"ח ריש ע"ב] שום חולק על זה כי אם הר"ן [שו"ת הר"ן סי' ע"ג] דס"ל שאף אם שינה השליח אינו מתחייב אלא באונס המגיע מחמת השינוי, אבל באונס אחר לא, ולכאורה נראה דסברא יחידאה היא. אמנם אחר החיפוש מצאתי דרבים נינהו הסוברים סברא זו וכו'. ואחר שאלת המחילה מקדושת הר"ן נראה דשפיר מצינו למימר דר"י [תוס' ב"ק ק"ב ע"א ד"ה הנותן הם דברי ר"י, כ"כ הר"ן שם] יסבור כפירוש המפרשים לחלק בין פחתו דקתני בברייתא קמייתא לפחתו דקתני בברייתא בתרייתא, ואעפ"כ שפיר קאמר ר"י למלתיה, שכל עצמו של ר"י לא בא אלא לפרש ולהתיר לעשות כן אפילו בנותן מעות למחצית שכר כו', ע"ש באורך.
 
ולענ"ד נראה לומר דס"ל להר"ן דמוכרחים אנו לומר דס"ל לתוס' דפירוש אם פחתו פחתו לו היינו אפילו באונס, דאלת"ה אלא דס"ל כפירוש המפרשים דפחתו לו היינו דוקא הפסד שנמשך מצד ששינה מדעת בע"ה וכדברי הרב ז"ל, אם כן מנא ליה להתיר להתנות על המתעסק שאם שינה שיתחייב בכל האחריות אפילו דאונסין. דאין להביא ראיה מההיא דקי"ל דמתנה ש"ח להיות כשואל, דשאני התם דליכא חשש רבית ויכול אדם לחייב עצמו בכל מה שירצה, מה שאין כן במתעסק דיש בזה הערמת רבית. אלא על כורחך לומר דס"ל לר"י דפירוש אם פחתו פחתו לו היינו אפילו באונסין, ומש"ה שפיר מייתי ראיה מהכא דמצי למעבד הכי גבי מתעסק, דהא הכא אם שינה מדעתו אמרינן אם פחתו פחתו לו ואפ"ה אם הותירו הותירו לאמצע וליכא רבית. וכן מבואר בהדיא בדברי הרא"ש דף קמא [ב"ק פ"ט סי' י"ח] הובאו בדברי הרב המחבר [סי' קע"ז סע' ה'] שכתב, ולא חשיב בכך רבית אף על פי שעתה קרוב לשכר ורחוק להפסד שכל האחריות עליו כו', ע"ש. ודברים אלו מוכחי טובא דס"ל שכל האחריות עליו אפילו מה שלא בא מחמת השנוי, ודלא כהרב המחבר שפירש בדברי הרא"ש שאחריות זה הוא אחריות השנוי ע"ש, דא"כ מאי כל האחריות דקאמר. שוב מצאתי בתשובת הכהן הגדול מהרש"ך ח"ג סי' ס"ה שכתב שם וז"ל, דבהדיא פסק הרא"ש בפרק הגוזל קמא כדעת התוספות דשליח ששינה מחטים לשעורים חייב בכל האחריות כו', והוקשה לו דאם כן הו"ל גזלן, ופירש דמ"מ אינו גזלן לפי שעדין הוא שלוחו לענין הריוח שהשליח מתכוין לזכות לבע"ה, ע"כ. ואם איתא דהמשלח חייב באונסין אפילו שינה השליח הרי המשלח קרוב לשכר ולהפסד, אלא ודאי כששינה האחריות כולו על השליח, עכ"ל ע"ש, ועיין בסי' ס"ו. נמצא שדברי הר"ן הם מוכרחים בפירוש דברי ר"י.
 
ומ"מ כבר כתבתי בדברות ראשונות דרבים הם החולקים על דברי ר"י וס"ל דאין השליח חייב אלא על הפחת שבא מחמת השינוי, והם הרשב"א בחדושיו, והר"ן, והמבי"ט ח"א, סי' קע"ט ושמ"ט ומוהר"י הלוי סי' ע"ו, ומהר"ש גאביזון ע"ש. וכן פסק הש"ך בח"מ סי' קפ"ג סק"ט וז"ל, הפסד הוא לשליח דוקא פחת יוקרא וזולא, אבל אם אירע לו אונס והאונס לא בא מחמת השינוי שנגנב ואבד ואין לו שום שכר לשליח מהמשלח פטור השליח, תשובת מבי"ט סי' קע"ט ופשוט הוא, עכ"ל. איברא שדברי הש"ך תמוהים איך סתם כן כאלו אין חולק בדבר ורבים וגדולים הם החולקים על זה, הלא המה הרש"ך בח"ג סי' ס"ד וס"ה, והביא שם תשובת מהר"א מונסון דאזיל לשטתיה, וכתב בסי' ס"ו וז"ל, הלכך אע"ג דהרשב"א פטר את השליח בהדיא בענין האונסין ומי כמוהו מורה כו', מ"מ מאחר שהרא"ש פסק כדברי רש"י והתוס' שכל האחריות על השליח כששינה, והטור פסק כן, והמרדכי, ומהר"מ כו', גם מוהרי"ק ז"ל כתב שרש ו', היכא שהשליח משנה מדעת המשלח בטל השליחות מכל וכל כו', וכן פסק הרדב"ז הלכה למעשה בהדיא וכו', ע"ש. וכתב עוד שם בסוף דבריו וז"ל, אחר שכתבתי זה הובאה לידי תשובת הרשד"ם שנשאל על נדון דידן בעצמו בסי' לב ח"ב וכתב בהדיא כמ"ש, ע"ש. שוב מצאתי למהרי"ט צהלון בתשובה סימן קכ"ט שכן דעתו ז"ל, והרבה להשיב על דברי המבי"ט ומהר"ש גאביזון ע"ש, וכן פסק הרב בנימין זאב סי' שצ"ח ע"ש, וכן כתב בספר התרומות בשער מ"ו ח"ד, וכתב הרב גדולי תרומה דף רנ"ה דהכרעת האחרונים כר"י ע"ש, ואיך נעלם כל זה מעיני הש"ך. ואחרי הודיע אלקים לנו את כל זאת הרוצה לסמוך עליהם באיסור רבית יסמוך, ובעל נפש יחוש לעצמו ויתנה עם המתעסק כאשר כתבתי שם.
 
עוד כתב הרב שם וז"ל בקצור, ומעתה אין מקום בזה למ"ש שלא יוליך הסחורה ממקום אלא עם ד' בעלי קשתות ולא יקנה שום סחורה אלא אם כן יראנה לב' סוחרים היותר בקיאים כו', דבכה"ג שמתנה עליו תנאים חמורים שמתנה בהולכת הסחורה עם ד' בעלי קשתות הוה ליה כמתנה תנאי שיעלה לרקיע וכו', גם תנאי להראות לסוחרים אין תנאי זה מתקיים, שאין דרך שום סוחר לעשות כן ודרכם לעשות סחורתם במסתרים כו', ע"ש. ואחר שאלת המחילה אני אומר שמה שתמה על תנאי של הולכת הסחורה עם ד' בעלי קשתות לא עלי תלונותיו כי יש לי רב גדול לישען עליו, ה"ה המבי"ט ז"ל בח"א סי' רמ"ד שכתב בנוסח שטר עסקא, שלא יוליך הסחורה ממקום למקום אלא עם ד' בעלי קשתות מלבד החמרים, ע"ש. וכמדומה שהרב המחבר הבין שפירוש ממקום למקום היינו מחצר לחצר ומבית לחנות ולכך כתב מה שכתב, אבל כונתי רצויה דהיינו מעיר לעיר כגון ממצרים לבולאק וכדומה לזה, שהדבר מצוי להיות לסטים בדרך, ומי שלבו נוקפו עושה כן בלי תנאי לשלוח עם סחורתו רגלי א' או ב', ובשעה שהגייסות מצויות בעיר אף בתוך העיר עושים כן. ומה שתמה על מ"ש להראותה לסוחרים, הנה זה יכול להתקיים על ידי אנשים סוחרים יראי שמים שאין קופצים על סחורת חביריהם, או יש בידם מאותה סחורה הרבה, או שאין להם מעות לקנות. ומ"ש דנראה כחוכא ואיטלולא, הנה אם באנו לחוש לזה גם תנאי זה שכתבו רבותינו בעלי התוס' [ב"ק ק"ב ע"א ד"ה הנותן], שיתנה עמו שלא ילוה אלא על משכון זהב וכסף ויטמנם תחת הקרקע, גם זה נראה כחוכא ואטלולא, כי אנן סהדי שלא יוכל קיים תנאו ואין בדעתו כלל לקיימו, ומ"מ הואיל ויצא מפיהם סמכינן עלייהו וכמ"ש הת"ה בס"ס ש"ב ע"ש, ה"נ יש לנו לסמוך על דברי המבי"ט בזה כדי לצאת מידי איסור גם לדעת הר"ן ודעמיה כנז"ל.
 
אך את זה חזיתי ואספרה מאי דאיכא לשדויי נרגא לכאורה בהתר העסקא שכתבתי ממ"ש הרב פני משה בתשובה בח"א סי' ס' וז"ל, אך נראה דקרוב לשכר ורחוק להפסד דהותר בנכסי הקדש [ב"מ ע' ע"א, יו"ד סי' ק"ס סע' י"ח] הוא בסתם קרוב לשכר שאין שם שיעור קצוב, אלא התנאי שיחלקו למחצה לשליש ולרביע מכל מה שישתכר מאותו העסק בין רב למעט, אבל אם השעור הוא קצוב ביניהם לא הותר אע"ג שלא נתחייב המקבל לתת שיעור הנזכר אלא אם יהיה שם ריוח עד כדי אותו השיעור איסור רבית מיקרי ולא הותר, וכן נראה מדברי מרן זקני זלה"ה בתשובה סי' ט"ו ח"א כו', וצריכין אנו למשכוני נפשין דהאי בדרך התר הוא שנעשה כדרך ההיא דהמקבל דמהריב"ל בח"ג סי' ס"ד דאין ללוה שום ריוח במעות כו', ע"ש. והרב כמהר"י בנבנשתי כתב בתשובה על זה, נדפסה אחר המפתחות של ספר בעל פני משה ח"ב, שמלשון השאלה נראה דלא מיירי בנדון דמהריב"ל, ונדחק לומר דמיירי בלשון קנס וכדעת המבי"ט ע"ש דף רצ"ב. והרב שמואל ן' וילייסיד כתב שם בדף רצ"ד דהרא"ש בכלל פ"ח סי' ב' פליג על התרו של מהריב"ל הנזכר, וששמע מהזקנים שחכמי דורו של הריב"ל לא הודו לו בהתר זה, ע"ש. והנה מדברי כולם משמע לכאורה שאין להתיר באופן דנ"ד מדלא אישתמיט שום אחד מהם לאוקומה באופן זה.
 
אמנם במעט עיון משכחת לה דליתא, דעד כאן לא קאמר הרב פני משה דאסור אלא בנ"ד שכתוב, ונתפשרו עמו החכמים הנזכר שיהיו בידו הגרוש' הנזכרים ושיתן ריוח להקדש בכל שנה עשרים גרוש' וכו'. שדברים אלו מוכיחים שלעולם לא יגרע מסך העשרים גרוש' בכל שנה בין אם ירויח הרבה או מעט, ולזה לא הותר משום דבעינן שיקח המתעסק מחצית הריוח משום דפלגא מלוה וכדומה. וכן מ"ש מוהראנ"ח בתשובה ח"א סי' ט"ו וז"ל, אבל כיון שהתנאי לא היה אלא לתת מהריוח אינו אלא קרוב לשכר ורחוק להפסד דשרי במעות יתומים ואע"פ שקצב שיעור הריוח, ויש לדון קצת בכה"ג, מ"מ נראה שזה היה תנאם כו'. לא כתב שיש לדון קצת אלא בנ"ד שהיה התנאי ששה למאה בכל שנה ואפשר שלא ירויח הוא כנגדם בשנה דאע"ג ששיעור זה הוא דבר מועט, מ"מ כמה פעמים שאין השכר מצוי כ"כ בסחורות, וכמ"ש הרב שם בתחלת התשובה ע"ש, ומ"ה כתב שיש לדון קצת. אמנם בנ"ד דמפורש בהדיא בשטר העסקא שלא יטול בעל הבית כי אם חצי הריוח אם מעט מעט ואם הרבה לא יטול אלא כפי הקצבה והשאר נותנו למתעסק במתנה כ"ע מודו דמותר. ובקשתי לי חבר ומצאתי רב גדול ה"ה המבי"ט שכתב בתשובה ח"א סי' קל"ב וז"ל, ואפילו היה קצוב אפשר להיות בהתר כשפירש שיתן לו דבר קצוב לשנה ממחצית הריוח שבמעות, והרי הוא נוטל פחות מחצי הריוח והמתעסק נוטל יותר מן החצי כדין המתעסק, ומ"ש [הטור] בי"ד בשם ר"י סי' קע"ז [דף כ"ח ע"ב], שלא התירו אלא עסקא למחצית שכר בלא קציצה אבל אם קצץ בדבר ידוע כו', אסור, היינו משום דקצץ בדבר ידוע בין יהיה שם ריוח המעות יותר ממה שקצץ או לא, אבל אם אמר בפיו תתן לי עשרה למאה ריוח אם ישאר לך בחלק יותר, פשיטא דמותר, עכ"ל. ומ"ש שצריך שישאר לו בחלק יותר מיירי כשאינו נותן לו שכר טרחו אבל אם נותן לו שכר טרחו שרי ליקח חלק כחלק, כמבואר בדברי הפוסקים ובב"י ע"ש. ועיין בפרישה בסי' הנזכר סקט"ז שכתב דהא דאסר הר"י הנזכר מירי דוקא כשקוצץ ליתן לו אע"פ שלא יהיה בו ריוח, ע"ש. וכן כתב בספר בנימין זאב בסי' שע"ב וז"ל, אבל כיון שקצץ פשיטא דאסור, דלפעמים הלוה נותן רבית למלוה מכיסו דבר מה, ע"ש. ואם כן בנ"ד שאינו נותן מכיסו שום דבר שאם לא הרויח הסך הנזכר כולו או מקצתו ישבע כמה עלה מחצית הריוח ויתן, ואם לא הרויח כלל ישבע ויפטר, פשיטא דמותר. וכ"כ בהדיא ט"ז בסי' הנזכר סקי"ב וז"ל, אבל אם נותן איזה סך בעסקא לחברו שיעסוק וירויח ואם לא ירויח לא יתן כלום אין בזה איסור, וכן הוא מעשה בכל יום בכל הקהלות כו', רק שאחריות ההפסד יהיה על שניהם, עכ"ל. ומ"ש שאחריות ההפסד יהיה על שניהם היינו דוקא בלא התנו, אבל אם התנו ע"מ שיטמין תחת הקרקע וכדומה ואם ישנה יהיה האחריות על המקבל שרי, וכמ"ש בדברות ראשונות. והגם שהמנהג פשוט שמקבל העסקא נותן הקצבה הכתובה עליו ואינן מדקדק אם הרויח כ"כ או לאו אין בכך כלום, וכמו שכתב המבי"ט בתשובה ח"א סי' רמ"ד, והרב ת"ד בתשובה סי' ס' וז"ל, ואם נותן מספק לבעל המעות קצבה אע"פ שמספק אם הרויחו מעותיו של מפקיד כ"כ אין בזה איסור רבית כל זמן שלא נתברר שלא הרויחו מעותיו כ"כ, שהרי לצאת ידי שמים חייב ליתן לו כל קצבותיו כיון שהוא מסופק אם חייב לו או לאו, והנפקד ימחול לו למפקיד שלא יהא עונש גזל ורבית, ע"ש. וכ"כ הרב המחבר בכלל הנזכר סי' ד', ע"ש.
 
אני טרם אכלה ראיתי להעמיד דברי מהריב"ל ז"ל [ח"ג סי' ס"ד] שכתב עליהם מהר"ש וילייסיד דהרא"ש [בתשובה כלל פ"ח סי' ב'] פליג עלייהו כנז"ל, כי הדחיה בזה מבוארת וכמ"ש שם הרב פני משה בהגה וז"ל, אין מדברי הרא"ש הלזו שום סתירה לדברי מהריב"ל, דע"כ לא התיר מהריב"ל אלא כשאין שום הנאה למקבל כו', משא"כ בהך תשובה דהרא"ש דהמקבל קבל עליו למחצית שכר בהא מיהא הא קא מתהני ממחצית שכר א"כ הו"ל אגר נטר, עכ"ל. והגם שאין דבריו צריכין חזוק מ"מ לא אחשוך פי מלהגיד מה שנראה לע"ד, דמאחר דמהריב"ל מביא ראיה לדבריו ממ"ש הרב בעל התרומות בשער מ"ו ח"ג [סע' כ"ח] וז"ל בקצור, ומצאתי כתוב בפסקי חכמי לוניל אם המקבל מקבל אחריות הבהמה כנכסי צאן ברזל ונותן כל הריוח לבעל הבהמה, בהא אית דאמרי דודאי שרי, דהא לא מיקרי הלואה כלל אלא שליחותיה קא עביד, ע"ש. וכן כתב הרב בתשובה, וכתוב שם שגם הראב"ד והרשב"א חזרו בהם והורו להתיר, וכ"כ הרב גדולי תרומה בדף רכ"ט ע"א ע"ש, איך אפשר לומר דהרא"ש פליג עלייהו, והרי דברי הרא"ש ברור מללו שכתב וז"ל בקצור, דע שהוא אסור דעסקא פלגא מלוה ופלגא פקדון, ומחצי המלוה שהאחריות על המקבל הוא נוטל הריוח כו', וצריך ליתן לו ממון לשכר טרחו, דאם לא כן היה נראה שטורח בחלק הפקדון בשביל שהלוה לו החצי, ע"ש. הרי מבואר דבשביל דאית ליה הנאה בחצי המלוה וכדי שלא יהיה שטורח בשביל שהלוה לו לכך צריך לתת שכר טרחו ומה"ט אסור לקבל כל האחריות עליו ע"ש, אבל בנדון דחכמי לוניל ומהריב"ל שאין לו שום הנאה פשיטא דשרי.
 
ומעתה נחזור לענינינו דכיון שכותב בשטר שאינו נותן לו אלא מחצית הריוח מותר אע"פ שקוצץ כך וכך לשנה, מאחר שאם אינו עולה להסך הנזכר נשבע על זה ומפטר וכאמור. ומ"מ אין להתיר אלא דוקא במתעסק שיש לו מלאכה להתעסק בה ולהרויח, אבל מי שלוקח מעות לפרוע את חובו או להשיא את בנו אין לו תקנה בכתיבת שטר זה, כי לא השטר הוא העיקר אלא המעשה. וכן כתב מהריב"ל בח"ב ספרי כ"ו לאסור בזה אפילו אצל יתומים קטנים ע"ש. אך את זה מצאתי למורי הרב המובהק כמהר"ר יצחק אריפול ז"ל שהעלה ארוכה גם לזה בתשובה נדפסה בספר הרב המחבר [גינת ורדים] כלל הנזכר [ו'] סי' ה' שכתב וז"ל בקצור, הרוצה לתקן העיר צריך לתת לב למשאם ולמתנם במה הם מתעסקים, ורוב המקבלים הם צראפי'ס, ר"ל שלחנים, אשר רוב השנים האלה כ"ע ידעי שלא יש להם ריוח כו'. אבל הנראה בעיני היותר טוב הוא לעשות דרך ארץ ישראל וסביבותיה כדרך מכר, והוא שהמתעסק יזמין החפצים וימכור אותם בפחות משוויים לנותן העסקא, וימשוך אותם לרשותו, ויחזור ויקנה אותם המקבל בתנאי שאם יתן המעות לזמן שקצב הרי המכר מכר ואם יעבור אינו מכר, ועל דרך זה יקבל המקבל שמחוייב לפייס לנותן בחצי כסף אם אינו נותן לו החפצים שקבל ממנו, ע"ש. איברא דלכאורה נראה דאין דרך זה מוציאתו מידי עברה, שהרי מהרימ"ט בתשובה ח"א סי' כ"ה הפליא לתמוה על זה וז"ל בקצור, ומינה לאלו המכירות הנהוגות בזמנינו זה בין בבתים בין במשכונות זהב וכסף, שהדבר ידוע שאימתי שירצה הלה יחזיר את מעותיו ולוקח את שלו, שזו רבית של תורה ויוצאה בדיינים, שאי אפשר בלא גלוי דעת אם בסך הריוח או במשך הזמן לחדשיו יבקר וכו', וכ"ש בענין משכונות הזהב והכסף שמחשבים כל הריוח כפי הזמן בדקדוק גמור שאין המכירה מועילה כלום ואין זה אלא סמיות עינים כו', ע"ש. וכ"כ הרב ספר הזכרונות בזכרון ז' דף מ"ב ע"ב ע"ש.
 
אך אמנם להיות שחיות בני העיר תלוי בזה ראוי והגון לנו לבקש פתחי התר, כי מוטב שיאכלו בשר תמותות שחוטות ואל יאכלו בשר נבלה ופוק חזי מ"ש הרב המבי"ט סי' רע"ט וז"ל, ונ"ל שראוי והגון לתת לב להורות היתר במו אלה הענינים כי הוא צורך רבים שאין להם מחיה כי אם במעות אחרים, ואם לא נמצא להם היתר יצטרכו ליכנס בכלל אחד מן התוכחות [דברים כ"ח, מ"ד] הוא ילוך, וכ"ש ברבית שמשימין עליהם על א' שתים כו', ע"ש באורך. ומאחר שהרב ז"ל נתן לנו רשות להורות היתר בענינים אלו, מעתה ראוי לבלש אחר סברת המתירין כי כחא דהתרא עדיף. והנה מצאנו להרב המבי"ט בח"ב סימן קכ"ג שהתיר זה בהדיא שכתב וז"ל בקצור, וכן מי שמוכר חפצים מה ששוה עשרה בשבעה על בטחון שיחזירם אליו כשיהיו לו מעות, אם לא רצה להחזירם לא יכריחו אותו ב"ד כו', ואם ירצה לחזור למכור לו ביותר ממה שקנה ממנו הרשות בידו, ע"ש. ולכאורה זה הפך ההיא דמהרימ"ט בנו, וכבר עמד על זה הרב פני משה ח"ב סי' פ"ט וכתב וז"ל בקצור, שדברי המרימ"ט אמורים בהטבות שאין להם זמן קצוב, שכל זמן שירצה המוכר להחזיר לו המעות שיחוייב להחזיר לו הבית, ואין בהטבה ההיא זמן מוגבל לשלא יוכל המוכר לסלק ללוקח, אמנם אם יהיה בהטבה ההיא זמן מוגבל שעד זמן פלוני לא יוכל המוכר לסלק כי אם אחר עבור זמן המוגבל משם והלאה כל זמן שיחזיר לו המעות יחזיר לו הלוקח קרקע, אפשר דבכה"ג לא אמר מהרימ"ט וכו', ובכה"ג אפשר לזווג דברי שניהם ואבא מזכה ברא וברא מזכה אבא, ע"ש. וכבר הארכתי בזה בתשובה בספר שערי ישועה ע"ש. וכפי זה בנ"ד נמי יש לתקן באופן זה שיעשו זמן מוגבל שלא יוכל המוכר לחזור ולקנותם כי אם אחר עבור אותו הזמן, ובהכי מותר לכ"ע. וכן מצאתי למהרשד"ם שכתב בתשובה דשייכי לח"מ סי' רס"ד וז"ל בקצור, ומכאן נראה לי ראיה ברורה כי אין לפקפק על מה שנוהגים שאחד לוקח מחבירו חפצי זהב בסתם, ואחר ימים חוזר המוכר ולוקחם מן הלוקח, ואע"פ שנותן לו יותר מדמיו מותר שאין זה אלא מכירה גמורה כו', אין לומר דהתם אינו חוזר ולוקח אלא מעות שנתן אבל הכא לוקח יותר, הא לאו מלתא היא, דמאחר דטעמא משום דחוזר ומוכר הוא מה לי ביתר מה לי בשוה כו', ע"ש. וכן כתב מהר"ש הלוי בתשובה דשייכי לי"ד, סי' ט"ו וז"ל בקצור, דבנ"ד לא יש רבית, דלא אמרו אלא כשהיה דרך הלואה אבל בנ"ד הוא מקח וממכר שהלוה מכר לו משכנותיו בעד עשרה גרוש', א"כ עכשיו שבא הלוה לומר שתחזור ותמכרם לו אינו רבית וכו', וכי היעלה על הדעת שראובן קנה חפץ משמעון בעד עשרה זהובים, ואחר ימים בא שמען וחלה פני ראובן שיחזור וימכור לו החפץ וירצה ראובן בעד אותו חפץ עשרים זהובים כדי למכרו לו, היקרא זה רבית, ודאי דאין לעלות על לב דבר זה כו', ע"ש. הרי מבואר שדעת כל הני רבוותא להתיר ע"י מכירת החפצים, וכותייהו נקטינן מן הטעם הנז"ל. וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק יורה דעה כלל ו סימן ב
 
אם מותר להעביר שער בית השחי במספרים שלא כעין תער במקום שמעבירין גם האנשים.
 
כתב הרב המחבר בכלל ו' סי' י"ב וז"ל, שאלת אם מותר להעביר שער בית השחי ובית הערוה במספרים שלא כעין תער במקום שמעבירים אותו גם האנשים, והעלה דשרי, ע"ש. והגם שדבריו אינם צריכים חזוק, מ"מ לא אחשוך פי מלהעלות על ספר מה שנלע"ד. וצריך להקדים מ"ש הטור י"ד [ריש] סי' קפ"ב וז"ל, העברת תער בשאר הגוף ובית השחי וכו', פר"ת שאסורים בתער ומותרים במספרים, וי"א דוקא (הוא) בשאר הגוף מותר במספרים אבל של בית השחי ובית הערוה הם אסורים אפילו במספרים, וכן היא מסקנת א"א הרא"ש, עכ"ל. וכתב על זה מרן הב"י וז"ל, ומ"מ משמע כי כל מספרים האמור בענין זה כעין תער הם, אבל שלא כעין תער אפילו בית השחי ובית הערוה שרי, דבכה"ג לא הוי תיקון אשה כלל, וכן נראה מדברי הרא"ש וסמ"ג, עכ"ל. הרי מבואר דאפילו לדעת י"א דבמספרים שלא כעין תער מותר בכל מקום אפילו במקום שאין מעבירים אותו הנשים, דהא במקום שמעבירים אותו גם האנשים מותר אפילו בתער כמ"ש לקמן זולת החברים, וזה שלא כדברי הרשב"א שכתב בתשובה סי' ק"ו, הובאה בדברי הרב המחבר בסי' הנזכר וז"ל, ועוד דבהדיא אמרה ר' חייא לרב דגרסינן התם [נזיר נ"ט ע"א], בעא מיניה רב מר' חייא מהו לחוך, א"ל אסור כו', ומדלחוך אסור כ"ש להקל במספרים שלא כעין תער, ומההיא בעיא נמי דבעא מיניה מהו להקל, וא"ל שמעינן לה מדא"ל רב והא קא גדל וקא מצטער ואמ"ל בר פחתי גבול יש לה. ומאי קא קשיא ליה לרב כו', דהא כיון דאפשר להעביר במספרים אע"ג דאינו כעין תער הא לא מצטער, אלא ודאי פשיטא דבכל ענין אסור, עכ"ל. ואף אם נעמיד תשובה זו במקום שאין מעבירים אותו אלא הנשים וכמ"ש הרב המחבר ז"ל, מ"מ הך תשובה פליגא על דברי מרן דאיהו ז"ל מתיר אף בזה וכנז"ל, ומן התימה על מרן איך לא הזכירה, וצ"ע.
 
וראיתי להרב המחבר שהקשה על הך תשובה של הרשב"א וז"ל בקצור, ואגב אורחין יש לדקדק מה ראיה מייתי הרשב"א לאסור שלא להקל במספרים שלא כעין תער דהא בגמ' הכי איתא, בעא מיניה רב מר' חייא מהו לחוך וכו', וכתבו התוס', מהו (לחוף) [לחוק] ולהתחכך, כדי להשיר שער בית השחי ובית הערוה, א"ל אסור ולית הלכתא כותיה, ע"כ. וכיון דלית הלכתא כר"ח דאסר לחוף אזלא לה ראיתו של הרשב"א. ונראה לומר דהרשב"א מפרש להא דקאמר תלמודא ולית הלכתא כר' חייא דלא קאי אלא אלישנא דא"ר לענין תפלה, ועל ענין תפלה בלחוד הוא דקאמר תלמודא דלית הלכתא כותיה דר' חייא, ובענין זה דלחוך שער בית השחי שפיר נקטינן כותיה דר' חייא דאסר, עכ"ל. ויש לתמוה על הרב ז"ל, למה תפס קושיתו על הרשב"א לחודיה והלא קושיה זו נופלת גם על הטור ושאר הפוסקים ומרן, שפסקו דאסור לחוך שער בית השחי ובית הערוה בידו כמבואר בדבריהם, דמאחר דבתלמודא קאמר ולית הלכתא כותיה איך פסקו כותיה. והתירוץ בזה מבואר כמ"ש הרב המחבר וכנז"ל, כן מבואר בדברי הר"ן בס"פ אלו הן הלוקין [מכות דף ד' ע"א מדפי הרי"ף] וז"ל, בתפילה בבגדו מאי לחוך כשמתפלל להסיר הכנים מבשרו, ולית הלכתא כותיה דכיון שאין נוגע בבשרו מותר, עכ"ל. הרי מבואר דדוקא לענין הך מלתא הוא דלית הלכתא כותיה, וכן מוכחת הסוגיא ע"ש. ודברי התוס' שגבו ממני שאין להם העמדה בדברי הגמרא, ושמא איזה ט"ס יש בהם ולכך השמיטום הפוסקים, ובפרט דאיסור זה הוא מדרבנן כמ"ש הרמב"ם ושאר הפוסקים זולת הסמ"ג, וביאור דבריהם עיין בתשובות מהרי"ט צהלון סי' ס"ט ע"ש, לכך נקטינן ביה לקולא.
 
ומיהו עדין צריכין אנו למודעי ליישב דעת מרן ושאר הפוסקים דס"ל דבמספרים שרי, מה ישיבו על הראיה שהביא הרשב"א מהא דאמרינן דלחוך אסור דנראה דכ"ש במספרים, ויש ליישב דס"ל דלחוך נראה לאסור טפי לפי שמשיר השערות מעיקרם, וכמו שעושים הנשים להזקק לבעליהן, ואית ביה משום לא ילבש גבר, אבל במספרים כיון שנשאר עקרי השערות מותר שאין זה דומה ללא ילבש. גם הראיה שהביא ממאי דבעא מיניה מהו להקל וכו', כנז"ל, יש ליישב דס"ל כמ"ש [התוס'] פרק החולץ [יבמות] דף מ"ח [ע"א] בד"ה לא עשה רגליו וז"ל בקצור, אבל בריש פרק ב' נזירים [נזיר נ"ח ע"ב] קאמר רב בהדיא, מקל אדם כל גופו בתער אפילו שער בית השחי ובית הערוה, ומשני כי קאמר רב במספרים, והא בתער קאמר, כעין תער. וא"ת דבתר הכי קאמר בעא מיניה רב מר' חייא מהו לגלח, א"ל אסור. משמע דבמספרים בעא מיניה, דאי בתער מאי פריך והא קא גדיל, והלא יכול לגלח במספרים כו', והא דפריך והא גדיל ה"פ והלא אין זה תקון ואין דומה כלל לתקון אשה שאין זה משום יפוי אלא משום צער שגדל יותר מדאי ואפילו בתער אית לן למישרי ע"ש, וכ"כ בפרק ב' נזירים ע"ש.
 
העולה מהמחובר דבמספרים שלא כעין תער אפילו בית השחי ובית הערוה שרי, ואפילו במקום שאין מעבירים אותו אלא הנשים, ואין חולק בזה זולת הרשב"א ז"ל ולא קי"ל כותיה וכנז"ל. ומיהו במקום שמעבירים אותו אף האנשים אפילו הרשב"א מודה דשרי, דהא מן הדין אפילו בתער מותר, וכמ"ש מרן ביתה יוסף בסי' הנזכר [קפ"ב, דף ל"ח ע"ב] שכ"כ נמוקי יוסף בסוף מכות [דף ד' ע"א מדפי הרי"ף] בשם ר' שרירא, והר"י, וכ"כ הר"ן בפ"ב דע"ז [דף ט' ע"ב מדפי הרי"ף] בשם הגאונים, ואע"ג דמדברי הרמב"ם [עבודת כוכבים פי"ב ה"ט] משמע דאפילו במקום שמעבירים אותו האנשים אסור לישראל שיעבירנו אלא שאם העביר אין מכין אותו כמ"ש מרן ב"י, כבר כתב הרב המחבר דמ"ש הרמב"ם ז"ל, אין מכין אותו, לאו דוקא אלא משום רישא נקטיה, ע"ש. וכן משמע מדברי הרבנים המגיהים מור"ם ומהריק"ש ע"ש. וכיון שכן דיינו להחמיר על החברים שלא להסתפר בתער או במספרים כעין תער לדעת הרמב"ם, אבל לאסור להם ג"כ אפילו במספרים שלא כעין תער אין לנו, וכמ"ש הרב המחבר.
 
ואין להקשות על זה ממ"ש שם בפרק ב' נזירים [נזיר] דף נ"ט [ע"א] וז"ל, ההוא דאתחייב נגידא קמיה דר' אמי אגלאי בית השחי, חזייה דלא מגלח, א"ל ר' אמי שבקיה דין מן חבריא כו'. שמכאן למדו הפוסקים שהחברים נמנעים בכל מקום, כמבואר ביתה יוסף ע"ש, ואם איתא שגם החברים יכולים להעבירו ע"י מספרים שלא כעין תער מהיכן ידע דמן חבריא הוא בשביל דלא מגלח, הרי גם החברים מגלחים. וי"ל דל"ק והוא עם מה שיש לדקדק בלשון הגמרא דקאמר חזייה דלא מגלח, ולא קאמר חזייה דאית ליה שער, אמנם כונת הגמ' לומר שלא היה מגלח בתער כי המעבירו במספרים עדין עקרי השער נראים, מה שאין כן כשמגלח בתער דאז הוא גלוח שיש בו השחתה כמבואר בדברי רז"ל, ולכך כשראה דלא מגלח בתער אמר דין מן חבריא הוא, ע"כ.
 
זאת תורת העולה דבמקום שנוהגים גם האנשים להעבירו מותר לחברים להעבירו במספרים שלא כעין תער כדי שלא יצטערו מן הזיעא וכיוצא בו. וביאור מקום שנהגו להעביר כתב הפרישה בסי' הנזכר סק"ה וז"ל, נראה דר"ל אנשים גוים, דכיון דנהוג נהוג ולמדינן ממנהג הגוים, גם י"ל דעל ישראל קאמר דהיכא דהנהיגו כן כולם יחד אין מוחים בידם, עכ"ל. ופה מצרים איתנהו לכלהו פירושי, שהגוים והישראלים נהגו להעבירו והצנועים מושכים את ידיהם דוקא, ואם כן מותר לחברים להעבירו במספרים שלא כעין תער וכמ"ש הרב המחבר, זה הוא הנלע"ד. וצור ישראל יצילני מכל שגיאות ויראני מתורתו נפלאות, אכי"ר. כה מעתיר ומתחנן. הצעיר ישועה שבאבו ידיע זיין.
שו"ת פרח שושן חלק אבן העזר כלל א סימן א
 
על גט שהובא על ידי שליח, ונשתהה השליח ועבר זמן שקבע הבעל, אי מצי שליח למיהב ההוא גיטא לאשה, וכיצד תהיה סדר נתינתו. מהרב המובהק כמוהר"ר אפרים נבון נר"ו.
 
גט שניתן לשליח שיתנהו לאשה על תנאי שאם לא אבא עד זמן פלוני יהא גט ואם אבא לא יהא גט, ונתאחר השליח בדרך עד שעבר הזמן שקבע לו המגרש, מהו ליתנו לאשה השתא אם הוא כשר אי לא.
 
מלתא כדנא נחלקו בה רבותינו האחרונים הללו פוסלין והללו מכשירין, שהגאון מוהר"ר אליהו מזרחי [בתשובותיו סימנים ל"א וצ"ב] ז"ל היה מחמיר ביה טובא מתרי טעמי, אי משום קפידא דבזיון דבעל שיחשבו העולם ששלח לגרש את אשתו בגט מוחלט בלתי שום סיבה, ואי משום שינוי דעת הבעל שהרי הבעל לא עשהו שליח אלא בגט על תנאי, וכאלו אמר ליה אל תגרשנה אלא בתנאי, כיון דאיכא קפידא גדולה שרוצה לגרשה בתנאי כדי שאם ירצה לבא תוך הזמן לא תהיה מגורשת, וכיון דמאמר תנהו בתנאי ממעט שלא יתנהו לה בלתי תנאי, והבלתי תנאי כולל בין אם נותנו לה תוך זמן בין אם נותנו לה לאחר זמן, איך נוכל לחלק בין הבלתי תנאי דתוך זמן ובין הבלתי תנאי דלאחר זמן שבזה יהיה גט פסול ובזה יהיה גט כשר, זהו ת"ד הרא"ה ז"ל. ואיש שכנגדו היה חלוק עליו הוא הרב הר"י ן' בולט [הובא בשו"ת הרא"ם סי' צ"ב] ז"ל ועשה מעשה והתירה. גם הרב מרן ב"י [אה"ע סי' קמ"ד, דף ס"ה ע"ב] כתב ע"י היה מעשה בצפת ת"ו והתרנו בכנופיא, וכן הוא דעת מוהרדב"ז.
 
ונראה שכל אלו המורים דלא חששו להני מילי שכתב הרא"ם טעמייהו הוה דאי משום קפידא דבזיון דקאמר הרב לא שייך הכא, מכיון דהבעל הרחיק נדוד וחושש פן יקראנו אסון בדרך ותשאר אשתו עגונה. א"כ אין לך סיבה גדולה מזו במה ששלח לה את גיטה, ומה שלא קבע זמן בגט היינו משום דידע בנפשיה שלא יוכל לבא אצלה, ואינו קובע זמן אלא מי שהוא בטוח בנפשיה שיוכל לבא כמ"ש המרדכי בפ"ב [בפ"ג] דגיטין [סי' שנ"ט]. גם מטעם השני שכתב הרא"ם דאיכא שינוי דעת הבעל, שהבעל לא עשהו שליח אלא בגט על תנאי, וכאלו א"ל אל תגרשנה אלא בתנאי ולא בלתי תנאי כיון דאיכא קפידא גדולה, והבלתי תנאי כולל בין נותנו לה תוך זמן בין אחר זמן, ואיך נוכל לחלק ביניהם. איכא לאקשויי עליו דכיון שכל מה שאתה אומר דהוי כאלו א"ל אל תגרשנה בלתי תנאי אינו אלא משום דאיכא קפידה גדולה, מהא גופא נמי נשמע דהבלתי תנאי לא הוי אלא במקום דאיכא קפידא דהיינו כשנותנו לה תוך הזמן לא כשיתנהו לאחר זמן ליכא קפידא שהרי כבר גמר לגרשה. ועוד הדבר בעצמו א"א לאומרו שהבלתי תנאי כולל שניהם בין נותנו לה תוך זמן בין אחר זמן, שהרי בכל מקום מכלל הין אתה שומע לאו, וכיון דהנתינה בתנאי לא שייך אלא כשנותנו תוך הזמן ולא לאחר זמן, הבלתי תנאי ג"כ לא קאי אלא כשנותנו תוך הזמן ולא לאחר זמן. וכבר ראיתי להרב מוהרח"ש שהקשה עליו כמו כן, וכתב דאין לחוש לטעם השני שכתב הרא"ם, ושגם הרב עצמו לא עמד בסוף דבריו, ואם יש לחוש אינו אלא מהטעם הראשון. ולפי דברים אלו זכינו לדין להתיר בנ"ד דלא שייך לומר משום בזיון דבעל, שהרי זה שגירשה לא מדעת עצמו גירשה אלא מחמת שהאשה תבעתו בכך ושורת הדין חייבו כיון שאינו יכול לבא אצלה. ושמעתי שהרב מהרח"ש התיר דכוותא דנ"ד מטעם דאיש אשר כזה שהרחיק נדוד זמן רב ואת אשתו לא זכר לא קפיד אבזיון, והאי טעמא נמי איתי בנ"ד שזה המגרש יותר משבעה שנים הלך לו.
 
ברם חזי הוית חד מגדולי דורנו שעמד על מבוכה זו, ועם היות כי הוא ג"כ לא ס"ל לקפידת הבזיון וכמ"ש, עם כל זה החזיק בכל עוז להעמיד דינו של הרא"ם מן הטעם השני בלבד, משום דאיכא שינוי מדברי המגרש והגם דליכא קפידא, ועל זה הרבה בראיות והעלה דיש להחמיר הרבה דאפילו אם נשאת תצא. אבל לע"ד לא כן אנכי עמדי ולבבי לא כן ידמה, אשר על כן צריך אני להביא את דבריו ולהשיב עליהם כפי ע"ד. ראשונה הביא ממתניתין דשקול מינה חפץ והב לה גיטא, דאע"ג שבא החפץ לבסוף ביד השליח וליכא קפידא אפ"ה לא הוי גט משום ששינה השליח בדבר שדרך בני אדם להקפיד בתחלתו הגם שנתגלגל הדבר דליכא קפידא, וה"נ בנ"ד שהבעל צוהו לגרשה בתנאי, והוא דבר שדרך בני אדם להקפיד, הגם שנתגלגל הדבר שעבר הזמן ונסתלקה הקפידא מ"מ אנו בתר מעיקרא אזלינן, זת"ד. ולדעתי לא דמי כלל, דהתם בשעה שעשה שליח שליחותו איתיה לקפידא ונתבטל מיד שליחותו דאין לך שינוי גדול מזה, משא"כ בנ"ד שבשעה שעושה שליח שליחותו ליכא קפידא כל עיקר, דכבר נסתלקה משם לגמרי. וכיוצא לזו כתב הרב בפני משה בח"א סימן מ"ד באשה שמינתה שליח שיקבל לה גיטה מיד בעלה דמהאי לישנה משמע שהקפידה האשה שיקבלהו מיד בעלה ולא מיד שלוחו כמ"ש הרשב"א [בתשובותיו ח"א סי' אלף ר"ז], ואי טעמא דקפידא דידה הוי משום בזיון בכי הא דאסתלק טעמא דבזיון, שהרי הבעל לטובת האשה נתכוון במה שמסרו לשלוחו, אם כן יש לנו לומר דבכה"ג לא הקפידה, ע"כ. וכמו כן יש לנו לומר בנ"ד שמעיקרא לא צוהו הבעל שיתנהו לה על תנאי אלא כשיתנהו לה תוך הזמן שקבע כדי שאם יבא תוך הזמן תהיה אשתו. אבל כל שיעבור הזמן ולא יוכל לבא תו לא איכפת ליה בתנאיה דאינו רוצה שתתעגן, דכל עצמו לא שלח לה את גיטה אלא כדי שלא לעגנה. ומה"ט גופיה כי אתי תוך הזמן לא חשיב אנוס אפילו לרבא, כדפירש רש"י בריש פ"ק דכתובות [ב' ע"ב], והכי איתיה בהדיא בפ"ג דנדרים [כ"ז ע"ב].
 
עוד הביא המורה להחזיק דבריו מהירושלמי [גיטין פ"ג ה"ה] דקאמר עלה דמתניתין ז"ל, לית הדא פליגא ארבי יונתן, דרבי יוחנן אמר שומר שמסר לשומר ר' חייא בר אבא אמר משום תנאי גיטין, מה נפק מביניהון, קדם הבעל ונטלו אין תימר משום תנאי גיטין יאות, אין תימר משום שאין רצונו שיהא פקדונו ביד אחר הא אין פקדונו ביד אחר, ע"כ. הרי דאע"ג דכי קדם הבעל ונטלו ליכא קפידא בין שליח ראשון לשני, מ"מ כיון שבשעה שאמ"ל שקול חפץ והב לה גיטה הויא קפידא שלא ישלחנו ביד אחר, אע"ג דהשתא דקדם הבעל ונטלו אסתלק ההיא קפידא, אנן בתר מעיקרא אזלינן, זה ת"ד. וגם זו אינה ראיה, דלע"ד הירושלמי בפשיטות מיירי דקודם שנטל הבעל את החפץ כבר שליח ראשון נתן הגט לשליח שני שיוליכנה לה, וכיון שכן למ"ד משום תנאי גיטין והוי כאלו א"ל שלא ישלחנו ביד אחר, נמצא שבשעה שמינה שליח שני לא היה יכול לעשותו שליח דהא איתיה לקפידא. ובר מן דין אפילו תימא דהירושלמי מיירי בכל גוונא ואפילו קדם הבעל ובטל החפץ מעיקרא, עם כל זה לא מצי משלחו ביד אחר ואף על גב דכבר נסתלקה הקפידא, ה"ט משום דדעתיה דבעל מעיקרא שלא ישלחנו ביד אחר וכאלו צוהו וא"ל אל תגרשנה אלא אתה, משא"כ בנ"ד דמעיקרא לא צוהו לשלוחו שיתנהו לה על תנאי אלא כשהיה נותנו בתוך הזמן שקבע, אבל לאחר שיעבור הזמן ולא יבא כבר גמר בדעתו מעיקרא לגרשה כדי שלא תתעגן, דכל עצמו כששלח לה גיטה מחמת זה הוה, ואנן סהדי דאלו הוה ידע מעיקרא שלא יוכל לבא לאלתר הוה קא מגרש ולא היה מתנה כל עיקר.
 
שבתי וראה דאעיקרא דמלתא אין מכל אלו שהביא המורה ראיה לנדון שלנו, דשנא ושנא בין מגרש את אשתו בהחלט ובין שולח לגרש את אשתו בתנאי אם לא אבא, דכל מגרש את אשתו בהחלט מסתמא מחמת קטטה שיש ביניהם קא מגרשה, וכי התנה וא"ל שקול חפץ והב לה גיטה לצעורה נתכוון ורוצה הוא שיתקיים תנאו ממש כמו שאמר. וזהו כונת הירושלמי במה שאמרו משום תנאי גיטין, כלומר דתנאי גיטין שאני משום דלצעורה נתכוון והכי אמרו בירושלמי אמתניתין דע"מ שתתן לי איצטלתי דטעמא דחכמים משום תנאי גיטין, והוא הוא מה שאמרו בתלמוד דידן משום דלצעורה נתכוון ואיצטלית דוקא קאמר. משא"כ בשולח לגרש את אשתו בתנאי אם לא אבא וכו', דמסתמא לטובתה נתכוון שלא תתעגן, וכמ"ש התוס' בפ"ב דגיטין דף ח"י ע"ב [ד"ה חיישינן], וכן כתב הרא"ש בתשובה, לא קפיד זה שיתקיים תנאו ממש כמו שהתנה, אלא כל שנסתלקה הקפידא תו ליכא למיחש לתנאיה.
 
ומה שהביא עוד המורה מדברי מהר"י קולון ז"ל שכתב בשורש ז"ך דכל שהשליח משנה אפילו שינוי כל דהו פקע שליחותיה מיניה, וראיה מהא דתנן במעילה [כ"א ע"א], הבא לי מן החלון והביא לו מן הדלוסקמא, או שאמר תן בשר לאורחים ונתן להם כבד השליח מעל משום שלא עשה שליחותו, ע"כ. הרי דאע"ג דבין בשר לכבד ליכא שום קפידא, דבשר עדיף מכבד, ואם הוא נתרצה בבשר כ"ש בכבד, ואפ"ה בשינוי כל דהו מתבטל השליחות, זה ת"ד. ולע"ד אין נראה כן משמעתין דפרק הנודר מן הירק [נדרים נ"ד סוף ע"א] דקאמר שם, אפילו תימא מתניתין ר"ע מי לא מודה ר"ע דשליח בעי לאימלוכי. ופירש רש"י דהשליח פשע כיון דאיבעי ליה לאימלוכי. ואם כדברי המורה שהכבד בכלל הבשר ואם נתרצה בבשר כ"ש בכבד, אם כן מאי פשיעה איכא. והרשב"א שם בחידושיו פירש דלגבי שליח אין הכבד בכלל הבשר, דפעמים שאין דעתו של אדם אלא על בשר ממש ולא על מינו, עכ"ד. ואפשר דטעמא הוי משום שהוא רוצה להתכבד עם האורחים.
 
והנה זה לי ימים שעמדתי על דברי הרב מוהריק"ו ז"ל, והייתי מייתי עלה משמעתין דפרק האומר התקבל [גיטין ס"ה ע"ב] דקאמר שם, האומר לחברו ערב לי בתמרים ועירב לו בגרוגרות, תני חדא עירובו עירוב, ותניא אידך אין עירובו עירוב. ומשני, אמר רבה ל"ק הא רבנן והא ר"א. ורב יוסף אמר הא והא רבנן ול"ק כאן בשלו כאן בשל אחרים. ופירש רש"י דלרבה אפילו במידי דלאו איכפת ליה אמרינן כל מאי דאמר איניש לשלוחיה אי שני לאו שלוחו הוא, ולרב יוסף לא אמרינן קפידא אלא במידי דאיכפת למשלח, כגון הכא דלא ניחא לה שתתבזה במקום אחר, מוכח מהכא דלרב יוסף בשינוי דלא איכפת ליה למשלח לא בטיל השליחות. ובפ"ב דקדושין [מ"ח ע"א] גבי ההיא דמוקי תלמודא למתניתין כגון שא"ל הלוני דינר של כסף וקדש לי אשה והלך וקדשה בדינר של זהב, דמר סבר קפידא, ומר סבר מראה מקום הוא, כתב הרשב"א בחדושיו ז"ל, ק"ל היאך אפשר לומר מראה מקום ודלמא ניחא ליה למיהב מתנה מועטת ולא למיהב מתנה מרובה. תירצו בתוס' שהלך וקדשה בזהב שוה דינר של כסף, ואינו מחוור דהא בדינר של זהב קתני. ועוד שהשליח מוחל לו המותר שעל דינר של כסף. וגם זה אינו מחוור דא"כ מאי אינה מקודשת, שאין לומר קפידא במה שאינו מפסיד כלל כדאמרינן בפרק התקבל גבי ערב בתמרים וכו', עד כאן בשלו כאן בשל אחרים. ומסתברא דמ"ד מראה מקום הוא ס"ל דאנן סהדי דמינח ניחא ליה, דחזקה רוצה הוא להתייקר בבית חמיו ולא להתבזות, וחכמים סברי כאן וכאן קפידא, דאיכא דלא ניחא ליה למיהב מתנה מרובה ואיכא דלא ניחא ליה למיהב מתנה מועטת, והכל הולך אחר דבריו, עכ"ל. הרי ס"ל דכל מידי דלא איכפת ליה למשלח אין השינוי מבטל השליחות, אלא דהכא איכא מקום לקפידא, דאין אדם רוצה לקדש אשה בממון חברו דמצוה דרמיא עליה דאיניש ניחא ליה למיעבדא בממוניה, כדאמרינן בפרק אין בין המודר [נדרים ל"ו ע"ב] גבי התורם כרי של חברו. וכ"נ שהוא דעת הר"ן שכתב בר"פ התקבל [גיטין דף כ"ח סוף ע"א מדפי הרי"ף] דמתניתין דהאשה שאמרה הבא לי גיטי ממקום פלוני והביאו לה ממקום אחר דכשר, דהאי שליח הבאה שליח דידה הוי וכאלו קבלתו האשה מיד הבעל אלא שהיא מתנה שאינה מתגרשת עד שיגיע הגט לידה, וקמ"ל דכיון שאינה מתגרשת בקבלתו ליכא קפידא כשהביאו לה ממקום אחר, עכ"ל. הרי מוכח מדבריו ג"כ דכל מידי דלא איכפת ליה למשלח אפילו כי שינה לא בטיל השליחות.
 
ואם לחשך אדם לומר דהרי הרמב"ם בהל' עירובין [פ"ו הכ"ג] פסק כשינוייא דרבא וכפי מה שפרש"י לרבא אפילו במידי דלא איכפת ליה למשלח אי שני לאו שלוחו הוא. אבל יקשה עליו דבפרק האיש מקדש דף מ"ט [ע"א] אמימרא דאביי ר"ש ור"א כולהו ס"ל מראה מקום הוא. פרש"י, כלומר שם תמצאנו, ולת"ק הוי קפידא אי אפשי שתקבלנו אלא שם ואין זה שלוחה במקום אחר, ע"כ. מבואר מדבריו דטעמא דרבנן דפליגי אר"א היינו משום דס"ל דכי אמרה האשה לשלוחה התקבל לי גיטי במקום פלוני הרי זה קפידא שאינה רוצה להתגרש במקום אחר וכפרשב"ם בפרק גט פשוט [ב"ב קס"ה ע"א], וטעמא משום כדי שלא תתבייש שם, ולישנא דקפידא דקאמר בשמעתין הכי דייקא, וע"כ צ"ל דמ"ש רש"י בשמעתין דלרבא אפילו במידי דלא איכפת ליה למשלח אי שני לאו שלוחו הוא, היינו לומר דאע"ג דבסתמא לא הוה לה למיקפד על זה שהרי בע"כ היא מתגרשת, עם כל זה זאת שהזכירה לו מקום ואמרה לו התקבלי לי גיטי במקום פלוני מה שלא היתה צריכה לומר גילתה דעתה שהיא מקפדת על זה. וכה"ג כתבו התוס' בשמעתין דטעמא דמתניתין דהבא לי מן החלון וכן ערב לי בתמרים, דאע"ג דאין דרך בני אדם להקפיד על זה מ"מ זה שהזכיר מה שלא היה צריך גילה דעתו שהוא מקפיד על זה. והשתא דאתינא להכי איכא למימר דמ"ש מהריק"ו דבשינוי כל דהו פקע השליחות היינו היכא דאיכא הוכחה בדברי המשלח שאמר דבריו בדרך קפידא, ואע"ג דרוב בני אדם לא קפדי על זה מ"מ זה שהזכיר לא הזכיר אם לא שהוא מקפיד, וכפי דעתו ולשונו הא חזינן דמקפיד, וזהו כוונת הרב המגיד בפ"ט מהלכות גרושין דין ל"ז יע"ש. ובנ"ד כבר כתבנו דליכא שום שינוי וקפידא במה שנותנו לה השתא בלי שום תנאי, דמעיקרא לא צוהו הבעל שיתננו לה בתנאי אם לא אבא אלא כשהיה נותנו לה תוך הזמן שקבע משום שהיה סבור שיוכל לבא, וכמו שכתב המרדכי בפ"ב דגיטין. אבל כל שיעבור הזמן ולא יוכל לבא כבר גמר בדעתו לגרשה, שכל עצמו ששלח את גיטה מחמת כן עבד כדי שלא תתעגן, ואנן סהדי דאלו הוה ידע מעיקרא שלא יוכל לבא תוך הזמן לא היה מתנה כל עיקר כדהוכחנו מההיא דפ"ג דנדרים, ומה גם בנ"ד שאשתו שלחה שליח ותבעתו בדין שלא לעגנה, דזה לו זמן רב יותר משבעה שנים שהלך והניחה אלמנות חיות, דודאי אם לא היה מגרשה היה עושה עצמו רע לשמים ולבריות, וכיון שכן נסתלק מכאן קפידה דבזיון דאדרבה אם לא היה מגרשה יותר בזיון היה לו, ושמעתי שמוהרח"ש ז"ל הסכים להתיר מטעם קרוב לזה.
 
ועתה להגיד את הרשום בכתב כי בבא השליח לעינינו וראינו שעבר הזמן זאת עשינו, שמסר השליח הגט לאשה בפני ב"ד ובפני עדי מסירה, וכה אמר לה בעת המסירה, הרי זה גיטך ששלח ליך בעלך על תנאי אם לא יבא כו', וכבר עבר הזמן והרי את מגורשת מעכשיו. ואחר שמסרו לאשה עוד חזר ונטלו מידה ואח"כ מסרו לידה על תנאי וכך א"ל, ה"ז גיטיך ששלח בעליך והרי את מגורשת ממנו אם לא יבא לזמן פלוני. ועשינו כל זה כדי שתמתין האשה ולא תנשא כדי לכדביני ביני נכתוב לב"ד הצדק של מצרים שאם איש הזה המצא ימצא שם יעשו שיסדר לשליח שימסור הגט לאשה בלי שום תנאי, והרווחנו בהא ג"כ דהשתא שתמתין האשה מלהנשא כ"ע ידעו שבעלה לא שלח לגרשה בהחלט ובאז לא יהיה לו בזיון, וכשכתבו משם שהבעל חלף הלך לו ולא נודע את מקומו התרנוה להנשא אחר שעבר הזמן, וכל זה נעשה בהסכמת כל הרבנים. נאם הצעיר אפרים נבון.
שו"ת פרח שושן חלק אבן העזר כלל א סימן ב
 
על ענין הנזכר.
 
אמר הצעיר ישועה זין, הגם כי לא זכיתי להתאזר להיות נושא ונותן עם הרב המחבר זלה"ה בטור א"ה, ולא רציתי לבלש ולחפש אחר דבריו כעת כי מי יבא אחרי הארי החי ואחרי המלך אשר כבר עשוהו. מ"מ לבל יהיה חבורי זה חסר טור זה ראיתי להעתיק קצת מאשר כתוב אצלי בענינים הנוגעים לדברי הרב המחבר אע"פ שלא נקבעו על דבריו, וזה שייך על מ"ש הרב המחבר בכלל הנזכר [א'] סי' ז' על גט שהובא ע"י שליח, ונשתהה השליח ועבר זמן שקבע הבעל, אי מצי שליח למיהב ההוא גיטא לאשה, וכיצד תהיה נתינתו, וזאת תשובתי לרבני קושטאנדינה יע"א.
 
למאן דנהירן ובהירן וצהירן שמעתתייהו כמשה מפי הגבורה, דקרו ותנו כלהו ספרי דבי רב וכוליה תלמודא בקדושה ובטהרה. להוציא ממסגר נפש אשה עגומה ולהושיבה באפריון זכה וברה, ה"ה האלקים האדירים יושבי נטעים וגדרה החכמים השלמים הדיינים המצויינים הרבנים המובהקים ב"ד הגדול אשר בקושטאנדינה יע"א. אתה ה' תשמרם רצון תעטרם כצנה וסחרה, כי"ר. האותיות אשר דברנה הן מוקדם ידברו שלום שלום כמשפט הראשון למלכי רבנן דאמור בכפלא. וסמוך ונראה להודיע במרום קדשם איך זה ימים נתמלא כל הבית כלו אורה בראותי כתבם הבהיר, ובדברי קדשם כתוב לאמר איך זה ימים בא אברהם בן אהרן הלוי והביא גט שמסר לו הבעל ה"ר יעקב בכ"ר משה מימי במצרים כדי שיתנהו לאשתו דמתקריא חנולה על מנת שאם לא יבא ה"ר יעקב המגרש מאותו היום ועד סוף ר"ח ניסן של שנת התפ"ג ויתראה בקושטאנדינה בפני ב"ד וכו', יהיה הגט גט, ואם יבא ויתראה וכו', לא יהיה הגט גט. והר"א השליח נתאחר בדרך ולא בא עד חדש אייר אחר עבור זמן התנאי. ומפני חומר העיגון סמכנו לסברת מרן הב"י ז"ל ומסר השליח הנזכר הגט לאשה לזמן קצוב, ועדין הגט כמוס אתנו. אשר ע"כ באנו על הכתב לאחר שלרוחא דמלתא אם אפשר שמעכ"ת ישתדלו עם המגרש ה"ר יעקב הנזכר שיחזור ויעשה מורשם את ה"ר אברהם הנזכר שימסור הגט אשר אתנו פעם אחרת בלי שום תנאי, עכ"ל לשון הזהב. ידיע ליהוי להו כי המגרש לא נמצא בכל תחום מצרים, והקול נשמע שהלך לו לארצות המערב ולא נידע מקומו איו.
 
ולהיות כי שיחתם צריכה תלמוד באתי בשורותיים אלה לדון לפניהם ע"ג קרקע להבין אמרי בינה אמרות טהורות. ואין כונתי ח"ו לחלוק, כי מי יבא אחרי המלכים האדירים את אשר כבר עשוהו, אלא באתי להתלמד מדבריהם למקום אחר, כי כן שנינו לא הביישן למד, ואענותנותיהו דרבנן קא סמיכנא.
 
ואומר דמ"ש מעכ"ת, ומפני חומר העגון סמכנו לסברת הב"י ז"ל ומסר השליח הגט לאשה לזמן קצוב. איברא שמרן הב"י כתב בסי' קמ"ד [דף ס"ה ע"ב] וז"ל, הנותן גט לשליח ליתנו לאשתו ע"מ שאם לא יבא מאותו יום עד שתי שנים יהא גט, ואם יבא תוך שתי שנים לא יהא גט והאשה לא רצתה לקבלו עד שעברו יותר מששה חדשים אחר השתי שנים, עשה מעשה בזה ה"ר יהודה בן בולאט ז"ל וצוה ליתנו לה והתירה מיד וכתב על זה פסק, וגם על ידינו היה מעשה פה צפת ת"ו והתרנוה בכנופיא, עכ"ל. ומדבריו אלה משמע שאין חולק בדבר, מיהו רבים אשר אתנו החולקים על זה כמו שיתבאר לקמן בס"ד. ובראשם הגאון מהרא"ם שהביא בתשובה סי' (צ') [צ"ב] דברי מהר"י בן בולאט וחלק עליו, ע"ש ובסי' כ"ג ול"א שבח"א, ובח"ב סימן כ"ט האריך הרבה לבטל הגט הזה מתרי טעמי, חדא משום דאיכא קפידא דבעל, שאם היה נותנו לו בתוך הזמן עם התנאי היה נשמע הקול שהוא גט של מצוה שחשש שמא ימות ותשאר עגונה כל ימיה ויש לו בזה כבוד מכל העולם, ואלו עכשיו שנתנו לה לאחר הזמן בלי שום תנאי יחשבו העולם שעתה שלחו לה כדי לגרש אותה בגט מוחלט, והוא גנאי גדול שיגרש את אשתו בגט מוחלט בלתי שום סיבה, דלב"ש אינו מגרשה אלא אם מצא בה ערות דבר כו', אבל בלתי שום סיבה לא, וכיון דאיכא בזיון דבעל (הגט) [בגט] מוחלט אין קפידא גדולה מזו. ועוד טעמא אחרינא שכיון שהשליח א"א שיתן אותו בתנאי אלא בסתם, אין לך שנוי דעת דבעל גדול מזה ונתבטל שליחות השליח, כי הבעל לא עשאו שליח אלא לגט של תנאי לא לגט מוחלט, והאריך הרב בקיום שני טענות אלו ע"ש.
 
והגם שדברי הרב אינם צריכים חזוק, מ"מ לאשר ראיתי שהאחרונים דחו טעם זה דבזיון דבעל ואמרו שאין כאן בזיון, נלע"ד להביא ראיה לדבריו מדתנן בפ"ט דמסכת נדרים [ס"ו ע"א], פותחים לאדם בכבוד עצמו וכבוד בניו, אומרים לו אילו היית יודע שלמחר יהיו אומרים עליך כך היא וסתו של פלוני מגרש את נשיו, ועל בנותיו יהיו אומרים בנות גרושה הן מה ראתה אמם של אלו להתגרש, הרי זה מותר, ופסקוה כל הפוסקים. הרי מבואר שהמגרש את אשתו יש בו בזיון לו ולבניו, משא"כ במגרש על תנאי שיש בו כבוד גדול כנז"ל. וכ"כ מהר"ש טאייטאצאק בספר שארית יאודה על דברי מרן ז"ל הנזכר וז"ל, עיין בהרא"ם שמחמיר בזה בתשובה סי' כ"ג וסי' (צ') [צ"ב] ע"ש, עכ"ל. וגם הרב המבי"ט חולק על זה כמבואר בתשובה ח"ב סימן קל"א דף ס' ע"ד וז"ל בקצור, ביום ה' אדר השכ"ט נמצאתי בבית הועד עם הרבנים הרדב"ז והר"י קארו על גט א' שנכתב בהורמוז, ונעשה איש אחד שליח להביאו לצפת ע"מ אם לא אבא מהיום ועד סוף שתי שנים כו', ונתעכב הגט בידו עד קרוב לשלשה שנים וא"ל כי היה נ"ל שלא היה מקום לזה הגט, לתתו סתם א"א שהוא הטיל בו תנאי, לתתו בתנאי כבר עבר התנאי. וע"ז הלכו לחכמים הנזכרים וכו', א"ל מה נראה לך. א"ל כבר גליתי דעתי זה כמה שנים ושכן נמצא בתשובות הרא"ם. א"ל שנינו מסכימים שיותן. אמרתי גם ביניכם יש הפרש בענין הנתינה, ואם ינתן בתנאי לדעת א' מכם אינו גט, ואם בסתם לדעת האחר אינו גט. א"ל איך נעשה כי זאת האשה היא עגונה כי האיש הלך בדרך מרחוק. א"ל לדידי אינו ראוי ליתנו, אבל לדידכו יתנהו לה השליח ע"ת ב' שנים כמו שנראה לההר"ד, ויחזור ויקחנו ויתנהו לה בסתם כמו שנראה להרר"י נר"ו. וכן עשו, עכ"ל. למדנו שגם המבי"ט ס"ל שאין לו תקנה, ומה שיש לדקדק בתשובה זו יתבאר לקמן בס"ד. ומדברי המבי"ט הנזכר למדנו ליישב מאי דקשיא בדברי מרן הב"י, שמאחר שבב"י הביא האי ענינא בלי שום מחלוקת מפני מה השמיטה משלחנו הטהור ולא הזכירה כלל, ואדרבה ממ"ש בסי' הנזכר [קמ"ד] ס"ו, הרי שאחרו אחר הזמן שאמר ואח"כ כתבו ונתנו לה הרי זו ספק מגורשת. משמע דבנ"ד ג"כ שאחרו הוי ספק מגורשת וכמ"ש מהריק"ש בהגהותיו על זה וז"ל, מכאן נראה קצת שהגט שנעשה בתנאי אם לא יבא תוך שנה ועברה השנה אין לתתו אח"כ, וכן דעת הרא"ם כו' ע"ש, וזה הפך מ"ש בב"י. והנראה ליישב בדוחק הוא דכשכתב הב"י עדין לא ידע שהרא"ם והמבי"ט חולקים בזה, אמנם אחר שידע שהם חולקים לא רצה לפסוק לנגדם והשמיט הדין הזה והניחו לחכמי הדור שיפסקו בזה כפי דעתם אחרי ראותם סלע המחלוקת. וכמו שהכריח הר"ב גינת ורדים שהמעשה הזה של הרב המבי"ט היה אחר שנדפס ספר הב"י, שכ"כ בתשובות דשייכי לא"ה כלל א' סי' ז' וז"ל בקצור, והנה מעשה הלז היה מאוחר בזמן הרבה לאותו מעשה שעשה הרב כבר בצפת ת"ו, וכבר רמוז בספר הרב המבי"ט שכבר בא לפניהם מעשה כזה מקדמת דנא, והיינו המעשה שהזכיר הב"י, וספר ב"י נדפס בשנת שי"א ומעשה זה של המבי"ט היה בשנת השכ"ט, אשר ע"כ ע"פ הדברים האלה אע"פ שכבר פשיט להתרא הב"י בספרו הנה בשביל כבודו דהרדב"ז במעשה הזה עכבוה לינשא והתחילו למנות תחלת קצבת הזמן משעת מסירת הגט. ולכן לענין מעשה כיון שהרב עשה וחשש לכבוד הרדב"ז, לכתחלה כן ראוי לעשות, והיינו בשטר שליחות שאינו מבורר יפה כמדובר, עכ"ל. ויש לדקדק בדברי הרב ז"ל דאיך כתב דמרן ז"ל עשה וחשש לכבוד הרדב"ז, והלא לדעת מרן אם ינתן בתנאי אינו גט כמ"ש בתשובה הנז"ל. ויש לישב דמ"ש שחשש לכבוד הרדב"ז היינו שעכבוה לינשא והתחילו למנות קצבת הזמן משעת מסירת הגט, אבל לא לענין נתינת הגט לזמן כי בזה מרן ס"ל דאינו גט במשנה מדעת משלחו שלא התנה אלא עד אותו זמן, וכמ"ש בתשובה הנזכרת שמסר הגט בסתם פעם שניה לקיים דעת מרן. וכ"כ מהרח"ש בתשובה סי' י"ב שאם השליח קבע זמן מעת נתינת הגט ליד האשה הרי שינה מדעת משלחו שרצה שתתגרש מיד אחר שהגיע הזמן שקבע מעת נתינת הגט ליד השליח, ודחה תשובת המבי"ט שבח"א שנראה בהפך מזה, ע"ש.
 
ומעתה נוראות נפלאתי על מעכ"ת בזה, דכיון דהם סמכו על דעת מרן כמבואר בדברי קדשם איך נתנו הגט לזמן קצוב והלא לדעת מרן אינו גט כמבואר בתשובה הא', ומה גם דאפילו לדעת הרדב"ז נראה דבנ"ד אינו גט, דע"כ לא קאמר הרדב"ז כן אלא בשטר שליחות שאינו מבורר כמ"ש הרב גינת ורדים וכן נראה מדברי המבי"ט בתשובה הנזכרת שכתב וז"ל, אלא שה"ר דוד נר"ו היה אומר שיתנהו לה על תנאי מהיום אם יבא תוך שתי שנים, כי גם שאמר מהיום שנראה יום נתינת הגט ליד השליח, גם נראה שיאמר לה מהיום מיום נתינת השליח הגט ליד האשה, ע"ש. אמנם בנ"ד שהזמן מבורר בשטר השליחות שהוא עד סוף חדש ניסן כ"ע מודו שאין ליתנו לזמן, וכמ"ש מהר"מ די בוטון בתשובה נדפסה בתשובות מהרח"ש והסכים בזה מהרח"ש ע"ש. וכ"כ הרב גינת ורדים לישב שתי תשובות הרדב"ז דלכאורה נראה דפליגי, דבסי' תשצ"ג כתב דהשליח נותנו לה בלי תנאי, ובמעשה שהעיד עליו המבי"ט שהובא בתשובות שניות דהרדב"ז סי' שע"ט כתוב שנותנו בתנאי, וע"כ לחלק בין היכא שהזמן מבורר בשטר השליחות להיכא דאינו מבורר, וא"כ בנ"ד שהזמן מבורר היה להם ליתנו בסתם דבזה גם הרדב"ז מודה וכנז"ל.
 
ועוד יש לתמוה דבאומר שנתנו הגט לזמן קצוב משמע שאינו הזמן שקצב הבעל שהוא ששה חדשים, אלא שלפי שהבעל נתנו לזמן לא רצה ליתנו סתם משום קפידא דבעל כמ"ש הרא"ם, ולכך נתנוהו לזמן קצוב אשר נראה בעיניהם כדי שלא יהיה גנאי לבעל. ואחר שאלת אלף מחילות אם זאת היא כונתם נראה דא"א לעשות כן, דע"כ לא כתב הרדב"ז אלא לתתו כפי הזמן שקצב הבעל משום דאמרינן שכונת הבעל היא שימנה הזמן מעת הגעתו ליד האשה וא"כ שליחותו דבעל קא עביד, אבל לעשות זמנים אחרים מדעתנו מנין לנו כי אין זה שליחות הבעל. וגדולה מזו כתב מהרח"ש בתשובה הנזכרת וז"ל בקצור, אמנם יש לי לגמגם קצת במה שהסכימו הרבנים הנז"ל ליתנו לה תחילה על תנאי ואח"כ בסתם, דאיכא למיחש שמא מעת נתינת הגט לשליח עד ב' שנים קאמר, ועכשיו שנתנו לה בתנאי אחר שהגיע ליד האשה וצריכה להמתין עוד ב' שנים איכא קפידא דבעל, כי שמא לא רצה אלא שתתגרש מיד אחר עבור הזמן מעת נתינת הגט ליד השליח, וה"ל שינה מדעת הבעל שצריכה להמתין עוד שתי שנים אחר שהגיע הגט לידה כו', ע"ש. גם הרב פני משה ח"ג בתשובה סי' מ"ד דף ע"ה כתב וז"ל בקצור, ולא עוד אלא כי בתחלת המחשבה יש לצדד ולומר שאפילו אם היה הגט עדין שלם כו' וחזר ליתנו לה בתנאי לא היה מועיל כלום, דתכף ומיד בנתינתו הראשונה ששנה מדעת הבעל שנתנו לה בפני רבים בתוך הזמן בלתי תנאי איכא הקפדה דבעל ונתבטלה שליחותו, ותו לא הוי שליח בנתינה השניה, והנהו דאמרי בקצת מקומות כיצד יעשה יטלנו הימנה ויחזור ויתננו לה שניא היא, ולרוב הנחץ לא אאריך כו', ע"ש. ומעתה הדבר יוצא בק"ו דבנ"ד שכבר עבר זמן התנאי, שהרי מבורר בשטר השליחות סוף הזמן כנז"ל, דפשיטא דהוי משנה מדעת הבעלים, ולדעת הרבנים הנזכרים לא מהני בנ"ד שיחזור ויתננו לה סתם כנז"ל.
 
ולי הדיוט נראה לגמגם עוד בזה מטעמא אחרינא, והוא דכיון דמחמת הספק רוצים לתתו פעם אחרת הרי זה דומה למ"ש הפוסקים ופסק מרן בש"ע סי' קכ"ב [סע' א'] דמי שאמר לסופר ולעדים לכתוב ולחתום וליתן גט לאשתו, וכתבו וחתמו ונתנו לה ונמצא פסול או שנאבד, יכולים לכתוב גט אחר, ואם לא נאבד והם מסופקים אם הוא כשר כו', הרי עשו שליחותם וצריך הבעל לחזור ולומר להם לכתוב ולחתום, עכ"ל. וא"כ בנ"ד נמי כיון דאיכא מ"ד שצריך ליתנו לזמן, הנה לדידיה כבר עשה שליחות הבעל, וצריך הבעל לחזור ולעשותו שליח כדי שיוכל לתתו פעם אחרת סתם וכנז"ל. ומ"מ אם יכשר בעיניהם יאמרו לשליח שיחזור ויתן לה הגט סתם, לצאת י"ח מרן שכתב שצריך לתת לה הגט סתם והגם שכתבנו לעיל דאכתי לא פלט מספקא לדעת מהרח"ש ומהר"מ בינבינישתי [פני משה], מ"מ כדאי הם שלשת הרועים המבי"ט והרדב"ז ומהרי"ק לסמוך עליהם לתתו אח"כ סתם. ומה גם כי מהרח"ש ומהרי"ק לא החליטו המאמר לפסול בזה, דמהרח"ש כתב יש לגמגם ומהר"מ כתב בתחלת המחשבה יש לצדד, משמע דס"ל דאין בזה קפידא כ"כ בשעת הדחק, ונ"ד שעת הדחק ומה גם דנ"ד היא ארוסה וכתב מהרשד"ם ז"ל דיש להקל בה דאין בה כל כך גנאי לבעל וכמו שיתבאר לקמן בס"ד, אבל בלאו הכי לא עבידנא בה עובדא, כי מאחר שהאדם הגדול בענקים ותועפות רא"ם לו סגר המדבר וכתב דאינו גט, אריה שאג מי לא יירא, כי הגם שהאחרונים חלקו עליו, מ"מ פוק חזי מ"ש עליו מהרח"ש בתשובה א"ה דף ק"ה ע"א וז"ל, והגם שנראה שחכמי דורו חלקו והכשירוהו משום חשש עגון, כבר נודע עוצם חכמתו של הרב המופלא הנזכר ז"ל עד היכן הגיע, ומקובלנו שהרב הגדול מהר"י ן' לב ז"ל היו בעיניו דברי הרב מהרא"ם כביכול כיוצא מפי הגבורה, עכ"ל ע"ש. כ"ש בנ"ד דנראה מדברי הרב דהיו עמו במחיצתו הרבה מחכמי דורו מסכימים לדעתו כמ"ש מהר"מ די בוטון בתשובה הנזכרת. וכתוב עוד שם דאע"ג דמהרשד"ם צדד צדדים בראיות נגד הרא"ם, מ"מ בנשואה לא היה עושה מעשה נגד הרא"ם וכן כתב שם בשם המר"מ די טוול דאם מת הבעל אחר שנתן גט זה חולצת ולא מתיבמת, ע"ש. ומהרח"ש כתב בסוף אותה תשובה וז"ל, ולכן אני אומר להתלמד במקום אחר דאלו נשאת האשה לא היינו מוציאים אותה מתחת בעלה אחר שכבר נעשה מעשה בצפת תוב"ב והיינו עומדים בשב ואל תעשה, אבל כל שלא נשאת לדון בקום עשה להתיר אין לנו אחר שיצא מפי הרב הגדול ז"ל ומה גם שנראה ממ"ש בסי' (צ') [צ"ב] מתשובותיו שהיה בית ועד בזה עם חכמי דורו, ע"ש. והרב לחם רב כתב בתשובה סי' ל"ב וז"ל בקצור, דאחר השלמת הזמן א"א ליתנו לדעת הרא"ם כו', והגם כי הרב מהריק"א התיר, מ"מ ראוי לחוש לדברי הרא"ם דנמוקו עמו מהטעם שכתב בסי' ל"א, וכן טעם דבזיון דבעל שכתב הרב הכהן נר"ו כתבו בסי' כ"ג, עכ"ל. ומדבריו אלה מוכח שכן דעת מהרש"ך, שגם שבתשובות שבידינו בח"ב סי' ט"ל לא נזכר מזה אפשר שנשמט מהדפוס. וגם מהריק"ש בהגהותיו לסי' קמ"ד כתב וז"ל, ורשד"ם בא"ה לא רצה להתיר כי אם בארוסה לבד, ואנא לא הוה עבידנא בה עובדא אם לא בספק מת שלא במקום יבם מדין ס"ס, ומיהו כדאין הם המתירים לסמוך עליהם מי שירצה, ע"ש. ומריהטא דלישנא משמע דאפילו בארוסה לא הוה עביד בה עובדא. ואפשר שדעתו כדעת מהר"מ די בוטון שכתב בתשובה הנזכרת דכפי הטעם שכתב הרא"ם בסי' ל"א, דהיינו שנוי דעת דבעל שאמר לו ליתנו על תנאי כו', והוא נתנו סתם ונתבטל שליחות השליח. אך מאחר שמצאנו למהרשד"ם שמתיר בהדיא בארוסה, ולגדולי האחרונים שמתירים אף בנשואה, ה"ה מרן ב"י, והרדב"ז ומהרי"ט צהלון בתשובה סי' ק"י, והרב גינת ורדים בתשובה דשייכי לא"ה כלל א' סי' ז' ע"ש, והרב עדות ביעקב בתשובה סי' ח"ל עיין שם באורך, אית לן למנקט מילתא מציעתא דהיינו דבארוסה יש להתיר דגם הרא"ם זלה"ה וסיעתיה מודים בה דלית בה קפידא דבעל, וגם הטעם השני שכתב הרא"ם דשנה מדעת הבעלים ובטל שליחותו נראה דלא שייך בארוסה, לפי ששני הטעמים סובבים על קוטב אחד כמו שנראה מדברי הרא"ם שבח"ב סי' כ"ט [מים עמוקים ח"א סי' ל'] שכתב וז"ל בקצור, אבל בנ"ד שאין הקפידא בקדימת הזמן ואחורו לבד, אלא גם בעד הכבוד והבזיון דבגט מוחלט איכא בזיון, אינו גט מכיון דשינה מדעת הבעלים, דאיהו לא שוייה שליח להכי דומיא דאל תגרשנה אלא בבית וגרשה בעליה כו', ע"ש. ואם כן בארוסה כיון דלית ביה בזיון לא חשיב שנוי, ובפרט בנ"ד דהם קדושי סבלונות דבזה כ"ע מודו, וכמ"ש מהר"א ברודו הובאו דבריו בתשובת הרב בעל פני משה ח"ג דף ע"ה ע"ד ע"ש. והייתי רוצה להשתעשע בפלפול בדברי הפוסקים במ"ש לדחות ראיות מהרא"ם אלא שאין הפנאי מסכים לזה.
 
אך את זה ראיתי ונתון אל לבי ליישב דברי הרמב"ם ז"ל שבפ"ט מה' גרושין [הכ"ג - ד'], כי לכאורה נראה שהמה סותרין זה את זה שכתב וז"ל, א"ל כתבו ותנו לאשתי גט לאחר השבוע, אין כותבים אלא עד שנה (מ)אחר השבוע כו', א"ל לאחר החדש, אין כותבים עד לאחר השבת מחדש שני כו', הרי שאחרו אחר הזמן שאמר ואח"כ כתבו ונתנו לה, כגון שאמר לאחר החדש וכתבו ונתנו לה לאחר שתי שבתות מחדש שני הרי זה פסול, עכ"ל. ופסקו מרן בשלחנו הטהור סי' קמ"ד ס"ו. ומכאן משמע דבשולח גט לזמן אם אחרו הזמן פסול, וכמש"ל בשם הגהות מהריק"ש. וממה שכתב לקמן באותו הפרק [פ"ט הל"ג] וז"ל, תנהו לה ביום פלוני ונתנו לה בתוך הזמן אינו גט, אל תתנהו לה ביום פלוני ונתנו לה מלפניו או מאחריו אינו גט שהרי הקפיד על עצמו של יום, עכ"ל. ופסקו מרן בש"ע סי' קמ"א סמ"ח. משמע דדוקא כשאמר אל תתנהו לה אלא ביום פלוני הוא דקפיד אלפניו ואחריו, אבל כשאמר תנהו ביום פלוני אם נתנו לאחריו כשר. ומזה יש ללמוד לגט זמן דכשר אם אחרו, וזה הפך ההיא דלעיל. וראיתי להרב בעל בית שמואל שכתב בסי' קמ"ד סקי"א וז"ל בקצור, ומה שכתב הרמב"ם בפ"ט באומרו תנהו לה ביום פלוני אם הקדים אינו גט, צ"ל דוקא בהקדים אינו גט, אבל באחר אינו בטל הגט אלא פסול, ולהמחבר ספק הוא, ודלא כהב"ח שכתב שם דיכול לאחר, עכ"ל. ודבריו תמוהים בעיני, דאשתמיטת דברי הטור שכתב בהדיא בסי' קמ"א על דברי הרמב"ם הנזכר וז"ל, ומשמע מדבריו אבל כשאמר תנהו לה ביום פלוני יכול לאחר ולא להקדים, עכ"ל. וכ"כ בשלטי הגבורים פרק התקבל [גיטין דף ל"א ע"ב מדפי הרי"ף] ע"ש. והרא"ם בתשובה ח"א סי' כ"ג נתן טעם לזה וז"ל בקצור, ולפי ששמעתי כי קצת מהלומדים חשבו להכשיר זה הגט מאחר שלא פירש לומר שאם יתן אותו לאחר זמן אינו גט, והביאו ראיה ממ"ש הרמב"ם תנהו לה ביום פלוני ונתנו לה בתוך הזמן אינו גט, ופירש הטור דיכול לאחר ובלבד שלא יקדים, והלא הדברים ק"ו אם כשאמר בהדיא לשליח תנהו לה ביום פלוני דמשמע לכאורה שהקפיד הבעל שיתן לה הגט באותו יום עם כל זה יכול לאחר, כל שכן בנ"ד כו', הוכרחתי לפרש ההפרש שבין המאמרים ההם כו' מפני שלגבי תנהו במקום פלוני מצינן לפרושי מלתיה בקפידא שאין רצונו שילעיזו עליו, כדפרש"י, וגבי תנהו לה ביום פלוני דמצינן לפרושי למלתיה בקפידא בקודם יום פלוני ולא מצינן לפרושי למלתיה לאחר זמן בשום קפידא אמרו אם נתנו אחר זמנו הגט גט. ואם כן בנ"ד דמצינן לפרושי למלתיה בתרי קפידי, קפידא דזמן וקפידא דבזיון, דלגבי קפידא דזמן אינה אלא שלא להקדים, ולגבי קפידא דבזיון קפידא דידיה אינה אלא שלא לאחר, מי הוא זה שירצה לגזור ולומר שאין הקפדתו דבעל אלא בזמן אבל בבזיון לא, עכ"ל ע"ש. הרי מבואר מלתא בטעמא דגבי תנהו לה ביום פלוני אין הקפידא אלא שלא להקדים אבל יכול לאחר, ודלא כהרב בית שמואל.
 
ומכל מקום עדין הקושיא במקומה עומדת גם לדברי הרא"ם, מפני מה באומר לאחר החדש אם אחרו פסול, דסתם אי אפשר לפרש הקפידא אלא בזמן, ואם כן מן הראוי היה שאם אחרו כשר דומיא דתנהו לה ביום פלוני וכמ"ש הרא"ם דהתם לא שייך קפידא דבזיון. ויש ליישב בדוחק עם מ"ש מרן הכ"מ בפ"ט מה' גירושין [הכ"ג] ליישב תמיהת הר"ן שתמה על הרמב"ם על מ"ש, ואם אחרו לאחר הזמן שאמר ואח"כ כתבו שהגט פסול, כלומר מד"ס ואם נשאת לא תצא, ואמאי והא מידי ספקא לא נפיק ואפילו אם נשאת תצא. ותירץ וז"ל, ונראה לי שטעמו של רבינו שכל שהוא אחר השבוע אפילו מופלג לא נפיק מכלל אחר השבוע וכן באחר שנה, אלא שחכמים תיקנו להזהיר מלכתוב אלא בזמן דלשתמע שהוא אחר ממש סמוך לו, והלכך לית ביה אלא פסולא דרבנן, עכ"ל. ובזה מובנים דברי הרמב"ם דכיון דפירוש לאחר השבוע משמעו הוא אחר סמוך ממש הו"ל כאלו אמר אל תתנהו לה אלא ביום פלוני דקי"ל שאין יכול להקדים ולא לאחר אע"פ דלא שייך ביה קפידא דזמן, ה"נ כיון דקפיד שיהיה סמוך לשבוע, וק"ל. וכפי זה אין ראיה מדברי הרמב"ם לגט שנתן לזמן ועבר הזמן שהוא פסול כמ"ש מוהריק"ש ז"ל וכנז"ל, דשאני הכא שהקפיד שיהיה אחר השבוע סמוך. וכן הדעת נוטה שאם היה אפשר להביא ראיה מדברי הרמב"ם לפסול לא הוה שתיק מינה הרא"ם לסתור דברי שכנגדו שרצה להביא ראיה מדברי הר"ם במז"ל להכשיר וכנז"ל.
 
איברא דלכאורה יש לדחות מה שכתבתי ממ"ש הטור בסי' הנזכר [קמ"ד, דף ס"ה ע"ב] וז"ל, כתבו גט ותנו לאשתי אם לא באתי לאחר השבוע, לא יכתבו ויתנו עד שיעברו שני השמטה הזאת שעומדים בה ושנה ראשונה של שמטה שאח"כ כו', ובכולם אין מקדימים ממה שאמר, אבל אם אחרו אין בכך כלום, עכ"ל. הרי מבואר דגם שאמר לאחר השבוע דמשמע סמוך מ"מ אם אחר אין בכך כלום, ומ"ש זו מההיא שכתב הרמב"ם ואם אחרו פסול. מיהו אחר העיון נראה דל"ק משום דעל כורחך לומר דהרמב"ם פליג עם הטור בזה, וכמ"ש לקמן בס"ד.
 
וראיתי להב"ח שכתב בסי' הז' סק"ז וז"ל, אבל אם אחרו אין בכך כלום, טעמו שהרי לא התנה אלא שלא יכתבו הגט אלא כשלא יבא לאחר השבוע, אבל אם יבא מקודם לא יכתבו כלל, אבל אם לא קבע זמן לכתיבה וכו', ואפילו אם יאחרו מלכתבו כמה חדשים ויותר כשר הגט ונותנים לאשתו וכו', אבל בדברי הרמב"ם בסמוך שקבע זמן לכתיבת הגט שאמר כתבו גט ותנו לאשתי לאחר השבוע אין כותבים אלא עד שנה שלאחר השבוע, ואם אחרו הזמן שאמר ואח"כ כתבו וכו', הגט פסול, עכ"ל. וכן מצאתי כתוב בהגהה כתיבת יד על מ"ש הטור בפירוש דברי הרמב"ם וז"ל, ויראה שהוא מפרש דברי הרמב"ם ז"ל שר"ל שלא יכתבו עד שנה אחר השבוע, ואינו נראה כן מדבריו אלא אדרבה ר"ל שיכתבו מיד אחר השבוע ואין להם זמן לכתבו אלא תוך השנה, וכן באינך, ע"כ. וכתב ע"ז, פירוש לאפוקי בשנה התשיעית דהוי כמו אחרו ופסול, ואפשר דאף הטור מודה בזה ומ"ש לעיל אבל אם אחרו אין בכך כלום היינו גבי אם לא באתי כו', אבל הכא שצוה לכותבו אחר שנה קפיד אזמן דוקא, עכ"ל הרש"ל. ואני שמעתי ולא אבין איך אפשר לומר דהרמב"ם לא פליג עם הטור בזה, והלא שורש דין זה הוא ממאי דגרסינן בשלהי מי שאחזו [גיטין ע"ז ע"א], ת"ר לאחר שבוע שנה, לאחר שנה חדש, לאחר חדש שבת. ונאמרו בה הרבה פירושים הובאו בדברי הרא"ש [שם סי' י"ד] וז"ל בקצור, פרש"י דמיירי בנתן לה גט ואמר אם לא באתי מכאן לאחר שבוע זו אינו גט עד שתעבור כל השנה השמינית, וכן אחר שנה חדש. ור"ח פירש שאמר לה הרי זה גיטך לאחר שבוע אינה מגורשת עד שתעבור שבוע ושנה שמינית וכו'. והרמב"ם [גירושין פ"ט הכ"ג] כתב, א"ל כתבו ותנו גט לאשתי לאחר שבוע אין כותבים אלא עד שנה לאחר השבוע כו'. גם פירוש זה לא יתכן, אלא הפירוש הנכון הוא באומר כתבו גט ותנו לאשתי אם לא באתי לאחר השבוע לא יכתבו עד שתעבור השבוע שנה שמינית וכן כולם, אבל לאחר זמן אין קפידא אם מאחרים הכתיבה, עכ"ל [הרא"ש]. ומה שיש לדקדק בדבריו אין כאן מקום להאריך. ומ"מ מדבריו למדנו שמקור דין זה הוא תלוי בביאור דברי הגמ', דלדעת הרמב"ם כי קאמר תלמודא לאחר שבוע שנה ר"ל שאינו יכול לאחר יותר משנה אבל יכול להקדים כמו שירצה, וכמ"ש הטור ומרן הכ"מ, ולדעת הרא"ש מ"ש בגמרא לאחר שבוע שנה ר"ל שאינו יכול לכתוב עד שתעבור שנה אבל יכול לאחר כל מה שירצה. ומאחר דפליגי אהדדי כיצד רצו לזווגם והם קשה לזווגם כקריעת ים סוף, ובדוחק יש ליישב וק"ל. ומיהו הנכון דפליגי אהדדי, ובזה יבאו דברי הרמב"ם על נכון כמ"ש, ואין מהם ראיה לסתור דעת הרא"ם.
 
ובחפשי אמתחות האחרונים מצאתי להרב בעל עדות ביעקב בתשובה סי' ל"ח שהקשה דברי הרמב"ם הנזכר אהדדי כנז"ל, וכתב ליישבם על פי מה שמצא בחדושי הריטב"א בשם ר"ח דכיון דאכתוב גיטא שוב לא קפיד, וכתב וז"ל בקצור, דחילוק איכא בין היכא דאכתי לא אכתוב גיטא אלא א"ל כתבו ותנו לה אחר שבוע, ואפשר דלא מגרש לה כו', להיכא דאכתוב גיטא ונתנו לה ביד שליח וא"ל ליתנו לה ביום פלוני וכו', דדוקא קודם אותו יום מקפיד אך לאחר אינו מקפיד דכיון דגמר לגרש על הסתם שוב אינו מקפיד באחורו כו', ע"ש, וע"פ זה דחה דברי הגאון הרא"ם. ולענ"ד נראה דיש לדחות דאפשר דע"כ לא קאמר ר"ח דלאחר לא קפיד אלא כשבזיון דבעל הוא שידעו בו רבים ולכך כיון שגמר לגרש שוב לא קפיד שאם לא יודע היום יודע למחר, דמלתא דעבידא לאגלויי היא, אבל כשהבזיון הוא שיאמרו שגרשה בגט מוחלט וכנז"ל, אז אם יאחר שפיר שייך ביה בזיון דבעל שיאמרו שגירשה בלא סיבה וכמ"ש הרא"ם.
 
וראיתי להרב בעל עדות ביעקב שיצא לידון בדבר חדש לדחות דברי הרא"ם במה שלא נזכר בדברי שום אחד מהפוסקים המשיגים עליו וז"ל בקצור, זאת לא זאת דאעיקרא דדינא במקום דאיכא בזיון דבעל אי אזלינן אבתריה או לאו. נראה דבמחלוקת שנויה בין רב ור' חנינא בפרק התקבל דגרסינן התם [גיטין ס"ג ע"ב], אמר רב אין האשה עושה לקבל לה גיטה מיד שליח בעלה, ור' חנינא אמר אשה עושה שליח כו'. מ"ט דרב איבעית אימא משום בזיון דבעל, איבעית אימא משום חצרה כו'. והנה כתב הרב בהלכות [דף כ"ט ע"א מדפי הרי"ף], הא מלתא חזינן בה פלוגתא ביני רבוותא, איכא מאן דפסק הלכתא כרב ואיכא מאן דפסק הלכתא כרבי חנינא כו', הלכך הלכה כר"ח, ודא היא סברא דרבינו האי גאון ז"ל, ומסתברא כותיה, ע"כ. וכדעתו דעת תלמידו הרמב"ם [גירושין פ"ו ה"ט] והרבה מן האחרונים ז"ל, אלמא נראה דגם במקום דאיכא בזיון דבעל ס"ל לכל הני רבוותא דעל הסתם ליכא למיחש לבזיון דבעל. והגם דאיכא מרבוותא דלא ס"ל הכי, מ"מ כיון דפלוגתא דרבוותא היא הו"ל להרא"ם למימר דאם מת חולצת ולא מתייבמת, ולא להחליט המאמר פעם ושתים דהגט אינו גט כלל והרי היא כאשת איש לכל דבריה, עכ"ל.
 
ולי הדיוט נראה להליץ בעד הרא"ם, חדא דרבים וגדולים הם שפסקו כרב, וחשש להם מרן בשלחנו הטהור סי' קמ"א [סע' א'] וכתב, וי"א שאין האשה יכולה לעשות שליח לקבל מיד שליח בעלה, ע"ש. וטעמייהו כתב הר"ן בפרק התקבל [דף כ"ט ע"א מדפי הרי"ף] וז"ל בקיצור, ואחרים דוחים דליכא למיפשט מהא דקי"ל כר"ח אלא דוקא דליכא בזיון דבעל, אבל היכא דאיכא למיחש לבזיון דבעל אפשר דלא קי"ל כותיה, ולא נהירא כו', אלא הכי הוא דאיכא למימר דהני עובדי לא מוכחי, אלא אי איכא למיחש אי חזרה שליחות או לא, ומשכחת לה אפילו אליבא דרב, כגון דבעל לא קפיד וליכא משום בזיון דידיה וליכא משום חצרה הבאה לאחר מכאן וכו', ע"ש. ומירושלמי [גיטין פ"ו סוף ה"א] משמע דחיישינן לבזיון דבעל כמ"ש הסמ"ג [עשה נ', דף ק"ל עמודה ב'] בשמו, ע"ש. ולי הדיוט נראה דאפילו לסברת הפוסקים כרבי חנינא לאו משום דס"ל דלא חיישינן לבזיון דבעל, אלא טעמא הוא משום דהכא לא שייך בזיון כל כך, דבשלמא אם לא היתה רוצה לקבל הגט מידו אז הוה שייך למימר דשייך בזיון דבעל לומר קל אני בעיניה שאינה מקבלתו בעצמה, אי לאו דהא ידע ולא קפיד כפירוש רש"י, משא"כ כשעושה שליח לקבלו מיד שלוחו דאז שלוחו הוא דקל בעיניה ולא הוא, ולכך אמרו בגמ' טעמא אחרינא משום חצרה הבאה לאחר מכאן. ומתוך סוגיית הגמ' משמע דס"ל לתלמודא שטעם זה עיקר, שהרי אמרינן בגמ' [גיטין ס"ג ע"ב], מאי בינייהו, איכא בינייהו דקדמא איהי ושוייא שליח מעיקרא. ופירש רש"י והר"ן דהשתא לא דמי לחצרה הבאה לאחר מכאן, כלומר ויכולה לעשות שליח, ומדנקט האי דאיכא בינייהו ולא קאמר גם כן איכא בינייהו היכא דבעל לא קפיד דלמאן דאמר משום בזיון דבעל ליכא כמ"ש התוס' והר"ן דהוה מצי למימר הכי, משמע דס"ל לתלמודא דטעמא דחצרה הבאה לאחר מכאן הוא עיקר, ולכך לא הזכיר הנפקותא דהתרא אלא כפי אותו טעם, וטעמם כמש"ל דהכא לא שייך בזיון דבעל כי הבזיון הוא לשלוחו ולא לו, ובהא לא קפיד איניש כולי האי, אבל היכא דשייך בזיון לבעל כנדון דידן כ"ע מודו דחיישינן ליה וכמ"ש הרא"ם. ובזה יתיישב אמאי לא אקשי תלמודא לרבי חנינא דלא חייש לבזיון דבעל מדתנן שם בהתקבל האומר תן גט זה לאשתי במקום פלוני ונתנו לה במקום אחר פסול, ופרש"י והר"ן שאין רצונו שילעיזו עליו שם וקפידא הוי, עכ"ל, הרי מבואר דחיישינן לבזיון דבעל. אלא ודאי כמ"ש דטעמא דר"ח הוא משום דהכא לא שייך בזיון דבעל כנז"ל.
 
אך זה חזיתי ואספרה להסמ"ג בעשין נ' דף ק"ל שפירש סוגית הגמרא באופן אחר וז"ל בקיצור, עוד שם, אמר רב אין האשה יכולה לעשות שליח לקבל גיטה מיד שליח בעלה ומפרש שם הטעם משום בזיון הבעל כו'. ולפי זה הלשון אם נודע שהבעל חפץ בדבר או עשתה היא שליח קודם שיעשה הוא שליח כשר שעכשיו אין כאן בזיון. עוד יש טעם אחר שמפרש טעמו של רב גזרה משום חצרה הבאה לאחר מכאן. ולפי זה הלשון בשום ענין אין האשה יכולה לעשות שליח לקבל גיטה מיד שליח בעלה ומאחר שלא נתברר בתלמוד איזה טעם עיקר יש להחמיר בדבר, עכ"ל. וצ"ע דפירוש זה דלא כרש"י והתוס' והר"ן. וגם הרשב"א בחדושיו כתב בהפך מזה וז"ל, איכא בינייהו דקדמה איהי ושוייא שליח מעיקרא, דמשום חצרה הבא לאחר מכאן ליכא, משום בזיון דבעל איכא אע"ג דאיהי לא אכוונא לבזותו, דהא מעיקרא שוייא לשליח, מ"מ בשעה שמסרו בעל לשליח מקפד קפיד דלא למסריה שליח אלא לידה ולא ליד שלוחה משום בזיון, עכ"ל. וכתב עוד שם וז"ל, ואפשר דלמ"ד משום בזיון הוי גט דאורייתא כו', וכיון דקא קפיד הרי זה גט בטל ומתייבמת, אבל למ"ד משום חצרה דבר תורה כשר והוי גט פסול מדבריהם, ע"ש, וכ"כ הב"ח [ריש סי' קמ"א] והרב בית שמואל [שם ס"ק ד']. ומכאן סייעתא להרא"ם שכתב בנ"ד דהוי גט בטל. אך את זה מצאתי לרבינו ירוחם שכתב בחלק חוה נכ"ד ח"ג וז"ל, בין למאן דאמר משום בזיון בין למאן דאמר משום חצרה נראה שאינו פסול אלא מדרבנן, כי מן התורה מגורשת היא לדברי הכל, עכ"ל, וצ"ע.
 
זאת תורת העולה מהמחובר דבנשואה אין להתיר כלל ליתן הגט, כיון שעבר זמן התנאי, ואם עבר ונתנו לכתחלה לא תנשא, מיהו אם נשאת לא תצא. מיהו בארוסה יכולים ליתנו לכתחלה, ובלבד שיפרש בשעת הנתינה בפני ב"ד שגט זה שלחו ארוסה ליתנו לה לזמן כך וכך ולפי שעבר הזמן אני נותנו לה סתם, ויתננו לה סתם, ודוקא בשעת הדחק. ובענין מה נקרא שעת הדחק, כתב מהר"א מונסון ז"ל בתשובה נדפסה בתשובות מהרש"ך ח"ב סי' ה' בשם מהרלנ"ח דמצפת תוב"ב לירושלים לא מקרי עגון כיון ששיירות מצויות, ובשם מהרד"ך דלא מקרי שעת הדחק אלא שאין שיירות מצויות ואי אפשר להביא גט אחר, אבל בשביל המתנת ג' או ד' חדשים לא מקרי שעת הדחק, ע"ש. וכ"כ מהרש"ך בתשובה הנזכרת דכל היכא דהשיירות מצויות לא מקרי שעת הדחק ע"ש. ודברי הרד"ך מצאתים בתשובותיו בסוף בית ג', ע"ש שהאריך הרבה בזה והביא ראיה לדבריו ממ"ש הרא"ש בתשובה אבל במקום עגון שבא מארץ רחוקה ואין שיירות מצויות להביא אחר אין לפוסלו, ע"ש. ועיין במהרא"ם סי' ס"ו. מיהו מהריק"ש כתב בתשובותיו כ"י [אהלי יעקב] סי' ך' על נדון מהרש"ך הנזכר וז"ל בקצור, ולא עוד אלא דאיכא חשש עגון כמ"ש מורנו הרדב"ז בתשובה סי' ש"מ וז"ל, גם מ"ש הרב המחזיר את הגט דבנ"ד כיון שהמקום קרוב והשיירות מצויות אין כאן חשש עגון כלל, קרוב בעיני שזה טעות בדבר משנה דתנן המביא גט ממדינה למדינה במדינת הים צריך לומר בפני נכתב ובפני נחתם כו', ואמרינן עלה, ובדין הוא דלבעי תרי אליבא דתרווייהו אלא משום עגונא אקילא בה רבנן כו'. אלמא דאפילו ממקום קרוב איכא למיחש לעגונא דלא נתנו דבריהם לשעורים כו', וטעמא דמסתבר הוא דמאן לימא לן שבעוד שחוזר הגט לא ילך הבעל למ"ה, או יבטל השליח, או ימות ואין שליט ברוח ואין שלטון ביום המות, עכ"ל. ולפי שאינו נוגע לענינינו, כי בנ"ד לא נודע מקומו איה, לא ראיתי להאריך בזה, ולא כתבתיו אלא לפי שראיתי בדברי קדשם כתוב לאמר דלרוחא דמלתא נשתדל עם המגרש שיחזור וירשה השליח שימסור הגט בלי תנאי כנז"ל. ואחר שאלת אלף מחילות נלע"ד שאם היה הבעל נמצא אצלנו מצד הדין היינו צריכים להפציר בו לחזור ולהרשות את השליח, כדעת מהרש"ך והרד"ך ודעמהון. זה הוא הנלע"ד לדון לפניהם על גבי קרקע בנדון זה להלכה, והמה ברוב חכמתם יבחרו אי זה דרך ישכון אור, ויודיעוני ונלכה באורחותם. וצור ישראל יצילני מכל שגיאות ויראני מתורתו נפלאות, אכי"ר.
 
אחר זמן נדפס ספר מכתב לאליהו למהר"א אלפנדרי ז"ל, והוא ביאור על הלכות גיטין בפלפול עצום, וראיתי לו ז"ל שהביא הך ענינא בשער ח' למשפטי התנאים סי' ל"ח והאריך הרבה בזה בטוב טעם ודעת, ובמסקנא דמלתא כתב דאשה שנתגרשה בגט זה אם כבר נשאת תצא, וקרוב בעיני להיות בניה ממזרים ודאין מן התורה, ע"ש. והגם שמה שהפליג לומר שאף אם נשאת תצא אין נלע"ד מאחר דכמה פוסקים מתירים וכנז"ל, מ"מ מדבריו למדנו שלא תנשא לכתחלה בגט זה וכמו שהעלתי לעיל. שוב נדפס ספר תורת חיים ח"ג להרב מוהרח"ש וראיתי שם תשובת שאלה להר"ב ישראל אבא שהסכים להתיר לתת גט זה בתשובה סי' פ"ב, והסכים על ידו מוהרח"ש ז"ל בסי' פ"ג, וכתב שיאמר השליח בשעת נתינת הגט ה"ז גיטך ששלח ליך בעלך על תנאי כו', וכבר עבר הזמן והרי את מגורשת מיד, עש"ב. ולאפס פנאי איני יכול להאריך כעת. וצור ישראל יצילני מכל שגיאות, אכי"ר.
שו"ת פרח שושן חלק אבן העזר כלל א סימן ג
 
במי שיש לו שני שמות, והשם האחד נקרא בפי הרוב ושם השני בפי המעוט, כיצד יכתבו בגט. ובו יתבאר דין מי שנשתנה שמו ע"י חולי כיצד יתנהגו בו. גם יתבאר כיצד יתנהגו בשם מירקאדו וקומפראדו וכדומה.
 
שייך למ"ש הרב המחבר [גינת ורדים] בכלל הנזכר [א'] סי' כ"א וכ"ב וכ"ג.
 
נשאלתי בענין מי שיש לו שני שמות כיצד יתנהגו בו בכתיבת הגט, ואם נשתקע א' מהם וכדומה, ובכל מה שסובל טבע הנושא בענין זה.
 
תשובה. על נדון זה האריכו למעניתם הפוסקים האחרונים הלא בספרתם, ואם אמרנו נבא העי"ר על כל מה שכתבו בזה הרי זו דרך ארוכה, ואין הפנאי מסכים בזה כי עול הצבור גדול עלי לא ירפני עד בלעי רוקי, ולכן באתי בדרך קצרה כננס ע"ג ענק ללקט אורו"ת מדברי האחרונים מה שנוגע לפסק הלכה, והנה ענין זה נחלק לשנים עשר חלקים.
 
החלק הא' במי שיש לו שני שמות א' נקרא בפי הרוב וא' בפי המעט, כתבו הפוסקים שכותבים השם הנקרא בפי הרוב ועל שם שנקרא בפי המעוט כותבים דמתקרי. וכן כתב מרן בב"י בסי' קכ"ט דף קס"ב ע"א [לפנינו דף כ"ו ריש ע"ב] ז"ל, אשה שנקראת שמחה בעת הלידה ואח"כ נקראת אליגריאה, נראה דאזלינן בתר שם דקרו לה רובא ואותו כותבים עיקר ועל האחר כותבים דמתקריא, כההיא דקרו לה רובא מרים ופורתא שרה, דכך לי שם שהוא פירוש העברי כמו שם אחר כנ"ל, עכ"ל. וכן פסק מרן בשלחנו הטהור סי' קכ"ח סעיף ג' לענין שם העיר וז"ל, יכתוב וכל שום דאית לי ולאתרי, ומלבד זה אם יש לעיר ב' שמות יכתוב מתא פלונית דמתקריא פלונית, עכ"ל. אך קשה דבסי' קכ"ט סעיף א' כתב וז"ל, כותבים שם האיש והאשה בגט ואם יש לא' מהם ב' שמות כותבים שם שהם רגילים בו ויודעים בו ביותר, ואומרים, איש פלוני וכל שם שיש לו גרש אשה פלונית וכל שם שיש לה כו', ע"ש. והנה מדבריו אלה נראה שא"צ להזכיר השם הב' כלל, אלא כותבים השם שהם רגילים בו ביותר וכולל השם השני בוכל שם. והנה מלבד שדבריו אלה סותרים דבריו שבב"י שכתבנו לעיל בשם שמחה, גם סותרים זה את זה בש"ע. וראיתי להב"ח שעמד ע"ז בסוף סי' קכ"ט [דף כ"ה ע"ב] וכתב וז"ל בקצור, ואיכא לתמוה דבסי' קכ"ח כתב, יכתוב וכל שום דאית לי ולאתרי כו', והוא מדברי מהרא"י בכתביו סי' קפ"ה, וזה סותר לדברי הרמב"ם [גירושין פ"ג הי"ג] שכתב גבי שם האיש והאשה שאין כותבים בפרט כי אם שם א' וכוללים שאר השמות בכלל וכל שום וחניכא, ופשיטא שכן הדין להרמב"ם בשם העיר, אבל דברי מהרא"י הם ע"פ ר"ת [תוס' גיטין ל"ד ע"ב ד"ה וכל] דצריך לפרש כל שם ושם בפירוש וכותבין דמתקריא כו', ע"ש.
 
וראיתי להרב גט פשוט שעמד ע"ז בסי' קכ"ח ס"ק כ"ו וכתב וז"ל בקצור, ואפשר דמ"ש כאן ויכתוב מתא פלונית היינו היכא דליכא למיקם עלה דמילתא איזה שם הוא עיקר ויודעים בו ביותר, דאם יכתוב א' מהם שמא יעשה הטפל עיקר ויהיה הגט פסול, ומ"ש בסי' קכ"ט היינו היכא דאנו יודעים לברר איזה שם עיקר, דאז אנו כותבים אותו שם בפירוש ושאר שמות הטפלים כוללם בוכל שום, ע"ש. ואחר לחיכת עפר כפות רגליו נראה דדבריו בזה דחוקים, שכפי זה דברי מרן הם הפך כל האחרונים, כי כלם הסכימו לכתוב פלוני דמתקרי פלוני. ועוד כי כפי דבריו דברי מרן סותרים זה את זה, שכתב בסי' קכ"ט סעיף ד' שצריך לכתוב שם מקום הנתינה וע"ש מקום הכתיבה דמתקרי, והגם שהוא כתב דיש לחלק בין המגרש בעירו למגרש בעיר אחרת ע"ש באורך, מ"מ מדברי מרן שבב"י בההיא דשמחה שנקראת אליגריאה שכתבתי לעיל מוכח בהדיא דאף במגרש במקום אחד צריך לכתוב שני השמות בפירוש, וכ"כ בשלחנו הטהור בסי' קכ"ט סע' י"ד וז"ל, מי שיש לו שני שמות כותבים ראובן דמתקרי שמעון, ואם כתב ראובן שמעון יש מי שאומר שהוא פסול, ע"ש. ולכן הנלע"ד לומר דגם מרן אזיל ומודה שצריך לכתוב שני שמות בפירוש, ומ"ש ואומר איש פלוני וכל שם שיש לו לישנא דמתניתין נקטינן דקתני [גיטין ל"ד ע"ב] איש פלוני וכל שם שיש לו, ופר"ת דהיינו שכותב כל שמותיו בפירוש וכמ"ש התוס' [שם ד"ה וכל] ע"ש. ולפי שלדעת מרן בכל גוונא כשר, שכ"כ בסי' קכ"ט סעיף י"ב וז"ל, לכתחלה יש לו לכתוב כל השמות שיש לו, או יכתוב שם שיש לו שם, ויכתוב וכל שום לכלול שאר שמות דבשאר מקומות כו', ע"ש, לכך לא חשש לפרש וסתם וכתב ואומר איש פלוני וכל שם שיש לו כו', ומ"מ עדיף טפי לכתוב השם השני בפי'. וכ"כ הרב בית שמואל בסדר גיטין שעשה וז"ל בקצור, אם יש לא' שני שמות אפילו אם א' עיקר וא' טפל, דהיינו שנקרא בפי רוב בני אדם בשם זה ובפי המועט בשם זה, מ"מ לא סגי לכתוב העיקר לבד אפילו אם יכתוב וכל שום ואפילו עולה בתורה וחותם שטרותיו בשם העיקר כו', ואפילו הוא שם עברי והטפל לעז, יש לכתוב שניהם כו', ע"ש [בסדר הגט לרב ר' מיכל ר' יוזפש] בס"ק י"ט.
 
עוד אפשר לישב בדוחק ע"פ מ"ש הרב הנזכר [גט פשוט] בסי' קכ"ט ס"ק ב' לישב דברי רש"י שכתב, ופורתא שרה, מיעוט בני עירם. שהכונה דוקא כה"ג שרוב בני העיר קורים אותה מרים ואין קורין שרה ומיעוט בני העיר קורין שרה ולא מרים, הוא דצריך לכתוב מרים והדר וכל שום כו'. אמנם כשכל בני העיר קורין אותה מרים ברוב הפעמים אלא שלפעמים קורין אותה שרה, בכה"ג כשכותב מרים לחוד סגי אפילו לכתחלה ואין צריך לכתוב וכל שום לרמוז שם שרה, ע"ש. ועיין בסוף דבריו שכתב דאפילו תימא דלא כיון רש"י לזה מ"מ לענין הלכה מילי דקושטא נינהו, ע"ש. והדברים נכונים בטעמם ונמוקם עמם, דבשלמא כשרוב בני העיר קורים מרים ומעוט שרה צריך לכתוב וכל שום, או דמתקריא שרה לדעת ר"ת ודעמיה, לפי שהמעוט אינם יודעים בשם מרים כי שרה שמה השגור בפיהם, ולכך צ"ל דמתקריא שרה כדי שלא יאמרו אין זו המתגרשת, אמנם כשכל בני העיר יודעים שיש לה ב' שמות ורוב קריאתה בפיהם הוא מרים, כבר ידוע דאזלינן בתר הרוב ולכך א"צ לכתוב שם שרה כלל כי כבר נודע להם ששמה העיקרי מרים. וע"פ דרכו ז"ל נוכל לתרץ דברי מרן הש"ע דבסעיף א' מיירי באשה שיש לה שתי שמות וכולם יודעים בזה, אלא ששם א' מהם הם רגילים ויודעים בו ביותר אלא שלפעמים קוראים אותו בשם השני, אז אין צריך לכתוב כי אם השם הרגיל יותר וכולל השם השני בוכל שום. אמנם היכא ששני השמות שקולים, או היכא ששם הא' נקרא בפי הרוב והשם השני בפי המיעוט אז צריך לכתוב את שניהם וכותבין ראובן דמתקרי שמעון, כמו בשם שמחה ואליגריאה הנז"ל, וכותבים השם הרגיל בפי הרוב ועל הרגיל בפי המעוט כותבים דמתקרי.
 
עוד אפשר לתרץ דמ"ש מרן הש"ע מי שיש לו שני שמות כותבים ראובן דמתקרי שמעון כו', מיירי במי שנשתנה שמו על ידי חולי כמ"ש מהריק"א ות"ה, ולכך צריך להזכיר ב' השמות דשם שני צריך להזכירו אע"פ שאינו נקרא בו כי אם בפי המיעוט כמש"ל, אבל היכא דלא נשתנה ע"י חולי ודכותיה אז אין צריך לכתוב כי אם השם הרגיל בו ביותר וכולל השם השני בוכל שום. ומיהו לדעת האחרונים בכל גוונא צריך לכתוב השתי שמות ולא סגי לכתוב השם העיקרי לבד וכנז"ל.
 
איברא דעדין צריכין אנו למודעי דאפשר דלאו בכל הנושאים יש לתלות ברובא ומיעוטא, דיש מקום לומר דע"כ לא תלינן מלתא ברובא ומיעוטא אלא בכגון ההוא עובדא דמייתי תלמודא דרובא הוו קרו לה מרים ופורתא שרה, דאפשר דבעת הלידה נקראת בשני השמות גם יחד משום הכי אזלינן בתר רובה ומעוטא, אמנם היכא דבשעת הלידה נקראת בשם פלוני ואחר זמן מה נשתנה שמה לשם אחר ושמה הראשון לא נשתקע מעליה, אפשר דלעולם שם הראשון שהוקבע בשעת הלידה הוא העיקר. וראיתי לאבי התעודה הרב פ"מ בתשובה ח"א סי' מ' שעמד על זה, ופשיט לה ממ"ש מהרד"ך בבית ד' חדר ד' שכתב וז"ל בקצור, ופשיטא דאין סברא כלל לחלק בין היכא שמתחלה נקרא בשם א' לבין היכא שנקרא אחר זמן בשם אחר, דהא בההיא דמרים ושרה לא מפלגינן אלא בין השם שהיתה נקראת על הרוב לשם שהיתה נקראת לפעמים מועטים, דבמה שהיתה נקראת לפעמים לא חיישינן וכו', דאין קפידא אלא במה שנקראים בזמן הגירושין שהשם הנקרא בזמן הגירושין הוא העיקר דרובו ככלו כו', תא חזי מאן גברא רבה דמסהיד הכי, עכ"ל. וכן דעת מרן הב"י כמ"ש גבי שמחה שנקראת אחר כך אליגריאה כנז"ל, וכן פסק הלבוש (בסי' ז') [בסע' י"ח] גבי שמחה שנקראת אחר כן ביידא [לפנינו: וריידא], ע"ש.
 
אך את זה מצאתי הרב פ"מ שצדד אחר כך צד אחד וז"ל בקצור, שכיון ששם משה הוא שם השנוי הנראה הוא שם העיקרי, דהרי מי ששנה שמו מחמת חולייו כל דאיכא מיעוט שקוראים אותו בשם השנוי שם השנוי מקרי שם העיקר אף אם הרוב קוראים אותו בשם הא', ולאו דוקא במי ששנה את שמו מחמת חולי אלא אף אם שנה את שמו מחמת מרדין או סבה אחרת, וכמ"ש מהרח"ש בסי' כ"ו. אמנם יש צד אחר לצדד דאפשר דע"כ לא אמרינן דשם שנוי הוא העיקרי אלא כששינה את שמו לסבה חזקה, כגון מחמת חולי או מחמת מרדין, שכגון דא רצה לשנות את שמו בכונה לעקור שמו הא', אבל בנ"ד שללא סיבה קרא עצמו בשם חדש אפשר שלא רצה לעקור שמו הא', והראיה שהוא אח"כ חותם בשם הא', אם כן מעולם לא היתה כונתו לעקרו כו', אח"כ ראיתי בתשובות מהרח"ש סי' כ"ו שחלק בכיוצא בזה כו', אמנם עדין אפשר דבספקא תליא מלתא. וכן יראה מבין ריסי מרן זקני בתשובה ח"א סימן ל"ג באשה ששמה שבחו ואחר היותה לאיש נשתנה שמה מפי הבעל ונקראת שבחיא, ונסתפק איזה שם מהשמות יקרא שם העיקר כו', הרי שבנדון הרב זקני שם השינוי ששינה לה בעלה ללא סבה מספקת היה, גם אנן סהדי שהאשה אף דהסכימה ונתרצית לשינוי השם ששינה לה בעלה, מ"מ לא כוונה לעקור שמה הא' ושמה הראשון עדין היה עליה ברצונה כו', רואה אני כי דברי מרן זקני חולקים אהך דכתב הרח"ש כו', וא"כ הך מלתא מידי ספקא לא נפקא, ע"כ תורף לשונו.
 
ולכאורה יש להקשות על הרב פ"מ אמאי לא כתב שדברי מהראנ"ח זקנו חולקים על מהרד"ך, שהרי הרד"ך והנלוים אלו תלו הדבר ברובא ומעוטא כנז"ל. מיהו יש לומר דנדון מהראנ"ח ז"ל היה ששני השמות שקולים, וכדמשמע ממ"ש בתשובה הנזכרת וז"ל, והשתא נראה דלכתוב גט א' בא' מן השמות ולכתוב האחר בשם דמתקרי נראה דלא מהני, דלא ידעינן הי מינייהו עיקר כו'. וכן כתב אח"כ וז"ל, וכן נראה מדקדוק לשון הר"ן [גיטין דף י"ז ע"ב מדפי הרי"ף] שכתב, כיון שכתב עיקר שמו שבכאן, שנראה דדוקא מפני שהוא עיקר שמו והאחר טפל, הא אם לא היה עיקר אלא שהיה שוה לאחר לא מהני, עכ"ל. הרי מבואר דנראה בשניהם שוים מיירי ולכך נסתפק מהראנ"ח, אבל אם היה שם א' מהם נקרא בפי הרוב הוה אזלינן בתריה כדעת מוהרד"ך ודעמיה. ומעתה מ"ש הרב פ"מ דפליג אמהרח"ש, אחר לחיכת עפר כפות רגליו נלע"ד דלא פליגי, דלעולם מהראנ"ח בשטת מהרח"ש אזיל ומודה דכל ששינוי השם היה ללא סבה חזקה לא מיקרי שינוי למיזל בתריה אפילו אם נקרא בפי המיעוט, אלא חזר הדין למי שיש לו שני שמות דאזלינן בתר רובא ומיעוטא ולא משגחינן ביה אם הוא שם ראשון או שני. ולכן בנדון הרב מהראנ"ח מאחר שהיה שינוי השם ללא סיבה חזקה ולא כיוונו לעקור שם הא' ס"ל למהראנ"ח דאזלינן בתר רובא ומיעוטא, אלא שבנ"ד היו השני שמות שוים לכך נסתפק כדת מה לעשות.
 
ומ"ש פ"מ וז"ל, אמנם למתבונן היטב רואה אני כי דברי מרן זקני חולקים אהך דכתב מהרח"ש, והכריח מדברי מהרי"ק כו', דהרי מהרי"ק כתב דפשיטא דכותבים בגט אליהו דמתקרי באלי. וכפי דברי מהרח"ש הטעם הוא כיון שבשנותו את שמו לא רצה לעקור שמו הראשון מכל וכל, לעולם הראשון הוא העיקר ופשיטא ליה למהרי"ק שכותבים אליהו דמתקרי באלי, ואלו הרב זקני לא פשיטא ליה וספוקי מספקא ליה מלתא עכ"ל. ואחר לחיכת עפר כפות רגליו אומר אני דכפי דבריו דברי מהרי"ק חולקים על הרד"ך ועל מרן הב"י ודעמיה, כי הם כתבו דהיכא דלא רצה לעקור שמו הראשון אזלינן בתר שם דקרו ליה רובא ומיעוטא, ואלו לדעת מהרי"ק לעולם השם הראשון הוא העיקר. ולכן הנלע"ד דמהרי"ק עיקר טעמו הוא מטעם שכתב לבסוף להכשיר בדיעבד כשכתב אליהו לבד, שהשם השני היה שם שאין רגילים לקרות בו לשם העצם באותו מקום כלל, דנודע בודאי שיש לו שם אחר עברי, וכשכותב אליהו בגט גילה שהוא היה השם העברי שהיה לו מקודם, וכמ"ש מהרח"ש ז"ל בתשובה הנזכרת ע"ש. ובזה דברי מהרי"ק ושאר הפוסקים כולם עולות בקנה א' בריאות וטובות, דדברי מהרי"ק מיירי בשם שאין דרך לקרותו לשם העצם ולכך אזלינן בתר שם ראשון. אמנם הרד"ך ומרן מיירו בשם שדרך לקרותו לשם העצם ולכך אזלינן בתר שם דקרו ליה רובא, וכשהשני שמות שוים בקריאתם נסתפק מהראנ"ח כדת מה לעשות. שוב מצאתי להרב ג"פ שכתב קרוב לזה בס"ק צ"ב, ע"ש.
 
אחר זמן נדפס ספר בני משה למהר"מ שלטון וראיתי לו ז"ל שעמד בכל אשר עמדנו, והביא ראיה מדברי מור"ם בתשובות סי' פ"ד, שכתב במעשה שבא לידו באשה שהיה שמה אסתר ועל ידי שחוק נשתרבב שמה מלכה, דכותבין מלכה דמתקריא אסתר כיון דמלכה הוא שם הרוב וכו'. וכתב וז"ל בקצור, הרי בבירור דאעפ"י שנשתרבב שם השינוי מאליהם, כגון ההיא דאסתר שעל ידי שחוק נשתרבב שמה מלכה דכותבים מלכה דמתקריא אסתר, ואם כן קשה ההיא דשורש פ"ו שנקרא לכל אדם בשם באלי, וכתב מהרח"ש עלה שאינו ניכר בשם ראשון, איך כתב שכותבין אליהו כיון שאינו ניכר בו כלל. ונלע"ד דדברי מהרי"ק הכי מתפרשן, דמ"ש בתחלת דבריו דלכתחלה היה לו לכתוב אליהו דמתקרי באלי, הוא ששם באלי אינו רגיל לשומו לשם העצם ונודע הדבר שיש לו שם אחר בעת המילה, עש"ב. ויעלוז לבי שכיונתי לדעתו.
 
שוב נדפס ספר מכתב לאליהו למהר"א אלפאנדארי ז"ל והוא חבור על הלכות גיטין, וראיתי לו ז"ל שכתב בשער ד' סי' ט"ו דלעולם תפסינן עיקר השם דקרו ליה רובא, הגם דהשם דקרו ליה פורתא הוי שם הלידה כנז"ל. אך את זה מצאתי לו שכתב דמהרי"ק שורש פ"ו חולק בזה והוא סבור דהגם דהשם הראשון אינו מורגל כי אם בפי המעוט אפ"ה עושים עיקר משם הלידה כו', וכן מהראנ"ח ע"ש. ואחר שאלת המחילה הא ליתא, דגם מהרי"ק מודה בזה וכנז"ל, וכ"כ הוא עצמו לקמן בס"ס י"ו דלא אמרו מהרי"ק ומהראנ"ח ז"ל לכתוב שם המילה עיקר אלא כלפי שם באלי דוקא, כי שם באלי הוא עדות לעצמו שיש לו שם אחר מעת מילתו, ע"ש.
 
היוצא מן המחובר דדוקא בשם מירקאדו וקומפראדו ובאלי וכיוצא בהם בנשים, שהכל יודעים שאין אלו שמות העצם וכל הנקרא בשם זה יש לו שם אחר לשם העצם, אז צריך להקדים שם העצם להן, אבל בשם שדרך לקרותו לשם העצם, כמו ראובן ושמעון ושרה ורבקה, בין אם נקראו מתחלה בשני שמות, בין אם הוקבע השם השני אחר זמן, לעולם אזלינן בתר שם דקרו ליה רובא להקדימו תחלה. והיינו דוקא כשהשם השני לא הוקבע לסבה חזקה אלא שהעולם קראו לו שם אחר, והסכים לדבריהם וקרו ליה ועני בשם שני אמנם לא נתכוון לעקור שם ראשון, ואיכא דקרו ליה בשם ראשון ואיכא דקרו ליה בשם שני, אז אזלינן בתר רובא, אבל אם הוקבע לסבה חזקה, כגון שנשתנה שמו מחמת חולי שכנותם לעקור שמו הראשון כדי לבטל הגזרה, וכן מי שברח מחמת ממון או מחמת מרדין ושינה שמו שלא יכירוהו, דכונתו לעקור שמו הראשון ולהקרא בשם שני, בכה"ג שם שני עיקר אעפ"י שהרוב קוראים אותו בשם הראשון, וכמו שכתב מרן בב"י [סי' קכ"ט, דף כ"ו ע"א] ובש"ע [שם סעיף י"ח] ע"ש, ועיין במ"ש הג"פ בס"ק צ"ב ע"ש.
 
אך את זה מצאתי להרב המבי"ט בתשובה ח"א סימן קכ"ה שכתב וז"ל, ומ"ש בהגהת סמ"ק, ואדם שנשתנה שמו מחמת חולי אע"פ שקורין אותו תמיד בשם הראשון אותו שם דהשנוי הוא עיקר, וכו'. היינו לומר דאם קורין אותו דרך משל עשרה פעמים ביום, השבעה שהם רובא דמנכר קוראין אותו בשם השני והשלשה פעמים בשם הראשון, הרי שם השני עיקר ושם הראשון טפלה לו, גם כי לא נשכח מכל וכל כי תדיר בכל יום נזכר בקצת הפעמים בשם הראשון, והיינו כדעת הרמב"ם שכותב שמו הרגיל ביותר, עכ"ל. וזה הוא הפך מ"ש דגם בנשתנה מחמת חולי ס"ל דאזלינן בתר רובא ומיעוטא. וראיתי להרב בעל ס' שמות שעמד על זה בדף ק"ז וק"ח וק"ט, ודחה את דבריו. וגם הג"פ בסק צ"ב ובספר מכתב לאליהו ש' ד' סי' י"ז דחו את דבריו ואת דברי ס' שמות שכתב שמצא בספר כתר תורה סי' ר"מ שהביא דברי הקונדריסין דמשמע מתוך דבריהם כדברי המבי"ט כו', דנוסחא משובשת נזדמנה לו, ע"ש באורך.
 
עוד כתבו הרבנים הנזכרים במקומות הנזכרים ליישב מ"ש מרן בתשובות דף פ"א [שו"ת בית יוסף דיני גיטין סי' ט"ו] וז"ל, ומ"ש הפוסקים כי יש חילוק בין מי שנשתנה שמו מחמת חולי כו', חילוק זה אין לו שום רמז בשום מקום. דלכאורה נראה שזה הוא כדעת המבי"ט, כתבו שכונת מרן היא על מ"ש דשנוי שם דחולי אע"ג דלא נתפרסם חשיב עיקר מפני שמבטל הגזרה, על זה כתב דחילוק זה אין לו רמז, אבל היכא דנתפרסם שם השינוי אע"פ שקורין אותו תמיד בשם ראשון מ"מ שם השינוי עיקר, וכמ"ש בש"ע ע"ש. אך את זה מצאתי להרדב"ז בתשובה כ"י סי' תל"ט נדפסה בספר ג"פ ס"ק פ"ז וז"ל בקצור, אבל אין השאלה אלא היכא דרוב ישראל קורין לו עבד אל כרים ושם העצם עובדיא, והא נמי לא תבעי לך דודאי צריך לכתוב עבד אל כרים וכל שום כו', דהא אמרינן ההיא דהוו קרו לה מרים ופורתא שרה דכתבינן מרים דמתקריא שרה כו', ואע"ג דכתב הסמ"ג דמי שנשתנה שמו מחמת חולי אע"פ שקורים אותו תדיר בשם הראשון מ"מ שם השני עיקר וכותבים אותו קודם, לאו למימרא שהרוב קורין אותו בשם הא' ולא בשם הב' והמעוט בשם שני ולא בשם ראשון, אלא ה"ק שכלם קוראין אותו בשני השמות אלא שהשם הראשון קורין לו תדיר מ"מ שם שני עיקר, כיון ששינו שמו לסיבה אבל מ"מ ניכר הוא בכל אחד מהשני שמות, עכ"ל. ומדבריו אלה משמע דס"ל כדעת המבי"ט שאין חילוק בין נשתנה מחמת חולי לנשתנה מחמת דבר אחר, דאל"כ מאי קא מקשי ליה ממ"ש הסמ"ג, שאני התם דנשתנה מחמת חולי. גם מ"ש שצריך שכולם יקראו אותו בשני השמות אלא שהשם הראשון קוראין לו תדיר איברא דיש לדקדק כן מדברי מרן הב"י שכתב בדף קס"א ע"ד [לפנינו בדף כ"ו ע"א] וז"ל, ודע דהא דשם שני עיקר אף על פי שקוראים אותו תמיד בשם ראשון, היינו דוקא כשקוראים אותו לפעמים בשם שני אלא שקוראים אותו יותר תדיר בשם ראשון, אבל אם אין קוראין אותו כלל בשם שני פשיטא שאין כותבים אותו כלל ואפילו לטפל, עכ"ל. וכ"כ בש"ע סע' י"ח וז"ל, מי שנשתנה שמו מחמת חולי אע"פ שקורין אותו תמיד בשם ראשון מ"מ שם השינוי עיקר כו', ודוקא כשקוראין אותו לפעמים בשם שני, אבל אם אין קוראין אותו בשם שני כלל אינו כותב אלא שם ראשון בלבד, עכ"ל. והנה מדקדוק תחלת דבריו נראה דבעינן שהקוראין בשם ראשון יקראו לו בשם שני אלא שהשם הראשון קוראין לו תדיר, אבל אי לאו הכי אע"פ שנקרא בפי המועט בשם שני לא מהני, ולאפוקי מההיא דרובא מרים ופורתה שרה דאמרינן מרים וכל שום שיש לה, דהתם בעינן שרוב בני העיר קורים לה מרים ולא שרה ומעוט שרה ולא מרים, וכמ"ש הג"פ בס"ק ב' ע"ש, משא"כ הכא. מיהו ממה שסיים מרן וכתב, אבל אם אין קוראים אותו בשם שני כלל אינו כותב אלא שם ראשון, משמע שכל שנקרא בשם שני אפילו בפי המועט צריך לכותבו וכן נראה שהוא דעת האחרונים כי גם בנשתקע השם השני כתבו דצריך לכתוב שני גיטין וכמש"ל בס"ד, ולא קאמר שום חד מינייהו לומר דהיכא דנקרא בשם שני בפי המועט בלבד דאית ביה פלוגתא, משמע דס"ל דאין לחלק בזה אלא כל שנקרא בשם שני בין בפי הקוראים לו בשם הראשון בין בפי המועטין שם שני עיקר, והגם שהמבי"ט חולק על זה כנז"ל וכן מטים דברי הרדב"ז, מ"מ כיון שאנו כותבים שני השמות בגט בפירוש אין קפידא איזה מהם ראשון, וכמ"ש מרן בש"ע סע' ב' ע"ש, ועיין בהג"פ ס"ק צ"ג ע"ש.
 
הגם הלום ראיתי להרב מכתב מאליהו שכתב במקום הנז"ל לדחות מ"ש מוהרח"ש והרב פני משה, דלאו דוקא במי שנשתנה שמו מחמת חולי אלא הוא הדין מחמת מרדין או סבה אחרת חזקה כנז"ל. ומ"ש מהרי"ק שורש צ"ח וז"ל בקצור, ולא מבעיא אם שנה שמו בכונה מחמת בוריו ולא מחמת חוליו שהיה לו להקדים שם של יהודה לשם דלוי, אלא אפילו יהיה אמת שנשתנה מחמת חולי שעל זה כתב הר"ף ששם השני הוא עיקר, דבר פשוט שלא דבר הר"ף אלא כשהכתיבה והנתינה במקום א' כו', ע"ש. וכתב על זה וז"ל בקצור, הרי בהדיא שתופס במושלם גמור דלא אמרה הר"ף אלא בשם שני דמחמת חולי דוקא. גם מהרי"א [ת"ה] בכתביו סי' רי"א כתב וז"ל, ונראה ודאי דשם יהדות דגוי נגד שם של גיות עקר טפי משם השני שעל ידי חולי כו', ע"ש. והעלה לפסק הלכה דדוקא בשנוי שם דחולי הוא דמשגחינן ולא בשנוי אחר, ע"ש. ואני אומר שמאחר שמוהרח"ש ומהר"מ בינבינישתי שניהם גם יחד עמדו על תשובת מהרי"ק הלזו באותו פרק, כמבואר בתשובה שם, בודאי דס"ל שמ"ש מהרי"ק דאם שינה שמו בכונה מחמת בוריו שהיל"ל שם יהודה, מיירי שלא שינה שמו לסבה חזקה כגון מחמת מרדין או מחמת חוב, דודאי בזה מודה מהרי"ק דדמי לשינה מחמת חולי כיון שיש לו נפקותא שאינו רוצה להקרא עוד בשמו הא', אלא מיירי ששינה שמו לסבה קלה כעובדא דהרב פני משה שאמר לו ששם עובדיא כבד וכיוצא בזה, כי אז צריך להקדים שם ראשון שסבה קלה כזאת אינה נקראת סבה כמ"ש פ"מ בתשובה הנזכרת לנדון דידיה, ולהם ז"ל שומעים. והרב הכולל בנימין מעלי הכהן נר"ו פירש דברי מהרי"ק בזה האופן, ול"מ אם שינה שמו מחמת חולי דפשיטא שהיל"ל להקדים שם דיהודה לפי שהוא שם מקום הנתינה, אלא אפילו יהיה שנשתנה מחמת חולי שעל זה כתב הר"ף ששם השני הוא עיקר כו', ר"ל שעל זה כתב בהדיא ששם השני הוא עיקר מ"מ שם מקום הנתינה עיקר, ומאי דקאמר שעל זה כתב ר"ל שבזה כתב בהדיא אבל בנשתנה מחמת בורייו מכללא אתמר, ודוק. גם הראיה שהביא מכתבי מהרי"א לע"ד אינה ראיה, דמשום דנ"ד מיירי בשינה שמו מחמת חולי משום הכי כתב בתשובה דשם דיהדות עיקר טפי משם השני שעל ידי חולי, אבל אה"נ דהוא ג"כ מודה דבמשנה שמו לסבה אחרת חזקה דנפקא ליה שום נפקותא, כגון מחמת מרדין שרוצה להתנכר עצמו, וכיוצא לאלו הסיבות שיש לו נפקותא שאיננו רוצה להקרא בשמו הראשון דאז שם השני עיקר, וכן הסכמת האחרונים והג"פ כנז"ל. והכי נקטינן, ובפרט לדעת מרן דס"ל שכל שהשני שמות כתובים בפירוש בגט אין להקפיד איזה מהן נכתב תחלה כנז"ל.
 
החלק השני במי שיש לו שני שמות האחד בלשון עברי והאחד בלשון לעז, איזה מהם יקדים תחלה. דהנה מדברי מרן שכתבתי לעיל בשם שמחה ואליגריאה, וכן ממש"ל מיניה בשם חיים וז"ל, מי שנקרא בעת לידתו חיים ואחר כך קוראים אותו ביביינטי ועולה לס"ת בשם ביביינטי וחותם שטרות ואגרות בשם ביביינטי, נראה דשם כנויו עיקר וכותבין ביביינטי דמתקרי חיים, ואם אין קורים אותו כלל בשם חיים אין כותבים אלא ביביינטי לחוד, עכ"ל. מוכח בהדיא דס"ל דאף בשם שהוא פירוש שם העברי, כגון ביביינטי שהוא פירוש שם חיים, ואליגריאה שהוא פירוש שם שמחה, חשוב שם בפני עצמו כראובן ושמעון יהיו, ולעולם השם הנקרא בפי הרוב מקדימין אף על פי שהוא שם לע"ז. וכפי זה מ"ש מרן בש"ע סי' הנזכר [קכ"ט] סע' י"ו וז"ל, אם השם השני יוצא משם העברי, כגון יהודה ליאון, כותבין יאודה דמתקרי ליאון כו'. היינו דוקא היכא דרובא קרו ליה יאודה, אבל אם רובא קרו ליה ליאון, או שקוראין לו לס"ת ליאון, יכתבו ליאון דמתקרי יאודה, וכ"כ מהרח"ש בתשובה דף קמ"ג ע"ג, והביאו הג"פ בסק"ו ע"ש. וגדולה מזו כתב הרדב"ז בתשוב' כ"י סי' תל"ט [לפנינו בח"ג סי' תת"פ], הובאה בס' גט פשוט סקפ"ז, על עובדיא שהעולם קורין אותו עבד אל כרים שהוא פתרון שם העברי וז"ל, לענינינו וכיון דשם עבד אל כרים הוא יותר מפורסם כותבים עבד אל כרים, ולא נחוש למה שכתוב בכתובה ולא למה שמעלים אותו לס"ת בשם עובדיא, כי אלו הטעמים יספיקו להיכא דרגיל בב' השמות בשוה. אבל היכא דשם אחד מפורסם יותר לא נחוש אם הוא ערבי או עברי לעולם הרגיל קודם, עכ"ל. יע"ש.
 
אך את זה מצאתי למור"ם שכתב בהגהה [סי' קכ"ט] סע' י"ו וז"ל, מי שיש לו שם עברי שעולה לקרוא בתורה ויש לו נמי שם לעז, עושים שם עברי עיקר ועל השני כותבין דמתקרי, והוא הדין באשה עושים שם העברי עיקר, עכ"ל. ולכאורה נראה שזה הפך מ"ש שהרי כתב דעושים שם העברי עיקר. מיהו מההיא דיהודה ליאון לא קשיא כל כך, דשאני התם דליאון אינו פירוש שם יאודה, אלא משום דכתיב גור אריה יהודה והאריה בלשון לעז הוא ליאון, והוי כמו שני שמות מוחלקים, משום הכי מקדימים שם ליאון כנז"ל, אבל כשהשם הוא פירוש שם העברי ממש כמו שמחה אליגריאה אז ס"ל למור"ם שאין לכתוב כי אם שם העברי, וקרוב לזה שכתב מהריב"ל בח"ד סי' י"ב דף ז"ן בסברת הפוסקים ע"ש. אך מההיא דחיים ביביינטי ושמחה אליגריאה שכתב מרן בב"י קשיא שכתב שמקדימים שם הלעז אם הוא רגיל ביותר, וכן דעת מהריב"ל שכתב בתשובה הנזכרת וז"ל, ולפי זאת הסברא שם שהוא בלשון הקדש הוא העיקר ולא משגחינן אם רוב קרו ליה בלשון לעז, ואיברא שיש חולקים על זאת הסברא וכותייהו נקטינן, עכ"ל. הרי שפסק כהחולקים דס"ל דאזלינן בתר שם דקרו ליה רובא הגם שהוא לועז. ולכאורה היינו יכולים לתרץ בהדי מור"ם דע"כ לא אמרה אלא כשהשם העברי עולה לקרות בו בתורה, כמבואר בדבריו דשם העולה בו לקרוא בתורה יש לו מעלה וחשיבות כנודע. מיהו במעט עיון משכחת לה דליתא, דא"כ למה לו לתלות הדבר בשם עברי, הרי עיקר הטעם הוא בשביל שעולה לקרא בו בתורה יהיה עברי או לעז. וע"ק ממ"ש וה"ה באשה עושים שם עברי עיקר, נראה דעקר הטעם הוא בשביל היותו לשון עברי דבאשה לא שייך עלית ס"ת.
 
וראיתי להג"פ שעמד על זה בס"ק פ"א וכתב וז"ל בקצור, דמ"ש מור"ם ז"ל דשם עברי עיקר היינו דוקא היכא דיש לו שתי שמות א' עברי ואחד לעז, וליכא למיקם עלה דמלתא הי מינייהו קרו ליה רובא, בכה"ג הוא דקאמר דעושין שם העברי עיקר ועל השני כותבין דמתקרי כו', ע"ש. מיהו הרב בית שמואל כתב בסי' הנזכר סקל"א דמור"ם פליג על דעת מרן, דלדעת מור"ם יש להקדים שם העברי אפילו אם נקרא בפי המעוט ושם לעז בפי הרוב, וכ"כ בסדר גיטין שלו סקי"ט, ולדעת מרן והלבוש לעולם אזלינן בתר שם דקרו ליה רובא אפילו אם הוא לעז ע"ש.
 
ולענין הלכה הגם שאיני כדאי להכריע, מ"מ מאחר שמצאנו למרן ולמהריב"ל ז"ל דהכי ס"ל להקדים שם דקרו ליה רובא הגם שהוא לעז הכי נקטינן, ואפשר דגם מור"ם מודה בזה כמ"ש הג"פ כנז"ל, והכי מסתברא מדכתב תלמידו בעל הלבוש ההיא דשמחה כנז"ל, ובודאי דאיהו בקי בדעת רבו טפי מינן, ואם איתא דס"ל דמור"ם חולק בזה לפחות היה לו להזכיר סברתו ולא לפסוק סתם הפך דעתו, הלא ודאי דס"ל דגם רבו מור"ם מודה בזה, וכמ"ש הרב ג"פ כנז"ל. ומי שנשתנה שמו מחמת חולי כתב הרב בעל ב"ש בסקל"ב דגם מור"ם מודה בזה דהשם השני הוא עיקר הגם שהוא לשון לעז והשם הראשון עברי.
 
ומ"מ עדין צריכין אנו למודעי שהגם שכתבנו דלדעת מור"ם היכא דרגיל בשני השמות ביחד מקדים שם העברי, אכתי לא פליטנא מפלוגתא, דמהריב"ל ז"ל כתב בתשובה הנזכרת דבכה"ג יכתבו גט אחד בלשון עברי או יכתבו שני גיטין א' בשם עברי לחוד וא' בשם עברי דמתקרי פלוני לעז, ע"ש. ומצאתי להג"פ שכתב על זה בסקפ"א וז"ל, ולענין מעשה יראה לי דבגט א' סגי ויכתוב שם עברי עיקר דמתקרי פלוני שם לעז כסברת מור"ם, ולכתוב נמי שני גיטין כמ"ש מהריב"ל לא ניחא לי, שהרי בשני הגיטין עשה שם העברי עיקר, ואם באנו לחוש שמא שם לועז עיקר אפשר דשני הגיטין פסולים, וטפי הוא עדיף לכתוב שני גיטין בכה"ג, הראשון בשם עברי דמתקרי פלוני שם לועז והשני בשם לועז דמתקרי פלוני שם עברי, אלא דכבר אמרו דאין לתת שני גיטין אלא מדוחק, ולכן יראה דבגט אחד סגי ויכתוב שם עברי עיקר דמתקרי פלוני שם לועז, עכ"ל. ודבריו אינם צריכים חזוק.
 
אך זה חזיתי להג"פ שכתב שם וז"ל, ואי ליכא למיקם עלה דמלתא וידוע דשם הלידה היה אליגריאה, יראה דבכה"ג שם לידה מכריע לעשותו עיקר, ואע"ג דמהריב"ל לא הכריח משם הלידה, אפשר דלא נודע שם, עכ"ל. ודבריו נפלאו ממני ולא זכיתי להבינם, לפי שהם סותרים דבריו הראשונים שכתב דמ"ש מור"ם דשם עברי עיקר מיירי היכא דליכא למיקם עלה דמלתא איזה שם קרו ליה רובא, כגון ששניהם שוים, אז שם העברי הוא העיקר, וכפי דבריו אלה בכה"ג שם לידה הוא העיקר יהיה עברי או לעז והוא הפך האמור. ונראה לחלוק על מור"ם והוא דוחק דמנ"ל הא, דאף על גב דהכי משמע מדברי הרב לחם רב בתשובה סי' ל', כבר כתב הוא ז"ל לקמן בס"ק פ"ז דמהראנ"ח חולק על זה ע"ש. וגם מהריב"ל הכי ס"ל, שהרי לא הכריח משם הלידה כמ"ש הוא עצמו שם, ומה שיישב בזה הוא דוחק כאשר יראה המעיין. וגם הרדב"ז חולק על הרב לחם רב בזה, שהוא ז"ל כתב וז"ל, אבל אם היה חותם מולי ובס"ת היו קוראים לו שמואל אעפ"י שכל העולם היו קוראים לו מולי כו', הייתי כותב שמואל דמתקרי מולי, דודאי שם שמואל עיקר שהוא בעת המילה וכן בס"ת קורין לו כן, ע"כ. ואלו מהרדב"ז בתשוב' הנזכרת כתב וז"ל, ולא נחוש למה שכתוב בכתובה ולא למה שמעלים אותו לס"ת, כי אלו הטעמים יספיקו להיכא דרגיל בשני השמות בשוה, אבל היכא דשם אחד מפורסם יותר לא נחוש אם ערבי אם עברי לעולם הרגיל קודם, עכ"ל. הרי שכתב דהיכא דרגיל בשניהם השם הכתוב בכתובה ושמעלים אותו בו לס"ת הוא העיקר ולא חשש להזכיר שם הלידה, משמע דלא משגחינן ביה ודלא כהרב לחם רב. ועוד דאפשר לומר דעד כאן לא קאמר הרב לחם רב דאזלינן בתר שם לידה אלא בנ"ד דשם היה עברי שנקרא שמואל ואח"כ נקרא מולי, אבל היכא דשם הלידה הוא שם לעז והשם האחד הוה עברי יודה הרב דשם עברי קודם, וכדעת שאר הפוסקים כנז"ל.
 
ולענין הלכה אם שם לידה הוא עברי והשם האחר הוא שם לעז, כ"ע מודו דשם עברי קודם. ואם שם לידה הוא שם לעז והשם האחר עברי, הרוצה להסתלק מן הספק יכתוב שני גיטין, באחד יקדים שם עברי לשם לעז ובשני בהפך. אך לפי שלמדונו רבותינו להתרחק מלתת שני גיטין נלע"ד דדי בגט א' ויקדים שם עברי לשם לעז, כי כיון שב' השמות כתובים בגט כבר כתב מרן בשלחנו הטהור דאין בזה קפידא לעכב, אמנם אם הב' שמות הם עברי או לעז ושקולים הם יש להקדים שם הלידה לשם השני. וכל זה דוקא כשרגיל בשני השמות בשוה, אבל היכא דרגיל בשם א' ביותר ונקרא בו בפי הרוב אז יקדים אותו שם בין אם יהיה עברי או לעז. זה הוא הנלע"ד. וצור ישראל יצילנו משגיאות, אכי"ר.
שו"ת פרח שושן חלק אבן העזר כלל א סימן ד
 
במי שיש לו שני שמות והשני הוא פתרון הא', כגון חיים ביבאנטי וכיוצא, איזה שם מקדים תחלה. גם יתבאר הך רובא ומיעוטא דאמרינן גבי קריאת השם אם הוא על רוב בני העיר או על רוב בני אדם שיש להם עסק עמו. גם יתבאר במי שנקרא בשם אחד ועולה לתורה וחותם בשם אחר, איזה מהם עיקר לכותבו תחלה ועל שם השני יכתוב דמתקרי.
 
החלק הג' במי שיש לו שני שמות והשני הוא פתרון הראשון, כגון חיים ביבאנטי וכדומה, איזה שם מקדים תחלה. ואיברא שזה לא היה צריך לישאל עליו דמכללה אתמר ממ"ש לעיל בשם מרן [ב"י סי' קכ"ט, דף כ"ו ע"א וע"ב ובשו"ע שם סע' י"ז] ומהרח"ש [סי' כ"ו] בשם חיים ביבאנטי ושמחה אליגריאה וכיוצא, וממ"ש בשם הרדב"ז [ח"ג סי' תת"פ] בשם עובדיה שקוראים עבד אל כרים או עבד אללה, דאע"ג דהשם השני הוא פתרון השם הראשון אעפ"כ השם דקרו ליה רובא הוא עיקר ומקדימים אותו אע"פ שהוא פתרון השם הראשון. אך את זה מצאתי בספר מכתב לאליהו בשער ד' סי' י"ו שכתב בהפך, דכל שהשם הב' הוא פתרון השם העברי אז שם הלידה עיקר, ולא משגחינן בשם דקרו ליה רובא. והוצרכתי לכותבו להודיע שאין להורות כן וז"ל בקצור, וכן נראה שתופש מהרח"ש בתשובה הנזכרת שהרי לא חקר באי זה שם היתה נקראת בפי הרוב אלא עשה שם זו הוא עיקר מפני שנקראת כן בעת לידתה. וכן נראה מדברי הקונדריסין שהביא מרן הב"י שאם הכנוי דומה לעברי יכתוב דמתקרי, כגון יהודה דמתקרי ליאון, ומי לא עסקינן שהורגל בשם ליאון בפי הכל ואפ"ה קאמר דיכתוב יהודה דמתקרי ליאון. גם מרן גופיה בש"ע כתב סתם יכתוב חיים דמתקרי ביבאנטי, ואלו הדין שכתב בב"י לילך בחיים ביבאנטי בתר שם דקרו ליה רובא לא הזכירו כלל בש"ע, (כנראה) [נראה] בהדיא דהגם דקרו ליה רובא ביבאנטי לעולם כותב חיים (לעקרו חזר) [לעקר וחזר] בו ממ"ש בב"י, עכת"ד.
 
ואחר שאלת המחילה נראה לע"ד שאין מכל זה ראיה לדבריו, דהראיה שהביא מדברי מהר"א ששון בתשובה סי' ל' שלא חקר באיזה שם היתה נקראת בפי הרוב, דברי תימה הם, שהרי בהדיא כתוב בשאלה שנודע מפי מגידי אמת ששמה אשר קראו לה בעת לידתה והיות מובהק היה זוו"י, ואם כן הוא העיקר ושם וידה הוא הטפל כו', והשיב להכשיר ממ"ש מרן בש"ע [סי' קכ"ט סע' ב'] כתב השם שאינם ידועים בו ביותר וכתב וכל שום שיש לו הרי זה פסול, אבל אם השני שמות כתובים בפירוש בגט אין הפרש בין שכותב זה ראשון או זה, עכ"ל. הרי מבואר בדבריו דשם זוו"י היה השם המובהק והידועה בו ביותר, ולא תליא מילתא בשביל היותו שם הלידה, אלא בשביל שהיתה רגילה בו ביותר הוא שעלה ע"ד השואל לפסול, ועל זה השיב הרב דאפ"ה כשר. גם הראיה שהביא מדברי הקונדריסים אינה ראיה, כי הם לא באו אלא לומר שיכתוב דמתקרי ולא המכונה ולא אתו למימר אם יכתוב יהודה דמתקרי ליאון או להפך, דזה פשוט דאזלינן בתר שם דקרו ליה רובא. גם מה שהביא ראיה מדברי מרן שבש"ע, שכתב שיכתוב חיים דמתקרי ביבאנטי סתם דחזר בו ממ"ש בב"י, דברי תימה הם, שהרי אנו מצווים מפי סופרים ומפי ספרים דלא לאפושי פלוגתא ומצוה עלינו להשוות את החולקים ואיך הרב ז"ל רוצה לחלוק את את השוים ולשוויי למרן הדרנא, דודאי שמ"ש מרן שכותבים יהודה דמתקרי ליאון או חיים דמתקרי ביבאנטי מיירי שהרוב קוראים אותו יהודה וכן חיים, אמנם אם נקרא בפי הרוב ביבאנטי או ליאון כותבים ליאון דמתקרי יהודה, וכמ"ש מהרח"ש בתשובה סי' כ"ו ודף קמ"ב, וכן כתב הרב הגדול בעל גט פשוט [ס"ק פ"א] והעתקנו לשונו לעיל ע"ש.
 
החלק הד' בהך רובא ומעוטא דאמרינן גבי קריאת השם, אם הוא על רוב בני העיר או על רוב בני אדם שיש להם עסק עמו. ומצאתי להרב גט פשוט שכתב בסי' הנזכר [קכ"ט] ס"ק ב' משם הרב פ"מ ח"א סי' מ' דף ק"ג דאזלינן בתר רוב בני העיר, כגון שיש בעיר ב' קהלות ספרדים ואשכנזים, וספרדים הוו רובא דבני העיר והאשכנזים הוו מעוטא דבני העיר, והאיש או האשה יש להם שם אחד בין האשכנזים ושם שני בין הספרדים והם מעדת האשכנזים, ורוב עסקם ודבורם עם האשכנזים ומעוט עסקם ודבורם הוא עם הספרדים שהם רוב בני העיר, לא אזלינן בתר רוב קריאת שמם שהוא בין האשכנזים אלא בתר רוב בני העיר, ואותו שם נקרא עיקר והשם הב' טפלה לו וכותבים עליו דמתקרי, ע"ש.
 
חלק הה' במי שנקרא בשם אחד ועולה לתורה וחותם בשם אחר, איזה מהם עיקר לכותבו תחלה ועל שם השני יכתוב דמתקרי. כתב מרן בדף קס"א ע"ד [לפנינו דף כ"ו ע"א] וז"ל בקצור, וכתב עוד בקונדריסים אהאי עובדא דשמה רבקה כו', ודין זה בנשים בלבד אבל באנשים אינו כן ששמם ע"פ הס"ת או ע"פ חותמו בכתבו ובשטרותיו, אלא יכתוב השם שהוא עולה בו לקרא בתורה וחותם בו כתביו ושטרותיו. גם מדברי מהרי"ק בשרש פ"ו משמע דבתר שם שהוא עולה לקרא בתורה ושהוא חותם בו אזלינן. וכן משמע מדברי הרא"ש בפרק השולח [גיטין פ"ד סי' ד'] כו', ע"ש. וכן פסק מרן בש"ע [סע' קכ"ט] סעיף ח"י דאף מי ששינה שמו מחמת חולי דקי"ל דשם ב' עיקר, מ"מ אם יש לו שם מובהק שבו עולה לס"ת וחותם כתביו ושטרותיו אותו שם הוא עיקר, ע"ש. וכן כתב מהרח"ש בתשובה סי' כ"ו וז"ל, וכן אם קוראים בשם הראשון לגמרי ובס"ת וחותם בשם השני, כותבים השני דמתקרי הראשון, ואם קוראים בשני לגמרי ובראשון לקרוא בתורה וחתימה, כותבים שם הראשון דמתקרי השני, עכ"ל. הרי מבואר דהשם שקורא בו בתורה וחתימה הוא העיקר ועל השני כותבים דמתקרי הגם דקרו ליה רובא דעלמא ביה. וראיתי בספר מכתב לאליהו בשער ד' סי' י"ד שחלק על מרן ועל כל להקת הפוסקים דאזלי לשטתיה, והעלה דהשם דקרו ליה רובא דעלמא הוא העיקר והשם שחותם בו ועולה לקרא בתורה כותבים עליו דמתקרי, ע"ש. ואנו אין לנו אלא דברי מרן ודעמיה, וכל ראיותיו בקל יש לדחות, ע"ש כי אין כאן מקום להאריך.
 
ומיהו עדין צריכים אנו למודעי היכא דעולה לס"ת בשם א' וחותם בשם הב' דנמצא דהחתימה והס"ת סתרי אהדדי הי מינייהו עיקר, דיש סברא לומר דקריאה דס"ת עדיף משום שהוא בפרסום טפי מחתימה, ויש סברא לומר בהפך דמה שהוא רגיל לחתום בידו עדיף טפי, כי אדם רשאי בשלו להחזיק לעצמו השם שרוצה בו יותר. כי הגם שמדברי מרן בש"ע נראה דבעינן תרתי להחזיק השם עלית ס"ת והחתימה, מ"מ מדבריו בב"י לא משמע כן שכתב, השם העקרי ע"פ הס"ת או ע"פ חותמו בכתביו, כנז"ל, נראה דלא בעינן תרתי [אלא] בחדא מנייהו סגי, ונפקא מינה שאם האיש ההוא עם הארץ שאינו יודע לקרא בתורה, השם החותם בו הוא העיקר, וכן בהפך אם אינו יודע לחתום, השם שעולה בו לקרוא בתורה הוא העיקר. והגם שמדברי הרדב"ז בתשובה הנז"ל [ח"ג סי' תת"פ] נראה דלא ס"ל הכי, שהרי כתב, ולא נחוש למה שכתוב בכתובה ולא למה שמעלים אותו לס"ת בשם עובדיה, כי אלו הטעמים יספיקו להיכא דרגיל בשני השמות בשוה כו', כמו שהעתקנו לשונו לעיל, מ"מ מדברי הקונדריסים לא משמע הכי אלא בחד מנייהו סגי. וכן נראה מדברי הרא"ש בפרק השולח [גיטין פ"ד סי' ד'] וכן נראה מדברי מור"ם [סי' קכ"ט] בהגה סעיף (ב') [כ"ב] שכתב וז"ל, ואם חותם עצמו או עולה לס"ת אליה כותבים אליה כו', ע"ש. וכן כתב הרב ס' שמות בשם אליה דף ח', וכ"כ בשם גרשם דף ח' בשם כמה גדולים דבחדא מנייהו סגי, ע"ש. וראיתי להרב גט פשוט בסי' הנזכר ס"ק קי"ז שכתב בביאור דברי מור"ם הנזכר וז"ל בקצור, יראה דהכי קאמר דאם יש ראיה מחתימתו ולא ידעינן איך היה עולה לס"ת, הולכים אחר החתימה ומסתמא אמרינן דכך היה עולה. וכן אם נודע דעולה לס"ת בשם זה ולא ידעינן היאך היה חותם, מסתמא אמרינן דכך היה חותם, ע"ש. וכמדומה שהרב לא ראה דברי הרב ס' שמות בזה, דכפי דברי הרב ס' שמות אין אנו צריכים להדחק בזה, כי מור"ם בהגהה ברור מללו כמש"ל דאם אינו יודע לקרא בתורה הולכים אחר חתימתו, וכן בהפך אם יודע לקרות ואינו יודע לחתום הולכים אחר עליתו לתורה, משום דבחדא מנייהו סגי.
 
ומעתה הדרינן לספקן אם עולה בשם א' וחותם בשם אחד מה יהיה דינו, ולא ראיתי לשום אחד מהפוסקים הראשונים שעמד בחקירה זאת. ובתשובה אחרת הארכתי בזה וכתבתי שם מה שמצאתי בתשובה כ"י להרב המובהק כמהר"מ גלאנטי בעל קרבן חגיגה שכתב וז"ל, מאחר ששני דרכים שעשו אותם חכמים עיקר, שהם עליתו לס"ת וחתימתו בשטרות באחד מהם קורים אותו בשם הראשון ובחתימה חותם בשניהם, באיזה אופן יכתב בגט. והעלה שם דמאחר שתמיד שם השינוי הוא עיקר, וכשהכל קורין אותו בשם הא' אך לפעמים קורים אותו בשם השני כותבים השני דמתקרי הראשון, הכי נמי הכא מאחר שבחתימה חותם בשני קודם לראשון, אע"פ שבס"ת ובני אדם קורין אותו בראשון, יכתוב השני דמתקרי הראשון כו', ע"ש.
 
ועדין צריכים אנו למודעי היכא דלא נשתנה שמו מחמת חולי או סבה אחרת, אלא דיש לו שני שמות מתחלה ובאחד חותם ובאחד עולה לתורה, באיזה אופן יכתב בגט. ויגעתי ומצאתי להרב גט פשוט שעמד על זה בסי' הנזכר ס"ק פ"ז, כי הואיל משה באר את התורה הזאת באר היטב וכתב וז"ל בקצור, מ"מ יראה בעיני דבנדון זה דאיכא דקרו ליה חיים ואיכא דקרו ליה ביבאנטי, וליכא למיקם עליה דמילתא הי מנייהו קרו ליה רובא, יש להכריח מכח שם הלידה משום דהדבר ידוע דביבאנטי וחיים חד שמא אינון. ואם אין ידוע שם המילה, אי נמי הדבר ידוע דבשעת המילה קראו לו ב' השמות, והוא עולה לס"ת בשם חיים אך חותם בשם ביבאנטי או אפכא, או לפעמים עולה בשם חיים ופעמים בשם ביבאנטי וכן בחתימה, באופן דאין לנו הכרח מס"ת או מהחתימה איזה שם עיקר, אז נראה אם רוב בני אדם קרו ליה חיים ופורתא ביבאנטי יכתבו חיים דמתקרי ביבאנטי, ואם רובא קרו ליה ביבאנטי כותבים בגט ביבאנטי דמתקרי חיים אע"ג דשם הלידה חיים, ואי ליכא למיקם עלה דמלתא אי רובא קרו ליה חיים, וכן באשה דאיכא דקרו לה שמחה ואיכא דקרו לה אליגריאה יכתבו חיים דמתקרי ביבאנטי כו', דשם לשון הקדש עיקר. ואם שני השמות הם בלשון הקדש או לעז, וליכא למיקם עלה דמלתא איזה מהם קרו ליה רובא, יכתבו שני גיטין באחד יכתבו שם ראשון דמתקרי שם שני ובגט שני יכתבו שם שני דמתקרי ראשון. וכל זה הוא משום דשנוי השם לא היה מחמת חולי אלא לסבה קלה, אבל אם היה השנוי מחמת חולי שם שני עיקר, עכ"ל. וכתב בס"ק קי"ז דהיכא דהחתימה בשם אליה והעליה לס"ת הוא בשם אליהו, דלכתחלה יכתוב שני גיטין א' בשם אליהו והשני בשם אליה, ואם נודע בודאי דשמו בעת המילה היה אליהו, אע"ג דרובא דעלמא קרו ליה אליה ופורתא קרו ליה אליהו, אפ"ה כותבים גט אחד בשם אליהו, עכ"ל. ואין דבריו צריכים חזוק. זהו הנלע"ד כו'.
שו"ת פרח שושן חלק אבן העזר כלל א סימן ה
 
במי שיש לו שני שמות, והשם השני יוצא מהשם הא' בשם דנערות, כיצד יתנהג ובכתיבת שמו. ובו יתבאר איזה שם נערות צריך לכותבו ואיזה שם נערות א"צ לכותבו.
 
החלק הששי במי שיש לו שני שמות והשם השני יוצא מהשם הא' בשם דנערות, כיצד יתנהגו בכתיבת שמו. כתב מרן בשלחנו הטהור בסי' הנזכר [קכ"ט] סעיף ט"ו וז"ל, מי שיש לו שני שמות והשם השני יוצא מהשם הראשון בשם דנערות, כגון יצחק חקין אהרן ארנון וכיוצא בזה, אין צריך לכתוב שם דנערות כלל אא"כ יש אחר ששמו יצחק או אהרן, ע"ש. וכתב מור"ם בהגה, מיהו אם רוצה לכותבו אינו מזיק, עכ"ל. וכן נראה שהוא דעת מרן אשר כתב, אין צריך לכתוב שם דנערות, משמע שאין צריך לכתוב אבל אם כתבו אינו מזיק. ובכן כל היכא דאיכא לספוקי אם הוא קצור ואין צריך לכותבו, או אם הוא געגוע וחבה וצריך לכותבו כמ"ש לקמן יכתבנו מספק דגם אם הוא קצור אינו מזיק אם כתבו. וכן העלה הרב שמות הגיטין דף ב' ע"ב, דלא כמהראנ"ח ע"ש, וכ"כ הרב גט פשוט בס"ק ע"א, וכ"כ בספר מכתב לאליהו בשער ד' סי' ח"י ע"ש. אמנם היכא דידעי בודאי שהוא קצור אין צריך לכותבו. וכתב הרב גט פשוט בס"ק ס"ט דהמנהג בירושלים תוב"ב למי ששמו אברהם קרו ליה אברהים וליצחק קרו ליה איצחק, ואפ"ה כיון דידעינן דעיקר שמו אברהם וכן קרו ליה בס"ת אין כותבים אלא עיקר השם. מיהו יש שמות כגון שלמה דקרו ליה סלאמון ואיכא דקרו ליה סלימאן ואיכא איסלימאן, ויש עולים לס"ת בשמות הללו וכן חותמים כו', וכן בא מעשה לידינו באיש א' ושמו בפי הכל סלימאן וכן היה עולה לס"ת ולא היה יודע לחתום, וכתבנו בגט שם סלימאן לבד, ואם היינו יודעים דעיקר שמו שלמה היינו כותבים שלמה דמתקרי סלימאן, ואם היה עולה לס"ת בשם שלמה אע"ג דקרו ליה סלימאן היינו כותבים שלמה בלבד ושם סלימאן היה כלול בוכל שום כו', ע"ש. מיהו כל קצור שם שהוא שם בפני עצמו כתב מור"ם בהגה [סי' קכ"ט סע' ט"ו] דצריך לכותבו כגון אלחנן חנן וכיוצא בו, ע"ש. וכתב הרב גט פשוט בס"ק ע"ה דה"ה מי ששמו יוסף וקרו ליה יוסי, יש לחוש ולחקור אם עיקר שמו יוסף, וכן חנניה חנן או יוחנן חנן, וכן ברכיה ברוך, וכ"כ בס' שמות דאם נקרא ברוך ועולה לס"ת בשם ברכיה וכן חותם, אז יש לכתוב ברכיה דמתקרי ברוך כו', ע"ש. ובתשובה אחרת כתבתי על אדם אחד שנקרא סעד בפי הרוב, אמנם שמו העקרי היה מסעוד, ואביו עודנו קיים ולפעמים קורא לו סעד ולפעמים מסעוד וכן בעליתו לס"ת, הגם דמהריק"ש כתב כי סעד הוא קיצור סעדיא מ"מ לאשר מצאתי בכמה גיטין כתוב שם סעד לבדו נראה שהוא שם קבוע לעצמו ויש לכתוב בגט סעד דמתקרי מסעוד. ולזה הסכים הרב כמהר"ר שבתי נאווי נר"ו.
 
וכתב הרב גט פשוט בס"ק ס"ח וז"ל בקצור, ויש לחקור אם פורתא קרו ליה יצחק ורובא קרו ליה חקין אם גם בכה"ג יכתבו יצחק לבד משום דהוא עיקר השם, או דלמא כיון דבעלית ס"ת ובחתימה חותם חקין ראוי לחוש לכתוב גם קצור השם, ויכתבו יצחק דמתקרי חקין או המכונה חקין. ויראה לי דצריך לכתוב יצחק דמתקרי או המכונה חקין, ולא מבעיא בכה"ג אלא אפילו בחדא מנייהו דקרו ליה לס"ת בשם המובהק והוא חקין או בהפך צ"ל יצחק דמתקרי חקין כו', ומ"ש שא"צ לכתוב שם דנערות איירי דוקא דבעלית ס"ת לעולם קרו ליה בשם המובהק לבד, וכן לעולם חותם בשם המובהק לבד ורובא דעלמא קרו ליה בשם חקין אבל אם חותם או קרו ליה לס"ת בשם הקצור בכולהו גווני צריך לכתוב בגט קצור השם, וכ"ש היכא דבחתימה וגם בעלית ס"ת קרו ליה בשם הקצור דצריך לכתוב בגט יצחק דמתקרי או המכונה חקין, ע"כ תורף לשונו. איברא דבחלוקה האחרונה הרב לחם רב בתשובה סי' ל' חולק עליו וס"ל דכיון דבחתימה וגם בעליה לס"ת קרו ליה בשם הקצור צריך להקדימו, והרב חולק עליו, ע"ש. ולמעשה צריך להתישב בדבר.
 
החלק השביעי איזה שם נערות צריך לכותבו ואיזה שם נערות אין צריך לכותבו, דאין לומר דדוקא קצור השם אין צריך לכותבו אבל אריכות השם כגון שרולה חנולה צריך לכותבו, דהא מרן בש"ע לא כתב קצור השם אלא כתב שם דנערות, נראה שאע"פ שהוא יותר ארוך מן השם א"צ לכותבו. וכ"כ הג"פ [סי' קכ"ט] בס"ק ע' וז"ל בקצור, ומ"מ תפס מרן טעמא דשם נערות משום דהך טעמא שייך בין לקצור השם בין לאריכות השם, כגון בילא בולטא מרגלית מרגליתא, יש לו דין קצור השם דאין צריך לכותבו. וכ"כ רש"ל בשם דן דאין כותבים [המכונה] דעניל, וכ"כ בשם ברוך דקרו ליה ברכה דינו כקצור השם אף שהוא יותר ארוך מברוך, ע"ש. ומעתה חל עלינו חובת ביאור איזה שם צריך לכותבו ואיזה שם אין צריך לכותבו. וראיתי להרב הנזכר [ג"פ] שכתב בס"ק ס"ט וז"ל, ויש לעמוד ולברר במה יודע דהוא קצור השם ושם של נערות דאין צריך לכותבו כו', והעתיק כמה קצורי שמות ולבסוף כתב וז"ל, ולא עלה בידי בענין זה כלל גמור וחותך, ולכן יראה לי כי כל קצור שם דדמי ממש ליצחק חקין א"צ לכותבו, ואם יש ספק אם דומה ליצחק חקין, אם כותבים וכל שום אין לחוש ולכתוב הכנוי, ואם אין כותבים יכתבו הכנוי, והיינו בשם המגרש והמתגרשת אבל באבותם אין להקפיד על הכנוים, עכ"ל.
 
והנה בשם חנולה והדומה לה כתב הרב ס' שמות דף פ"ו ע"א וז"ל בקצור, והיה נלע"ד לומר לכאורה דה"ה לבני ספרד אם נקראת בפי הכל חנולה שרולה שמחולה רבקולה, ואפילו פורתא אין קורים אותה חנה שרה שמחה רבקה כו', לכתוב אנת אנתתי דמתקריא חנולה כו', אך אחר דכתב מהרימ"ט דכותבים בגט אנת אנתתי שרה דמתקריא שרולה כן יקום, דשאני הכא דכ"ע ידעי דאין שם שרולה כי אם שם קטנות לשם געגוע, והכל יודעים דשרה ושרולה אינם שני שמות אלא שם אחד הוא, לכן הגם דנקראת בפי הכל שרולה הוא שם שרה כו', טוב לכתוב שרה דמתקריא שרולה כו', ע"ש. וכ"כ לקמן בדף פ"ז ע"א וז"ל, ובנ"ד נראה דלא שייך המחלוקת דהיכא דנשתקע שם העריסה דהבאתי לקמן בשם שמחה, משום דשאני שמות אלו משום שבתוכם הוא שם העריסה כו', גם לא דמי לשמחה הגם דהלעז הוא משם שמחה, מ"מ שם הקודש אינו כלשון לעז והבן, עכ"ל.
 
והגם שדבריו אינם צריכים חזוק, מ"מ לא אחשוך פי מלהגיד מה שנראה להביא ראיה לדבריו ממ"ש מהרח"ש בתשובה סי' י' על אשה שבעת הלידה קראו שמה גראסיוזה ואח"כ קרו לה הכל שבתולה על שם שנולדה בשבת, ונמשך זה השם של שבתולה עד היום והוא השם השגור בפי הכל, ופסק הרב לכתוב גראסיוזה המכונת שבתולה. והביא ראיה לדבריו ממ"ש מהרי"ק בשרש פ"ו על מי שנקרא אליהו בשעת מילתו ושוב נקרא באלי לכל אדם, פשיטא דלכתחלה יש לכתוב אליהו דמתקרי באלי כו', אפילו לא היו מכירים כלל בשם אליהו במקום שנכתב הגט, והוא כששם באלי אין רגילות בני אדם להיות שם כלל ועיקר השם כו', ע"ש. וגם מהראנ"ח בתשובה ח"א סי' ל"ה כתב ע"ש באלי וז"ל, נראה שצ"ל שני השמות גם יחד, דבשם המילה לבדו לא סגי כיון שיש לו שם אחר שנקרא בפי הכל בשם באלי, ובשם באלי לבדו לא סגי כיון שיש לו שם אחר, עכ"ל. הרי מבואר שכתב שאע"פ שאין מכירים אותו כלל בשם אליהו צריך לכותבו כיון שאין רגילות להיות שם באלי לעיקר השם. הכי נמי בשם שרולה וחנולה אע"פ שאין מכירים אותן בשם שרה וחנה צריך לכותבם כיון שאין רגילות להיות שם שרולה וחנולה לעיקר השם, ומה גם שבתוכם כלול שם העריסה ולא מקרי נשתקע השם הראשון וכנז"ל.
 
ולכאורה נראה שזה הפך דעת הרמ"ה שכתב בספר דרכי נועם בתשובות דשייכי לא"ה סי' מ"ה וז"ל, ואמנם בבא מעשה לכתוב גט לאשה ששמה חנונה אז יש לחקור אם נקראת בעת הלידה חנה ועל ידי געגוע קראוה חנונה, אם לפעמים קוראים אותה חנה כותבים חנה דמתקריא חנונה כו', ואם באולי נשתקע שם חנה מכל וכל ואין גם אחד קורא אותה חנה כי אם חנונה, אין כותבים כי אם חנונה לבד ולא יזכור שם ראשון כלל. וכ"כ מהריק"ש בחידושיו לא"ה סי' קכ"ט וז"ל, כתב דמתקרי ע"ש שאין אדם קורא אותו בו אפילו היה שם ראשון שנשתנה, הגט פסול דהא לא מקרי כלל באותו שם כו', ע"ש וכ"כ הג"פ בס"ק ס"ז וז"ל, ופה עה"ק ירושלים אירע ספק באיש אחד שהיה שמו עובידי, והיה ספק אם עיקר שמו עובד והאריכוהו לקרותו עובידי, או אם היה שמו עובדיה וקצרוהו וקראוהו עובידי, והסכימו גדולי הדור וכתבו אנא עובידי. גם באשה א' היתה נקראת בפי הכל ג'ימא, והוא ספק אם נגזר משם שמחה כי כן נמצא בכתובתה כו', גם אשה א' היתה נקראת חנונה והיה ספק אם עיקר שמה חנה, והסכימו גדולי הדור וכתבו, אנת אנתתי ג'ימא לבד, אנת אנתתי חנונה לבד כו', ע"ש. הרי מבואר שכתבו שלא יזכור שם הראשון, וזה נראה לכאורה הפך דברי הרב ס' שמות הנז"ל וכן הבין הרב בעל גנת ורדים שכתב בתשובה כ"י באשה א' שבאה להתגרש והיו קוראים אותה מלכונה כו', ומצאו בשטר כתובתה מלכה, וכך היה שם העריסה אלא שברוב הזמן נשתקע ממנה שם העריסה לגמרי ולא נקבע לה רק שם מלכונה. והביא על זה תשובת אביו הנז"ל וכתב על זה וז"ל, ולכאורה משמע דשם חנה וחנונה מלכה מלכונה שאע"פ שנשתקע שם ראשון לגמרי שאין זה נקרא שקוע, כיון שהכל יודעים ששמות של געגוע הללו נמשכו ובאו משם חנה ומשם מלכה, ואם כן אע"פ שנשתקעו שמות הללו ראוי לכתוב חנה דמתקריא חנונה כו', וזו היא שטת הרב ספר שמות כו', וזו היא הפך שטתו של ה"ר אבי ז"ל דגם בכה"ג סובר דאין לכתוב שם שנשתקע, כמ"ש בספר דרכי נועם בשם אנונה, ומ"מ בבא מעשה נכון לחוש לסברת א"א ולכתוב אנת אנתתי דמתקריא מלכונה כמ"ש מהרימ"ט בשם אבגלי, כיון דדרך זו מוסכמת גם להרב ס' שמות, ואין נכון לכתוב השם הראשון ולסמוך על הרב ס' שמות כיון דלמר אבא הוי הגט פסול כו', ומה גם דמצאנו סמך וסיוע לסברת א"א ממ"ש הרב ב"י בסי' קכ"ט בשם חיים ביבאנטי ואין קורין אותו כלל בשם חיים, אין כותבים אלא ביבאנטי, ואם כתב גם שם חיים משמע דאינה מגורשת, ע"כ. והא קמן דשם ביבאנטי דכל העולם יודעים שהוא נמשך משם חיים ואעפ"כ החמירו שלא לכותבו כיון שנשתקע והלך לו, וא"כ אף אנו נאמר שאע"פ שכל העולם יודעים ששם מלכונה נמשך משם מלכה אין ראוי לכתוב שם מלכה. עוד הביא ראיה לזה ממ"ש הרב הלבוש בסי' קכ"ט דין ח"י באשה שנקראת בעת הלידה שמחה ואח"כ קראוה [וריידא] שכתב הרב ז"ל וזה לשונו, ואם נשתקע ממנה שם שמחה אין כותבים רק [וריידא] לבדו, ואם כתב גם שם שמחה פסול, שכיון שנשתקע ממנה הרי הוא שם אחר לגבי דידה שאינה ניכרת בו, עכ"ל.
 
ואחר לחיכת עפר כפות רגליו נלע"ד דלא פליג הרב דרכי נועם על הרב ס' שמות, שהרי דברי ס' שמות יש להם יסודות חזקים כראי מוצק, ה"ה דברי הרב מהראנ"ח ומהרח"ש כנז"ל, (והר"ן) [והד"ן - הרב דרכי נועם] הביא דברי מהרח"ש באותה תשובה עצמה ואיך אפשר שיחלוק עליו. ולכן נלע"ד פשוט דמר אמר חדא ומר אמר חדא ולא פליגי, דס' שמות מיירי בשמות הידועים לכל שאינם שם העצם, כגון שרולה וחנולה שבכללם הוא שם העצם ולכך לא מקרי נשתקע, וכן בשם באלי ושבתולה והדומה להם כיון שאינם שמות העצם לא מקרי נשתקע כיון דכ"ע ידעי שאין זה שם העצם, אף כי לא ידעו מה הוא שם העצם מ"מ יודעים בבירור שיש לו שם אחר, ולכך צריך לכותבו בגט, משא"כ בשם חנונה כיון שיש שקורין אותו לשם העצם לבדו הנה כי כן מקרי נשתקע השם הראשון ובשם חנונה לבדו די. וזה מבואר בדברי (הר"ן) [הד"ן] שאחר שהביא דברי מהרח"ש הנזכרים לעיל כתב וזה לשונו, ומזה למדתי למי שקורין אותו שאהין והוא מורגל בפי הכל על דרך זה יתנהגו כנזכר, שהרי שם שאהין נודע ומפורסם לכל שאינו שם עברי ובודאי שיש לו שם אחר לכן יתנהגו כמ"ש, ואמנם בנדון דידן דשם חנונה או חביבה ידוע לכל ששמות אלו הם שמות ערבי, ומורגל בארצות הללו שיש שקורין שמות אלו משמות העצם כו', ע"ש. הרי דבריו ברור מללו כאשר כתבתי. וכפי זה בשם מלכונה והדומה לה יודה הרב ז"ל דצריך לכתוב מלכה דמתקריא מלכונה, שהכל יודעים שאין שם מלכונה שם העצם אלא הוא געגוע משם מלכה כמו שרולה שמחולה זה והדומה להם.
 
ומה שהביא הרב גו"ר ראיה לדבריו משם חיים ביבאנטי כו', אחר שאלת המחילה נלע"ד דלא דמי, דשאני הני שכיון שהם בלשון לעז חושבים העולם שזה שמם העקרי שכך קוראים הלועזות לשם העצם ובזה נחשב נשתקע השם העקרי, ואם יכתב בגט יבאו לטעות ולומר שאין זו האשה המתגרשת, משא"כ בנדון דידן, וכבר רמז חלוק זה הס"ש באומרו, גם לא דמי לשמחה הגם דהלעז הוא משם שמחה, מכל מקום שם הקדש אינו כלשון לעז והבן, וכמו שהעתקתי לשונו לעיל. וצ"ל דביבאנטי ושם?? [כאן חסרה תיבה, ונראה דצ"ל וריידא] יש נקראים כן בשם העצם לבד, דאל"כ מה חלוק יש ביניהם לשם באלי שכתבתי לעיל. וכפי זה מ"ש מרן בשלחנו הטהור סעיף י"ז דיכתבו חיים דמתקרי ביבאנטי, מיירי שנקרא בשני השמות אלא דרובא קרו ליה חיים ומיעוטא ביבאנטי כמבואר ביתה יוסף וכנז"ל, אבל אם נשתקע שם חיים מכל וכל אין לכתוב כי אם שם ביבאנטי, וכ"כ מרן ביתה יוסף דף קס"ב ע"א [לפנינו דף כ"ו ריש ע"ב] וז"ל, ואם אין קורים אותו כלל בשם חיים אין כותבים אלא ביבאנטי לחוד, ואם כתב גם כן שם חיים משמע מתוך דברי הקונדריסים גבי אשה ששמה רבקה ונשתנה לחנה דאינה מגורשת, עכ"ל. ומה שיש לגמגם בזה עיין בהג"פ ס"ק פ"ז, ויש לישב וק"ל.
 
ועדין צריכים אנו למודעי איזה קצור דמי לחקין שאין צריך לכותבו, ואיזה דמי לשרולה וכדומה שצריך לכותבו. לא מצאתי לשום א' מן הפוסקים שנתן כלל לזה, אך את זה ראיתי להרב דרכי נועם בתשובה הנז"ל שכתב וז"ל בקצור, הנה מה שנלע"ד בזה דשם נערות וקטנות לחוד ושם געגוע לחוד, דשם קטנות כך הוא המנהג שכשגדל הנער ובא לכלל אנשים אע"ג דהוו קרו ליה בקטנותו חקין כשגדל מפני כבודו קוראים אותו בשם מלא יצחק, כגון אנן ליצחק קורין חקיטו ליעקב יעקוביקו וכן בכל השמות, והכל יודעים ששמות אלו הם שם קטנות, והכל יודעים בבירור דשם קטנות זה אינו עיקר אלא שם הגדלות הוא העיקרי, ולכן אמרו שאין לכתוב בגט יצחק חקין כו'. אבל שמות הגעגוע אינו כן, דלפעמים מחמת געגוע וחבה נשאר לו שם זה אפילו בגדלו, כמו שתראה בשמות האנשים קומפראדו קונורטי ולאשה קומפראדה וכיוצא בזה, שאע"פ שאין אלו שמותם העיקריים ולא נקראו כן אלא דרך בקשה או דרך חבה כמו קירידו או בכור כל אלו וכיוצא בהם, לא סר מהם שם זה בגודלם ואין זה זלזול כבוד להם, משא"כ בחקין וכיוצא בו שזלזול כבוד להם לקוראם כן בגודלם, עכ"ל. וקרוב לזה כתב בנו הרב גו"ר בכלל א' סי' כ"ג ע"ש. ובכן כלל זה יהיה בידך כל שהוא דרך זלזול הגם שהוקבע לו בגדלותו להיותו הדיוט וקרו ליה בו רובא דעלמא כל שאינו חותם בו ועולה לתורה א"צ לכותבו, אבל בשם שהוא דרך געגוע וחבה או דרך בקשה וכדומה צריך לכותבו, ואם נסתפק בו אם הוא דרך חבה או נערות יכתבנו מן הספק, דגם שם נערות אם כתבו אינו מזיק כנז"ל. זה הוא הנלע"ד.
שו"ת פרח שושן חלק אבן העזר כלל א סימן ו
 
במי שיש לו שני שמות ונשתקע ממנו שם אחד, כיצד כותבין בגט, ואם יש חילוק בין שם ראשון שנשתקע לשם שני שנשתקע.
 
החלק השמיני במי שיש לו ב' שמות ונשתקע ממנו שם א' כיצד כותבים בגט. וצריך להקדים לזה מ"ש מרן ביתה יוסף ומה שפלפלו האחרונים בדבריו, ואח"כ נבא לפסק הלכה בס"ד. כתב מרן בדף קס"א ע"ד [לפנינו בדף כ"ו ע"א] וז"ל, וכתוב עוד בקונדריסים, מעשה בא לפני מהר"ף באחד שהיה חולה והחליפו שמו בחליו והיו קורין אותו שם אחר לגמרי, והצריך הרב ב' גיטין, א' בשם הראשון וא' בשם האחרון, ונתנם יחד ע"כ. ומשמע דהיינו דאיכא בין האי מעשה שבא לפני מהר"ף למ"ש החבורים בשם הר"ף דשם שני עיקר וכותבים אותו קודם אע"פ שקורין אותו תמיד בשם הראשון, דהתם קורין אותו לפעמים בשם שני אלא שנקרא יותר תדיר בשם הראשון, אבל בהאי מעשה לא היו קורין אותו כלל בשם ב', ודייקא נמי דקתני והיו קורין אותו שם א' לגמרי, ומשום הכי אצרכיה שני גיטין דכיון דאין קורין אותו כלל בשם שני אי אפשר לכתוב שם שני עם שם ראשון בגט א' ואפילו לטפל כו', ומ"מ משום דשם שני עיקר כו', אפילו השתא דאין קורין לו בו כלל הצריכו גט אחר לחוש לשם ב', עכ"ל. ומדבריו אלה נראה דס"ל שמ"ש הר"ף, והיו קורין אותו שם אחר לגמרי, ר"ל שם ראשון. ועיין בספר גט פשוט בס"ק צ"ז שמצא ספר הקונדריסים וראה שם שהגירסה בהדיא היא, והיו קורין אותו שם ראשון ע"ש, ולכך כתב מרן דדוקא כשנשתקע השם השני הוא דבעינן שני גיטין משום דשם שני יש לו חשיבות גדול, דאפילו אם רובא קרו ליה בשם ראשון ופורתא בשם שני מקדימים השני לראשון, ולכך אפילו בנשתקע צריך לכתוב גט אחר בשם שני. אמנם אם נשתקע שם ראשון אין צריך כי אם גט אחד בשם שני דוקא ואין לחוש לשם ראשון. ולקמן בדף קס"ב ע"א [לפנינו בדף כ"ו ריש ע"ב] כתב מרן הב"י וז"ל, מי שנשתנה שמו והוקבע לו שם שני ונשתקע ממנו שם ראשון נראה מתוך דברי הקונדריסים דאפ"ה צריך לכתוב שני גיטין אחד בשם ראשון וא' בשם שני, דאמעשה שבא לפני הר"ף שכתבתי בסמוך כתב, מצאתי במדרש הרב מלוניש כי צריך לכתוב שני שמות הראשון והשני, כי מצאנו ביעקב שכתוב בתורה לא יקרא שמך עוד יעקב כי אם ישראל יהיה שמך, ושוב נמצא בכמה מקומות יעקב בתורה, עכ"ל. ודבריו אלה לכאורה סותרים דבריו הראשונים שהרי כאן כתב דאף בנשתקע שם ראשון צריך לכתוב שני גיטין, וזה הפך מ"ש תחלה דדוקא בנשתקע שם שני דחשיב הוא דבעינן שני גיטין.
 
וכבר עמד על זה מהרח"ש בתשו' סי' כ"ו, ומחמת קושיא זו דחה את דברי מרן וכתב דההוא מעשה שבא לפני מהר"ף היה שהיו קוראים אותו בשם השני לגמרי והשם הראשון נשתקע, ומשום הכי פסק מהר"ף שצריך שני גיטין שסוף סוף שמו הראשון הוקבע תחלה והוא תחלתו ועיקרו, ולכך כותבים גט א' בשם הראשון לחודיה וכותבים גט אחר בשם השני שקוראים לו עתה. אמנם בההיא דשמה רבקה ונשתנה שהוא להפך, דמתחלה היה שמה רבקה ואח"כ נשתנה מחמת חליה וקראו לה חנה ולא נשאר לה אותו השם השני הוה ליה כמאן דליתיה, ולכך אין כותבים רק גט א' בשם הראשון לבד, ע"ש ובסי' ל"ב. וכתב בסי' כ"ו וז"ל, ואם קורין אותו לגמרי בשם הראשון וגם עולה לס"ת וחותם בו, ובשני אין קורין אותו כלל וכן בנשים שקוראים אותן בראשון לגמרי, אז אין כותבים רק שם הראשון לבד. ואם הוא להפך שקוראים אותו לגמרי וגם עולה לס"ת בשם השני והראשון אין קורין אותו כלל, וכן בנשים שקוראים אותן לגמרי בשם השני אז כותבים שני גיטין א' בשם הראשון וא' בשם השני, עכ"ל. וכן פסק הרב מטה אהרן בתשו' ח"א סי' כ"ה, ע"ש שהאריך בזה לפסוק כדעת מהרח"ש. איברא שראיתי למ"ח שכתב בתשובה נדפסה בספר גו"ר כלל א' סי' כ"ב שכתב דף י"ג ע"ד וז"ל בקצור, וגם מהרח"ש עצמו נראה דחש לסברת מרן ולא סמך אשנוייא דידיה, שהרי בסי' י' כתב שמעשה בא לידו באשה א' שאמרה אמה בעת לידתה שהיה בדעתה לקוראה סו"ל אך השכנות קראו לה מוס"א, ובדקו בכתובתה ומצאו בשם סו"ל, והצריך שני גיטין, והיינו משום דחש לסברת מהר"ף וכמ"ש מרן כו', ע"ש. ומעתה מאחר דמארי דעובדא מהרח"ש חשש לסברת מרן איך הרב מטה אהרן שהוא נגרר אחריו לא חש. מיהו לזה יש לישב שאין הכרח לפרש דברי מהרח"ש כמו שפירש מ"ח ז"ל, וכבר הארכתי בזה במ"א וכתבתי שגם מ"ח חזר בו באותה תשובה לקמן בדף י"ד ע"ב, ע"ש.
 
וראיתי להרב ס' שמות שכתב בדף ק"ט ע"א וז"ל בקצור, ואחזור לנ"ד לענין הלכה ולמעשה אין לנו לזוז מדברי הרב הקדוש, דכל שנשתנה שמו אם לא נשתקע שם א' מהשמות ולפעמים קוראים אותו בא' מן השתי שמות, יכתבו בגט שם השנוי קודם הגם דשם ראשון תדיר יותר. אך אם אין קוראים אותו כלל בא' משני השמות, ל"ש שם א' ל"ש שם שני, יכתבו שני גיטין א' בשם הראשון וא' בשם השני, ע"ש. והנה הרב כתב כן לחוש לשני התרוצים שהביא מרן בב"י בזה, אמנם מסתמות דבריו שבש"ע משמע שדעתו לפסוק דדי בגט א', שהרי כתב בסי' הנזכר סעיף ח"י וז"ל, מי שנשתנה שמו מחמת חולי כו', שם השנוי עיקר כו', ודוקא כשקוראים אותו לפעמים בשם שני, אבל אם אין קוראים אותו בשם שני כלל אינו כותב אלא שם ראשון בלבד, ויש מי שמצריך שני גיטין בשני שמות, עכ"ל. הרי שסתם תחלה וכתב שאינו כותב אלא שם ראשון בלבד. וכן כתב הרב בית שמואל [ס"ק ל"ה] וז"ל בקצור, ומ"ש כאן בש"ע, ויש מי שמצריך שני גיטין, צ"ל דכתב כן לפי תרוץ קמא שכתב בב"י אפילו לא נקרא בשם השנוי ולא יתפרסם אותו שם מ"מ צריך שני גיטין, ואין חלוק בין אם נקרא בשם הראשון ובין אם נקרא רק בשם השני, ועיין תשובת מהר"מ מינץ סי' ס"ד. מיהו נראה עיקר אם נשתקע השם השני אין צריך שני גיטין וכותב רק שם ראשון כתרוץ בתרא כו', ע"ש.
 
איברא דאיכא למידק בדברי הרבנים הנזכרים איך כתבו דאין חלוק בין אם נקרא בשם הראשון ובין אם נקרא רק בשם השני כו', שהרי מרן כתב בתרוץ קמא וז"ל, ומ"מ משום דשם שני עיקר כל שקוראים אותו קצת אפילו השתא דאין קוראים לו כלל הצריכו גט אחר לחוש לשם שני, ע"כ, הרי מבואר דדוקא בשם שני דהוא עיקר הוא דהצריכו גט אחר אבל בנשתקע שם ראשון אין צריכין גט אחר. ומה שהביא הב"ש ראיה מדברי מהר"מ מינץ, הנה תשובה זו הובאת בס' שמות דף ק"י ואין ממנה ראיה לדעת מרן, כי מדברי מרן מוכח דבנשתקע שם ראשון אין צריך גט אחר. ויש לישב בדוחק דלפי שכתב בב"י לקמן [סי' קכ"ט, דף כ"ו ריש ע"ב] מי שנשתנה שמו והוקבע לו שם שני ונשתקע ממנו שם ראשון, נראה מתוך דברי הקונדריסים דאפ"ה צריך לכתוב שני גיטין כו', דאמעשה שבא לפני מהר"ף כתב מצאתי במדרש ר"מ מלוניש כו', ע"ש, משמע דבכל שם שנשתקע בעינן שני גיטין, מיהו מדברי מרן שבש"ע משמע דדוקא בנשתקע שם שני הוא דבעינן שני גיטין ולא בנשתקע שם ראשון. וכן כתב הרב מקור ברוך בתשובה סי' ו' וז"ל, ומה שהצריך מהר"ף שני גיטין בנשתנה שמו מחמת חולי כו', כבר כתב מהרי"ק שלא היו קוראים לו כלל בשם השני כו', וא"כ דוקא כשנשאר שם ראשון הוא דצריך שני גיטין, אבל בשנשאר שם שני כנדון דידן שם שני עיקר ואין צריך להזכיר. וכפי זה דברי מרן שבש"ע באו בדקדוק, דדוקא בכה"ג דנשתקע שם שני הוא דכתב דיש מי שמצריך שני גיטין, וכ"כ מ"ח מהרי"ל בתשובה הנז"ל [הובאה בגינת ורדים כלל א' סי' כ"ב] ע"ש. וכ"כ הרב דרכי נועם בתשובה סי' מ"ה וז"ל, ואנו נהגנו אם אנו מסופקים אם אפשר שיש מי שקורא אותו בשם ראשון, חיישינן אמעוטא וכותבים לכתחלה דהוה מתקרי או דאתקרי כלשון בעל המפה, אבל אם נתברר ששם ראשון נשתקע מכל וכל אין כותבים אלא שם שני בלבד, עכ"ל. הרי שלא חשש כלל לכתוב שני גיטין בשם ראשון שנשתקע. וכן מצאתי בתשובות כ"י למהר"ר אברהם סכנדרי ז"ל סי' י"ב על גט שכתוב בו ס"ת אל בי"ת, ונמצא שם המתגרשת בכתוב ששמה סת לבד, וחקרו בדבר ומצאו שעכשיו הכל קוראים אותה בשם ס"ת אל בית, וכתב הרב שכיון שנשתקעו הדברים ואין שום א' קורא אותה בשם סת לבד, נראה ודאי שלא יש מקום לחוש אפילו שהיה שמה כן בתחלה ואפילו שהיה שנוי גדול ונכר, כגון שהיה שמה מרים ועכשיו קוראים אותה שרה כו', אין לכתוב אלא השם שנתפרסם, ואפילו בלשון דמתקריא אם כתב דמתקריא בשם דלא מתקריא עכשיו כלל יש לפסול הגט כיון דלא מתקריא הכי כלל. ורבותי הורו אפילו היה שם שכתבו דמתקריא ע"ש ראשון שנשתנה הגט פסול, דהא לא מתקריא כלל באותו שם, ומהר"י קאשטרו היה אומר שאם כתב דהות מתקריא על שם ראשון שנשתנה כשר, ולא הורה זה אלא בדיעבד אבל לכתחלה נראה דיותר טוב שלא להזכיר שם ראשון כלל, עכ"ל. וכ"כ הרב פני משה בתשובה ח"א סי' מ' סוף דף ק"ב וז"ל, איברא שאם האיש הלזה היה משתקע שמו הראשון של עובדיה, בכי הא ודאי דאף לכתחלה היה מגרש בשם משה לבד, דאין לנו אלא השם שהחזיק בו, עכ"ל. ונראה שסמכו הרב ס' שמות והרב בית שמואל על דברי מרן האחרונים שכתב דבנשתקע שם ראשון צריך שני גיטין כנ"ל. וכן מצאתי להרב מכתב מאליהו בדף נ"א שכתב דמרן ז"ל בדבריו האחרונים חזר בו מדבריו הראשונים וס"ל דלעולם אפילו בנשתקע שם ראשון בעי שני גיטין, ולא תקשי מעובדא דרבקה וחנה דהתם מעיקר הדין וכאן מתורת חומרא, וזה הוא שחזר מרן לומר כאן, ומיהו כל הני מלי לכתחלה כו', ע"ש. וכ"כ מהר"מ גלאנטי בתשובה כ"י. ואיברא שכך עלה על דעתי לומר קודם ראותי את דבריהם, ובזה הייתי מישב מה שתמה מהרח"ש בתשובה סי' כ"ו על מרן הב"י, איך כתב, מי שנשתנה שמו והוקבע לו שם שני ונשתקע ממנו שם ראשון, נראה מתוך דברי הקונדריסים דאפ"ה צריך לכתוב שני גיטין כו', דהא התם מיירי בנשתקע ממנו שם שני לדעת מרן, ע"ש.
 
אך צריכים אנו למודעי מה ישיבו על דברי מרן האחרונים שמהם הכריחו הרבנים הנזכרים לומר דאף בנשתקע שם ראשון צריך שני גיטין. וראיתי להרב גט פשוט שכתב בס"ק צ"ז שכתב וז"ל בקצור, ומתוך דברי מרן הללו נראה ברור דדוקא בנשתקע שם שני הוא דהחמיר הר"ף לתת שני גיטין אבל בנשתקע שם ראשון מודה הר"ף דבגט א' בשם שני לחוד סגי. ויש לתמוה ממ"ש מרן הב"י וז"ל, מי שנשתנה שמו כו', ונשתקע ממנו שם ראשון דאפ"ה צריך לכתוב שני גיטין כו'. ואפשר לומר דס"ל למרן דרבינו פרץ לא החמיר להצריך שני גיטין אלא בנשתקע שם שני, אבל בנשתקע שם ראשון בגט א' סגי, ור"מ מלוניש פליג עליה וס"ל דאף בנשתקע שם ראשון צריך לכתחלה שני גיטין, ומרן בש"ע לא כתב לחוש אלא לסברת ר"ף דהיכא דנשתקע שם שני יש מי שמצריך שני גיטין בשני שמות, עכ"ל.
 
ולענין הלכה הגם כי ידעתי אני מעוט ערכי עלי כי מר הוא ואין ידי משגת להכריע בין אריותא דאוריתא, מ"מ לאשר ראיתי שהפוסקים נקטי חומרי מתנייתא בעניני גיטין לחומר הדבר אני אומר שמאחר שמצאנו להרב ס' שמות שכתב דבכל שם שנשתקע לא שנא שם ראשון לא שנא שם שני צריך לכתוב שני גיטין, וכ"כ הרב בית שמואל כנז"ל, והרב מכתב מאליהו פסק כן, וכן מצאתי למהר"מ גלאנטי ומהר"י קצבי שפסקו כן בתשובה כ"י, הכי נקטינן. וכן פסק הרב גט פשוט במקום הנזכר [סי' קכ"ט ס"ק צ"ז] וז"ל בקצור, ומיהו נלע"ד דאע"ג דמרן לא חשש כאן להצריך שני גיטין בנשתקע שם א', מ"מ נכון הדבר להצריך שני גיטין גם בנשתקע שם ראשון, וכ"ש אחר שראינו מהרח"ש דס"ל דאדרבה טפי יש לחוש להצריך שני גיטין בנשתקע שם ראשון, וכן פירשו כל האחרונים, בודאי הגמור דיש לחוש לדבריהם. ובסוף דבריו כתב, ומ"מ לענין הלכה למעשה אנן יתמי דיתמי לכתחלה צריכים אנו לחוש לחומרי כל הסברות דאם נשתקע שם שני צ"ל שני גיטין כמ"ש מרן, ואם נשתקע שם ראשון צ"ל שני גטין כדכתב מהרח"ש, ואם בא לגרש בתוך חליו ונתפרסם השם השני צ"ל שני גיטין משום דיש להסתפק איזה שם עיקר כמ"ש מרן בתרוץ שני, עכ"ל. והכי נקטינן.
 
אך את זה מצאתי להרב הנזכר שכתב במקום הנזכר [סי' קכ"ט ס"ק צ"ז] וז"ל בקצור, ומיהו הדבר תמוה בעיני אמאי הצריכו שני גיטין, נהי דלא מצי למכתב פלוני דמתקרי פלוני כיון דעתה אינו נקרא פלוני, מ"מ הרי יכולים לכתוב גט אחד ויכתוב בגט שם המובהק תחלה ויכתוב פלוני דהוה מתקרי פלוני. ומצאתי במהריק"ש שכתב, וכן אם כתב דהוה מתקרי על שם ראשון שנשתנה כשר כנ"ל. גם מור"ם כתב לעיל סי"ו, יש אומרים דמי שיש לו שני שמות כו', ואם אינו רגיל בשני כותבים דאתקרי כו'. עוד היה אפשר לעשות פשרה אחרת ולכתוב גט א' בשם ראשון בלבד ויהיה רמוז בו דהוה לה שם אחר, כגון שיכתוב אנת אנתתי דמתקריא רבקה כו', דתיבת דמתקריא יתרה בא לרמוז דהוה לה שם אחר כו', ולפי זה אפשר לומר דמעשה שבא לפני הר"ף דהצריך לתת שני גיטין לא היה מפני דנשתקע ממנו שם שני כפירוש מרן, או שנשתקע ממנו שם ראשון כדפירש מהרח"ש ושאר האחרונים, אלא הספק של מהר"ף היה כתרוץ השני שתרץ מרן הב"י דבא לגרש בתוך חליו כו', ע"ש. ובמסקנא דמילתא כתב וז"ל, ומיהו נראה לי דכשנשתקע שם ראשון או שם שני יש תקנה לכתוב גט א' ויכתוב פלוני דאתקרי פלוני, ונכון יותר לעשות כן מלכתוב שני גיטין כו', אך במי שבא לגרש בתוך חליו כו', לא מהני ליה תקנה זו ויכתוב לכתחלה שני גטין, ואפשר דסגי לכתחילה בגט א' וכגון שיכתוב שם המובהק לחוד ויכתוב דמתקרי, ובתיבת דמתקרי יש רמז לשם אחר כאשר הורה גבר מהרי"ט בשם אבגלי, עכ"ל.
 
ודבריו נפלאו ממני ולא זכיתי להבינם, דאיך נתישבה תמיהתו שתמה על מה שהצריכו שני גיטין באומרו (דמהרי"ף) [דמהר"ף] מיירי במגרש בתוך חליו, דעדין התמיהה במקומה עומדת דכפי הפירוש הא' שפירש מרן דמיירי בנשתקע שם שני, וכפי פירוש מהרח"ש והאחרונים שפירשו דמיירי בנשתקע שם ראשון, למה הצריכו שני גיטין ולא תקנו תקון זה לכתוב גט בדהוה מתקרי כמ"ש הוא ז"ל, אלא ודאי דס"ל דלא מהני תקון. וכיוצא בזה כתב מ"ח מהרי"ל בתשובה הנז"ל [הובאה בגינת ורדים כלל א' סי' כ"ב] וז"ל, ומ"ש הרב הפוסק נר"ו דלרוחא דמלתא שיכתוב סרור דאתקריאת שרה, והביא ראיה מדברי מהריק"ש, אני איני מכיר ראיה זו דהא מהריק"ש לא הכשיר אלא בדיעבד דוקא כו', ועוד דמדברי מהראנ"ח ומהרח"ש ומהר"ף הנ"ל מוכח להדיא דלא מהני תקון זה, דא"כ למה הצריכו ב' גיטין היה להם לומר שיכתבו דאתקריא, אלא ודאי דלא מהני, עכ"ל. ומה שהשיב על זה הרב גו"ר בסי' כ"ג וז"ל, דאין התלמוד אומר אלו הוה ס"ל לר' פלוני לא הוה שתיק אלא בדבר שמצוי ורגיל והוה, אמנם בדבר שחדשו האחרונים והמציאו המצאה מחודשת ליתא בהך כללא, ועל כיוצא בזה אמרו [סנהדרין ח' ע"א] ראויה היתה פרשת נחלות כו', עכ"ל, הוא דוחק, שכיון שדברו הראשונים בזה והצריכו שני גיטין מוכח בהדיא דס"ל דלא מהני דאתקרי, שהרי אפילו בדבר שלא הזכירוהו אמרינן אם איתא להך חלוקא לא הוה שתקי מניה, וכמ"ש הרב כנה"ג בכללי הפוסקים סי' ס"ח בשם מהראנ"ח ומהרשד"ם ע"ש, ועיין בספר ג"פ ס"ק נ"ג מ"ש בזה, כ"ש בנ"ד שהזכירוהו ואמרו שצריך שני גיטין פשיטא ודאי דס"ל דלא מהני בענין אחר. וגם הרב המובהק מארא דארעא קדישא כמהר"ר אברהם יצחקי נו"ו בתשובה כ"י דחה את דברי הרב גו"ר הנזכר הובאה בדברינו במקום אחר ע"ש.
 
גם מה שהביא ראיה מדברי מור"ם בהגה הוא לשיטתיה אזיל שהגיה כן בדברי מור"ם וכמ"ש בס"ק פ"ג וז"ל, דט"ס נפל בספרים דהמשמעות הוא להפך דמתקרי במ"ם משמע דעכשיו נקרא בשם זה, ודאתקרי באל"ף משמע דזה ימים הוה מתקרי בשם זה ולא עכשו, ולכן יש להגיה כן, י"א דמי שיש לו שני שמות אם רגיל בשניהם ומ"מ הא' הוא יותר עיקר כותבים פלוני דמתקרי פלוני במ"ם, ואם אינו רגיל בשניהם כותבים דאתקרי באל"ף, עכ"ל. אבל אין כן גרסת כל הספרים שבידינו, אלא דברגיל בפניהם כותבים דאתקרי באל"ף ובאינו רגיל כותבים דמתקרי, וכתב מו"ח מהרי"ל ז"ל בתשובה הנז"ל שטעם הדבר דכשאינו רגיל בשני כותבים דמתקרי דמשמע שלפעמים הוא נקרא כך באקראי בעלמא, אבל אם הוא רגיל בשניהם אלא שהראשון הוא עיקר, כגון שחותם בו ועולה לס"ת, כותבים על השני דאתקרי שמשמעותו הוא ששמו העקרי הוא פלוני אלא שהעולם קראוהו פלוני, ואם יכתבו דמתקרי משמע פלוני הוא עיקר שמו אלא שלפעמים הוא נקרא כך דרך עראי ומקרה וזה אינו, עכ"ל. גם הרב מהר"א יצחקי נר"ו כתב בתשובה הנז"ל לקיים הגרסא שבידינו לפי שכך היא הנוסחא בספר חלקת מחוקק ובית שמואל ובספר שמות, וכתב שטעם הדבר משום דלשון דמתקרי נכתב על הטפל שהעיקרי כבר נכתב אנא פלוני, והנה לשון דמתקרי מורה על ההווה קרוב להעדר, דהיינו דמעוט קוראים לו כן אבל אינו רגיל בפי כל חי, אבל לשון דאתקרי מורה על העבר, ואפשר שהיום הורגלו בו כל העולם יותר מן הראשון נמצא שאינו מורה העדרות ההווה כי לא דברנו בהווה כלל, וזה ברור, עכ"ל. איברא שהרב גו"ר בתשובה הנז"ל כתב להגיה בדברי מור"ם כנז"ל דברגיל בשניהם כותבים דמתקרי במ"ם ובאינו רגיל כותבים דאתקרי באל"ף ע"ש, וכתב שכן מצא הגרסא בספר נחלת צבי ע"ש. ומעתה מאחר שחלוף גירסאות יש בהגהת מור"ם זו אין להביא ממנה ראיה, ובפרט שהרב הלבוש השמיטה מספרו. ועוד דאפילו כפי הגהת הרב ג"פ והגו"ר אין משם ראיה לדבריהם, דע"כ לא קאמר הרב אלא באינו רגיל בשני, ר"ל שאינו רגיל בפי הכל אבל הוא נקרא כן בפי המעוט, שכך מורה תיבת אינו רגיל, מדלא קאמר אינו נקרא בשני משמע דנקרא בו אלא שאינו רגיל, ולכך כותבים דאתקרי, אבל בנשתקע השם מכל וכל מנ"ל למימר שיכתוב דאתקרי. ונראה שזה הוא הטעם של הראשונים שתקנו לכתוב שני גיטין ולא התקינו לכתוב דאתקרי ולא דהוה מתקרי, לפי שלשון זה מורה דאתקרי כך בתחלה ועדין נמשך שם זה לטפל אלא שהשם האחר הוא יותר עיקרי, ובנשתקע השם לא שייך לומר כן שהרי כבר נשתקע ונאבד זכרו. עוד אפשר לומר, והוא הנכון בעיני, דכיון דלדעת מרן השם השני הוא עיקר כיון דיש לו חשיבות גדול דאפילו אם רובא קרו בשם ראשון ופורתא בשם שני מקדימים השני, לכך בנשתקע צריך לכתוב שני גיטין ובא' מהם השני לבדו, לפי שלא יוכל לכתבם בגט א' ולהקדים הראשון לשני כיון דשם שני יש לו חשיבות נמצא שעשה את הטפל עיקר, וכן בנשתקע שם ראשון כיון דלדעת מהרח"ש השם הראשון הוא העיקר כנז"ל לא ראו להקדים לו שם שני. והגם דלדעת מרן ושאר האחרונים כל ששני השמות כתובים בגט אין הפרש בין שכותב זה ראשון או זה כמ"ש בסעיף ב', מ"מ דעת מהראנ"ח בתשובה ח"א סי' ל"ג דבכה"ג פסול ע"ש, ועיין במ"ש הרב גט פשוט בס"ק י"ג ע"ש ולכך לא נראה בעיני הפוסקים לכתוב שניהם בגט א' והצריכו לכתוב שני גיטין כל גט בשם א'.
 
גם התירוץ האחר שכתב הרב הנזכר לכתוב גט א' בשם המובהק לחוד ויכתוב דמתקרי, ובתיבת דמתקרי יש רמז לשם אחר כאשר הורה גבר מהרימ"ט בשם אבגלי כנז"ל, ואחר לחיכת עפר כפות רגליו ושאלת אלף מחילות נראה דלא דמי לשם אבגלי, דע"כ לא התקין מהרימ"ט והנמשכים אחריו אלא בשמות שיש להסתפק בהם שהם כלולים זה בזה, כמו אבגלי שנגזר מאביגיל וכן נהמה מנחמה, ולכך בהזכיר א' מהם כגון אבגלי וכיוצא הו"ל כאלו הזכיר אביגיל ולא נמצא שכלל העיקרי בוכל שום ופרט את הטפל, אבל כשהם שני שמות מוחלקים כראובן ושמעון מה נועיל כי נכתוב דמתקרי ראובן, מאחר שהשם העיקרי הוא שמעון נמצא שפרט את הטפל וכלל העקרי בוכל שום שהוא פסול, וכבר הארכתי בזה במקום אחר והסכים על ידי הרב הפוסק כמהר"ר שבתי נאווי נר"ו.
 
אחר זמן רב שלחתי הפסק ההוא לעה"ק ירושלים תוב"ב להרב המובהק כמהר"ר אברהם יצחקי נר"ו, וכתב דכונת מהרימ"ט באומרו דמתקרי היינו להודיע לכל רואה גט זה ששמה העקרי השגור וניכרת בו לכל הוא שם אבגלי ולא שם אחר שיש לה, דכשאנו כותבים, אנת אנתתי דמתקריא אבגלי, בלשון זה אנו מורים ומודיעים שיש לה שם אחר, אלא לפי שאינה נכרת ונקראת בפי הכל אלא בשם אבגלי כתבנו שם אבגלי ולא אחר, ודמיא ממש לההיא דנקיי הדעת שבירושלים שהיו כותבים חניכתם ולא שם המובהק שלהם אע"פ שבשטרות או בקריאתם לס"ת חותמים וקוראים אותם בשם המובהק שלהם לא היו מגרשים אלא בחניכה, ולפי שהיתה ידועה ונכרת לכל יותר משם המובהק שלהם, וכדכתבו הרא"ש [גיטין פ"ט סי' ט'] והתוס' [גיטין פ"ח ע"א ד"ה וכך], ומעתה מה מקום יש לחלק בין היכא שנסתפק שנגזר מהשם האחר כגון אבגלי ואביגיל חנה וחנולה וכיוצא שהם שמות מוחלקים כנדון דידן וכיוצא, דזיל בתר טעמא דמאחר דמהרימ"ט הראנו לדעת כי באמור אנת אנתתי דמתקריא כך הרי הם מורים שיש לה שם אחר ושזה הוא העקרי שזה הוא המורגל בפי הכל ומכירים אותה בשם זה יותר מהאחר וכדכתיבנא, מה בין זה לשמות מוחלקים זה מזה, ע"כ תורף לשונו. והגם דאיכא למדחי דמאחר דחדוש הוא שחדשו מהרימ"ט אין לך בו אלא חדושו, וכן הרב ס' שמות לא למד ממנו אלא בדומה לו ממש כגון נהמה מנחמה והנולה מחנולה וכיוצא.
 
ומ"ש גם דתיבת דמתקריא בכל מקום מורה על השם הטפל, כנודע שעל השם דקרו ליה מעוטא הוא שכותבים דמתקריא, מ"מ מאחר דהג"פ ומהר"א נר"ו הסכימה דעתם דאין לחלק בין השמות אני מבטל דעתי מפני דעתם דעת עליונה.
 
וכפי זה בשם ראשון שנשתקע הואיל ומצינו להרב פני משה והרב מקור ברוך והרב דרכי נועם ומהר"א סכנדרי שכתבו דאין צריך להזכירו כלל הכי נקטינן, ובפרט שכן דעת מרן, ומ"מ יש לחוש לסברת החולקים ובפרט לדעת הרדב"ז שכתב בתשובה כ"י סי' אלף תק"ה וז"ל בקיצור, על יוסף שנשתנה שמו מחמת חולי לרפאל, והשיב אם נעקר שם יוסף לגמרי וקורים אותו כל העולם רפאל כותבים בגט רפאל דמתקרי יוסף, ואע"ג דאין העולם מכירים אותו בשם יוסף לא מחזי כשקרא כיון שהשם הראשון שקרא לו אביו הוא יוסף וכל קרוביו ובני משפחתו מכירים אותו בשם זה, עכ"ל, הרי דס"ל דצריך להזכיר שם ראשון הפך הפוסקים הנז"ל. ולכן נלע"ד יכתוב דמתקרי שם שני דומיא דשם אבגלי וכדומה, או יכתוב שם שני דהוה מתקרי שם ראשון כנז"ל, לחוש לדעת הרדב"ז ומהרח"ש ודעמיה. והגם שכתבנו לעיל דתקון דהוה מתקריא מאחר שלא הוזכר בדברי הפוסקים נראה דלא ס"ל הכי י"ל שהרי גם תיקון דמתקריא בלא שם ראשון שכתב מהרימ"ט לא נזכר בדברי הפוסקים ואפ"ה נמשכו אחריו כל האחרונים, וי"ל בזה כמ"ש הגו"ר כנז"ל, ומאחר דכתבו הפוסקים דאין ליתן ב' גיטין אלא מדוחק יש לסמוך בזה על תקון זה כנז"ל. אמנם בשם שני שנשתקע הואיל ומצאנו שרוב האחרונים הסכימו להצריך ב' גיטין הכי נקטינן. וכל זה הוא כשהב' שמות הם מוחלקים כשרה ורבקה וכדומה, אמנם כשהם יוצאים מהשם הראשון, כגון שרולה, חנולה שמחולה מלכונה והדומה להם אעפ"י שנשתקע שם שרה וחנה צריך לכתוב שרה דמתקרייא שרולה חנה דמתקרייא חנולה וכדומה, דלא מקרי בזה נשתקע כיון שבתוכם כלול שם העריסה כמש"ל, וגדולה מזו כתב מהרי"ק ומהרח"ש שאפילו בשם שאין כלול בתוכו שם העריסה אלא שהדבר ידוע וניכר שאין זה שם העצם כגון באלי וכגון שבתולה, צריך לכתוב שם העריסה ושם באלי או שבתולה, כנז"ל בחלק השביעי ע"ש.
 
וכן בשם מירקאדה וקומפראדה וכדומה, ובאנשים מירקאדו קומפראדו קונורטי וכדומה, דכולי עלמא ידעי שאין אדם קורא שמות הללו לשם העצם, אלא שבשעת הלידה קוראים להם שם אחר לשם העצם ושמות הללו הם לשם חבה וגעגוע על שם שמוכרים אותם לאחרים, צריך לכתוב בגט שם העצם המכונה קומפראדו וכיוצא בו. וכ"כ מהרח"ש בתשובה סי' יו"ד במעשה שבא לידו בארוסה שהיה שמה בשעת לידתה גראסיוזה, ואח"כ קראו לה שבתולה על שם שנולדה בשבת, ונמשך זה השם של שבתולה עד היום והוא השם השגור בפי הכל, וגם בבית אביה ואמה קוראים לה בשם זה, וכתב הרב ז"ל וז"ל בקיצור, שכיון שכל הנולדות בשבת קוראים להם בשם זה, ואף לאנשים הנולדים בשבת קוראים שבתולו אך בשעת המילה קוראים להם שם אחר שהוא שם העצם, והכא גם כן לזאת הבחורה בעת הקנינים נשבע הארוס שלא יקדש לשום אשה זולת גראסיוזה (דירצה) [דיראה] ודאי דהכא ליכא שום שינוי השם כו', ונראה שדומה למה שרגילות לכנות לקצת האנשים שנתאוו לאביהם ולאמותם בשם קומפראדו, שיש להם שם העצם שקוראים לו בס"ת אלא שיש להם אותו כינוי על שם דבר, דודאי יראה ג"כ שכותבים בגט שם העצם שעולה לקרות בתורה המכונה קומפראדו וה"נ דכותה, עכ"ל.
 
איברא דיש לדקדק בדברי הרב [הרח"ש הנ"ל] דמשמע דדוקא כשעולה לס"ת בשם העצם אז כותבים אותו בגט, אבל כשעולה לס"ת בשם קומפראדו אין צריך לכתוב שם העצם. וכ"כ הרב ג"פ בס"ק ס"ח וז"ל, איברא דיראה מתוך דברי מהרח"ש דאם היה עולה לס"ת בשם קומפראדו אע"ג דידוע דאינו אלא כנוי ויש לו שם העצם היה עושה עיקר משם קומפראדו, עכ"ל. ואחר שאלת המחילה אלף פעמים נלע"ד דא"א לומר כן, שהרי בנדון דמהרח"ש לא היו קוראים לה שום אדם בשם גראסיוזה אפילו אביה ואמה, ואפ"ה כתב לעשותו עיקר משום שהוא שם העצם כנז"ל, וגם הראיה שהביא מהרח"ש שם ממ"ש מהרי"ק [שורש פ"ו] בשם באלי, התם גם בס"ת היה נקרא בשם באלי, ואע"פ שידוע שאינו שם העצם כתב להקדים שם העצם, אם כן פשיטא ודאי דבשם קומפראדו נמי אע"פ שעולה בו לס"ת צריך להקדים שם העצם, ומ"ש הרח"ש שעולה בו לס"ת לאו דוקא, אלא אורחה דמלתא נקט שבמקום הנקראים בשם זה עולים לס"ת בשם העצם, אבל אה"נ שאפילו כשעולים לס"ת בשם קומפראדו צריך להקדים שם העצם ולכתוב המכונה קומפראדו וכיוצא בו. וכן כתב הרב פרח מטה אהרן בח"ב סי' נ' בגט אשה ששמה בעת הלידה לונה, ואח"כ קראו אותה בוג'א ונשתקע שם לונה ממנה והכל קוראים אותה בוג'א, אי דמיא להך דהר"ף, וכתב וז"ל בקצור, והחילוק הוא מבואר דהתם השני שמות הם עצמיים לו, אבל הכא שם לונה הוא שם העצמי לה ושם בוג'א קוראים אותה לגעגוע, כמו שמכנים שם קומפראדו למי שהוא חביב לאביו ולאמו ואנו יודעים שיש לו שם אחר, אף בנדון זה הכל יודעים שיש לה שם העצם ושם בוג'א הוא לגעגוע, אע"פ שאין יודעים הכל שם העצם שלה אבל יודעים שיש לה שם אחר, ואם כן ראוי לכתוב גט א' בשם לונה המכונית בוג'א. ומעין זו כתב מהרי"ק על מי שבשעת לידתו נקרא אליהו ושוב נקרא באלי. ומזה הלשון של מהרי"ק למד מרן מהרח"ש על אשה שבשעת לידתה קראו לה גראסיוזה ואח"כ קראו לה שבתולה וכו', ע"ש. הרי מבואר שדעת הרב ז"ל שהגם שנשתקע השם העצמי עד כי לא ידעו מה הוא, מ"מ כיון שהכל יודעים ששם קונורטי או בוג'א וכיוצא אינו שם עצמי כשיראו כתוב בגט פלוני המכונה פלוני לא יאמרו אין זה המגרש או המתגרשת, דכיון שיודעים שכל מי שיש לו שם זה יש לו שם עצמי, יאמרו זה הוא שם העצם שלהם אלא שאנחנו לא היינו יודעים אותו.
 
עוד יש להביא ראיה לזה ממ"ש הרד"ך בבית ד' חדר א' דבמשומד אין להזכיר בגט שם גיות אלא השם אשר היה נקרא לפנים בישראל אעפ"י שעכשיו נשתקע, וז"ל לענינינו, אף ששם יהדות נשתקע ממנו מ"מ יודעין שבודאי היה לו שם אחר בהיותו יהודי, ואע"ג שאינם יודעים מה שם היה לו יוסף או יוחנן, מ"מ הואיל והם יודעים שבודאי היה לו שם אחר בהיותו יהודי ויחשבו הכל שהשם הנכתב בגט היה נקרא כשהיה יהודי וליכא לעז, עכ"ל. אחר זמן מצאתי למהרי"ק שורש פ"ו שהביא מזה ראיה לנ"ד, ע"ש. ומעתה ה"ה והוא הטעם בשם קונורטי ומירקאדו ומיקאדה וקומפראדה וכיוצא בהם כנז"ל. זה הוא הנלע"ד.
שו"ת פרח שושן חלק אבן העזר כלל א סימן ז
 
במי שיש לו שני שמות דכתבו הפוסקים דצריך לכתוב פלוני דמתקרי פלוני, אם לא כתב דמתקרי אם הגט פסול או לאו. ובו יתבאר דין מי שנקרא בשני שמות ביחד או שעולה כך לס"ת, אם יכתוב דמתקרי. גם יתבאר דין מי שנקרא בפי ישראל בשם א' ובפי הגוים בשם אחר, כיצד כותבין.
 
החלק התשיעי במי שיש לו שני שמות שכתבנו דצריך לכתוב פלוני דמתקרי פלוני אם לא כתב דמתקרי אם הוא פסול או לאו. והנה מרן כתב בשלחנו הטהור סי' קכ"ט סי"ד וז"ל, מי שיש לו שני שמות כותבים ראובן דמתקרי שמעון, ואם כתב ראובן שמעון יש מי שאומר שהוא פסול. וכתב מור"ם בהגה, אבל אם נקרא בשני שמות ביחד או שעולה כך לס"ת כשר, עכ"ל. ודברי מרן בזה שגבו ממני, שהרי שורש דין זה הובא בב"י בדף קס"א ע"ב [לפנינו דף כ"ו ע"א] וז"ל בקצור, מי שיש לו שני שמות כותבים פלוני דמתקרי פלוני דרך משל ראובן דמתקרי שמעון, ואם לא כתב דמתקרי אלא כתב ראובן שמעון כתב מהר"י בכתביו סי' רס"ו ובת"ה סי רל"ד דלא פסלינן ליה, אבל מהרי"ק בשרש צ"ח כתב שהוא פסול כו'. ואפשר לומר דלא פליגי, דמהר"י מיירי כשנקרא בשני השמות במקום א' ומ"ה מכשיר, ומהרי"ק מיירי כשנקרא במקום הנתינה בשם א' ובמקום הכתיבה בשם א' וכדמשמע מדבריו ומ"ה פסול, עכ"ל. ומעתה צריכין ביאור דברי מרן הש"ע [סי' קכ"ט סע' י"ד] דכתב שאם כתב ראובן שמעון יש מי שאומר שהוא פסול, במאי קמיירי דאם בנקרא בשני השמות במקום א' הא כ"ע מודו דכשר, ואי מיירי כשנקרא בכל מקום בשם אחד הרי כ"ע מודו דפסול כנז"ל, ואיך כתב, יש מי שאומר שהוא פסול, דמשמע דיש מכשירין, וכ"כ בהדיא הלבוש [סי' קכ"ט סע' י"ד] ואם כתב ראובן שמעון, יש מי שאומר שהוא פסול דמשמע שנים הם המגרשים, ויש מכשירין, עכ"ל. איברא שטעם זה שכתב אין לו שחר, חדא שלא הוזכר זה בדברי מהרי"ק, שטעמו מבואר שם לפי שנראה מתוך הגט שקוראים אותו ראובן ושמעון ואינו כן, כי במקום הנתינה אינו נקרא אלא שמעון כו', ע"ש. ועוד דאיך יעלה על הדעת לומר שנים הם המגרשים, והלשון מוכיח מתוכו דאחד הוא המגרש, שאומר אנא ראובן וכו', צביתי בדלא אניסנא כו', ושבקית, וכל הלשון בלשון יחיד נאמר וצ"ע. ומעתה הדרא קושיא לדוכתא על מרן הש"ע איך כתב יש מי שאומר שהוא פסול.
 
וראיתי להג"פ בס"ק ס"ב, והרב מכתב לאליהו בדף מ"ח ע"א, שעמדו על זה וכתבו דסבור מרן בש"ע דאע"ג דאפשר לומר דלא פליגי כמ"ש בב"י, מ"מ פשט דברי מהרי"ק יראה דבכל גוונא פסל, דמייתי מ"ש החבורים דאדם שנשתנה שמו מחמת חולי מ"מ אותו שם שני עיקר וכותבים אותו קודם, וסתם דברי החבורים מיירי דנקרא בשני השמות במקום א' אלמא דכי הדדי נינהו, ע"ש. וכפי זה מ"ש מרן בש"ע דאם לא כתב דמתקרי יש מי שאומר שהוא פסול מיירי במי שיש לו שני שמות במקום אחד, ומ"ה כתב בשם יש מי שאומר דלדעת מהרי"א כשר, אמנם היכא דנקרא במקום הכתיבה בשם א' ובמקום הנתינה בשם א' אז כ"ע מודו דפסול.
 
אך את זה מצאתי להרב בית שמואל שכתב בס"ק כ"ד וז"ל, מי שיש לו שני שמות היינו דיש לו במקום כתיבה שם א' ובמקום נתינה יש לו שם אחר, משום הכי אם כתב ראובן שמעון יש פוסלים כיון דבמקום א' אין לו ב' שמות ויאמרו דאין זה המגרש דהמגרש זה יש לו ב' שמות, ואפשר דאפילו אם יודעים דיש לו שם אחר במקום אחר, מ"מ הואיל והוא אינו נקרא במקום אחד בשני שמות פסול, עכ"ל. ודבריו צ"ע, דהא דיש לו שני שמות בשני מקומות כ"ע מודו דפסול, וביש לו שני שמות במקום א' הויא פלוגתא כנז"ל, ואלו מדברי הרב משמע בהפך, דביש לו שני שמות במקום א' כ"כ מודו דכשר, וביש לו שני שמות בשני מקומות הוא דהויא פלוגתא, וצ"ע.
 
מיהו מדברי הג"פ בס"ק ס"ב נראה דס"ל דדעת מרן הש"ע היא דבכל גוונא פליגי, בין ביש לו שני שמות במקום א' בין בשני מקומות, לדעת מהרי"ק פסול ולדעת מהרי"א כשר, ע"ש. ואפשר שמטעם זה סתם מרן בשלחנו הטהור וכתב, ואם לא כתב דמתקרי יש מי שאומר שהוא פסול, ולא פירש דמיירי במקום א' משום דבכל גוונא מיירי, דמאן דפסל פסל בכל גוונא ומאן דמכשיר מכשיר בכל גוונא. ואע"ג דזה הפך מ"ש בב"י נלע"ד דחזר בו בש"ע, לפי שכתב אח"כ בב"י בדף קס"א ע"ד [לפנינו דף כ"ו ע"א] וז"ל, ואם לא כתב דמתקרי מצאתי בתשובה אשכנזית, איש א' היה שמו יהודה ונשתנה שמו בחליו וקראוהו משה, ושלח גט לאשתו וכתב משה יהודה, והחזירוהו הגדולים וכתב גט אחר משה דמתקרי יהודה. ובתשובה אחרת מצאתי, סדרנו גט והיה עמנו מהר"י ברונא והסכמנו כלנו לכתוב משה דמתקרי יהודה, מ"מ הכותב ראובן שמעון לא פסלינן ליה, עכ"ל. והנה מדברי התשובה הראשונה נראה שהגט הזה נשתלח למקום א' שכ"כ, שלח גט כו', והחזירוהו, שזה מורה שלא היתה הנתינה במקום הכתיבה, והיה נקרא במקום הנתינה יהודה אלא שבמקום כתיבה נשתנה לשם משה, וכתבו בגט משה יהודה, ובשביל זה החזירוהו הגדולים, ואעפ"כ כתוב בתשובה האחרת על נדון זה שהכותב ראובן שמעון לא פסיל, נראה שאפילו בנדון זה שיש לו שני שמות בשני מקומות לא פסל. והתשובה האחרת ה"ה כתובה בכתבי מהרי"א סי' רס"ו ע"ש, מכאן למד מרן דלדעת מהרי"א אפילו בשני מקומות יש להכשיר ולכך סתם בש"ע וכנז"ל.
 
ולענין הלכה נראה דאם לא כתב דמתקרי יש לפסול בכל גוונא, בין יש לו ב' שמות בשני מקומות בין במקום א' כנז"ל. וכן נראה מדברי הג"פ שכתב בס"ק ס"ב וז"ל, ומדלא כתב יש מי שאומר שהוא כשר משמע דדעת מרן נוטה כדברי מהרי"ק, עכ"ל. וכן דעת המכתב אליהו שכתב במקום הנז"ל [שער ד' סי' ט'] וז"ל בקצור, אמנם הנלע"ד בהבאת שלום בין מהרי"ק ומהרי"א הוא, דהעומד על דברי מהרי"ק יראה בהדיא דכל עיקר טעמיה הוי משום דנראה כי המגרש היה נקרא בשני השמות גם יחד, כמו שיש בני אדם ששמם כפול, ואינו כן, אשר נראה מזה בהדיא שאם היה נקרא בשני השמות יחד היה כשר אם כתב אנא לוי יהודה כמו שנכתב, ומעתה מאי דנראה מדברי מהרי"א דלא פסיל גטא כשכתב יעקב משה הוא דוקא משום דזה דרכם להקרא כן כמו מנהג אוסטריך, עכ"ל. נראה מדבריו אלה דכל שאינו נקרא בשני השמות ביחד כולי עלמא מודו דפסול. וכן דעת הרב מהר"א סכנדרי שכתב כ"י בגליון הב"י וז"ל בקצור, אמנם לדידי מסתברא דיש לחלק היכא שבמקום א' קוראים אותו בב' השמות יחד כדכתב בת"ה סי' רל"ד, והילכך כתב בכתבים דכיון דיש קוראים כך באותם המקומות, הילכך לא פסלינן ליה אי לא כתב דמתקרי, אבל מ"מ צריך לכתחלה לומר דמתקרי כו'. אבל במדינות מהרי"ק ז"ל לא היו נוהגים לקרא אלא או השם הראשון או השני, אפילו שקוראים אותו בשני השמות מ"מ קוראים זה בפני עצמו וזה בפני עצמו, וכיון שכן הצריך למכתב דמתקרי ואי לא כתב פסל, ודוק. ואפשר לישב זה בלשון מרן במ"ש דמהר"י מיירי כשנקרא בשני השמות במקום א', פירש שקוראים אותו ראובן שמעון אלא שהלשון דחוק, עכ"ל. הרי מבואר דלדעת הרב כל שאינו נקרא בשני השמות ביחד פסול. וכן נראה שהוא דעת הרב נחלת צבי בס"ק י"ט וז"ל, וכתב ב"י שיש לישבו דמהרי"ק איירי כשנקרא במקום הנתינה בשם א' ובמקום הכתיבה בשם א', ומהרי"א איירי כשנקרא בשני השמות במקום א' והוא מ"ש ההגהה, אבל אם נקרא בשני השמות ביחד כו', עכ"ל. ודבריו תמוהים דמה ענין מ"ש ההגהה עם מ"ש הב"י, וצ"ל דס"ל בפירוש דברי מרן הב"י כפירוש הדחוק שפירש מהר"א סכנדרי בהם כנז"ל. ומאחר דכל הני רבוותא הכי ס"ל הכי נקטינן לפסול בכל גוונא, זולת כשנקרא בשני השמות יחד שכתב מור"ם בהגה דכשר.
 
ועדין צריכים אנו למודעי להבין מ"ש מור"ם [סע' י"ד] אבל אם נקרא בשני השמות ביחד או שעולה כך לס"ת כשר. דמדבריו אלה נראה דס"ל דאף בנקרא בשני השמות ביחד צריך לכתוב לכתחלה דמתקרי, אלא דבדיעבד כשר אם לא כתב דמתקרי, וכמבואר בדברי הת"ה דהגם במקום שנקרא בשני השמות ביחד צריך לכתוב דמתקרי, וכמז"ל בשם הר"א סכנדרי ז"ל. ומן התימה על הרב בית שמואל שכתב בס"ק כ"ד וז"ל, ואם נקרא בשני השמות ואז הוא להפך דצריך לכתוב דוקא שניהם בלא מתקרי ואם כתב מתקרי הוי שנוי, וכן משמע בתשובת רמ"א בעובדא פעסלי"ן אסתר, ולשון רמ"א אינו מדוקדק מ"ש כשר משמע לכתחלה אין כותבים כן וליתא, אלא אם נקרא בשניהם צריך לכתוב שניהם דוקא, עכ"ל. ודבריו תמוהים לע"ד, שהרי כתוב בהדיא בת"ה סי' רל"ד וז"ל בקצור, וכמדומה לי שנהגו באוסטריך אפילו בכתיבת שם האיש בגט היו כותבים יעקב משה ולא דמתקרי כלל, ואפשר משום דמנהג במדינה ההיא שעולים כך לקרא בתורה יעקב משה עמוד כתבו ג"כ בדרך זה בגט כו', מ"מ נראה עיקר כדכתיבנא לעיל, עכ"ל. והיינו לכתוב דמתקרי. ומה שהביא ראיה מתשובת רמ"א, אחר שאלת המחילה אדרבא משם ראיה להפך דלכתחלה יש לכתוב דמתקרי, שהרי כתב במקום אחר בההיא תשובה סי' פ"ד וז"ל בקצור, ועוד נראה דאף הם שכתבו אסתר פעסל"ן מודים שעדיף טפי מתקרי, אלא שרצו להראות כחם שלא הוצרכו לכך, אבל במקום דאיכא לספוקי דילמא אינו דומה לההוא מעשה ממש פשיטא דיש לכתוב מתקרי ולא להכניס ראשו בספקות, ותדע דהא מהרי"ק שורש צ"ח קורא תגר על מי שכתב בגט לוי יהודה בלא מתקרי אע"ג דהתם בההיא מעשה דאסתר פעסל"ן כו', ומהשתא בין אם נאמר דהנהו רבוותא פליגי אהדדי או יש חלוק בין המעשים, כל זמן שאין החילוק ברור לנו לא נכנס לספקות רק נכתוב פלוני דמתקרי דעדיף מכל דבר, וראיה מהא דכתב ב"י סי' קכ"ט דמצא בתשובת אשכנזים דאם כתב בלא מתקרי יש פוסלים ויש שאינם פוסלים, אבל לא נמצא להפך דמאן דכתב בלא מתקרי פוסל אי כתב מתקרי, אם כן ש"מ דזהו דבר המחוור בכל, עכ"ל. הרי מבואר בהדיא שדעתו ז"ל לכתוב לכתחלה דמתקרי אף כשנקרא בשניהם יחד כנז"ל. וכ"כ הרב לחם רב בתשובה סי' ל' על מ"ש הר"פ דשם שני עיקר כתב וז"ל, דנ"מ היכא שחותם בשני שמות, כגון אני שחותם חייא אברהם וכן בס"ת קוראים לי ב' שמות, שיכתוב השם השני דמתקרי הראשון ע"ש. וכן פסק מהר"מ גלאנטי בתשובה כ"י הנז"ל. וכן כתב הג"פ בס"ק ס"ג וז"ל, משמע דוקא בדיעבד כשר אבל לכתחלה אע"ג דעולה לס"ת בב' השמות ביחד יכתוב ראובן דמתקרי שמעון כו', ומשמע לי דבכה"ג יודה מהרי"ק דכשר, וכל זה הוא במי שנקרא בשעת לידה בשם א' ואח"כ נשתנה שמו לשם שני, אמנם אם משעת לידת האדם בשעת מילתו נקרא בשני שמות, כמו שיש הרבה בני אדם ששמם כפול בשני שמות, כגון שם טוב, דמצאנו בני אדם שנקראו שם כגון שם בן נח, ויש שנקראו טוב כגון גואל של רות כו', בכה"ג ודאי דכותבים שם טוב, ואם יכתוב שם דמתקרי טוב נ"ל דפסול, עכ"ל. והדברים נכונים בטעמם ונמוקם עמם.
 
אך את זה חזיתי חזות קשה להרב [ג"פ] ז"ל שכתב שם [ס"ק ס"ג] וז"ל, וכן אם נקרא משעת לידה ראובן שמעון, אם יכתוב ראובן דמתקרי שמעון נ"ל דפסול, וכן יש משפחות דאין להם כנוי אלא מצרפים שמם עם שם האב ושם האב עולה להם לכנוי, כגון מהרח"ש ששמו חיים שבתי ושם הרב בנו משה חיים, בכה"ג נמי יכתוב ראובן שמעון ואם יכתוב ראובן דמתקרי שמעון נ"ל דפסול, עכ"ל. ודבריו שגבו ממני ולא זכיתי להבינם, דמה הפרש בין נשתנה שמו אח"כ ונקרא בשני השמות יחד להיכא שמשעת לידה נקרא בשני השמות, דאי משום דאיך יאמר אנא ראובן דמתקרי שמעון כיון שמעולם לא נקרא בשם ראובן לבדו, גם בנשתנה שמו איך יאמר אנא ראובן שהוא השם השני הלא מעולם לא נקרא בשם השני לבדו ואעפ"כ אמרו דיכתוב דמתקרי, וכבר כתבנו לעיל בשם רמ"א דהיכא דמספקא לן יכתוב דמתקרי כנז"ל. גם מ"ש דמשפחות שמצרפים שם האב עם שמם לכנוי כגון מהרח"ש יכתוב אנא חיים שבתי, תמוה הוא בעיני, דאיך יצרף שמו עם שם אביו כיון שהדבר ידוע שהוא שם אביו ואינו נזכר כי אם לכנוי, מאי שנא משאר כנויים שאינם נכתבים בגט ומי שכותב הכנויים כותב המכונה פלוני, הכי נמי ראוי לכתוב חיים בר שבתי, ולמעשה צריך עיון.
 
החלק העשירי במי שנקרא בפי ישראל בשם אחד ובפי הגוים בשם אחר, כיצד כותבים. כתב מור"ם בהגה סעיף י"ד וז"ל, אם נקרא בפי ישראל בשם א' ובפי הגוים בשם א', כותבים שם ישראל דמתקרי על שם גוים. אבל אם ענינם כמעט א' אין כותבים רק שם ישראל, עכ"ל. ושורש דין זה כתבו ה"ה בפ"ג מה' גירושין [הי"ג] וז"ל, וכתב הרשב"א בשם הרמב"ן שאנו שיש לנו שני שמות, האחד בשם ישראל ושם אחר שהלעוזות קורין, צריך לכתוב שם ישראל והשם האחר ויאמר אנא פלוני דמתקרי פלוני, וכבר נהגו עכשיו בכל גט לכתוב וכל שום כו', ע"ש. וכ"כ הר"ן בגיטין דף תקצ"א ריש ע"ב [לפנינו דף י"ח ע"א מדפי הרי"ף], ע"ש. וראיתי להג"פ שכתב על זה בס"ק ס"ד וז"ל בקצור, והרא"ש ז"ל כתב בפרק השולח [גיטין ה"ד סי' ז'] וז"ל, והעולם נהגו (בכה"ג) [כהלכות גדולות] לפי שנהגו הנכרים באשכנז שקוראים ליהודים בחניכה הקרובה ללשון עברי, ואין ראוי לכתוב על אותה חניכא דמתקרי, לכך נהגו לכתוב וכל שום וחניכא דאית ליה שמלה זו כוללת הכל. ולכאורה נראה דהרמב"ן והרא"ש מיירי בחד גונא ופליגי, כגון דרך משל שהמגרש נקרא יצחק אלא דהגוים קורין אותו איסק או איצאקי, להרמב"ן כותבים יצחק דמתקרי איסק כו', ולהרא"ש ס"ל דכיון דחניכא זו קרובה ללשון העברי אין ראוי לכתוב דמתקרי אלא כותב שם יצחק וכולל שם איסק בוכל שום. אמנם היכא דהחניכא אינה קרובה ללשון העברי, כגון יהודה שהגוים והלעוזות קוראים אותו ליאון בכה"ג כולי עלמא מודו דכותבים יהודה דמתקרי ליאון כו'. ועי"ל דמר אמר חדא כו', ולא פליגי, להרמב"ן מיירי כגון יהודה דקוראים אותו הלעוזות ליאון, והרא"ש מיירי כגון מי ששמו יצחק והלעוזות קוראים אותו בחניכא הקרובה ללשון עברי כגון איסאק כו', בכה"ג אין ראוי לכתוב דמתקרי אלא כולל שם איסאק בוכל שום, עכ"ל.
 
ואחר לחיכת עפר כפות רגליו נלע"ד דאין צורך, דדברי הרא"ש עם דברי הרשב"א והרמב"ן שקולים הם וריוח לא יבא ביניהם, דע"כ לא קאמר הרשב"א דצריך לכתוב שני השמות אלא אם לא יכתוב וכל שום, אבל אם יכתוב וכל שום די באחד מהם, וזה רמז באומרו וכבר נהגו עכשיו בכל גט לכתוב וכל שום, כלומר ובזה הם נצולים מלכתוב ב' השמות בפירוש. וכך הם דברי הרא"ש ז"ל שכתב תחלה וז"ל בקצור, כתוב בטופסי גיטין של ה"ג, צריך לכתוב בגט כל שום וחניכא דאית לי, ואינו נראה לר"ת דזמנין אתיליד תקלה כשאין לו אלא אותו השם כו', ותקן ר"ת שיכתבו אני פלוני דמתקרי כך וכך, והעולם נהגו כה"ג לפי שנהגו הגוים באשכנז שקורין ליהודים בחניכא הקרובה ללשון עברית כו', כנז"ל. ונמצא שדעת ר"ת כדעת הרשב"א, אלא שכבר פשט המנהג לכתוב וכל שום ובזה אין צריך לכתיבת שני שמות. וכן נראה מדברי מרן הב"י שכתב בדף קס"א ע"ב [לפנינו דף כ"ו ריש ע"א] וז"ל, ומ"מ היכא שיש לו ב' שמות טוב לכתוב דמתקרי כו', וכ"נ ממ"ש הרשב"א וה"ה בשם הרמב"ן, והני ישראל שבח"ל כו', וכ"כ בקונדריס בשם הרי"א, והפריז לומר שאין ראוי לגרש בו אע"פ שכתב וכל שום, עכ"ל. משמע דהרשב"א והרמב"ן מיירי היכא דלא כתב וכל שום וכמ"ש. וכן נראה ממ"ש הרדב"ז בתשובה סי' תל"ט [לפנינו בח"ג סי' תת"פ], הביאה הג"פ בס"ק פ"ז וז"ל, אם היהודים קוראים אותו עובדיה והגוים קוראים אותו עבד אל כרים, הדבר ברור שכותבים שם של היהודים, והשם של הגוים הרי הוא בכלל וכל שום, וכ"כ הרשב"א והרמב"ן שאנו שיש לנו שני שמות כו', וכבר נהגו לכתוב בכל גט וכל שום, ע"כ ע"ש. הרי מבואר דס"ל ז"ל שמ"ש וכבר נהגו כו', ר"ל ובזה א"צ לכתוב ב' שמות וכמו שכתבתי וכן משמע כו'. ג"כ ממ"ש מרן הב"י לעיל וז"ל, ומדברי הרשב"א משמע דס"ל כר"ת, אלא שכתב שהעולם נהגו לכתוב וכל שום בכל הגיטין משום שם לווי, ומ"מ כשיש לו ב' שמות משמע דס"ל שיכתוב פלוני דמתקרי פלוני, עכ"ל. הרי מבואר דס"ל למרן דגם הרשב"א אזיל ומודה בשטת הרא"ש, שבכתיבת וכל שום סגי ולא צריכים לכתוב שם הלווי וכדעת הרא"ש, אך ממ"ש, ומ"מ כשיש לו ב' שמות, משמע דס"ל שיכתוב פלוני דמתקרי פלוני נראה שכונת מרן לחלק כמו שחילק הג"פ דדוקא בחניכא הקרובה ללשון עברי הוא דמהני וכל שום, כמו ליצחק איזאקי וכדומה, ולדידן לשלמה סלמון ולאברהם איבראהים ולמשה מוסה וכדומה לזה, אמנם בחניכא שאינה קרובה לעברי, כגון ליהודה ליאון ולנתן עטייה וכדומה לזה צריך לכתוב הב' שמות לכ"ע בין להרשב"א בין לר"ת. ולזה רמז מור"ם בהגה שכתב, אבל אם ענינם כמעט אחד אין כותבים רק שם ישראל, עכ"ל. ובזה יתישב מאי דקשיא לי מפני מה מרן בש"ע השמיט סברא זו דר"ת והרשב"א, ובפרט למ"ש בב"י והעתקנו לשונו לעיל, שבקונדריסים כתב בשם הרי"א שאין ראוי לגרש בו אם לא כתב הב' שמות אע"פ שכתב וכל שום כנז"ל. אמנם עם מ"ש אתי שפיר דמאחר דמיירי בחניכא שאינה קרובה ללשון העברי, כגון ליהודה ליאון או אצלאן לדידן ולחיים ביבאנטי וכדומה, כבר כתבו מרן לקמן בשלחנו הטהור סעיף טו"ב ע"ש.
 
וכתב הג"פ בס"ק ס"ה וז"ל בקצור, פשט סתמות דברי מור"ם משמע דאפילו דישראל לא קרו ליה בשם גוים צריכים לכתוב דמתקרי ע"ש גוים, ומקור דין זה הוא מ"ש ה"ה ומוכח מדבריו דאיירי דגם ישראל קרו ליה בשם גוים, וא"כ איכא למימר דדוקא בכה"ג הוא דהצריך לכתוב פלוני דמתקרי פלוני. אמנם יש קצת סמך למאי דמשמע מדברי מור"ם מדברי הרא"ש ומהרי"א, וכבר כתבתי באריכות בזה סי' קכ"ח ס"ק ל"א, עכ"ל. ושם כתב במסקנא דמילתא וז"ל, ולענ"ד נראה דאין ראיות הללו מספיקות להחליט את הדין [ו]להצריך לכתוב בגט דמתקרי ע"ש גוים אע"ג דאינו נקרא בין היהודים רק בשם א', (דלא) [אלא] יכתוב לכתחלה רק את שם המפורסם בין העברים וכל שום דאית ליה כנ"ל, עכ"ל. והגם שאין דבריו צריכים חזוק, מ"מ להיות שהרב ז"ל אין ולאו ורפיא בידיה, יש להביא ראיה לדבריו ממ"ש לעיל בשם הרדב"ז דאפילו בשמות מוחלקים כל שאותו שם אינו נקרא כי אם בפי הגוים שכותבים שם של היהודים והשם של הגוים הרי הוא בכלל וכל שום כנז"ל, וכי היכי דלא לאפושי פלוגתא אית לן למימר דע"כ לא קאמר מור"ם אלא כשזה השם נקרא ג"כ בפי היהודים, אמנם אם אינו נקרא בשם זה אלא בפי הגוים אז א"צ להזכירו ודי לכוללו בוכל שום. וכשנקרא ג"כ בשם זה בפי ישראל לענין איזה מהם מקדים תחלה עיין מ"ש לעיל [סי' ג'] בחלק שני בזה באורך. זהו הנלע"ד, וצור ישראל יצילני מכל שגיאות, אכי"ר.
שו"ת פרח שושן חלק אבן העזר כלל א סימן ח
 
במשומד שבא לגרש את אשתו היהודית, מה שם כותבין בגט. ושם יבאר אם שם שקראו אותו הגוים הוא שם הנהוג בין היהודים, כגון יוסף וכיוצא בו או עבד אלה או עטיי"א וכיוצא, אם גם בכה"ג אמרינן דאין לגרש בשם גיות. גם יתבאר אם נשתקע שם יהדות, אם יש לכתוב שם גיות בגט או שם ישראל.
 
חלק י"א במשומד שבא לגרש את אשתו היהודית מה שם כותבים בגט. כתב מרן בשלחנו הטהור סעיף ה' וז"ל, מומר אין לו לגרש בשם דגיות אלא בשם ישראל, ואם כתב שם גיות עיקרי ושם ישראל בלשון דמתקרי כשר, עכ"ל. והטעם משום דאין להזכיר שם דגיות בתורת משה כלל, כמ"ש הפוסקים בשם ר"ת [בתוס' גיטין ל"ד ע"ב ד"ה והוא]. והגם דלדעת הר"ן [גיטין דף י"ח ע"א מדפי הרי"ף] טפי עדיף למיכתב לתרוייהו, כלומר לכתוב שני השמות בפירוש שם דיהדות עם שם דגיות. וכן נראה שהוא דעת ה"ה בספ"ג [הי"ג]. וכן דעת ריא"ז, הובאו דבריו בשלטי הגבורים פרק השולח [דף י"ז ע"ב מדפי הספר] וז"ל, וכן ראוי לומר על מי שהמיר דתו ושנה שמו בגיותו שצ"ל שם דיהדות ושם דגיות, ויכתוב אנא פלוני דמתקרינא בארמיותי כך וכך ע"ש. מ"מ שאר הפוסקים חולקים עליהם וסוברים שאין להזכירו כלל כמבואר ביתה יוסף [סי' קכ"ט, דף כ"ה ע"א ד"ה מומר] ע"ש. וכן הסכימו האחרונים הרב בית שמואל [ס"ק י'] והג"פ [ס"ק כ"ג וכ"ה] ע"ש.
 
אך את זה מצאתי לרב מכתב אליהו שכתב בשער ד' דף מ"ט ע"ג וז"ל, ולענין מעשה נלע"ד דיש לכתוב שניהם שם דיהדות באנא פלוני דמתקרי בשם דגיות, כיון דלדעת ריא"ז אם כתב שם דיהדות לבד הגט פסול, ולדעת הר"ן וה"ה עדיף טפי למכתב הכי, ואף ר"ת וסייעתו מודים מיהא דבדיעבד כשר כו', ע"ש. ואחר שאלת המחילה אין דבריו נכונים בזה, דמאחר דחזינן לכולהו בתראי שהסכימו שאין להזכיר שם דגיות בגט איך נאמר דלדעת ריא"ז אם לא נכתב הגט פסול, ומאי דדריש סמוכים מדכתב ריא"ז קודם זה במי שיש לו שני שמות צ"ל בגט שני שמותיו ואם כתב אחד מהם בלבד ה"ז גט פסול. ונראה מזה שמ"ש אח"כ, וכן ראוי לומר על מי שהמיר דתו כו', דהוי דומיא דרישא שאם כתב א' מהם הגט פסול. זה אינו, חדא שכבר הפסיק בענין אחר במי שיש לו שני שמות א' במקום כתיבה וא' במקום נתינה, ועוד שהרב דקדק לומר, וכן ראוי לומר, ולא כתב וכן הדין כמ"ש במ"א להורות שאין דינם שוה שזה פוסל וזה אינו פוסל אלא שכן ראוי לומר לכתחילה. ואפילו את"ל שכן דעת ריא"ז אין לחוש לו במקום שכל חכמי ישראל חלוקים עליו, ואדרבה לדעת הרמ"ה אם נכתב שם הגיות בגט הגט פסול, כמ"ש מרן הב"י, וכן דעת ר"ת וכמ"ש בשמו מהרי"ק שרש ק"ו וז"ל, ועל שלא כתבו שם המומר אתה פוסלו, נראת כמלקט שבלים מעמק רפאים לפי שאם נכתב בשם המומר היה פסול יותר כו', עד וכמה מומרים גרשו את נשותיהם ומעולם לא כתבו אלא שם יהדותו כו', ע"ש. משמע מהכא דלדעת ר"ת יש לפסול אם נכתוב שם גיות בגט, וא"כ ניקום אנן ונעביד בה עובדא לכתחלה לכתוב שם גיות בגט הפך ר"ת והרמ"ה. ומן התימה על הרב שהביא תשובה זו בסוף דבריו וא"כ היה לו להעביר הקולמוס על מ"ש בתחלה, ואנו אין לנו לילך אלא בעקבות רבותינו הקדמונים שהנהיגו שלא לכתוב שם דגיות כלל. מיהו במקום שהמלכות מקפדת שלא להזכיר המומר בשם יהדות והעדים יראים לנפשם מלכתוב שם יהדות, יש לכתוב שם גיות עיקר אפילו לכתחלה ולכלול שם יהדות בוכל שום, כמ"ש הריב"ש בתשובה סי' מ"ג, וכ"כ הלבוש [סי' קכ"ט סע' ה'] והרב ב"ש [ס"ק י"ב] ובספר נחלת צבי, ע"ש. וראיתי להג"פ שכתב (סי') [ס"ק] ג"כ להתיר בזה מכח ס"ס ע"ש, ואין צורך שכבר הסכימו האחרונים להתיר כנזכר.
 
וכתב הג"פ בס"ק כ"ג וז"ל בקצור, ויש להסתפק אם שם שקראו אותו הגוים הוא מהשמות הנהוגים בין היהודים, כגון יוסף וכיוצא בו, אם גם בכה"ג הוא דאמרינן דאין לגרש בשם דגיות, כלומר בשם שקראו לו הגוים כשנשתמד, או דילמא לא אמרו אלא היכא דשם של גיות הוא שם מיוחד לגוים דלא מסקי ישראל בשמייהו. ומסתברא דלא אמרו אלא בשם מיוחד לגוים, וכן נראה מדברי מהרי"ק שרש ק"ו, והרח"ש דף קמ"ג ע"ד, אבל אם אותו שם הוא רגיל בין היהודים מצי לגרש בו, דהרואה הגט יאמר דשמא ביהדות נשתנה שמו לשם יוסף כנ"ל. ואם כשנשתמד קראוהו יוסוף, שכן הגוים משנים השמות ליוסף קוראים יוסוף ולאברהם קוראים איברהים יש להסתפק אם חשיב בכה"ג שם של גיות ואין לכותבו, עכ"ל. ולי הדיוט נראה דמאחר דמצאנו למהרי"ק שכתב במקום הנזכר דהא דאין להזכיר שם גיות הוא השם שמורה על גיותו שכופר בתורת משה, שהרי ישראל יקפידו לקרא עצמם בשם זה, וכ"כ מהרח"ש דזהו דוקא בשם המיוחד לגוים ע"ש, וכן משמעות כל הפוסקים והכי נקטינן. ולא מיבעיא בשם יוסוף או איברהים שהם שמות ישראל, אלא אפילו בשם עבד אללה או עבד אל כרים או עטיי"א וכדומה לזה, הגם שהוא משמות הגוים כיון שיש כמה ישראל כשרים נקראים בשמות אלו צריך לכותבם בגט, וכמש"ל בחלק עשירי בשם הרשב"א והרמב"ן על ישראל שבח"ל שיש להם שמות אחרים כשמות הגוים צריך לכתוב שניהם, ע"ש. ואפילו את"ל בדרך רחוקה דלא נפיק מספקא, מ"מ מאחר שמצינו להר"ן וה"ה שכתבו דאף בשם גיות עדיף טפי לכותבו בגט עם שם ישראל, כדאי הם לסמוך עליהם בנ"ד ולכתוב אנא פלוני דמתקרינא עבד אללה וכדומה לזה. ומה גם דיש להתיר בזה מכח ס"ס, ספק אם זה נקרא שמות הגוים אם לאו, ואת"ל דמיקרי שם גיות כבר כתבו הר"ן וה"ה דגם שם גיות יש לכותבו. והגם שכתבנו לעיל משם ריא"ז שצ"ל דמתקרינא בארמיותי, מ"מ נראה דהיינו דוקא לדידיה דס"ל דאף בשם המיוחד לגוים צריך לכתוב לכך הוצרך לומר דמתקרי בארמיותו, אבל בשמות הגוים שדרך היהודים להקרא בהם כמו עבד אללה וכדומה נראה שא"צ לכתוב דמתקרינא בארמיותי, וכן מוכח מדברי הג"פ שכתב דהרואה יאמר שמא ביהדות נשתנה שמו כנז"ל כנ"ל.
 
ומה שנסתפק עוד הג"פ [ס"ק כ"ג] וז"ל, עוד יש להסתפק אם בא לכתוב שם ישראל ושם גוים, אם יכתוב יוסוף או איברהים כמו שקוראים אותו הגוים, או דילמא יכתוב עיקר השם כמו שהוא אצלנו יוסף ואברהם, עכ"ל. וגם בזה לי הדיוט נראה דאזלינן בתר עיקר השם, וכמש"ל בשם מור"ם ז"ל דאם עניינם כמעט אחד אין כותבין רק שם ישראל, והרב ג"פ עצמו כתב בס"ק ס"ט, והעתקתי לשונו בחלק הששי, דהמנהג בירושלים תוב"ב למי ששמו אברהם קרו ליה איברהים וליצחק קרו איצחק, ואפ"ה כיון דידעינן דעיקר שמו אברהם ויצחק אין כותבין אלא עיקר השם ע"ש, ה"נ בנ"ד כיון דידעינן עיקר השם ומה שקוראים יוסוף וכדומה הוא לשון געגוע וכדומה, אין כותבין אלא עיקר השם, כנלע"ד.
 
החלק הי"ב אם נשתקע ממנו שם יהדות אם יש לכתוב שם גיות בגט או שם ישראל. והנה מרן ז"ל עמד על זה בב"י [סי' קכ"ט, דף כ"ה ע"א ד"ה ואם] וז"ל בקצור, ואם נשתקע שם דישראל ממנו, כתב מהרי"ק בשרש פ"ו שדינו שוה ללא נשתקע, דלעולם מגרש בשם דיהדות ולא להזכיר שם דגיות, ותימה שהרי התוס' והרשב"א והרא"ש והר"ן כלם כתבו דטעמא דר"ת משום דשם יהדות לא גרע מחניכתו וחניכתה, והתם משמע שאם אינם ניכרים בחניכתם כלל פסול הוי כו', אבל אם אירע הדבר שנשתקע שם דיהדות ממנו משמע שאין כותבין שם דיהדות עד שיחזיק עצמו שלשים יום וצ"ע, עכ"ל. וכבר כתבתי לעיל בחלק שמיני בשם הרד"ך שגם הוא ס"ל כמהרי"ק דבמשומד גם ששם יהדות נשתקע ממנו יש לכותבו, הואיל והם יודעים בודאי שהיה לו שם אחר בהיותו יהודי ליכא לעז, ע"ש. ומה שהוקשה למרן על דברי מהרי"ק הקשה הרד"ך על עצמו ותירץ ע"ש. וכפי זה לכאורה משמע דכיון דהני תרי ארייוותא דאוריתא כתבו בפירוש לכתוב שם יהדות אפילו בנשתקע, ולא מצאנו מי שיחלוק עליהם בהדיא זולת מרן הב"י מכח הקושיות שהוקשה לו על מהרי"ק, והקושיות ההמה כבר תירצם מהרד"ך והרב מקור ברוך בתשובה סי' ו' ע"ש, כותייהו נקטינן.
 
אך אחר העיון א"א לומר כן שהרי הרד"ך עצמו בתשובה הנזכרת כתב שלפי מ"ש הרא"ש ז"ל שהטעם שכתב ר"ת שמשומד מגרש בשם יהדות, משום שהוא עיקר שמו שכל ישראל קוראים אותו בשם זה, נראה דדוקא בלא נשתקע הוא דמהני, וכתב וז"ל, ומ"ש לענין משומד לא כתבתי אלא להלכה אבל למעשה לא, שכבר הורה זקן שהוא הרא"ש, והדיוט כמוני אינו כדאי לחלוק עליו לענין מעשה, עכ"ל. ואני הצעיר מצאתי בתשובת ר"ת שהובאה במוהרי"ק שורש ק"ו וכתוב בה בהדיא וז"ל, וכמה מומרים גרשו נשותיהן ומעולם לא כתבו אלא שם יהדותו דרובא דישראל קרו ליה הכי כו', שרוב קריאות שם של גוים אינם רוב אבל רוב ישראל הוא רוב שמכח ישראל הוא מגרש כו', ע"ש. הרי מבואר דמיירי דוקא כשרוב ישראל קרו ליה בשם ישראל לא בנשתקע שם ישראל, וכן נראה שהוא דעת הריב"ש בתשובה סי' מ"ג, ע"ש. ומן התימה על מהרי"ק, דמאחר שהוא בעצמו העתיק תשובת ר"ת הנזכרת אשר מתבאר ממנה דמיירי דוקא בלא נשתקע, איך כתב בשורש פ"ו דמומר יכול לגרש בשם דיהדות ואע"ג דאין קוראין אותו עתה בשם זה רק בשם דגיות, ע"ש וצ"ע.
 
וראיתי להג"פ שכתב בס"ק כ"ד וז"ל, ולענין מעשה יראה לי בנשתקע שם יהדות דיכתוב שני השמות שם יהדות עיקר דמתקרי פלוני שם גיות, עכ"ל. והדבר תמוה לע"ד, דכיון דלדעת מרן אין לכתוב שם יהדות בנשתקע איך יעשנו עיקר. וראיתי לרב מכתב אליהו שעמד על זה בדף נ' [שער ד' סי' י"ב] וז"ל בקצור, לכן לענין מעשה איכא לעיוני היכי נעביד, לכתוב שם יהדות באנא פלוני ודמתקרי שם גיות ודאי לא מהני, דאיך יכתוב אנא פלוני שם דיהדות והוא אינו נקרא כן שכבר נשתקע ממנו. ואם יכתוב אנא פלוני על שם דגיות ודמתקרי על שם דיהדות הא נמי לא מהני ותרתי לריעותא אית בה חדא דלדעת מהרי"ק ומהרד"ך אפילו בנשתקע שם יהדות לעולם הוא העיקר ובכותבו אנא פלוני ע"ש דגיות עושה הטפל עיקר כו', ועוד איך יכתוב דמתקרי ע"ש דיהדות והוא אינו נקרא כן שכבר נשתקע, וכמ"ש מרן הב"י דף קס"א ע"ד. ואם יכתוב שם דגיות לבד, הא ודאי לא מהני לדעת מהרי"ק ומהרד"ך. ואם יכתוב שם יהדות לבד הא ודאי לא מהני לדעת רבוותא דאמרי דבנשתקע לאו כלום הוא וכו'. לכן נראה דצריך לכתוב בזה שני גיטין, באחד יכתוב שם יהדות תחלה ושם דגיות בדמתקרי, ובא' יכתוב שם דגיות לבד. דהשתא לפי הגט הראשון יצאנו י"ח מהרי"ק ומהרד"ך, ולפי הגט השני יצאנו י"ח החולקים עליהם, דלדידהו כיון דשם יהדות בזה לאו כלום הוא, נמצא דאין לו אלא שם דגיות ומגרש בו, עכ"ל. והדברים נכונים בטעמם ונמוקם עמם. וכן צדד הרב ב"ש בס"ק ט' לדמותו למי שהוחלף שמו מחמת חולי שצריך ב' גיטין, ע"ש. מיהו לאשר הזהירו קדמונינו שלא לתת שני גיטין אלא מדוחק, ובפרט במומר דאיכא למיחש שמא יחזור בו ולא ירצה לתת גט שני, נלע"ד דיכתוב אנא פלוני שם גיות דהוה מתקרי פלוני שם יהדות, כמש"ל בחלק ח' גבי שם ראשון דנשתקע משם מהריק"ש והג"פ ע"ש, ובזה יוצא י"ח אליבא דכ"ע, דאפילו לסברת האומרים שם יהדות עיקר מודו שאם כתב שם גיות עיקרי ושם יהדות בלשון דמתקרי כשר, כמ"ש הריב"ש ופסקו מרן בשלחנו הטהור ס"ה ע"ש. זהו הנלע"ד, והמעיין את אשר יבחר בו יקריב אליו.
 
עוד כתב הג"פ בס"ק כ"ח שאם המגרש היה מהאנוסים וקדש אשה בעודו בגיותו לפני עדים כשרים ולעולם לא היה לו אלא שם דגיות, ובא עתה לפנינו לגרש את אשתו, דיכול לגרש בשם של גיות כיון דאין לו שם דיהדות, ע"ש.
 
עד הנה השיגה ידי יד כהה ללקט מדברי הפוסקים בעניינים אלו, ולהיות שהם צריכים אל המורה בכל שעה לבל יכשל באיסור ערוה החמורה אמרתי להעלותם על ספר להועיל לעצמי ולכיוצא בי. וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק אבן העזר כלל א סימן ט
 
בענין דמתקרי והמכונה, באיזה שם כותבין דמתקרי ובאיזה שם יש לכתוב המכונה, כי רבו בזה הדעות, ובחניכה כותבין לעולם המכונה. ובו יתבאר באיזה מקום כותבין כינוי המשפחה. גם יתבאר אם הגט נכתב במקום א' ושם רגילין לכתוב דמתקרי, ושולחין אותו למקום שרגילים לכתוב המכונה, כיצד יעשו. גם יתבאר אם במקום דמתקרי כתב המכונה או בהפך, אם הגט נפסל בכך או לאו.
 
ראיתי לסמוך לזה מה שנמצא כתוב אצלי בענין דמתקרי והמכונה, באיזה שם כותבים דמתקרי ובאיזה שם יש לכתוב המכונה כי רבו בזה הדעות בין הפוסקים ראשונים ואחרונים ככתוב בדברי קדשם והוא ענין המצטרך בכל שעה ושייך למ"ש לעיל.
 
כתב מרן בב"י סי' קכ"ט דף קס"א ע"ג [לפנינו בדף כ"ו ע"א ד"ה מי] וז"ל, היכא דהשם השני יוצא מן משמעות השם העברי אלא שנקרא כן על שם משפחתו, כתב מהרי"ק שורש ק"ו שיש לכתוב המכונה ולא יכתוב דמתקרי, ומשמע לי דלא שנא בין אם שם השני הוא בלשון עברי בין שהוא בלשון לעז אע"פ שיוצא ממשמעות שמו העברי מאחר שהוא נקרא כן ע"ש משפחתו כותבים המכונה, ואע"פ שמדברי מהרי"ק בתשובה זו משמע דמיירי כשהשם השני בלשון לעז דוקא כו', נ"ל דלאו דוקא אלא אורחא דמלתא נקט כו', אלא ודאי כל חניכה כותבים המכונה בין שהיא בלשון עברי בין שהיא בלשון לעז, ומשום הכי לא משכחת דיכתבו דמתקרי אלא בנשתנה שמו כו', ע"ש. ולכאורה דברי מרן תמוהים במ"ש דהשם השני יוצא ממשמעות שם העברי אלא שנקרא כן ע"ש משפחתו, שהם סותרים זה את זה, דבאומרו יוצא ממשמעות שם העברי משמע שנקרא כן על שמו, כגון יהודה דקרו ליה ליאון וכיוצא, ובאומרו שנקרא כן על שם משפחתו משמע דלא נקרא על שמו. וראיתי להרב מכתב מאליהו שעמד על זה בדף נ"ו וכתב דכונת דבריו הוא דיש לו שם משפחה בלשון עברי וזה נקרא בלשון לעז כמשמעות אותו השם, ע"ש. ואחר שאלת המחילה מלבד שאין הלשון סובל פירושו קשה ג"כ דהא בנדון מהרי"ק לא הוזכר כלום מזה. ולכן הנלע"ד דכונת מרן הוא על פי מה שנסתפק השואל למהרי"ק בשם פואה אם הוא יוצא משם רפאל, כלומר בקצור השם ר"ל וא"צ לכתבו, והשיבו כי כן נקרא על שם משפחתו ויש לכותבו בגט בלשון המכונה כיון שהוא לשון לעז, ע"ש. ולזה כיון מרן לומר שאף שהשם יוצא ממשמעות השם העברי, כגון פואה שמשמעותו קצור רפאל, אפ"ה כיון שנקרא כן על שם משפחתו יש לכותבו.
 
עוד תמה הרב מכתב מאליהו באותו מקום הנז"ל על דברי מרן וז"ל בקיצור, ובין הכי ובין הכי דברי מרן תמוהים, שהוא כותב הדברים בשם מהרי"ק ושם ליכא לא זה ולא אותו, כי כללות דבריו שם דהשואל חשב דשם פואה נגזר משם רפאל כו', ואין ענין בדבריו כלל דשם פואה היה לו עסק בשם עברי כי אדרבה מבואר בהדיא הוא דהוי שם לעצמו ככל חניכת אבות שבעולם, עכ"ל. ויש ליישב בדוחק דכיון דדמי לקצור רפאל נקרא משמעותו בשם עברי כיון שהוא דומה לשם רפאל כמש"ל, ומ"מ לפי שהוא כנוי משפחה כותבים המכונה, וד"ת עניים במקום א' ועשירים במקום א' שכ"כ מהרי"ק בשורש קס"ב ענף ב' וז"ל, דאע"ג שכתוב בסמ"ק דנהגו לכתוב המכונה כשהשם השני בלשון לעז היינו דוקא כשהשם בא מחמת כנוי, כגון משולם המכונה דורנ"ט כו', שאין השם דומה כל כך ללשון העברי שאז ודאי הוי כנוי. אבל היכא שהשם הוא יוצא ממשמעות העברי, כיוצא בנדון הזה שהרי הורגלו הכל לקרות ליהודה ליאון כו', פשיטא שכל הכותב בזה וכיוצא בזה המכונה אינו אלא טועה, עכ"ל. הרי שכתב שאין השם דומה כל כך ללשון העברי, משמע שדומה ללשון עברי אלא שאינו דומה כל כך ובשביל דהוי חניכא כותבים המכונה. ובקשתי לי חבר בדקדוק זה ומצאתי רב גדול רבן של כל בני הגולה מהרשד"ם ז"ל שכתב בחלק השייך לא"ה סי' מ"ו, על מה שנשאל בגט שכתוב בו חנוך המכונה גראסיאנו דהי"ל לכתוב דמתקרי גראסיאנו ולא המכונה כיון שהוא יוצא ממש משם העברי, והביא על זה הרב ז"ל דברי מהרי"ק הנז' וכתב וז"ל, מדקאמר שאין השם דומה כל כך כו', ולא קאמר שאין השם דומה כלל ותו לא, משמע ודאי דאף דדומה קצת כיון דאינו דומה לגמרי לשון לעז ללשון העברי יפה יש לכתוב המכונה, וחנוך בלשון עברי הוא נגזר מחנוך הבית וכמ"ש חנוך לנער ואין משמעותו חן, וא"כ נראה דהוי דומה למשולם המכונה דורנט, עכ"ל. ויעלוז לבי שכיוונתי לדעת גדולים.
 
אך אכתי קשה דממה שהביא מהרי"ק בתשובה הנזכרת לא משמע הכי שכתב אח"כ וז"ל, וכ"כ בהדיא בספר הנייר וז"ל, ובשמות ידקדק כגון יאודה דמתקרי ליאון וכיוצא בזה, ואם הוא כנוי שאין דומה קצת לשם העברי יכתוב המכונה כך כגון יצחק המכונה חקיג'ייט או משולם המכונה דורנט כו', ע"ש. ומשמע מדבריו דאם הוא דומה קצת יכתוב דמתקרי, וזה הוא הפך הנז"ל. וראיתי להרב מכתב מאליהו שעמד על זה בדף נ"ו ע"ג וכתב וז"ל, והנה לפי זה מלבד שקשה איך מביא מהרי"ק דברי ספר הנייר שהם לעומתו ולא דבר עליו מאומה. עוד אשוב אתפלא דבין מהרי"ק ובין ספר הנייר שניהם מביאים לדוגמא כגון משולם המכונה דורנט כו', והוא פלא שהוא מחלוקת במציאות. לכן נראה מוכרח שזה שכתבו ספר הנייר והקונדריסין שאין דומה קצת ללשון העברי, הכונה היא שמקצתו אינו דומה אבל רובו דומה ואפ"ה לא יכתוב דמתקרי דבעינן שיהיה דומה לגמרי כמו יהודה ליאון, עכ"ל. ומלבד שאין הלשון סובל פירושו, הנני יוסיף להפליא איך נעלמו ממנו דברי מהרשד"ם בתשובה הנז"ל שעמד על זה וכתב שמלת קצת הוא טעות סופר. עוד כתב וז"ל, ואף אם נוכל לפרש שר"ל שאינו דומה אפילו קצת, אי אפשר שהרי אינו טבע הלשון שהיל"ל שאינו דומה כלל. ועוד שהרי עינינו הרואות שדומה קצת חקייג'יטאס, אלא ודאי שי"ל כמ"ש, או למחוק מלת אינו ולכתוב שדומה, ור"ל (דיוקא) [דוקא] יהודה שלשון לעז ממש ליאון כו', שיהודה נקרא אריה וכן חיים ביבאנט אז צריך לכתוב דמתקרי, אבל כשאינו דומה אלא קצת יש לכתוב המכונה, עכ"ל. ולי הדיוט נראה להגיה ולגרוס, אלא קצת, ונשמטה תיבת אלא מהמעתיק. ומ"מ למדנו דכל שאינו דומה אלא קצת יש לכתוב המכונה.
 
אך את זה מצאתי להג"פ שכתב בס"ק ע"ז [השני] על מ"ש מרן בש"ע סי' ו' וז"ל, אם השם השני יוצא משם העברי, כגון יהודה ליאון כותבין יהודה דמתקרי ליאון, ואם אינו דומה קצת לשם העברי יכתוב המכונה. כתב וז"ל בקצור, כן הוא לשון ספר הנייר כו', ומשמעות הדבר יראה דהכי קאמר, דאם אינו דומה אפילו קצת לשם העברי יכתוב המכונה, אבל אם הכנוי יש לו דמיון קצת לשם העברי יכתוב דמתקרי. אמנם ראיתי להרשד"ם ח"ה סי' מ"ו על חנוך המכונה גראסיאנו כו', ויראה לי דכיון דהעתיק מרן, ואם אינו דומה קצת לשם העברי, וכן הנוסחא בקונדריסין ובכתר תורה, משמע דס"ל דכל שיש לו דמיון קצת ללשון העברי יכתוב דמתקרי כו'. ומה שהוקשה למוהרשד"ם ממ"ש ביצחק המכונה חקיג'ייט, יראה דהוא ט"ס וצ"ל, יצחק המכונה דוראנטו, וכן מצאתי בשלטי הגבורים דף תר"ט [לפנינו על המרדכי דף ג' ע"ב ס"ק א'] כו', ועוד יראה דהדבר מוכרח מדברי מהרי"ק גופיה דע"כ טעות הוא דהרי דקדק מלשון הסמ"ק שכתב דאין צריך לכתוב יצחק דמתקרי חקין משמע דאם היה צריך לכותבו היינו כותבין דמתקרי יע"ש ויצחק חקיג'יט יראה דדומה ליצחק חקין, עכ"ל.
 
ואחר שאלת המחילה אני אומר דמאחר דמהרשד"ם כתב שכל שאינו דומה אלא קצת יש לכתוב המכונה. והדבר מוכרח ממה שהוקשה למהרשד"ם ממ"ש ביצחק המכונה חקיג'יט, וגם ממה שהקשה הרב מכתב מאליהו כי שניהם מביאים הם לדוגמא משולם המכונה דוראנט כנז"ל כן יקום. ומה שהוקשה לו ממה שכתב מרן, ואם אינו דומה קצת לשם העברי, איברא דכן משמעות הלשון, אמנם מדיוקא דרישא דלישנא נשמע להפך שכתב, אם השם השני יוצא משם העברי וכו', כותבים דמתקרי כו', משמע שכל שאינו יוצא משם העברי אע"פ שדומה קצת לשם העברי כותבים המכונה. ומה שהביא הג"פ ז"ל ראיה ממה שכתב דאין צריך לכתוב יצחק דמתקרי חקין ויצחק חקיג'יט יראה דדומה ליצחק חקין כנז"ל. אחר שאלת המחילה נראה דלא דמו, וגדולה מזאת מצינו שכתב הרב בעל ספר שמות בשם יצחק דף מ"ד ע"ב, דהגם שכתב מהרי"ק שאין צריך לכתוב יצחק איסאק, אבל באייזאק אפשר דגם מהרי"ק מודה, עכ"ל. ואם כן אפשר לחלק ג"כ מחקין לחקיג'יט.
 
ולענין הלכה הגם שאיני כדאי להכריע, מ"מ מאחר שכבר הורה זקן אריה דבי עלאי מהרשד"ם דכל שאינו דומה אלא קצת יכתוב המכונה, וכן הסכים הרב מכתב מאליהו הכי נקטינן. ובפרט דאיכא כמה רבוותא הובאו בספר שמות דס"ל דגם ביצחק שקורין איזאק יכתוב המכונה, והלבוש הביאו במחלוקת באות יו"ד, ע"ש. וטעם של החולקים הוא משום דהוי קצור השם, הא לאו הכי הוה כתבינן המכונה אע"פ שדומה ללשון העברי. איברא דיש מקום לבעל דין לחלוק ולומר דהלבוש והנך רבוותא פליגי על מרן וס"ל דכל שהשם השני בלשון לעז כותבין המכונה אע"פ שיוצא משם העברי, וכמש"ל בס"ד. מ"מ מאחר שדברי מרן סתומים ודבריהם באו מפורשים ילמד סתום מן המפורש לענין זה.
 
ודע דלדעת מרן כל חניכא כותבים עליה המכונה, בין שהיא בלשון עברי בין שהיא בלשון לעז, וכמו שפסק בשלחנו הטהור סעיף טו"ב ע"ש. וכתב על זה הג"פ בס"ק צ"א וז"ל בקצור, ויראה לי דכי היכי דגבי חניכא ס"ל למרן דלעולם כותבים המכונה, בין שהוא בלשון עברי בין שהוא בלשון לעז, דכותה נמי בנשתנה שמו מחמת חולי דבתחלה היה נקרא בשם עברי ושינה שמו לשם לועז, אי נמי דבתחלה היה נקרא בשם לועז ושינו שמו לשם עברי, כותבים פלוני דמתקרי פלוני בין שהשם הב' הוא בלשון עברי או לעז. והכלל העולה הוא דבשם העצם כותבים עליו דמתקרי בין עברי בין לעז, ובחניכא בין חניכת האיש עצמו, כגון אליה דקרו ליה באלי או אשר וקרו ליה כשר, בין חניכת משפחה כגון במשפחת אברבנאל או קמחי כותבים עליו המכונה בין שהוא עברי בין שהוא לעז. זולת אם השם השני יוצא ממשמעות העברי, כגון יהודה וקרו ליה ליאון אע"ג דליאון אינו שם העצם ודמי לכנוי וחניכא אפ"ה כותבים דמתקרי, וכ"ש בחיים דקרו ליה ביבאנתי דכותבים דמתקרי כיון דביבאנתי הוא לע"ז ממש של חיים, עכ"ל. ודבריו אינם צריכים חזוק.
 
אך את זה חזיתי ואספרה דמהרח"ש פליג על מרן בזה בתשובה סי' כ"ו וס"ל דאף בחניכא אם היא בלשון עברי כותבים עליה דמתקרי, וכן מוכיחים דברי מהרי"ק ושאר הפוסקים, וכן נראה מדברי המרדכי שכתב בסוף הלכות הגט סי' [תנ"ד] וז"ל, אדם שיש לו כנוי אם הכנוי לשון לעז צרפת כותבים מכונה, ואם הכנוי בלשון הקדש יכתוב דמתקרי, עכ"ל. ולפי שעתה לא נהגו לכתוב כנוי המשפחה כלל כמ"ש מור"ם בהגה סי' ו', ועיין הטעם בג"פ ס"ק פ', ולא ראיתי להאריך בזה.
 
מיהו כתב הג"פ במקום הנז"ל [ס"ק פ'] וז"ל בקצור, והא דאין כותבים כנוי משפחה היינו שם משפחה ממש כגון קמחי או אברבניל אבל משפחה אחת דיש להם מנהג דמי שקורים סעדיה בשעת המילה עולה לס"ת בשם זה וכולי עלמא קרו ליה ישעיה ושאר בני המשפחה אין קוראים אותם בשם ישעיה, כותבים סעדיה דמתקרי ישעיה, כ"כ מור"ם בתשובה סי' פ"ד ע"ש. אם יש שני יוסף בן שמעון כותבים שם המשפחה. ואם המגרש מבני האנוסים כתב מרן בתשובה סי' ס"ה [לפנינו בשו"ת בית יוסף דיני גיטין וגירושין סי' ב'] שיכתוב שם המגרש וכנויו ויעלה במקום שם אביו, וכן ראיתי מעשה פה עה"ק ירושלם תוב"ב כו', ונ"ל דאם כנויו יהיה בלשון הקודש כגון קמחי יכתבו המכונה כדעת מרן ז"ל. ואע"ג דמדברי מהרי"ק בשורש ק"ו יראה דחניכא שהיא בלשון עברי כותבים דמתקרי, וכ"כ מהרח"ש סי' כ"ו, יראה דלכתוב המכונה עדיף טפי כו', ואם יחוש המסדר לסברות אלו יכתוב שני גיטין, א' בלשון דמתקרי, וא' בלשון המכונה כו', [עכת"ד] ע"ש. ולי הדיוט נראה דלכתוב גט אחד בדמתקרי טפי עדיף, שהרי כתבנו לעיל שאם במקום המכונה כתב דמתקרי כשר כנז"ל. שוב מצאתי למור"ם שכתב בתשובה סי' פ"ד דלא אמר מרן דאין חלוק בין לעז לעברי אלא בכנוי משפחה [- "כשכל המשפחה נקראת על שם ההוא", לשון הרמ"א] אבל [אם הכינוי] הוא לאיש א' בלבד כותבים דמתקרי, והיכא דאיכא לספוקי אי כתבינן דמתקרי או המכונה כותבים דמתקרי, ע"ש. עוד כתב שם דאין לומר דלאפוקי נפשיה מפלוגתא יכתוב שני גיטין, דאין לכתוב שני גיטין כי אם מדוחק גדול, ע"ש. אחר זמן מצאתי להרב מטה אהרן בתשובה ח"ב סי' כ"ט שהסכים דכל שהחניכא היא בלשון הקדש יש לכתוב דמתקרי ולא המכונה, ע"ש. ונלע"ד דה"ה כשיש ספק בשם האב דנהגו לדלגו מן הגט, כמ"ש במ"א בשם הרב גנת ורדים ובני חיי, צ"ל שם המגרש וכנויו, דאע"ג דמרן ורוב הפוסקים הכשירו כשלא הזכיר שם אביו, מ"מ מאחר דהלבוש כתב דיש פוסלים וכן דעת מהרי"א, ובספר שארית יהודה כתב דיש לחוש לדברי מהרי"א ולא תנשא בגט זה וכמו שהאריך בזה הג"פ ס"ק פ"ז ע"ש, ראוי לכתוב כנויו במקום שם אביו. ואם הכנוי בלשון הקדש ראוי לכתוב דמתקרי, אמנם אם הוא בלשון לעז יכתוב המכונה.
 
ומאחר שביארנו דעת מרן ז"ל נשאר עלינו לבאר דעת מור"ם שכתב בסעיף י"ו וז"ל, אבל יש אומרים דכל שהשני שמות הם בלשון הקדש כותבים דמתקרי, ואם הא' בלשון לעז כותבים המכונה, ואין חלוק בין אם הוא יוצא מהשם או לאו, ולכן כותבים יהודה המכונה לי"ב כו', ע"ש. ודברי מור"ם בזה באו סתומים, כי לכאורה הם סותרים זה את זה, דלקמן בסעיף זה עצמו כתב, מי שיש לו שם עברי שעולה לקרות בו בתורה ויש לו נמי שם לעז, עושים שם העברי עיקר ועל השני כותבים דמתקרי, ע"ש. וגם בסע' י"ד כתב אם נקרא בפי ישראל בשם א' ובפי גוים בשם א', כותבים דמתקרי ע"ש גוים כו'. וזה סותר למ"ש כאן, ואם הא' בלשון לעז כותבים המכונה. וראיתי להרב ס' שמות שעמד על זה בשם חיים דף ל"א, וכתב דמתקרי דכתב בסע' י"ד וי"ו לאו דוקא דר"ל המכונה, ע"ש. ועיין בהג"פ שהאריך בזה בס"ק ס"ד וכתב במסקנא דמלתא וז"ל בקצור, דשלשה חלוקים יש בדבר, דכששני השמות כל אחד מהם הוא שם העצם אפילו דהשני הוא לשון לעז, כגון דקרו ליה אברהם וידאל וכדומה, יודו מרן ומור"ם דכותבים דמתקרי וידאל. וכשהשם הב' הוא כנוי שאינו שם העצם, כגון מי ששמו אברהם וקוראים לו קומפראדו, או ששמו יצחק וקוראים לו שבתולו ע"ש שנולד בשבת, כיון דכל הני מיני כנויים ודכותייהו לא הוו שם העצם כלל לשום אדם אין שייך לכתוב עליהם דמתקרי אלא המכונה, ובזה גם כן מרן ומור"ם מודים. כי פלגי ביהודה דקרו ליה ליאון או ליב, מרן סבור דכיון דשם ליאון או ליב יוצא משם העברי שייך לכתוב עליו דמתקרי, ומור"ם חולק וס"ל דגם בזה יכתוב יהודה המכונה ליב. וכן פליגי מרן ומור"ם במי ששם העצם שלו אברהם ומפני שהוא איש גבור קרו ליה אריה בלה"ק, דלמרן יכתבו אברהם המכונה אריה כיון שאינו דומה לעיקר שם המגרש, ומור"ם ס"ל דכיון דכנוי אריה הוא לה"ק כותבים אברהם דמתקרי אריה, עכת"ד. ועיין מ"ש עוד בס"ק צ"א ע"ש. מיהו הב"ח כתב בס"ק ו' דדעת מור"ם ז"ל דדוקא כשאביו הטיל עליו שני שמות ביחד כשהכניסו לברית, א' שם של קדש לעלות בו לס"ת, והשני שם כנוי של חול על שם משפחתו, הנה זה נקרא כנוי לשם העברי ולכן אין חלוק בין שהלעז יוצא מהשם העברי או לא. אבל שם שקוראים אותו הגוים בשם אחר לגמרי, אע"פ שהוא לעז אין זה כנוי לשם העיקר הילכך צריך לכתוב דמתקרי, ע"ש. ועיין בתשובותיו סי' צ"ה שהאריך בזה. ולא ראיתי להאריך בזה כי אנו אין לנו אלא דברי מרן הש"ע וכוותיה נקטינן.
 
ואם הגט נכתב במקום א' ושולחים אותו למקום אחר, ובמקום הכתיבה רגילים לכתוב יהודה דמתקרי ליאון ובמקום הנתינה כותבים המכונה, כתב הג"פ בס"ק ס"ד דכיון דמתקרי הוא לשון יותר כולל כמ"ש מור"ם בתשו' סי' פ"ד טפי עדיף לכתוב דמתקרי כמנהג מקום הכתיבה, וכל שכן אם במקום הכתיבה כותבים המכונה ובמקום הנתינה דמתקרי דודאי דכותבים דמתקרי מתרי טעמי, חדא דמקום נתינה עדיף, ותו דמתקרי הוא לשון כולל ועדיף מהמכונה כנ"ל, עכ"ל. והדברים נכונים בטעמם ונימוקם עמם.
 
ועדין צריכים למודעי אם במקום דמתקרי כתב המכונה או בהפך דבמקום המכונה כתב דמתקרי אם הגט פסול או לאו. וראיתי להרב גינת ורדים שכתב בספר יאיר נתיב סי' כ"ב דבדיעבד אין להקפיד כלל בכלהו גווני, ע"ש. וכ"כ ג"פ ס"ק ס"ד וז"ל, ויראה לי דאין שום חשש פסול בענין זה כיון דלא שייך שום לעז משנוי השם ואביזרייהו ואינו אלא משום ותבחר לשון ערומים וכן יראה מדברי מהרח"ש [סי' כ"ו] שכתב דהכלבו לא כתבו לעכובא לכתוב המכונה כשהשם השני בלשון לעז אלא שרגילים לכתוב כן, עכ"ל. ועיין מהרשד"ם סי' מ"ו. וכן יראה מדקדוק לשון מהרי"ק [שורש קס"ב] שכתב דהכותב יהודה המכונה ליאון אינו אלא טועה. אמנם ראיתי בב"ח [סי' קכ"ט, דף כ"ה ע"ב] שכתב דאם במקום דמתקרי כתב המכונה פסול, יע"ש. ואפשר דה"ה אם במקום המכונה כתב דמתקרי פסול לדעת הב"ח, עכ"ל. ואחר לחיכת עפר כפות רגליהם לעד"ן עיקר כדברי הב"ח דאם במקום דמתקרי כתב המכונה פסול, שכן מורה דקדוק לשון מהרי"ק שכתב אינו אלא טועה, ומי שהוא טועה צריך לחזור. וכן מבואר בתשובת מור"ם הנזכרת שכתב וז"ל, ועוד נראה דאפילו אי הוי ספק אי יש לכתוב מתקרי או המכונה יש לכתוב מתקרי, והוא כולל גם כן כנוי כי לשון קריאה כולל הכל להיות נקרא בשם ההוא, אבל לא יתהפך לומר דהכל נקרא כנוי דזה אינו ששם העיקר אינו נקרא כנוי, וזה פשוט בעיני, עכ"ל. הרי מבואר ששם העיקר אינו נקרא כנוי, ואם כן הכותב עליו המכונה פסל דמשמע שאין זה המגרש, שהרי המגרש שם זה הוא עקרי לו ובאומר המכונה נראה שאין זה שם עיקר. וכן נראה מתשובות מהרשד"ם סי' מ"ו דאע"ג דהוה שעת הדחק לא רצה להכשיר אי לאו משום דאינו דומה ללשון עברי, ע"ש. והראיה שהביא מדברי מהרח"ש אין משם ראיה, דהוא ז"ל לא כתב כן אלא בענין המכונה ובהא כ"ע מודו שאם במקום המכונה כתב דמתקרי כשר וכנז"ל, אבל אם במקום דמתקרי כתב המכונה גם מהרח"ש יודה דפסול וכדעת הב"ח. ומ"ש הג"פ דלדעת הב"ח אם במקום המכונה כתב דמתקרי פסול, אחר שאלת המחילה זה אינו דחלוק רב יש ביניהם וכנז"ל. שוב מצאתי להב"ח עצמו שכתב כן בתשובה סי' צ"ה וז"ל, ותו אפילו את"ל דאיכא ספקא אם הוא שם אחר או כנוי אין לנו לכתוב המכונה, דאם לא נקרא זה כנוי אם כן הגט פסול, אבל אם כותבים דמתקרי הגט כשר אע"פ שהוא כנוי, שהרי החולק על מהרי"ק שהיה כותב יהודה דמתקרי ליב לא חלק עליו לומר שהוא פסול, אלא חלק עליו דכיון שהוא כנוי מן הראוי לומר המכונה, אבל פשיטא דכשר הוא דאף על הכנוי שפיר שייך לומר דמתקרי, עכ"ל. הרי מבואר בהדיא שאם במקום דמתקרי כתב המכונה פסול, אבל אם במקום המכונה כתב דמתקרי כשר, והכי נקטינן. זה הוא הנלע"ד. וצור ישראל יצילנו מכל שגיאות ויראני מתורתו נפלאות, אכי"ר. כה מעתיר ומתחנן.
שו"ת פרח שושן חלק אבן העזר כלל ב סימן א
 
על יבם סומא שנפלה יבמתו לפניו ואינו רוצה לייבם, אם יוכל לחלוץ לה לכתחלה מאחר שאין שם אח אלא הוא.
 
מעשה בא לידינו ביבם סומא שאינו נשוי אשה שנפלה יבמתו לפניו, ואין שם אח אלא הוא, ואינו רוצה ליבם כי אם לחלוץ בטענה שהיא ג"כ סומא ואינה ראויה לו, שכיון שהיא סומא וחשובה כמת מי ישגיח על צרכי הבית ועליו, ועוד טענות אחרות משום עניות וכדומה וזה. ונסתפקתי אם תוכל לחלוץ לכתחלה מאחר שאין שם אח אלא הוא, וכמ"ש מרן בשלחנו הטהור סי' קס"ט סעיף מ"ח וז"ל, הסומא אינו חולץ לכתחלה, ואם חלץ חליצתו כשרה, ויש מי שאומר שאם אין שם אח אלא הוא חולצת לכתחלה, עכ"ל. ובכן באתי בשורותים אלה לדון ע"ג קרקע לפני מ"ו היושבים על כסא ההוראה במה שנלע"ד בענין זה, ודבר זה יפתח בקטנים ויסתיים בגדולים, וזה החלי בס"ד.
 
ואומר דלדעת הרי"ף [יבמות דף ל"ג ע"א מדפי הספר] והרמב"ם [יבום וחליצה פ"ד ה"ח] שסתמו דלכתחילה לא תחלוץ נראה דאף באין שם אח אלא הוא לא תחלוץ לכתחילה, וכן מבואר בדברי הרב המגיד שכתב בפ"ד מה' יבום וחליצה [ה"ח] על מ"ש הרמב"ם והסומא אינו חולץ כתב וז"ל, ממ"ש בבריתא [יבמות ק"ג ע"א], והחולצת מן הסומא חליצתה כשרה, למד רבינו שאין חולץ לכתחלה כו'. ובהשגות, א"א והוא שיש מי שיחלוץ, ע"כ. סבור הוא דכל היכא דליכא אחרינא אפילו לכתחלה חולץ, ובריתא דמשמע דוקא דיעבד הוא כשיש שם אחר. ואיני יודע הכרח בזה אלא או בריתא היא בדוקא בכל גונא כו', ע"ש. וכתב עליו הרב לחם משנה וז"ל, נראה דכונתו לומר דזאת הפשרה של הראב"ד לא ידע מנין לו, דבריתא לא מתפרשא אלא מחד גונא, דהיינו בדיעבד דוקא בכל גונא, עכ"ל. הרי מבואר דלדעת הרמב"ם בכל גונא לא מהני אלא בדיעבד.
 
והואיל ואתו לידן דברי הל"מ הנזכר ראיתי להזכיר מאי דקשיא לי במ"ש הל"מ שם וז"ל, או תפשו שהיה לו להר"א להכחיש הדין לרבינו לגמרי ולומר דמאי דנקט כשרה משום סיפא נקטיה כו', וא"ת היכי קאמר דלאו בדוקא, הא יושב שהזכירו שם בגמ' בדיעבד הוא דלכתחלה עומד בעינן כו', וי"ל דאפשר דאפילו ביושב לאו בדוקא כו', ע"ש עכ"ל. ובחנם טרח להקשות ולתרץ, שהרי בפירוש כתב כל זה הנמוקי יוסף בפרק מצות חליצה [יבמות דף ל"ג ע"א מדפי הרי"ף] על מ"ש, החולצת מן הגדול בין עומד בין יושב, וז"ל, כתבו המפרשים ז"ל דאע"ג דתניא חליצתה כשרה דמשמע דיעבד ה"ה דלכתחלה נמי שרי בין עומד בין יושב בין מוטה כו', ומדברי הרמב"ם נראה דלא בעינן עמידה אלא באמירה ורקיקה אבל חליצה אפילו יושב, ע"ש וצ"ע. ומ"מ למדנו דלדעת הרמב"ם בכל גונא אינה יכולה לחלוץ לכתחלה. וכן נראה שהוא דעת הסמ"ג שכתב בעשין נ"ב וז"ל, והסומא אומר שם שאין חולץ, שנאמר וירקה בפניו וזה אינו רואה, עכ"ל, הרי שסתם ולא חילק. וגם רבינו ירוחם בחלק חוה נתיב כ"ה חלק ב' כתב וז"ל, והחולצת מן הסומא חליצתה כשרה, עכ"ל, נראה דדוקא בדיעבד. ומדברי כולם למדנו הפך דברי הנמוקי יוסף וז"ל, שכתב בס"פ מצות חליצה [דף ל"ה ע"א] וז"ל, והא דאמרינן דבעינן שיהא הרוק בפניו כו', מסתברא דלא קאמר אלא שיהיה כנגד פניו בין רואה בין אינו רואה כו', ואפילו סומא חולץ לכתחלה, והא דתניא בבריתא החולצת מן הסומא חליצתה כשרה בדיעבד משום סיפא דקתני פסולה נקט הכי, אלא שהרמב"ם כתב דאין סומא חולץ לכתחלה, עכ"ל. ומדברי הפוסקים הנז"ל מבואר בהפך, שהרי כולם כתבו דהסומא אינו חולץ לכתחלה, וגם רבינו ירוחם העתיק חלוקת הסומא לבדה להשמיענו דדוקא בדיעבד, ואפילו הראב"ד מודה ביש אח אחר דאין חולץ לכתחלה, ונמצא שהרב הנמוקי יוסף יחיד בסברא זו. ואפשר דכונתו היא לומר דמסתברא לומר דאפילו סומא חולץ לכתחלה, אלא שהרמב"ם [יבום וחליצה פ"ד ה"ח] כתב דאין סומא חולץ, וא"כ צ"ל דחולצת דנקט בדיעבד דוקא וחזר בו מאותו מסתברא.
 
ולענין הלכה הנה הראב"ד [שם] יחיד בסברא זו ואין לסמוך עליו בזה, ומן התימא על הרב בית שמואל שסמך עליו בסי' הנזכר [קס"ט] ס"ק מ' [מ"ח] ע"ש. ואנחנו אין לנו אלא דברי מרן ב"י רבן של כל בני הגולה, ומדבריו בשלחנו הטהור [סע' מ"ח] נראה דס"ל דאין לחלק ביניהם ובכל גונא אינו חולץ לכתחלה, וכ"כ בב"י [סי' קס"ט ד"ה הסומא, דף ק' ע"ב] וז"ל, ואני מצאתי בשם גדולי אשכנז דטעמא דהראב"ד משום דאין לך דיעבד גדול מזה שלא תתעגן, ומצאתי דלענין הלכה למעשה יש לחוש דדילמא הראב"ד ס"ל כמ"ד מצות חליצה קודמת ולהכי חשיב דיעבד משום עגונא, אבל לפוסקים כמ"ד מצות יבום קודמת מנא לן דחשיב דיעבד, עכ"ל. ומעתה לדידן דקי"ל מצות יבום קודמת, וכמ"ש הרמב"ם [יבום וחליצה פ"א ה"ב] וכ"כ מרן בשלחנו הטהור סי' קס"ה [סע' א'] ע"ש, ובתשובותיו [שו"ת ב"י דיני יבום וחליצה סי' ו'] דף קמ"ח ע"א הובאו עשר ראיות להכריע שמצות יבום קודמת למצות חליצה, וגם הרדב"ז ז"ל דהוא מארי דאתרא הביא הדין בתשובותיו סי' ק"ט דף מ' סברא כל הגאונים הסוברים דמצות יבום קודמת, ולבסוף כתב וז"ל, מנהג כל ספרד וקטלוניא וכל המערב ומלכות מצרים וארץ הצבי ודמשק ותוגרמא כו', וכל הגלילות אשר שמענו שמעם נוהגים במצות יבום כו', ע"ש. עוד כתב בתשובה אחרת הובאה בתשובות מהר"י בירב סי' ס"א וז"ל, כבר ידעת דקי"ל מצות יבום קודמת כאשר פסקו הרי"ף והרמב"ם ורבו כמו רבו הנמשכים אחר סברה זו וכן נהגו בגלילות הללו כו', ע"ש. ועיין בספר פני משה ח"ב סי' ט' שאסף וקבץ כל דברי הפוסקים הם המדברים בענין זה, והעולה מדבריו הוא דבאינו נשוי אשה הכריעו רוב האחרונים דמצות יבום קודמת, וא"כ בנ"ד דאינו נשוי אשה מצות יבום קודמת, ולא תחלוץ לכתחלה אפילו שאין שם אח אלא הוא.
 
אמנם על כל אלה הנה מקום אתי לומר דבנ"ד תחלוץ לכתחלה מחמת הטענה שטען היבם שהיא סומא, וכבר מצאנו בתשובה למהר"מ אלשיך סי' פ"ו שפסק בראובן שנשבע שלא ישא אשה אחרת על אשתו בחייה ואח"כ נסמת משני עיניה, שיכול לישא אחרת משום דראובן מעיקרא לא היה נשבע אדעתא דתיהוי אשתו סומא חשובה כמת בקרב ביתו ולא יבקש לו אחרת תהי לו עזר כנגדו, דלמסבל כל האי לא עביד איניש, ע"ש. ומעתה דון מינה ואוקי באתרין דודאי באשה כזאת לא אמרו מצות יבום קודמת שיהא דר עם נחש בכפיפה, שכיון שהיא סומא לא יוכל לסובלה ותתרבה הקטטה תוך ביתו, ובענין כזה ודאי דמודו דמצות חליצה קודמת וכמ"ש האיש משה בתשובה הנז"ל משם הריב"ש דהיכא דהיבם נשוי אשה דמצות חליצה קודמת לכ"ע מטעם שלא יכניס קטטה לתוך ביתו, וכתב הרב הנזכר דאף דנימא דאשתו היא מפויסת ומצד אשתו ליכא קטטה, מ"מ הקטטה מצויה מצד היבמה שהיא אינה מפוייסת להתיבם כו', וא"כ אין לך קטטה גדולה מזו כו', ע"ש. וא"כ בנ"ד שהיא סומא אין לך קטטה גדולה מזו. וזכר לדבר מצאנו לרז"ל שאמרו [שבת כ"ג ע"ב], נר חנוכה ונר שבת נר ביתו עדיף משום שלום ביתו. שכיון שאין נר יש קטטה בתוך הבית. וא"כ בנ"ד שחשכו מאוריה והולכת חשכים אין כאן שלום והקטטה מתרבה והולכת בביתו, ובנדון כזה אפשר לומר דכ"ע מודו דחולצת לכתחלה, דכיון שא"א לה להתיבם מפני המחלוקת לפי שהיא סומא כנז"ל הוה כדיעבד, דכבר ידוע דכל מילתא דלא אפשר כדיעבד דמי. זה הוא הנלע"ד, וצור ישראל יצילנו משגיאות, אכי"ר.
שו"ת פרח שושן חלק אבן העזר כלל ב סימן ב
 
תשובת הרב המובהק כמה"ר שבתי נאווי על הענין הנז"ל.
 
את כל יקר וחן שפתיו ראתה עיני ותבן לה דבר גבורות, וחין ערכו הפותח והחותם בתורה לא צריכא להעדפה. ומ"מ מחמת שראיתיו תמה על הרב בית שמואל שפסק כהראב"ד אחר שהוא יחיד בסברא זו, ע"כ באתי, ואקדים מ"ש הרמב"ם [יבום וחליצה פ"ד ה"ח] וז"ל, הסומא אינו חולץ שנאמר וירקה בפניו ואין זה רואה הרוק, עכ"ל. וכתב ה"ה, ממ"ש בבריתא החולצת מן הסומא חליצתה כשרה למד רבינו שאין חולצים לכתחלה, ונתן טעם לדבר משום דכתיב וירקה בפניו, אבל בדיעבד כשרה שהרי אין הרקיקה מעכבת כו'. והקשה עליו בספר ב"ש [סי' קס"ט] ס"ק מ' [מ"ח] וז"ל, ומ"ש ה"ה הטעם משום דקי"ל רקיקה אין מעכב, ואין נראה דהא בעינן ראוי לבילה כמ"ש לעיל בענין קריאה. אלא נראה משום דרוש זה דצריך לראות הרוק אינו אלא אסמכתא בעלמא דהא כתיב וירקה בפניו ולא כתיב לפניו ובפניו היינו נגד פניו אף שהוא אינו רואה כו', עכ"ל. ואע"ג דדברי הרמב"ם לכאורה מוכחי דהוו דרשה מן התורה, מ"מ אחר שדברי התוס' מוכרח לפרשם דלא הוי מדאוריתא, שהרי כתבו [שם ד"ה והחולצת], והחולצת מן הסומא חליצתה כשרה, וא"ת מהיכא ס"ד למעוטי סומא, וי"ל מדכתיב לעיני הזקנים וה"ה לעיני יבם, א"נ משום דכתיב וירקה בפניו דהוי כמו לפניו, קמ"ל דלא, עכ"ל. ואי סברי דהוי דאורייתא אלא שאינו מעכב היל"ל קמ"ל דלא מעכב, ומדקאמר קמ"ל דלא מוכח בהדיא דלא הוי כלל מדאוריתא אלא בדרך אסמכתא, שכיון שראו חכמים שיש לטעות ולפרש בפניו כמו לפניו החמירו בסומא לכתחלה. ואם כן אפושי פלוגתא לא מפשינן דלתוס' הוי אסמכתא ולהרמב"ם הוי דאוריתא. ועוד מן הקושיא שהקשה הרב בעל בית שמואל שא"כ אפילו בדיעבד היה להם לפסול כיון שאינו ראוי לבילה. ואף שהיה אפשר לדחות שכיון שבעיקר הרקיקה ליכא קפידא בדיעבד אם לא רקקה כיון שהיה ראויה לרוק, לא ראו חכמים שיחמיר מכשיריה דהיינו לפניו שאם לא יהיה ראוי שיעכב, ומ"מ מי מכריחנו לידחק אחר שיש דרך ישר דהוי אסמכתא ומדרבנן. ומעתה מה שתמה על בית שמואל דאיך פסק כהראב"ד אינה תמיהה, דכיון דהוי מלתא דרבנן, וחזינן דהראב"ד פשיטא ליה דכיון שאין אח אחר דחשיב בדיעבד, ובהרמב"ם ליכא הוכחא איפכא, דאפשר שיודה ולא הביאו שאין דרכו להביא רק מה שנמצא מפורש בגמ', א"כ הלך אחר המקל בפרט בדבר שלא אסרוהו אלא לכתחלה. ומ"ש בב"י שמצא כתוב בשם גדולי אשכנז דדילמא טעם הראב"ד הוא משום דסבר מצות חליצה קודמת וכדי שלא תתעגן, ודאי שהוא דוחק גדול דהא הר"מ פסק מצות יבום קודמת ולא השיגו הראב"ד, וכן כשהעתיק מרן סברת הראב"ד [בשו"ע סי' קס"ט סע' מ"ח] השמיט תיבת כדי שלא תתעגן, נראה דסבר דטעמא דהראב"ד לאו משום שלא תתעגן אלא כיון שמתבטלת מצות החליצה הוי בדיעבד. ומ"מ לנ"ד לא נפקא לן מידי, דכיון דמרן הביא דברי הראב"ד בשם יש מי שאומר, ואפשר לומר דכיון דסברת הראב"ד היא יחידית ולא מצאה בשום פוסק הביאה בשם יש מי שאומר אע"ג שהוא מסכים בה להלכה, כי אפשר שלא נחלק עליו אדם בזה. או שכונתו לומר שיש מי שאומר כך ופליג על הקודם, ונ"מ לסמוך עליו בשעת הדחק, שודאי כל מקום שמרן מביא סברת יש מי שאומר הוה ליה לומר שאפשר לסמוך גם כן על סברא זו שאינה דחויה כל כך לפי ראות עיני הפוסק, ואם כן אין לך שעת הדחק יותר מנדון דידן כמ"ש מעכ"ת. ואני תפלה לאל יעמידני ע"ד הלכה ודבר אמת בפי ישוה וישוי. הצעיר שבתי נאווי.
שו"ת פרח שושן חלק אבן העזר כלל ב סימן ג
 
תשובת המחבר על דברי הרב הנזכר.
 
המאור הגדול לממשלת ישראל ויהודה אספקלריה המאירה בכל עבר ופנה, הרב הפוסק כמה"ר נר"ו מגן אבות יהיה בעזרו, אכי"ר. מאורי אור דברות קדשו האירו אל עבר פני, וראיתי מ"ש מעכ"ת על דברי התוס' שבפרק מצות חליצה דף ק"ג [ע"א ד"ה והחולצת] שכתבו וז"ל, והחולצת מן הסומא חליצתה כשרה, וא"ת מהיכא ס"ד למעוטי סומא, וי"ל מדכתב לעיני הזקנים וה"א דה"ה לעיני יבם, א"נ משום דכתיב וירקה בפניו דהוי כמו לעיניו קמ"ל דלא, ע"כ. וכתב מעכ"ת דאי סברי התוס' דהוי דאורייתא אלא שאינו מעכב היל"ל קמ"ל דלא מעכב, ומדקאמרי קמ"ל דלא מוכח בהדיא דלא הוי כלל מדאורייתא אלא בדרך אסמכתא, שכיון שראו חכמים שיש לטעות ולפרש לפניו כמו לעיניו החמירו בסומא לכתחלה, עכ"ל. ואני שמעתי ולא אבין, דאיך אפשר לומר דבשביל שיש לטעות ולפרש לפניו כמו לעיניו החמירו בסומא לכתחלה, דאטו רבנן חיישי לטועים, דכיון שהם ידעו טעם הדבר ופירושו מה להם לחוש לטועים ולקבוע הלכה שסומא לא יחלוץ לכתחלה, דא עקא. ועוד דמדברי התוס' שכתבו מהיכא ס"ד למעט סומא מוכח שכונתם למעט אפילו בדיעבד, שהרי הם הקשו על מ"ש בגמ' חליצתה כשרה ואמרו מהיכא ס"ד למעוטי סומא והיינו בדיעבד שהוצרך ללמדנו דחליצתה כשרה, וכן מוכח נמי ממ"ש דמדכתיב לעיני הזקנים ה"א דה"ה לפני יבם, וכשם דלעיני הזקנים היינו אפילו בדיעבד כך ה"א דלפני יבם אפילו בדיעבד, קמ"ל דלא, ר"ל שאינם דומים זה לזה דגבי זקנים פסול בדיעבד וגבי יבם כשר בדיעבד, ולעולם דמודו התוס' להרמב"ם דנפקא לן מקרא אלא כיון שלא נכתב בפירוש לא מעכב, והכי עדיף טפי לפרש דברי התוס' שהם סתומים דס"ל כהרמב"ם וסמ"ג שכתבו בביאור דילפינן לה מקרא דוירקה בפניו. ואחר החפוש מצאתי למהרח"ש בתשובה א"ה דף צ"ג ע"א שכתב על דברי התוס' הנזכר וז"ל, נראה הכונה דה"א דכתיב לעיני הזקנים לגבי חליצה וה"ה לגבי יבם, א"נ מדכתיב וירקה בפנין דהוי כמו לעיניו, קמ"ל דלא מפסיל וכו', ורקיקה דכתיב גבי וירקה לאו לעכובא דרקיקה לא מעכבא אלא וירקה לכתחלה אבל בדיעבד כשרה, עכ"ל.
 
אך אחזה חזיתי להרב הגדול כמהר"ר חיים אלפאנדארי נר"ו בעברו פה מצרים יע"א שהקשה על דברי התוס' הא' ממ"ש בראש הפרק הנזכר בד"ה זקני שנים שכתבו וז"ל, ואומר ר"י דהזקנים דלעיני אצטריך למיכתב דאי הוה כתיב ונגשה יבמתו לעיניהם הו"א אף יבם סומא לא יחלוץ ולהכי כתיב לעיני הזקנים, אבל חלצה מן הסומא חליצתה כשרה, עכ"ל. דמדבריהם אלו מוכח דלעיני הזקנים ה"א דה"ה לפני יבם. ולכאורה נראה לע"ד ליישב דמ"ש התוס' בראש הפרק הוא לפי המסקנא דתלמודא דהחולצת מן הסומא חליצתה כשרה, ואלו הוה כתיב ונגשה יבמתו לעיניהם ה"א דאפילו בדיעבד חליצתה פסולה דומיא דזקנים סומים, אבל כפי הס"ד ה"א דה"ה לפני יבם והיינו מתרצים קושייתם כמ"ש רש"י ונגשה יבמתו אליו לעיני הזקנים אהנך דלעיל קאי כמבואר שם בגמ', ולעולם דגבי יבם פסול אפילו בדיעבד לכך בא התלמוד להשמיענו דחליצתה כשרה. ובזה יתיישב מ"ש התוס' בסוף דבריהם, אבל חלצה מן הסומא חליצתה כשרה, דלכאורה הוא שפת יתר כי זה לא שייך לתירוצם כלל. אמנם כפי מ"ש אתי שפיר דהוקשה להם לתוס' ז"ל דכיון דאמרינן דלעיני הזקנים אתא למעוטי יבם א"כ נימא דמותר ליבם לכתחלה, להכי קאמר אבל החולצת כלומר דהמעוט לא בא אלא להשמיענו דחליצתה כשרה, ולעולם דלכתחלה לא תחלוץ.
 
עוד כתב מעכ"ת וז"ל, ומעתה מה שתמה על הבית שמואל דאיך פסק כהראב"ד אינה תמוהא, דכיון דהוי מלתא דרבנן וחזינן דהראב"ד פשיט ליה דכיון שאין אח אחר דחשיב בדיעבד, ובהרמב"ם ליכא הוכחה איפכא דאפשר שיודה וכו', א"כ הלך אחר המקל, עכ"ל. הנה מ"ש דהוי מלתא דרבנן כבר כתבנו דיש לו סמך מן התורה. וכן מ"ש דבהרמב"ם ליכא הוכחה איפכא דאפשר שיודה הדבר תמוה מאד בעיני שהרי כבר כתבנו בדברות ראשונות משם הרב המגיד והל"מ דלדעת הרמב"ם בכל גוונא לא יחלוץ לכתחלה, ומי לנו בקי בדעת הרמב"ם יותר מהם, וכן נראה שהוא דעת מרן הב"י שהביא דברי ה"ה בסתם. ועוד שהרי כל הפוסקים סתמו דבריהם לומר דלא תחלוץ לכתחלה, ואם איתא דיש לחלק בין היכא דיש לו אח להיכא דאין לו אח לא הוו שתקין מיניה, ודבר זה פשוט בדרכי הפוסקים דכל היכא שלא הזכירו אותו חלוק מוכח דלא ס"ל הכי, וכמ"ש הרב כנה"ג בכללי הפוסקים סי' ס"ח, ובספר שכנה"ג סי' ל"ב ע"ש. וא"כ הדרא קושיא על הרב בית שמואל, וצ"ע.
 
והרב מהר"ח אלפנדארי הנז"ל נר"ו הביא סעד לדברי הב"ש ממ"ש מור"ם בהגהה סי' קע"ב סט"ו וז"ל, מרן, הסומא מייבם. וכתב מור"ם, ואינו חולץ ואם חלץ חליצתה כשרה, ונ"ל שאם אין כאן אח אלא הוא חולץ לכתחלה מאחר שא"א בענין אחר, עכ"ל. וקשה מאי ונ"ל דקאמר, והלא אין זו סברתו אלא סברת הראב"ד ז"ל, אלא דכונת מור"ם היא לומר דנ"ל דבאין אח אחר כ"ע מודו. ואחר המחילה א"א לומר כן, דמנ"ל למור"ם לחלוק על ה"ה והל"מ כנז"ל כי אין זו מדתו. ועוד דהא תברא בצדה, שכתב מאחר שא"א בענין אחר, וא"כ לדידן דאפשר ביבום אינו חולץ לכתחלה. ומ"מ דברי מרן ז"ל תמוהים בעיני דמה בא להשמיענו באומרו הסומא מיבם, מהיכא ס"ד למימר דאינו מיבם, דמה גרעה מצות יבום משאר מצותיה של תורה. ובב"י [סוף סי' קע"ב ד"ה הסומא] כתב וז"ל, הסומא מיבם ואינו חולץ וכו', למד הרמב"ם דלכתחלה לא יחלוץ, ונתן טעם לדבר משום דכתיב וירקה בפניו כו', ומשם יש ללמוד דשפיר מיבם ואפילו לכתחלה דהא ליכא טעמא למעוטי כלל, עכ"ל. ודבריו אלה תמוהים מאד דמה צורך לכל זה, כי מה נשתנית המצוה הזאת מכל המצות ומהיכא ס"ד לומר דאינו מייבם, ואדרבה על מ"ש אינו חולץ הוקשה לתוס' מהיכא תיתי כנז"ל, וא"כ מה צורך להשמיענו דמייבם. ויש ליישב בדוחק דכיון דאמרינן דאינו חולץ סד"א דאינו מיבם משום דאמרינן בפ"ד דיבמות [מ"ד ע"א] כל העולה ליבום עולה לחליצה כו', וה"ה נמי שמי שאינו עולה לחליצה אינו עולה ליבום, וא"כ סד"א דסומא כיון שאינו עולה לחליצה לא יעלה ליבום, קמ"ל דמייבם, וטעמא דכיון דבדיעבד מהני ליה חליצה לא מיקרי אינה עולה לחליצה, וכל הנך דאמור רבנן חולצות ולא מתיבמות טעמא אית להו, ועיין בתי"ט פ"ד דיבמות משנה י' ע"ש.
 
עוד כתב מעכ"ת וז"ל, ומ"ש בב"י [סי' קס"ט דף ק' ע"ב] שמצא כתוב בשם גדולי אשכנז דדלמא טעם הראב"ד הוא משום דסבר מצות חליצה קודמת וכדי שלא תתעגן, ודאי שהוא דוחק גדול דהא הרמב"ם [יבום וחליצה פ"א ה"ב] פסק מצות יבום קודמת ולא השיגו הראב"ד, עכ"ל. איברא שבעלי הכללים אמרו דבמקום שלא השיגו המשיגים להרמב"ם נראה דס"ל כותיה, ככתוב בספר כנה"ג ע"ש, מ"מ מאחר שגדולי אשכנז אמרו דשמא טעמא דהראב"ד משום דס"ל מצות חליצה קודמת מנ"ל למימר איפכא. ובחפשי אמתחות הפוסקים מצאתי כי דבר ה' בפיהו דמעכ"ת, אמת שכתב הרדב"ז במודפסות סי' ק"ט דף מ' כשהביא שמות הפוסקים הסוברים מצות יבום קודמת הביא בכללם הרמב"ם והראב"ד ז"ל, וכתב עוד שם וז"ל, וכ"כ הרא"ה בשם הראב"ד דהאידנא מצות יבום קודמת, עכ"ל. ומעתה הדבר ברור דלא שבקינן פשיטותיה דהרא"ה משום ספקם של אותם שאמרו דשמא טעמא של הראב"ד משום דסבר כמ"ד מצות חליצה קודמת, ומעתה הרחיב ה' לנו דהראב"ד אע"ג דס"ל כדידן דמצות יבום קודמת מ"מ כתב דבאין שם אח אחר חולצת לכתחלה, ומעתה בכל דהו דמשכחינן טעמא לאשוויי ליה כדיעבד בנ"ד חולצת ואפילו לכתחלה.
 
עוד כתב מעכ"ת וז"ל, ומ"מ לנ"ד לא נפקא לן מידי דכיון דמרן [סיע' קס"ט סע' מ"ח] הביא דברי הראב"ד בשם יש מי שאומר, ואפשר לומר דכיון דסברת הראב"ד היא יחידית ולא מצא אותה בשום פוסק הביאה בשם יש מי שאומר אע"ג שהוא מסכים בה להלכה, שאפשר שלא נחלק עליו אדם בזה, עכ"ל. ואחר שאלת אלף מחילות אני אומר שלא נאמרו דברים הללו אלא כשאינו מזכיר הש"ע שום סברא אחרת, אבל בנ"ד שהעתיק תחלה לשון הר"מ במז"ל ואח"כ ויש מי שאומר, נראה שדעתו לפסוק כדעת הר"ם במז"ל דבכל גוונא אינו חולץ לכתחלה, ומה שכתב דעת הראב"ד הוא על פי מ"ש הש"ך בי"ד סי' רמ"ב דף רצ"ג ע"ד [לפנינו דף ס"ג ע"א ד"ה ומתוך] וז"ל, ומתוך מ"ש נתבאר דמ"ש ב"ח וז"ל, יש מקום עיון בש"ע במקומות שלא הכריע הב"י לפסוק כדעת א' מן הפוסקים, ולפעמים כותב בתחלה בסתם לאסור ואחר כך אומר יש מי שמתיר או יש חולקים ולפעמים כותב בהפך כו' [עכ"ל הב"ח], צ"ע דמ"ש ביחיד נגד רבים סומכים על היחיד בהפסד מרובה, כבר נתבאר דזה אינו אלא באיסור דרבנן ולא באיסור דאורייתא, וכ"ת א"כ למה כתב המחבר כו', אפילו באיסור דאורייתא דעת היחיד החולק, י"ל דהא תנן בעדיות למה מזכירין דברי היחיד בין המרובים כו', וה"נ אלו היו כותבים המחבר והפוסקים דעת רבים בסתם הייתי אומר שהוא תורת משה כו', ולא היה שום אחרון רשאי לחלוק אפילו בראיות, לכך כותב דברי היחיד שאם יביא שום אחרון ראיות ברורות לדבריו יתנו עדיהן ויצדקו כו', [עכ"ל הש"ך] ע"ש. ומתוך דברים אלו נתבאר הפך מ"ש מעכ"ת וז"ל, או שכונתו לומר שיש מי שאומר כך ופליג על הקודם ונ"מ לסמוך עליו בשעת הדחק כו'. שהרי כתב הש"ך דדוקא באסור דרבנן הוא דאמרינן הכי ולא באסור דאורייתא, ונ"ד הוי דבר שיש לו עיקר מן התורה. ומיהו בנ"ד לא נפקא לן מידי בהא דכיון דכ"ע מודו דבדיעבד חליצתו כשרה כל היכא דלא אפשר מחמת מחלוקת או דבר אחר חולץ לכתחלה.
 
אחר זמן נדפס ספר אש דת למוהר"ח הנזכר והסכים בתשובה סי' ס"ב למ"ש וז"ל, איך שיהיה עלה בידינו שהרמב"ם והתוס' והטור ס"ל דסומא אינו חולץ לכתחלה, והרשב"א והריטב"א והנמוקי והרא"ה ופסקי הרא"ש שעשאם הטור סוברים דסומא חולץ לכתחלה, והראב"ד בהשגות עשה פשרה שאם יש לו אח אחר לא יחלוץ הסומא ואם אין לו אח אחר סומא חולץ, ומרן בסי' קס"ט הביא סברת הראב"ד בשם יש מי שאומר וסברת הרמב"ם בסתם, וכלל גדול מסר לידינו הרב החביב בכמה מקומות שהלכה כסתם כו', ומצינו שמרן בסדר חליצה [שאחר סי' קס"ט, סע' י"ז] חש לה לסברת יש מי שאומר וכתב סתם, צריך שלא יהיה היבם החולץ סומא אם יש לו אח שאינו סומא. א"כ בנ"ד אם יש לו אח אחר פקח ראוי שיחלוץ כפסק מרן, עכ"ל.
 
וראיתי להזכיר מאי דק"ל בדברי הרב נר"ו, כי מ"ש דפסקי הרא"ש סובר דסומא חולץ לכתחלה לא ידעתי היכן מצא בדבריו, דאי משום שכתבו החולצת מן הסומא או יושב ומוטה כשרה ולכתחלה צריך שיעמוד, עכ"ל, ולא כתב ולכתחלה לא תחלוץ מן הסומא. אין מכאן הכרח משום דחדא מנייהו נקט. ועל כורחך לומר כן, דאם איתא דהרא"ש ס"ל דחולצת לכתחלה איך בנו הטור פליג עליו, ולפחות היה לו להזכיר סברתו ולומר וא"א סובר דחולצת לכתחלה, ובריתא אגב סיפא נקטיה. ומצאתי להרא"ש עצמו שכתב בפסקיו בפרק מצות חליצה [יבמות פי"ב סי' ה'] וז"ל, החולצת מן הגדול בין עומד בין יושב בין מוטה והחולצת מן הסומא חליצתה כשרה. הרי דפליג להו בתרתי לומר דבתרווייהו לא תחלוץ לכתחלה. גם מ"ש ומצאנו שמרן בסדר חליצה חש לה לסברת יש מי שאומר וכתב סתם צריך שלא יהיה היבם החולץ סומא כו'. אני הפעוט לא זכיתי להבין דברי מרן אלו, דכיון דהוא בסי' קס"ט הביא סברת הראב"ד בשם יש מי שאומר וסברת הרמב"ם בסתם, וקי"ל דהלכה כסתם, מוכח מזה שדעת מרן דאף באין לו אח שאינו סומא לא תחלוץ לכתחלה דכך היא דעת הרמב"ם דבכלהו גווני לא תחלוץ, ואם כן איך בסדר חליצה פסק כדעת הראב"ד שכתב, צריך שלא יהיה החולץ סומא אם יש לו אח, דמשמע דאם אין לו אח חולץ אפילו לכתחלה וזה הוא ממש כדברי מור"ם בהגהה סוף סי' קע"ב שכתבנו לעיל, והוא הפך דעת הרמב"ם אם לא שנאמר כדעת הרב ב"ש כנז"ל, וצ"ע.
 
וראיתי להרב מגדל עוז שכתב על דברי הראב"ד הנזכר וז"ל, ואני אומר יפה פרש' דברי ר"מ וגם רמז"ל כתב כן לפנינו בזה הפרק עצמו וז"ל, וכן הסומא שחלץ חליצתו כשרה ובגמ' תניא והחולצת מן הסומא חליצתה כשרה, עכ"ל. נראה שהבין שמ"ש הרמב"ם והסומא אינו חולץ ר"ל דאפילו בדיעבד לא מהני, ולכך כתב הראב"ד והוא שיש מי שיחלוץ אבל אין שם מי שיחלוץ מהני חליצתו בדיעבד, וז"ש בגמ' החולצת מן הסומא חליצתה כשרה, וז"ש הרמב"ם והסומא שחלץ חליצתו כשרה ועל פי זה אפשר לישב מ"ש מרן בסדר חליצה, צריך שלא יהיה היבם החולץ סומא אם יש לו אח שאינו סומא, דר"ל לעכובא דצריך שלא יהיה סומא דאפילו בדיעבד לא מהני. ואע"ג דכתב הרב כנה"ג בכללי הפוסקים דלשון צריך איכא פלוגתא ביני רבוותא אם הוא לכתחלה או בדיעבד, מ"מ בא"ח סי' תר"ץ כתב וז"ל, ורבינו ב"י בספרו הקצר סתם וכתב דצריך לקרותם בנשימה א' ולא כתב דהיינו דוקא לכתחלה, אולי הולך הרב ע"פ שטתו שכתב בטור זה סי' רי"ט ובטור א"ה סי' קמ"א דלשון צריך לעכב משמע, עכ"ל. וא"כ גם תיבת צריך שכתב כאן היינו לעכב. ועוד דהוא דבר הלמד מענינו דלעיל מזה כתב, צריך שהיבם והיבמה לא יהא שום א' מהם קטן ולא חרש כו'. והתם הוי לעכובא דאפילו בדיעבד לא מהני, א"כ נילף מינה למ"ש אח"כ צריך שלא יהיה סומא דהוי לעכובא וכנז"ל, והיינו כשיש לו אח אבל אין לו אח לכתחלה לא יחלוץ ואם חלץ כשר, וכפי זה אין חלוק בין הרמב"ם להראב"ד. אך ממ"ש בסי' קס"ט, הסומא אינו חולץ לכתחלה ואם חלץ חליצתו כשרה, ויש מי שאומר שאם אין שם אח אלא הוא חולצת לכתחלה. קשיא דהא באין שם אלא הוא דעת הראב"ד דלא תחלוץ לכתחלה. ויש לישב בדוחק דרישא מיירי באין שם אח אלא הוא ולכך אינו חולץ לכתחלה ואם חלץ חליצתו כשרה, ויש מי שאומר היינו ה"ה והל"מ שפירשו בדעת הראב"ד דאם אין שם אח אלא הוא חולצת לכתחלה, ודוחק וצ"ע.
 
ומ"מ לענין הלכה אין לנו לזוז מדברי מרן שכתב בסדר חליצה דאם יש לו אח פקח לא תחלוץ מן הסומא לכתחלה, אמנם באין שם אלא הוא או מחמת סבה תחלוץ ממנו לכתחלה, דכל מידי דלא אפשר כדיעבד דמי. זהו הנלע"ד, וצור ישראל יצילנו מכל שגיאות ויראני מתורתו נפלאות, אכי"ר.
שו"ת פרח שושן חלק אבן העזר כלל ג סימן א
 
במי שטבע בים, וביום הג' לטביעתו הגידו היהודים שמצאו סמוך לשפת הנהר והכירו היהודי המשרת שלו בטביעות עין ואמר שהיה כל גופו שלם, זולת בין שתי עיניו שהיה כמו מכה לא נודע אם הוא שנשכוהו הדגים או שבנפילתו נחבט שם ע"ג אבן וכיוצא, ויש להסתפק בזה ג' ספקות. הא' דבעד שראה הטביעה בעינן סימנים ולא מהני ט"ע ובנ"ד לא הכירו כי אם בט"ע, והגם דבנ"ד לא ראה הטביעה כבר כתבו הפוסקים דעד השומע דינו כרואה. הב' שלא פירש בדבריו אם היה כולו משוקע במים, ואפשר שלא היו פניו משוקעים במים והו"ל כאשתהי ולא מהני. הג' אם חבלה זו דינה כמכה ואין מעידין עליו.
 
שייך למ"ש הרב המחבר [גינת ורדים] בכלל ג' סי' ד' וה'.
 
שאלה. איש יהודי בבואו מרשיד למצרים יע"א דרך אניה בלב ים נפל לים ונטבע, ויבא המגיד ויגד פה העירה המקרה הרע הזה, ותכף ומיד הלכו יהודים עם יהודי א' שהיה משרת אותו מקדמת דנא דרך אניה בלב ים לחפש אחריו בים כדי להכניסו לקבורה, וביום השלישי לטביעתו חזרו היהודים והגידו שמצאו אותו סמוך לשפת הנהר והכירו היהודי המשרת שלו בטביעות עין הכרא מעליא, ואמר שהיה כל גופו שלם בלתי מכה זולת בין שתי עיניו שהיה כמו מכה לא נודע אם הוא שנשכוהו הדגים או שבנפילתו נחבט שם על גבי אבן וכיוצא בו. יורנו המורה אם יש להתיר אשת האיש הנזכר על פי עדות זו או לאו ויבא שכרו כפול מן השמים.
 
תשובה. הגם כי ידעתי אני ידעתי מיעוט ערכי עלי ובפרט בענין ערוה החמורה, ושמעתתא דא צריכא צילותא כיומא דאסתנא ולא כן אנכי עמדי כי לבי בל עמי מרוב טרדותי, מ"מ להפצרת השואל באתי בדרך קצרה ללקט אורות מדברי הפוסקים ז"ל, וכשאפנה אשנה בהרחבה כיד ה' הטובה בס"ד.
 
ואומר דבענין זה יש להסתפק כמה ספקות. הא' לדעת ר"י [יבמות קט"ו ע"ב ד"ה וקאמרי] והרא"ש [שם פט"ו סי' ב' - ג'] דבעד שראה הטביעה תרתי בעינן, לאלתר דהיינו שראהו מיד כשעלה מן הים, וסימנין ולא מהני בטביעת עין. והנה בנ"ד הגם שראהו מיד בעליתו מן הים כי בפניו העלוהו, מ"מ לא הכירו בסימנין כי אם בטביעת עין, ולדעת הני רבוותא לא מהני טביעת עין בעד שראה הטביעה, והגם שבנ"ד לא ראה הטביעה, מ"מ כבר כתב הריב"ש ז"ל [שורש שע"ח] וקצת מן הפוסקים דעדים ששמעו הטביעה הוי כראו, ע"ש.
 
הספק השני במ"ש שמצא אותו סמוך לשפת הנהר, ולא פורש בדבריו אם היה כלו משוקע בתוך המים או לאו, ואפשר שלא היו פניו משוקעים בתוך המים ולדעת רובא דרבוותא שהביא מהרח"ש בקונטרס ובתשובה שנעתיק לקמן בס"ד בעינן שיראה מיד כשעלה מן המים, והכא כיון שפניו חוץ למים הו"ל כאשתהי דמתפח תפח ולא מהני.
 
הספק השלישי במה שהעיד העד שהיתה בו חבלה בין שתי עיניו, אי מקרי נחבל בפניו, ואת"ל דלא מקרי נחבל בפניו עדין יש לספק אי מקרי מכה, וכבר נודע מה שכתבו הפוסקים דאם היה בו מכה אין מעידין עליו לפי שהמים מקלקלים המכה וגופו משתנה, וא"כ יש לספק אם חבלה דינה כמכה ואין מעידין עליו.
 
ואבא היום אל העין עין משפט לחפש באמתחות הפוסקים מה יהיה משפט הספקות האלו. ואומר דלענין הספק הראשון כבר נודע מ"ש מהרח"ש בקונטרס דף ג"ן ע"ד וז"ל בקצור, ובזה איכא פלוגתא בין הפוסקים דלר"י בין גופו וצורתו שלמים בין אין גופו שלם כל שראו הטביעה בעינן לאלתר וסימנין, וכל שלא ראו הטביעה בטביעת עין בלא לאלתר ובלא סימנין סגיא. ולר"ח אין חילוק בין ראו הטביעה ללא ראו, אלא בכל גוונא כל שגופו וצורתו שלמים מעידים בטביעת עין לחוד, ולא בעינן לא לאלתר ולא סימנין. אבל אין גופו שלם אע"ג דצורתו שלמה או אין צורתו שלמה אע"ג דגופו שלם בעינן לאלתר וסימנים כו', ע"ש. ובתשובותיו סי' ד' וכ"ט חלקם לג' דעות, הא' דעת ר"י והרא"ש דבעד שראה הטביעה תרתי בעינן לאלתר וסימנין, וכשלא ראה הטביעה בטביעות עינא סגי. הדעת השני כתבו התוס' [יבמות קט"ו ע"ב ד"ה וקאמרי (השני)] והרא"ש [שם פ"ו סי' ג' - ד'] בשם ר"ח דבין ראה וכו', אבל כשגופו שלם לא בעינן לאלתר כו', רק טביעות עין לבד כו'. הדעת השלישי להרשב"א והריטב"א והר"ן ושאר רבוותא דאין חילוק בין ראה הטביעה ללא ראה ובין שגופו שלם וכו', אלא בכל גוונא לאלתר בעינן, סימנין לא בעינן ע"ש. והנה בנ"ד כיון שלא ראו הטביעה וגופו שלם הנה לדעת כל הני רבוותא בטביעת עין לחוד סגי ולא בעינן סימנים. ואין עומד לנגדנו בזה זולת סברת הריב"ש שכתב בתשובות סי' (שע"ז) [שע"ח] דאפילו למאן דמחלק בין ראה הטביעה כו', לאו דוקא ראה אלא כיון שידע טביעת הספינה הו"ל כאלו ראה. ואם כן בנ"ד שידע הטביעה העד הזה מקודם ולכן יצא אחריו לבקשו, הנה לדעת ר"י והרא"ש לא סגי בטביעת עין וצריך סימנין. וכ"כ הרב ב"ש על מה שכתב מור"ם בסי' י"ז סע' כ"ח וז"ל, ויש מחלקים דכל מי שהיה אצלו כשנטבע במים אף על פי שהיה שלם אינו מעיד עליו, אבל מי שלא ראה טביעתו ואומר שמכירו על ידי טביעות עין והוא שלם מעיד עליו, עכ"ל. וכתב עליו הרב ב"ש בס"ק (פ"ו) [פ"ז] וז"ל, ויש מחלקים היינו הרא"ש כו', וה"ה מי שידע שטבע זה כמ"ש בתשובות משאת בנימן סי' מ"ו ואז לא מהני טביעות עין אלא טביעת עין עם סימנים, ודוקא שראה אותו מיד כו', ע"ש. איברא שחומרא זו שמשוה ידיעה לראיה לא הזכירה כי אם הריב"ש, וכל שאר הפוסקים המחמירים בראה את הטביעה אין גם אחד מהם שיאמר שתהא שמיעה גדולה כראיה, ובפרט רבינו בעל הטורים ורבינו ירוחם שדרכם לפרש אלו הוה ס"ל כן לא הוו שתקי בזה. וכן כתב מהר"א ששון בתשובה סי' א' וז"ל בקצור, ואע"ג שהריב"ש בתשובה סימן שע"ח כתב וז"ל, ועוד דאפילו לדעת המאור [יבמות דף כ"ט ע"ב מדפי הרי"ף] בנדון זה הגוי יודע הטביעה ומה לי ראה ומה לי ידע כו', הלא לאמונה עין כל ראתה כי זאת היתה דחיה לבד כו'. וכ"ש שהרי ראינו דלכל הנך רבוותא לא חשו לידיעת הטביעה ובפרט מהריב"ל, גם שאר הרבנים לא ראיתי בספריהם זכר מזה באופן שאין ספק שלא חשו לזה, עכ"ל. וכ"כ בתשובה הרב כמהר"ר דוד גרשון נדפסה בספר גינת ורדים [כלל ג' סי' ד'] דף כ"ח ח"ב וז"ל בקצור, ואע"ג דשמעו הטביעה העדים ולהריב"ש שמעו הוי כראו, כבר נחלקו עליו האחרונים והסכימו דשמעו לא הוי כראו, עכ"ל.
 
וראיתי להרב הגדול כמהר"א חנניא שכתב בקונטריס כ"י על דברי הריב"ש הנזכר וז"ל, ויש לי לומר דהריב"ש מודה לרבינו בעל הטורים דהידיעה אינה פוסלת להכירו אם הוא הוא, והא דקאמר דמה לי ראה מה לי ידע אין דבריו אמורים אלא לענין קברתיו דבדדמי הוא אם מת או לא מת, דבזה דין הוא דהידיעה תהא פוסלת, כיון דידע הטביעה וסברת העולם דרוב הנטבעים מתים, תכף בראותו גוף מוטל סבור שהוא מת, אבל הכא דהספק הוא דילמא אינו זה אלא סבור שהוא ראובן, בהא יש לחלק בין ראה הטביעה לידע מפי אחרים כיון דמילתא תליא בטביעת עין, וזה נ"ל ברור, עכ"ל. והגם שאין דבריו צריכים חזוק מ"מ לפי שראיתי מי שגמגם בזה נלע"ד שזה מדוקדק בדברי הריב"ש שכתב וז"ל, ומ"ש כי הרב בעל המאור כתב דאפילו מאן דבעי קברתיו הני מילי בשראו הטביעה דדמי למלחמה ואמר בדדמי, אבל לא ראו הטביעה מהימן בלא קברתיו כו'. וכתב בסוף דבריו וז"ל, דאפילו לדעת בעל המאור בנדון זה הגוי יודע הטביעה ומה לי ראה מה לי ידע כו', מ"מ די בזה לחשבו כרואה הטביעה לענין דאמר בדדמי, ע"ש. משמע דדוקא לענין זה הוא דחשבינן לשומע כרואה ע"ש. וכן נראה שהוא דעת מהריק"ש שכתב בהגהות בסי' הנזכר [י"ז] על מ"ש מרן סעיף ל"ג, עד א' אומר ראיתיו שמת כו', או שטבע בים הגדול כו', אם אמר גם קברתיו נאמן כו'. כתב וז"ל, ואין לחלק בין ראה הטביעה ללא ראה, ריב"ש. משמע דס"ל דלענין זה הוא שכתב ריב"ש דאין לחלק וכנז"ל.
 
אך את זה מצאתי למהר"א ששון שהוא עצמו חשש בתשובה [סוף] סי' ח' לדעת הריב"ש, שכתב וז"ל בקצור, גם עלה בדעתי להתיר אשה זו מטעם לא ראה הטביעה ככתוב בדברי הרא"ש, אבל אין כאן מקום לזה שהרי כתב הריב"ש, מה לי ראה מה לי ידע, ותו ודאי שזה החלוק מראה ללא ראה לא שייך כלל בנ"ד כו', ע"ש. ונמצאו לכאורה דבריו סותרים זה את זה, שהרי בסי' א' כתב שאין לחוש לדעת ריב"ש כנז"ל, ולזה יש לישב דלרווחא דמלתא נקטיה ועיקר הדבר נסמך על מ"ש אחר כך ותו ודאי כו', ואין הכי נמי שאלו היה עולה לה התר בשביל שלא ראה לא היה חושש לדעת הריב"ש לאסרה. ומה שיש לחלק בין נדון הריב"ש לנדון דידן, והוא דעד כאן לא קאמר הריב"ש דמה לי ראה מה לי ידע אלא בנ"ד דהגוי ראה הספינה הפוכה והיה יודע שהיה בה מכלוף ולזה הו"ל כראה את הטביעה עצמה. אבל ידיעה מפי השמועה כנ"ד אפשר דאפילו לדעת הריב"ש לא תהא שמיעה גדולה כראיה, אלא ודאי דלא נקטא מהר"א ששון אלא לדחיה בעלמא.
 
וראיתי להרב פני משה שכתב בתשובה ח"ב סי' פ"ד לדחיה זו, ומחמת זה פשיטא ליה מדברי מהר"א ששון ז"ל דלדעת הריב"ש אף בשמיעה זו גדולה כראיה, ע"ש. ואחר לחיכת עפר כפות רגליו נלע"ד דאין זה הכרח, דהרב לא אמרה אלא בדרך דחיה. וראיתי למהרח"ש בתשובה שכתב וז"ל, ועוד יראה לי דאף להריב"ש לא אמרינן רק בראה ממש הטביעה, או ידע ידיעה אמיתית מפי אחרים שראוה שנטבעה, או כגון ההיא דהריב"ש שראה בעיניו הספינה שירד בה מכלוף הפוכה בהא חשיב כראה הטביעה, אבל הכא מכח שמיעה שנשמע בויניצייא בזה לא דיינינן כראה הטביעה, ע"ש. ובודאי דהרב פני משה לא ראה דברי מהרח"ש אלו שאלו ראה אותם לא היה פושט להפך מדברי מהר"א ששון, דאיכא לדחותם כדכתיבנא. ובספר גינת ורדים בא"ה כלל ג' סי' כ"ד הביא דברי מהרח"ש הנזכר להלכה פסוקה, ע"ש.
 
אך את זה ראיתי בתשובות חדשים מקרוב באו למהר"א אלפאנדארי ז"ל בסי' י"א שכתב וז"ל בקצור, אמנם אנכי הרואה לכמה מרבותינו האחרונים שחשו להא דהריב"ש וחזרו מלהתיר בנדוניהם מחמת הא דהריב"ש, הלא תראה למהרשד"ם סי' נ"א, ולהראד"ב סי' ל"ד ול"ה, ולהרב משאת בנימין סי' מ"ו, ולמהרח"ש סי' ו' וכ"ו, ולמהר"ר בצלאל סי' כ"א, ולמהר"ם מלמד ח"א, ופוק חזי מאי דכתב גדול האחרונים הוא מורי הר"מ שכתב בח"ב סי' פ"ד וז"ל, איברא דמהרח"ש סי' א' לא חש להא דהריב"ש, אך הרואה יראה בתשובה סימן ח' ששם החזיק בדברי הריב"ש וכו', ואני אלו אמרה יהושע ן' נון לא צייתינן ליה נגד הריב"ש, עכ"ל. ובספר בית שמואל מהדורא בתרא ס"ק פ"ז כתב וז"ל, וה"ה אם ידע זה שנטבע כמ"ש בדרישה בשם רש"ל, ובתשובה משאת בנימין, ובק"ע סי' רמ"ו, ובתשובה צ"צ, עכ"ל. ומאחר דכל הני רבוותא אשר כל בית ישראל נכון עליהם חששו לדעת הריב"ש, ובפרט התייר הגדול האיש משה שהגזים ואמר שאפילו יהושע ן' נון אמרה לא ציית ליה נגד דברי הריב"ש א"כ מי זה יערב אל לבו לעשות נגד הסכמתם.
 
אמנם להיותנו מצווים מפי סופרים ומפי ספרים לבדוק עד מקום שידינו מגעת להתיר אשה מכבלי עגונה, ובפרט בזמנים אלו כנזכר בדברי הפוסקים, אמרתי אני אל לבי לחפש עד מקום שידי מגעת בענין זה, אולי אמצא לה תרופה אם יסכימו בזה שנים מגדולי ההוראה, והוא דכבר נודע שכל האחרונים סמכו להתיר עגונות על פי ספק ספקא כמבואר באורך בתשובותיהם, ובפרט בתשובות מהרח"ש יע"ש. והנה בנ"ד איכא להתיר מכח כמה ספקות, חדא דלמא הלכה ככל הני רבוותא שכתבנו לעיל בדעת השני והג', דאין חילוק בין ראה הטביעה ללא ראה הטביעה דבכל גוונא בט"ע סגי, והם רוב בנין ורוב מנין, ובפרט שהעידו התוספות והרא"ש שכן הוא המנהג. ומה גם שכן דעת מרן הש"ע אשר כל גלילותינו עליו יסמוכו כמ"ש בסעיף כ"ו, אבל אם טבע במים והשליכוהו המים ליבשה כו', אם הכירוהו מעידין עליו כו', ע"ש. ועיין בספר ב"ש ס"ק פ"ח שכתב דיש מחלקים שכתב מור"ם שייך על מ"ש מרן כאן, אבל אם טבע במים כו', ע"ש. ואת"ל דהלכה כמ"ד דיש לחלק בין ראה הטביעה ללא ראה, איכא לספוקי דדילמא דוקא בראיה ממש הוא דפליג אבל לא בשמיעה. ואת"ל דאפילו בשמיעה וכדעת הריב"ש, אכתי איכא לספוקי דילמא ע"כ לא קאמר הריב"ש אלא לענין קברתיו או בידיעה אמיתית כההיא דראה הספינה הפוכה לא בשמיעה בעלמא כנ"ד וכנז"ל. וספק ספקא זה מתהפך באופן זה, ספק אם בשמיעה כזאת החמיר הריב"ש או לאו, ואת"ל דאף בשמיעה כזו החמיר הריב"ש דלמא הלכה כמ"ד דבעינן ראיה ממש, ואת"ל דאף הנהו רבוותא ס"ל דשמיעה גדולה כראיה דלמא הלכה כמ"ד דאף בראיה ממש סגי בטביעת עין ולא בעינן סימנים.
 
ומעתה נבא לביאור הספק השני שלא פורש בדברי העד, אם היה כלו משוקע במים או לאו כנז"ל. והנה מצאתי למהרימ"ט בחא"ה סי' ג"ל שעמד בספק זה וז"ל, נסתפקתי בלשון עדות שכתוב שמצאו את הנטבע על חוף הים, אם משמע בתוך הים דכתיב [בראשית מ"ט י"ג] והוא לחוף אניות, והוא המקום שהספינה גוששת וחופפת שם, ואפשר ג"כ שגם היבשה הסמוכה לה נקראת חוף, ובלשון לעז אורייא די לה מאר משמע הכי ומשמע הכי, אלא לפי מה שסח העד בתוך דבריו כי היה ביום הקרח כו', הדבר מוכיח שהיה נמצא במקום שגלי הים שוטפים, דאל"כ היל"ל שמצאו בתוך השלג, וכן אמר העד בעצמו שהבין כן מדברי התוגר שהיה בתוך המים, עכ"ל. והנה בנדון דידן נמי כיון שהלכו בדרך אניה בלב ים, בודאי דמ"ש שמצאו אותו סמוך לשפת הים כונתם שהיה שקוע בתוך הים, אלא שלא היה במצולות ים כי אם סמוך לשפת הים. מיהו עדין יש להסתפק אם היה ראשו בתוך המים, דאפשר דכיון שהוא סמוך לשפת הים היה ראשו על גבי החול, ונראה דגם זה אינו מעכב, דאפילו את"ל שלא היה ראשו בתוך הים כיון שכל גופו משוקע בים מהני, וגדולה מזו מצינו להרב הגדול פני משה בח"ב סימן פ"ד שכתב וז"ל, גם עלה בדעתי להקל מטעם מה שבא בשאלה שאמרו הערלים לעד שכשמצאוהו עדין היו רגליו נוגעות במים, ואפשר דאף דאין כל גופו במים אותו לחות דהמים שברגליו צמתי ליה ומעמידים אותו שלא ישתנה, אך לא מלאני לבי להקל מהאי טעמא כו' אם לא שהייתי מוצא שום דבר מפורש בספרים, בקשתיו ולא מצאתיו, עכ"ל. הרי שהרב ז"ל נטה להקל אעפ"י שאין נוגע במים כי אם רגליו כ"ש בנ"ד. והגם שהרב לא מלאו לבו להקל היינו מטעם שלא מצא דבר מפורש בספרים, ואפשר שאלו מצא תשובת הרב בצלאל ז"ל היה סומך להתיר בפשיטות, שהרב ז"ל פסק להתיר ביותר גרוע מזה, שכתב בתשובת סי' כ"א וז"ל, מסתברא לי דכי אמרינן דכי אסקוה ואשתהי דאינו ניכר, דוקא כי אסקוה ליבשה ממש מקום שאין גלי הים מגיעים שם, אבל אם הים פולטו וגלי הים עוברים ושבים עליו, כל שכן כשרגליו נוגעות במים דפשיטא ודאי דגלי הים עוברים עליו דמהני. ואפשר דהרב בעל פני משה לא ראה תשובה זו, ואין לומר שראה אותה ולא ס"ל כותה וכדעת מהרח"ש שהביאה בקונטריסו דף ן' ע"ב וכתב וז"ל, בקצור, בתשובת הרב בצלאל כתב שם דבר לא ראיתיו לשום א' מן הפוסקים וז"ל, מסתברא לי כו', ויראה שיש מקום לחלוק על זה מכמה פנים דלא אשכחן בגמ' דאמרינן מיא מצמת צמתי רק בתוך המים אבל כגון זה לא, ועוד דפעמים שהים נח וליכא גלים כלל כו', ע"ש. חדא דהגם דמהרח"ש כתב כאן דיש מקום [לחלוק] על זה, מ"מ בתשובה ד' עשאה סניף להתיר בנ"ד ע"ש. ועוד דאם איתא דהרב פני משה ראה אותה היה לו להביאה ולדחותה כמו שעשה מוהרח"ש, ומדלא הזכירה כלל נראה שלא ראה אותה, ואפשר שאלו מצאה היה פוסק כותה דרב ועצום הוא בישראל. וכן מצאתי להרב משפט צדק ח"א סי' ח' דס"ל כדעת הרב בצלאל בזה ע"ש. וכן מצאתי בתשובות מהר"א אלפאנדארי הז"ל הנקראות סדר אליהו בסי' י"ב שאמרו העדים שמצאוהו ראשו חוץ למים ע"ג האבנים וגלי המים היו עוברים על פניו ופסק להקל ע"פ תשובת מהר"ר בצלאל הנז"ל. וכתב בסוף דבריו וז"ל, אם כן ממנו נקח לנדון דידן שהמים נוגעים לפנים, ואשכחן להרב בצלאל שהתיר בשכל גופו חוץ למים, דודאי המתיר בזה סמוך לבו לא יירא, ע"ש.
 
והואיל ואתו לידן דברי הרב סדר אליהו הנזכר, ראיתי להזכיר פה מה שהוקשה לי בדבריו במ"ש שם וז"ל, הלום ראיתי למהרימ"ט בחלק א"ה שנסתפק בצד שהעיד שמצא לפ' מת על שפת הים כו', ועל המשך זה כתב שם וז"ל, אלא לפי מה שסח העד בתוך דבריו כי היה ביום הקרח הנורא הדבר מוכיח שנמצא במקום שגלי הים שוטפים, דאל"כ היל"ל שמצאו בתוך השלג, ע"כ. אשר מתוך דבריו אלה נראה שהוא ז"ל תופס במושלם שכל שמצאו ביבשה במקום שגלי הים שוטפים דינו כאלו מצאו בתוך הים, עכ"ל. ואחר שאלת המחילה אין מדברי מהרימ"ט ראיה לזה כלל, שהרי מהרימ"ט נסתפק אם מה שאמר העד שמצאו את הנטבע על חוף הים אם הוא בתוך המים או ביבשה הסמוכה לים, וכמו שהעתקנו לשונו לעיל, ופשיט לה שמצאו בתוך המים במקום שגלי הים שוטפין מדלא קאמר שמצאו בתוך השלג, וכ"כ אחר כך, וכן אמר העד בעצמו שהבין כן מדברי התוגר שהיה בתוך המים, ע"ש. הרי שכל כונת מהרימ"ט הוא לפשוט שמה שאמר העד על חוף הים הוא בתוך המים, אם כן איך מביא ראיה מדבריו אלה שכל שמצאו ביבשה במקום שגלי הים שוטפים דינו כאלו מצאו בתוך המים ואין מהם ראיה כלל. ואדרבה המעמיק בדברי מהרימ"ט יוכל להביא מהם ראיה להפך דמדנסתפק בדברי העד אם מה שאמר על חוף הים אם הוא בתוך המים או אם הוא ביבשה הסמוכה לים, משמע דאם פירושו ביבשה הסמוכה לים הוה פשיטא ליה דלא מהני, והלא אפילו אם פירוש ביבשה הסמוכה לים אם הוא במקום שגלי הים שוטפים מהני לדעת הרב בצלאל, אלא ודאי דלא סבירא ליה הכי למהרימ"ט, ומיהו יש לדחות בזה וק"ל. אמנם דברי הרב מהר"א אלפאנדארי צ"ע.
 
ומ"מ מדברי כל הנך רבוותא שזכרתי יש להביא ראיה לנ"ד דכיון שכל גופו במים בודאי דגלי הים עוברים על פניו ומהני, ובפרט דבנ"ד איכא לספוקי שמא גם ראשו משוקע במים דפשיטא ודאי דשרי מכח ס"ס, וכמ"ש הרב כמהר"ר דוד גרשון בתשובה שזכרתי לעיל [בגינת ורדים כל ג' סי' ד'] וז"ל, לענין לאלתר נאמר דהוי ספק ספקא, ספק שמה שהיו נוגעים בראשו הוי כאלו הוא עדין בתוך המים ובט"ע סגי וכמ"ש מהר"ר בצלאל, ואת"ל דלאו הלכתא כוותיה אלא דחשיב כאלו הוא בשפת הנהר, איכא לספוקי שמא כשראוהו היה בתוך שעה לפליטתו מן הנהר ולא אשתני, והוי ס"ס המתהפך, ע"ש. ומעתה ממנו נקח להתיר בנ"ד מכח ס"ס, דילמא גם ראשו משוקע במים, ואת"ל דלא היה משוקע דילמא הלכה כמ"ד שכל שמקצתו במים מהני כאלו כל גופו במים, והוא ס"ס המתהפך. איברא דהרב הפריז על המדה בתשובה זו, שהרי נ"ד הוא שהיו המים נוגעים בראשו אלא שלא היו מכסים על פניו כמבואר בגופא דעובדא שהובא בספר גינת ורדים חא"ה כלל ג' סי' ה' ע"ש, וכיון שהמים נוגעים בראשו מניין לנו להסתפק בזה. ושמא טעמא דידיה הוא לפי שכל גופו היה ביבשה ודוקא ראשו הוא שהיה נוגע במים מ"ה נסתפק, וכן נראה מדברי הרב בעל גינת ורדים שכתב בתשובה הנזכרת וז"ל, ועוד יש טעם הגון להקל בנדון הלז שהעיד שהיה ראשו נוגע במים, ושמא על ידי נגיעה זו צמתי צורת הפנים, ומצאתי בספר פני משה ח"ב סי' פ"ד וז"ל, גם עלה בדעתי להקל מטעם שבא בשאלה שהיו רגליו נוגעות במים, ואפשר דאף דאין כל גופו במים אותו לחות דמים שברגליו צמתי ליה כו', ומתוך ריסי דבריו מוכח שבנ"ד שפיר צמתי כיון שהראש מיהא נוגע במים, והסברא מסכמת לומר כן כיון דהכל הוא אבר א' כיון שמקצתו נוגע במים מגיע הלחות גם לצד פנים ומתקיים הפרצוף היטב, עכ"ל ע"ש. שוב בא אלי העד והעיד שהיה כלו משוקע במים ואין בזה ספק כלל.
 
ומעתה נבא לביאור הספק השלישי במה שהעיד העד שהיתה בו חבלה בין שתי עיניו, אם מקרי נחבל בפניו. ומצאתי בתשובת מרן [שו"ת ב"י דיני אי מסיח לפי תומו] סי' ו' דף קי"א ע"ד שכתב וז"ל, הרי בהדיא דנחבל בפניו היינו שחסר מפניו איזה דבר דומיא דנשחתה צורת פניהם דאכלום כוורי, ע"ש. וכתב עוד שם, ומשמע דגופו שלם היינו שאינו חסר אבר או קצת אבר, אבל אם נפצע באחד מאבריו ואפילו חסר קצת בשר נראה דמעידים עליו כיון שאינו חסר אבר כנ"ל, עכ"ל. וכן נראה שהוא דעת מהרימ"ט, שכתב בתשובת דשייכי לא"ה סי' ל"ה על נ"ד שהיה לו מכת סכין באמצע החוטם, וכתב הרב שם דיש להתיר אם הכירו בט"ע ע"ש, ולא חשש למכת הסכין לקרותה חבלה, משמע דס"ל כדעת מרן שכל שלא חסר מקצת האבר לא מקרי חבלה, וא"כ בנ"ד שלא חסר ממנו אפילו מקצת בשר נראה דמעידים עליו. ובלאו הכי יש להתיר בנ"ד מכמה אנפי, חדא דכיון דפדחתו וחוטמו ופרצוף פניו קיימים מעידים עליו כמ"ש הפוסקים, ופסקו מרן בשלחנו הטהור סי' י"ז סעיף כ"ד וז"ל, מצאוהו הרוג או מת אם פדחתו וחוטמו ופרצוף פניו קיימים והכירוהו בהם שהוא פ' מעידים עליו, ע"ש. ופרצוף פניו היינו הלחיים, ואין משגיחים לא אעינים ולא על הפה כמ"ש מרן בב"י הובא בספר ב"ש ס"ק (ס"ב) [ס"ז] ע"ש. וא"כ בנ"ד שהחבלה בין עיניו אינו מעכב כלל. ועוד דהא כתב ר"ת דהא דאין מעידים עליו אא"כ פדחתו וחוטמו ופרצוף פניו קיימים דוקא כשאין שם אלא הראש, אבל אם כל גופו שלם אפילו אין שם פרצוף כו', יכולים להכירו בט"ע, והגם שחלקו עליו האחרונים, מ"מ לא נדחו דבריו לגמרי שמצרפים דעתו לשאר אומדנות כמבואר בדברי הפוסקים, וכן דעת מרן בפסקיו ובשלחנו הטהור וכמ"ש הרב ב"ש בס"ק ע' ע"ש ובמהרשד"ם.
 
ועדין נשאר עלינו לבאר לנ"ד דכל מה שכתבנו הוא במת ביבשה, אבל במי שמצאוהו בים יש לו דין אחר דמיא מרזו מכה [יבמות ק"כ ע"ב]. וכבר כתבו הפוסקים ופסקו מרן בשלחנו הטהור סעיף כ"ו וז"ל, וכן אם היה בו מכה אין מעידים עליו לפי שהמים מקלקלים המכה ונופח ומשתנה, עכ"ל. ואפילו תוך שלשה ימים אין מעידים כדמשמע מדברי מהרשד"ם בתשובת חא"ה סי' ד"ן, וכ"כ בהדיא בספר דברי ריבות סי' ו' ע"ש. וא"כ בנ"ד שהגיד העד שראה בין שתי עיניו כמו מכה אין מעידים עליו לכאורה.
 
אך היד המרבה לבדוק מצי שפיר להתיר מכמה אנפי. חדא סברת ר"ת הנז"ל דכל דגופו שלם אפילו אין שם פרצוף מעידים עליו, וא"כ אף אם נאמר דהמים שנו צורת הפרצוף, מ"מ סמי מכאן הפרצוף כאלו אינו ותועיל הכרתו על ידי הגוף, איברא דיש לדחות בזה וק"ל, מיהו יש לסמוך על סברת ר"ת שהביאה מרן בסעיף כ"ח וז"ל, י"א בשם ר"ת דהא דאין מעידים עליו אלא עד ג' ימים ה"מ כשהוא חבול בפניו כו'. הרי דבתוך ג' מהני העדות אפילו בחבול בפניו, וכך לי חבול בפניו ביבשה כמו ביש בו מכה בים, והגם שחלקו עליו האחרונים, מ"מ נשתמשו בסברתו הפוסקים לסייע להתיר בנדון שלהם כמבואר בספריהם אין צורך להעתיק תורה שבכתב.
 
ועוד יש להתיר בנ"ד ממ"ש מהרשד"ם בתשובה הנז"ל בשם המרדכי דהא דמיא מרזו מכה היינו במקום שנחתכו רגליו, אבל פרצוף אינה מתקלקלת במים אע"ג דאיכא מכה, וכתב שכן דעת הטור ע"ש. וא"כ בנ"ד שהמכה הוא בפרצוף אינה מתקלקלת במים. איברא שאין דברי מהרשד"ם הנזכר מוסכמים, בתשובות מרן הב"י [דיני אי מסיח לפי תומו] הובאה תשובה למהר"י ן' נעמייאש סי' י"ב דף קכ"ב חולקת על דברי הרשד"ם הנזכר וז"ל בקצור, ואף כי לדעת ר"ת כיון שהמכה אינה ברגליו אף שהיא בפנים אין צורתו משתנה ומעידים עליו, מ"מ נלע"ד שהוא דעת יחיד, שהרי ר"י הקשה לדבריו, וגם הרי"ף והטור חולקים עליו, מי יוכל להקל כנגדם ולסמוך על דעת יחיד, ושמעתי אומרים שהטור ס"ל כר"ת וכו', ולא נתחוורו לי דברים אלו, דודאי הי"ל לפרש דבריו ולומר והוא דלית ליה מכה ברגליו, ע"ש. והודה לדבריו מרן ז"ל וכתב וז"ל, יפה הקשה כ"ת עליו שאלו היה סובר כן היה לו לפרש ולכתוב והוא שאין מכה ברגליו ולא לכתוב מכה סתם, עכ"ל. וגם הרב בית שמואל במהדורא בתרא בס"ק פ"א הביא דברי מהרשד"ם הנזכרים וכתב עליהם וז"ל, מיהו לא משמע כן משאר פוסקים, וכן בתשובת רש"ך ובתשובת מ"ב חולקים על זה, ועיין ק"ע סי' קע"ד, ובדרישה כתב להפך, דוקא כשהמכה בפרצוף הפנים אז אמרינן מרזי מכה, אבל כשהמכה בגופו ולא בפניו לא אמרינן מרזי מכה, ובט"ז הסכים לדבריו ועיין ב"ח, עכ"ל. וא"כ לכאורה נראה שאין צד להתיר בנ"ד כי רבים וגדולים הם החולקים על מהרשד"ם בזה.
 
אך על כל אלה הנה מקום אתי להתיר בנ"ד, והוא דעיקרא דהאי מילתא דמכה במחלוקת היא שנויה, וגדולי הפוסקים הרמב"ם וסמ"ג ורבינו ירוחם לא כתבו הך דמיא מרזי מכה, וכתב מרן בתשובה הנזכרת שהטעם משום דס"ל דלאו לענין עדות אשה אתמר דאפילו אם תהיה בו מכה לא מרזו אלא מקום המכה בלבד, ומהרח"ש בתשובת סי' ו' דף קי"ב כתב דהא דהשמיטו דין זה משום דס"ל דהא דמיא מרזו מכה לאו הלכתא היא, דהך אוקמתא מוקי לה בגמרא [יבמות ק"כ ע"ב - קכ"א ע"א] מקמי הכי לאביי וכו', אבל לרבא אין חילוק בין יש בו מכה לאין בו מכה דלעולם מיא מצמת צמתי כו', ע"ש. ומטעם זה התיר מהרח"ש בתשובה הנזכרת מכח ס"ס, ספק אם היתה בו מכה או לאו, ואת"ל היה בו מכה שמא הלכה כהני רבוותא דלדידהו אין חילוק בין יש בו מכה לאין בו מכה, ע"ש. וא"כ אף אנו נאמר דבנ"ד אית ביה ס"ס בזה האופן, שמא הלכה כהני רבוותא דס"ל דאפילו אם תהיה בו מכה לא מרזו לה מיא, ואת"ל דהלכתא כשאר רבוותא דס"ל דמיא מרזו מכה שמא היינו דוקא כשהוא ברגל אבל פרצוף אינו מתקלקל במים וכדעת מהרשד"ם, וכ"כ הרב בעל גינת ורדים חא"ה כלל ג' סי' ה' וז"ל בקצור, ואף בעלי סברא זו דקפדי אמכה מ"מ אינהו נמי פליגי אהדדי, דיש סוברים דדוקא מכה ברגל הוא דמרזו מכה כו', ואף לדברי המחמירים דכיון דאיכא מכה בכל מקום שתהיה מיא מרזו מכה, מ"מ לא אמרו כן בגמ' אלא שלא לסמוך אכלל שאמרו דמיא צמתי הפנים, כי עתה כשיש מכה אפשר שישתנה צורת הפנים ואפשר שלא ישתנה, ואם כן בנדון הלז שהעד שולח לבדוק על הענין הזה וראה שיש בו מכה ואעפ"כ נסתכל היטב והכירו בט"ע שפיר דמי, עכ"ל. והגם שיש לי מקום עיון בדברי הרב בזה, מ"מ מדבריו למדנו לנ"ד להתיר.
 
עוד יש להתיר בנ"ד ממה שנסתפק העד אם זאת המכה נעשת בנפילתו לים קודם שמת שנחבט על גבי אבן וכדומה או נעשת אחר מיתתו מן הדגים. וכבר מ"ש מוהר"י נעמייאש בתשובה הנז"ל וז"ל בקצור, נראה מתוך דברי רש"י ז"ל שכתב מיא מרזו מכה מכבידים הכאב ונופח, משמע מזה דלא אמרינן מיא מרזו מכה כי אם באותו שנפל חי בתוך המים, ומתוך שהמים נכנסים במכה מכבידים הכאב ומצד הכאב נופח ומשתנה צורתו, אבל אם נפל במים לאחר שמת אף שהמים נכנסים במכה אינו מעלה ולא מוריד וכו', והודה לדבריו מרן בתשובת הנזכרת, וכיון שכן אע"ג דאית ביה מכה לית לן בה, דלא אמרו מרזו מכה אלא כשנפל חי לתוך המים וכמו שדקדק כ"ת מפרש"י, עכ"ל. ומעתה נתרבו הספקות בנ"ד בזה האופן, ספק אם נעשת זאת המכה מחיים או לאחר מיתה, ואת"ל שנעשת מחיים דלמא הלכה כמ"ד דאין חילוק בין יש בו מכה לאין בו מכה, והרי זה ממש דומה בדומה לס"ס שעשה מהרח"ש בנ"ד הנז"ל, דה"נ מיקרי ספק יש בו מכה או לאו, דאם הוא לאחר מיתה אם כן אין בו מכה, וס"ס זה מתהפך. ועוד יש ספק אחר בנ"ד שהמכה היא בפניו ושמא הלכה כמ"ד דדוקא ברגל וכנז"ל. עוד יש להסתפק נמי בנ"ד ע"פ מ"ש מהר"י אדרבי סימן ט"ו שאחר שהביא סברת ר"ת דלא אמרינן מיא מרזו מכה אלא ברגליו כתב וז"ל בקצור, ועוד נלע"ד דלא מסתבר אם יהיה לו מכה בשוקו או בגבו שלא יעידו על צורתו, אלא ר"ל היכא דאיכא מכה מקום המכה מרזי ונופח, אבל במקום שאין בו מכה מצמת צמתי, וכיון שכן בנ"ד אע"ג שהיה לו מכה מאחורי אזנו פרצוף פניו וחוטמו ופדחתו מצמת צמתי ויכולים להעיד עליו אף אחר כמה ימים, עכ"ל. וא"כ אף אנו נאמר בנ"ד כיון דפרצוף פניו ופדחתו אין בהם מכה אף שיש לו מכה בין העינים אינו מזיק וכנז"ל.
 
זאת תורת העולה מכל הנז"ל דאשת הר"י הנזכר מותרת להנשא לכל גבר די תיצביין אם אין עליה זיקת יבם, אם יסכימו בזה שנים מבעלי הוראה אעשה גם אני סניף קטן להם. וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק אבן העזר כלל ג סימן ב
 
על הענין הנז"ל אי עבדינן ס"ס בפלוגתא דרבוותא, דהא כתב מוהריב"ל דס"ס בפלוגתא דרבוותא חד הוא, ועיין במש"ל בטי"ד כלל ג' סי' א' מ"ש בזה.
 
חזרנו על המקרא לבאר מה שיש להקשות לכאורה על מה שכתבתי להתיר מטעם ס"ס, שהרי כתב מהריב"ל בקצת מתשובותיו דס"ס בפלוגתא דרבוותא חד ספקא הוא, ואני עשיתי ס"ס מפלוגתא דרבוותא, ולזה אני אומר שמצינו להפוסקים שנשתמשו בזה לקרותו ס"ס ולא חשו להך דמהר"י ן' לב, ועוד דאפשר דמהריב"ל לא כתב כן אלא דוקא לענין ממונא וכמ"ש הרב הגדול בכה"ג בהגהת הב"י לטור ח"מ סי' כ"ה ס"ק פ"ב וז"ל בקיצור, ס"ס בפלוגתא דרבוותא חד ספקא הוא מהריב"ל ס"ג סי' מ"א, וכן נראה מדברי מורי הרב כו', מדברי מהר"א די בוטון סי' כ"ו, אבל מדברי מהריב"ל עצמו בס"ג סי' כ"ח ול"ג ומ"ז וס"ב וס"ד סי' ה' נראה ברור דס"ס מקרי אם לא נחלק בין אסורא לממונא כו', ע"ש באורך. ובס"ק פ"ג כתב וז"ל, תרי פלוגתא דרבוותא לקולא באסורא, מהרח"ש הובאו דבריו בספר משפט צדק ח"א סי' צ"א וא"ה סי' ל"ג כו', ע"ש. ויש לי מקום עיון בסוף דבריו לא עת האסף פה. ומצאתי להרב מנחת יעקב נר"ו בקונטריס ס"ס המחודשים בס"ק ו' וז"ל, דשם פלוגתא דרבוותא חד הוא, כ"כ בתשובת ן' לב כו', אכן ראיתי בתשובת מהר"י הלוי סי' י"ב וכ"ב שהוא והר"ר לי"ב סרוואל דוחים דברי מהר"י ן' לב בשתי ידים, וכתבו שהוא עצמו בח"ג סי' כ"א ול"ג פסק דכה"ג הוי ס"ס, ושכן הוא דעת מהרשד"ם, וכ"כ בכה"ג בשם כמה תשובות האחרונים דסברי הכי, והוא מהרימ"ט והראנ"ח והר"מ אלשקר ובעל משפט צדק, וכן נ"ל עיקר לפי מה שהוכחתי לעיל בדיני ס"ס להש"ך ס"ק ק' כו', וגם לפי דעת מהרא"י שנתבאר לעיל דהיכא דספק א' מתיר יותר מן הב' לא מקרי חדא ספקא, א"כ ע"פ הרוב בכל הספקות דפלוגתא א' מתיר יותר מן השני, וכן הוא בנדון מהריב"ל סי' מ"א ע"ש ודוק, עכ"ל.
 
גם אין להקשות על מ"ש לעיל להתיר בס"ס שתנשא לכתחלה ממ"ש הרא"מ בביאוריו לסמ"ג להלכות מגילה, דכי אמרינן ספקא דרבנן או ס"ס בדאורייתא לקולא ה"מ בדיעבד אבל לכתחלה בין חד ספק בין ס"ס לחומרא, ע"ש. דכתב הפרי חדש בכללי ס"ס דף ק"ח סעי' ק"ד דלא נהירא, דהא בכל דוכתא מקילינן בחד ספקא דרבנן או בתרי ספקי בדאורייתא ואף לכתחלה, וכן מבואר בתשובה ס' מ' דף ע"א וז"ל בקיצור והגם שמהר"א מזרחי כתב בתשובה סי' כ"ה דהא דמקלינן בס"ס הוא בדבר שכבר נעשה מעשה אבל לעשות מעשה לכתחלה לא, וכ"כ מהרשד"ם בתשובת לי"ד סי' קי"ג, על הכל כבר פשטה הוראה לכלל שיש בידינו דכל ס"ס לקולא, וכבר עמד מהר"י הלוי על זה בתשובה והרבה להשיב ולהביא ראיות מן הגמרא ומן הפוסקים ובפרט מדברי הרמב"ם דמקלינן בס"ס אע"ג שלא נעשה עדין מעשה, גם הרשד"ם בעצמו בתשובה לטור א"ה סימן ב' משמע שלא עמד על סברתו. ומהריב"ל נמי לא במקום א' ולא בב' מקומות אזיל בעגונא לקולא בס"ס אע"ג שלא נעשה עדין מעשה וכו', ע"ש. וכן תמצא בהרבה תשובות מן האחרונים שהסכימו להתיר בנדון דידהו אף לכתחלה מטעם ס"ס. ואפשר דגם הרא"ם מודה דבעגונא אזלינן לקולא בס"ס אף לכתחלה, וטעמא דקי"ל כל מלתא דלא אפשר כדיעבד דמי ואם לא תתירנה מטעם ס"ס תשאר בעגונה כל ימיה. וע"כ לא החמיר אלא בנ"ד שרצה להחזיר אשתו פרוצה מטעם ס"ס, ובהך הוא דכתב הרא"ם דלא מקילינן לכתחלה משום דאף אם לא יחזירנה בעלה יכולה היא להנשא לאחר, משא"כ גבי עגונה. זהו הנראה לע"ד.
 
אחר כל הדברים והאמת האלה בא לפנינו החכם השלם כה"ר זכריה גאטיניו והעיד איך בא אליו הספן שהביא הר"י הנזכר מרשיד בספינה לבדו והביא בגדיו אתו וסחורותיו ואמר דעו לכם כי פלוני שבא עמי מרשיד ירד להקר ונטבע בים, והרי בגדיו וסחורותיו יהיו מופקדים בידך עד שתמסרם ביד יורשיו. ותכף ומיד בשמעו הדברים האלה שלח החכם זכריה אחר קרוביו והלכו לבקשו וימצאוהו כנז"ל בשאלה. וחפשנו ומצאנו שלא יצא עמו מרשיד כי אם הר"י הנזכר, ובכן התרנו לאשתו של ר"י הנזכר בלי שום ספק כנודע מדברי הפוסקים אין צורך להאריך.
שו"ת פרח שושן חלק אבן העזר כלל ד סימן א
 
ראובן היו לו ב' בנות ומתה אחת מהן בחייו והניחה אחריה בן, והבת השניה נשאת לשמעון וילדה לו בן, ונפטר שמעון לב"ע ונשאת ללוי, ואח"כ נפטר ראובן הנזכר לב"ע והניח אחריו אלמנה והבת ובן הבת הנז'. ואחר זמן מתה הבת אשת לוי, ובא בנה שיש לה משמעון ותבע מלוי שימסור בידו כל נכסי ראובן והוא יזון אלמנתו עד שתמות או עד שתגבה כתובתה, והנשאר הוא יקח אותו. ולוי משיב שמשעה שמת ראובן נפלה חצי ירושתו לאשתו, ועכשיו שמתה הוא יורשה, שהבעל יורש כל נ"מ ואין בהם דין חלוקה כנודע. והבן משיב שכיון שהכל משועבד למזונות וכתובת האלמנה לא זכתה בהן אשתו והו"ל ראוי ואין הבעל יורש בראוי.
 
שייך למ"ש הרב המחבר גינת ורדים כלל זה סי' ב'
 
שאלה. ראובן היו לו שתי בנות ומתה אחת מהן בחייו והניחה אחריה בן, והבת השניה נשאת לשמעון וילדה לו בן, ונפטר שמעון לב"ע ונשאת ללוי, ואחר זמן נפטר ראובן הנזכר לב"ע והניח אחריו אלמנה והבת ובן הבת הנזכרת. ותבע הבן הנזכר שיתנו לו חלקו בירושת זקנו הנזכר והגם כי כל העזבון של ראובן משועבד למזונות וכתובת אלמנתו, מ"מ להיותו בן בתה נכמרו רחמיה עליו ונתנה רשות לחתנה לוי שיתפשר עמו בעד חלקו בירושה הנזכרת וכן עשה ונתפשר עמו בסך ידוע ביניהם. ויהי אחר הדברים האלה מתה אשת לוי וחל"ש, ובכן בא בנה שיש לה משמעון לתבוע מלוי שימסור כל נכסי ראובן בידו והוא יזון אלמנתו עד שתפטר או עד שתגבה כתובתה והנשאר הוא יקח אותו. ולוי משיב שמשעה שמת ראובן נפלה חצי ירושתו לאשתו הנזכרת ועכשו שמתה הוא יורשה, שהבעל יורש כל נכסי מלוג ואין בהם דין חלוקה כנודע. והבן הנזכר משיב כיון שהכל משועבד למזונות וכתובת האלמנה הנה לא זכתה בהם אשתו והו"ל ראוי ואין הבעל יורש בראוי. יורינו המורה הדין עם מי, ויבא שכרו כפול מן השמים.
 
תשובה. אם אמרנו נבא העי"ר כל הספיקות הנופלות בזה ולהביא כל דברי הפוסקים הם המדברים בזה תכבד העבודה, ואמר כל העם מה נכב"ד היום העמ"ק שאלה ולא יכול להשיבה. אך מידי עברי בדברי הפוסקים ז"ל מצאתי להנשר הגדול משה איש האלקים הרב פני משה בתשובת ח"ב סי' ע"ז שאיזן וחיקר כל דברי העוסקים בכל עוז הלכה למשה מסיני, בהביאו דברי רב יוסף סיני ועוקר הרים מהר"י קצבי ז"ל, והרב ז"ל שנ"ה עליו על כל קוץ וקוץ תלי תלים של הלכות, והכל מתוקן כסעודת שלמה. ובכן באתי ללקט משושני אמריו כי נעמו ומדברי שאר האחרונים הנוגע לנ"ד. וזה החלי בס"ד, ואומר דלכאורה משמע שזה פשוט בדברי המרדכי שכתב בס"פ כל הנשבעין [שבועות סי' תש"פ] וז"ל, נשאל לרבי מאיר על ראובן שמת והניח אלמנה ושתי בנות, וא' מן הבנות נשואה ומתה אחר אביה, ושוב מתה האלמנה קודם שנשבעה על כתובתה, והבת הנשארת מוחזקת בכל הנכסים, והבעל של הבת שמתה תובע כל חצי הנכסים לפי שכשמת אביה ירשוהו אשתו ואחותה והוא יורש חלק אשתו, והשיב לא ידענא מאי מספקא לך, דהא ממ"נ זכה בעל בחצי הנכסים כו', ואין לומר כיון דבחיי אשתו היה משועבד לכתובת אלמנה ולמזונותיה הו"ל ראוי ואין הבעל נוטל בראוי כבמוחזק, דהא ליתא דכל כה"ג לא מיקרי ראוי דא"כ בטלת ירושת בנו הבכור, דאין לך אדם מני אלף שאין לו עליו שעבוד כתובה ומזונות האשה ושעבוד ב"ח, אלא כל כה"ג לא מיקרי ראוי כיון דהני מחוסרין גוביינא, עכ"ל, ע"ש. הרי מבואר בדברי מוהר"ם הנזכר דבנ"ד לא מיקרי ראוי והבעל יורש חצי הנכסים. מיהו מדברי מוהר"ם הללו אין להביא ראיה לפי שהוא בעצמו כתב להפך מזה הובאו דבריו במרדכי בפרק נערה שנתפתתה [כתובות סי' ק"ע] וז"ל המרדכי, פסק מוהר"ם ז"ל על אלמנה שמת חמיה קודם בעלה דאין לה לגבות כתובתה מנכסי חמיה מחלק ירושת הבעל, דכיון דחמיה הניח אלמנה וקי"ל הלכה כאנשי גליל הו"ל כל נכסי חמיה ראוי לגבי בעלה ואינה נוטלת בראוי ואפילו יש במוחזק יותר על כתובת חמותה, עכ"ל. הרי דכיון שהם משועבדים לכתובת האלמנה חשיבי ראוי וזה הפך ההיא דפרק כל הנשבעין ומוהרימ"ט בתשובת דשייכי לטור ח"מ סי' ע"ג הרגיש בזה וכתב, ויהיו אלה מאותם שכתב מהרי"ק בסוף שורש קצ"ו שדרכו בהרבה מקומות לחזור בו בתשובותיו, שפעמים יקח לו שיטה אחת ופעמים יקח לו שיטה אחרת, ע"ש. ומעתה צריכים אנו לחפש ולתור על איזה תשובה מהם נסמוך. ומוהרימ"ט בתשובות הנזכר כתב וז"ל, אבל בראוי זה אי חשיב ראוי גמור או לא, לא מצאתי עתה לפוסקים שידברו בזה, אבל מצאתי להרא"ש בתשובת הביאה בנו בטור א"ה סי' ק"ה [דף קנ"ז ע"ב] ראובן הניח בנים ואלמנה ומתה האלמנה קודם שנשבעה אם יש לבכור פי שנים וכו', כל זמן שלא נשבעה הנכסים בחזקת בעלה ולא זכתה בהם כלום, והבנים את אביהם הם יורשים ויש להם בכורה, עכ"ל. נראה דס"ל דהך תשובה דפרק כל הנשבעין היא העיקר, דאם איתא דחשיבי ראוי הא קי"ל דאין הבכור נוטל פי שנים בראוי, וכ"כ באותה תשובה על הך דפרק נערה דקשה עליו למעבד בה עובדה, ע"ש.
 
מיהו מהרשד"ם בתשובות דשייכי לא"ה סי' קי"א כתב על דברי מוהר"ם דפרק נערה דאע"ג דנראה שהם חולקים לתשובת הרא"ש הנזכרת, כיון שמהר"ם היה רבו של הרא"ש היינו יכולים לומר דכמהר"ם נקטינן, דאין הלכה כתלמיד במקום הרב, ע"ש. מדבריו אלה מוכח דס"ל דהך תשובה דפרק נערה היא העיקר. ומן התימה עליו דמאחר דההיא תשובה דפרק כל שנשבעין מסכמת לדברי הרא"ש מנ"ל לדחות דברי הרא"ש, נימא דהרא"ש כיון שהוא תלמידו ידע והשכיל דההיא דפרק כל הנשבעין היא עיקר ולכך פסיק הלכתא כותיה. וראיתי להרב פני משה בתשובת ח"א סי' צ"ט שכתב דאלו הוה חזי מהרשד"ם להך דפרק כל הנשבעים לא הוה מסיק דלא כהרא"ש, ע"ש.
 
אך את זה מצאתי למרן שהביא דברי מהר"ם דפרק נערה בב"י סי' ק' בלי שום חולק, ובסימן ק"ה הביא תשובת הרא"ש הנזכרת בלי שום חולק, ומדברי מוהרשד"ם ומהרימ"ט הנז"ל מוכח להדיא שהם דברים סותרים זה את זה ואיך מרן לא שת לבו לזאת. ויש ליישב דמרן ס"ל דאין סתירה מדברי הרא"ש לדברי מוהר"ם, ומר אמר חדא ומר אמר חדא ולא פליגי, דאע"ג דלגבי כתובת אשה מיקרי ראוי מ"מ לגבי בכור אינו מחליש את בכורתו, דכיון שהממון היה מוחזק לאביו אע"ג דלגבי הבן הוי ראוי נוטל בו פי שנים, ולשיטתיה אזיל שכתב בטור ח"מ [ריש] סי' רע"ח וז"ל, ודע שלא חלקו בין ראוי למוחזק אלא למוריש, כי מה שהוא ראוי למוריש בשעת מיתתו אין בנו נוטל פי שנים, ואין אנו מקפידין ביורש שהרי כשמת הבכור בניו יורשים חלק בכורתו כמ"ש בסי' הקודם לזה, עכ"ל. ואלו גבי כתובה אם מת הבן בחיי אביו אין אלמנתו גובה כתובתה מנכסי חמיה אחר שימות אליבא דכ"ע אפילו לא יניח אחריו אלמנה משום דהוי ראוי לגבי בעלה. וכן כתב הרב שארית יוסף בתשובת סי' (ז') [ו] בתירוץ קושיא זו וז"ל בקצור, ועוד כי קושיא זו טעות גמורה כי מה שאין הבכור נוטל בראוי היינו מה שהוא ראוי לאב, אבל מה שהוא מוחזק לאב אף אם הוא ראוי לבכור גובה, שהרי בכור שמת בחיי אביו, וא"כ הוו נכסי אביו ראויים לו ואעפ"כ יורשים בני הבכור פי שנים באבי אביהם כו', ע"ש. וכ"כ הרב בעל פ"מ בתשובה הנזכרת על מ"ש מהרשד"ם בתשובה הנז"ל דהרא"ש חולק עם מהר"ם כו', וז"ל, ואני אומר דלא פליג הרא"ש ז"ל אמהר"ם רביה כו', ולא דמו אהדדי דבכור מה שאינו נוטל בראוי הוא מן הראוי לאביו וכו'. וכיון שכן לכך קאמר הרא"ש דכיון דלא נשבעה נכסי בחזקת אב קיימי, וכיון דלגבי אב שהוא המוריש הו"ל מוחזק אמטול הכי בכור נוטל פי שנים אע"ג דלגבי בכור הני נכסי ראוים מיקרו וכו', אבל בנדון דמהר"ם שהוא לענין גביית כתובה וקי"ל דאין אשה גובה כתובה מן הראוי לבעלה, א"כ כיון שמת בעלה בחיי הזקנה הו"ל ראוים וא"כ אין אלמנת הבן גובה מהן כו', ע"ש. איברא שהרב פ"מ בסוף תשובתו הנזכרת [סי' צ"ט] חזר מחילוק זה מכח תשובת הר"ם דפרק כל הנשבעין וכתב וז"ל בקצור, וכפי תשובה זאת ג"כ אזדא מש"ל להסכים שלא תהיה סותרת תשובת הרא"ש לההיא דמהר"ם דפרק נערה, שהרי לפי תשובה זאת דפרק כל הנשבעין סגר לנו דלת החילוק ההוא דתלי ראוי דכה"ג בההוא דא"כ בטלת ירושת בנו הבכור, נראה דלית ליה כההוא חילוקא דידן, וזהו נגד דברי מרן שבב"י שבטור ח"מ דף רס"ז כנז"ל, ע"ש. איברא דאי משום הא לא אירייא, דה"א דאע"ג דמההיא תשובה דפרק כל הנשבעין נראה דראוי דכה"ג דמי לירושת בנו הבכור, מרן ז"ל לא רצה לסמוך עליה משום דיש לחלק ביניהם כמ"ש, ולכך תפס הך תשובה דפרק נערה עיקר.
 
אך את זה מצאתי להרב המחבר גו"ר שכתב בתשובותיו דשייכי לא"ה כלל ד' סי' ב' על דברי הפ"מ הנזכר וז"ל בקיצור, ותמהני איך רצה לתווך השלום בסלע המחלוקות ולתת חילוק בין ראוי דבכור לראוי דכתובת אשה, וכפי האמת שתיהן סייגי בחדא סוגיא ואין שום הפרש ביניהם, כי אם שעבוד הכתובה גורם לשיקראו הנכסים ראוים כמ"ש מהר"מ בפרק נערה, א"כ אין מנוס ומפלט מזה לבן הבכור שהרי אע"ג דאין הכתובה נגבית מחיים מ"מ שעבודה חל מחיים על הנכסים כו', ועוד שדבר זה מבורר הרבה מדברי רשב"ם ותוס' והרמב"ן [לב"ב נ"ה ע"א] שכתבנו דבריהם לעיל דאי הוה שעבוד הכתובה אלים כחוב המלך שא"כ היה מתבטל ירושת בנו הבכור, ולא אתי עלה משום טעם שאין שעבודה חל מחיים רק שמיעטו כחה מטעם דמחסרא גוביינא כו', ומוה"מ נמי סבור כדכתב ב"י לחלק בין ראוי דבכור דבאב תליא, ואע"ג דהוי ראוי לבנים אם היו מוחזקים לאביהם ש"ד, ולא כמו שהפליג הפ"מ לומר שמוהר"מ חולק עם מרן הב"י, ע"כ.
 
ואחר לחיכת עפר כפות רגליו לענ"ד נראה שאין סתירה לדברי מוהר"ם דפרק נערה מדברי הרשב"ם והתוס', כי הם לא באו אלא לתת טעם למ"ש בבתרא פרק חזקת דף נ"ה א"כ בטלת ירושת הבכור, שהוקשה להם דקושיא זו קשיא לכל אדם שיש עליו כתובת אשה וב"ח, ותירצו דבשלמא כל אדם שיש עליו שעבודין כתובת אשה וב"ח אע"פ שהנכסים משועבדים להם, מ"מ אין ירושת בנו הבכור בטילה משום דמלוה ואשה מחוסרים גוביינא כו', אבל למס המלך אפילו קרקע שוה אלף זוז משועבדת לדבר מועט והקרקעות הם של מלך וכבר הוא מוחזק, ע"ש. וקרוב לזה כתב רשב"ם. וכל זה הוא כדי שיקראו הנכסים מוחזקים לאב, ואז הבכור יורש בהם אע"ג דלגבי דידיה היו ראוים, וכמ"ש מרן הב"י כנז"ל, וא"כ אין זה סותר דברי מוהר"ם דפרק נערה. אך אי קשיא לדברי מוהר"מ הוא מדברי הרשב"א והרמב"ן והנמוקי יוסף שכתבו בהדיא שהיורשים נקראים מוחזקים בנכסים, וזה הפך ההיא דמהר"מ. ולישב קושיא זו יש לומר כמ"ש מוהר"י ברונא ז"ל, אי נמי כמ"ש הרב נתיבות משפט, וכמו שנעתיק דבריהם לקמן בס"ד.
 
מיהו מ"ש לחלק בין כתובה לירושת הבכור לחלק בין ראוי לראוי, הדברים נכונים בטעמם ונימוקם עמם, שהרי מצינו בדברים אחרים דאע"ג דלענין כתובה מקרי ראוי לענין בכור חשיב מוחזק, גבי מי שצוה לתת לבנו מתנה לאחר שתי שנים או ג' שנים, או שצוה שלא לתת לו ירושתו רק אחר ב' שנים או ג' שנים, כתב מוהר"י וייל סי' מ' הביאוהו מור"ם ומהריק"ש בא"ה סי' ק' [סע' ב'] דמיקרי ראוי ואין אשת הבן גובה כתובתה מזה, ע"ש. ואלו גבי בכור כתב מוהריק"ש בח"מ סי' רע"ח דמתנה החוזרת לזמן קצוב ליורשין מיקרי מוחזק, ע"ש. וא"כ אין סתירה מדברי מוהר"ם דפרק נערה לדברי מרן הב"י ולא לתשובת הרא"ש הנז"ל, דדוקא גבי כתובת אשה מיקרי ראוי כיון שהוא משועבד לכתובת הזקנה, דלא עדיף מהיכא שציוה שלא יתנו לו חלק ירושתו אלא לאחר זמן שאע"פ שאחר אותו זמן בא לו הירושה עכ"פ מבלי שום ערעור מ"מ קרי ליה ראוי, כ"ש וק"ו בנ"ד שהם משועבדים למזונות וכתובת האלמנה שאפשר שתאכל הכל ולא ישאר ליורש מאומה דפשיטא ודאי דמיקרי ראוי. ומ"מ למדנו שדעת מרן ומוהריק"ש דהך תשובה דפרק נערה היא העיקר מדהביאוה בדבריהם ולא הביאו דפרק כל הנשבעין. וכן דעת תורת חסד שכתב בתשובת סי' צ"ד דברי הר"מ דפרק נערה, ולא הזכיר ההיא דפרק כל הנשבעין כלל וכתב וז"ל, ומ"ש מהר"מ דהאלמנה חשיבא מוחזק בנכסים מחמת מזונותיה מוכח מהא דאמרינן בפרק אלמנה ניזונת [כתובות צ"ו ע"א - ב'], יתומים אומרים נתננו והיא אומרת לא נטלתי, על היתומים להביא ראיה דהיא כמוחזקת בנכסים מחמת מזונות כו', ע"ש.
 
איברא דראיה זו הובאה בדברי מוהר"י קצבי בתשובה הנזכרת בהרחבה וז"ל, אבל אם נתפוס אידך דפרק נערה עיקר ונאמר דאפילו כשמתה הזקנה הו"ל דחוי כו', כי כל הנכסים הם משועבדים לכתובת חמותה ולמזונותיה ובכל מקום שהם בחזקתה קיימי, וכדמשמע מהא דאבעיא להו בפרק אלמנה ניזונית דף צ"ו [ע"א] אי יתומים אמרו נתננו והאלמנה אמרה לא נטלתי על מי להביא ראיה נכסי בחזקת יתמי קיימי ועל האלמנה להביא ראיה, או דלמא נכסי בחזקת האלמנה קיימי ועל היתומים להביא ראיה. ת"ש דתני לוי אלמנה כל זמן שלא נשאת על היתומים להביא ראיה כו'. הא קמן כי האלמנה אשר תהיה אלמנה כל זמן שלא נשאת או לא תבעה כתובתה הנכסים הם ברשותה בכל מקום שהם שהרי נשתעבדו למזונותיה כו', ע"ש. וגם מוהר"א טאריקה הביאה בתשובה הובאה בספר גינת ורדים בכלל הנזכר [ד'] סי' ג' ע"ש. ולכאורה איכא למישדי נרגא בראיה זו דהא אמרינן בגמ' עלה ממאי דילמא דכ"ע נכסי בחזקת אלמנה קיימי כו', אי נמי דכ"ע נכסי בחזקת יתמי קיימי והיינו טעמא דר' יוסי כדאביי קשישא כו', ע"ש. ופרש"י דכ"ע היכא דאמרו יתומים נתננו על האלמנה להביא ראיה כו', ע"ש. וא"כ לא פשיטא לתלמודא אי נכסי בחזקת אלמנה קיימי או בחזקת יתומים, זה נראה לכאורה. אמנם במעט עיון משכחת דליתא, שהרי כל גדולי הפוסקים הרי"ף [שם דף נ"ו ע"א מדפי הספר] והרמב"ם [אישות פי"ח הכ"ז] והרא"ש [שם פי"א סי' ה'] פסקו דעל היתומים להביא ראיה, יעויין בדבריהם, ולא חששו להא דאמרינן דלמא דכ"ע כו'. ונראה דטעמא דידהו דלא קאמר תלמודא ממאי כו', אלא לדחות מאי דאמר רב שימי בר אשי כתנאי מוכרת וכותבת כו', ע"ש בגמ', אבל בהאי דינא ליכא מאן דפליג דהא תני לוי אלמנה כל זמן שלא נשאת על היתומים להביא ראיה כו', וטעמא משום דנכסי בחזקת האלמנה הם וכ"כ ה"ה בסוף פי"ח מה' אישות [הכ"ז] על מה שאמר הרמב"ם, אלמנה שתבעה מזונות מן היורשים הם אומרים נתננו והיא אומרת לא נטלתי, כל זמן שלא נשאת על היתומים להביא ראיה או תשבע שבועת היסת ותיטול. וכתב על זה וז"ל, ונ"ל טעם לדבריו שהצריכוה שבועת היסת מפני שכיון שהנכסים בחזקתה הרי שהיתומים כבאים להוציא כו', ע"ש. הרי שכתב בפשיטות שהנכסים בחזקתה, ומכאן ראיה לדברי מוהר"מ דפרק נערה.
 
ומ"מ צריכין אנו להבין אמרי בינה של מוהר"ם שדבריו סותרים זה את זה שמ"ש בפרק נערה [הובא במרדכי כתובות סי' ק"ע] הוא הפך מ"ש בפרק כל הנשבעין [הובא במרדכי שבועות סי' תש"פ], ולומר שחזר בו מאחת מהן הוא דוחק גדול, ובפרט שמור"ם בהגה הביא את שתיהן לפסק הלכה, דבריש סי' צ' [סע' א'] הביא בהגה הך דפרק כל הנשבעין כו', שכתב וז"ל, אבל אם הניחו מורישיה נכסים אע"פ שלא גבתה הבת מחיים, ואפילו אם היו משועבדים לכתובת אלמנה, נקראו מוחזקים לבת והבעל יורש אותם, עכ"ל. ובסי' ק' סע' ב' הביא תשובת מוהר"ם דפרק נערה שכתב וז"ל, י"א שאם מת יעקב בחיי ראובן בנו והניח אלמנה הניזונת מנכסיו, אין אלמנת ראובן גובה כתובתה מאותן הנכסים הואיל והם משועבדים לאלמנת אביו כשמת ראובן, ודוקא במקום שאין רשות ליורשיו לסלק האלמנה ממזונותיה, אבל במקום שיכולים לסלק האלמנה אלמנת ראובן גובה משם, עכ"ל. והם דברים סותרים זה את זה לכאורה. והרב בית שמואל כתב בסי' ק' ס"ק (י"ד) [ט"ו] שמור"ם הרגיש בזה וכתב לחלק בין היכא שאין רשות ליורשיו לסלק את האלמנה למקום שיכולין, ע"ש. ונראה דטעמא דמלתא הוא דבמקום שיכולים לסלק האלמנה נקראים הנכסים מוחזקים ביד היורשים לפי שבכל שעה שרוצים להגבות כתובתה וליטול השאר הרשות בידם, אמנם במקום שאין יכולים לסלק את האלמנה כיון דמזונות אין להם קצבה נמצא שכל הנכסים הם משועבדים למזונות ולכתובה והו"ל ראוי. וזה רמז מור"ם באומרו ודוקא במקום שאין רשות כו', וכן דקדק בלשונו דבסי' צ' כתב, אבל אם הניחו מורישיה כו', ואפילו אם היו משועבדים (לאלמנה המוריש בכתובתה) [לכתובת אלמנה] נקראים מוחזקים. הרי שדקדק לכתוב בכתובתה והשמיט תיבת מזונותיה. ובסי' ק' כתב, והניח אלמנה הניזונית מנכסיו, דטעמא דחשיב ליה ראוי הוא משום מזונות. ומטעם זה לא חשש מרן להביא הך דכל הנשבעין משום דלא קי"ל הכי, כמו שפסק בש"ע סי' צ"ג [סע' ג'] ע"ש. מיהו הב"ח ס"ס ק' דחה חילוק זה וכתב וז"ל, אבל המעיין בדברי הר"מ פרק כל הנשבעין לא משמע הכי כלל, עכ"ל. ונראה דכונתו היא משום שכתוב ואין לומר כיון דבחיי אשתו היה משועבד לכתובת אלמנה ומזונותיה הו"ל ראוי ואין הבעל נוטל בראוי כו', ואם איתא דמיירי לאנשי יהודה א"כ אינו משועבד דבכל עת שרוצים מגבים לה כתובתה. ואם זאת היא כונת הב"ח יש להליץ בעד מור"ם דכונת מוהר"ם הוא לומר דאע"ג דהרשות בידם להגבותה כתובתה בכל עת שירצו, מ"מ כל זמן שלא גבתה הרי הנכסים משועבדים לכתובתה ומזונותיה וסד"א דמיקרי ראוי וקמ"ל דלא.
 
וראיתי למו"ח ז"ל שכתב בספר מטה יוסף בח"מ סי' יו"ד על דברי מור"ם הנזכרים וז"ל, ונראה שלא היה בגירסתו למזונותיה, או אפשר דכיון דראה דאיכא סתירה בין ב' התשובות בא והכריע ביניהם כו', ולכך בסי' ק' הביאו בלשון י"א ולא נמצא מי שחולק בזה אלא שכיון לההיא דפרק כל הנשבעין, ע"ש. נמצינו למדין לפי חילוק מור"ם שחילק בין היכא שהיורשים יכולים לסלקה להיכא שאין יכולין, לדידן דקי"ל שאין היורשים יכולין לסלקה כמ"ש מרן בסי' צ"ג ס"ג וז"ל, אלמנה ניזונת מנכסי יורשין כל זמן אלמנותה כו', ואין היורשים יכולין לפרוע כתובתה ולסלקה מן המזונות אלא היא נזונית על כרחם כל זמן שלא תתבע כתובתה, ע"ש, א"כ לדידן דקי"ל הכי כל הנכסים נקראים ראוים כיון שהם משועבדים למזונותיה. ומעתה יש לתמוה על מור"ם בהגה איך הביא הך תשובה דפרק כל הנשבעין דס"ל דהיורשים יכולים לסלקה, וכבר השיגו בזה הרב בית שמואל בסי' הנזכר [ק'] ס"ק (י"ג) [י"ד] ע"ש. ולי הדיוט נראה להליץ בעד מור"ם דלכך הביא הך תשובה בסי' צ' לומר שאם ימצא בשום מקום שנהגו כאנשי יהודה, או שהתנה הבעל בשעת נשואיו שהיורשים יהיו יכולין לסלקה כאנשי יהודה יש לו דין מוחזק אעפ"י שהוא משועבד לכתובתה, והוא דוחק דא"כ לא היה לו למור"ם לכתוב דין זה סתם להלכה פסוקה בכל מקום, אלא היה לו לפרש דהיינו דוקא במקום שנהגו כאנשי יהודה וכו'.
 
וראיתי להרב ב"ש שכתב בסעיף הנזכר וז"ל, ומיהו למאי דקי"ל דאין יורשין יכולין לסלקה ומ"מ פסק שם דלא הוי כראוי צ"ל כמ"ש בתשובות מוהרי"ל סי' ע"ד [במהדורת קראקא בסי' ע'] שאני ירושה הבאה מאליה, אבל כתובה אינו אלא חוב ומחוסר גוביינא, עכ"ל. ואני שמעתי ולא אבין דאם איתא דמור"ם ס"ל לחלק בין ירושה לכתובתה כדעת מוהרי"ל, מפני מה נדחק לישב תשובת מהר"ם במלתא דלא הוי כהלכתא דמיירי במקום שיכולין לסלקה כנז"ל, עדיפה מינה הו"ל למימר דשאני ירושה מכתובה, ובזה הוו מתישבים דברי מוהר"ם, אלא ודאי שדעת מור"ם היא שלא לחלק בין ירושה לכתובה וכולם שווים כאחד דהא תנן להו במתני' גבי הדדי, וצ"ע. שוב מצאתי בספר בית שמואל שנדפס מחדש עם מהדורא בתרא שדילג כל זה ולא הביא כי אם מה שתירץ בד"מ ואח"כ הביא תירוצים אחרים משם מהרי"ל ושארית יוסף, וז"ל, והא דקי"ל לענין ירושת הבעל לא הוי ראוי כמ"ש סי' רס"ב, תירץ בד"מ שם איירי לפי המנהג דהיורשין יכולין לסלקה, ובתשובות מהרי"ל סי' ע"ד כתב שאני ירושה הבאה מאליה כו', ע"ש. וכפי זה צריך לידחק בדברי מור"ם שהביא ההיא דסי' צ' לאשמועינן שאם יש מקום שנהגו כאנשי יהודה או אם התנה עמה כך לא מיקרי ראוי וכמו שכתבתי לעיל.
 
עוד אפשר לישב דברי מרן באופן אחר והוא דההיא דסי' צ' מיירי היכא דאין לה מזונות, כגון שמכרה כתובתה בחיי בעלה, או שהיו לה ספק גירושין ואח"כ מת בעלה דקי"ל דאין לה מזונות כמבואר בסי' צ"ג, ולכך לא מיקרי ראוי אע"פ שיש לה כתובה, דלא מיקרי ראוי אלא משום שעבוד מזונות ולא משום שעבוד כתובה, וכמ"ש הרב פני משה בתשובת ח"ב סי' ע"ח וז"ל בקיצור, איברא דדברי מהר"ם הללו דפרק נערה צריכין קצת ביאור מצד עצמן, דלכאורה קשה וכי משום שיש שעבוד לזקנה בנכסים הללו משום הכי ראוי לומר שיקראו הנכסים מוחזקים לגבי הזקנה וראוים לגבי בניה כו', דדוקא מי שחייב מס או (עסקא) [טסקא] למלך אז המלך מיקרי מוחזק, אבל לגבי שאר אינשי שיש עליהם כתובת אשה או ב"ח לא מפני זה יקרא ממונם ראוי, דא"כ בטלת ירושת בנו הבכור וכדכתבו התוספות [ב"ב נ"ה ע"א ד"ה אם] והנמוקי יוסף בפרק חזקת הבתים [דף כ"ט ע"ב מדפי הרי"ף] וזו היא שקשה בדין זה לכאורה. והנלע"ד לישב דברי מוהר"ם באופן זה דעדיף חוב דמזונות דאית לה מתנאי כתובה דלא מחסרא גוביינא דניזונת והולכת היא בכל יום, ועדיף מחוב כתובת אשה ושאר חובות שאין בעל חוב יכול ליפרע אלא בב"ד ושומא ואכרזתא, ולפיכך הזקנה כמאן דמוחזקת דמיא כו', ע"ש. הרי מבואר דלא מיקרי ראוי אלא בשביל המזונות ולא בשביל הכתובה ולכך בסי' צ' [סע' א'] שפסק מור"ם דהנכסים נקראו מוחזקים דקדק לומר, ואפילו אם היו משועבדים (לאלמנה) [לאלמנת] המוריש בכתובתה, ולא הזכיר מזונותיה משום דמיירי דוקא באלמנה שיש לה כתובה ואין לה מזונות כגון מוכרת כתובתה וכנז"ל.
 
ועל פי מ"ש בשם הרב פני משה כנז"ל יתישב מה שתמה הרב גינת ורדים בתשובה הנז"ל [כלל ד' סי' ב'] וז"ל בקיצור, הנה ערכתי משפט וישוב ב' תשובות הללו דמהר"ם ותמהני הרבה משרי צבאות ישראל איך עברו על תשובה זאת דפרק הנערה ולא הרגישו בספק הנופל בה, ולא שמו אל לבם רק לתרץ שתי התשובות כי היכי דלא ליפלוג מדידיה אדידיה, ולע"ד שאין תשובה זו עולה כהוגן ומופרכת הרבה מפשט השמועות דפרק חזקת הבתים כו'. והאריך הרבה להביא דברי הגמ' והתוס' והנ"י, וכתב בסוף דבריו, והאמת יעיד לעצמו שתשובה זאת אינה מרווחת כלל, ומעתה לית לן רשות למיעבד בה עובדא שאין לו לדיין אלא מה שעיניו רואות כו', עש"ב. ואחר שאלת המחילה נראה לע"ד דלא קשיא כלל, דכל מה שתירצו הפוסקים לישב הב' תשובות הנזכרות בזה מתישבים ג"כ דברי הגמ', לפי שבפרק כל הנשבעין הביא מהר"ם דברי הגמ' ונקטו קושיתם מיניה וביה כי היכי דתיקשי ליה טפי איך דבריו סותרים זה את זה, ולא נוכל לומר דאשתמיטתיה דברי הגמ' שהרי הוא בעצמו הביאם, ומה גם שהרי הפ"מ בתשובה הנזכרת הקשה עליו מדברי התוס' והנ"י וכמו שהעתקנו לשונו לעיל ותירץ כנז"ל.
 
ומה שכתב דלית לן רשות למיעבד בה עובדא, אחר שאלת המחילה נלע"ד דלית לן רשות לומר כן מאחר שנמשכו אחריה גדולי ישראל, מוהרשד"ם והרב פ"מ ומוהריק"ש כמ"ש הוא ז"ל, מאן חשיב למימר דלא עבדינן בה עובדא, ובפרט כפי מש"ל דמשמע שכן דעת מרן הב"י שהביאה ולא הביא ההיא דפרק כל הנשבעין כנז"ל. וכעת מצאתי למוהר"מ אלשקאר שנשאל בתשובת סי' כ"ח על ענין דומה לנ"ד וז"ל בקיצור, ראובן נשא אשה וילדה לו בת ומת והניח נכסיו ביד אלמנתו, וזאת האשה השיאה הבת לשמעון והוליד ממנה בן ונפטר, ואח"כ נשאת ללוי ומתה, והאלמנה אשת ראובן עודה קיימת ומתפרנסת מנכסי בעלה, וכשהגיע זמנה ליפטר נתנה כתובתה במתנה לאחיה, ואחר הכתובה נשאר מותר מעזבון ראובן לראוי ליורשו, ועתה תובע לוי אותו המותר ואומר דידי הוא בירושת אשתי, וכן שמעון תובע אותו בירושת אמו כו', ופסק הרב שהדין עם בנה, דזה המותר ראוי הוא לגבי לוי בעלה ולא מוחזק, וקי"ל דאין הבעל נוטל בנכסי אשתו בראוי כבמוחזק כו'. ואח"כ כתב וז"ל בקיצור, והנה באה לידי שאלה ותשובתה בענין זה בספר הדיינין שחבר רבינו יהודה תלמידו של רבינו גרשום מאור הגולה והסכימה למ"ש וז"ל, וששאלת ראובן היה לו ג' בנות ומת והניח נכסים, והשיאה אשתו את בתו הגדולה לשמעון, ומתה אותה הבת ונשארו הנכסים ביד אלמנתו, ותובע שמעון מותר של חלק הג' שלא הכניסה אשתו והאחרות תובעות הכל. תשובה, כך דעתי נוטה שהדין עם האחיות, ואין לו לשמעון אלא מה שהכניסה לו אשתו, שהבעל בנכסי אשתו יורש במוחזק ולא בראוי והאחיות יורשות בין בראוי כבמוחזק כו', ע"ש. הרי מבואר שדעת רבינו יאודה ומהר"מ אלשקאר ז"ל מסכמת ג"כ לתשובת מוהר"מ דפרק נערה.
 
ובחפשי אמתחות האחרונים מצאתי להרב נתיבות משפט שהביא בדף קפ"ט ע"ד הך תשובה דמוהר"מ אלשקאר, והביא סעד לדבריו מדברי מהר"ם דפרק נערה הנז"ל ע"ש. ואני טרם אחל להביא את דבריו ראיתי לעורר מאי דחזינא בדבריו חזות קשה שכתב וז"ל בקיצור, ומשמע דדוקא אם מתה האשה בחיי מורישיה הוא דאקרי ראוי, אבל אם מתו מורישיה ואח"כ מתה היא אע"פ שנכסי המורישים הם במדינות הים ועדיין לא באו לידה מוחזקים הם, דכל היכא דאיתנהו ברשות האשה הם ובעל יורש אותם, וכן כתב המבי"ט בח"ב סי' קמ"ו ומוהרשד"ם בא"ה סי' צ"ח, וכ"כ הר"ב המפה בהגהותיו [סי' צ' סע' א'], אך את זה מצאתי חזות קשה למהר"מ אלשקאר בסי' כ"ח שנשאל על כיוצא בזה, והשיב דהוי ראוי לגבי בעל כל שלא החזיקה בנכסים בחייה ולא נכנסו לרשות הבעל אפילו שעה א' קודם שמתה כו', ודברי תימא הם כו', וע"ש. ואחר שאלת אלף מחילות אני אומר דגם מוהר"מ אלשקאר מודה דכשנכסי המורישים הם במדינת הים אע"ג שלא הגיעו לידה הבעל יורש אותם, וטעמא דכיון שהם מופקדים שם כל היכא דאיתנהו ברשותה איתנהו ומקרי מוחזק, וע"כ לא קאמר דמיקרי ראוי אלא היכא שהם משועבדים למזונות וכתובת האלמנה הזקנה, דאין כח ביד האשה הזאת להחזיק בהם כל זמן שלא תגבה כתובתה ולכך לא חשיבי מוחזקים, דלא עדיף מהיכא שהניחו מורישיה או היא מלוה ביד אחרים שאין הבעל יורש אותם כמ"ש הפוסקים ופסקו מרן בסי' צ' ע"ש, הרי שאע"ג שהממון הוא שלה ואין לאחרים זכות בו כלל מ"מ כל שאינו בעין אלא מלוה אין הבעל יורש אותו, כ"ש היכא שיש עליו שעבוד מזונות וכתובה. ומ"ש הפוסקים הנזכרים דכשנפלו לה נכסים במדינת הים שהבעל יורש אותם מיירי שהנכסים הם בעין ולא מלוה ביד אחרים וזה פשוט. שוב מצאתי הדבר מבואר בתשובת המבי"ט הנז"ל שכתב והניח נכסים ביד אפוטרופוס ע"ש ומעתה צדקו יחדיו דברי מוהר"ם אלשקאר עם דברי הפוסקים הנזכרים.
 
אך מה שיש להקשות על דברי מוהר"ם אלשקאר הוא מתשובת מוהר"ם דפרק כל הנשבעין שכתבנו לעיל שהיא הפך ההיא דפרק נערה כנז"ל. וכבר עמד ע"ז הרב נתיבות משפט באותו פרק באותו מקום הנזכר וכתב וז"ל בקיצור, איברא שבמרדכי פרק כל הנשבעין הובאה תשובת שאלה למוהר"מ עצמו שנראה סותרת לזו כו', וזה לי עשרים שנה שנתקשתי בשתי תשובות אלו ואז עלה בדעתי לחלק שטעמו של מוהר"מ בתשובה דכל הנשבעין מפני שמתה האלמנה ולא נשבעה, ואפשר שהבעל התפיסה ואיגלאי מילתא במיתת הזקנה שלא היה לה שום שעבוד על הנכסים ונכסים בחזקת הבעל, הילכך לא הוי ראוי לגבי בעל הבת כו', משא"כ בתשובה שבפרק נערה שהאלמנה היא בחיים ואינה רוצה לגבות כתובתה כי אם ליזון מנכסי בעלה כאנשי גליל ומ"ה ראוי הוא לגבי כלתה כיון שסוף סוף לכשתרצה תשבע על כתובתה, אלא שאין כל זה מספיק, חדא שכתב דלא מיקרי ראוי כיון דמחוסר גוביינא כו', עש"ב. והנה תירוץ זה הובא בדברי מוהר"י קצבי ז"ל בתשובות הרב פ"מ ח"ב סי' ע"ז, ודחאו הרב פ"מ בתשובת סי' ע"ח ממ"ש מוהרימ"ט בתשובות השניות [ח"ב, בתשובות לחו"מ] סי' ע"ג דמשמע מדברי מהר"מ דאפילו מתה האלמנה לא מצי גביא מחלק בעלה דחשיב להו ראוי דלא זכה בהם הבעל בחייו, דאלו בחיי הזקנה בלא טעמא דראוי מהיכא גביא לא עדיפא איהי מגברא דאתיא מחמתיה, וכתב הפ"מ שדברי הרב שרירין וקיימין וההכרח ישובח דודאי אחר מיתת הזקנה מיירי מדהוצרך מוהר"מ לטעמא דראוי, ע"ש. וגם הרב גו"ר בתשובה הנזכרת דחה את דבריו ע"ש. וגם הרב עדות ביעקב בתשובה הנזכרת סי' ך' דחאו, והעמיק והרחיב בזה הענין ולא הניח זוית ופנה שלא עמד בה, ע"ש ותרוה צמאונך.
 
ומה שכתב הרב נתיבות במסקנתו וז"ל, והעולה על דעתו לומר הוא דס"ל למוהר"מ דכל שמת ואין הנכסים ביד האלמנה דמחסרא גוביינא לא מיקרי ראוי כיון שהנכסים מוחזקים ביד היורשים והאלמנה היא ב"ח ומחוסר גוביינא כו', אבל בתשובה שבפרק נערה מיירי שהנכסים ביד האלמנה וברשותה דלאו מחוסר גוביינא והיא אינה רוצה לגבות כתובתה אלא להיות ניזונית ממה שבידה כאנשי גליל, ולכך כתב דהוי ראוי לגבי כלתה כיון דחמותה לא מחסרא גוביינא שהכל הם בידה וברשותה, ועל פי הדברים האלה צדקו יחדיו דברי הר"ב המפה שפסק לפסק הלכה דאפילו היו משעבדים לכתובת אלמנה לא מיקרי ראוי, והיינו כשאין הנכסים בידה אין לה שיעבוד בלבד אלא הרי הוא כגבוי בידה, וגם צדקו יחדיו דברי הר"ם אלשקאר שכתב דכיון שהנכסים בידה הו"ל ראוי עכ"ל. וזו היא דעת הרב נחלת צבי שכן תירץ בסי' צ' סק"ד ע"ש. ותירוץ זה נראה שהוא הגון ומתוקן, וגם הרב גינת ורדים בתשובת הנז"ל הביאו ולא השיג עליו כמו שהשיג על התירוצים האחרים שהובאו שם.
 
אך את זה מצאתי להרב בעל עדות ביעקב בתשובה הנז"ל שהשיג על תירוץ זה וכתב וז"ל בקיצור, ובתורתו של ר"מ הוא מהר"מ מצאנו אשר כתב המרדכי בשמו בפרק הכותב [כתובות סי' רכ"ז] וז"ל, והר"מ פסק הלכה אע"פ שראבי"ה ור"ב ור"ש פסקו דמה שנתנה האלמנה קודם שנשבעה על כתובתה מתנתה קיימת, נ"ל דברי הגאונים עיקר שפסקו אין מתנתה קיימת דנכסי בחזקת יתומים קיימי, ואפילו אם אחר שנתנה נשבעה לא היה לה כח שלא היו הנכסים שלה אלא שעבודא בעלמא כו'. נמצינו למדין דסברת מהר"מ הוא דכל זמן שלא הגבו לה ב"ד כתובתה מן הראוי לגבות לה הרי לעולם הנכסים בחזקת הבעל, ואין מתנתה מתנה אפילו אם נשבעה אח"כ ואפילו אם היתה תפוסה בנכסים, שכן פסק ראבי"ה וסייעתו בהכי מיירי שהאלמנה היתה תפוסה, שכתוב במרדכי, מעשה אירע שתפסה האלמנה מטלטלין וספרים כו', ועלייהו קאי מהר"מ וכו', וא"כ למהר"ם בתשובה ההיא דכל הנשבעין דסובר דכל דמחוסר גוביינא לאו ראוי מיקרי, א"כ מינה הגם שהיא תפוסה בנכסים וגם נשבעה אח"כ לעולם מחוסר גוביינא הוי כו', אשר אולם ע"פ הדברים האלה נוראות נפלאתי מהרב נ"מ אשר במקום הנ"ל כתב וז"ל, והעולה ע"ד לומר דס"ל למהר"מ דכל שמת והניח נכסים וכו', והנה הנם תמוהות דהרי הראו לדעת מתשובת מהר"מ עצמו דאף אם היתה תפוסה אין במתנתה כלום, דכל זמן שלא הגבו לה ב"ד כתובתה אין לה בהם אלא שעבוד כדכתיבנא, עכ"ל. ולי הדיוט נראה להליץ בעד הרב נ"מ דלא קשיא בין היכא שמכרה או נתנה לצורך עצמה להיכא שמכרה לצורך מזונות או כתובה אפילו שלא בב"ד, כדתנן כתובת אלמנה בין מן הארוסין בין מן הנשואין מוכרת שלא בב"ד, ויהיב טעמא בגמ' משום חינא או משום שאין אדם רוצה שתתבזה אשתו בב"ד, ולכך כיון שיפו חכמים את כחה שמוכרת שלא בב"ד נקראת מוחזקת בנכסים, מה שאין כן כשמוכרת או נותנת שאינו לצורך כתובה או מזונות אין רשות בידה. וכמ"ש הרא"ש בתשובת כלל ק' סי' ז' דדוקא במכירה שייך טעמא דחינא וכדי שלא תתבזה אבל במתנה לא שייכי הני טעמי ע"ש.
 
ובקשתי לי חבר ומצאתי לי רב גדול ה"ה מוהריק"ש ז"ל, שכתב בספר ערך לחם בהגהותיו לסימן צ"ו ס"ה וז"ל, הרמב"ם כתב אפילו מקרקעי מכרה קיים אם מכרה שוה בשוה אפילו בינה לבין עצמה, נ"ל דדוקא במוכרת לצורך כתובתה או מזונות, אבל מוכרת בלי צורך אעפ"י שאח"כ יגבו אותה מכרה בטל במקרקעי אפילו לדעת הרמב"ם, עכ"ל. הרי מבואר שדעת הרב לחלק בין מוכרת לכתובה או מזונות להיכא שמוכרת בלי צורך וכמ"ש. ובזה יתיישב לע"ד מה שיש להקשות על דברי מרן הש"ע שבסי' צ"ג סע' כ"ה כתב וז"ל, אלמנה שבאה לב"ד לתבוע מזונות מוכרין בלא הכרזה וכו', וכן יש לה למכור למזונות שלא בב"ד כו', בלא הכרזה, וכן אם מכרה בינה לבין עצמה שוה בשוה מכרה קיים, ויש חולקין בזה, עכ"ל. וכן פסק גבי כתובה בסי' ק"ג ס"א וז"ל בקיצור, אלמנה בין מן האירוסין בין מנשואין מוכרת מנכסי בעלה לגבות כתובתה שלא בב"ד ושלא בהכרזה כו', ואם מכרה בינה לבין עצמה שוה בשוה מכרה קיים ויש חולקים בזה, עכ"ל. ומדכתב תחלה לומר מכרה קיים משמע שדעתו ז"ל בין שמוכרת לכתובה או מזונות מכרה קיים, ואלו בסי' צ"ו סעיף ה' כתב וז"ל, אלמנה שמכרה או נתנה מכרה קיים אם נשבעה לבסוף וכו', וה"מ במטלטלי אבל במקרקעי אפילו נשבעה לבסוף אין מכרה ומתנתה קיימים אא"כ שמו לה ב"ד אפילו של הדיוטות, ויש מי שאומר שצריך שיגבו לה ב"ד, עכ"ל. וזו הוא הפך מה שסתם בשני מקומות הנזכרים דמכרה קיים, וכאן פסק להפך ולא חשש להביא הסברא ההיא אפילו בשם יש שחולק, והוא תימה. אלא ודאי שהחילוק הוא בין היכא שמכרה לכתובה ומזונות להיכא שמכרה לצורך עצמה כנז"ל.
 
שוב מצאתי להרב עדות ביעקב שכתב בתשובה הנזכרת דף מ"ט ליישב דברי מהר"ם כאשר כתבתי וז"ל בקצור, זאת לא זאת שבנדון זה של מהר"מ אשר היא דמזונות הרי ודאי דאשה לאו מחוסר גוביינא מיקרי, דבשלמא גבי שאר ב"ח שאינו של כתובה שייך שפיר לחלק בכך, אך גבי אלמנה בכתובתה וה"ה במזונות שלה דתנאי כתובה ככתובה לא חשבינן לה כמחוסר גוביינא כו', עש"ב.
 
הנה נא ערכתי משפט ויישוב תשובות דמוהר"מ הנזכרת בשנים וג' פנים, וראיתי לכתוב שאר התירוצים שנאמרו עליהם כדי ללמוד מהם להיכן הדין נוטה ומשם בארה מסקנא דהלכתא. וראיתי להרב פני משה בתשובה ח"א סי' צ"ט ובח"ב סי' ע"ח שהביא ישוב שתי תשובות הללו מהרב ר' ישראל ברונא [עי' שו"ת מהר"י ברונא סי' כ"א] שחילק וז"ל, דההיא דפרק כל הנשבעין מיירי בשלא נשבעה הזקנה על כתובתה, ואם כן כיון שמתה בלתי שבועה אפשר דמעולם לא היה לה כתובה, ולכך לא חשיבי הנכסים ראויים לגבי יורשים דמוחזקים מיקרו כיון דאעיקרא דדינא אפשר שלא היה לה כתובה לזקנה, אך דבפרק הנערה מיירי שנשבעה הזקנה, וכיון שנשבעה ובודאי יש כתובה אלים שעבודא וניזונת בזרוע, אמטול הכי נקראת הזקנה מוחזקת בנכסים ולגבי היורשין הוו ראויין, עכת"ד כו', ע"ש. ונראה שזו היא דעת הרב שארית יוסף שכתב בתשו' סי' ו' וז"ל, שתי תשובות אלו הקשתי בביאורים שלי פרק כל הנשבעין זו על זו, ונ"ל היכא דנשבעה על כתובתה אז הנכסים בחזקת האלמנה וליורשים הוי ראוי, אבל כשלא נשבעה האלמנה על כתובתה הנכסים בחזקת היורשים ואין נקרא ראוי, ע"ש. וכ"כ בביאורו דף יו"ד וי"ל דהתם בפרק נערה מיירי שהאלמנה נשבעה על כתובתה ולכן הנכסים שלה להגבותם ולכן הם רק ראויין ליורשין, אבל בכאן מיירי דלא נשבעה על הכתובה ולכן הנכסים ברשות היורשין ולא מיקרי ראוי לגבם, ולכן כתוב כאן ולא נשבעה ומתה לכן לא היו ראוים אלא מוחזקים, עכ"ל. הנך רואה שמהר"י ברונא והרב בעל שארית יוסף שניהם על דעת אחת יחשבו, ודלא כהר"ב גינת ורדים בתשובה הנזכרת שעשאם שני דעות ע"ש, והא גרמא ליה שלא היה בידו ספר שארית יוסף כמ"ש הוא ז"ל. ואין להקשות על תירוצים אלו שכתבנו דההיא דפרק נערה מיירי שנשבעה הזקנה ולכך אלים שעבודא וניזונת בזרוע דכיון דנשבעה אין לה מזונות וכמו שהקשה הרב נחלת צבי בתשובה הנזכרת, כי כבר הרב גינת ורדים בתשובה הנזכרת [כלל ד' סי' ב'] כתב דמיירי שלא תבעה כתובתה ולא נשבעה רק כדי שלאחר מותה תשאר כתובתה ליורשיה, וכמ"ש הרב המגיה (בטא"ה) [בשו"ע א"ה] סי' צ"ג סע' ה' שהנשבעת על כתובתה בפני ב"ד לא הפסידה מזונות ע"ש.
 
אך את זה מצאתי להרב גינת ורדים בתשובה הנזכרת שהקשה על תירוץ המר"י ברונא וז"ל, וגם זה אינו נכון דקי"ל דכל בעל שטר שבא להתדיין אומרים לו קיים שטרך וחות לדינא אף שיהיה שטרו בידו, וכ"ש כשאין שטרו בידו דטענינן ליורשין כו', וא"כ כל כה"ג לא צריכנא לטעמא אחריתי לומר דנכסי לא הוו ראויים אלא מוחזקים, שהרי מעולם לא נשתעבדו הנכסים לאלמנה הזקנה מכיון שלא היה לה שטר כתובה כו', ע"ש. ומדברי הרב ז"ל נראה שהבין בדברי מוהר"י ברונא שאין שטר כתובה יוצא מתחת ידה. ואחר שאלת המחילה נלע"ד שאין זו כונת מהר"י ברונא, שא"כ יקשה עליו כל מה שהקשה הרב ז"ל, אלא כונתו מבוארת שלהיות שחז"ל תיקנו שאין האשה גובה כתובתה אלא בשבועה כמ"ש כל הפוסקים, הנה כי כן כל זמן שלא נשבעה אע"פ ששטר כתובתה בידה אינה נקראת מוחזקת מאחר שאינה יכולה לגבות בלא שבועה, וכשמתה ולא נשבעה אין אדם מוריש שבועה לבניו, ומשום הכי הוו הנכסים בחזקת היורשים דדלמא צררי אתפסה או מחלה כתובתה ואין לה שום זכות בנכסים.
 
הגם הלום ראיתי להרב עדות ביעקב בתשובה הנזכרת שכתב על דברי מהר"י ברונא הנזכר וז"ל, ועיני רואות דדברי מהר"י ברונא בזה הן הם דברי בעל נתיבות משפט בדף ק"ץ אשר כתב בראשונה יע"ש. ועם שבאמת היה מקום לחילוק זה לענין דינא וכמש"ל, מ"מ ליישב דברי מהר"מ אהדדי אינו מספיק כלל, ובאמת נוראות נפלאתי מהרב ז"ל דכתב פעם ושתים דהנך רואה איך עם חלוק זה הנזכר למהר"י ברונא סלקי דברי מהר"מ כהוגן כו', דהדבר נגלה לעינים כשמש בחצי השמים דהשמים בין ההיא דפרק נערה עם ההיא דפרק כל הנשבעין ועל דעת אחד לא יסמוכו וכמ"ש הרב נ"מ בעצמו יע"ש, ולא זו בלבד דהנה גם הוא נופל בפח הדקדוקים והקושיות כמעט בכולם אשר כתבתי לעיל בסמוך על דברי מהר"י קצבי ה"י דוק ותשכח, עכ"ל. ולי הדיוט נראה דלא דמו אהדדי והפרש רב יש בין שניהם, דנהי דבההיא דכל הנשבעין אין הפרש ביניהם ולשני התירוצים מיירי כשמתה הזקנה ולא נשבעה, מיהו בההיא דפרק נערה יש חילוק ביניהם, דכפי דברי הרב נ"מ ומוהר"י קצבי מיירי דוקא כשהאלמנה היא בחיים ואינה רוצה לגבות כתובתה, וכפי דבריהם יקשה עליהם מההכרח שהכריח הרב מוהרימ"ט בתשובה הנזכרת (דלחיי) [דבחיי] הזקנה לא בעי טעמא דראוי, דת"ל דכל הנכסים משועבדים למזונותיה כו', ומוכרח לומר דמיירי אחר מיתת הזקנה, ושאר הדקדוקים שדקדקו הפוסקים הנזכרים, משא"כ בתירוץ מהר"י ברונא דמיירי כשנשבעה הזקנה, ולכך בין שהיא בחיים בין שמתה נקראו הנכסים מוחזקים לגבה וראוים לגבי היורשים כיון שנשבעה אע"פ שלא גבתה, כמ"ש הרא"ש בתשובה כלל ן' [סי' י"א] על ראובן שמת והניח בנים ואלמנה, ומתה האלמנה קודם שנשבעה על כתובתה וכו', והשיב כל זמן שלא נשבעה האלמנה וכו', ולא הגבוה ב"ד כתובתה, כל הנכסים בחזקת בעלה ולא זכתה בהם כלום והבנים את אביהם הם יורשים ויש להם דין בכורה, ע"ש. וכתב מהרשד"ם בתשובות דשייכי לא"ה סי' קי"א דפירוש דבריו כך הם, כיון דאיכא תרתי שלא נשבעה ושלא הגבוה ב"ד כו', הא אם נשבעה אע"פ שלא הספיקו ב"ד להגבות לה כתובתה או שהגבוה ב"ד מאיזה טעם שיהיה אעפ"י שלא נשבעה אז יצאו הנכסים מחזקת הבעל והם בחזקת האשה ע"ש.
 
וכ"כ מו"ח [מטה יוסף] בתשובה הנז"ל ח"מ סי' י' על דברי מוהר"י ברונא הנזכר וז"ל בקצור, וכפי חילוקו זה הונח לנו הך תשובה דהרא"ש דלא פליג אמהר"מ רביה, דהרא"ש דקאמר דלא מיקרו נכסי האם מיירי כשלא נשבעה, הא אם נשבעה ודאי דאינם בחזקת בעלה אלא האלמנה היא מוחזקת בנכסים וראוים לגבי הבכור. הן אמת דאין ראיה מדברי הרא"ש דבנשבעה הוו הנכסים ראוים, דלאו משום ראוי הוא, אלא משום דכיון שנשבעה הרי היא כבעלת חוב שכבר הוחזקה בכתובתה ויורשיה יורשין כתובתה, וכיון שכן אין לבכור פי שנים בהם, מ"מ אין סתירה מדברי הרא"ש לדברי מהר"מ, דהא דקאמר דלא הוי ראוי מיירי כשלא נשבעה, והא דקאמר בתר הכי ושלא הגבו לה ב"ד כתובתה, לאו למימרא דכל עוד שלא הגבו לה ב"ד כתובתה אע"פ שנשבעה נכסי בחזקת האב קיימי ולא הוי ראוי כו', אלא תרתי קאמר דדוקא בדליכא חדא מינייהו דלא נשבעה וגם לא הגבוה ב"ד כתובתה בחזקת האב קיימי, הא איכא חדא מינייהו או שנשבעה או שהגבוה ב"ד כתובתה אע"פ שלא נשבעה הרי היא מוחזקת בנכסים, וכן פירש דבריו מוהרשד"ם, עכ"ל.
 
וזה שלא כדברי הרב גינת ורדים שכתב בתשובה הנזכרת וז"ל בקיצור, גם מה שפירש הפני משה בתשובת הרא"ש שאם נשבעה האלמנה אע"ג דלא גבתה דשפיר קיימי נכסי בחזקת האלמנה וכן פירש מוהרשד"ם, לא מחוורא הא מלתא וכדפירש הוא העיקר שאין הנכסים נעתקין מחזקת יורש האב רק ע"י גביה בב"ד, ע"ש. ודבריו תמוהים מנא ליה לחלוק על מהרשד"ם ומי כמוהו מורה בביאור דברי הרא"ש. והגם שאיני כדאי להכריע מ"מ נלע"ד שהעיקר כפירוש מוהרשד"ם לפי שנראה דגם מרן הש"ע הכי ס"ל, שהרי בא"ה סי' ק"ה ס"ג ובח"מ סי' רע"ח [סע' ב'] הביא דברי הרא"ש הנזכר וכתב וז"ל, מי שמת והניח בנים ואלמנה ומתה האלמנה קודם שנשבעה על כתובתה כל הנכסים בחזקת היורשים ונוטל בהם הבכור פי שנים, עכ"ל. והם דברי תשובה הנזכרת, ומדהשמיט מרן בב' המקומות תיבות וגם לא הגבוה ב"ד כתובתה שכתב הרא"ש בתשובה הנזכרת משמע דס"ל דהעיקר הוא השבועה וכיון שנשבעה אע"פ שלא הגבוה הנכסים בחזקתה, ולא הוו בחזקת הבעל אלא כל זמן שלא נשבעה וכדעת מהרשד"ם ומו"ח ז"ל, וכן משמע שהיא דעת הרב בית שמואל ע"ש.
 
ומן התימה על הרב עדות ביעקב שכתב בתשובה הנזכרת [סי' כ'] וז"ל בקצור, ואתה תחזה בדברי הרא"ש [כלל נ' סי' י"א] שאפילו נשבעה על כתובתה אם לא הגבו לה ב"ד כתובתה ומתה הרי כל הנכסים בחזקת בעלה ולא זכתה בהם כלום וכו', שכ"כ כל זמן שלא נשבעה על כתובתה ולא הגבו לה ב"ד כתובתה, משמע דתרוייהו בעינן, הא אם נשבעה ולא הגבו לה כתובתה לא. ישר הולך לשיטתו שכתב שם כלל הנזכר סימן ח' באלמנה שנתנה מנכסי בעלה קודם שנשבעה על כתובתה והגבו לה ב"ד הראוי לה לגבות דאין מתנתה מתנה כו', ע"ש. ודבריו תמוהים איך לא זכר שמוהרשד"ם חולק על זה כנז"ל וכתב התם שכן כונת הרא"ש כמשה מפי הגבורה וגם הראיה שהביא מדברי הרא"ש שבסימן ח' יש לדון עליה אלא שאין כאן מקום להאריך.
 
שוב ראיתי תירוץ אחר לתשובות מהר"מ הנזכרות הובא בספר בית שמואל סי' ק' [ס"ק י"ד] משם תשובות מוהרי"ל לחלק בין ירושה הבאה מאליה לכתובה שאינה אלא חוב ומחוסר גוביינא והעתקנו לשונו לעיל ע"ש. והכונה דההיא דפרק כל הנשבעין דאיירי בירושת הבעל את אשתו דממילא קא אתיא, ולכן כחו של בעל היורש הוא גדול ולא הוו הנכסים ראוים לגביה, אבל הך דפרק נערה כיון דאיירי בגביית כתובה מרעי' כחה וחשבי' לנכסי ראויין לגבה. ולי הדיוט נראים דבריו דחוקים דאטו מי עדיף ירושת הבעל מירושת הבן שהיא דאורייתא אליבא דכ"ע, וא"כ איך אפשר דלגבי ירושת הבעל לא חשיבי ראוי ולגבי כתובת כלתה שהוא מכח ירושת הבן חשיבי נכסי הזקנה ראויים לגבי הבן, שכ"כ בהדיא בפרק נערה הו"ל כל נכסי חמיה ראוי לגבי בעלה כנז"ל, זה דבר שאין הדעת סובלו וצ"ע. ומן התימא על מו"ח זצוק"ל בתשובה הנז"ל שערב לו תירץ זה יותר מכל התירוצים שכתב, והנכון מ"ש מהרי"ל בסי' ע"ד [ע'] ע"ש, גם הרב גו"ר לא השיג על תירוץ זה ולכאורה קשיא מה שכתבתי.
 
שוב אינה לידי תשובות הר"י סג"ל וראיתי בסי' הנזכר שכתב וז"ל, ומ"ש וחלקת דההיא דפרק נערה מיירי כדכתב לה כו', אלא צ"ל כדכתיבנא דשטרא משוי ראוי לשטרא תקנתא לתקנתא, אבל ירושת הבעל דלמ"ד דאוריתא או למ"ד דרבנן מ"מ תקנתא אלימתא היא וירושה דממילא ולא מחסרא גוביינא אלימא מן הכתובה, וכן כמו שחילקתי שידי הבעל כיד אשתו בחייה ועומד במקומה, אבל כתובה לא ניתנה לגבות מחיים אלא לאחר מיתה וכבר פקעה זכותה קלישתא בראוי שהיה לו בחייו, עכ"ל. ודבריו סתומים קצת, ונראה שכונתו היא לישב מה שהקשיתי דמ"ש דלגבי ירושת הבעל לא חשיבי הנכסים ראוים ולגבי כתובת כלתה חשיבי ראוים, ולזה בא להשיב דשטרא משוי ראוי לשטרא, כלומר שטר כתובת הזקנה משוי הנכסים ראוים לגבי שטר הכתובה של כלתה כיון דמחוסר גוביינא, ועשו תקנתא לתקנתא שלא תגבה כלתה מנכסים אלו דמיקרו ראוי. אבל ירושת הבעל דהיא תקנתא אלימתא וירושה דממילא לכך לא חשיב לגביה ראוי כנז"ל. ושוב הוקשה לו דאמאי לא אמרינן ג"כ גבי כתובת כלה שהנכסים מוחזקים לבעלה כיון שהוא יורש מן התורה וא"כ תגבה האלמנה מהם, לזה בא כמשיב ואמר, אבל כתובה לא נימנה לגבות מחיים אלא לאחר מיתה וכבר פקעה זכותה כו', כנז"ל.
 
ואחרי הודיע אלקים לנו את כל זאת מעתה חל עלינו חובת ביאור מסקנא דשמעתתא אליבא דהלכתא, והגם שכבר נרמזו דברי הפוסקים לעיל, מ"מ להיות כי הן אחת הנה ואחת הנה זעיר שם זעיר שם אמרתי לחזור ולשנותן יחד כדי שלא (ישנה) [ישגה] הקורא בצירופן. והוא דלדעת מור"מ בהגה דלדידן דקי"ל דאין היורשין יכולין לסלק את האלמנה, כל הנכסים נקראו מוחזקים לה וראוים לגבי היורשים, ואפילו לא נשבעה שבועת אלמנה ואין הנכסים בידה עם כל זה נקראו ראוים לגבי היורשין, ואין בעל הבית יורש מהם כלום ולא אשת הבן גובה מהם. וכן הוא דעת מוהרשד"ם בתשובה הנז"ל שהרי בנדון דידי' לא נשבעה הזקנה וגם לא היו הנכסים בידה שהיו נחלת שדה וכרם ואפ"ה פסק דלא מציא גביא מהם אלמנת בנה. וכן נראה שהוא דעת מרן ומוהריק"ש שהרי סתמו דבריהם ולא חילקו כנז"ל. וכן דעת כמוהר"א טאריקה ז"ל בתשובה נדפסה בספר גינת ורדים בתשובות דשייכי לא"ה כלל ד' סי' ג' ע"ש, ומשמע מדבריו שאף שאין האלמנה תפוסה בנכסים חשבינן לנכסים שהם בחזקתה כמבואר, וכמ"ש הרב גינת ורדים שם בסי' ד' ע"ש. והגם שהרב גינת ורדים חולק עליו וסותר את דבריו, מכל מקום המעיין יראה שאין בדבריו כדאי לדחות את דבריו, ומה גם כי רוב ראיותיו הובאו בס' פני משה בתשובה הנז"ל והמה חזקים כראי מוצק, והרב גינת ורדים הוא יחיד בסברתו כאשר יראה הרואה מדברי הפוסקים שקיבצתי לפניך. וגם הרב כרם שלמה פסק בפשיטות כההיא דפרק נערה בתשובה דשייכי לא"ה סי' מ"ח ע"ש, והוא כדעת מרן ומוהריק"ש כנז"ל. וכן פסק הרב תורת חסד בתשובה סי' צ"ד ע"ש. והרב נתיבות משפט ס"ל דבעינן שתהיה האלמנה תפוסה בנכסים, אמנם אם אינה תפוסה בהם נכסי בחזקת ירושין קיימי ואין נקראים ראוים לגבי יורשין. מיהו אם תפוסה בהם הגם שמתה בלא שבועה נכסי בחזקתה קיימי ונקראים ראוים לגבי באי כחה יורשים, כמו שהעתקנו לשונו לעיל וכתב שכן דעת מוהר"מ אלשקאר ורבינו יהודה תלמידו של רבינו גרשום מאור הגולה כנז"ל. וכן הוא דעת הרב נחלת צבי כנז"ל. והרב שארית יוסף ס"ל שגם שהיא תפוסה בנכסים כל זמן שלא נשבעה נכסי בחזקת היורשין קיימי, שהרי בנ"ד מיירי שהיתה הזקנה אפוטרופא על כל הנכסים כנזכר שם בשאלה ואעפ"כ פסק שאשת בנה גובה כתובתה מהם אחר שמתה הזקנה, ע"ש. וכן הוא דעת הרב עדות ביעקב בתשובה הנזכרת שכל שלא נשבעה אפילו אם היתה תפוסה בנכסים ומתה לא מיקרי ראוי. וכן נראה שהוא דעת מוהר"י קצבי ומוהר"י ברונא והרב פני משה כנז"ל, ולא פליגי אלא בביאור דברי מוהר"מ, אבל בהך דינא כולם על דעת אחת ימשכו. ומיהו בנשבעה ס"ל להרב פ"מ בתשובה הנזכרת שאפילו אינה תפוסה בנכסים כמאן דמוחזקת בהו דמיא, כמ"ש דף קמ"ד ע"א. וכן הוא דעת הרב עדות ביעקב ע"ש. ואפשר לומר שגם מוהרימ"ט ס"ל כן, דאע"ג שכתב בתשובה הנז"ל דלא חיישינן להך תשובה דפרק נערה, מ"מ הרואה יראה שכל להקת הפוסקים הנז"ל לא חילק שום אחד כן משמע דלא ס"ל הכי, וכבר כתבנו לעיל מה שיש להקשות על דבריו ע"ש.
 
ולענין הלכה מתיירא אני להכניס את ראשי בן ההרים הרמים האלה פן ירוצו את גולגולתי, כי מי אנכי לבא עד הלום, ועל הרי ישראל המה היושבים על כסא ההוראה השלכתי יהבי המה יכריעו בחכמתם, ואשר יאמרו כי הוא זה סיני אמשך אחריהם. ומיהו בנ"ד אין אנו צריכים לזה, כי מאחר שהזקנה היא קיימת בחיים רוב הפוסקים ככולם מודים שאין לבעל הבת לירש כלום כי הכל משועבד לכתובתה ומזונותיה. וכמ"ש מהר"י קצבי בתשובה הנזכרת וז"ל בקיצור, וא"כ בנ"ד שהאלמנה קיימת כל הנכסים הם משועבדים למזונותיה וכתובתה, וגם לדברי הרב הגדול מוהרימ"ט מודה בזה שכל זמן שהאלמנה הראשונה קיימת ניזונית היא לעולם כמ"ש שם בסוף דבריו, וכל זה כשנתפוס ההיא דפרק כל הנשבעין עיקר, אבל אם נתפוס ההיא דפרק נערה עיקר ונאמר דאפילו כשמתה הזקנה הו"ל ראוי, הכא בנ"ד שהיא קיימת מלתא דאתיא בק"ו היא דלא זכתה האלמנה כלתה בנכסים כלום, כי כל הנכסים הם משועבדים לכתובת חמותה ומזונותיה ובכל מקום שהם בחזקתה קיימי, עכ"ל ע"ש. והסכים על ידו הרב פ"מ דף ק"ן וז"ל בקיצור, ובכן אבא לסיומא דמילתא ואומר דבנ"ד אם יש איזה נכסים ידועים לראובן בעל האלמנה הזקנה אם הם מטלטלין הקיימים שלא נשתנו ולא הוחלפו אחרי מות ראובן פשיטא דאלמנתו ניזונית מהם. ולא עוד אלא אף אם יותירו מהנכסים יותר על כתובתה של הזקנה מ"מ אין לאלמנת הבן כלום דאתאן לדמהר"מ דפרק הנערה, ומ"מ בנ"ד אין אנו צריכים לזה שהרי האלמנה הזקנה עדיין היא קיימת וכל הנכסים שלא הוחלפו אפילו דסקייא של זהב משועבדים למזונותיה, וא"כ אף אם יותירו הנכסים על סכי כתובתה הכל משועבדים לה בעד המזונות ואין אלמנת הבן גובה בהם כלום כו'. וכ"כ בדף קנ"ב ע"ב וז"ל בקיצור, כל המטלטלין הידועים שהם נכסי ראובן והם בעינם ואפילו הם עודפים על סכי כתובת הזקנה אין לאלמנת בהם כלום, דכלהו משעבדי למזונות הזקנה וכל המטלטלים שנשתנו והוחלפו אחרי מות ראובן אין לאלמנה הזקנה בהם כלום כו', ואם אנו מסופקים אם הם בעינם כמו שהניחם ראובן או דלמא נשתנו, בהא איכא לפלוגי אם הם מטלטלין של סחורה ונודע שהאפוטרופוס היה נושא ונותן בהם תלינן שהחליפן כו', ע"ש. והעתקתי כל לשונו משום דאית למילף מיניה כמה הלכתא דשייכי בנ"ד הגם שלא נזכרו בשאלה.
 
ומעתה הדבר פשוט בנ"ד שכיון שהאלמנה הזקנה קיימת אין ללוי שום חלק ונחלה בנכסי חמיו כי כולם משועבדים למזונות הזקנה, כי הגם שנתנה לו רשות להתפשר עם בן בתה בחלק ירושתו, לא מפני זה פקע שעבודה מעל הנכסים, אלא לפי שנפשה יודעת מאד שהם נכסים מרובים חמלה נפשה עליו לפי שהוא יתום קטן ונתנה רשות להתפשר עמו בעד חלקו ונחלתו, אבל לעולם שעבודה על כל הנכסים. מיהו בסחורות שהניח בעלה או מכרן והחליפן חתנה בחיי בתה בזה פקע שעבודה מעליהן, כמ"ש הרב פ"מ כנז"ל, וזכתה בהם בתה והבעל יורש אותם כדין נכסי מלוג. אמנם שאר מטלטלין שלא נשתנו הם משועבדים למזונות הזקנה ואין ללוי חתנה בהם כלום כל ימי חייה. ואם מתה הזקנה ולא נשבעה בזה באנו למחלוקת הפוסקים הנז"ל. ואם היתה תפוסה בנכסים בזה פשיטא לי דאין לבעל בתה בהם כלום, שהרי רוב הפוסקים ס"ל דכל שהיא תפוסה בהם הגם שלא נשבעה הנכסים בחזקתה, ואף אם אינה תפוסה דעתי נוטה שהנכסים בחזקתה, וכמ"ש מרן ומוהריק"ש ומהרשד"ם ומור"ם ומוהר"א טאריקה והר"ש אמארילייו כנז"ל. וכן משמע שהוא דעת מוהר"י קצבי שכתב וז"ל, וכל זה כשנתפוס ההיא דמהר"מ דפרק כל הנשבעין עיקר אבל אם נתפוס ההיא דפרק נערה עיקר וכו'. משמע שדעתו נוטה דההיא דפרק נערה עיקר. וכן משמע מדברי הרב פ"מ שכתב בדף ק"ן ע"ג וז"ל בקיצור, מ"מ אם בנה מת בחייה עדין יש מקום לדון שנקרא ראוי מדברי מוהר"מ שבפרק נערה, ואפילו מי שיאמר שאם מתה הזקנה חזרו הנכסים לחזקת היורש מכח דברי מוהר"ם עצמו שבפרק כל הנשבעין, מ"מ מלבד שאין הכרח לדבר וכדכתיבנא לעיל על הכל, בנ"ד כיון שהזקנה קיימת לית דין צריך בשש כו', ע"ש. הרי משמע מדבריו אלה שדעתו נוטה שאף אם מתה הזקנה נקראו ראוים לגבי היורשים.
 
ואם נשבעה הזקנה אחר מיתת בתה וגבתה כתובתה ונשאר שם עודף עדין אנו צריכין למודעי אם הבעל יורש בהם חלק אשתו. וכן אם אשת הבן גובה מהם כתובתה או לאו. והנה הרב המחבר גינת ורדים במקום הנז"ל הביא תשובה למוהר"א טאריקה דס"ל שאין בעל הבת יורש חלק אשתו, כיון שהיו הנכסים משועבדים לכתובת הזקנה ומזונותיה, אע"ג שאחר כך גבתה הזקנה סכי כתובתה אין לו חלק ונחלה בנותר משום דהיה ראוי בחיי בתה ואין הבעל יורש בראוי, והרב המחבר חולק עליו וס"ל דבין לגבי ירושת הבעל בין לענין כתובת אשה הבן לא מיקרי ראוי אלא הבעל יורש חלק אשתו ואשת הבן גובה כתובתה ממנו, ע"ש באורך.
 
ומעתה חל עלינו חובת ביאור על איזה מהם נסמוך להלכה למעשה, והגם כי ידעתי בני ידעתי מיעוט ערכי עלי כי מך הוא, מ"מ ראיתי להביא דעות הפוסקים המדברים בזה כנז"ל, ומהם נקח לדעת להיכן הדין נוטה. והנה לדעת מור"ם בהגה לדידן דקי"ל דאין היורשין יכולין לסלק את האלמנה כל הנכסים נקראים מוחזקים לה וראויים לגבי היורשים, ואין בעל הבת יורש בהם ולא אלמנת הבן גובה מהם, וכן דעת הר"ב כרם שלמה והרב תורת חסד, וכן משמע שהוא דעת מרן ומוהריק"ש כנז"ל. וכן נראה שהוא דעת הרב פני משה שכתב בתשובה הנז"ל דף ק"ן וז"ל, ולא עוד אלא אף אם יותירו מהנכסים יותר על כתובת הזקנה מ"מ אין לאלמנת הבן כלום דאתאן לדמהר"מ דפרק נערה וכו'. ואפילו מי שיאמר שאם מתה הזקנה חזרו הנכסים לחזקת היורש ואלמנת היורש גובה כתובתה מכחו, וכמו שכבר עמדנו לעיל על פרט זה מכח דברי מוהר"ם עצמו שבפרק כל הנשבעים מ"מ מלבד שאין הכרח לדבר וכדכתיבנא לעיל על הכל, בנ"ד כיון שהזקנה קיימת לית דין צריך בשש כו', ע"ש. הרי מבואר שדעת הרב ז"ל שאפילו במותר שעל כתובת הזקנה אין לאלמנת הבן כלום אלא דעדיפא מינה הוי בנדון דידיה כנזכר. וכ"כ במסקנא דמלתא דף קנ"ג ע"ב וז"ל, כל המטלטלים הידועים שהם נכסי ראובן והם הם בעינם בהנהו אין לאלמנת בן ראובן כלום וכו', ואפילו שהמטלטלים ההם הם עודפים על סכי כתובת הזקנה אין בכך כלום, דאפילו בסרח העודף אין לאלמנת הבן בהם כלום דכולהו משועבדי למזונות הזקנה ומה גם דהו"ל ראוי כו', ע"ש. וכן דעת מהר"י ברונא [שו"ת מהר"י ברונא סי' כ"א] על פי חילוקו שחילק בין שתי תשובות מוהר"מ כנז"ל, ואין חולק בזה כי אם הרב בעל נתיבות משפט שכתב דלא מיקרו הנכסים בחזקת הזקנה אלא א"כ היא תפוסה בהם, וכן דעת הרב נחלת צבי. והרב שארית יוסף ס"ל שגם אם תפוסה בנכסים כל זמן שלא נשבעה נכסי בחזקת היושים קיימי כנז"ל. הרי שלך לפניך דרוב הפוסקים ס"ל דנכסי בחזקת האלמנה קיימי, ובפרט היכא דנשבעה דאיגלאי מלתא למפרע שכל הנכסים היו בחזקתה.
 
אמנם לאשר ראיתי דמהרי"ל כתב לחלק בין ירושת הבעל לכתובת האשה, וסמך שתי ידיו עליו מו"ח ז"ל בספר מטה יוסף בתשובה הנז"ל. לכן הנלע"ד דלענין כתובת אלמנת הבן חשיבי הנכסים ראויים ואין אלמנת הבן גובה מהם וכדעת רוב הפוסקים הנז"ל. אמנם לענין ירושת הבעל כיון דמוהרי"ל ז"ל ס"ל דלא חשיבי ראוי לגביה, וכן נראה מההיא תשובה דפרק כל הנשבעין, והרב נתיבות משפט וסייעתיה הנז"ל קיימי כותיה דס"ל דכל היכא שאין האלמנה תפוסה לא חשיבי הנכסים ראוים, יש לדון בזה דנכסי היכא דקיימי קיימי שאם הם ביד בעל הבת יחזיק בהם בטענת קים לי כדעת מור"ם ודעמיה דס"ל דהנכסים נקראים ראוים ואין הבעל יורש בראוי. זהו הנלע"ד להלכה ולמעשה אם יסכימו בזה מ"ו היושבים על כסא ההוראה. וצור ישראל יצילנו מכל שגיאות ויראנו מתורתו נפלאות, אכי"ר. כה מעתיר ומתחנן, הצעיר ישועה שבאבו ידיע זין.
שו"ת פרח שושן חלק אבן העזר כלל ד סימן ב
 
על ראובן שהשיא בתו לשמעון ונתחייב לתת לו בתורת קונטאנט"י מאה זהובים, ונתחייב שמעון לעשות לבת ראובן ג'וייאש, ובעת תת ראובן לשמעון המאה זהובים לשמעון קנה בהם זהב ועשה מהם צמידים, ואחר זמן נפטרה לב"ע בת ראובן וחל"ש, ותובעים יורשיה שיחלוק עמהן הצמידים ושארית הג'וייאש והק' זהובים. ושמעון משיב שהקונטאנט"י עשה בו הצמידים, ואינו מחוייב לחלוק אלא מה שהוא בעין.
 
שייך למ"ש הרב המחבר בכלל זה סימן ח"י
 
שאלה. מנהג ברוך עמי מצרים בענין החשבון כך הוא, כי כאשר תפטר האשה לבית עולמה ולא תניח אחריה זרע של קיימא יחלוקו יורשיה עם בעלה כל מה שישאר קיים בעת ההיא מן הנדוניא והקונטאנטי והג'וייאש הכתובים בשטר כתובתה, אמנם כל מה שחסר מהג'וייאש או מהנדוניא או מהקונטאנטי אין בהן דין חלוקה כלל, כמבואר באורך ובפרטות בטפס המנהגים אשר נדפס בספר ערך לחם למוהריק"ש ז"ל בטור א"ה סי' צ"א. עכשיו בא מעשה לידינו בראובן שהשיא בתו לשמעון, ונתחייב לתת לו בתורת קונטאנטי מאה זהובים. ושמעון נתחייב לעשות לבת ראובן ג'וייאש וכדומה. ובעת תת ראובן המאה זהובים לשמעון קנה בהם זהב והביא הצורף לבית ראובן ואמר לה לאשתו של ראובן הרי הזהב במאה זהובים שנתתם לי כדי שיעשה הצורף בפניך בהם צמידים לאשתי וכן עשה. וירבו הימים ותמות בת ראובן הנזכר וחל"ש, ותובעים יורשיה שיחלוק עמהם הצמידים ושארית הג'וייאש ומאה זהובים שנתנו לו בתורת קונטאנטי, כי שמעון איש עשיר הוא ולא הפסיד ולא אכל הקונטאנטי. ושמעון השיב כי הקונטאנטי אמת שלא הפסידו אבל קנה בו זהב לצמידים, ואינו חייב לחלוק כי אם מה שהוא בעין. ויורשי האשה אומרים אתה נתחייבת לעשות לה צמידים ואם לקחת ממעות של הקונטאנטי הו"ל כאלו לקחתו בתורת שאלה והרי המעות בביתך ובאוצרותיך תחלוק עמנו המאה זהובים כפי התקנה. יורנו המורה הדין עם מי ויבא שכרו כפול מן השמים.
 
תשובה. הנה בתחלת המחשבה נראה שתקון זה שתקנו לחלוק בג'וייאש אין לו מקום כלל. דבשלמה מה שמכנסת האשה לבעל תקנו לחלוק בו יורשיה משום שורך טבוח כו', אמנם הג'וייאש שהבעל נותן מאין הרגלים לומר שיחלקו בהם יורשיה עם הבעל. ומצאתי להרב גינת ורדים בתשובות דשייכי לא"ה כלל ד' סי' ח"י שכתב וז"ל, וב"ד היפה שבמצרים יע"א זה כמו מ"ה שנה גדשו על תקנת טוליטולא, שגם המוקדם שנותן החתן לכלתו בעת כניסתו לחופה שקורים ג'וייאש גם להם נתנו דין הנדוניא, וכל מה שמשתייר מהם אחר מות הכלה בלי זרע של קיימא חולקים אותו כדין הנדוניה עצמה שמכנסת הכלה, אע"ג דלא שייך במוקדם טעמא ותם לריק כחם, עכ"ל. ומדבריו אלה נראה שהיא תקנה חדשה בלי טעם. ויש ליתן טעם לדבר להיות כי רוב העולם שנותן ג'וייאש לכלה הוא מפני שקבל מעות מדודים מקרוביה שקוראין קונטאנטי ועושה בהם ג'וייאש לכלה, ונמצאו הג'וייאש הם מהכלה, ולכך בדין הוא שיחלוק עמהם. אלא משום דלא פלוג רבנן המה ראו לתקן שלעולם יחלוק עמהם בג'וייאש בין אם הם ממעות הכלה או ממעותיו שנתן לה הג'וייאש קודם שקבל מהם הקונטאנטי, ובזה אם מעות הקונטאנטי קיימים הם חולקים בהם גם כן. ואם כן בנ"ד שהדבר ידוע שממעות הקונטאנטי עשה הג'וייאש פשיטא ודאי שאין לו לחלוק אלא בג'וייאש דהבו דלא לוסיף עלה.
 
אמנם בחפשי אמתחות הפוסקים מצאתי שתקנה זו של כת קודמים היא הרב המופלג מרי דאתרא הרדב"ז ז"ל, שכן כתב הרב הגדול כמהר"א סכנדרי בתשובה כ"י סי' ה' וז"ל בקצור, דבר זה מן המתמיהים דמנהג דמשק הוא לחלק כל הנשאר ונמצא מצוי מנדוניתה וממוהר שלה שנתנו לה הבעל וכן הג'וייאש שנתן לה, ואע"פ שיש מי שרצה להסתפק בענין הג'וייאש, וגם אני הצעיר הייתי סבור כן וחשבתי להגיה דברי הרדב"ז מפני שהייתי סבור שנפל טעות סופר בדבר, וחקרתי על הנסחא הראשונה וזמן ה' לידי כתב ידו של הרב עצמו והם הם הדברים ואין שם שום טעות בדבר, ושוב הגיד לנו מהריק"ש איך גם בדור שלפנינו נפלו קצת חכמים בספק הנזכר, והושיבו ב"ד ונמנו ותקנו שיכתב בכתובה הג'וייאש בכלל הנדוניא ואז יצאו מידי ספק כו', ונתישבתי בדברים והעלתי בראיות ברורות שאין זה טענה, לפי שהג'וייאש הם נמנים לה בתורת מוהר וכן נוהגים המסתערבים יצ"ו, אלא שהספרדים בנדיבות לבם לא רצו ליקח המוהר במעות בעין מפני הכבוד ונהגו לקחת הג'וייאש בתורת מוקדם והוא מוהר הבתולות האמור בתורה, והדברים עתיקים כתובים באצבע אלקים בתשובה מרנא ורבנא הרדב"ז ז"ל, עכ"ל. והעתקתי כל לשונו לפי שאין הספר מצוי ביד כל אדם.
 
והנה כפי דברי הרב שכתב דטעמא הוי לפי שהוא מוהר הבתולות, אם כן אין מקום למ"ש בתחלה וחזרנו לספקו של שואל. ומ"מ נלע"ד לזכות לבעל דאע"ג שנתחייב לעשות לה כל כך כלי זהב בתורת ג'וייאש ולא עשאם אינו חייב לחלוק עמהם במה שנתחייב בו, כי התקנה לא היתה אלא במה שנשאר בעין לא במה שאינו בעין אע"ג שנכתב בכתובה, וכמ"ש הטור בסי' קי"ח [דף קע"א ע"ב] בתקנת ההשבון של טוליטולה וז"ל, ואין תובעים מן הבעל לפרוע מה שיכתוב על עצמו לאשתו מנכסי נדוניא, לפי שרוב בני אדם כותבים עליהם יותר ממה שהם נוטלים, וכונתם דרך כבוד ואין לו עיקר, ואשר יהיה ממונו בודאי ויכתוב אותו על שטר כו', אינו חייב באחריותו כשנפטרה בעודה תחתיו, אלא יתבעו ממנו הנמצא מהנדוניא האמיתית קרקע יהיה או טלטול, ואין לחוש למה שנכתב מזה בכתובה, עכ"ל. ואם כן בנ"ד כיון שהכל מודים שממעות הקונטאנטי לקח הג'וייאש, אפילו אם היה מתחייב לעשות לה ג'וייאש משלו ולא עשה אין עליו לחלוק אלא במה שנמצא בעין, וכ"כ מהרמ"א בתשובה שנזכיר לקמן בס"ד. ואפילו אם לא היו מודים יורשיה שממעות הקונטאנטי עשה הג'ייאש והוא טוען כן הוא נאמן בשבועה, וכמ"ש מהר"מ אלשיך ז"ל בתשובה סי' כ"ח וז"ל בקצור, אם ממטלטלים שהיו כתובים בכתובה מקצתם אינם אחר מותה, והיורשים טוענים שהיא מכרה מהם ומהמעות קנתה חפצים אחרים כו', אם היורשים טוענים בריא שיודעים שמכרה מן נדוניתה וקנתה חפצים אחרים ושעודם קיימים, ישבע הבעל שלא קנתה, או שאין חלופיהם קיימים, או שאין לו ידיעה באשר טען, ואם אין היורשים טוענים בריא אין על הבעל כי אם חרם סתם, ע"ש. וכתב עוד שם על מה שנכתב בשטר כתובה איך קבלה ממנו ק"ק פרחים בתורת מוקדם, אם חייב להחזיר ליורשיה חצי המוקדם, וכתב הרב שכיון שנשאר חוב עליו ולא באו לידה קודם שתמות לא זכו יורשיה כו', עש"ב. שוב מצאתי למוהריק"ש שכתב כן בהגהותיו לסי' צ"א וז"ל, לא נתן לה המוקדם או הסבלונות אלא כתב כך לפי מנהג טוליטולה אין נפרעין מחלקו עיין בארוך, עכ"ל. וכן נראה שהוא דעת הרדב"ז ז"ל שהרי כתב בתשובה סימן קמ"ד על ראובן שפסק לתת לבתו כך וכך תכשיטים בנדוניא, ונתן לה מקצת ומקצתם עדין לא קנה, והכניסה לחופה ולא הספיק לקנותם עד שמתה הבת, והבעל תובע חלקו באותם הנכסים באומרו שהוא יורש אותם וכו', ופסק שאין הבעל יורש בזה דראוי הוא, ולא עדיף ממלוה שהלותה האשה שאין הבעל יורש אותה כו', ע"ש. והגם שדין זה במחלוקת הוא שנוי, וכמ"ש מור"ם בהגה סימן נ"ב סע' ד' ע"ש, ואין כאן מקום להאריך, מ"מ לדעת הרדב"ז למדנו לנ"ד בק"ו דאם גבי ירושת הבעל דהיא דאורייתא כתבו הרב ז"ל דאינו יורש כל שלא באו לידו, כ"ש בהשבון דכל שאינו בעין אין בו דין חלוקה כלל.
 
וגדולה מזו כתב מרן בתשובותיו דף מ"ז [שו"ת ב"י דיני כתובות סוף] סי' ט' וז"ל, ולענין החפצים הממושכנים מה ששוים יותר על מה שהם ממושכנים הרי הוא בעין וחולקים בו, אבל במה שהוא כנגד החוב יש מקום לומר שאע"פ שחייב עליהם ממון מ"מ הרי החפצים עצמן בעין וחולקין, ויש מקום לומר שכיון שחייבים עליהם כו', הרי הם כאלו נאבדו, וזה נראה יותר, ואפילו אם היו שקולין הא קי"ל דבעל השטר על התחתונה, וכל שכן בדבר תקנה הבאה להפקיע ירושת הבעל שבכל ספק שיפול בדבר יד הבעל על העליונה כו', והבא להוציא מתחת ידו מכח התקנה ידו על התחתונה כו', ע"ש. והרי הדברים ק"ו אם בנדון הרב שהיו החפצים בעין עם כל זה לפי שחייב עליהם כתב הרב דהרי הם כמו שנאבדו ואין חולקין בהם, כ"ש בנ"ד שאינם בעין כלל. וכל זה הוא כדי שלא לתת מקום לבעל דין לחלוק, כי אמנם הדבר פשוט מצד עצמו בנ"ד שהרי הג'וייאש הן בעין וחולקים אותם והמחלוקת הוא על מעות של הקונטאנטי. וכמעט הקונטאנטי כתוב בהדיא (כ)[ב]תקנה שאם הוציאם בהוצאות החופה או פרע בהם את חובו וכדומה, אע"פ שאח"כ הזמין לו השי"ת עושר ונכסים וקנה כ"כ חפצים או מלבושים אין בהם דין חלוקה, ע"ש. כ"ש בנ"ד שהוציא המעות בג'וייאש, דלא גרע מפרע בהם את חובו דפשיטא ודאי שאין עליו שום חיוב לחלוק בהם, זה הוא הנלע"ד. וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק חושן משפט כלל א סימן א
 
על ראובן ששלח סחורות בגדים וכיוצא לשמעון פאטור שלו, ולקח הסחורות והניחם במאגאזין בתוך האוכיל"ה של הסוחרים, והמגאזין יש לו פותחת של עץ ושל ברזל כמנהג הסוחרים, ויהי היום הלך שמעון ופתח את המגאזין ומצא שנגנבו רוב הסחורות, ובאומדנא דמוכח נראה שעשה הגנב זיוף במנעולים של המגאזין ופתחו וגנב, אם חייב שמעון לשלם מה שנגנב או לאו. ובו יתבאר הא דאמרינן כל המפקיד על דעת אשתו ובניו הוא מפקיד, אם הוא בכל השומרים או דוקא בשומר חנם.
 
מעשה בראובן תושב ליגורני יע"א ששלח סחורות בגדים וכדומה לשמעון פ' אטור שלו תושב נא אמון יע"א, ושמעון שלחה ללוי פ' אטור שלו תושב מצרים יע"א, ולוי לקח הסחורות הנזכרות והניחם במגאזין בתוך האוכילה של הסוחרים, והמכאזין יש לו פותחת של עץ ושל ברזל כמנהג הסוחרים. ויהי היום בא לוקח א' ללוי לקנות מהסחורות הנזכרות ובכן נטל את המפתח ופתח את המכאזין הנזכר, ומצא שנגנב מהסחורות הנזכרות רובם, ובאומדנא דמוכח נראה שעשה הגנב זיוף במנעולים של המכאזין ופתחו וגנב מה שגנב ואח"כ סגר כדי שלא יודע הדבר. וכבר ידוע שבמלכות הזה אי אפשר לחקור אחר הגנב שיש בדבר הפסד מרובה ואינו מועיל כלום. ונשבע לוי שבועת השומרים כדחזי שנגנבה הסחורה מן המכאזין כו'. עתה יורנו המורה אם חייב לוי לשלם כל מה שנגנב או לאו, ויבא שכרו כפול מן השמים.
 
תשובה. הגם כי ידעתי אני ידעתי מעוט ערכי עלי ובפרט בדיני ממונות שהם מקצוע גדול בתורה, אמנם להפצרת השואל תשובתי בצדו באתי בשורותים אלה לחוות דעתי קצרה, ודבר זה יפתח בקטנים ויסתיים בגדולים, המה הרבנים המובהקים היושבים על כסא ההוראה. וזה החלי בס"ד ואומר דפשיטא ודאי שהפאטור דין שומר שכר יש לו, כי הרי נוטל הוא שכרו כ"כ למאה, ואין חילוק אם נוטל הרבה או מעט דבכל גוונא מיקרי שומר שכר, וגדולה מזו אמרו במלוה על המשכון דחשיב ש"ש משום פרוטה דרב יוסף, כ"ש בנ"ד דנוטל שכר בהדי' המעט הוא אם רב דודאי חשיב ש"ש, ועיין בתשובה מהרי"ט צהלון סי' י"ב דכתב דהפאטור דמי לסרסור שהוא ש"ש ע"ש. ועיין בתשובות מהר"א ששון סי' ק"ח שכתב וז"ל, נראה דודאי ראובן הפאטור הזה חייב לשלם, שהרי המנהג הפשוט הוא שהשכר שמקבל הפאטור אינו לבד בעבור טורח המכירה, אלא גם בעבור גבית המעות, וכיון שכן כל זמן שלא נגבה החוב עדין הוא בשמירתו, ע"ש, דחשיב ליה ש"ש.
 
איברא שעדין הדבר צריך תלמוד אם יש לחייב ש"ש בזה, מאחר ששמר כדרך השומרים מה בידו לעשות. ומצאתי לרבותינו בעלי התוס' שעמדו בזה במציעא פרק המפקיד דף מ"ב [ע"א] וז"ל, אמר שמואל כספים אין להם שמירה כו', צ"ע אם שמרם בקרקע ונגנבו משם אם ש"ש חייב כו', ויש להביא ראיה מפרק השואל [ב"מ צ"ה ע"א] דכי יליף גנבה ואבדה מש"ש פריך מה לש"ש שכן משלם כפל בטענת לסטים מזויין, ומשני איבעית אימא [קסבר] גזלן הוא. משמע שאין שום גנבה שיפטר בה, ע"ש. אך תמהון גדול הוא למה לא יהיה אנוס אם העמיק בקרקע ק' אמות דמאי הו"ל תו למעבד ע"ש באורך. ודבריהם בזה קשים לשמוע ואין כאן מקום להאריך. ועיין בספר שער אפרים בתשובה סי' קכ"ב ע"ש. ומיהו בפרק הכונס דף ז"ן [ע"א] ד"ה כגון שטענו טענת לסטים מזויין כתבו וז"ל, ונראה לר"י דכיון שחייב הכתוב ש"ש בגנבה, וסתם גנבה קרובה לאונס כדאמרינן בהשואל, סברא הוא דבכל ענין שתהיה הגנבה יתחייב מגזרת הכתוב אפילו באונס גמור כו', ע"ש. וכתב הרא"ש שם [סי' ה'] וז"ל, ומכאן דקדקו התוס' מדלא מצי לאשכוחי כפל בש"ש אלא בטענת לסטים מזויין כו', ולא קאמר כגון שנתן כספים תחת הקרקע בעומק מאה אמה כו', כל שם גנבה אע"פ שבא ע"י אונס גדול חייב עליה ש"ש כו', והיינו טעמא (בכל) [דכל] גניבה קרובה לאונס הלכך אין חילוק בין שהאונס גדול בין שהאונס קטן, אבל אונס לסטים מזויין היינו שבויה ובהא פטר [רחמנא] ש"ש וכ"כ בשאלתות דרב אחא כו'. והכי איתא בירושלמי וכו', ע"ש. וכ"כ בפרק המפקיד [ב"מ פ"ג סי' כ"א] ע"ש. וידוע דהרא"ש לעולם אזיל בשיטת התוספות ומדהביא סברת התוספות דמחייב משמע דס"ל דדבריהם דפרק הכונס הם עיקר. וכן מצאתי בפסקי תוס' דפרק הכונס סי' קל"ט דש"ש חייב בגניבה ואבידה אפילו באנס גדול זולת לסטים מזויין ע"ש, וידוע דיותר יש לסמוך על פסקי תוס'. וכן נראה שהוא דעת הרמב"ם שכתב בפ"ד מה' גניבה [ה"ד], הטוען טענת גנב באבדה כו', משלם תשלומי כפל כו', והוא שיטעון שנגנבה בלסטים מזויין שהוא אנוס ופטור, ע"ש. ומדלא נקט אלא לסטים מזויין משמע דבענין אחר לא פטר, וכמו שדקדקו התוס' והרא"ש מדברי הגמ' כנז"ל. וכן דעת ר' ירוחם בספר מישרים נתיב ל' ח"ב [דף פ"ג עמודה ג'] וז"ל, ש"ש חייב בכל גנבה אפילו קרובה [לאונס] כגון כספים בקרקע למטה והוא ישן כו', ואפילו הקיפה חומת ברזל ולא היה שם, אין אומרים אפילו היה שם לא היה יכול להציל אלא חייב בכל ענין עד שישמרנה בכל גופו ויעמוד כנגדו ולא יוכל להציל, ע"ש.
 
וכ"כ הנ"י בפרק המפקיד [ב"מ דף כ"ד ע"א מדפי הרי"ף] וז"ל, וכל זה סגי בש"ח אבל בש"ש אין שמירת הקרקע מועלת כלום עד שיהא יושב ומשמרו, וה"נ מסתברא דאי ס"ד כל שנעל בפניהם כראוי או קברם ובאו גנבים וגנבו פטור אם כן מצינו שומר שכר שמשלם תשלומי כפל כו', והכי איתא בירושלמי בהדיא, שמירה האמורה בש"ש אפילו הקיפוה מחיצה של ברזל חייב, וכן כתב רב אחא משבחא גאון בשאלתות דוישב יעקב, וכן נמצא בתשובה לרב צמח גאון, וכן דעת הרנב"ר, עכ"ל. ומ"ש כל שנעל בפניהם כראוי, הוא משום דלעיל מיניה כתב דאע"ג דאמר שמואל כספים אין להם שמירה אלא בקרקע היינו דוקא להנהו דרי, אבל כגון אנו כל שנעל בפניהם כראוי כמו שרגיל כל אדם בשלו פטור. וסיים ע"ז וז"ל, אלמא דשומר חנם שנעל כראוי כדרך כל אדם בשלו פטור, וכ"כ הר"י אלברצלוני שקבל מרבותיו, זהו דעת הרנב"ר בחדושיו, עכ"ל. לזה אמר דאי ס"ד כל שנעל בפניהם פטור, והכונה דדוקא בש"ח שאינו פטור אלא בפשיעה לכך מקילינן ביה בזמן הזה דאע"ג שלא קברם בקרקע פטור דלא הוי פשיעה כיון ששמר כדרך השומרים בזמן הזה, אבל בשומר שכר אין חילוק בין זמנם לזמנינו דכיון דאפילו הקיף חומות ברזל חייב א"כ כיצד יפטר, ולזה כתב כאן דלא אמרינן כל שנעל בפניהם כראוי שיהיה פטור משום דבש"ש בכל גוונא מחייב.
 
וכן דעת הטור ז"ל דבסי' רצ"א [סע' כ'] גבי ש"ח הביא חילוק זה של הר"י ברצלוני, ואלו בסי' ש"ג [סע' ג'] גבי ש"ש כתב שאפילו הקיפו חומה של ברזל לעולם חייב בגנבה ואבדה אא"כ היה שם ולא יכול להציל, ע"ש. ואחריו נמשך מרן בשלחנו הטהור [סי' רצ"א סע' י"ח וסי' ש"ג סע' ב'] ע"ש. וכן נראה שהוא דעת רש"י שכתב בפירוש החומש בפרשת משפטים [שמות כ"ב ט'] פרשה ראשונה נאמרה בש"ח ופרשה זו אמורה בש"ש, לפיכך אינו פטור אם נגנבה כו', אבל על האונס כגון מת מעצמו או נשבר או נשבה בחזקה על ידי לסטים וכו', משמע דאין נפטר אלא בנשבר או נשבה. וכ"כ מהריק"ו כו' הובאו דבריו ב"י דש"ש חייב בכל אבדה ואפילו שמר כדרך השומרים ואף בדבר שהוא קרוב לאונס כו'. וכ"כ המרדכי ע"ש. וכ"כ ה"ה בפ"ד מה' שאלה ופקדון [ה"ד] בד"ה הורו מקצת המבינים וז"ל, ודע שאע"פ שהניחם במקום המשתמר ונגנבו אינו נפטר בהם אלא ש"ח אבל ש"ש ודאי אינו נפטר בכל זה עד שיהיה יושב ומשמר, ע"ש. ועיין בתשובות הרשב"א סימן אלף קל"ב דמחייב ש"ש היכא שבאו גנבים ושברו מנעול הבית ולקחו מה שבתוכו, ע"ש.
 
וכ"כ מהרש"ך בתשובה ח"ב סימ' קס"ט על רחל אשר שמרה החפץ בתוך התיבה עם שאר כלי ביתה במקום שאין היד שולטת ובלילה קמה השפחה ושברה המנעול וגנבה החפץ עם שאר כלי ביתה, וכתב הרב ז"ל דאם היתה ש"ש היתה חייבת דאמר ליה להכי יהבית לך אגרא לנטורי לי נטירותא יתירתא, ע"ש. וכן כתב בתשובה סי' פ"ה על ראובן ששלח מנכסיו כ"כ סחורה לעיר אחרת ליד שמעון, וראובן היה פורע לשמעון ש"ש כדרך הסוחרים שפורעים לפ'אטורים שהם שומרי שכר, והסחורה הנזכרת גנבה משרת שמעון, והשיב ע"ז וז"ל בקצור, דודאי שחייב שמעון לפרוע, דאין לומר כיון שמשרתו היה הגנב דיש מקום לפטור לראובן, דהא ליתא דמאי דאמרינן [ב"מ ל"ו ע"א] כל המפקיד על דעת אשתו ובניו ובני ביתו הוא מפקיד, היינו דוקא בנפקד ש"ח שמסר הפקדון ביד בניו ושמרו כראוי ונגנב פטור הנפקד, ואין לחייבו בטענה שפשע במה שהוציא הפקדון ונתן בידם שכל המפקיד כו', אמנם בש"ש שחייב בגניבה ואבדה אפילו קרובה לאונס שצריך לשמור שמירה מעולה ביותר כדאמרינן בגמרא כו', וכתבו בשאלתות וז"ל, ואי באגרא אשלימו ליה אע"ג דאוקמה בדוכתא דנטירותא ונגנבה או נאבדה חייב לשלומי דבעי למיתב בהדיה ונטורי ביממא ובליליא. א"כ (ירצה) [יראה] דאין לפטור לשמעון, דכיון דהוי ש"ש וצריך לשמור שמירה מעולה לא היה לו לסמוך על שמירת בני ביתו כו', ע"ש. הרי מבואר דסבירא ליה להרב ז"ל דאפילו בגניבה קרובה לאונס מחייב בה הפ'אטור.
 
איברא שדבריו צ"ע במה שכתב דלא אמרינן כל המפקיד על דעת אשתו כו', אלא בש"ח, וכבר עמד עליהם הרב מהר"י הלוי סי' פ"ז וכתב וז"ל, תמהתי מהרב ז"ל איך כתב זה בפשיטות והלא כתב רבינו ירוחם כו', והביאו ג"כ מהרי"ק בח"מ סי' רצ"א [בב"י סע' כ"ה, דף ר"ט ע"א] וז"ל, כתב הרמב"ם שאם מעט שמירתו כו', ותמהו עליו רוב הפוסקים דמאחר שרגילים בעלים להפקיד אצלו שפטור הראשון אפילו מיעט שמירתו שנתנו לש"ח, עכ"ל. וא"כ איך כתב בפשיטות דמאי דאמרינן דכל המפקיד כו', הוא דוקא בש"ח אבל לא בש"ש, והרי רוב הפוסקים פליגי עליה דהרמב"ם וצ"ע, עכ"ל. וגם הש"ך בח"מ סי' רצ"א [ס"ק כ"ז] הביא דברי מוהר"י הנזכר ולא השיב עליהם כלום. ועיין בש"ך ס"ז ע"ב [אולי צ"ל סי' ע"ב ס"ק קל"ב]. ולי הדיוט נראה ליישב דברי מוהרש"ך הנזכר דבשלמא כשמסר החפץ ביד אדם שרגילים הבעלים להפקיד אצלו ס"ל לרוב הפוסקים דפטור הראשון משום דמאחר שהבעלים מפקידים אצלו הוי ליה כאלו אמר לו בפירוש שיפקיד בידו, אמנם כשמוסר לבניו ובני ביתו אינו מפטר, כי לא ראינו שהבעלים מתרצים בשמירתם, כי מעולם לא ראינו שמסרו בידם שום דבר, ולכן אינו נפטר בזה, כי דוקא בש"ח שאינו חייב אלא בפשיעה אמרינן דאם מסר לבני ביתו לא הוי פשיעה משום דכל המפקיד כו', אבל בש"ש דחייב בגניבה אפילו קרובה לאונס אינו נפטר בטענת כל המפקיד כו'.
 
ובחפשי אמתחות הפוסקים מצאתי בספר בדק הבית שכתב בסי' הנזכר [סי' רצ"א סוף סע' כ"ד], וז"ל, וכתב הריטב"א על דעת אשתו הוא מפקיד פירוש על דעת בני ביתו ודוקא בש"ח, עכ"ל. הרי מבואר בדברי הריטב"א ז"ל כדברי מהרש"ך, ואם איתא דדברי הפוסקים הנזכר פליגי על זה לא היה לו למרן לכתוב דברי הריטב"א סתם ולא פירש שהם הפך הפוסקים הנזכרים, אלא ודאי דיש לחלק ביניהם וכמ"ש. וכן נראה שהוא דעת מהריק"ש שכתב על מ"ש מרן בסי' הנזכר, שכל המפקיד על דעת אשתו ובניו הוא מפקיד, הגיה עליו וז"ל, היה ש"ש ומסר הפקדון לבניו ובני ביתו ואמרים שנגנב או אבד הראשון חייב, ולא מצי למימר שמא באונס מתה שעליו לברר כו', ע"ש. הרי מבואר דס"ל דבש"ש אינו נפטר בטענת כל המפקיד. ומיהו מדברי מהר"ם אלשיך בתשובותיו סי' ב' ומהרשד"ם סי' קל"ד נראה דס"ל דאף בש"ש אמרינן כל המפקיד כו', ע"ש. ומהתימה עליהם איך לא הזכירו דברי הריטב"א שכתבנו לעיל וצ"ע. ועיין בש"ך סי' ע"ב ס"ק (ק"ל) [קל"ו]. ומ"מ למדנו דבש"ש אית לן לאחמורי ביה טפי, ובכן יש לחייבו אפילו בגנבה קרובה לאונס. וכן דעת מרן בשלחנו הטהור שכתב בסי' ש"ג [סע' ב'] וז"ל, ש"ש חייב בגנבה ואבדה, וי"א שאפילו שמר כראוי ונתן הכסף תחת הקרקע בעומק מאה אמה שא"א לגנבם משם אלא ע"י מחילות כו', וכל כיוצא בזה חייב, עכ"ל. שלא החליט לסתום אלא כתב, וי"א שאפילו שמר כו', נראה שחשש לדעת י"א כו', וכן נראה ממ"ש אח"כ בסע' ג' ש"ש פטור מאונסין, איזה הוא אונס כגון לסטים מזויין כו', ע"ש. וזה כדברי הרא"ש ודעמיה. וכן נראה שהוא דעת מור"ם שהרי לא הגיה עליו כלום בזה.
 
נמצינו למדים דלדעת כל הפוסקים הנזכרים לעיל לוי חייב לשלם כל מה שנגנב אע"פ ששמר כדרך השומרים.
 
אך את זה מצאתי להש"ך [סי' ש"ג ס"ק ד'] שכתב על דברי מרן הנז' וז"ל, וכל כיוצא בזה חייב, והעיקר כהפוסקים דגניבה באונס גמור פטור ש"ש, וכן פסק רש"ל בפרק הכונס וכו', עיין בתשובה מבי"ט ח"ב ס"ס שמ"א ובתשובה רשד"ם סי' תנ"ט, עכ"ל. ודברי תימה הם, דמאחר דכל להקת הפוסקים אשר נקבו בשמות לעיל, ה"ה רבותינו בעלי התוס' והרא"ש והרמב"ם ור' ירוחם והרשב"א ונמוקי יוסף והטור ומהרי"ק והמרדכי והרב המגיד ומהרש"ך ומרן הש"ע, כולהו ס"ל לחייב אפילו בגניבה קרובה לאונס, איך כתב הוא דהעיקר דגנבה באונס פטור, ומה שכתב כן בשם רש"ל אין ספר זה מצוי בידי לראות הדברים בשורשם אך אחר החפוש מצאתי להרב שער אפרים שהביא דבריו בתשובה סי' קכ"ב וכתב שיש לדחות דבריו עש"ב, ועיקר ראייתו אשר בנה עליה בניינו הוא ממ"ש הרמב"ם בפ"א מהל' שכירות וז"ל, נושא שכר והשוכר משלמים את האבדה ואת הגניבה ונשבעים על האונסים הגדולים, כגון שבורה ושבויה ומתה וטריפה, או שאבד הרבה בספינה שטבעה בים, או נלקח בלסטים מזויין וכל כיוצא באלו משאר אונסים גדולים, עכ"ל. ודקדק מכאן מהרש"ל [בים של שלמה ב"ק ס"ו סי' י"א] דס"ל להרמב"ם הפך דברי התוספות והרא"ש, מדקאמר וכל כיוצא באלו משאר אונסים גדולים. ואחר לחיכת עפר כפות רגליו אין מכאן ראיה, דמאי דנקט שאר אונסין היינו דומיא דלסטים מזויין שהיה שם השומר ולא היה יכול להציל, דבהא כ"ע מודו דפטור, וע"כ לא חייבו הרא"ש והתוס' בגנבה באונס אלא היכא דנגנבה שלא בפני השומר כמבואר זה בדברי הפוסקים, אבל היכא שנגנב בפניו באונס ולא היה יכול להציל כ"ע מודו דפטור, וכמ"ש הוא עצמו בתשובה הנזכרת. ובזה יתיישב מ"ש מרן בסי' ע"ב סע' ב' וז"ל, אם נאנס המשכון כגון שנלקח בלסטים מזויין וכיוצא בו משאר אונסין, ישבע המלוה שנאנס וישלם לו בעל המשכון את חובו, ע"ש. והם דברי הרמב"ם בפ"י מהלכות שכירות [ה"א] ולכאורה נראה שהם הפך מ"ש בסי' ש"ג דאף בגנבה קרובה לאונס חייב ש"ש. וכפי מ"ש (מ"ש) [א"ש] דאע"ג דקי"ל דמלוה על המשכון ש"ש, מ"מ באונס דומיא דלסטים [מזויין] כ"ע מודו דפטור, ובזה אין אנו צריכין לידחק במה שנדחק הרב שער אפרים כדי ליישב דברי מרן ע"ש.
 
ומה שדקדק הרב שער אפרים בדברי הרמב"ם דמ"ש דבפ"א כתב הרמב"ם וכל כיוצא באלו משאר אונסים גדולים, ובפ"י גבי מלוה על המשכון כתב וכיוצא בו משאר אונסים ולא נקט גדולים, יש ליישב דבשלמא בפ"א שהזכיר אונסים מרובים אלו היה כותב וכל כיוצא באלו הייתי אומר דבא לרבות אפילו אנוסים קטנים דמאי שייר, ולכך הוצרך לפרש דבעינן אנוסים גדולים, אמנם בפ"י שלא הזכיר כי אם לסטים מזויין וכתב וכיוצא בו משאר אונסים היינו דומיא דידיה דהוא אונס גדול, ולכך לא הוצרך לומר אונסים גדולים, ולעולם דלא מפטר אלא באונסים גדולים. ומי לנו בקי בדעת הרמב"ם יותר מהרב המגיד וכבר כתבנו לשונו לעיל דבש"ש חייב אפילו בגנבה קרובה לאונס, ואם איתא שדעת הרמב"ם לפטור וכמ"ש רש"ל לא היה הרב המגיד סותם דבריו כהלכה פסוקה, אלא ודאי דס"ל דגם הרמב"ם מודה בזה ודלא כרש"ל.
 
ומה שהביא הש"ך עוד ראיה לדבריו מדברי המבי"ט בח"ב ס"ס שמ"א, אחר שאלת המחילה אין משם ראיה, דהתם מיירי בש"ח ולכך כל ששמר כדרך כל אדם בשלו פטור דלא מיקרי פשיעה, אמנם בש"ש שחייב בגנבה ואבדה אע"פ ששמר כדרך כל אדם בשלו חייב. וע"כ לומר כן שהרי המבי"ט עצמו כתב בחלק הנזכר בתשובה סי' רפ"ב וז"ל, שאלה הגנבים שבאים בלילה לגנוב ועמם חרב וחנית אם יקראו גנבים לחייב ש"ש, או אם יקראו לסטים מזויין כו'. תשובה, מלתא דפשיטא היא דאם אלו הלסטים באו בכלי זיינם בפני שומרי הנכסים ולקחום מהם שהם פטורים כו', אבל אפילו שיבואו בכלי זיינם אם לקחו מה שלקחו דרך גנבה שלא ראום השומרים, הרי זה בכלל גנבה ואבדה שחייב בה ש"ש, ע"ש. הרי מבואר דגם בגנבים שבאים בחרב וחנית כל שלא היה שם השומר חייב, וא"כ איך כתב בההיא דסי' שמ"א דכל שנעל כדרך השומרים פטור, אלא ודאי ע"כ לחלק בין ש"ח לש"ש וכנז"ל. וגם מה שהביא הש"ך ראיה מתשובה רשד"ם סי' תנ"ט תימה הוא בעיני, שהרי בתשובה מבואר דבש"ש מחייב בגנבה קרובה לאונס, כמבואר באותה תשובה למדקדק בה. ולכן הנלע"ד לישב בדוחק דמ"ש הש"ך עיין בתשובה המבי"ט ורשד"ם כונתו היא לומר דאנהו ס"ל דחייב הפך דברי רש"ל, וצ"ע.
 
ואך את זה מצאתי למהרשד"ם בתשובה דשייכי לח"מ סי' קל"ד שכתב דכיון דקי"ל דהא דכספים אין להם שמירה אלא בקרקע דוקא לדידהו אבל לדידן האידנא א"צ שמירה בקרקע. עוד ק"ל דאע"ג ששומר שמסר לשומר חייב משום דפשע, מ"מ אמרינן שאם מסר לאשתו או לבני ביתו פטור כו', מכל הני שמעינן דיני שומרים לאו מילי פסיקתא נינהו, אלא אית לן לאפוקי ולעיולי כפי אומד דעתא, והשתא מצינן למימר שכל המפקיד בזמן הזה אינו מפקיד אדעתא שהנפקד יעשה חומה גבוה דלתים ובריח לשמור הפקדונות, שכבר ידע שאין לו שמירה אחרת אלא בבית שהוא דר בתוכו, וכל המפקיד אדעתא דהכי מפקיד ודאי, ע"ש, שמטעם זה רוצה לפטור אפילו ש"ש מגנבה כזו, ולכאורה הוא הפך ההיא תשובה דסי' תנ"ט.
 
ויש לישב דלעולם שדעת מהרשד"ם ככל הפוסקים דבש"ש חייב אפילו בגנבה קרובה לאונס, וההיא תשובה דסי' קל"ד כונתו היא לומר דאפשר לפוטרו מכח קים לי, וזה מדוקדק בלשונו שכתב וז"ל, מ"מ נראה דאפשר למצא צד לפטור לראובן כו'. ובסוף כתב נראה דמצי למימר קים לי כהני רבוותא כו', הרי מבואר דאתי עלה מכח קים לי ולא מכח הלכה פסוקה דלהלכה ס"ל דחייב. ואם נפשך לומר דגם להלכה ס"ל דפטור, לא קי"ל כותיה בהא, דהא מהרש"ך ושאר הפוסקים פליגי עליה בהא וכמש"ל, ועוד כי כל הראיות שהביא אין בהם ראיה מכרעת לפטור, כי הראיה שהביא ממה שחלקו בהא דכספים אין להם שמירה כו', דדוקא לדידהו כו', כבר כתבנו לעיל שדעת כל הפוסקים שחלוק זה לא נאמר אלא בש"ח לא בש"ש. גם הראיה שהביא ממה דאמרינן כל המפקיד על דעת אשתו ובניו הוא מפקיד, כבר כתבנו לעיל בשם מהרש"ך ושאר הפוסקים דלא אמרינן כן אלא בש"ח ולא בש"ש. ומה שהביא ראיה מדברי המרדכי סברא יחידית היא ודחאוה כל הפוסקים וכמו שכתבנו לעיל.
 
ובחפשי אמתחות האחרונים מצאתי להרב בעל בני אהרן בתשובה סי' ק"ב שפוטר ש"ש מגנבה הדומה לנ"ד מדברי המרדכי הנזכרים ע"ש. ודבריו תמוהים בעיני דהא דברי ההגהות הנזכר הם סברא יחידית והמרדכי עצמו חולק על זה. עוד הביא שם ראיה מדברי הסמ"ג עשין פ"ח ע"ש, ואחר שאלת המחילה אין מדברי הסמ"ג ראיה, שהרי כתב וז"ל, וכשהניח הכספים בקרקע ש"ח פטור וש"ש שמא חייב, והדעת מכרעת בזה שאונס גמור הוא ופטור, ע"ש. ונראה דע"כ לא אמרה אלא היכא שהניחם בקרקע, שהרי לא הביא חלוק בין זמנן לזמננו.
 
עוד הביא שם ראיה מתשובה הרב תם ן' יחיא סי' ר"ג שנשאל על רוקמת א' שנתנו לה בוג"ו לרקום, ובא גנב בלילה וגנבו עם שאר נכסים שלה, אם נקרא זה גנבה, והשיב הרב דכד מעיינינן שפיר אפשר לומר דגניבה כי האי אונס הוי ופטור כו', ע"ש. ואני שמעתי ולא אבין כיצד הביא הרב ז"ל ראיה מהתשובה הנזכרת שאדרבה משם ראיה לחיוב, שהרי כל מה שכתב בזה הוא לדעת המרדכי, אבל לענין דינא לא ס"ל הכי, וכן מבואר בלשונו שכתב וז"ל, הרי לך דלדעת אלו בנ"ד שבא הגנב מזויין בלילה מקרי אונס ופטור. ואח"כ כתב, והרב יוסף ן' יחייא כתב בפסקיו פרק המפקיד וז"ל, הרי שקבר הנכסים בקרקע ונגנבו אם היה ש"ש כו', חייב עד שיהא יושב ומשמר, כך כתבו הגאונים ועמהם הסכימו האחרונים, וכן ראוי להורות אע"פ שיש מי שכתב שכל מי שטמן כספים בקרקע שזו היא שמירתם, וכן אם שמר שאר דברים כפי הנהוג אם נגנבו פטור שהרי זה באונס, ע"כ זה הוא קב ונקי ומינה לא תזוז, עכ"ל. ומאחר שהרב סמך שתי ידיו על דברי הרב יוסף ן' יחייא הנזכר וכתב ומינה לא תזוז, איך הביא הרב ז"ל ראיה ממנו לפטור, וצ"ע.
 
ומה שהקשה עוד על דברי המבי"ט שבסי' רפ"ב שכתבנו לעיל ממ"ש הבעל ל"מ בפ"א מה' גנבה שהנוסחא שיש להרב המגיד והראב"ד בהרמב"ם כך היא, לסטים מזויין שגנב אינו גנב אלא גזלן אע"פ שאין הבעלים יודעים בשעה שגנב. ופירוש הדברים הוא כך, כיון שאמרנו שהלוקח בחזקה נקרא גזלן, לפיכך לסטים מזויין שגנב אע"פ שגנב בהחבא מ"מ נקרא גזלן כיון שאם יעמדו כנגדו הוא לוקח בחזקה, ואע"פ שאין הבעלים יודעים בשעה שגנב וא"כ היה ראוי לקרותו גנב כיון שהוא בהחבא, מ"מ נקרא גזלן כיון שהוא לוקח בחזקה כשעומדים נגדו, וע"פ נוסחא זו השיג עליו הראב"ד והליץ בעדו ה"ה, דאלו לגירסת ספרינו נמצאו דברי רבינו והר"א הכל א', עכ"ל הלח"מ. וכתב הרב על זה, הרי מבואר בנוסחא זו דאע"פ שגנב שלא בפני הבעלים הוי לסטים מזויין דומיא דנ"ד, עכ"ל.
 
נוראות נפלאתי עליו בזה דאדמקשי להמבי"ט מגרסא זו לסייעיה מהגירסא הנכונה שבידינו, והביאה הרב לחם משנה בתחלת דבריו וז"ל, לפיכך לסטים מזויין שגנב אינו גזלן אלא גנב אע"פ שהבעלים יודעים בשעה שגנב, כך הנוסחא בספרים. ופירוש הדברים הוא כך, כיון שאמרנו שהלוקח בחזקה הוא הנקרא גזלן מפני כן הלסטים מזויין כיון שגנב והוא לוקח בחשאי נקרא גנב אע"פ שבידו ליקח בחזקה, כיון שהוא לוקח בהחבא ומשמר [לפנינו בלח"מ: ומיטמר] מאינשי בתר הפעולה שהוא עושה אזלינן ונקרא גנב אע"פ שהבעלים ראו שגנב, עכ"ל. והרי זה מורה באצבע כדברי הרב המבי"ט, וגירסא זו היא הנכונה וכן היא בכל ספרי הרמב"ם שבידינו, וכן נמצא בכ"י של הרמב"ם כמו שהעיד בעל מגדל עוז, וכ"כ הש"ך בסימן רצ"ד סק"ז כתב וז"ל, והגירסא הנכונה כמו שהיא בהרמב"ם שנדפס שנת ש"י וכן בנדפסים עם כסף משנה, ואינו גזלן אלא גנב, וכן כתב מ"מ ויפה כיון בזה, עכ"ל. ואיך הניח גירסא זו הנכונה והביא ראיה מהגירסא שאינה נכונה. ומה גם כי הרואה יראה שגירסא שלהם אין לה הבנה כלל, חדא שאיך זה נמשך מן הקודם שאמר לפיכך, לפחות היל"ל וכן לסטים מזויין כו', כי מלת לפיכך משמעותו שהוא נמשך מהקודם, ואדרבה קודם זה כתב אבל אם לקח בגלוי ובפרהסיא בחוזק יד אין זה גנב אלא גזלן, ואיך יתייחס עם זה מלת לפיכך. עוד קשה דהיל"ל לפיכך לסטים מזויין שגנב אע"פ שאין הבעלים יודעים בשעה שגנב נקרא גזלן, כיון שאומרו אע"פ שאין הבעלים הוא משום הקס"ד דהיל"ל ליקרות גנב היה לו לסומכו לתיבת אע"פ שגנב. ולכן הנלע"ד לומר שגירסת הספרים שהיה לפני הראב"ד ז"ל היא כך, לסטים מזויין שגנב אינו גנב אלא גזלן אע"פ שהבעלים יודעים בשעה שגנב. וכן נראה מדברי הרב בעל מגדל עוז ז"ל שכתב וז"ל ועוד כי לשונו של הספר מורה כי הוא ט"ס, דאם כן מאי לפיכך היא היא ומאי בא ללמדנו, ועוד מאי אע"פ שהבעלים יודעים בשעה שגנב, מפני שהבעלים או אם הבעלים מיבעו ליה למיכתב, אלא ט"ס הוא וכו', ולכך כל הרואה חבור ר"מ יגיהנו על זה הלשון אשר נסחתי אני כי הוא מכתיבת ידו, עכ"ל. ומה שהוקשה לו מתיבת אע"פ שהבעלים כו', אפשר שהגירסא היתה לפי שהבעלים וכו'. נמצא דבין לגירסת הרמב"ם אשר בידינו בין לגירסת הרמב"ם שהיתה ביד הראב"ד לא מיקרי גזלן היכא שבא בהחבא בלילה וכדברי המבי"ט. ועוד אפשר לומר לע"ד דאף כפי גירסת הל"מ אין משם סתירה לדברי הרב המבי"ט, דמ"ש הרמב"ם אע"פ שאין הבעלים יודעים בשעה שגנב אין הכונה שאין הבעלים שם, אלא שהם יושבים ואינם יודעים לפי שגוזל בהחבא, וזה מדוקדק בלשון הרב לחם משנה שכתב, ואע"פ שאין הבעלים יודעים בשעה שגנב כו', מ"מ נקרא גזלן כיון שהוא לוקח בחזקה כשעומדים כנגדו, ע"ש. ובזה מודה המבי"ט.
 
עוד כתב הרב הנזכר בסוף אותה תשובה וז"ל, ואח"כ ראיתי בתשובת הרשד"ם כו', שכתב כן, ועיין גם כן בספר משפטי שמואל סי' ס"ז, עכ"ל. ואני בער ולא אדע איך הביא מעשה לסתור מספר משפטי שמואל, שהרי בתשובה הנזכרת מבואר דדוקא משום דהוי ש"ח לכך נפטר דלא הוי פשיעה, אבל אי הוה ש"ש הוא מחייב אע"ג דהוי קרובה לאונס, כמבואר שם וז"ל, שאחר שדרך הסוחרים ללון חוץ מהפונדק כמה פעמים אם כן לא הוי פשיעה כלל אחר שהניח הבית סגור בשמירה מעולה וטובה כו', ע"ש. וכן כתב הרב הגדול הרדב"ז בתשובה הובאה בספר הנזכר בסי' הנזכר על הענין הנזכר וז"ל, ואין זו פשיעה לחייב עליה ש"ח ולא אונס לפטור ש"ש דאין שום גניבה קרויה אונס אלא בלסטים מזויין, וכ"כ רש"י והתוספ' הגוזל עצים, עכ"ל. והרי זה מורה באצבע הפך דברי הרב ז"ל. סוף דבר דברי הרב הנזכר שגבו ממני ולא יכלתי להולמם כלל, ומדבריו למדנו לחזק סברתינו מדברי כמה פוסקים ה"ה, הרב יוסף ן' יחייא והרב תם ן' יחייא ובעל משפטי שמואל והרדב"ז, מלבד כל הפוסקים שכתבנו לעיל, התוס' והרא"ש והרמב"ם ור' ירוחם והנמקי יוסף והרשב"א והטור ומהרי"ק והמגיד והמרדכי ומהרש"ך והש"ע. ובחפשי אמתחות האחרונים מצאתי להרב בעל שי למורא שגם הוא ס"ל הכי, שכתב בתשובה סי' ט"ו על שמעון ששם מעות בחנות ונגנבו משם וז"ל, מ"מ אינו שומר שכר ממש לשתאמר להכי יהבית לך אגרא כי היכי דתעביד נטירותא יתירתא, ויהיה מאותם שאמרו בגמרא ס"פ הפועלים [ב"מ צ"ג ע"ב], אלו אונסים שש"ש פטור עליהם כגון ותפול שבא ותקחם כו', ועד מתי ש"ש חייב לשמור עד הייתי ביום אכלני חורב כו', ואפילו על בעידנא דעיילי אינשי וניים פורתא בשעתא דניימי אינשי כו', אפ"ה חייב וכו', ע"ש.
 
זאת תורת העולה מכל המקובץ דלוי הנזכר חייב לשלם במיטבא כל מה שנגנב, ולא מצי למימר קים לי כהרשד"ם ודעמיה דס"ל דבכה"ג גם ש"ש פטור, חדא שמצאתי בתשובה כ"י להרב הגדול גם שב גם ישיש כמהר"ר יעקב פראגי מהמה זצוק"ל אב ב"ד של נא אמון יע"א שכתב על רב אחד שרצה לדון מטעם קים לי, וכתב וז"ל, ומורי ורבי תמה שמעולם פה נא אמון יע"א לא נשמע דין זה דקים לי לפני רבותיו הרב הגדול כמהר"ר אהרן ן' חיים בעל קרבן אהרן והרב הגדול אבי גדור קאסטילאס ז"ל, אלא מעולם אנו הולכים בשטת רבינו הגדול רבן של כל ישראל מהר"י קארו ז"ל ושלחנו על זה למצרים, והסכימו כל רבני מצרים לסברת מורי ורבי ז"ל, עכ"ל. ועוד דמצרים וסביבותיה נהגו לפסוק כדברי הרמב"ם ומרן הש"ע והרדב"ז הוא מארי דאתרא הדין, וכבר כתבנו לעיל דכלהו ס"ל לחייב, ובכן אין יכול המוחזק לומר קים לי כנגדם, וכמ"ש הפוסקים זלה"ה דהיכא דנהגו לפסוק כרב אחד אינו יכול המוחזק לומר קים לי כנגדו וכל זה הוא אם אין מנהג קבוע בעיר בין הסוחרים בזה, אמנם אם יש ביניהם מנהג קבוע הולכים אחריו, כי המנהג עיקר גדול בדיני ממונות, ובפרט בענין כזה שכל השולח סחורה לחברו על דעת מנהג אנשי המקום הוא שולח. זהו הנלע"ד. וצור ישראל יצילני משגיאות ויראני מתורתו נפלאות, אכי"ר.
 
וכשהרצתי הדברים לפני הרב הגדול כמוהר"ר שבתי נאווי נר"ו כתב וז"ל בקצור, זאת תורת העולה דבש"ש ונגנב הדבר כמ"ש לדידן דלא אמרינן קים לי חייב, אבל למאן דדאין קים לי פטור כו', וא"כ מי שרוצה שיקוב הדין את ההר, אין לדיין אלא מה שעיניו רואות שהתורה חייבתו. זה הוא הנלע"ד להלכה, ולמעשה אי לדידי (צייני) [צייתי] יעשו דרך פשרה כו', והדברים עתיקים יפה דן יפה חייב, עכ"ל.
שו"ת פרח שושן חלק חושן משפט כלל א סימן ב
 
על הענין הנזכר לעיל ביתר שאת, ובו יקשה על מ"ש הרב גינת ורדים ומוהר"ם ן' חביב בענין זה.
 
אחר זמן רב נדפס ספר גנת ורדים להרב המחבר זצוק"ל, וראיתי שהביא בתשובותיו דשייכי לח"מ כלל א' סי' א' תשובה להרב הגדול כמוהר"ם ן' חביב שנשאל על זה, והעמיק הרחיב בזה כפי רוחב חכמתו, והעלה לפסק הלכה דהפ'אטור יש לו דין שומר שכר כאשר כתבתי. והסכים על ידו הרב המחבר שם בסי' ב' וכתב וז"ל, ולא נתחוורו לי דברי הפוסקים שמקילים על הפ'אטור וכיוצא בו לגרוע ממנו חיוב השומר שכר ולהקל ולפטרו בגנבה דהיה בה אונס, ומימינו לא ראינו חילוקים בין בין ש"ח לש"ש וכו', והמחלק חילוקים אלו מדעתו אני קורא עליו אין אלו אלא דברי נביאות כו', כללא דמלתא דלכל הפירושים שפירש יש לדון לפ'אטור כדין ש"ש, ואין לו צד קולא בשביל שאינו נוטל שכר על השמירה בהדיא, ע"ש. ואחר זמן רב נדפס גם כן ספר כרם שלמה, ובדינים דשייכי לח"מ סי' פ"ה נדפסה תשובת שאלה להחכם השלם הדיין המצויין זה סיני כמהר"ר משה נר"ו בן הרב המחבר, והעמיק הרחיב בהאי עניינא כיד ה' הטובה עליו תבא ברכת טוב, ושם כתב שהדת נתנה מאת שני המאורות שבדורו דהפ'אטור דין שומר שכר יש לו לכ"ע ע"ש, ויעלוז לבי שכיוונתי לדעת גדולים בזה.
 
אך במה שהעלתי לחייב בנ"ד לא זכיתי לכוין לדעתם, ומעתה צריך אני לחזור על המקרא על פי דרכם דרך הקדש, וראשון לציון כתב מהר"מ בן חביב דהרמב"ם ס"ל דש"ש פטור בגנבה ואונס גדול מדכתב הרמב"ם [שכירות פ"א ה"ב] וכן כל כיוצא באלו מאונסין גדולים. ש"מ דכל היכא דאיכא אונס גדול פטור וכדעת רש"ל ז"ל [בים של שלמה ב"ק פ"ו סי' י"א]. ואחר לחיכת עפר כפות רגליו כבר כתבתי לעיל דאין מדברי הרמב"ם ראיה, ומי לנו בקי בדעת הרמב"ם טפי מהרב המגיד, והוא ז"ל כתב דבש"ש חייב אפילו בגנבה קרובה לאונס, ע"ש.
 
מיהו במ"ש לעיל דדעת מרן בש"ע נראה שחושש לסברת י"א, מצאתי למהר"מ [בן חביב] ז"ל בתשובה הנזכרת שסובר כן שכתב וז"ל, ואף במקום שרגילים לפסוק כדברי מרן בש"ע אין להוציא ממון מיד המוחזק משום דמרן לא החליט בש"ע לפסוק בסתם כהרא"ש, ולא עוד אלא שכתב [חו"מ סי' ש"ג סע' ב'], י"א דחייב באונס גדול וכו', ועיין בשער אפרים סי' קכ"ב דף צ' ע"א, עכ"ל. וכונתו רצויה דהרב בעל שער אפרים הוקשה לו ע"ז ממ"ש מרן בש"ע סי' ע"ב ס"ב דאם נאנס המשכון, כגון שנלקח בלסטים מזויין וכיוצא בו משאר אונסים, ישבע המלוה שנאנס וישלם לו בעל המשכון את חובו ע"ש, הרי דפטור גם בשאר אונסין, ותירץ בזה דשאני מלוה על המשכון משום דאינו ש"ש ממש אלא דחשבינן ליה כש"ש משום פרוטה דרב יוסף וכדומה מש"ה פטרינן ליה בשאר אונסים, מה שא"כ בש"ש שקבל שכר על שמירתו דאז אינו נפטר אלא בלסטים מזויין דוקא, ע"ש. וכבר כתבתי לעיל בסי' א' ישוב נכון על זה ע"ש, ומ"מ מדברי שני המאורות הגדולים האלה למדנו שדעת מרן לחייב הש"ש אפילו באונסים גדולים. ודלא כהרב גו"ר שכתב שם בסי' ב' וז"ל בקצור, אכן על מה שהוסיף אומץ הרב הפוסק נר"ו שכתב שאף במקום שרגילים לפסוק אחר דברי מרן בש"ע אין להוציא ממון מיד המוחזק, משום דמרן ז"ל לא החליט בש"ע לפסוק סתם כהרא"ש כו'. לע"ד יש לערער על דברים אלו, ואומר דשלשה דרכים יש בדרכי הפסק וכו', הדרך הג' כגון זו דנ"ד ששונה הדין תחלה בלשון סתום ואח"כ כותב וי"א שמזכיר סברת החולקים בלשון י"א, הנה כונתו בזה לומר דחשיבא הך פסקא הלכה קבועה ואינו רשאי הדיין לפסוק כאותם שחולקים על סברא זו, ובכה"ג לא יוכל המוחזק לומר קים לי כהני פוסקים דפליגי על הרא"ש והטור, עכ"ל. וכאן יש ט"ס הניכר וצ"ל, ובכה"ג לא יוכל המוחזק לומר קי"ל כהני פוסקים (דפליגי על) הרא"ש והטור. שהרי כפי דבריו מרן פסק כדעת החולקים על הרא"ש והטור, ואיך כתב דלא יוכל המוחזק לומר קים לי כהני פוסקים דפליגי, אלא ודאי ט"ס הוא. ומ"מ מדבריו מוכח דס"ל דלא פסק מרן כדעת הרא"ש והטור, וכן דעת הפוסקים שהובאו בתשובה שבספר כרם שלמה הנז"ל.
 
ואחר שאלת המחילה אין נלע"ד לומר כן, אלא דדעת מרן לחייב, חדא שהרי לא כתב בהדיא ש"ש חייב בגנבה ואבדה אפילו שלא יהיה בלסטים מזויין, אלא סתם כלשון המשנה ואח"כ ביאר די"א דהאי גנבה דחייב בה היינו גנבה דלסטים מזויין. ואפילו את"ל דכונתו לומר דיש מחלוקת בזה, מ"מ הא קי"ל מחלוקת ואח"כ סתם הלכה כסתם, וכאן הגם שהביאו במחלוקת בסעיף זה מ"מ בסעיף השני [סי' ש"ג סע' ג'] סתם ואמר, ש"ש פטור מאונסים גמורים כגון לסטים מזויין, דמשמע דוקא לסטים מזויין כדעת התוס' והרא"ש ז"ל. וכן נראה ממ"ש בב"י בסי' הנזכר סק"ד, ונ"ל שאם נפלה דליקה כו', וכמ"ש לקמן בס"ד דמוכח בהדיא דכל שאינו לסטים מזויין חייב, וכן דעת הב"ח שכתב בסי' הנזכר ס"ב דכיון דחייבה התורה לש"ש בגנבה דקרובה לאונס אין חילוק בין אונס קטן לאונס גדול ולא מפטר אלא על ידי אונס כגון הפקדון שנשבר או נשבה על ידי גזלן. וראיתי להחכם הפוסק נר"ו בנו של הרב כרם שלמה שכתב בתשובה הנזכרת וז"ל, ומ"ש בס"ג דשומר שכר פטור כגון אונס של לסטים מזויין, נראה דלאו דוקא לסטים מזויין אלא ה"ה כל שאר אונסים כו', ולא הוצרך לפרש מפני שסמך אמ"ש בסי' ע"ב בדין מלוה על המשכון דפסק מרן דדינו כש"ש, וכתב שם דאם נאנס המשכון כגון שנלקח בלסטים מזויין וכיוצא בו משאר אונסים פטור, עכ"ל. והוא דוחק שיניח עיקר הדין ויסמוך על מ"ש גבי משכון, דאדרבה סתמא באתריה עדיף, ועוד שכבר כתבנו לעיל שאין סתירה ממ"ש גבי משכון למ"ש כאן, ע"ש.
 
ומ"מ לענין הלכה כ"ע מודו דדין ש"ש במחלוקת הוא שנוי, דלדעת התוס' והרא"ש והטור ודעמייהו הנקובים בשמות לעיל בסי' א' בכל אונסים חייב זולת בלסטים מזויין, ולדעת הרש"ל והש"ך ודעמיה ס"ל דכל ששמר כדרך השומרים פטור. וכבר כתבתי לעיל בסי' א' דפה מצרים יע"א לא נשמע דין זה דקים לי, ע"ש. וכעת מצאתי בספר הלכות קטנות ח"א סי' קפ"ב שכתב דבכל תחום א"י אין לומר קים לי נגד הרמב"ם ומהריק"א, גם בכל ערי ערבסתאן ובזמנו חזרו גאוני צפת תוב"ב וחדשו תוקף הסכמה זו וקבלתה, ע"ש. שוב מצאתי להרדב"ז בתשובה כ"י סי' אלף תצ"ח שהביא תנאי הקים לי וכתב דבארץ מצרים ובכל המלכות כלו וארץ תימן וארץ המערב לא מצי שום בעל דין לומר קים לי כפ' גאון נגד הרמב"ם ז"ל ועיין בתשובה מהריק"ש סי' צ"ג, ולפי שאינו נוגע לענינינו לא ראיתי להאריך בו.
 
ומעתה אסורה נא ואראה שאר הטעמים שכתב מהר"ם ן' חביב ז"ל בתשובה הנזכרת לחייב בנ"ד אי שייכי בנ"ד. והנה הטעם הא' שכתב הרב שם הוא דאף לדעת הרא"ש והטור דסברי דגנבה באונס גדול חייב הש"ש, היינו בסתם גנב דאינו מזויין, אבל גנב מזויין יש לו דין לסטים מזויין דהוא אונס כו', ע"ש. והנה הטעם הזה לא פליט מפלוגתא וכמ"ש שם הרב עצמו דלדעת המבי"ט מחייב בזה הש"ש, ע"ש. ומ"מ אין אנו צריכים להכניס עצמנו בזה כי בנ"ד לא היה לסטים מזויין אלא גנב אשר הטמין עצמו ועושה לו פותחת לפתוח המאכאזין כנזכר בשאלה.
 
עוד כתב טעם שני דהא דקי"ל ש"ש חייב בגניבה היינו כשהגנב הוא אחד, אבל אם הם שנים אע"ג דאינם מזויינים חשיב אונס כו', ע"ש. גם מזה אנחנו נקיים בנ"ד, דאפשר שלא היה כי אם גנב אחד, כיון שעשה זיוף במפתחות המאכאזין אינו צריך לאחרים כמו היכא שמשבר דלת או חלון וכדומה שא"א ליעשות יחידי.
 
עוד כתב טעם שלישי לפטור בנ"ד מצד מנהג המדינה וז"ל בקצור, דכל הפאטוריס הבאים להם סחורות שומרים הסחורות במאכאזינים במסגרות והולכים בלילה ללון בביתם, א"כ כל השולח סחורות ביד הפאטוריס שולח הוא שינהוג בהם הפאטור כמנהג המדינה, וכשם שאם התנה הש"ש להיות פטור מגניבה ואבדה יכול להתנות כן ופטור הוא כמ"ש הטור ומרן בש"ע סי' ש"ה כו', וזה דעת הרשד"ם בח"מ סי' קל"ד וסי' תנ"ט דרמז השואל. והנה מהרשד"ם בסי' קל"ד הביא דברי מהרי"א ות"ה והעלה דכיון דאנו הולכים בתר אומדן דעת המפקידים שכבר יודעים שהסוחרים אין להם מקום כל אחד אלא לפי מה שהוא, אין בין ש"ש לש"ח בזה שום חלוק וכ"כ בסי' תנ"ט על צורף שהניח שלשלת של זהב בחנות, אם ידוע דהיה מניח חפצי כלי זהב בחנות ובא ולן בביתו, אדעתא דהכי נותנין לצורף ואם נגנב משם פטור הצורף אע"ג דהוא ש"ש, וכ"כ בספר בני אהרן סוף סי' ק"ב יע"ש, ועיין במהרשד"ם סי' ק"ר והרש"ך ח"ב סי' ק"ק ולחם רב סי' ק"פ, עכ"ל. והרב גו"ר עשה עיקר מטעם זה כמבואר שם בסי' ב' וכתב וז"ל, ומתוך מ"ש לעיל נראה לע"ד דאין לסמוך על שאר הטעמים שכתב הרב המורה נר"ו, וכבר יספיק טעם זה לבדו ששנינו נתכווננו לדבר אחד לפטור את הפאטור כיון דכך הוא מנהגם בשמירת הסחורות, עכ"ל.
 
ואחר לחיכת עפר כפות רגליהם נלע"ד שאין מן המנהג ראיה, שהרי גם בעידנא דניימי אינשי חייב, ובודאי שמי שנתן לו לשמור ידע שצריך לישן שא"א לחיות בלא שינה ואדעתא דהכי נתן לו ואפ"ה אמרינן דחייב, וטעמא דכיון שהוא ש"ש מזלו גרם להתחייב. ומה שהביאו ראיה לדבריהם מדברי מהרשד"ם ז"ל נלע"ד שאין משם ראיה, חדא שהרי מדבריו שבסימן תנ"ט נראה להפך כמש"ל בסי' א' וכמ"ש לקמן בס"ד. ועוד שמהרשד"ם לא כתב כן בסי' קל"ד אליבא דכ"ע אלא אליבא דשאר רבוותא ז"ל דפליגי שכ"כ וז"ל, וא"כ אחר שראובן שמר כדרך הנהוג כו', נראה דמצי למימר קים לי כהני רבוותא, ויש לנו לומר כמ"ש אבי העזרי שהכל תלוי לפי המנהג, ויש לנו לומר שהמפקידים על דעת כן הם מפקידים וכמ"ש בת"ה ע"ש. ועוד דמהרש"ך ושאר הפוסקים פליגי עליה בהא, וכל הראיות שהביא יש לדחותם כנז"ל. וכעת מצאתי ראיתי להחכם הפוסק ה"י בנו של הרב כרם שלמה ז"ל שכתב כן בתשובה הנזכרת וז"ל בקצור, הנה הרואה יראה דברים הללו שהרב ז"ל הוא הוסיף מדעתו לומר דכיון דדיני שומרים לאו מילי פסיקתא נינהו אית לן לאפוקי ולעיולי כפי אומד דעתא, אבל אין שום פוסק שיאמר דבש"ש הכל תלוי לפי המנהג דהא דברי הר"י ברצלוני שהביא הרא"ש והטור סי' רצ"א [סע' כ'] מיירי בש"ח דוקא. ומ"ש עוד בשם מהרי"ק בשרש קל"א הוא ט"ס, דאדרבה בשרש קל"א כתב בהדיא דש"ש חייב זולת אם שמר תחת הקרקע, ודברים אלו שהביא מהר"י הם בשרש ו' ושם כשכתב דברים אלו נראה דבש"ח מיירי ע"ש. כו', וכן דברי אבי העזרי שהביא המרדכי הם הם דברי מהר"י ברצלוני דמיירי בש"ש כו', וכן ראיתי שכתב הרב מהרח"ש שם בהסכמתו ע"ד הרב משפט צדק דכל הפוסקים האומרים דבש"ש פטור מאונס גדול לא אמרו אלא בשמירת הכספים תחת הקרקע אבל בשאר השמירות אע"ג דשמר שמירה הראויה לאותו דבר ונהוג באותו מקום באופן שלא פשע, מ"מ כיון דאפשר לשמירה יותר מעולה אם נגנב והוא ש"ש חייב בדינו, ולא חשיב אונס דלהכי יהיב ליה אגרא, ובזה הוא שיש חילוק בין ש"ש לש"ח כו', ע"ש.
 
וגדולה מזו מצאתי אני הצעיר למהרח"ש שכתב בספר תורת חיים סי' צ' דאפילו בש"ח אמרינן דכספים אין להם שמירה אלא בקרקע שכתב וז"ל, אמנם בעיקר הדין יראה דצריך לעמוד, שהרי הרמב"ם וסמ"ג וא"ז כתבו סתם דאין שמירת כספים אלא בקרקע ולא חלקו כלל, גם ה"ה לא הזכיר דברי הר"י ברצלוני כו', באופן דנראה לי מתוך דבריהם דאין חלוק בין זמן התלמוד לזמן הזה, ודוחק לומר שנשתנה הדבר מזמן ת"ה ומהרי"ק לזמנינו כו'. אלא דבמסקנא דמלתא כתב שכבר הסכימו האחרונים דבזמן הזה ליתא להא דשמואל דכספים אין להם שמירה כו', ע"ש. והיינו דוקא בש"ח אבל לא בש"ש וכנז"ל. וכ"כ הרב בעל בני אהרן דף קמ"ג ע"ב וז"ל בקצור, כתב מהרי"ק ש"ש ששמר כספים בקרקע ונגנבו אם הוא חייב או פטור, עיין במרדכי כו', גם אנו נאמר שכל הפוסקים מסכימים לומר דש"ש לא נפטר בהכי זולתי התוס' שמסתפקים, ולא ידענו למה לא רמזם הרב ז"ל כו', ויש לדקדק בהרב איסרלן שבכתביו סי' קי"ג נשאל על אבן טוב שהשאיל שמעון לאשת ראובן ונגנב כו', והשיב כו', אבל לגבי שואל דמחייב באונסים פשיטא דלא מהני, וקשה דמשמע מדבריו דדוקא שואל דמחייב באונסין חייב אבל ש"ש יהיה פטור כו', ומיהו יש לדחות דאפשר דבמקום שנהגו לתת את שלו אליבא דכ"ע ש"ש יהיה חייב, לכן צ"ל דלרווחא דמלתא כתב הרב שואל, או שמא כיון דהשאלה היתה בנדון שלו בשואל נקט שואל, וכן יש לדקדק מדבריו דבתחלה כתב ש"ח משמע דלא מפטר אלא ש"ח, עכ"ל. ומן התימה על הרב ז"ל שזה הפך מ"ש בתשובה סימן ק"ב דגם בש"ש פטור מגניבה כזו, וכבר עמדתי על הך תשובה לעיל בסימן א' והרבתי להשיב עליה ע"ש, ומ"ש בכאן הוא העיקר.
 
וכעת נלע"ד לומר כדי שלא יהיו דבריו סותרים זה לזה דע"כ לא פטר בתשובה הנזכרת אלא מהטעם שכתב שם וז"ל, דשודד לילה לסטים מזויין מיקרי, ואע"פ שלא הוזכר בשאלה שהיה מזויין מ"מ בודאי שכך הוא, דמי הוא זה שבא לגנוב בלילה ולא יביא כלי מפצו בידו, ובנ"ד גנבים אלו שעלה בדעתם לבוז בז במקום חזק כזה כו', אינם באים כמו שבלול רק בדרך מסלול, ואיש כלי משחיתו בידו ובפרזלא דנורא ולמרחוק יריחו מלחמה, וכיון שכן אין לך אונס גדול מזה ופטור עליה ש"ש, עכ"ל. ובזה יתיישב מאי דקשיא לי לעיל בסי' הנזכר [לעיל סי' א'] על דברי הרב ז"ל איך הביא ראיה מתשובה הרב תם ן' יחייא סי' ג"ר, ואדרבה שם מבואר דבשומר שכר חייב עד שיהא יושב ומשמר כנז"ל, די"ל דכל כונתו היא להביא ראיה שסתם גנב שבא בלילה הוא לסטים מזויין שאם יראו אותו יפחדו ממנו, ודקדק זה ממה שלא הוזכר בשאלה שהיה לסטים מזויין ובתשובה כתב הרי לך דלדעת אלו בנ"ד שבא הגנב בלילה מזויין מיקרי אונס ופטור וצ"ל דס"ל שסתם גנב שהוא בא בלילה הוא בא מזויין. ומה שהביא אח"כ משם הר"י ן' יחייא הוא ענין אחר שרצה לראות אם היינו יכולים לומר שתהיה פטורה אפילו אם לא היה לסטים מזויין מאחר ששמרה כראוי, וע"ז הביא משם הר"י ן' יחייא דחייב כיון שלא היה מזויין, וה"פ ומה שיש לדקדק בזה אם רוקמת זו שמרה כדרך שמירת הדבר ההוא אי מיקרי אונס, והכונה אפילו בלתי לסטים מזויין, דאי בלסטים מזויין מה יש להסתפק והלא כבר כתב שהיא פטורה. ועוד שנראה שהוא ספק אחר שלא הוזכר עד עתה וכדכתיבנא. ומ"מ למדנו שגם הרב בני אהרן אזיל ומודה דבש"ש חייב אפילו שנתנו במקום שהוא רגיל ליתן את שלו ואפילו שמרם בקרקע.
 
ומ"ש דאדעתא דהכי שולח סחורותיו כו', וכשם שאם התנה ש"ש להיות פטור יכול להתנות כן ופטור. אחר שאלת המחילה נראה דלא דמי, דשאני התם דמתנה להיות פטור אבל הכא לא התנה להיות פטור ואדעתא דהכי יהיב ליה אגרא שאם יגנב ישלם לו, דאף על גב דאין בידו לעשות שמירה מעולה מזו מ"מ מזלו גרם שנגנב וחייב לשלם, דוגמא למבטיחים על הספינות שבשביל שכר מועט שנוטלים מתחייבים באחריות כל הספינה והכי נמי דכוותה.
 
ומ"ש מהר"מ ן' חביב בתשובה הנזכרת, וכן כתב הרב מהרשד"ם בסי' תנ"ט על צורף שהניח שלשלת של זהב בחנות, אם ידוע דהיה מניח חפצי כלי זהב בחנות אדעתא דהכי נותנים לצורף ואם נגנב משם פטור כו', כנז"ל. דברי הרב ז"ל שגבו ממני, דאחר לחיכת עפר כפות רגליו נלע"ד שאין זו כונת מהרשד"ם, וכדי לעמוד על אמתתם של דברים צריך לכתוב תחלה מ"ש בתשובה הא' הר"א אביוב ז"ל ואח"כ אעתיק תשובת הרשד"ם. דהר"א הנזכר כתב וז"ל בקצור, והיה נ"ל שחייב יעקב הצורף דהא הוא ש"ש ואינו פטור רק על אונס גמור או טבעה ספינתו בים, ואין לומר דהכא נמי הוי כמו טבעה ספינתו בים, דהא בטבע ספינתו יודע בבירור ששם נאבד, אבל הכא אינו יודע אם נגנב או נאבד שם, וכל שאינו יכול לישבע שהמים שטף הזהב חייב דש"ש הוא וחייב בגנבה ואבדה, והכא אם נגנב גנב הוא שגנבו דליכא לסטים מזויין כו', ועוד נ"ל דאפילו פשיעה איכא הכא, דהא אין דרך בני אדם להניח כסף וזהב במקום רעוע כמו החנות, שודאי שכל מה שהיה משלו היה מכניס בביתו אף על פי שהכל היה בחצר אחת, ואעפ"י שעתה בזמן הזה כבר כתבו הפוסקים דלא אמרינן כספים אין להם שמירה אלא בקרקע, דוקא שיהיה המקום ראוי לשמירה אבל במקום כזה שהוא מקום רעוע לעיני כל רואיו לא, ע"כ. וכונתו מבוארת דמתחלה רצה לחייב מטעם שאינו יכול לישבע שהמים שטפוהו, וא"כ אפשר שנגנב וש"ש חייב בגנבה ואבדה. ועוד אתי עלה מטעמא אחרינא דפשע במה שהניחו בחנות שהוא מקום רעוע, וכיון שכן אף אם נאמר שטבע במים הוא חייב, דכל שתחלתו בפשיעה אע"פ שסופו באונס חייב כמ"ש הפוסקים. ומהרשד"ם השיב על זה וז"ל, ומ"מ נראה בעיני שא"צ לאורך כי לדעתי דין זה יתבאר מתשובה הר"י בעל ת"ה והיה די בזה, מ"מ אני אומר כי כפי מה שלמדתי שהצורף חייב מטעם פשיעה אם לא שנאמר שהיה ידוע וברור שהצורף היה מניח שם בחנות חפצי זהב וכסף כו', דאי לא פשיטא דפשע וחייב, וא"ה מטעם [אחר] חייב כיון שש"ש צריך לישבע שנגנב ממנו החפץ, ואם כן היה צריך לידע שכשבא המבול היתה השלשלת ומסבת המבול נאבדה ואז הייתי פוטר אותו מחמת אונס, אבל פשיעה שהבנתי מדבריך שזה אינו יכול לישבע כך שמא נגנבה קודם, ומתוך שאינו יכול לישבע משלם, עכ"ל. ודברי מהרשד"ם בזה מגומגמים הרבה ויש בהם ט"ס הניכר ואני אפרש בס"ד.
 
והנה מ"ש שדין זה יתבאר מתשובת הר"י בעל ת"ה, נלע"ד שכיון בת"ה סי' של"ג שנשאל על ראובן שהפקיד אצל שמעון ק"ק זהובים, ושמעון הצניעם בחדרו שהוא כפת אבנים שאין שם הלוך בני אדם לחפש במקום ההוא אחר ממון כלל, ויהי לימים ברחה תרנגולת של לוי לאותו חדר דרך החלון ובקש משמעון לפתוח לו כפתו לחפש התרנגולת וכן עשה, ולוי נכנס וחפש התרנגולת בכל הזוויות עד שמצאה והלך לו, ולזמן מועט בא ראובן ותבע פקדונו והלך שמעון להביאו ולא מצאו, וטען ראובן פשעת שהנחת את לוי לחפש במקום שהיה מונח שם פקדוני, ופסק הרב ז"ל דהוא פושע במה שהניח את לוי לחפש במקום שהיה שם פקדונו. וכתב עוד שם וז"ל בקצור, ואם יטעון שמעון מאן לימא לן דבההיא שעתא דחפש לוי בחדרו היה הפקדון, דלמא כבר נגנב על ידי אחר ובההיא גנבה לא מחייבינן כי שמרתי כדרך השומרים. נראה דטענת שמעון בהא לאו טענה היא והטעם דכיון דכל שומר צריך שישבע שלא פשע היאך יוכל שמעון כאן לישבע שלא פשע, דלמא היה הפקדון בשעה שחפש לוי ונמצא שפשע בשמירתו כו'. וכ"כ בסוף השאלה דחייב שמעון לשלם הפקדון משום דלא שמרו כדרך השומרים, שהניח את לוי לחפש במקום הפקדון, ולא מהני ליה טענתא דכבר נגנב, דכיון דמחוייב הוא לישבע ואהא לא מצי לישבע וחייב, עכ"ל. ומכאן יש ללמוד לנדון מהרשד"ם דכיון דמחייב הוא לישבע שנאבדה השלשלת במים ואינו יכול לישבע דשמא נגנבה מקודם חייב.
 
עוד כתב הרב ז"ל מ"מ אני אומר שהצורף חייב מטעם פשיעה כו'. ר"ל וכיון שפשע בתחלה אע"ג שנאמר שנטבעה במים חייב משום דתחלתו בפשיעה וסופו באונס חייב, ואע"ג דלדעת הרב מהרשד"ם בעינן שיבא האונס מחמת הפשיעה כמבואר בתשובותיו סי' ת"ל, מ"מ ה"נ בא האונס מחמת הפשיעה, דאע"ג שגם בבתים נכנסו המים כמבואר בשאלה, מ"מ אלו היתה השלשלת בבית לא היתה נטבעת במים כיון שהיתה אצלו היה ממהר להצילה, משא"כ בהיותה בחנות דביני וביני נאבדה, אם לא שנאמר שהיה ברור כו', וא"כ אין כאן פשיעה.
 
כתב עוד, ואפ"ה מטעם אחר חייב, כצ"ל. כיון שס"ס צריך לישבע שנגנב ממנו, צ"ל שלא נגנב ממנו החפץ, והוא ע"פ מ"ש מהר"א אביוב שצריך לישבע שלא נגנב ממנו החפץ אלא שטבע במים, וא"כ היה צריך לידע שכשבא המבול היתה השלשלת כו', אבל פשיעה שהבנתי מדבריך, צ"ל כפי מה שהבנתי מדבריך שזה אינו יכול לישבע ומתוך שאינו יכול לישבע משלם, עכ"ל. זהו הנלע"ד להגיה בדברי מהרשד"ם, ובלתי הגהות אלו אין להם הבנה לדברי הרב ז"ל מחמת כמה קושיות הנופלות בדבריו כנודע לכל מבין, ואין צורך להאריך בקושיות. ומצאתי להחכם הפוסק בנו של הרב בעל כרם שלמה שהביא בתשובה הנזכרת משם ת"ח א' רשום ואת שמו לא הגיד שגם הוא ביאר כונת מהרשד"ם כמ"ש וז"ל בקצור, אך אי קשיא הא קשיא מ"ש עוד החכם השלם עצום ורב טוב לבית ישראל נר"ו דמהרשד"ם הסכים בהדיא בסי' תנ"ט ע"ד מהר"א אביוב דפסק כדעת הרב מהרש"ך כו', הגם שנראה שיש ט"ס, מ"מ האמת יורה שלא היה פוטר הרב להצורף אא"כ נאבדה מחמת המבול שהיה אונס גמור כמו טבעה ספינתו, הא נגנבה קודם הגם כי ידוע היה שהצורף מניח שם חפציו והמפקידים על דעת כן הפקידו עם כל זה אם נגנב מהם בלא אונס מבול היה חייב הצורף, ולא הצילו הרב ז"ל אלא שלא יהיה פשיעה בדבר אחר שעל דעת כן [הפקיד] שישמור שם הפקדון אצלו, והיינו כמו שפסק מהר"א אביוב ומהרש"ך, אם כן אף את"ל שאותה שבסי' קל"ד היא ממהרשד"ם אין להביא ראיה ממנה אחר שאין אנו יודעים איזה מהם כתב באחרונה, וא"כ אין לנו להניח דברי הכהן הגדול מהרש"ך, כי שפתי כהן ברור מללו לחייב את הש"ש בגנבה אם לא שיהיה אונס גמור מפני ספקו של מהרשד"ם, ע"ש.
 
ומ"ש הח' הפוסק הנזכר ה"י בביאור דברי מהרשד"ם וז"ל בקצור, נראה לע"ד לעשות הגהה קטנה וכצ"ל, וא"כ מטעם אחר היה חייב וכו', כיון שש"ש צריך לישבע, ואם כן היה צריך לידע שמסבת המבול נאבדה ואז הייתי פוטר אותו מחמת אונס, וכל זה היינו אומ' אם אנו אומרים דאין נותנים אותו אדעתא שישמור שם וכו', אבל אה"נ דאם היו נותנים לו אדעתא שישמור שם פשיטא דהיה פוטר אותו אפילו בלא סבת אונס, ע"כ דפח"ח. ודבריו תמוהים בעיני, דכיון דכתב מהרשד"ם שהצורף היה מניח שם בחנות חפצי זהב וכסף דאדעת זה היו מפקידים אצלו, א"כ איך כתב אח"כ דצריך לידע שמסבת המבול נאבדה, הלא בין כך ובין כך הוא פטור דאם מחמת המבול נאבדה פטור, ואם הגנבים גנבוה פטור ע"פ מ"ש בסי' קל"ד. וכבר ראיתי להחכם הפוסק ה"י שהרגיש בזה וכתב, וכ"ז היינו אם אנו אומרים דאין נותנים אותו אדעתא דהכי שישמור שם כו'. ואחר המחילה א"א לומר כן שהרי מדברי התשובה מוכח דמיירי דאדעת זה היו מפקידים אצלו כנז"ל.
 
עוד כתב החכם הפוסק הש"י וז"ל, או נאמר דמ"ש הרב ז"ל אז הייתי פוטר אותו מחמת אונס, לרווחא דמלתא קאמר כיון דכן היה בנ"ד, אבל אנה"נ דאם דעת המפקידים אדעתא דהכי הוה שהיו מפקידים אצלו כיון שהוא ג"כ מניח חפציו שם, ודאי דאפילו בלא אונס המבול היה פוטר אותו כו', ע"ש. וגם דרך זו א"א לומר, דהא לא ברירא ליה דכן היה בנ"ד כי לא ידע אם נגנבו קודם לכן או לאו כמוזכר בשאלה, ולכן הדרך שכתבתי בביאורו הוא הנכון בעיני. שוב מצאתי למרן ב"י בסי' ש"ג ס"ק ד' שכתב קרוב לזה וז"ל, בקיצור ונ"ל שאם נפלה דליקה בעיר ונשרפו חפצים שהוא ש"ש עליהם, אם ידוע בברור שנשרפו נשבע שנשרפו ופטור כו', אבל אם אינו יודע בברור שנשרפו רק שהיו בביתו או בחנותו ונשרף הבית או החנות אינו יכול לישבע שנשרפו, דשמא נגנבו ע"י גוים קודם שישרפו וחייב לשלם, אא"כ אותם גוים הם לסטים המזויינים כו', ע"ש. וה"ז ממש כמ"ש בדברי מהרשד"ם ז"ל.
 
והואיל ואתו לידן דברי מרן הנזכר יש לדקדק בהם, שהקשה הרב דורש משפט שכתב וז"ל, עיין במש"ל הב"י בשם תלמידי הרשב"א סי' (קצ"א) [רצ"א, דף ר"ט סוף ע"א] ובמ"ש ב"י לקמן בסי' ש"מ [בתחילת הסי' במחודשים א'] בשם נ"י דנ"ד דחולקים ע"ז ע"ש, מהרב ברוך אנג'יל נר"ו, עכ"ל. ובחפשי אמתחות האחרונים מצאתי להרב בני אהרן בתשובה סי' א' דף ג' ע"ב שעמד ע"ז, וכתב שדין זה במחלוקת הוא שנוי, דלדעת הרא"ש ות"ה ומהרי"ק ומהריב"ל ומהרשד"ם הו"ל מחוייב שבועה שאינו יכול ומשלם, ולדעת הנמוקי ותלמידי הרשב"א והמרדכי ישבע שאינו יודע ופטור. ומיהו לא העלה ארוכה לדברי מרן ז"ל איך קתני לה בסתם משנה דמשמע דאין חולק בדבר, ולפחות היה לו להביא דברי החולקים ולפסוק כמו שירצה. ונלע"ד לישב עם מ"ש הרב הגדול מרדכי קלעי בתשובה נדפסה שם בסי' ב' וז"ל בקצור, זולת דבר זה נהירנא ויתורץ מה שהקשינו לרבנים האחרונים, והוא דלא אמרינן מתוך שאינו יכול לישבע משלם אלא כשהיה לו לידע ולא ידע אבל בשאר דוכתי לא, וא"כ נוכל לומר דכל הני עובדי שכתבו האחרונים הו"ל לידע כו', ובנ"ד לא הו"ל לידע דהוא היה ירא לנפשו לברוח מן השריפה להציל עצמו ואנשי ביתו כו', ע"ש. והנה כפי חלוק זה מתישב מ"ש תלמידי הרשב"א ונמוקי יוסף לפטור משום דבנדון דידהו לא הו"ל לידע, לפי שבנדון תלמידי הרשב"א מיירי בשומר שמסר לשומר ואינו יודע אם נגנבה מהשומר השני או נאנסה, וכן נדון הנמוקי מיירי בשואל חמור לרכוב עליו שלוחו כו', משא"כ בנדון הרב ת"ה. ואע"ג דהרב כתב דבנ"ד לא הו"ל לידע דהוא היה ירא לנפשו לברוח מהשרפה כנז"ל, וא"כ בנדון מרן הו"ל לפוטרו מטעם זה יש לישב בדוחק דס"ל למרן כמ"ש הר"א אביוב בתשובה הנזכרת דכשם שמצא הגנב מקום ליכנס ולגנוב כך היה יכול לבא הוא ולהצילו ע"ש, וא"כ חשיב הו"ל לידע. ולענין הלכה העלה הש"ך בסי' רצ"א ס"ק מ"ד דכל שאינו יודע בברור שנאבד באונס חייב, ע"ש באורך.
 
עוד כתב מהר"מ [בן חביב] בתשובה הנזכרת טעם ד' דכיון דדין זה הוי פלוגתא דרבוותא לא מפקינן ממונא. אחר שאלת המחילה כיון שהוכחנו דלדעת הרמב"ם ומרן חייב בגנבה כזאת בודאי דמפקינן ממונא אפומייהו ככל אשר אנחנו עושים בכמה דינים כיוצא באלו.
 
עוד כתב טעם ה' דאף לפוסקים דש"ש חייב בגנבה דאונס גדול היינו כשלוקח שכר בהדיא על השמירה, אבל בנ"ד דאינו לוקח שכר שמירה אלא שכר טרחו דיינו שנחייב אותו בסתם גנבה לא בגנבה דאונס גדול כו'. אחר שאלת אלף מחילות נלע"ד דא"א לומר כן, דהא קי"ל דהאומנים שומרי שכר הם אע"פ שאינו נוטל שכר בהדיא על השמירה, כי עיקר שכרו על פעולתו ואפ"ה קרו להו ש"ש וחייבים אפילו בגנבה הקרובה לאונס, וכמ"ש מהר"א אביוב בתשובה הנז"ל ושאר הפוסקים הנז"ל. והגם שמהרש"ך כתב כן גבי נגנב המשכון, שאני התם דאין שם שכר כי אם משום פרוטה דרב יוסף, אבל שיש שכר בידו בעין כ"ע מודו שאין לחלק בינו לבין שאר שומרי שכר.
 
שוב מצאתי להחכם הפוסק הש"י בנו של הרב כרם שלמה שהרבה להשיב על דברי הרב בזה בתשובה הנזכרת ע"ש. ומ"מ לענין הלכה אין מי שיוכל להכחיש שענין זה לא נפיק מפלוגתא ובמחלוקת הוא שנוי כאשר כתבנו, ובכן באתרא דנהיגי לדון בקים לי כגון קושטנדינא וחברותיה בודאי דאין מוציאים מיד המוחזק, ואם הפאטור מוחזק יאמר קי"ל כמאן דפטר, ואם הסוחר מוחזק יאמר קים לי כמאן דמחייב. אמנם במקום שאין דנים בקים לי כגון ארץ ישראל וארץ מצרים יע"א וחברותיה אלא לעולם הולכים ע"פ דעת הרמב"ם ומהר"י קארו ז"ל חייב הפאטור לשלם במיטב. אמנם להיות שדברי הרמב"ם ומהרי"ק לא באו בזה מפורשים ויש לפרש באופן אחר, כאשר הורה גבר מהר"מ ן' חביב בתשובה הנזכרת והרב גינת ורדים הנה כי כן ראוי לעשות ביניהם אמת ומשפט שלום זו פשרה היכא שהפאטור מוחזק, אך בתנאי שישבע לו שבועת השומרים שסגר את הדלת של המכאזין בפותחת של עץ ושל ברזל כמנהג, דיש לחוש שמא הניח הדלת פתוח ולפיכך גנבו מה שגנבו ואח"כ סגרוהו, וגם צריך לישבע שהסחורות היו שם באותה הלילה ולא נשאם מהם בחוץ, וכמ"ש הרב גינת ורדים בתשובה הנזכרת. זה הוא הנלע"ד להלכה ולא למעשה, עד אשר יסכימו בזה הרבנים היושבים על כסא ההוראה. וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק חושן משפט כלל ב סימן א
 
ראובן ושמעון נשתתפו יחד בשחיטת עוף מכל מה שיזמין להם הש"י בכל שבוע, ולאחר זמן בא לראובן שכירות לילך עם גביר אחד ממצרים לרשי"ד, אם יש לשמעון חלק באותם מעות הבאים לראובן או לאו. ובו יתבאר אם מתקיימת השותפות בדבר שלא בא לעולם כגון שוחטים וחייטים וכיוצא.
 
שאלה. ראובן ושמעון נשתתפו יחד בשחיטת עוף מכל מה שיזמין להם הקב"ה בכל שבוע ושבוע, וקנו זה מזה לגמור ולקיים השותפות, ולאחר זמן בא לראובן שכירות לילך לשחוט עוף עם גביר א' בלכתו ממצרים יע"א עד הגיעו לרישיד במאה מיידיש כסף. עתה יורנו המורה לצדקה אם יש לשמעון חלק באותם מעות הנזכרים הבאים לראובן והם בכלל השותפות, שכך התנו ביניהם מכל מה שיזמין הקב"ה כו', והרי הם בכלל השותפות, או אם נאמר שמה שקנו זה מזה לא היה אלא על מה שיזמין הקב"ה פה מצרים, אבל דבר הבא מחוץ לעיר אינו בכלל השותפות, ושכרו כפול מן השמים.
 
תשובה. אני טרם אחל להשיב על טענות השותפים ראוי לידע תחלה ענין השותפות אם יש לו קיום והעמדה אם לאו. ובאמת כי הייתי רוצה לסלק את עצמי מענין זה משום דהוי פלוגתא דרבוותא, ומתירא אני להכניס ראשי ביניהם פן ירוצו את גולגלתי. אמנם להפצרת השואל לבלתי השיב פניו ריקם דחקתי ונכנסתי לפנים ממחיצתי, ובה' בטחתי שיהיה בעזרתי. וראשית כל בכורי כל צריך להקדים מ"ש הרמב"ם בפ"ד מה' שלוחין ושותפין [ה"ב], הביאו הטור בח"מ [ריש] סי' קע"ו וז"ל, האומנים שנשתתפו באומנות אע"פ שקנו מידם אינם שותפים, כיצד שני חייטים או שני אורגים שהתנו ביניהם שכל שיקח זה וזה במלאכתו יהיה ביניהם בשוה אין כאן שותפות כלל שאין אדם מקנה לחברו דבר שלא בא לעולם, אבל אם היו לוקחים הבגדים בממון עצמם ותופרים אותו ומוכרים ולוקחים השתי והערב ממעותיהם ואורגים ומוכרים ונשתתפו במעות שלוקחים בו הרי אלו שותפים כו', עכ"ל. והראב"ד השיב עליו וכתב, ורבותי הורו שאדם יכול להקנות את עצמו לחברו בקנין כדין עבדים, וכשם שמצינו באומרת יקדשו ידי לעושיהם, עכ"ל. ומרן הב"י הליץ בעד הרמב"ם בב"י בסי' הנזכר ובכסף משנה וכתב וז"ל, כונת הר"א לומר שכשם שהעבד משתעבד לעשות מלאכות שלא באו לעולם כיון שגופו הוא בעולם כך השותפים משתעבדים זה לזה, וי"ל דלא דמי משום דהתם משתעבד גופו בהדיא, אבל כאן אין שניהם משתעבדים זה לזה בפירוש והו"ל כמוכרים זה לזה דבר שלא בא לעולם דלא קנו, ומה שרצה להשוותו ליקדשו ידי אין הנדון דומה לראיה, דהתם מתורת קיום הנדר נגעו בה, וכמ"ש רבינו בהלכות מכירה פ' כ"ב [הט"ו] והל' ערכין פ"ו [ל"א], עכ"ל.
 
וראיתי למהרש"ך שכתב בתשובה ח"א סי' תפ"ה דף ר"ז ע"ב וז"ל, ואני בעניי לא זכיתי להבין דברי הרב נר"ו, כי הנה מתחלת דבריו יראה שאם שעבד גופו בפירוש דמהני כדין העבד, ובשותפים היינו טעמא דלא מהני משום שלא שעבדו גופם בפירוש, ואח"כ כתב, מה שרצה הראב"ד ז"ל להשוות ליקדשו ידי לעושיהם אין הנדון דומה לראיה דהתם מתורת קיום הנדר נגעו בה, ירצה דאפילו שעבד גופו בפירוש לא מהני בעלמא, דמאי דמהני ביקדשו ידי לעושיהם הוי מתורת קיום הנדר, ועוד קשה במ"ש דמאי דמהני ההיא דיקדשו ידי הוי מתורת קיום הנדר ואמר שכ"כ הרמב"ם פ"ו מערכין, ודבר זה לא ידעתי איך יצא מתחת ידי הרב נר"ו, כי ביקדשו ידי לעושיהם לאו דינא ולא דיינא דמהני כיון דידים איתנהו בעולם לא מיקרי מקדיש דשב"ל, ומעולם לא כתב הרמב"ם זה רק כשאומר על דשב"ל הרי עלי להקדישו הרי זה חייב להקדישו כו', באופן כי כל דברי הרב הנזכר צל"ע, ע"כ לשון מהרש"ך.
 
ואני בעניי ובשפלות ערכי נלע"ד ליישב קושית הרב ז"ל דכונת מרן היא לומר דלקושיא ראשונה שהקשה הר"א מדין עבדים לא דמי לנ"ד, דשאני התם שמשתעבד בפירוש. ולקושיא השנית שרצה להשוותו ליקדשו ידי, ר"ל דגבי יקדשו ידי אע"ג שאינה יכולה לשעבד גופה שהרי משועבד לבעל אעפ"כ קאמר דקדשי, ואם כן הכי נמי גבי שותפות נימא דמהני אע"פ שאין שניהם משעבדים זה לזה, משום הכי קאמר דשאני התם דמתורת קיום הנדר נגעו בה. ומה שהקשה הרב ז"ל דגבי יקדשו ידי לעושיהם טעמא דמהני משום דהוי דבר שבא לעולם דידים איתנהו בעולם כו', יש לישב עם מאי דאמרינן בפרק אע"פ [כתובות] דף נ"ט [ע"א], אלא אמר רב הונא בריה דרב יהושע באומרת יקדשו ידי לעושיהם דידים איתנהו בעולם, וכי קא אמרה הכי מי מקדשא הא משעבדא ליה, דאמרה לכי מגרשא, ומי איכא מידי דאלו השתא לא קדיש ולקמיה קדיש. ומסיק תלמודא לבסוף, אלא אמר רב אשי קונמות, הא אמרת שאני קונמות דקדושת הגוף נינהו וכדרבא דאמר הקדש חמץ ושחרור מפקיעים מיד שעבוד, ונקדוש מהשתא, אלמוה רבנן לשעבודא דבעל וכו', ע"ש. הרי דכפי המסקנא לא הוי טעמא דאומרת יקדשו ידי משום דידים איתנהו בעולם אלא משום דשאני קונמות שמפקיעים מידי שעבוד ואפילו בדשב"ל, וכמ"ש הרמב"ם בפי"ב מה' נדרים וז"ל, אמרה יקדשו ידי לעושיהם או שנדרה שלא יהנה במעשה ידיה אינו נאסר במעשה ידיה מפני שידיה משועבדים לו כו', אבל צריך הוא להפר שמא יגרשנה ותהא אסורה לחזור לו, עכ"ל. וכתב מרן בב"י בי"ד סימן רל"ד ובכ"מ שהר"ן הקשה על דברי הרמב"ם דבנדרה שלא יהנה ממעשה ידיה אמאי צריך להפר והא דבר שלא בא לעולם הוא, ותירץ מרן דכיון דקונמות חמירי דמפקעי מידי שעבוד חיילי אף על דבר שלא בא לעולם, והא דאמרינן דאין אדם מקדיש דבר שלא בא לעולם היינו דוקא במידי דאינו קדוש אלא קדושת דמים, ע"ש. הרי מבואר דכפי מסקנא דתלמודא אף בדבר שלא בא לעולם חייל הקונם, ומשום הכי לא תירץ מרן גבי יקדשו ידי דטעמא דמהני משום דהוי דבר שלא בא לעולם וכמ"ש, ועיין בהר"ש הלוי ח"מ סי' ז' וח'.
 
וראיתי להרב בעל לחם משנה בפי"ב מה' נדרים [ה"י] שהקשה על דברי מרן ממ"ש הרמב"ם בסוף פט"ו מה' מעשה הקרבנות [ה"ח] שכתב היתה בהמתו מעוברת ואמר אם תלד זכר הרי היא עולה כו', והתם קדושת הגוף ונקט מלתיה בהמה מעוברת משמע טעמא דהיא (מקודשת) [קדושה] דעובר בעולם, אבל אם אינה מעוברת לא קדשי כלל דאי לא לישמעינן אפילו אינה מעוברת, אלא ודאי דאפילו בקונם דהוי קדושת הגוף אין אדם מקדיש דשב"ל, ע"ש. ואחר שאלת המחילה נראה דהא לא קשיא, דאיכא למימר דהרמב"ם לישנא דמתני' נקט, דתנן בתמורה פרק ה' [כ"ד ע"ב], כיצד מערימים על הבכור, מבכרת שהיתה מעוברת ואומר מה שבמעיה של זו אם זכר עולה וכו'. והרמב"ם העתיק לישנא דמתני' כמ"ש שם הכ"מ. ומאי דנקט במתני' מעוברת לאו למעוטי אינה מעוברת, אלא לרבותא טפי דאפילו במעוברת דאיכא למימר מאחר שהעובר בעולם אינו יכול להקדישו ולפוטרו מן הבכורה, קמ"ל דיכול להקדישו וכ"ש היכא דאינה מעוברת, והרמב"ם לישנא דמתני' נקט ואין כאן קושיא לדברי מרן.
 
אמנם מה שיש להקשות בדברי מרן הוא מה שהקשה הרב בעל תי"ט בנדרים פי"א משנה ד' בד"ה על פיך צריך להפר, שכתב דטעמיה דהרמב"ם שכתב [נדרים פי"ב ה"י] דאפילו נדרה שלא יהנה במעשה ידיה צריך להפר, הוי טעמא כמ"ש הר"ן [נדרים פ"ה סוף ע"ב, ועי' הר"ן שם י"ג ע"ב וט"ז ע"ב] דכיון שהזכירה ידים אמרינן נעשה כאומרת יקדשו ידי לעושיהם. והקשה התי"ט וז"ל, ואני תמה מאד על הר"ן [כתובות דף כ"ג ע"ב מדפי הרי"ף] שתמה בזה על הרמב"ם במ"ש שכשנדרה שלא יהנה במעשה ידיה שצריך להפר, והא דשב"ל הוא, ע"כ. וגם הכ"מ נדחק בישוב זה, והרי הר"ן הוא בעל סברא זו בעצמו שכיון שהזכירה ידים אמרינן נעשה כאומר כו', ומאי קשיא ליה, וגם הרא"ש והתוס' והטור כתבו בסימן רי"ג דנעשה כאומר ושם כתב ב"י שכן דעת הרמב"ם וכו', אבל אי קשיא הא קשיא דהא תנן במשנה ד' פ"ה דכתובות המקדיש מעשה ידי אשתו וכו', ר' יוחנן הסנדלר אומר חולין, וטעמא משום דאין אדם מקדיש דשב"ל, וכן הלכה, והעתיקו הרמב"ם בפ"ו מהל' ערכין, ושם כתב דכי אמר יקדשו ידיך לעושיהן דקדיש, ותקשה דאם כן במקדיש מעשה ידים נמי תקדש כיון שהזכיר הידים כו', ע"ש.
 
ונלע"ד ליישב מה שתמה הרב על הר"ן שכיון שהוא בצלמו כתב דהוי כאומר יקדשו כו', יש ליישב דהר"ן ז"ל לא רצה לתרץ דברי הרמב"ם בזה מכח מה שפסק בפ"ו דערכין דהמקדיש מעשה ידי אשתו הרי זו עושה ואוכלת, דמוכח מהתם דס"ל דלא אמרינן נעשה כאומר יקדשו ידיך כו', ומשום הכי לא מצי לומר דטעמא דהכא משום דס"ל דאמרינן נעשה דהא איהו לא ס"ל הכי. וממ"ש בפ"ג דנדרים האומר קונם פי מדבר עמך דאסור, וטעמא הוי משום דאמרינן נעשה כאומר יאסר פי לדבורו, אין ראיה משם דהרמב"ם ס"ל דבכל דוכתא אמרינן נעשה כגון נדרה שלא יהנה במעשה ידיה וכמו שחשב הרב בעל תוס' י"ט, דאחר שאלת המחילה נראה שאין הנדון דומה לראיה, דשאני התם לפי שלשון הנודר משתמע לתרי אנפי וכמ"ש מרן בב"י י"ד סי' רי"ג משם הר"ן [נדרים י" ע"ב] וז"ל, ונתן טעם לדבר משום דהא דאמר קונם פי מדבר עמך משמע דקונם קאי אדבור ומשמע נמי דקאי אפה, הלכך כיון דסתם נדרים להחמיר אמרינן דאפה קאי ופיו דבר שיש בו ממש הוא כו', ע"ש. אמנם בנ"ד כשנדרה שלא יהנה במעשה ידיה דלא משתמע שאומרת יקדשו ידי לא אמרינן ביה נעשה. ועוד דשאני התם דאיכא אומדנא דמוכח שפירוש מ"ש קונם פי מדבר עמך היינו יאסר פי לדבורו, מדקאמר פי מדבר עמך ולא קאמר שאני מדבר עמך וכדדייק התם תלמודא הכי, מה שא"כ בנ"ד שאין הוכחה שפירוש מה שנדרה שלא יהנה במעשה ידיה היינו יקדשו ידי, ומש"ה לא מודה הרמב"ם בזה, ולזה תמה עליו הר"ן וגם הרב כ"מ נדחק בתירוצו.
 
ומ"מ דברי הכ"מ בפי"ב מהלכות, נדרים מגומגמים מאד לע"ד. שכתב וז"ל, וסובר עוד רבינו דהשתא דאסיקנא כדרבא דאמר הקדש מפקיע כו', שפיר מיתסר עליה דבעל כו', דהא ידים גופייהו קדושות כו', הלכך בין באומרת יקדשו ידי בין באומרת קונם מעשה ידי כו', חל הנדר לכשתתגרש, עכ"ל. ולכאורה נראה שהם דברים מיותרים, שהרי כבר תירץ בקצור דשאני קונמות כיון דחמירי חיילי אף על דשב"ל, ומה צורך לכל האריכות הזה. עוד יש להקשות דלכאורה דבריו סותרים זה את זה, דמעיקרא קאמר דהא ידים גופייהו קדושות, ומשמע דטעמא הוי משום דידים איתנהו בעולם, ובתר הכי קאמר בין באומרת יקדשו ידי בין באומרת קונם מעשה ידי חל הנדר, וזה הפך הקודם וצ"ע. ומ"מ למדנו מדברי מרן הכ"מ דהרמב"ם ס"ל דגבי קונמות אף בדשב"ל חייל, ומ"ה לא כתב מרן בכ"מ פ"ד מה' שותפים דטעמא דמהני ביקדשו ידי משום דהוי דבר שבא לעולם, וכמ"ש הרש"ך דליתא דאף בדשב"ל מהני. ומ"מ דברי הרב כ"מ שם קשים להולמם, דנהי דלא מצי למימר דטעמא הוי משום דידים איתנהו בעולם כנז"ל, מ"מ הו"ל למימר הטעם העקרי דהיינו משום דשאני קונמות וכמו שתרצו בגמ', ולמה ליה למימר דהתם מתורת קיום הנדר נגעו בה כו'. ויש לישב בדוחק דמאי דמשני דהתם מתורת קיום הנדר נגעו בה היינו משום דתשובה זו מרווחת היא, דאף במקום שלא הזכיר קונם חייב לקיים דבריו מתורת קיום הנדר, וכמ"ש הרמב"ם פ"ו דערכין, ואין הכי נמי דהכא היינו טעמא משום דשאני קונמות וכנז"ל, וזה דוחק וצ"ע.
 
היוצא ממ"ש דהרמב"ם והראב"ד פליגי בענין זה, דלהרמב"ם כיון דהוי דשב"ל לא מהני ולהראב"ד מהני, וכתב הטור ח"מ [ריש סי' קע"ו] שהרמב"ן ס"ל כדעת הרמב"ם, והרא"ש כדעת הראב"ד וכן דעת הרשב"א בתשובה, וכן דעת ר"ת ומהר"מ ורבינו קלונימוס והרב בעל העטור, כמבואר באורך בדברי מהרי"ק שרש קפ"ב ע"ש. ולענין פסק הלכה הנה מהרי"ק כתב בשרש הנזכר דמאחר דכל הני רבוותא חולקים על ר"מ והרמב"ן וגם מהר"ם דבתרא הוא חולק ראוי הוא לנהוג כר"ת כו', דכמו שאנו אומרים דמאביי ורבא ואילך קי"ל כבתראי, וטעמא משום דבתראה ידע טעמא דקמאה טפי מינן ואפ"ה נחלק עליו כו', וה"נ יש לנו להלוך מאותו טעם עצמו אחר הפוסקים האחרונים לפי הנלע"ד, וכן מנהגנו בכל מקום להלוך אחר הפוסקים האחרונים, וכ"ש הכא דרוב הפוסקים חולקים על הרמב"ם דיש להלך אחר רוב הפוסקים, עכ"ל. ומדבריו אלה משמע דלא פסק כאידך רבוותא אלא משום דמהר"ם דהוא בתראה ס"ל, והטעם השני דרובא עשאו סניף לדבר, וא"כ לדידן דמרן הב"י דהוא בתראה מכולהו פליג אכל הני רבוותא, כמו שפסק בשלחנו הטהור סי' קע"ו ס"ג שהעתיק דברי הרמב"ם ע"ש, אית לן למפסק כותיה דהלכתא כבתראי, ואע"ג דמור"ם בהגהה פליג עליה אין לנו אלא דברי מרן ז"ל.
 
אמנם מצאתי להרשד"ם דהוי בתראה טפי ממרן שכתב בתשובה ח"מ סי' קע"ז וז"ל, עוד טעם אחר שכתב הריב"ה [חו"מ סי' קע"ו] וז"ל, והרמב"ן כתב כדברי הרמב"ם שנים שהתנו כו', ואע"ג דהראב"ד והרא"ש פליגי על זה מ"מ כל היכא דאיכא פלוגתא דרבוותא לא מפקינן ממונא כו', אלא שאני רואה שכתב מהרי"ק בתשובה בשרש קפ"ב דלא קי"ל כהרמב"ם והרמב"ן כיון דכל הני רבוותא פליגי עליהו כו', ונלע"ד שכן פשט המנהג וראוי לעשות כן אחר שמהרי"ק הוי בתראה טובא ופסק למעשה כהדין רבוותא דסברי דכל תנאי שמתנים השותפים אהדדי כו' תנאם קיים, וא"כ בנ"ד היה חייב יאודה לפרוע חלקו כו', ע"ש. הרי מבואר בדבריו דס"ל דלית הלכתא כהרמב"ם ואפילו אפוקי מפקינן ממנה דלא כהרמב"ם, וכ"כ בתשובה סי' קס"ח ע"ש. איברא דאין להביא ראיה מדברי מהרשד"ם אלו, שהרי הוא עצמו כתב להפך מזה בתשובה סי' קנ"ד וז"ל, ואם כן מעתה אע"ג שמהרי"ק כתב דרוב הפוסקים פליגי על הרמב"ם והרמב"ן ושיש להלך אחריהם כו', מ"מ דעתי הוא כו', שהיה יכול הנתבע לטעון בענין כזה קים לי כהרמב"ם והרמב"ן כו', וגם אפשר שמהרי"ק כתב לרווחא דמלתא וסמך על מה דקאמר לקמן שאפילו הרמב"ם והרמב"ן יודו כו', ע"ש. וכ"כ בתשובה סי' שצ"ה וז"ל, ואע"ג שכתב מהרי"ק שראוי לפסוק כר"ת, מ"מ אכתי אית לן למימר שאין הדין כן, כי מיניה וביה אית לן ראיה למימר הכי, שהרי הוא לא הביא כי אם סברת הרמב"ם והרמב"ן ועשה מהכת החולקת על אלו רבים, ואני רואה שאינו כן כי רבים אשר אתנו והם פוסקים מובהקים, הרי"ף והרמב"ם וסמ"ג וא"ז והרא"ש ובנו ועוד שנמצא בתשובה שנהגו לפסוק כהרי"ף כאשר אין התוס' חולקים עליו, ובנ"ד נראה שלא נמצא שהתוס' חולקים אדרבה נראה שכיון שהרא"ש מסכים לדעת הרמב"ן כו', ע"ש. וקרוב לזה כתב בתשובה סי' תי"ג ע"ש. ודבריו צ"ע שדבריו סותרים זה את זה כנזכר, ועוד צ"ע מ"ש דהרא"ש ובנו ס"ל כדעת הרמב"ם, והלא הטור כתב בסי' קע"ו [סע' ה'] שדעת אביו הרא"ש היא כדעת הראב"ד, ובן אצל אביו בקי טפי מינן, ועוד דודאי דהטור ס"ל כדעת אביו מסתמא, ודבר זה מבואר הרבה בספרי הפוסקים, ואיך כתב הרב ז"ל דהטור ס"ל כדעת הרמב"ם. ועדין יש לדקדק הרבה דקדוקים באלו התשובות שזכרתי, אך לאהבת הקצור לא אאריך יותר והכל צ"ע. אחר זמן אינה ה' לידי ס' מורה צדק כו', ככתוב בסוף הפסק.
 
ומאחר שהעלינו דהוי פלוגתא דרבוותא לא מפקינן ממונא מיד ראובן כמ"ש הרדב"ז בתשובות סי' קפ"א וז"ל, ומינה נמי דאפילו אם היה הדבר מחלוקת פוסקים לא מפקינן מיניה ממונא אם לא יהיו הרוב שאנו רגילים לפסוק שהם כו', או אם יהיה אתריה דמר דאז אני רגיל לעשות מעשה כמותו אפילו לאפוקי ממונא וכו', ע"ש. ובנ"ד הרמב"ם דהוא מארי דאתרא ס"ל דאין השותפות כלום וכל מה שהרויח הוא לעצמו, ומרן הש"ע נמי הכי ס"ל, לית דין ולית דיין דלימא שיוציאו ממון מראובן לתת לשמעון, ועוד דבנ"ד שני עמודי ההוראה שהם הרי"ף והרמב"ם ס"ל דאין שותפות זו כלום כמש"ל בשם הרשד"ם, ואם כן פשיטא שמה שנתנו לראובן הוי לעצמו ומן הטעם שכתבתי.
 
אמנם אלו היה השותפות קיים לא היתה מועילה כלום טענת ראובן שטען שכיון שהוא בדרך רשיד אינו נכנס בכלל השותפות אינה טענה כלל, שהרי כתב הרמב"ם בריש פ"ה מה' שלוחים ושותפות [ה"ב] וז"ל, א' מן השותפים שעבר ומכר בהקפה או פירש בים או הלך למקום אחר או שנשא ונתן בסחורה אחרת, וכן כל כיוצא באלו הדברים, כל פחת שיבא מחמת שעבר חייב לשלם לבדו, ואם היה שם שכר השכר לאמצע וכו', ע"ש. וכן פסק מרן בשלחנו הטהור בסי' קע"ו ס"י ע"ש. וא"כ בנ"ד פשיטא שחייב ליתן לו מחצית השכר שהרי הוא חייב לישב עמו כאן ולטרוח כמותו ולתת לו מחצית השכר כל ימי משך השותפות, ועכשו שהלך לעיר אחרת חייב לתת לו מחצית השכר שבה לו בין בדרך בין בעיר בכל מקום אשר תדרוך כף רגלו. ועוד יש להביא ראיה לזה ממה שפסק מרן בריש סי' קע"ח [סע' א'] וז"ל, שותפים שבקש אחד מהם מן המוכס שימחול לו ומחל לו היא לאמצע כאלו הוא שלוחם לבקש בשביל כולם וכו', ע"ש. ומשמע שאפילו אמר אני מוחל בשביל פלוני כיון שהוא בקש (ממנו) [ממני] תחלה מיקרי שלוחם וחולקים, אם כן כ"ש בנ"ד וחולקים. איברא דיש מקום לדחות מ"מ יש להביא ראיה כו', גדולה מזו ממה שכתבו הגהות מיימון פ"ה מה' שותפים [ס"ק ה'] ז"ל, שני בני אדם שהיו שותפים ויצאו בעיר וראה אחד מהם ארנקי בבית הגוי והלך וגנבו, ואמר לחברו שאין לו חלק בו כי לגנוב לא היו שותפים, לפי מאי דקי"ל כו', דאחים שיצא אחד מהם ללסטם או לגנוב בלא דעת חברו דחולקים, עכ"ל. הביאו מור"ם בהגה סימן קע"ו סי"ב ע"ש. והדברים ק"ו, ומה מציאה וגנבה שאין הדעת נותן שנשתתפו על זה חולקים, כ"ש בנ"ד דפשיטא דחולקים. ואע"ג דכתב הרב בעל (הש" סק"ט) [אולי צ"ל: הש"ך ס"ק כ"ז] וז"ל, דין זה אינו נראה בעיני וכו', ועוד ק"ל על הרב דהא בירושלמי מדמה להדיא מציאה או גנב או גזל להדדי ואם כן מאחר דבמציאה קי"ל דהרי הוא לעצמו וכמש"ל סי' ס"ב סקי"ב א"כ ה"ה הכא וצ"ע, עכ"ל. ואם כן לא קי"ל כהרב בהגהה, וכמו שהכריח הש"ך שם שכן דעת מרן הב"י וכן עיקר. מ"מ לא קשיא לנ"ד, דאפילו מאן דפליג התם בנ"ד מודה דשאני התם דלא שייך כלל לענין השתוף ומשום הכי אין חולקים, אמנם בנ"ד דהוי מענין השתוף פשיטא ודאי דחולקים וכמ"ש, וקרוב לזה כתב מהרשד"ם בתשובה ח"מ סי' קס"ח ע"ש. והואיל ואתו לידן דברי הש"ך יש לדקדק בהם דאפילו מאי דס"ל דההיא דסי' ס"ב שכתב מרן, וכן אחד מן האחים שנושא ונותן בתוך הבית ושטרות עשויים על שמו ואומר שלי הם שנפלו לי מבית אמי או מציאה מצאתי או מתנה נתנה לי עליו להביא ראיה כו'. ומכח זה כתב הש"ך כאן ושם בסי' ס"ב ס"ק י"ב דמשמע מכאן דשותפים שמצא אחד מהם מציאה הוא לעצמו, ודבריו תמוהים הם בעיני דאם כן היה ראוי שהרב בהגהה יחלוק על מרן שם בסי' ס"ב ומפני מה לא הגיה עליו כלום. ועוד ק' שמרן הב"י בסי' קע"ו הביא בשם הגהות מיימון הך דגנבה דחולקים וכתב עליו מרן ז"ל וז"ל, ונראה דאין מהירושלמי ההוא ראיה דהתם בתמיהא אמר כו', וכן פירש בעל העטור וכו', ע"ש. ואם איתא דהך דאחים הוי הפך זה, היה לו להביא הכרח לדבר שעל כרחך לומר דהוי בתמיהא מההיא דאחים שפסקה הרמב"ם בפ"ט מה' נחלות דמוכח מינה דגנבה ומציאה אין חולקים כפי דברי הש"ך, ולכן נלע"ד שמ"ש או מציאה מצא אין הכונה שמציאה מצא עכשיו בזמן השותפות כי היכי דתדוק מינה דמציאה שמצא השותף הוי לעצמו, אלא הכונה שמצא מציאה קודם זמן השותפות דהיינו קודם מיתת האב, ומשום הכי לא הגיה עליו מור"ם כלום שהבין כונתו כמ"ש, וגם מרן לא הביאו להכרח משום דאפשר למדחי שפירושו כמ"ש.
 
הכלל העולה מכל מה שכתבתי הוא דאין בטענת ראובן כלום וחייב לתת לשמעון מחצית השכר, וכל זה אלו היה השותפות קיים, דהיינו אלו היה בדבר שבא לעולם, אמנם מאחר שאין השותפות קיים משום דהוי דבר שלא בא לעולם אין מוציאים מראובן לתת לשמעון. זהו הנלע"ד, ואל אמת ינחנו בדרך אמת ויראנו מתורתו נפלאות, אכי"ר. וכשהרציתי הדברים לפני הרב המחבר כתב בזה עלי ברמז וזאת תשובתי על דבריו.
שו"ת פרח שושן חלק חושן משפט כלל ב סימן ב
 
על הענין הנזכר לעיל ביתר שאת ויתר עז.
 
כתב הרב המחבר בכלל ג' סי' מ"ט וז"ל, ומהריק"ש [לחו"מ סי' קע"ו סע' ג'] כתב וז"ל, רבים חולקים על זה וסוברים שב' שנשתתפו באומנותם נעשו כשכירים זה לזה, ואינם יכולים לחזור בהם על מה שכבר הרוויחו אפילו בלא קנין, אבל להבא יכולים לחזור בהם כדין פועל, ומיהו אם התנו כל בעלי אומניות אפילו לסברה ראשונה תנאם קיים בלא קנין והמוציא מחברו עליו הראיה ע"כ. וראוי להתישב בכונת מהריק"ש, שמתחלת סגנון דבריו משמע שראוי לדון כסברת החולקים שהמה הרבים. גם ראוי להתישב בחלוקה הב' שכתב שאם התנו כל בעלי אומניות כו', וא"כ מה מקום למה שכתב בחתום דבריו שהמוציא מחברו עליו הראיה כו', שדין זה הוא מוסכם ואין בו מחלוקת, ועל כן על כורחך לומר דמאי דקאמר דהמוציא מחברו עליו הראיה קאי ארישא דמלתיה כדעת הרמב"ם [שלוחין ושותפין פ"ד ה"ב] והחולקים עליו כו', אך קשה שבתחלה משמע דראוי לפסוק כחולקים על הרמב"ם לגמרי ואיך כתב אח"כ דהמוציא מחברו עליו הראיה דמשמע דשקולים הם שתי סברות הללו. ונראה לתרץ בדוחק שבתחלה הסביר דעת החולקים ושראוי מפני כן לפסוק כמותם, אכן אי אכתי הדיין לבו נוקפו לחוש לסברת הרמב"ם, אעפ"כ ראוי לדון דהמוציא מחברו עליו הראיה ולזכות את המוחזק אע"ג דלהוי שלא כסברת הרמב"ם. ובאמת שדברי החולקים על הרמב"ם ניחא טובא וראוי לפסוק כמותם אפילו להוציא משכנגדו, וכן היא מסקנת האחרונים ז"ל, עכ"ל.
 
ומסגנון דבריו נראה שגורס בדברי מהריק"ש שהמוציא מחברו עליו הראיה ולפיכך הוצרך הרב להאריך ולידחק בפירושו, אמנם הגרסא שבידינו בדברי מהריק"ש היא והמוציא מחברו עליו הראיה בוא"ו, וכמו שהעתיק הרב בתחלת דבריו ופירושו לע"ד נראה ברור שכתב, דע לך שרבים חולקים על זה כו', ולזה המוציא מחברו עליו הראיה ולעולם מצי המוחזק לומר קים לי כהרמב"ם או כחולקים עליו, וכן כתב מהרשד"ם בתשובה סי' קנ"ד הובאה לעיל בדברינו הראשונים וז"ל, וא"כ מעתה אע"ג דמהרי"ק ז"ל [שורש קפ"א] כתב דרוב פוסקים חולקים על הרמב"ם והרמב"ן ושיש להלך אחריהם כו', מ"מ דעתי הוא כו', שהיה יכול הנתבע לטעון בענין כזה קי"ל כהרמב"ם והרמב"ן כו', ע"ש. וא"כ בנ"ד פשיטא דיכול ראובן לומר קים לי כהרמב"ם והרמב"ן דס"ל דאין שותפות זו כלום ואין מוציאים מידו כלום, כ"ש לסברת הרדב"ז בתשובה סי' קפ"א שכתבנו בדברינו הראשונים ע"ש. ומ"ש שהריק"ש הסביר דעת החולקים ושראוי מפני כן לפסוק כמותם, לא ידעתי היכן מצא מעכ"ת זה בדברי מהריק"ש. ומ"ש שכן מסקנת האחרונים לפסוק כדעת החולקים על הרמב"ם, לא ידעינא מאן נינהו הני אחרונים, דהא אפילו מהרי"ק אין הכרח בדבריו דס"ל לפסוק במעשה דלא כהרמב"ם, וכמ"ש מהרשד"ם בתשובה הנז"ל ע"ש.
 
עוד כתב הרב וז"ל, אמנם אין אנו צריכים לזה שהמנהג פשוט הרבה לקיים השתוף בכיוצא בזה, וא"כ אפילו לסברת הרמב"ם שתוף זה מתקיים וכדברי מהריק"ש, עכ"ל. איברא דאם נהגו לקיים השתוף בכיוצא בזה פשיטא ודאי ששתוף זה קיים, דדבר זה מוסכם מכל הפוסקים שהמנהג עיקר גדול בדיני ממונות אע"פ שהוא נגד הדין. אמנם אני שאלתי את פי סופר העיר ואמר לי שבענין דבר שלא בא לעולם כותבים ונתחייב פלוני לפלוני כך וכך, וזה מורה דנתפשט המנהג כדעת הרמב"ם, ולזה בדבר שלא בא לעולם כדי שיתקיים השתוף כותבים ונתחייב דמהני אליבא דכ"ע, וכמ"ש מרן בשלחנו הטהור סי' (ס"ו) [ס' סע' ו'] וז"ל, המחייב עצמו בדשב"ל או שאינו מצוי אצלו חייב, אע"ג דאין אדם מקנה דבר שלא בא לעולם מ"מ כשהקנה לו בלשון מכר כו', אבל בלשון חיוב כו', חייב, ע"ש. וכ"כ מהריב"ל בח"ב סי' ל"ח אחר שהביא מחלוקת הרמב"ם והראב"ד בזה כתב וז"ל, וכד מעיינן שפיר אשכחן דאפשר למעבד תקנתא אליבא דכלהו רבוותא, והוא כשיחייב כל א' מהאחים את עצמו בקנין לחלוק עם אחיו, ע"ש. ועיין בהר"ש הלוי ח"מ סי' ז' וח' שהאריך בזה ע"ש. וא"כ בנ"ד שלא היה שטר ביניהם אלא קנין בלבד לקיים השתוף קנין דברים בעלמא הוי ואין כאן שתוף כלל.
 
עוד כתב הרב וז"ל, ותו דאפילו שלא היה מנהג קבוע מ"מ כיון ששותפים אלו הם קבעוהו לעצמם שכבר התחילו בשותפות זו זמן רב כו', הלא גם עתה שנזדמן לראובן ריוח מרובה ראוי להם לקיים מנהגם שנהגו עד עתה זה כמה ימים, ולאו כל כמיניה דראובן להפריד חבילה שביניהם בריוח שכבר הרויחו כו', ובפ"ק דבבא בתרא דף ט' [ע"א] בהנהו תרי טבחי דאתנו אהדדי דכל מאן דעביד ביומא דחבריה נקרעו למשכיה, שכתב שם הר"ן דהיכא דליכא פסידא לאחריני תנאיהו תנאה, ומייתי לה ב"י בס"ס רל"א [דף קי"א ע"א], וא"כ שורת הדין נותנת שאינם יכולים לחזור בהם בריוח שכבר הרויחו, ואפשר שגם הרמב"ם יודה בכה"ג דנ"ד דכל מה דלא מפשי פלוגתא ניחא טפי, עכ"ל.
 
ואחר שאלת המחילה רבה נלע"ד דאין ראיה כלל מההיא דתרי טבחי, שהרי הרמב"ן [לב"ב ט'] כתב דדוקא היכא דאתנו כל טבחי מתא או כל בני האומנות אבל תרי תלתא לא, וכן דעת הרמב"ם שכתב בפי"ד מה' מכירה [ה"י], רשאים אנשי אומניות לפסוק ביניהם שלא יעשה [אחד] ביום שיעשה חברו וכיוצא בזה וכל מי שיעבור על התנאי יענשו אותו כך וכך כו'. וכתב עליו הרב המגיד וז"ל, וכתב הרמב"ן בשם הרב אלברצלוני דדוקא בתנאי כל האומנים שבאותו אומנות (היא), עכ"ל. וכן כתב מרן הש"ע בסוף סי' רל"א [סע' כ"ח], רשאים בעלי אומניות כו', וכתב עליו מור"ם והא דבני אומניות יכולים לתקן תקנות היינו כולם ביחד אבל ב' וג' מהם לא מהני, ע"ש. וכן נראה דעת הרב אלפס. ומחלוקתם תלוי בגרסת הגמ', וכמ"ש מהרי"ק בשרש (קפ"ב) [קפ"א] ע"ש. ומה שכתב הרב שאפשר שגם הרמב"ם יודה בכה"ג נוראות נפלאתי ע"ז, שהרי מבואר בדברי מהריק"ש דהרמב"ם פליג שהרי כתב על דברי הש"ע שהם דברי הרמב"ם וז"ל, רבים חולקים על זה כו', ואינם יכולים לחזור בהם על מה שכבר הרויחו וכו'. מוכח מכאן דלדעת הרמב"ם אף על מה שכבר הרויחו חוזרים וכן נראה מדברי מור"ם בהגהה ע"ש. וכ"כ מהרי"ק בשרש הנזכר דזו היא סברת הראב"ד ע"ש. ואינו מודה הרמב"ם לדברי החולקים אלא היכא שהתנו כל בעלי האומנות וכמ"ש מהריק"ש. וכן כתב מהרי"ק בשרש הנז"ל, ונלע"ד דכן ס"ל הרמב"ם דהיכא שכל אומני העיר הסכימו להשתתף כו', ואין א' מהם יכול לחזור בו כו', דע"כ לא פליג ר"מ על שאר פוסקים אלא בשני שותפים בעלמא כו', אבל היכא שכל בני האומניות התנו להשתתף מודה הוא דרשאים הם כו', ותדע דכן הוא כו', דאטו ר"מ תנא הוא דלפלוג אתוספתא דר' חייא דקתני [תוספתא ב"מ פי"א הי"ב], רשאים הצמרים והצבעים כו', ע"ש.
 
והואיל ואתו לידן דברי מהרי"ק יש לדקדק בהם, למה לו להכריח דר"מ ס"ל דרשאים הצמרים כו', משום דאטו ר"מ תנא הוא כו', היה לו להכריח מטעם שהרי רמב"ם פסק לבריתא זו בפי"ד מה' מכירה [ה"י] שהעתקנו לשונו לעיל, וגם בפי"ב מה' גזלה ואבדה [הי"ב והט"ו] כתב וז"ל, רשאים החמרים להתנות ביניהם כל מי שתאבד ממנו חמור מבני השירא מעמידים לו חמור אחרת כו', רשאים הספנים להתנות ביניהם כל מי שאבדה לו ספינה מעמידים לו ספינה אחרת כו'. וכן פסק מרן בש"ע סי' רע"ב [סע' ט"ז וסע' י"ח] ע"ש. וא"כ היה לו לומר דלא אפשר דפליג שהרי הוא פסק להך בריתא, ויש לישב בדוחק וצ"ע. אחר כותבי זה מצאתי למהרשד"ם בתשובה סי' שצ"ה שהרגיש בזה והניחו בצ"ע, ע"ש.
 
עוד כתב הרב וז"ל, אמנם מטעם אחר יש לפטור את ראובן לפי שהולכים בממון אחר אומדנות כו', וההשתדלות שחייבו עצמם כי הוא דוקא לכשיזדמן לעשות מלאכה זו בעיר לא לצאת חוץ למדינה, ואם עשה א' מהם כן מה שהרויח הרויח לעצמו, ולא דמי לשותף שעבר והקיף ועבר בסחורה למדינת הים שאם הפסיד הפסיד לעצמו ואם הרויח הרויח לאמצע כדכתב בש"ע [סי' קע"ו] דין י', דהתם דרך הסוחרים שעושים כן כי נכנסים באחריות גדול כדי להרויח, והשותף בעצמו שעושה כן ניחא ליה בהכי כיון שכן היא דרך הסוחרים ליכנס באחריות גדול ובעבור הריוח כו', ומה גם בהיות ריוח זה שמרויח השותף כו', בעבור ממון השתוף שבניהם כו', ואין מדה זו מצויה בשתוף, אומנים שאין נכסים מצוים שם לעיקר השתוף ותו שאין מדרך האומנים להרחיק נדוד וליכנס לסכנה בעבור שירויחו במלאכתם, ואם כן שותף באומנות נעשה כן מה שהרויח הרויח לעצמו, עכ"ל.
 
ואני בעניי לא ירדתי לסוף דעת הרב בזה שהרי כתב הרמב"ם ברפ"ה מה' שלוחים ושותפים, העתיקו מרן הש"ע סי' קע"ו (ס"ד) [ס"י] וז"ל, המשתתף עם חברו בסתם לא ישנה ממנהג המדינה באותה סחורה כו', ואם עבר ועשה שלא מדעת חברו כו', כל פחת שיבא מחמת זה שעבר חייב לשלם לבדו ואם היה שם שכר השכר לאמצע, עכ"ל. הרי מבואר דאע"ג שאין כן מנהג המדינה, וזה שעבר ושנה בטלה דעתו אצל כל אדם, שהרי אע"פ שדרך הסוחרים ליכנס בסכנה כדי להרויח מ"מ אין דרכם לשנות מהמנהג, ולזה זה ששינה מהמנהג ידו על התחתונה שאם הפסיד הפסיד לעצמו ואם הרויח הרויח לאמצע, הכא נמי בנ"ד כיון שאין דרך האומנים להרחיק נדוד כו', וזה שנה מהמנהג מה שהרויח הרויח לאמצע. ומה שכתב הרב לחלק בין אומנים לשותפין בממון דשאני התם שהריוח בא לו בעבור ממון השתוף כו', איברא דלכאורה הכי משמע, וכמ"ש הסמ"ע בסי' הנזכר [קע"ו] סקל"ז וז"ל, השכר לאמצע שהרי במעותיו הרויח כו', ע"ש. ומינה דבנ"ד דליכא מעות השכר לעצמו, אמנם לפום קושטא דמלתא נראה דאין לחלק בזה, ואדרבה טפי איכא למימר הכא השכר לאמצע משותפים במעות, וטעמא שכיון שמה שמתקיים שותפות זה הוא לפי שמשתעבד זה לזה גופו כעבד, או שנעשה כל א' שכיר ופועל לחברו כמו שכתבו בעלי סברא זו, ואם כן כשם שהעבד או השכיר ששכרו לעשות מלאכה סתם אפילו מציאתו לבעל הבית, גם בנ"ד נמי אפילו אם מצאו מציאה צריכים לחלקה בשוה. ומה שנראה מדעת מרן דשותף שמצא מציאה הוי לעצמו היינו דוקא בשותפים בממון, אבל בשותפים באומנות דמשעבד גופו, אי הוה סבירא ליה דשותפותם קיימת היה מודה מרן שחולקים אותה ביניהם, ומ"מ צריך להתיישב בדבר. ומיהו בנ"ד כיון שנשתעבדו זה לזה כעבד או כשכיר הנה כל מה שירויחו אפילו מה שהיה בדרך ים השכר לאמצע.
 
סוף דבר בהא סליקנא ובהא נחיתנא שאין שותפות זו קיימת כלל כיון דהוי דשב"ל. ואם ימצא בשום מקום שנהגו לקיים השותפות בדשב"ל, אז ישתנה הדין באותו מקום וצריך ראובן ליתן לשמעון מחצית הריוח. זהו הנלע"ד. ואל אמת ינחני בדרך אמת ויצילני משגיאות ויראני מתורתו נפלאות, אכי"ר.
שו"ת פרח שושן חלק חושן משפט כלל ב סימן ג
 
על הענין הנזכר לעיל לבאר דברי הפוסקים המדברים בענינים הללו.
 
כתב הרב המחבר בכלל הנזכר סימן ג' וז"ל, חזרנו על כל המקרא וכו', כי לאשר בתחלה באתי בדרך קצרה לא הספיקו דברי לשואל וכתב לגמגם עליהם, לכן אוסיף שנית כי לעשות רצון צדיק חפצתי כו', הטור ריש סי' קע"ו כתב שהשותפים שבאים להשתתף אין השתוף נגמר בדבור כו', ואפילו לא עשו לא זה ולא זה אלא נשתתפו והתחילו לישא וליתן בעסק השיתוף לקנות או למכור נראה דמהני, עכ"ל הטור. וכתב הרב שפירוש דבריו כמ"ש הב"ח וז"ל, ומ"ש ואפילו לא עשו משיכה כו', כ"כ הרמב"ן בחדושיו פ"א דב"ב [דף ט'] לגבי אומנים שהרויחו במלאכה נעשו כשכירים זה לזה, וכן כתב הריב"ש בסי' תע"ו משם הרמב"ן דא"צ קנין אלא שיתחילו במלאכה כו', אלא דמשמע מדבריהם דבריוח משא ומתן אפילו התחילו לישא וליתן לא קנה הלה אפילו במה שכבר הרויח, ויכול לחזור ולומר שלקחו לעצמו, עכ"ל הב"ח. ולתרץ קושיא זו כתב מעכ"ת וז"ל, מ"מ הרי הר"ן סובר דמהני גם במשא ומתן, וכתבה הרב ב"י בסמוך לזה, ולכן כשבקש הרב ב"י סמוכות לדברי הטור ז"ל כתבם ברמז והוא מדברי הרמב"ן והר"ן, ומסתמא כיון שסברא זו מוסכמת מהרמב"ם ע"פ דרך הטור הכי נקטינן, עכ"ל.
 
ואני בער ולא אדע איך יתפרשו דברי מרן הב"י בב"ה [ריש סי' קע"ו] כפי דברי הרב, שהרי כתב שם וז"ל, ואפילו לא עשו לא זה ולא זה וכו', באמת זה איני יודע מנין לו, ואפשר שטעמו ממה שאכתוב בסי' שאחר זה או שהתחילו במלאכה, עכ"ל. ואם כדברי הרב שכונת מרן היא לומר דס"ל להטור כדעת הר"ן, לא הוה ליה לכתוב או שהתחילו במלאכה שהם דברי הרמב"ן שהם הפך דברי הטור, ולא היה לו לומר אלא הכי, ואפשר שטעמו ממ"ש בסי' שאחר זה דברי הר"ן, ולא להזכיר דברי הרמב"ן שהם הפך דברי הטור. עוד יש לדקדק בדברי מרן מאי טעמו דקאמר, והכי היה לו לומר ואפשר דס"ל כדעת הר"ן. ומהמשך דברי הרב הב"ח נראה שחזר בו מפירוש זה, לפי שהוקשה לו דבריוח משא ומתן סבירא ליה להרמב"ן דאפילו התחילו לישא וליתן לא מהני וכנזכר, ולא ניחא ליה לתרץ כמו שתירץ הרב ז"ל. עוד קשה על פירוש זה דכפי זה הרמב"ם מודה דבריוח שכבר הרויחו חולקים, ואלו מהריק"ש כתב בהדיא דהרמב"ם ס"ל דאף בריוח שכבר הרויחו חוזרים, והכי מוכח מדברי מור"ם בהגהה ומדברי מהרי"ק, וכמ"ש בדברות שניות ע"ש. ובאמת דיש הוכחה לדבריהם מדברי הר"מ שכתב בריש פ"ד מה' שלוחים ושותפים [ה"ב] וז"ל, כיצד שני חייטים או שני אורגים שהתנו ביניהם שכל שיקח זה וזה במלאכתו יהיה ביניהם בשוה, אין כאן שותפות כלל שאין אדם מקנה דבר שלא בא לעולם, עכ"ל. ומדקאמר אין כאן שותפות כלל משמע דאף מה שכבר הרויחו אינם חולקים, שהרי אין כאן שותפות כלל וכיון שאין כאן שותפות למה יוצרכו לחלוק, אלא ודאי דס"ל להר"מ דאף מה שכבר הרויחו אינם חולקים, וכדעת מהריק"ש ושאר רבוותא ודלא כמעלת כ"ת.
 
עוד קשה על פירוש זה דכפי זה חלוקה זו דקאמר הטור ז"ל, ואפילו לא עשו לא זה ולא זה וכו', נראה דמהני, לא דמיא לשני חלוקות הקודמות, דשני חלוקות מהני השותפות אף למה שירויחו אח"כ ואלו בחלוקה זו לא מהני אלא למה שכבר הרויחו, וזה דוחק גדול. וראיתי שגם הרב הרגיש בקושי זה, אלא לפי שלא מצא מי שיסבור כן נדחק בדוחק הנזכר.
 
ואני יגעתי ומצאתי שלי"ת סברא זו ובזה יתורץ כל מה שדקדקנו, והיא סברת הסמ"ע שכתב בסי' קע"ו סק"ז וז"ל, אלא נשתתפו והתחילו וכו', בפרישה כתבתי דר"ל נשתתפו בהנחת ממונם שערבו יחד והתחילו כו', ואז מהני אפילו שלא יוכלו לחזור להבא עד זמן שקבעו ביניהם בתחלה כו', ע"ש. וזה הפירוש מדוקדק היטב בלשון הטור שכתב נשתתפו והתחילו לישא וליתן, דמלת נשתתפו היא מיותרת, אלא ודאי שכונתו כמ"ש הסמ"ע שערבו ממונם יחד ולזה רמז במלת נשתתפו. ומ"ש לא עשו לא זה ולא זה, ר"ל שלא הגביהו שניהם הכיס ולא משך כל א' מעותיו של חברו, אבל לעולם שערבו אותם יחד. וזה הפירוש מדוקדק גם כן בדברי מרן בבדק הבית שכתב וז"ל, ואפשר שטעמו ממה שאכתוב בסי' שאח"ז או שהתחילו במלאכה. וכונתו דס"ל להטור כי היכי דלדעת הרמב"ן באומנים מהני התחילו במלאכה, מינה יש ללמוד גבי שותפים דמשא ומתן הואיל דאית בהו תרתי לטיבותא, חדא שערבו המעות יחד ועוד שהתחילו לישא וליתן, מהני לשותפות גמורה אפילו על מה שעתידים להרויח, ולזה דקדק מרן בלשונו ואמר שטעמו ממה שאכתוב וכו' ולא קאמר דס"ל כהרמב"ן, והיינו לפי שלא הוזכר זה בדברי הרמב"ן אלא למדו משם הטור בהדרגה וכנז"ל. נמצינו למדים דדעת הרמב"ם דע"כ לא מהני אלא היכא דאיכא תרתי לטיבותא, שערבו המעות יחד וגם התחילו לישא וליתן, אבל בהתחילו לישא וליתן לחוד לא מהני, ואם כן בנ"ד דאין כן תערובת מעות אע"פ שהתחילו לישא וליתן לא מהני ויכולין לחזור בהם וכנזכר בדברות ראשונות ושניות.
 
עוד הביא הרב ראיה לפירושו ממ"ש מהרשד"ם בח"מ בתשו' סי' קע"ח וז"ל, לשאלה הראשונה הדבר פשוט מאד הוא וזיל קרי בי רב, שהרי כתב הריב"ה ז"ל ח"מ ריש ה' שותפים [ריש סי' קע"ו] וז"ל, השותפים הבאים להשתתף אין השתוף נגמר בדבור כו', עד ואפילו לא עשו לא זה ולא זה אלא שנשתתפו בשאר מטלטלים כיון שקנו מידו שזה יביא חביתו של יין וזה כדו של דבש נשתתפו בהם ונעשו שותפים כו', הרי אלו שותפים כו'. והאריך הרב לומר דס"ל דלהרמב"ם כיון שהתחילו להתעסק מהני. ואחר שאלת המחילה נראה דאין משם ראיה, דמדברי אותה תשובה משמע שהשאלה היתה בשותפים שנשתתפו בפירות ומשום הכי פסק דמהני מטעם קנין, וסמך לו לסניף הטעם השני דכיון שהתחילו להתעסק, וכל זה דוקא בנ"ד שהשותפות היתה בדבר שבא לעולם, משא"כ בנ"ד דהשותפות היא בדבר שלא בא לעולם דאז מודה הרשד"ם דלא מהני.
 
עוד הביא הרב ראיה ממ"ש מהרשד"ם בסי' קס"ח דף קכ"ד ע"א שהביא מחלוקת שיש בין הרמב"ם והפוסקים כו'. ולראיה זו אין צורך להאריך בדחיתה כי כבר יש לנו הודאת בעל דין בזה הרב ז"ל שכתב שמדבריו אלה אין הכרע, אלא שהוא ז"ל רצה להשוות תשובה זו לתשובה הראשונה וכבר כתבנו דאין מתשובה ראשונה ראיה, דלעולם הרמב"ם ס"ל דבהתחילו לישא וליתן לחוד לא מהני ולא מיקרי שותפות. ובזה מתישב מה שהוקשה להרב על מהרשד"ם דאמאי בתשובה דסי' שצ"ה לא כתב דאע"פ שאין השתוף ההוא מהני לדעת הרמב"ם, הא מיהא לגבי מה שכבר נצול אינו יכול לחזור כדין ריוח שהרויחו כבר, ונדחק הרב בתרוצו, וכפי מה שכתבתי אתי שפיר דהרמב"ם ס"ל דאף במה שכבר הרויחו יכולים לחזור בהם וכנז"ל.
 
עוד כתב הרב וז"ל, והן אמת שאין הנושא הזה ראוי לכל אריכות זו וכו', והגם שמהריק"ש סובר דהרמב"ם חולק וסובר דיכולים לחזור בהם אפילו על העבר, אעפ"כ לו מצי המוחזק לומר קי"ל כהרמב"ם וכשטת מהריק"ש, כיון שסברא זו נחלשה הרבה הויא לה כמעוט נגד המרובים הם הם גדולי ישראל, ומי לנו גדול מן הטור שסובר דלא פליג בכה"ג כאשר כתבנו והוכחנו מדבריו לעיל ונמשכו אחריו הרב ב"ח והרשד"ם, עכ"ל. וכבר כתבנו דאדרבה גדולי ישראל ס"ל כדעת מהריק"ש, הלא המה מור"ם ומהרי"ק והטור ומהרשד"ם כמו שנראה מתשו' דסי' שצ"ה וכנז"ל, וא"כ שפיר מצי למימר המוחזק קים לי כדעת הרמב"ם דס"ל דאף בעת שכבר הרויחו יכולים לחזור וכדעת כל הני רבוותא.
 
עוד כתב הרב, והמחטט אחרינו מתשו' הרשד"ם דבסי' קנ"ד ראוי היה לו לדקדק גם בשאר תשובות שזכרנו ובזה היתה דעתו נוחה עלינו, עכ"ל. ואני אומר כי לא היתה כונתי לחטט אחריו מתשו' מהרשד"ם, כי אלו באתי לזה הרבה תשו' יש בידינו ממהרשד"ם שהם הפך דבריו, והם ההיא דסי' קנ"ד וגם בסי' שצ"ה כתב בפשיטות דאין השותפות מתקיימת בדבר שלא בא לעולם, וקרוב לזה כתב גם כן בסימן תי"ג וכנז"ל בדברות ראשונות ע"ש, אלא לפי שראינו דברי מהרשד"ם סתרי אהדדי כנזכר שם לכן לא ראינו להביא מהם ראיה לא לכאן ולא לכאן. ומה שהבאנו הך דסי' קנ"ד הוא לומר דמהריק"ש ס"ל כדברי רשד"ם בתשובה דסי' קנ"ד, ולא כונתי להקשות לו ממנה אלא לדוגמא בלבד הבאתיה.
 
עוד כתב הרב וז"ל, ומה שנהגו הסופרים לכתוב בלשון חיוב דמהני להתחייב אפילו על דשב"ל כמ"ש בש"ע סי' ס' דין ו', הוא כדי לקיים את השתוף כפי התנאי למשך הזמן שקצבו כו', ודעתי נוטה גם על דברי הרשד"ם שמ"ש שפשט המנהג הוא על קיום השתוף במה שכבר בא לידם, עכ"ל. ואחר שאלת המחילה לא ידעתי מנ"ל לומר שמה שעושים כן הוא כדי לקיים השתוף למשך הזמן, וכפי זה מפיק ממונא מראובן הנז"ל, מאחר שהלשון סתום ואפשר שאף על מה שכבר הרויחו ס"ל דלא מהני אם לא יכתוב בלשון חיוב, א"כ היכא דלא כתב בלשון חיוב מספקא לא מפקינן ממונא. ומ"ש הרב על מ"ש הרשד"ם שפשט המנהג הוא על קיום השתוף במה שכבר פשט המנהג, הנה דברי הרב בזה סותרים זה את זה, דלעיל בסמוך כתב שמ"ש רשד"ם שכן פשט המנהג היינו גם על העתיד וכאן כתב להפך. ומ"מ נלע"ד דאין מדברי הרשד"ם ראיה כלל לדידן, שמ"ש הרשד"ם שכן פשט המנהג ר"ל בעירו לא בכל העולם, כי כל עיר ועיר יש לה מנהג לעצמו, ומנ"ל למעכ"ת שפה מצרים כן פשט המנהג, אדרבה ממה שנהגו לכתוב בלשון חיוב נראה שפשט המנהג להפך דבדבר שלא בא לעולם לא מהני שותפות כי אם כשנכתב בלשון חיוב, וא"כ בנ"ד שלא נכתב שטר כלל אין כאן שותפות כלל וכמ"ש.
 
עוד כתב הרב וז"ל, ולא ידעתי למה לך לבקש דברי הרמב"ן הלא הר"ן בעצמו דעליו קא מסתמיכנא כתב כן להדיא שכתב בפ"ק דבתרא על ההלכות דף קס"ה ע"א [הנמוקי יוסף ב"ב דף ו' ע"ב מדפי הרי"ף] וז"ל, והיינו כדאתנו אהדדי כל בני אומנות אחת דהוו כבני עיר אחרת לגרמיהו ורשאים להסיע על קצתם אבל תרי או תלתא מן האומנות לא, עכ"ל. ותשובתו בצדו שלזה לא רציתי להביא לו ראיה מדברי הר"ן, לפי שידעתי שידחה אותי בדחיות דחוקים, וכמו שעשה לבסוף שכתב לחלק בין היכא שיש הפסד ונזק להיכא שאין הפסד אלא שעושים להשתכר דאז מודה דאין יכולים לחזור בהם, ולזה הבאתי לו ראיה מדברי הרמב"ן דס"ל דאף במה שכבר הרויחו יכולים לחזור בהם, וכנזכר בדברי מרן הב"י, וכן דעת הרמב"ם כמ"ש הטור דהרמב"ן ס"ל כהרמב"ם ע"ש. ואם כן בנ"ד דהוי דבר שלא בא לעולם קי"ל דאף במה שכבר הרויחו יכולים לחזור בהם. עוד כתב מעכ"ת לחלק בין שותף דסחורות לשותף דאומנות, [ו]כתב שלא יתכן להביא על זה ראיה כו', וכאשר ראיתי כי כן לא ראיתי להשיב על זה וידי שמתי למו פי.
 
זאת תורת העולה מכל מה שכתבנו מתחלה ועד סוף שאין שותפות זו קיימת כלל כיון דהוי דשב"ל, ויכול ראובן לומר אין חפצי עוד בשותפות זו ומשעה שהלכתי מכאן בטלתי השותפות כי מעולם לא היה לו קיום כיון דהוי דשב"ל. אמנם אם יהיה מציאות זה במקום שנהגו לקיים השותפות בדשב"ל, אז צריך ראובן לתת לשמעון מחצית הריוח, ואינו יכול לטעון ולומר מקודם לכתי מכאן בטלתי השותפות כי אינו נאמן בזה כמבואר בדברי מרן הב"י בסי' קע"ו [דף ז' ע"ב, מחודשים ל"ו] ע"ש. זה הוא הנלע"ד להלכה ולא למעשה. ואל אמת ינחני בדרך אמת ויצילני מכל שגיאות ויראני מתורתו נפלאות, אכי"ר. האל ישמע מהיכלו קולי ושועתי יאזין כה מעתיר.
שו"ת פרח שושן חלק חושן משפט כלל ג סימן א
 
על ראובן שמת והניח ב' בנים בכור ופשוט, ועליו חובות לזולת, והניח נכסים מוחזקים ונכסים ראוים, ולאחר שגבו את הראוי ובא לידם פרעו החובות מכללות הנכסים, ונפל הספק אם יתחשב פריעת החוב מן המוחזק ונמצא הבכור מפסיד בפריעת חוב זה פי שנים מן הפשוט, או יתחשב מן הראוי שגבו ונמצא שהפשוט מפסיד שפורע מחוב זה כמוהו כבכור חלק כחלק.
 
כתב הרב המחבר בכלל הנזכר [ג'] סי' מ"ד שנשאל על ראובן שמת והניח שני בנים בכור ופשוט ועליו חובות לזולת, והניח נכסים מוחזקים ונכסים ראויים, ולאחר שגבו את הראוי ובא לידם פרעו החובות מכללות הנכסים. ונפל הספק אם יתחשב פריעת החוב מן המוחזק ונמצא הבכור מפסיד בפריעת חוב זה פי שנים מן הפשוט, או יתחשב מן הראוי שגבו ונמצא שהפשוט מפסיד שפורע מחוב זה כמוהו כבכור חלק כחלק. והשיב הרב וז"ל, בקצור, ולכאורה נראה בנ"ד שמיד כשמת מורישם פרעון החובות ממשמש ובא על הנכסים הראוים שהם כזיבורית לגבי נכסים המוחזקים, מ"מ יש לדחות דכיון דקי"ל דבזבורית של לוה שמין ולא בזבורית דעלמא, אם כן לגבי הפשוט נכסים מוחזקים הו"ל כזבורית בשביל הנאתו שפורע מהם הבכור שתי ידות והוא פורע חלק א' ולגבי בכור הוי אפכא כו', ע"ש.
 
ויש לדקדק בדברי הרב דכיון דתקינו רבנן דבעל חוב בבינוני א"כ כשמת מורישם חל השעבוד על הבינונית ולא על הזבורית, מיהו לזה יש לדחות דאין הכי נמי אלא שהספק הוא אם נחשוב לנכסים הראוים כבינונית או לאו, אך נראה שאין הדבר תלוי ביורשים שהרי אין חיוב פרעון החוב על היורשים אלא על מורישם, ואם כן ראוי לשער בבינונית שבנכסים. ובלאו הכי נראה דאין להסתפק בזה דכיון דקי"ל דמטלטלים כל מידי מיטב הוא, אם כן חל השעבוד על כל הנכסים בשוה ויתחשב לפי ממון, שאם היו שם שלש מאות דינרים מצוי ומאתים דינרים ראוים שנגבו לאחר מיתת מורישם, ובא ב"ח של אביהם וגבה מהם ק' דינרים יתחשב לפי ממון וכדמסיק הרב ע"ש.
 
אך לע"ד נראה לחפש בזכות הבכור שאם הראוי הזה הוא חוב או מלוה שהיתה למורישם ביד אחרים בשטר ראוי לחשוב פרעון החוב מאותם שטרות, שהרי פסק מרן בשלחנו הטהור סי' ק"א סעיף ה' וז"ל, אם יש ללוה שטרי חובות על אחרים יכול להגבותם לו וישומו אותם כפי מה שהוא הלוה אם הוא אלם וכפי מה שהם נכסיו עדית או זיבורית. וכתב עליו מור"ם בהגהה, ואפילו יש לו שאר מטלטלים יכול להגבות לו שטרות בשוויים. וכ"כ מהריק"ש בהגהותיו ע"ש. ויצא להם זה ממה שהביא הטור [סי' ק"א סע' ו'] דברי בעל התרומות [שער ד' חלק ב'] בשם י"א וכתב עליהם דהרא"ש חולק שכ"כ וז"ל, י"א שאם יש ללוה שטר חוב על אחרים שאינו יכול להגבותם למלוה כו', וא"א הרא"ש כתב שיכול להגבותם לו, עכ"ל. ובדברי בע"ה מבואר דמיירי בדלית ליה מטלטלין, ומינה דהרא"ש דפליג ס"ל דאף בדאית ליה מטלטלים ס"ל דיכול להגבותם לו, וכ"כ הרב גדולי תרומה דף כ"ח סי' ה', וכ"כ הב"ח בסי' הנזכר ע"ש והביאו כנה"ג ע"ש. הרי מבואר שחל השעבוד על השטרות שעל הזולת ואם כן מחשבים פרעון החוב מהם וחולקים במוחזק.
 
אך את זה מצאתי להש"ך שכתב בסי' [ק"א] ס"ק ג' וז"ל, אם יש ללוה שטר חוב כו', דברי המחבר והרב אינם נראים לע"ד לדינא (דנ"ד) [דנראה] דלטעמיהו אזלי שכתבו בב"י וד"מ דהרשב"א בתשובה והטור בשם הרא"ש חולקים על הבעה"ת, דכתב הרשב"א בסי' תתקכ"ט ובתשובות הרמב"ן סי' נ"ב שפשט המנהג כגדולי המורים שמגבים משטרות, אבל לפע"ד דברי בעה"ת ברורים בטעמם כו', דודאי לא מסתבר כלל שישלם לו בע"כ בשטרות ולא מטלטלים, דהא לעולם אזלינן לטובת המלוה, ועוד היאך נכוף אותו לגבות שטרות בחובו שיתבע את הלווים והלא הוא אין לו עסק עמהם ואינו בעל דבר שלהם כו', והרשב"א בתשו' סי' תתקכ"ט מיירי שם להדיא כשאין ללוה לשלם כלל ממקום אחר, דהא מתחלה רוצה לומר דשטרות לאו בני גובינא נינהו והביא ראיה מאשה שחבלה באחרים, ור"ל מפרק החובל דף פ"ח דפריך התם ותזבין כתובתה להאי דחבלה ביה, ולא פריך ותגבי ליה בדמי חבלתו, ואחר כך כתב שכופף ראשו לגדולי המורים, והתם בפרק החובל מיירי כדפי' וכו', עיין שם.
 
ולעניות דעתי נראה לישב מה שהקשה על מרן [ו]מור"ם, דמה שהקשה דלעולם אזלינן לטובת המלוה נראה שכונתו היא להקשות ממ"ש מרן בריש הסי' הנזכר שאפילו אם היה לו קרקע כיון שיש לו מעות אינו יכול לדחותו אצל קרקע, הרי דאזלי לטובת המלוה, והיכי קאמר הכא דיכול לתת לו שטרות אף על פי שיש לו מטלטלים, ולזה יש לישב בדוחק דכיון שהמלוה נתן לו מעות הנה כשיש ללוה מעות חייב ליתן לו מעות כמו שנתן לו ואינו יכול לדחותו אצל מטלטלים, מה שאין כן כשאין לו מעות אלא מטלטלין ושטרות אז אינו יכול המלוה לומר לו תן לי מטלטלים למי שלא נתן לו מטלטלין, והלוה יכול לומר כשם שהלויתני כך אני הלויתי לפלוני לך והפרע ממנו, ומה גם כי הוא משועבד לך כדקי"ל [כתובות י"ט ע"א] מוציאים מזה ונותנים לזה. ובזה מתישב גם כן הקושיא השניה שהקשה הש"ך דלאו בעל דברים דידיה הוא דליתא, דכיון דקי"ל מוציאים מזה ונותנים לזה הו"ל כבעל דברים דידיה. ואע"ג דדינא דמוציאים מזה ונותנים לזה לא מיירי אלא כשאין ללוה נכסים אחרים, אבל אם יש לו נכסים אחרים במדינה זו אין ב"ד נזקקים להוציא מזה ולתת לזה, כמבואר בש"ע סי' פ"ו [סע' ב'] ע"ש. י"ל דדוקא ב"ד הוא דאין נזקקים לזה כי היכי דלא לאטרוחי בי דינא אבל הלוה יכול להגבותם לו, ועל כרחך לומר כן כי היכי שלא יהיו דברי מרן סותרים זה את זה, דבסי' פ"ו פסק דאם יש לו נכסים אחרים אין ב"ד נזקקים למוציא מהחובות שיש לו ביד הזולת, וכאן פסק דיכול להוציא שטר חוב שיש לו על הזולת, אלא ודאי דיש לחלק כאשר כתבתי, וטעמא דכיון דמדאוריתא ב"ח בזבורית אלא שכדי שלא תנעול דלת בפני לווים תיקנו בבינונית, לכך יש כח ביד המלוה לומר לו שיגבה משט"ח שיש לו על הזולת. וקרוב לזה מצינו שכתב מרן בסי' (פ"ט) [פ"ו סע' ג'] דהיכא דקי"ל דמוציאין מזה ונותנים לזה, אין המלוה יכול לכוף ללוה שיתבע מלוי ויפרענו שאין מוטל עליו זה הטורח, אלא על המלוה לטרוח ולהוציא מלוי, ע"ש.
 
ומ"ש עוד הש"ך, והרשב"א מיירי כשאין ללוה לשלם ממקום אחר, והביא ראיה מאשה שחבלה באחרים כו', איברא דבההיא תשובה מיירי כשאין ללוה לשלם ממקום אחר, אמנם מ"ש שהביא ראיה מאשה שחבלה לא ידעתי מהו, שהרי באותה תשובה לא הוזכר שום ראיה לדבר זה. ואפשר שר"ל שכיון שהרשב"א כתב באותה תשובה, ויש לי ראיות בזה מוכרחות כונתו למ"ש בתשובה סי' תתקי"ד ששם הביא ראיה מאשה שחבלה באחרים ע"ש. ומ"מ דעת הרשב"א שאף דיש שם מטלטלים רבותיו הורו שגובה מן השטרות ודלא כהש"ך, וזה מבואר בתשובות המיוחסות להרמב"ן סי' נ"ב וז"ל, שאלה, אם מגבים לאלמנה ש"ח של בעלה. תשובה, כבר ראית שאני חוזר לומר שאין שטרות נגבים בב"ד לא לאלמנה ולא לב"ח דמילי נינהו, ומילי אפילו כי הני דמזדבני בזוזי לאו גוביינא אינון, והראיה מאשה שחבלה באחרים ומשנים שלוו זה מזה, אבל מה אעשה ואני רואה ופשט מנהג זה בכל המקומות שב"ד שמין ומגבין אותם, וכופף אני ראשי למנהג של ישראל, עכ"ל. ומדברי תשובה זו מוכח דמיירי ביש לו מטלטלין, דכיון דטעמא דהרשב"א הוא משום דמילי נינהו מה לי יש לו מטלטים מה לי אין לו, ועלה קאמר שפשט המנהג שב"ד שמין ומגבין אותם, משמע דבכל גוונא מיירי. עוד יש להוכיח דהרשב"א מיירי דיש לו מטלטלים אחרים מדמייתי ראיה משנים שלוו זה מזה, והיינו ההיא דפרק שני דייני גזרות [כתובות ק"י ע"א] דשנים שהוציאו שט"ח זה על זה, דאמרינן דהיכא דאית ליה לחד עידית ובינונית ולאידך זבורית זה גובה וזה גובה, ואם איתא דיכול להגבות שטרות יאמר בעל בינונית לבעל זיבורית הריני מגבה לך שטר חוב שאתה חייב לי, אלא ודאי שאין מגבים שטרות, ומעתה ע"כ דהרשב"א מיירי ביש לו מטלטלים אחרים. ומה שהביא ראיה מאשה שחבלה באחרים [ב"ק פ"ז ע"א] אע"ג דהתם מיירי באין לה לפרוע ממקום אחר, היינו בדרך ק"ו דאפילו התם דאין לה מטלטלין אחרים לאו בני גוביינא, כ"ש כשיש לו מטלטלים אחרים דודאי דאין לגבות שטרות. ולבסוף מסיק דיש להלך בזה אחר המנהג דאפילו דיש לו מטלטלים אחרים מגבים שטרות וכנז"ל.
 
וכפי זה יש ללמוד לנ"ד דכיון דיכולים להגבות שטרות למלוה אם כן פרעון החובות יתחשב על השטרות ובמוחזק חולקים הבכור עם הפשוט. ואם נפשך לומר שעדין הדבר תלוי בספק, מ"מ ראוי לנו להפך בזכות הבכור ולעשות הפרעון באופן שיגיע לו הנאה. ויש להביא ראיה לזה ממ"ש הטור בשם הרא"ש בסימן קע"א ס"ח, אם הוא דבר שאינו ראוי לשניהם להשתמש בו יחד ישתמש בו כל אחד יומו, או ישכירוהו ויחלקו השכר כמו עבד ובהמה טמאה או חנות כו', ע"ש. ובסי' רע"ח כתב מור"ם בהגה ס"ד, הניח להם עבד או בהמה טמאה הבכור נוטל שני חלקים והפשוט חלק אחד, דהיינו שעובר לבכור שני ימים ולפשוט יום אחד, ע"ש. הרי מבואר דאע"ג דבשני אחים הרשות בידם להשתמש כל א' יומו או ישכירום, כשאחד מהם בכור יכול לעכב על ידם שלא ישכירום אלא עובד לבכור שני ימים, וטעמא משום דשכירות הוי ראוי ואין הבכור נוטל בה שנים. הרי מבואר דעבדינן החלוקה באופן שיגיע תועלת לבכור אע"ג שמגיע נזק לפשוט. ובקשתי לי חבר ומצאתי רב מובהק ה"ה הכהן הגדול מהרש"ך שכתב בח"א סי' כ"ב דף מ' ע"ד וז"ל, בקצור, ראיתי לחקור ולדעת מה לעשות כאשר יפול ספק בחלוקת בכור ופשוט, וטען הפשוט רצוני לחלוק כפי החלוקה שאין לך פי שנים רק שנינו שוים, והבכור טוען אין רצוני לחלוק חלוקה המגרעת כחי רק בחלוקה שבה אזכה פי שנים, והנה שורת הדין גוזרת ופוסקת כי יש לנו להשתדל ולבקש כל צדדי האפשר ליפות כח הבכור כאשר יפה כחו הכתוב, ויש לנו ראיה גמורה ועצומה לדבר זה בגמרא פרק השותפים בכור ופשוט שהניח להם אביהם עבד ובהמה טמאה כו', ע"ש. וראיתי להרב המחבר שדחה דברי מהרש"ך הנזכרים בדברים באומרו, כיון שהנאת העבודה מוכנת ומזומנת ואינה מחוסרת שום מעשה אין ראוי למהדר אטצדקי לבקש שוכרים שישכרו העבד והבהמה כדי להפסיד את הבכור במעשנו וכו', ע"ש. ונוראות נפלאתי עליו בזה, דכיון שהוא עצמו דהנאה דשכירות עדיפא, שבכל פרוטה ופרוטה יש חלק לשניהם מש"כ בהנאת העבודה שהיא למקוטעין, אם כן היה לנו לעשות חלוקת השכירות דמקרבא הנאתה טפי, אלא ודאי דטעמא הוי משום דיש לנו להשתדל לקרב תועלת לבכור, ומינה יש ללמוד לנדון דידן וכאשר הורה גבר מהרש"ך ומי כמוהו מורה.
 
וכל זה הוא לרוחא דמלתא להתלמד במקום שיש ספק שקול בענין החלוקה, אמנם בנ"ד אין אנו צריכים לזה, שהרי כתב מרן בשלחנו הטהור סי' ק"ח סי' א' סע' י"ח וז"ל, אין נפרעים מנכסי יורשים אפילו גדולים אלא מהזיבורית, ואפילו התנה שיגבה עידית או בינונית לא מהני תנאה גבייהו, ע"ש. ומאחר דאפילו אם מורישן התנה עמו שיגבה עדית או בינונית לא מהני ליה תנאי, כ"ש שלא יועילו דברי הפשוט שאומר איני פורע אלא מהמוחזק דאין שומעין לו, דבשעה שמת מורישם חל פרעון של החובות על הראוי שהוא זיבורית שבנכסיו, דבנכסי המוריש משערים כנז"ל דעל נכסיו מוטל פרעון החובות, והמעות המוחזקים נוטל מהן הבכור פי שנים, זה הוא הנלע"ד. וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק חושן משפט כלל ג סימן ב
 
על הענין הנזכר לעיל, ובו יתבאר על שני יורשין שנפל ספק ביניהם במציאות או בפלוגתא דרבוותא מי נקרא המוחזק.
 
אחר זמן רב נדפס ספר עדות ביעקב להר"י די בוטון ז"ל, וכתוב שם בסי' ע"א תשובה להרב כנסת הגדולה וז"ל בקצור, ועדין נשאר לנו לבאר בשני יורשים שנפל ספק ביניהם במציאות או בפלוגתא דרבוותא מי הוא המוחזק, כי אעפ"י שהעלינו דבכל ספק היורש הוא המוחזק אפשר דהיינו לגבי אחר אבל לא לגבי יורש שכמותו כו', ואשר אני אחזה דלמ"ד דהיכא דבאים מכח ירושה שוה אין להם חזקה זה על זה, והיכא שבאים מכח שתי טענות, אפילו שהא' בא מכח ירושה והשני בא מכח בכורה, יכול המוחזק לומר קים לי, לאו כל אפיא שוין שפעמים שהבכור הוי מוחזק ופעמים הפשוט הוי מוחזק, הא כיצד כשהמחלוקת הוי בין הבכור והפשוט אם הבכור הוי בכור או לא, ואפילו מודה שהוא בכור בנכסים הללו אין לו דין בכורה, עליו להביא ראיה להוציא מן הפשוט בנכסים הללו מדין פשיטות ולהעמידם בדין בכורה. אבל כשהפשוט מודה שהבכור הוא בכור וכו', אלא שנסתלק מן הבכורה או שמחל, בהא ודאי הבכור הוא המוחזק והפשוט עליו להביא ראיה כו', ולפי זה בנדון הרב משפטי שמואל ומהר"מ מטראני בח"א סי' רכ"ד שהמחלוקת בין הבכור והפשוט הוא אם נכסים הללו נכנסו בחיוב בכורה או לאו, הפשוט הוא המוחזק והבכור הוא המע"ה. ויש לתמוה על מהרמ"ט שהסכים לומר שאפילו פשוט מוחזק אינו יכול לומר קים לי והביא ראיה מדברי ר' ירוחם שכתבתי למעלה, ומה היא זאת לנדון שלו דר' ירוחם מדבר בב' יורשים שידם שוה בנכסים בשני פשוטים או שני בכורות, אבל בבכור ופשוט שהם חלוקים אעיקרא דדינא אם יש כאן בנכסים הללו חיוב בכורה, אז בהא ודאי אפילו ר"י מודה שהפשוט הוא המוחזק אפילו שלא יהיה הפשוט תפוס כ"ש בהיותו תפוס, ע"כ ת"ד.
 
ולי הדיוט אחר לחיכת עפר כפות רגליו נלע"ד דמאחר דמהרמ"ט כתב בהדיא שאפילו פשוט מוחזק אינו יכול לומר קים לי מנ"ל לחלוק עליו מסברא, דהא דברי ר' ירוחם סתומים הם ואפשר לפרשם בכל גוונא, אלא משום דקשיה ליה איך מהר"י הלוי כתב (דהפך) [להפך] בתשובה סי' ס"ט הוצרך לחלק בין שני יורשים לדין בכור ופשוט וכדומה כמבואר בתשובתו הרמה הנזכרת. ואיך נניח דברי מהרמ"ט שבאו מפורשים ונתפוש דברי מהר"י הלוי ז"ל שבאו סתומים, דאפשר שלא ראה דברי ר' ירוחם, שאלו ראה אותם וס"ל לחלק כן היה לו להביאם וליישבם וכמ"ש הכנה"ג בתשובה הנזכרת ומה גם כי תשובה הנזכרת מופרכת ג"כ ממקום אחר, וכמ"ש הכנה"ג בהגהת הב"י לטח"מ בסי' כ"ג בכללי הקים לי סקנ"א ע"ש. ואפילו אלו היה אומר בפירוש מהר"י הלוי דבבכור ופשוט יש להם חזקה לא הוה שמעינן ליה, מאחר שמהרמ"ט כתב בהפך ומהרש"ך פסק בתשובה הובאה לעיל סימן א' דלעולם אזלינן לתועלת הבכור הכי נקטינן, ומן התימה על הכנה"ג ז"ל דכל רז לא אניס ליה וכל דברי הפוסקים כמאן דמנחן ליה בכיסתיה דמי איך לא זכר את דברי מהרש"ך הנזכר.
 
וראיתי להרב עדות ביעקב שחלק על הכנה"ג בזה כמבואר באורך בתשובותיו סי' ע"ב, ובדף ר"ה כתב וז"ל בקצור, אך היכא שזה בכור ודאי הוא והספק אינו אלא אי נכסים הללו הם מוחזקים ויש בהם דין בכורה כו', הנה דעתי דעת הדיוט דגדול כח הבכור גם בהא, כיון דזה הוי בריא בבכורתו ונכסים הללו הם בודאי נכסי אביהם, והספק אינו אלא אם הם בסוג בכורה או לאו, הרי בחזקת הבכור מוקמינן להו, ולא מיבעי היכא דהוא תפוס בהם דלא מפקינן מניה, אפילו אם הם ביד שליש אחזקתיהו מוקמינן להו ואמינא לה מהא דגרסינן התם פרק יש נוחלים [ב"ב] דף קכ"ה [ע"ב], אמר רב פפא הלכתא אין הבכור נוטל פי שנים במלוה [וכו'] ומלוה שעמו פלגי, ופרשב"ם דמלוה שעמו פלגי לה אחוה בהדיה, דשקיל איהו פלגא חלק בכורה ואידך פלגא פלגי ליה אחוה בשוה, דמספקא לן אי הויא לה מוחזקת או לאו כו', וכבר דין זה הוא מוסכם מכל הפוסקים כו', ולא זר מעשינו בעשות אזנים לתורה דבכל מידי דאיכא לספוקי בנכסי אביהם אי נכנסו בסוג דין בכורה או לאו דחולקים ביניהם, ואע"ג דהתוס' רוצים לנגוע בזה מטעם תקנה, הנה לכולהו רבוותא קמאי ובתראי אנו שומעים דאמרו כהלכה, עכ"ל.
 
והנה דברי הרב מגומגמים קצת דמעקרא קאמר דבחזקת הבכור מוקמינן להו, ומשמע שנוטל בהם כל חלק בכורה, ובתר הכי קאמר דאינו נוטל כי אם חצי חלק בכורה. ויש לישב בדוחק דלאפוקי מהרב כנה"ג שכתב דהם בחזקת הפשוט כתב דהם בחזקת הבכור, ולעולם דלדידיה אין לו כי אם חצי חלק בכורה. אך במה שרצה ללמוד מההיא דיש נוחלים לנ"ד, הגינת ורדים פליג עליה שכתב בתשובה הנז"ל [ב]סי' א' [כלל ג' סי' מ"ד] דכיון דכתבו התוס' בפרק יש נוחלים דף קכ"ו [ע"א] וז"ל, ובמלוה שעמו פלגי, לאו משום דקי"ל ממון המוטל בספק חולקים דהא לא קי"ל הכי כסומכוס, אלא תקנת חכמים היא הכא ובמקום שמפורש בהדיא דחולקים, ע"כ. ולפ"ז בנ"ד כיון דהדבר בספק אין לומר בו חולקים, אלא נשאר הדבר אכללא דאית לן בעלמא המע"ה, עכ"ל. ומה שהליץ הרב עדות ביעקב בזה משום דכל הפוסקים נקטי טעמא דמלתא משום ספק, איברא שכ"כ הרמב"ם ומרן ושאר הפוסקים, אבל אין מזה סתירה לדברי התוס', דאנהו גם כן מודו דכאן הוי משום ספקא, אלא דקשיה ליה דאנן לא קי"ל כסומכוס [ב"ק ל"ה ע"ב ומ"ו ע"א וש"נ] ולכך תרצו דדוקא הכא תקינו דחולקים כסומכוס ולא ילפינן מניה אלא היכא דאתמר אתמר. והגם שאיני כדאי להכריע מ"מ נלע"ד לישב דעת הרב עדות ביעקב מטעמא אחרינא, חדא דהתוס' לטעמיהו אזלי דס"ל [ב"ק מ"ו ע"א ד"ה המוציא וב"ב ל"ה ע"א ד"ה ומאי] דאין הלכה כסומכוס, אמנם הרמב"ם פסק בפ"ד מה' מכירה [צ"ל פ"כ הי"א] כסומכוס, והביא דעתו מרן הש"ע בסי' רכ"ג [סע' ב'] בשם י"א ע"ש וכדברי הטור. ועוד אפילו את"ל דגם הרמב"ם מודה דאין הלכה כסומכוס, וכמ"ש הב"ח בסי' הנזכר [רכ"ז, דף צ"ו ע"א] והרב שי למורא בסי' כ"ה, מ"מ כבר כתב הב"ח בסי' רע"ח ס"ק ח' דלמה דמחלק תלמודא בפרק חזקת הבתים דהיכא דליכא למיקם עליה דמלתא כולי עלמא מודו דיחלוקו, הכי נמי בהאי ספק דליתא למיקם עליה דמילתא אמרינן דפלגי ע"ש. וא"כ בנ"ד כיון דליכא למיקם עליה דמלתא יחלוקו. ועוד נלע"ד דע"כ לא אמרו התוס' דאין ללמוד מכאן לשאר מקומות כשיהיה ספק דיחלוקו, כיון דלא קי"ל כסומכוס משום דהיכא דאתמר אתמר, אבל בספק שיפול בין הבכור לפשוט גם התוס' מודו דיחלוקו שהרי אתמר בספקא דיליה דיחלוקו.
 
זאת תורת העולה דהיכא שיפול ספק אי הוו נכסים מוחזקים או ראוים כמו בספינה וכדומה לזה, אם הממון אינו ביד הבכור חולקים, אמנם אם הבכור תפוס לא מפקינן מניה כלל, וכמ"ש הרב עדות ביעקב, ולע"ד נראה לחזק את דבריו משום דלא דמי למלוה, דשאני התם דאמור רבנן דמלוה הוי ראוי אלא שנסתפקו במלוה שביד הבכור אי נפקא משאר מלוה ולכך אמרו דיחלוקו, אמנם בשאר ספקות ראוי לחזר בזכותו של בכור אמנם בענין שאלתנו נלע"ד דכ"ע מודו שיחשב פריעת החוב מן הראוי ויטול הבכור פי שנים במוחזק ואפילו כנה"ג והע"ב יודו בזה. זה הוא הנלע"ד להלכה, וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק חושן משפט כלל ד סימן א
 
בדיני עליית וירידת [ערך] המטבעות אם כתוב בשטר מעות סתם או אם כתוב מטבעות בפירוש, וכן אם נכתב בתחלה מטבעות ולבסוף סכום וכן בהפך, יבאר דין כל אחד ואחד באר היטב.
 
כתב הרב המחבר בכלל הנזכר סימן א' בענין ירידת המטבעות כדת מה לעשות, כי נלחמו איש באחיו ואיש ברעהו, זה אומר טול מה שנתת וחבירו מעכב על ידו, ע"ש באורך. והביא ע"ז מאי דגרסינן בפרק הגוזל [ב"ק] דף צ"ז [ע"א] וז"ל בקצור, אתמר המלוה את חבירו על המטבע ונפסלה, רב אמר נותן לו מטבע היוצא באותה שעה, ושמואל אמר יכול לומר לו לך והוציאם במישן. א"ר נחמן מסתברא מילתיה דשמואל דאית ליה ארחא למיזל למישן אבל לית ליה אורחא לא, ע"כ. ובדאית ליה ארחא למישן אוקמוה בגמ' שאין המלכות מקפדת כ"כ בהוצאת המטבעות הנפסלות מארצם, שאם יש קפידא מרובה לא נטריח על המלוה בזה, ונראה לומר דאע"ג דאין קפידא במלכות כלל אם אין למלוה דרך למישן לא נטריח עליו בזה, כי מאחר שאין לו דרך לשם אין טירחא גדולה מזו להצריכו לצאת מעירו, עכ"ל.
 
והנה מ"ש הרב דאע"ג דאין קפידא מן המלכות כלל אם אין למלוה דרך למישן לא נטריח עליו כו', דברי תימא הם דהא בגמ' קאמר בהדיא, הכא במאי עסקינן בשאין מלכיות מקפידות זו על זו, ואז מחללין אפילו לית לה ארחא להתם כמו שפרש"י, וכן מבואר בדברי מרן הכ"מ שכתב בפ"ד מה' מלוה ולוה [הי"ג] וז"ל, המלוה את חבירו על המטבע כו', בגמ' אוקימנא דהא דבעינן שיהיה לו דרך לאותה מדינה ואם אין לו דרך לשם לא, היינו דוקא כשמלכיות מקפידות זה על זה אבל אם אין מלכיות מקפידות זה על זה אפילו אם אין לו דרך לאותה מדינה נמי, ואיני יודע למה השמיטוהו רבינו והרי"ף, עכ"ל. ולפום ריהטא משמע שכוונת מרן להקשות בלבד אמאי לא כתב הרמב"ם דכשאין מקפידות אפילו אין לו דרך נמי, וכן הביא הר"ב גדולי תרומה דף ס"ה ע"ב, והוקשה לו אמאי לא הקשה מרן נמי איפכא דאי מקפידות לגמרי אפילו אית ליה ארחא לא, ע"ש שהאריך בזה. ולי הדיוט נראה שכונת מרן היא להקשות תרתי דבגמ' קאמר דבעינן שיהיה לו דרך ואם אין לו דרך לשם היינו דוקא כשמלכיות מקפידות, ור"ל מקפידות קצת כמבואר בגמ' אבל מקפידות הרבה לא. עוד שנית דכשאין מקפידות אפילו אין לו דרך לשם נמי, והרמב"ם השמיט כל זה ולא הזכיר שום א' מהם וכבר הליץ בעדו הג"ת במקומות הנז"ל. ומ"מ למדנו דכל שאין המלכיות מקפידות כלל חייב לקבלם אע"ג דלית ליה אורחא למישן, וכ"כ הרא"ש בפסקיו [ב"ק פ"ט סי' י"א] וז"ל, ואם אין מלכיות מקפידות כלל אפילו לית ליה אורחא להתם צריך לקבל מטבע הנפסל. וכן כתב הטור בח"מ סי' ע"ד ע"ש. ונראה שהרב המחבר הרגיש בזה וכתב על דברי הרא"ש הנזכר, והיינו מתוך שסוחרי מישן מצויים כאן ובכה"ג בעינן דלא להוי קפידא ממלכות כלל כו', ודברים אלו נכונים בטעמם שרבים תמהו על הרא"ש והטור דאמאי הצריך בשיש כאן סוחרי מישן שלא תהיה הקפדה כלל מן המלכות, עכ"ל. ואחר שאלת המחילה לא ידעתי מי הגיד לו דהרא"ש מיירי ביש כאן סוחרי מישן, והלא מדברי הסמ"ג ז"ל מוכח דביש כאן סוחרי מישן עדיף מהיכא דאית ליה ארחא להתם כמבואר בדבריו, והביאם הש"ך בס"ק כ"א ע"ש, והיכא דאית ליה אורחא להתם חייב לקבלם אע"פ שהמלכיות מקפידות קצת, א"כ כ"ש היכא דיש כאן סוחרי מישן אעפ"י שהמלכיות מקפידות קצת חייב לקבלם.
 
אך את זה מצאתי להב"ח שכתב בסי' הנזכר [ע"ד דף קנ"ה ע"א] סק"ט על מ"ש הטור, ואם אין המלכיות מקפידות כלל שאף במקומו יכול להוציאו וכו'. וז"ל, ומיהו דוקא אם סוחרים של אותה מדינה שכיחי ומצויים לבא לכאן בסחורתם כדכתב הסמ"ג אז צריך לקבל מטבע הנפסל, ואם אין מצוים אין צריך כלל לקבל אלא צריך ליתן לו החדשה, עכ"ל. וזה מורה כדעת המחבר, ואפשר דע"כ לא קאמר הב"ח אלא היכא דאין כאן סוחרי מישן ולכן הצריכו שלא יהיה קפידא כלל מן המלכות כיון שאינם בעיר אע"ג דשכיחי דאתו אבל אם הם בעיר לא, וצ"ע. וכתב הטור וז"ל, וכל זה לא מיירי אלא כשהתנה ליתן לו מעות. פירוש שמכר לו סחורה או הלוהו מעות והתנה עמו שיתן לו מטבע לזמן פלוני ובינתים נפסל המטבע, אבל בסתם שלא התנה כלל נותן לו מטבע הנפסל אפילו אם אינו יוצא בשום מקום, וכן פסק מור"ם בהגה [סי' ע"ד סע' ז'] ע"ש, וטעמא משום דכיון דפירש כך מסתמא לכך פירש שאם יפסל יתן לו מטבע היוצא, דאותו שנפסל אין שמו מטבע וכמ"ש התוס' [ב"ק צ"ז ע"א ד"ה המלוה] ע"ש. ומה שיש לדקדק בדבריהם עיין במהרש"ך ח"א סי' ס"ב ומ"ש עליו הרב בני שמואל בתשובה סי' מ"ט ע"ש. ומ"מ למדנו שדעת התוס' דכשהלוהו מעות סתם נותן לו מטבע שהלוהו. וכ"כ בשלטי גבורים בפרק גט פשוט דף ר"מ ע"ב [ב"ב דף ע"ו ע"ב מדפי הרי"ף] ע"ש, וכ"כ מהר"י אדרבי בתשובה סי' תי"א ע"ש, וכ"כ בשם מעשה חייא בתשובה סי' י"ז, וכ"כ מהר"ם אלשיך בתשובה סי' ע"ט וקמ"ו, וכ"כ מהרימ"ט בח"א סי' יו"ד. וכ"כ מהריק"ש בהגהותיו לי"ד סי' קס"ה [סע' א'] וז"ל, אע"ג דהרב המגיד פירש דברי הרמב"ם והרי"ף בכל מי שחייב לחברו מעות, מ"מ כיון דשאר מפרשים כתבו דהלוהו סתם נותן לו מה שהלוהו, וה"ה עצמו פירש בלשון אפשר, לא שבקינן פשיטותייהו דהנך משום ספיקא כו', ע"ש. והיכא דהלוהו על המטבע והמעות שהלוהו הם בעין, כתב הש"ך בס"ק כ"ד בשם הב"ח דהוי ספיקא דדינא והמוציא מחברו עליו הראיה, והוא ז"ל פסק דנותן לו מטבע היוצא באותה שעה ע"ש, וכתב בש"ג [ב"ב דף ע"ב מדפי הרי"ף] הביאו הר"ש הלוי ח"מ סי' ל"ג דאם התנה בפירוש שישלם לו כ"כ מעות טובים היוצאים בהוצאה, נראה דאפילו יש לו דרך ללכת במקום שיוצא המטבע הא' אינו חייב לקבלם אלא נותן לו מטבע חדש כו', ע"ש.
 
עוד כתב הרב המחבר והיכא דלא נפסל המטבע רק שהוסיפו עליו או פיחתו ממנו, גם זה מפורש בתלמוד שם וז"ל, המלוה את חברו על המטבע והוסיפו עליו נותן לו מטבע היוצא באותה שעה, [א"ל] ואפילו כי נפיא וכו'. והא קא זיילן פירי. א"ר אשי חזינא אי מחמת טיבעא זיל מנכינן ליה, ואי מחמת תרעא זיל לא מנכינן ליה. והא קא שבח לענין נסכא. אלא כי הא דרב פפא ורב הונא בריה דרב יהושע עבדי עובדא בזוזי דאגרדמיס טייעא עד עשרה בתמניא, ע"כ. ויש ליישב דין זה אליבא דרב ואליבא דשמואל כו', ואליבא דשמואל דכי לית ליה ארחא למישן שניתן לו מטבע היוצא באותה שעה היינו בדלא זילי פירי כו', ואע"ג דרש"י מפרש דבעיית דין זה הוא אליבא דרב, היינו משום דאיהו סבור הלכתא כרב ולכן בעא לאוקומי לכלא מלתא כרב כו', ע"ש.
 
ואני אומר דהן אמת שכ"כ בהגהות אשירי [על הרא"ש ב"ק פ"ט סי' י"א] דרש"י ז"ל פסק כרב ע"ש, אבל דבריהם תמוהים מנ"ל להוציא רש"י מסברת כל הפוסקים שפסקו כשמואל משום דהלכתא כשמואל בדיני, ואני מצאתי להסמ"ג שכתב בדף ס"ד ע"ד בשם תשובה רש"י דפסק כשמואל ע"ש. שוב מצאתי להר"ב גדולי תרומה [שער מ"ו חלק ח' אות א'] שהקשה עליהם ממ"ש ה"ה בפ"ד מה' מלוה [הי"א] וז"ל, ויש מי שכתב שאם היה המטבע במשקל הא' יוצא במקום אחר כמתחלה ויש למלוה דרך שם הרי זה נותנו לו כו', וכ"כ רש"י והרשב"א. הרי שכתב בשם רש"י דבהוסיפו על המטבע ויש לו דרך למקום אחר שנותנו לו ונלמד ממטבע שנפסל, דהיינו סברת שמואל, וזה שלא כדברי ההגה שפסק רש"י כרב אם לא שנאמר שחזר רש"י באחת מהם, עכ"ל. ואפשר שההגהות לפי שראו שפירש רש"י מימרא זו אליבא דרב חשבו דס"ל דהלכתא כרב, וזה אינו שהרי הר"ן בבאור ההלכות [ב"ק דף ל"ה עי"ש ע"א מדפי הרי"ף] אע"ג דפסק הלכתא כרב נחמן דס"ל כשמואל מ"מ פירש מימרא זו אליבא דרב שכ"כ, לפי מאי דאסיקנא לעיל שנותן לו מטבע היוצא באותה שעה היכא דהוסיפו עליו [מאי] אמרינן בה, עכ"ל. וטעמם נראה משום דמימרא זו שייך טפי אליבא דרב, משום דקתני סתמא נותן לו מטבע שהלוהו, והיינו כותיה דרב דס"ל דלעולם נותן לו מטבע שהלוהו משום [ד]אליבא דשמואל לא משכחת לה אלא בחדא מתרתי, או כשהמלכיות מקפידות לגמרי, או בדלא בחשי ואין לו דרך למישן, כמבואר בסוגית הגמרא לעיל מיניה.
 
ומיהו לענין דינא מיתוקמא ככ"ע וכמ"ש הרא"ש ז"ל דמיירי דלית ליה ארחא למקום שהמטבע הא' עדין יוצא דהשתא צריך ליתן לו ממטבע החדש ככולי עלמא, ע"ש דף ק"מ ע"א [ב"ק פ"ט סי' י"ב], ואפשר שלזה כיון הר"ן באמרו לפי מאי דאסיקנא לעיל שנותן לו מטבע היוצא כו', כנז"ל, והיינו היכא דלית ליה ארחא וכאמור. והרב ספר התרומה כתב בשער מ"ו [חלק ח' אות ב'] וז"ל, ומסתברא דהא דאבעיא לן בהוסיפו עליו צ"ל דהיכא דלית ליה ארחא למישן שנותן לו מטבע היוצא כו', דהא פסיקנא כשמואל ורב נחמן, א"נ היכא דנפסל בכל מקום דכולהו מודו שנותן לו מטבע היוצא, הלכך כללא דמלתא הכי איתיה כו', נפסל והוסיפו על השני אית ליה אורחא למישן נותן לו מן הנפסל, לית ליה אורחא למישן נותן לו מן השני היוצא, אך נדקדק מפני איסור הרבית ונראה שאם הוזלו הפירות מחמת ההוספה מנכה לו שיעור התוספת, ואם לא הוזלו כו', נותן לו מטבע היוצא במה דברים אמורים כשהוסיפו עליו עד חמישיתו כגון שהיה משקלו ד' ועשאו ה', אבל הוסיף יתר על חמישיתו מנכה לו כל התוספת, עכ"ל. והנה מ"ש הרב דכשהוסיפו עליו עד חמישיתו מותר אין זה מוסכם, דלדעת רש"י כיון שהוא עד חמישיתו אסור, וכמ"ש התוס' במקום הנז"ל [ב"ק צ"ח ע"א ד"ה עד] וז"ל, עד עשרה בתמניא פירש בקונטריס ונותן לו ח' ולפירושו חשיב מלמעלה למטה כלומר י"ב או י"א בתמניא יהיב ליה תמניא, אבל הא תשעה מן הראשונים בתמניא בשנים יהיב ליה ט' מן השניים תחת ט' של ראשונים או עשרה בעשרה ור"ח פירש עד י' בתמניא ויהיב ליה עשרה ולפירושו הוי מלמטה למעלה, עכ"ל. הרי דלדעת רש"י ולדעת ר"ח אסור. ודברי התוס' הנזכר יש לדקדק בהם, דלכאורה נראה שהם סותרים זה את זה וכבר עמד עליהם מהר"א ששון בתשובה הנזכרת ע"ש. וכן פסק מרן בש"ע סי' קס"ה וז"ל בקצור, המלוה את חברו על המטבע והוסיף עליו משקלו נותן לו ממטבע היוצא באותה שעה בד"א כשהוסיפו עליו עד חמישיתו, כגון שהי' משקלו ד' ועשאוהו חמשה, אבל אם הוסיף עליו יותר על חמישיתו מנכה לו כל התוספת, וה"ה למלוה על המטבע ופיחתו ממנו, עכ"ל. ומן התימה על הרב בעל פ"מ שכתב בתשובה ח"ב סי' צ"ו וז"ל, אמנם זולתו מכל רבוותא הנזכרים הסכימו שלענין התוספת אם הוסיפו יותר מחמישית או עד חמישית שמנכה המלוה כל התוספת כמסקנת הגמ' בפרק הגוזל עד עשרה בתמניא כו', ה"נ לענין פחת, וכן הסכימו כל רבני האחרונים שבזמנינו בספריהם, עכ"ל. והוא תמוה דהא לדעת רוב הפוסקים כל שהוא עד חומש אינו מנכה כלום וה"ה לענין פחת, וכמ"ש מרן והעתקנו לשונו לעיל בסמוך, וצ"ע.
 
עוד כתב הרב המחבר וז"ל, ואם התוספת הוא בדרך משל חומש והוזלו הפירות כשיעור חצי חומש, נלע"ד שמגלגלין על המלוה את הכל, וכן אם הוזלו הפירות ביותר מחומש לא נגלגל על המלוה ונחשוב עליו רק כשיעור התוספת בלבד וכו', ובספר מעשה חייא סי' י"ו דף קל"ג ע"א פירש בו [ברי"ף] ג' חלוקות, חלוקה א' אי זיילי פירי ולא כשיעור טופיינא דמטבע אלא פחות מכאן שאינו מחשב לו כפי התוספת שבמטבע רק כפי זול דפירא בלבד. חלוקה ב' כשהתוספת שיש במטבע יותר מחומש מחשבין עליו אפילו החומש כו'. חלוקה ג' היכא דהתוספת יותר מחומש וזילי פירי מחמת התוספת לא שדינן האי תוספת בתר זילותא דפירי אלא בתר טופיינא דכספא [עכת"ד] ע"ש.
 
ומחלוקתם תלוי בביאור הרי"ף ז"ל. והנה מה שפירש בו הרב המחבר הוא דוחק גדול כאשר יראה המעיין וכדי לעמוד על בוריין של דברים צריך להעתיק דברי הרי"ף. כתב הרי"ף בפרק הגוזל את העצים [ב"ק דף ל"ה ע"א מדפי הספר] וז"ל, ואי קא זיילי פירי מחמת ההוא תוספת אפילו לא הוסיפו עליה אלא כל שהוא מנכה ליה מהאי טיבעא כותיה, ואי אוסיפו עליה טפי מחומשא אע"ג דלא קא זיילי פירי לא יהיב ליה מהאי טיבעא דנפיק אלא כשעורא דאית ליה מטיבעא קמא, וכ"ש אי קא זיילי פירי דמנכה ליה כל דהוא טופיינא דאוסיפו עליה עד גמירא, עכ"ל. ודברי הרי"ף הללו באו סתומים, ויש לדקדק בהם בשנותו את טעמו, דבחלוקה א' כתב מהאי טיבעא כותיה, ובחלוקה הב' כתב כשעור דאית ליה מטיבעא קמא, ובחלוקה הג' כתב דאוסיפו עליה עד גמירא, ובודאי כי לא דבר ריק הוא. והנה הרב מעשה חייא והרב המחבר כולם הבינו שכונת הרי"ף בחלוקה הא' דזילי פירי ולא כשעור טופיינא, דרך משל שהוסיפו עליו חומש וזילי פירי חצי חומש, אלא שנחלקו בבאור מ"ש מנכי ליה מהאי טיבעא כותיה, דלדעת הרב מעשה חייא אינו מנכה לו אלא כשעור זולא דפירי, ולדעת הרב המחבר מנכה לו כל שעור התוספת. ואחר לחיכת עפר כפות רגליהם אני אומר דא"א לומר כן בדברי הרי"ף, שהרי כתב, ואי קא זילי פירי מחמת ההוא תוספת אפילו לא אוסיפו עליה אלא כל שהוא מנכה ליה מהאי טיבעא כותיה, ע"כ. וכפי פירושם היה לו לומר אפילו לא זילי פירי אלא כל שהוא, דהא בכה"ג מיירי שהתוספת היה חומש וזילי פירי חצי חומש ומה טעם להזכיר מאי דאוסיפו עליה. לכן נלע"ד לומר שכוונת הרי"ף היא בהפך, דהיינו שהתוספת היה חצי חומש וזילי פירי כשעור חומש, וסד"א דכיון דלא היה הזלותא כנגד התוספת נראה דלא בשביל התוספת הוזלו הפירות, אלא אפשר שבאו פירות ממקום אחר או ששמעו שהם באים ולכך הוזלו, וכיון דלית בתוספת יותר מחומש לא ינכה לו כלום, קמ"ל דכיון דחזינן דזילי פירי מחמת התוספת אפילו לא הוסיפו עליה פירוש על המטבע אלא כל שהוא לא תלינן לקולא, אלא אנו תולים שמחמת התוספת הוזלו ומנכה לו כנגד התוספת ולא כנגד הפירות, וטעמא לפי שאין בתוספת שעור יותר מחומש ולולי שהוזלו הפירות היה צריך לתת לו מהמטבע החדש, לכן דיינו להחמיר עליו ולומר שינכה לו כשעור התוספת. ומיהו לענין דינא היכא שהוסיפו עליו חומש או פחות או יותר ולא הוזלו הפירות כי אם חצי חומש דרך משל, והגם שאיני כדאי להכריע, מ"מ נראה להכריע כדעת הרב בעל מעשה חייא שכתב שאינו מנכה לו אלא כשיעור הזולא, משום דאזיל לדעת מהרימ"ט שכתב בח"א סימן יו"ד על דברי הרי"ף וז"ל, ועוד למדנו שכל שיש לו הנאה במטבע האחרון אפילו בכל שהוא מנכה לו אותה הנאה ממ"ש, ואי קא זילי פירי מחמת ההוא תוספת אפילו לא הוסיפו עליה אלא כל שהוא מנכה ליה מהאי טבעא כותיה, אלמא שבח כל שהוא שבח מיקרי ומנכי ליה כשיעור, עכ"ל. הרי מבואר בדברי הרב דאינו מנכה לו אלא השבח שהשביח וכדברי הרב מעשה חייא וכנז"ל.
 
עוד כתב הרי"ף ז"ל, ואי אוסיפו עליה טפי מחומשא אע"ג דלא קא זיילי פירי לא יהיב ליה מהאי טבעא דנפיק אלא כשעורא דאית ליה מטבעא קמא. הנה בביאור דבריו אלה כולם הסכימו שכונתו היא דלא נימא מאחר דעד חומש לאו תוספת הוא, כשהוסיף יותר מחומש לא יחשב כי אם העודף על החומש אבל עד חומש כבר מחל, לזה השמיענו הרב ז"ל שצריך לנכות לו הכל, וז"ש דלא יהיב ליה מהאי טבעא אלא מאי דאית ליה מטיבעא קמא. וכ"כ מהר"י מטראני בתשובה הנז"ל וז"ל, אבל אם הוסיפו עליו יותר מחומש, שהוא שיעור מה שתחסר המטבע בהתוכו לענין נסכא, כיון שמשביח אותו מעט שהוא יתר על חומש הוי רבית ומנכה לו כל החומש אע"פ שאין השבח כולו אלא דבר מועט, עכ"ל. ויש להביא ראיה לזה מדין ההונאה דאע"ג דקי"ל דפחות משתות דרך הכל למחול בו, מ"מ היכא דהוי שתות חייב להחזיר ההונאה כולה, וכמ"ש מרן בש"ע סימן רכ"ז ס"ב דבשתות חייב המאנה לשלם האונאה ולהחזירה כולה למתאנה. פירוש ולא אמרינן כיון דפחות משתות הוי מחילה שאין צריך להחזיר אלא הפרוטה המשלים שתות ולמעלה, קאמר דדינו כדין אם אמר בית כור עפר אני מוכר לך כו', דעד רובע לסאה הוי מחילה ואם היה יותר מרובע לסאה מנכה את כולה, וכמ"ש הטור והמחבר סי' רי"ח ס"ח וסי' רכ"ט ס"א, עכ"ל. ומן התימה על ריא"ז שכתב בש"ג דף ל"ו ע"א [ב"ק דף ל"ד ע"ב מדפי הרי"ף] בשמו וז"ל, היה התוספת יותר מחומש עד שיהיו ארבעה דינרים מן החדשים שוקלים יותר מה' מן הישנים וכו', הרי זה פוחת לו מסכום המטבע שהיה חייב לו מה שהיה משקלם יותר מחומש, עכ"ל. דמדבריו אלה מוכח דס"ל דאינו מנכה לו כי אם העודף על החומש, ומ"ש מדין האונאה ומדין בית כור עפר הנז"ל דמנכה לו את הכל.
 
שוב ראיתי למהר"א ששון ז"ל בתשובה סימן קנ"ג שכתב בשם הרשב"א בחדושיו שאינו נותן לו אלא שיעור המטבע הא', ואין אומרים שיתן לו כפי עשרה בתמניא והשאר ינכה. וכתב הרב עליו וז"ל בקצור, וחשבתי לומר שלזה כיון הטור כו', אבל מדברי הרמב"ם נ"ל שיש לדקדק כן שכתב (בפ"י) [בפ"ד הי"א] מהלכות מלוה ולוה, אבל אם הוסיפו יותר על חמישיתו מנכה לו כל התוספת אע"פ שלא הוזלו הפירות. דמלישנא דמנכה לו כל התוספת משמע דדיק הכי, ומ"מ בין הכי ובין הכי דברי הרשב"א במקומם עומדים, עכ"ל. הרי דכל גדולי המורים הכי ס"ל דמנכה הכל ודלא כהריא"ז, ומ"מ ק"ל על מהר"א ששון הנזכר למה לא הביא דברי הרי"ף הנזכר שמבואר מהם שמנכה את הכל כנז"ל ולמה תלה הדבר בהרשב"א לבדו.
 
עוד כתב הרי"ף, וכ"ש אי קא זיילי פירי דמנכה ליה כל שהוא [לפנינו ברי"ף: דהוא, וכן הביא רבינו לעיל בד"ה כתב הרי"ף. ובהגהות הב"ח על הרי"ף כתב ההוא כצ"ל]. טופיינא דהוסיפו עליה עד גמירא, עכ"ל. והנה חלוקה זו פשוטה הרבה ולא היה צריך לאמרה, והר"ב מעשה חייא במקום הנז"ל נדחק בביאורה וכתב דמיירי שהוזלו הפירות פחות מתוספת המטבע, וקמ"ל דלא ניזיל בתר הפירות דוקא אלא בתר טופיינא דכספא, ע"ש. ולי הדיוט נראה לי לומר דמיירי שהוזלו הפירות יותר מתוספת המטבע, וקמ"ל דמנכה ליה כל שעור הזולת הפירות, וזה רמז באומרו עד גמירא, כלומר עד שיגמור כל האונאה שבאה לו, ולהיות כי הרי"ף כתב סתם אי קא זילי פירי ולא פירש אי זילי פחות מתוספת או יותר מתוספת, לזה אמר דמנכה ליה כל שהוא טופיינא לומר שאם התוספת יותר על הזול מנכה כל התוספת, ובאומרו עד גמירא רמז שאם הוזל יתר על תוספת מנכה כל הזול עד גמירא.
 
עוד כתב הרב המחבר וז"ל בקצור, וכתב הרי"ף, והוא הדין נמי במקום שנושאים ונותנים בכספים של משקל ופיחתו מן הכסף שבהם או שהוסיפו עליהם הכל ענין אחד. ונראה לע"ד לפרש בדרך משל כגון הריא"ל שקצבת משקלו ידועה, ובעת שיקבל אדם אפילו ריא"ל אחד מיד יריצהו אצל שולחני לשקלו, ואם יחסר אפילו כאיסר נחשת מקפיד על החסרון הזה ותובעו מן הנותנו לו, וקא ס"ד שבמטבע זה שמקפידים בו שראוי להשגיח בו כשהוסיפו עליו כל שהוא, לכן קמ"ל הרי"ף שאין לחלק במטבע זה וכיון שהתוספת או הפחת הוי עד חומש לא משגחינן ביה, עכ"ל.
 
והן אמת שכן כתב הפרישה [יו"ד] בסימן (קס"ד) [קס"ה] סק"ב וז"ל, בכספים של משקל, ר"ל בחתיכת כסף כל חתיכה יש לו משקל ידוע וקונין בו כדרך שקונין במטבע כו', וקאמר שאם הוסיפו עליהם שעשום כבד יותר מן הא', כגון שהוסיפו על הזקוק כו', או פיחתו ממנו, הדין כמו במטבע כו', ע"ש. מיהו אחר שאלת המחילה אין נראה כן מדברי הרי"ף והרא"ש והרב בעל התרומות, שכתבו שפיחתו מן הכסף שבהם או הוסיפו עליו, משמע שהמשקל במקומו עומד אלא שהכסף שבהם הוסיפו עליו, וכמ"ש הב"ח וז"ל, פירוש ששוקלין המטבע של כסף ולפי המשקל של כסף שבמטבע מקבלו בכך וכך, ואחר כך הוסיפו על הכסף שבהם או פיחתו עליו, ע"ש. ונראה שכיון למ"ש הרב מעשה חייא בתשובה הנזכרת שהניחו המשקל במקומו אלא שגרעו מהכסף ונתנו במטבע כנגדו תערובת נחשת, או פחתו ממנו שפחתו מהנחשת (המתעכב) [המתערב] ושמו במקומו כסף והמשקל כדקאי קאי, עכ"ל. ותיבת או פיחתו ממנו שכתב ט"ס הוא וצ"ל או הוסיפו עליו וק"ל, ולענין דינא כולם שוים דכל שאין שם יותר מחומש או לא הוזלו הפירות נותן לו מהמטבע היוצא, ולא נחלקו אלא במשמעות הדברים אבל לענין הדין אין ביניהם מחלוקת כלל ולכך לא ראיתי להאריך בזה.
 
עוד כתב הרב המחבר וז"ל בקצור, ולענין תוספת חומש דלא משגחינן ביה הביא הב"י משם הראב"ד דתוספת עד חומש ליכא ביה שבחא לענין נסכא, דאם היה מחזירו לנסכא יפחות החומש לחסרון התוך ולשכר הצורף, וכ"כ הרשב"א בתשובה כו', והנה המוחש יכחיש לזה שאנו רואים שאין הנסכא פחותה מן המטבע כ"כ כי בבית המטבע לוקחים במכס מטבע הזהב חמשה למאה, ובמטבע הכסף לוקחים במכס עשרה למאה לכל המרבה, ואלו היה השנוי מועט היינו תולים לומר דהשתא שכר האומנין בזול, אבל שנוי גדול כזה מעשרים למאה לעשרה למאה א"א לתלותו בזולא דאומנין, עכ"ל.
 
ואחר שאלת המחילה לא ידעתי מאי קשיא ליה, אטו א"א לומר שהאומנין היו נוטלים על חד תרי ממה שנוטלים עכשיו כדי שלא נדחה דברי הפוסקים שאמרו טעם זה, ועוד דכד דייקת בה שפיר משכחת לה דליתא להאי קושיא משום דאע"פ שהאומנין נוטלים לעשרה לק' לעשותו מטבע זהו לבני אדם העושים מלאכה שם אבל לכל אדם אינו כן, כי עינינו הרואות שמי שנשבר לו מטבע של זהב לשתי חתיכות הוא מפסיד בו יותר מעשרים למאה וכן במטבע של כסף וכדומה, ולכן במעות הללו שנפסלו ואינם מקבלים אותם כי אם בתורת נסכא הוא מפסיד חומש, ועוד שכיון שהם מטבעות ורוצה לעשותם נסכא הוא מפסיד ע"י האש חומש לחסרון התוך ושכר הצורף, וכ"כ הרא"ש בפסקיו דף ק"מ ע"ב [ב"ק פ"ט סי' י"ב] וז"ל, ואע"ג דקא שבח לענין נסכא חומשא לא חיישינן לאותו שבח, דכיון דדינא הוא לשלם לו מטבע היוצא באותה שעה לולי מחמת התוספת דשבח לענין נסכא ומחזי כרבית, כיון שאין בו אלא חומש יותר אין כאן שבח לענין נסכא, דאם היה מחזירו לנסכא יפחת החומש לחסרון התוך ובשכר הצורף כו', ע"ש.
 
והואיל ואתא לידן דברי הרא"ש הנזכר יש לדקדק בהם דארכבוה אתרי ריכשי, דמעיקרא קאמר דדינא הוא לשלם לו מטבע היוצא כו', ואח"כ קאמר טעמא דאם היה מחזירו לניסכא יפחת החומש. וראיתי להר"ב גדולי תרומה שעמד על זה בדף רס"ט ע"א [שער מ"ו חלק ח' אות א'] וכתב וז"ל, וק"ל כיון דאית ליה טעמא רבא להיתרא דבחומשא אין כאן שום שבח משום פחתא דהתוך ושכר צורף, א"כ למה ליה להרא"ש לומר בתחלת דבריו כיון דדינא הוא לשלם לו מטבע היוצא באותה שעה, דמשמע דעיקר ההיתר הוא משום דמדינא חייב לשלם לו מטבע היוצא כו', לא היה לו לומר אלא בסתם ואע"ג דהא שבח לענין נסכא חומשא לא חיישינן לאותן שבח דאם היה מחזירו לנסכא יפחת החומש כו', ע"ש, והניחו בקושיא. ונלע"ד לומר שהרא"ש בא לישב מה שהקשה הרב דרישה, הובאו דבריו בט"ז סי' הנזכר ס"ק א' וז"ל, עד חמישיתו, בב"י כתב בשם הרא"ש הטעם דאין בו שבח לענין נסכא כו', וכתב בדרישה, ואין לומר הא אלו היה מהתך כסף הלואתו היה פחות גם כן, די"ל דאומר לו לא הייתי מהתך כספי אלא הייתי מוציאו בעינו וכסף דידך בעיניה לא יש בו עדיפות לענין נסכא, ע"כ. ולע"ד אין פירוש לדבריו דאמאי יחשוב מטבע הישן כאלו בעין והחדש כאלו מהותך דמ"מ הוא מרויח עכשיו כשעושה כלי ממנו כו', אלא הכי פירושו שלענין (ד)מאי דמקשי בגמ' והא קא שבח לענין נסכא לא פריך דאלו הישן היה מתיכו ועושה ממנו כלי אחד היה קטן ועכשיו יהיה לך כלי גדול כו', אלא דעיקר הקושיא בש"ס דאמר הלוה למלוה הנה אני אקח החדש ואתיכו ואעשה ממנו מטבע הישן כעין שנתן לי וישאר חתיכה של כסף לי ועל זה פריך והא קא שבח לענין נסכא פירוש מה שיהיה נסכא קטנה, וע"ז משני שפיר שאם באת להתיכו ולעשות מטבע ממנו אתה צריך לשכור צורף וגם בחסרון ההתוך נמצא שלא תרויח מאומה, כנלע"ד ברור ונכון, עכ"ל. וכתב הר"ב נקודות הכסף שלזה כוון הדרישה ע"ש. ובזה נבין כונת הרא"ש דהוקשה לו מה שהוקשה לדרישה דגם כסף הלואתו אלו היה מתיכו היה מפסיד חומש כנז"ל, ולזה בא כמשיב באופן אחר ואמר דכיון דדינא הוא לשלם לו מטבע היוצא באותה שעה דכשם שנתן לו מטבע כך צריך לפרוע לו מטבע ואין לנו עסק בנסכא כי הוא לא נתן לו נסכא, אלא דכשיש בו יתר מחומש מיחזי כרבית כיון שיכול לעשות לו מטבע ישן וישאר לו נסכא קטנה כנז"ל, אמנם היכא דאין בו אלא חומש אין כאן שבח לענין נסכא שהולך בחסרון היתוך ובשכר הצורף ולכך צריך לתת לו מטבע היוצא.
 
עוד כתב הרב המחבר וז"ל בקצור, וכשלא נפסל המטבע ולא נשתנה ממה שהיה רק שהוזל או הוקר יש חלוקי דינים רבים, שדינר של זהב יש לו דין פירא שאינו חריף בהוצאה כו', וגם מטבעות של כסף לפעמים (נדין) [דנין] בהם דין זה כדין פירא כו', ונראה שאפילו ניכר היוקר והזול של דינר כשפורטים אותו אצל שלחני אם מעות הללו שלוקח בדינר הם דקות או רעות כגון מטבע האספרום שבערי תורקיא, תלינן נמי שהדינר במקומו עומד והני מעות רעות הם דאייקור וזול, אבל אם ניכר השינוי כשפורטים אותו במאיידיס טובים שבמצרים אז נאמר שהשינוי נהיה בדינר, ועתה כפי זה אם הדינר היה חריף ויוצא לכל מקח וממכר וידענו בברור שעלה או ירד, כגון שפורטים אותו אצל שלחני במעות יפות וטובות יש שינוי ממה שהיה בתחלה, או שעלה וירד ע"פ גזרת מלך כו', אז אע"פ שיצא שער הדינר בעת שנעשת ההלואה והחיוב אם אירע שינוי בעת הגוביינא אין מחשבין בשעת הפירעון אלא בשומא ראשונה שהיה יוצא בשעת ההלואה בין להקל בין להחמיר כו'. ומהריק"ש בהגהותיו טי"ד סי' קס"ה ס"ב כתב וז"ל, הוזלו המעות כו', ולא נשתנה המשקל לאו כלום הוא ונותן לו מה שהלוהו או מה שנתחייב, כך פשוט מדברי הפוסקים בדין הלואת מטבע במטבע כמוהו לענין רבית ריש סי' קס"ב ע"ש, עכ"ל. ולכאורה לשון זה דמהריק"ש מנגד למ"ש, אך אין מדבריו סתירה כלל דאיהו איירי כד יהבי פירות טפי או פחתי כו', דתלינן דהך יוקרא וזולא אינו מצד המעות רק מצד הפירות, ותו דילפי לה מהוסיפו על המטבע או פיחתו ממנו ונשתנה השער דאמרינן שמדקדקים ומחשבין שיווי זה, ומה ראית לדקדק בשינוי הפירות שנשתנה מחמת שינוי המשקל ולא תדקדק בשינוי שנשתנה מחמת גזרת מלך הא בכל גוונא ראוי לחוש שלא תהיה שם פסידא לא ללוה ולא למלוה, ע"כ תורף דבריו.
 
והנה מ"ש דילפינן לה מהוסיפו על המטבע כו', אחר שאלת המחילה הנה בזה סותר דברי עצמו, דכיון דילפינן לה מהוסיפו על המטבע א"כ צריך שיהיה התוספת יותר על חומש וכן הפחת כנז"ל, ובנדון דידיה לא יש אפילו חומש, שהרי הזהוב שהיה בערך צ"ה מאיי' כסף הורידוהו למ' כנזכר שם בשאלה וא"כ חייב לשלם לו מטבע היוצא. ומ"מ בנדון זה שלא נפסל המטבע ולא נשתנה ממה שהיה רק שהוזל או שהוקר בזה יש מחלוקת גדולה בין הפוסקים מערכה לקראת מערכה, ועלינו לשבח להתייר הגדול מאור הגולה המאיר עיני חכמים בהלכה ה"ה הרב כנסת הגדולה שהביא כל חכמי ישראל בכף מאזנים בהגהתו לב"י טי"ד סי' קס"ה ס"ק ב' וז"ל, דעת הרמב"ם בח"מ סי' קע"ו ורכ"ד דל"ש נפסל המטבע ל"ש הוסיפו עליו במשקל או שהכסף יותר צרוף ל"ש עלו הזהובים או ירדו בכל זה אזלינן בתר יוקרא וזולא, ולכן פסק דהמלוה את חבירו מאה גרוש או מכר לו דבר א' במאה גרוש, והוסיפו על המטבע או שגזר המלך שיעבור ביותר ממה שהיה עובר מקודם, או זול פירי מחמת ההוספה או העליה, שלא יפרע למלוה או למוכר מאה גרושים דהוי רבית אלא שיווי מאה גרוש', וכן דעת הרב מהר"י בסאן הובאו דבריו למו' הרב חי"ד סי' מ', וכן מתבאר מדברי מהר"ם גלאנטי סי' כ"ו ופ"ב, אבל מהרש"ך בח"א סי' ס"ב ע"ב קי"א וח"ב סי' נ"ד חולק היכא דלא הוסיפו על המטבע אלא שגזר המלך על העליה שישלם מה שהלוהו דליכא רבית כו', וע"ש בח"ב סי' קנ"ח, וכן דעת הר"ם אלשיך בתשו' סי' ע"ט, והר"ש חאיון סי' מ"ט, ומהר"ר חייא רופא סי' י"ז, ומורי הרב חא"ה סי' מ"ח, ועיין בח"א סי' יו"ד ובח"מ סי' צ"ח, וכ"כ מהר"א מונסון בתשו' כ"י כו', וכתב שכל מי שלא יסכים בזה אינו בעל הוראה, וכן מתבאר מדברי הראנ"ח ח"א סי' ק"ד, ועיין בהר"י אדרבי סי' תי"ח, עכ"ל. וכ"כ בהגהת טח"מ סי' עד ס"ק מ"ו, ושם כתב שכן דעת מהר"י אדרבי סי' תי"ח, וספר בנימין זאב סי' שנ"ו וש"ע ע"ש, ומה שיש לדקדק בדברי מהרש"ך עיין במהרימ"ט חא"ה סי' ה' וסי' מ"ח, ע"ש ואין כאן מקום להאריך. ומדבריו למדנו דרוב הפוסקים ס"ל דהיכא דלא הוסיפו על המטבע אלא שגזר המלך על העליה שישלם לו מה שהלוהו כנז"ל, ועוד נוסף עליהם מהרי"ט צהלון שכתב בתשו' סי' ג"ל וז"ל בקצור, וכשנתישב בדבר הרבה נאמר דלא דמי הך עובדא דידן לההיא דהוסיפו על המטבע, וטעמא משום דהתם בעינן חדא מתרתי או דזול פירות מחמת התוספת או דאיכא בתוספת טפי מחומש כו', אבל בנ"ד יש בו משום רבית וטעמא משום דהכא אנו רואים בו תוספת בעין שמתחלה שוה הגרוש' במאיי' ל"ו ועכשיו נותנים בו ל"ח מאיי' הרי לך תוספת ל"ח כו', איברא דכד מעיינן שפיר אשכחנא דבעינא לפלוגי בין דינר כסף לשאר דינרים, דבדינרי זהב ומטבע נחשת אסור ללות דינר בדינר, אבל דינר כסף טיבעא הוי ושרי בכל ענין כמ"ש הרי"ף וכ"כ הטי"ד סי' קסב. א"כ זכינו בדין היכא דהלוהו כ"כ גרוש' או כ"כ חתיכות כסף אע"ג דאייקור הגרוש' שפיר דמי למתבעיה גרוש', וגם החתיכות אם הלוהו מ' חתיכות ל"ח בפרח פורע לו מ' חתיכות כמו שהתנה עמו כו', הרי כפי פסק זה כשהלוהו בפירוש דינר כסף בדינר כסף שרי, זהב בזהב אסור.
 
אמנם בחפשי אמתחות הפוסקים מצאתי למהר"י בעל ת"ה סי' נ"ד וז"ל, ואשר שאלת על מה שרגילין ללות זהב בזהב והשבתי דכיון דבזמנינו רוב בני אדם יש להם מטלטים ברשותם דשוה זהב הוי כמי שלוה סאה בסאה ויש לו מעות מזומנים דשרי כו', כלל העולה מדברינו דשרי ללוות דינר בדינר אפילו דינר זהב בזהב, ע"כ תורף דבריו. הרי מבואר דהרב ז"ל כתב בתחלה כדעת הרב המחבר ולבסוף העלה להלכה בנותן לו מה שהלוהו בין בכסף בין בזהב כנז"ל, ועיין בתשו' הרדב"ז סי' קע"א שכתב דבמצרים הזהב נקרא טיבעא וקונה את הכסף ע"ש, וכפי זה נותן לו מה שהלוהו, וכן דעת מהריק"ש כנז"ל, וכן דעת הרב פני משה בתשו' ח"ב סי' צ"ו, וכתב עוד שם שאע"פ שכתב מהרש"ך שבהוזלו הגרוש' לא יתן לה כי אם כמספר הגרוש' הכתוב בשטר לא כתב כן אלא בנ"ד שהפחת היה מחמת ירידת המטבעות של הגרוש' מבלי גירעון האשפרו כו', אך אם הגרוש' היה נגרע ממשקלו כנ"ד שהאשפרו נגרע ממשקלו עד חמישית ויותר מהמה בודאי שלא היה גוזר שיפסיד המלוה, ע"ש. וכתב הר"ב דרכי נועם אביו של הרב המחבר בתשו' דשייכי לטי"ד סי' כ"ד בשם הב"ח דטעם היתר המטבע משום דלא שייך ביה יוקרא וזולא, כלומר אע"פ שהיה לוקח שני סאין בדינר כסף ועכשיו לוקח ג' אין זה מחמת המטבע אלא ע"כ מחמת דזיילי פירי, דמטבע היוצא באותה שעה אינו עשוי להתייקר מדחזינא בגמ' דלא משכחי שינוי במטבע אלא בנפסל מטבע א' או כשהוסיף המלך או פיחת במשקל המטבע כו', ע"ש. ומ"מ לענין הלכה הוא ז"ל מסכים עם הפוסקים כמהרשד"ם ודעימיה. אך את זה מצאתי לו שכתב דמהרימ"ט אזיל לשיטת מהרשד"ם ודעימיה. ובדברי הכנה"ג מבואר בהדיא דמהרימ"ט אזיל לשיטת מהרש"ך ודעימיה כנז"ל, וכן מבואר בא"ה סי' מ"ו שאפילו שכתוב סך אלפים סתם כתב שיחזרו ערך זמן שקבלו, איברא שדברי מהרימ"ט בפסקיו לכאורה נראים סותרים זה את זה ממ"ש בי"ד למ"ש בא"ה ובח"מ בכמה מקומות ואין כאן מקום להאריך בזה, ואפשר שלזה כיון תלמידו החשוב הרב כנה"ג שכתב ומורי הרב חא"ה סי' מ"ח ועיין בח"א סי' יו"ד ובח"מ סי' צ"א כנז"ל, ולא כתב ובח"א כו', אלא כתב ועיין בח"א כלומר שהוא חולק על זה, וצ"ע.
 
עוד כתב הרב המחבר דף קכ"ו ע"ב וז"ל, ומעתה נדבר על הנ"ד ויש בזה מינים שונים, יש לו שטר חוב על חבירו בסתם מכ"כ שריפיס או מכ"כ גרוש' ואינו מפרש סכומם כמה מאיי' הם, ויש שכתב סך השריפיס וסך הגרוש' ופירש אח"כ שהם כ"כ מאיי', ויש שכתבו סתם סכום מאיי' בלבד ולא פירשו שהם מכ"כ שריפיס או גרוש', והנה פחת הגרוש' הוא מרובה מפחת הזהוב, ובתחלה נאמר דבנדון הלז חזינא דבמקצת [דברים] נשתנה שער מטבעות הללו וניכרת ירידתו ובמקצת דברים השער עומד כבתחלה כו', וא"כ שורת הדין נוטה (שנותנת) [שמחלקין] ההפסד ביניהם ומי שחייב לחבירו מאה שריפיס יפרע לו מאה שריפיס ועוד מחצית ההפסד שהוא קק"ן מאיי' כסף, ואפילו בשטר שמפרש בו מאה שריפיס שהם תשעה אלפים וחמש מאות, אי נמי שטר שכתוב בו חיוב סך מאיי' בלבד, כי ידוע הוא שסמך המלוה והלוה לפרוע החריף והטוב שבמטבעות ולא יש חריף כשריפיס כו', ואפילו שטר שכתוב בו גרוש' הכי דיינינן ליה כאלו היה כתוב סך שריפיס ולכן לא יחשבו הפסד הגרוש' ביניהם רק יעשו הגרוש' כמה שריפיס עולים ויחלקו ההפסד ביניהם, ע"כ תורף דבריו.
 
ואחר שאלת המחילה ולחיכת עפר כפות רגליו אני אומר דפשרה זו שכתב ז"ל של כת הקודמים היא מן הפשרה ולא מצד הדין, ולא השוו מדתם בענין הפשרה כי מהרש"ך כתב בתשו' ח"ב סי' פ"ז כתב וז"ל, ובפירעון החובות מנהגינו והסכמתינו עתה ששוה הגרוש' לערך שבעים שכל הנושה בחבירו מזמן שהיו שוים הגרוש' לערך מאה או תשעים פורע לו החייב לערך שמנים הגרוש', ע"ש. ויש לדקדק דהיכי קאמר שלעולם משלם לערך פ' שהרי כשהיה שוה הגרוש' ערך מאה נמצא שמפסיד המלוה שני שלישים העליה דהיינו כשהיה שוה הגרוש' לערך מאה, וכשהיה לערך תשעים אינו מפסיד כי אם המחצית, ואין זה משפט שלום. והיה אפשר לומר שט"ס נפל וצ"ל, שאם הוא מזמן ששוה הגרוש' לערך מאה פורע לו לערך חמשה ושמונים, וכשהיה לערך תשעים פורע לו ערך שמונים, וכן נראה ממ"ש בסי' קנ"ח בשאלה דכל הלואה ועסק שנעשת בזמן היות הגרוש' לערך מאה והגיע זמן הפירעון עתה שירדו לשמנים היו מתפשרים ביניהם ופורעים חובותיהם לערך תשעים לבנים. אך מה אעשה שבנוספות סי' ז' כתב כי בענין החובות שנעשו בזמן הגרוש' לערך ק' עתה הסכמת העיר אחר ירידת הגרוש' לערך שבעים שיפרעו החובות ההם לערך שמונים ע"ש, ודוחק לומר שנפל ט"ס בשני מקומות, אלא ודאי שהפשרה ההיא כפי העת והזמן, וכן נראה מדברי הר"ש הלוי בחלק ח"מ סי' ג"ל כתב וז"ל, וכבר שמענו בדורות שעברו האלקים האדירים הרבנים הגאונים איתני עולם רבותינו הקדושים אשר בארץ החיים ז"ל הסכימו בהסכמה לפשר בין הסוחרים בענינים כיוצא באלה, וגם עתה בזמנינו זה בשאלונקי יע"א הסכימו הרבנים כו', לבקש הדרך הנכון והוא הפשרה, ע"כ גם אני אומר שבעלי שטר זה יתפשרו פשרה כפי ראות עיני פני עדתם, ע"כ. ומהר"ם בנבנשת בתשו' ח"ב סי' צ"ו כתב וז"ל בקצור, לענין כתובת אשה הוגד לי ומזקנים אתבונן כי בעירנו קושטא יע"א מנהגם של ישראל בעלית וירידת המטבעות לפשר באופן זה בעלית הגרוש', שהמדודין נפרעים ע"פ הערך השוה בשעת נתינת הכתובה, וסך הנדוניא עושים פשרה ביניהם מחצה על מחצה, וסך התוספת ע"פ הערך השוה בשעת הפירעון, והיינו דוקא כשכתוב בכתובה אשפרו ואח"כ ירדו מחמת גריעותם, אך כשכתוב בה סך גרוש' אז לא הונהג שום מנהג, ונשאר הדבר שיפרע לו מגרוש' במספרם כמשפט הכתוב בכתובה אף אם הוזלו הפירות כל זמן שלא הוסיפו במטבע, עכ"ל.
 
והגם שדברי הרב המחבר קרובים אל השכל דהא בכמה מקומות מצינו דממון המוטל בספק חולקים וכיוצא בזה, ומה גם שמצאתי תשו' למהר"י בסאן נדפסה בתשו' להרב מהרימ"ט י"ד סי' מ"ב שכתב וז"ל, לכן אמרתי הטוב והישר בעיני אלקים ואדם שב"ד יכופו את שניהם שיעשו ככל אשר אנחנו עושים פה היום ע"פ תקנת הראנ"ח שיחלוקו ההפרש לחצאין וכן תעשו, עכ"ל. וכ"כ בא"ה סי' ב' שנוהגים בא"י מזמן הרבנים גדולי הדור לפרוע בדרך ממוצע, וגם הר"ש הלוי בתשו' סי' נ' כתב בנ"ד שיחלוקו ההפרש ע"ש. מ"מ במ"ש שלעולם שמין בערך הזהובים זו מדה קשה, כי למה לא ישומו כל שטר כפי המטבע שכתוב בו. ויותר יש לתמוה על מ"ש דהמתעסקים בכסף קדשים ובמעות עניים ויתומים ות"ח ותשושי כח ראוי לוותר להם שלא יבואו לעולם לידי פסידא כו', והוא תימא גדול בעיני, דאנן קי"ל [ב"מ נ"ה ע"א ונ"ז ע"ב] יד הקדש על העליונה ואיך נהפוך השיטה ונעשנה על התחתונה. ומה שטען עוד באומרו כדי שלא יפרקו עול מעל צוארם כו', לא ידעתי למה יפרקו עול כיון שכך עושים בכל משאם ומתנם שיש להם עם אחרים למה יגרע האביונים והעניים, וכי אינם יודעים שהקב"ה עושה משפט יתום ואלמנה ומקרא מלא דבר הכתוב [דברים א', י"ז] כקטון כגדול תשמעון, ופרז"ל [בספרי] לא תאמר עשיר הוא זה היאך אביישנו, אלא הריני מזכה אותו וכשיצא לחוץ אומר לא תן לו שאתה חייב לו, לכך נאמר לא תכירו פנים במשפט. ופירשו המפרשים שאע"פ שכוונת הדין לתועלת העני שאם יתבייש העשיר על ידו יהיה נועל דלת בפניו ולא יחמול עליו, ולכך קס"ד שיזכנו בדין לפי שעה, קמ"ל שלא יעשה כן כי אף אם יבא מזה נעילת דלת לעני מ"מ דלתו של הקב"ה פתוחה לכל כדכתיב [תהלים קמ"ה, ט"ז] פותח את ידיך וגו', וה"ה נמי בנ"ד.
 
וכל זה הוא בדרך פשרה במקום שיש ביניהם תקון מנהג בזה, אמנם במקום שאין מנהג הרי דינו של כל דבר מבואר בדברי הפוסקים, דהיינו אם כתוב בשטר מפורש חייב פלוני לפלוני או לוה פלוני מפלוני כ"כ גרוש' או כ"כ זהובים, דעת רוב הפוסקים שחייב לתת לו כמנין הגרוש' או הזהובים הכתובים בשטר בין אם עלו בין אם ירדו. וכתב הר"ב בני שמואל בתשו' סי' מ"ט דהגם אם הוזלו פירי בשביל ירידת המטבעות אין בכך כלום ע"ש, וכן מבואר בדברי מהר"י קשטרו בהגהותיו לסי' קס"ה שכתב, הוזלו המעות או הוקרו ולא נשתנה המשקל לאו כלום הוא ונותן לו מה שהלוהו או מה שנתחייב לו, ע"ש. משמע דלא קפדינן איוקרא וזולא. והגם שהרב דרכי נועם בתשו' סי' כ"ד נדחק בבאור דברי מהריק"ש הנזכר ע"ש, מ"מ פשט דברי מהריק"ש כמ"ש. וכן דעת הרב פני משה בתשובותיו ח"ב סי' צ"ל, וכ"כ מהר"ם אלשיך בתשובותיו ס"ז ע"ט ע"ש, מיהו מדברי מהרימ"ט בח"א סי' י' נראה שחולק על זה היכא שהוזלו הפירות ע"ש.
 
ואם כתוב בשטר דרך משל ק' זהובים שהם עשרת אלפים מאיי', לפי שבשעת כתיבת השטר היה שוה כל זהוב ק' מאיי' כסף, ובעת הפירעון שוה ק"כ מאיי' כסף, והמלוה אומר תן לי ק' זהובים שנתחייבת לי, והלוה אומר איני נותן כי אם עשרה אלפים מאיי' כסף שעולים בסך פ"ד זהובים בקרוב, וכיוצא בזה כתב הרב פני משה בתשו' הנז"ל, וז"ל בקצור, אמנם בנ"ד שכתוב ק' גרוש' שהם לבנים, ח' אלפים, פירוש ועתה בעת הפירעון שוה הגרוש' ק"כ לבנים שנמצא עולה הק' גרוש' הנזכר י"ב אלף לבנים אפשר היה לדמותו לההיא דתנן בפרק גט פשוט [ב"ב קס"ה ע"ב], כתוב בו זוזין מאה דאינון סלעין עשרין אין לו אלא סלעין עשרין כו', אמינא דלא היא דשאני התם דא"א לפרש ולהסכים מאי דאמר זוזין ק' דאינון סלעין עשרין משום דהתם הו"ל כ"ה סלעין, א"כ ודאי דחד מינייהו הוי טעות סופר ויד בעל השטר על התחתונה והלך אחר הפחות, אבל הכא בנדון שלפנינו מצינן לפרושי דלעולם עיקר החיוב הם גרוש' ואם יגרע האש' והגרוש' בדוכתיה קאי לעולם יפרע גרוש', ומאי דכתב שהם ח' אלפים לבנים הוא לאפוקי אם יוקיר הגרוש' ולא מחמת גירעון האשפרו שאז לא יפרע כי אם ח' אלפים לבנים, וכן ג"כ לאידך גיסא אם הוזל הגרוש' ואינם שוים ח' אלפים לבנים, ולא מפני עלוי האש' אלא מחמת גרעון הגרוש', אז יחוייב לפרוע לה ח' אלפים לבנים כו', דכל זמן שהגרוש' והאשפרו הם במצב אחד אז יפרע מאותו שיעמוד על מצבו כו', וידוע הוא מ"ש הרשב"א דהיכא דאפשר לקיים לשון השטר כולו מקיימים ואפילו לעשות יד בעל השטר על העליונה, ע"כ תורף דבריו. הרי שכתב הרב דיפרע מהמטבע שעומד על מצבו ולא אמרי בזה יד בעל השטר על התחתונה מהטעם הנזכר. עוד אפשר לתת טעם אחר לזה ממ"ש מרן הב"י בסי' מ"ב מחודש ג' [דף ע"ד ע"א] בשם כמה גדולים, ופסקו בשלחנו הטהור ס"י, דעכשיו שנהגו לכתוב בשטרות דלא כאסמכתא ודלא כטופסי דשטרי בכל לשון מסופק אמרינן יד בעל השטר על העליונה, ע"ש. ועיין בהרב כנה"ג בהגהת הב"י לסי' הנזכר ס"ק כ"ה שהביא הרבה מהפוסקים דס"ל כן ע"ש. מיהו מ"ש דמ"ש אין לו אלא סלעין עשרין משום דודאי חד מינייהו ט"ס כנז"ל, דברי תימא הם שהרי כתב הטח"מ [סי'] מ"ב [סע' י"א] דטעמא הוי משום דיש לפרושי מאה זוזי גריעי שאינם שוים אלא עשרין סלעין דיד בעל השטר על התחתונה, ע"ש וצ"ע. ומ"מ הדין דין אמת.
 
אך את זה מצאתי להר"ש הלוי בח"מ סי' ג' שנשאל על אלמנה אחת שלקחה מחבירתה סך שלשים גרוש' שהם ג' אלפים מאיי' כסף, ובעבורם מכרה לה בית א' בתורת משכנתא דהיינו בהטבה, ובעת המכירה היה שוה הגרוש' מאה לבנים ובעת ההטבה שוה ק"כ לבנים שהם כ"ה גרוש', והקונה אומר' אין לי כי אם שלשים גרוש'. וכתב על זה וז"ל בקצור, והנה היה נראה לכאורה דיש להביא ראיה לנדון זה מההיא דגרסינן בפ' גט פשוט, כתוב בו זוזין מאה דאינון סלעין עשרין כו', אבל אחר העיון נראה דלא דמי משום דהתם בעת שכתב השטר נמצאים בעולם זוזים גרועים ויש ג"כ זוזים טובים, ולכן הי"ל לפרש ולומר מאה זוזים טובים כו', אבל בנ"ד בעת שכתבו השטר אינו נמצא בעולם שישוה הגרוש לא יותר ממאה לבנים ולא פחות כו', ולכן לא היו יכולים לכתוב באופן אחר אם היו רוצים לכתוב שיוויים שהיו שוים בזמן ההוא, וא"כ נראה דלא הוו שתי לשונות סותרים זה את זה, ולכן נראה שראוי היה שתתן לה ל' גרוש', ואע"פ שכתוב שהם שלשת אלפים יכולה לומר שהכונה היתה שאם ירד הגרוש' שיווי תקח שלשים שלימים, ולהיות כי אני מיראי הוראה לכן אמרתי שיעשו פשרה ותפרע לה שלשה אלפים ושלש מאות, עכ"ל. הרי מבואר שדעת הרב בזה דאע"פ שגבי מכירה והטבה יעשו פשרה.
 
איברא שדבריו בזה צ"ע, ראשונה במ"ש אבל בנ"ד אינו נמצא בעולם שישוה הגרוש' לא יותר מק' לבנים ולא פחות ולכן לא היו יכולים לכתוב באופן אחר כנז"ל, דאדרבה היא הנותנת דכיון דאינו נמצא בעולם שישוה הגרוש' לא פחות ולא יותר למאי הלכתא כתביה, אלא ודאי להשמיענו שלעולם ידו על העליונה וכמ"ש הרב פני משה בתשו' הנזכר. ועוד קשה דכיון דנ"ד הוי מכירה אין שייך כאן רבית, דהא הלוקח קרקע במאה מנה ואינו רוצה למכרו כי אם במאתים אין בו משום רבית, וכמ"ש הוא עצמו בתשו' דשייכי לי"ד סי' ט"ו וז"ל, דבנ"ד לא יש רבית דלא אמרו אלא כשהיה דרך הלואה כו', ע"ש. וגדולה מזו מצינו למהר"א ששון בתשו' סי' קנ"ג שכתב על ראובן שמכר חנות לשמעון בסך י"ב אלף, ונתן לו שמעון ק' פרחים בעד הסך הנזכר, ואח"כ נתרצה שמעון שאם מהיום כו', יתן ראובן י"ב אלף כו', להחזירה לו, וכשבא ראובן לקחת את החנות מיד שמעון רצה לתת לו י"ב אלף מאיי' כסף מעות מדודין בעין מהלבנים שעוברים כעת שהם לערך מאתים ועשר כל זהוב, ושמעון משיב שאינו רוצה רק הק' זהובים כמו שנתנם לו לערך מאתים כל זהוב, ופסק הרב שהדין עם ראובן, ע"ש באורך שמקצת הטעמים האמורים שם שייכי בנ"ד. הרי שאפילו שלא הוזכרו זהובים כלל בשטר מ"מ פסק הרב שיתן לו מאה זהובים או כ"כ לבנים שיוכל ליקח מהם ק' זהובים, כ"ש בנ"ד שהוזכר בהדיא גרוש' דודאי צריך לתת לו שלשים גרוש', וצ"ע.
 
ואם כתוב בשטר נתחייב פלוני לפלוני כ"כ סך מאיי' ונתחייב לפרעם לו בכ"כ גרוש' שיהיה כל גרוש' ערך ק' מאיי' כסף דרך משל בין שיעלו בין שירדו או שכתוב בו שהלוה חייב כ"כ מאיי' לבנים לפרעם בכ"כ גרוש' לערך שישוו בעת הפירעון, וירדו הגרוש' מערך שהיו שוים בעת ההלואה, הנה מדברי מהר"י בסאן שנדפסו בתשו' מהרימ"ט י"ד סי' מ' נראה דהיכא דמן הדין אסור לעשות כן ונשבע לעשות כן דהוא פלוגתא דרבוואתא, וגזר אומר הרב לפשר ביניהם, וכ"כ הרב דרכי נועם בתשו' סי' כ"ד, אמנם מהרימ"ט כתב בתשובה הנזכרת דמאחר שנשבע לפרוע חייב לקיים שבועתו דחלה עליו שפיר ע"ש באורך, ומשמע דהיכא דאין שם שבועה אינו פורע לו כפי תנאו אלא כפי הדין מיהו מהר"ש הלוי כתב בתשו' ח"מ סי' ג"ל וז"ל, שמעתי מפי גדולי עולם וכן הסכימו רבותינו האחרונים דבכל שטר שכתוב בו שהלוה לו כ"כ לבנים לפורעם בכ"כ גרוש' לערך שישוו, מחייבים את הלוה שיפרע בגרוש' לערך ששוים בעת הפירעון אע"פ שירד הגרוש' מהערך שהיה שוה בעת ההלואה, וכל זה עושים מחמת התנאי ואינם חוששים לחשש רבית, עכ"ל. ומסתמיות דבריו נראה שאע"פ שאין שם שבועה, וזה הפך האמור, אם לא שנאמר דמיירי בשבועה ולא פירש משום דמסתמא כל שטרות דידן כתוב בהם שבועה כמנהג, וצ"ע.
 
ואם כתוב בשטר שיפרע לו כ"כ גרוש' לערך שיהיו שוים בזמן הפירעון, וזמן הפרעון היה דרך משל בפורים ובאותו זמן היו שוים הגרוש' פ' לבנים, ונשתהא מלפורעו עד העצרת דרך משל ובתוך זה הזמן ירד או עלה הגרוש', כתב מהרי"ט צהלון בתשו' סי' ג"ל וז"ל בקצור, ואם הגיע זמן הפירעון והיה הפרח בשער הא' ולא פרע בזמנו כו', אפילו לא תבעו בדין מ"מ חייב לתת לו כשער שעת חיוב הפירעון כו', ע"ש. מיהו מדברי מהר"ם אלשיך בתשו' סי' ע"ט נראה שחולק בזה וס"ל דנותן לו כשער שעת הפירעון לא זמן הפירעון, וכתב עוד שם וז"ל בקצור, והנה עדיין יש מקום לבעל דין לחלוק ולומר דבנ"ד אם הוקרו הפירות מחמת יוקרא דזהוב וגרוש' דמשלם כדמעיקרא כו', אבל לאו מילתא היא כו', ע"ש. וגדולה מזו כתב מהרש"ך בתשו' ח"ב סי' ק"א שאף אם טוען הלוה שבזמן הפירעון היו המעות מזומנים בידו והמלוה לא שלח לגבותם, והלוה לא שלחם משום אונסא דארחא כדי שלא יתחייב באחריותם, אפילו הכי יש לו להפרע מנכסיו כפי הערך ששוה עתה בשעה שבא ליפרע מנכסיו ע"ש. אך את זה ראיתי להר"ש הלוי שכתב בתשו' סי' ג"ל על דברי מהרש"ך הנזכר וז"ל בקצור, והגם שתשו' זו צל"ע מפני כי הר"ב שלטי הגבורים [ב"ב דף ע"ו ע"ב מדפי הרי"ף] חולק עליה שהרי כתב וז"ל, ועוד נראה דאם התנה בפירוש שיתחייב לשלם לו מטבע הניתן להוצאה בשעת הפירעון וקבע זמן הפירעון, ואירע שלא פרעו בזמן הקבוע בשטר ובזמן הפירעון היה מטבע אחר כו', ולא אמרינן דשעת פירעון לא כל זמן שהוא עושה הפירעון כו'. הרי בפירוש שחולק עם תשובת הרב מהרש"ך, עכ"ז שחולק עליו במציאות עצמו שפורע הלוה אפשר דלא יחלוק עליו באותו הדין שאם נכתב בפירוש בשטר שיפרע לו מהמעות שיעברו בעת הפירעון דחייב לפרוע לו כפי תנאו ע"ש. הרי דש"ג סובר כדעת מהרי"ט צהלון, אלא שהש"ג מודה שאם כתוב בעת הפירעון ולא בזמן הפירעון אז צריך לפרוע לו כפי הערך ששוה בשעת שפורע אע"פ שבזמן הפירעון היה לו ערך אחר.
 
איברא שדברי הש"ג בזה תמוהים אצלי ולא זכיתי להבינם, שהם הביאו ראיה לדברים בדף רמ"א מן המרדכי שכ"כ וז"ל, וראיה לדבר מ"ש המרדכי בשם מהר"ם, ראובן שנדר לתת לאשתו שני זקוקים כסף עד חנוכה מכסף הניתן אז, ועתה אומר שביום א' של חנוכה נפסל המטבע, דין הוא שיתן לו כסף א' שהיה יוצא בערב חנוכה, ה"נ לא שנא ולא אמרינן דשעת פירעון הכתוב בשטר קאי ארגע כו', כנז"ל. ומדבר המרדכי אין ראיה לדבריו, שהרי המרדכי כתב בהגוזל קמא סי' קי"ג וז"ל, ונשאל לר"מ על אודות ראובן שנדר לתת לאשתו ב' זקוקים כסף עד חנוכה מכסף הניתן אז ע"מ שתקבל גט ממנו, ועתה אומר שביום א' של חנוכה נפסל המטבע, והשיב נראה שיתן לה כסף א' אם הוא נותן ערב חנוכה, דכיון דאמר עד חנוכה הוי זמנו עד שיגיע כדפרישית [י"ג: כדתנן] בנדרים [דף ס' ע"א] דעד הפסח אסור כשיגיע, ע"ש. ומעתה מה ראיה מייתי בש"ג מדברי המרדכי הנזכר, הלא בדברי מהר"ם לא נזכר זמן פירעון אלא שאומר בהדיא עד חנוכה, ולכך יתן לה מכסף א' כיון שבחנוכה נשתנה ואיהו אמר מן הכסף היוצא עד חנוכה, וזה פשוט ולא הוצרך לכתבו אלא להשמיענו דלא נימא עד חנוכה ר"ל עד שיצא חנוכה כמו עד הפסח דאסור כשיגיע כנזכר שם. ועוד קשה דהא מדברי המרדכי יש להביא ראיה להפך, שכתב אם הוא נותן ערב חנוכה, דמשמע שאם נותן אח"כ צריך לתת מהמטבע החדש דאזלינן בתר שעת הפרעון, וכן מצאתי למהר"ם אלשיך שכתב בתשובה הנז"ל [סי' ע"ט] דברי המרדכי הנזכר וכתב עליהם וז"ל, הרי בפירוש דדוקא אם הוא פורע ערב חנוכה שעדין הוא תוך הזמן נותן כדמעיקרא ולא אמרינן דכיון דעתיד ליפסל למחר נותן לו מחדש, הא אם פרע למחר פורע החדש, ואם איתא לימא ליה כיון שהזמן הגיע קודם חנוכה אינו נותן אלא ממטבע אותו היום, אלא ודאי דלית לן אלא שעת הפרעון בין לזכות הלוה בין לזכות המלוה, עכ"ל ודלא כש"ג וצ"ע.
 
ואם כתוב בשטר חייב פלוני כ"כ זהובים לערך מאה מאיי' כסף הזהוב דרך משל וירד הזהוב מאותו ערך, כתב הרב מהרי"ט צהלון בתשובה הנז"ל [סי' ל"ג] וז"ל, בקיצור ונמצינו למדין לענין הדין כשכתוב בשטר בפירוש כך וכך דינרי זהב או כך וכך גרוש', חייב לתת לו הסכום ההוא ולית ביה משום רבית כלל ואפילו מכר לו פרקמטייא, ואי כתוב בו כך וכך פרחים לערך ארבעים חתיכות יפרע לו כך וכך פעמים מ' חתיכות, ה"ל כאלו כתב כך וכך פרחים סתם ויד בעל השטר על התחתונה ואינו נותן לו אלא כשער זמן הפרעון, עכ"ל. ודבריו מגומגמים קצת וצריך להתיישב בהם. וגדולה מזו כתב מהרש"ך בח"א סי' קי"א על שטר שכתוב בו שהודה שמעון שחייב לראובן פ' גרוש' וארבעים לבנים מכ"כ ואלינסאס שקנה ממנו לערך ק"א ואלינסא, לפי שהיה שוה הגרוש' חמישים לבנים, וקודם שהגיע הפרעון ירד הגרוש' לערך מ' לבנים, ושמעון טוען שאין עליו חיוב כי אם פ' גרוש' ככתוב בשטר, וראובן טוען שהוא מכר כ"כ ואלינסאס לערך ק"א לבנים ואם פורע לו פ' גרוש' ערך חמישים לבנים נמצא שלקח הואלינסה לערך פ' לבנים, ופסק הרב ז"ל דדמי לההיא דכתב מלמעלה מנה ולמטה מאתים דאמרינן הכל אחר התחתון וחייב שמעון לפרוע ארבעים אלף ומ' לבנים לראובן כמו שיוצאים עתה, ע"ש באורך.
 
ואם כתוב בו לבנים סתם דרך משל עשרת אלפים מאיי' כסף ולא פירש מטבע אחר, מצאתי להר"ב לחם רב שנשאל על זה בתשובה סי' יו"ד על ראובן שמכר סחורה לשמעון בסך מעות וזקפה בשטר, ובעת ההיא היו המעות לערך צ' לבנים הזהוב, ובעת הפרעון היו לערך ק"כ מחמת שהם מעות כרותים, וכתב בסוף אותה תשובה דלא דמי לההיא דהגוזל עצים, דלא אמרו כן בגמ' אלא כשמלוה א' לחברו דבר דקפדי על המשקל כגון גרוש' וסולטאניס, וכיון שכן אמרינן שכיון שהלוהו דבר שקפיד על המשקל כונתו היא שיתנו לו במשקל, אבל דבר שאין מקפיד על המשקל, כגון הלבנים שיש מהם קטנים ויש מהם גדולים, איך נאמר שבזה מלוה קפיד שיתנו במשקל והלא רבים כרותים כיוצא באלו היו עוברים כשהיה הזהוב לערך צ' לבנים כשהם מעורבים עם אחרים, א"כ כיון דהוא דבר דאין משקל כולם שוה ודאי דלא קפיד אמשקל ומסתמא אין כונתו אלא שיהיו עוברים בין הסוחרים, עכת"ד ע"ש. ובסי' י"ג כתב וז"ל בקצור, שבכל השטרות שכתוב שמכר הלוה למלוה כ"כ סחורה בכ"כ לבנים יפים וטובים ובזמן המכירה היו עוברים לבנים כרותים ורעים, ועתה נהפוך הדבר שבשעת הפרעון אינם עוברים אלא שלמים וטבים, שיפרע הלוקח לבנים שלמים כמו שעוברים היום, ואע"ג דקא שבחי לענין נסכא וזילי פירי וכו', מ"מ נותן לו מטבע היוצא בשעת הפרעון, ואין כאן איסור רבית כיון דהוי מכר, דיש לחלק בין מכר להלואה כו', אבל אם היה כתוב בשטר שהלוה פלוני לפלוני כ"כ לבנים אז חזר הדין לדין האמור בגמ', דכיון דהלבנים שלמים שעוברים היום הם יותר מחומש מהראשונים יתן לו המעות הראשונים שהלוה לו, או גרוש' לערך מאה כמו שהיה בשעת ההלואה, משום איסור רבית וכו', וכן הסכים הרב הכהן הגדון נר"ו בפסקיו סי' ס"ב וכן בימי קדם כשהיה הדבר בהפך שבשעת המכירה היו המעות טובים ובשעת הפרעון היו מעות כרותים ורעים, מעולם אמרתי דיפרעו כפי המעות היוצאים בשעת הפרעון, ואע"פ שהם גרועים ובשטר כתוב יפים וטובים, בשטרות הלך אחר לשון בני אדם והם קורים למעות שעוברים בין הסוחרים יפים וטובים כו', כ"ז היה פשוט אצלי, אך אחר החקירה כעת אני אומר כי נפל אצלי ספק בענין, דפשיטא ודאי דאיכא צד רבית גבי מכר כו', וכיון שכן עתה שהלבנים הם טובים ושלמים ויש בהם כסף כפלים מהראשונים דומה לדין האמור בגמ', דכיון דאיכא שבח לענין נסכא כו', אינו נותן לו אלא שיוויים של הלבנים הראשונים וכו', כל זה צדדתי לזכות החייבים אבל מ"מ איני תוקע עצמי בדבר הזה, על כן אמרתי הטיבו אשר עשו גדולי וחשובי עירנו לתת פשר בין אלה, כי הפשרה משפט שיש בה שלום, עכת"ד. מיהו מהרימ"ט ז"ל כתב בתשובה א"ה סי' ב' כתב בפשיטות דאי זיילי פירי מחמת טיבעא אע"ג שההפרש הוא מועט מנכה לו לפי חשבון, ואם הוסיפו על משקלו עד עשרה בתמניא אע"ג דלא זיילי פירי מנכה לו לפי המשקל, עש"ב. והר"ב פני משה בתשובה ח"מ סי' צ"ו כתב וז"ל בקצור, ולא מיבעיא בנ"ד אלא אף במונח שהיה כתוב בכל פרט לבנים מבלי הזכרת גרוש' כלל ועיקר, ע"ד נוטה שתתפרע או ק' גרוש' בגרוש' או י"ב אלף לבנים של עכשיו, שמה ששוה עתה הגרוש' יותר מבראשונה אינו מפאת יוקרא דגרוש' אלא מפאת גרעון מטבע האש' כו', וא"כ קשה לבנים של עכשיו אינם שוים כ"א פ' לבנים מהקדמונים, וכתב ליישב דברי מהרש"ך ז"ל שנראים לכאורה הפך זה עש"ב. ועיין בתשובה כ"י להרב החסיד כמוהר"ר משה הלוי נזיר ז"ל, אביו של הר"ב מטה יוסף, שכתב וז"ל בקצור, אם סבת עליית הגרוש' לא היה מפני יוקרו אלא מפני רוע הלבנים ופחיתותם שהם כרותים ורעים, רואים אם מחמת הפחת הזה הוקרו הפירות צריך לשלם הפחת עד כדי שווי הלבנים הראשונים, ואם לא הוקרו הפירות מחמת כך אלא דאיכא פחתא לענין נסכא שבלבנים הללו אין בהם כ"כ כסף כראשונים, רואים אם הפחת לא הגיע אלא עד חומש לבד הרי זה משלם כמטבע היוצא בזמן הפרעון, אבל אם הוא יותר מחומש צריך להשלים לו כל הפחת שנפחתו אלו מהראשונים, והאריך בטעמו של דבר ע"ש.
 
וראיתי להרדב"ז שנשאל על זה בתשובה כ"י סי' אלף שס"ב והעלה הלכה וז"ל בקצור, כללא דמלתא שאם פירש לו משקל המטבע ב"ח וכתובה שוים בה ונותן לו כפי מה שכתוב בשטר אם פיחתו או הוסיפו, ואם לא פירש המשקל וכתב מאיי' סתם ב"ח וכתובה שוים ונותן לו מאיי' היוצאים עתה בזמן הזה שהרי מאיי' כתב ומאיי' לוקח, ואם לא פירש המשקל אבל כתב מהמטבע היוצא בזמן הזה, מסתברא לי שיש חילוק בין כתובה לב"ח, דמנה ומאתים ותוספת פורע כדהשתא, ונכסי צאן ברזל או ב"ח פורע כדמעיקרא, דאם לא הוזלו או הוקרו הפירות ולא פיחתו או הוסיפו חמישית בין ב"ח או כתובה פורע כדהשתא, והוי יודע שאם אלו המאיי' הכתובים בכתובה יש להם משקל ידוע הוי כאלו פירש לו המשקל כו', אבל לא ראינו מעולם מי שגבה כתובה מהמעות הראשונים שהיו טובים מאלה, ואפשר שסמכו להם על שבזמן המלכים הראשונים היה משקל המאיי' חצי דרהם כסף צרוף ולכן קראו אותו בערבי נוץ פצה שפירש חצי, אבל המלכים הבאים אחריהם פיחתו מהמשקל וגם נתנו בו נחושת, ונמצא שאין להם משקל ידוע ולא שיעור כסף ידוע, וגם המזייפים קוצצים ממנו מעט, ועדין שמו עליו ויוצא בהוצאה, וכיון שכן יפה נהגו להגבות כתובה מאותם שיוצאים בזמן הזה אע"פ שהם פחותים מאותם שהיו בזמן שנכתבה הכתובה, וכן הדין לענין מלוה אם לא כתב לו המטבע היוצא בזמן הזה, דלהכי טרח וכתב ליה הכי כי היכי דליתיב ליה מהני, ולגבי מנה וק"ק ותוספת אפילו דכתב לה הכי מסתברא דלא גביא אלא כדהשתא, ואם הוסיפו על המטבע יהיב ליה כדמעיקרא דמקולי הכתובה שנו כאן וכן המנהג, עכ"ל. והעתקתי לשונו לפי שאין הספר מצוי ביד כל אדם.
 
מיהו מ"ש שיש לחלק בין כתובת אשה לבעל חוב משום דמקולי כתובה שנו כאן והביא ראיה שם מדתנן [כתובות ק"י ע"ב], נשא אשה בא"י וגירשה בקפטוקיא נותן לה מעות קפטוקיא ע"ש, מהרימ"ט [אה"ע סי' ב'] חולק עליו בזה וז"ל בקצור, ועדין יש לבעל דין לחלוק ולומר נהי דבפרעון מלוה או חוב ממעות שהלוהו משלם לו אבל הכא מקולי כתובה שנו כאן וכאותה ששנינו, איברא דלענין נדוניא באנו למחלוקת הראשונים דאיכא מ"ד דאין דינה ככתובה, והרמב"ן כתב דכתובה איקרי וכו', מ"מ מסתברא לי דהשתא דנהגו למיכתב שקבל עליו החתן הכל כמלוה ורשו, ויותר על כן שכותבין מכל שפר ארג נכסין כו', דבכה"ג גובה מעידית אפילו מיתמי כו', ה"ה שלא תגבה מפחות שבמעות בתר שעבודא אזלינן, ועדין נראה שלא אמרו מקולי כתובה שנו כאן אלא היכא דאין הפרש ניכר לענין נסכא כגון מעות א"י וקפטוקיא, אבל היכא שיש הפרש במשקל הכסף יהיב ליה זוזי מאתן טבי ותקולי לא שנא עיקר כתובה לא שנא תוספת כו', וזכורני בשני גדולי הדור מהר"ם אלשיך והר"ש סאגיס היו מדקדקים מאד לשון הכתוב שבא להוציא שלא יתן לה מטבע שנשתנה לאחר זמן, ולא שייך לומר בהם מקולי כתובה, עכ"ל.
 
אך את זה מצאתי להרב בעל פני משה בתשובה ח"ב סי' צ"ו שכתב וז"ל בקצור, וכל הרשום הוא אמת ויציב לענין מלוה ולוה, אף במונח שלא היה כתוב בשטר כי אם אספר"ו לבד, אמנם לענין כתובת אשה הוגד לי ומזקנים אתבונן כי בעירנו קושטא מנהגם של ישראל בעליית וירידת המטבעות לפשר באופן זה, בעליית הגרוש' שהמדודים נפרעין ע"פ ערך השוה בשעת כתיבת הכתובה, וסך הנדוניא עושים ביניהם מחצה על מחצה, וסך התוספת ע"פ הערך השוה בשעת הפרעון, עכ"ל. ונראה דהיינו דוקא במקום שנהגו כן קודם שנשאת משום דאדעתא דהכי נשאת, אבל כל שקדמו נשואיה לתקנה אין כח ביד ב"ד להפקיע זכות וכמ"ש מהרימ"ט בתשובה הנז"ל וז"ל בקצור, ואל תשיבני אם יש מקומות שנוהגים לפרוע הכתובה והחובות הישנות בדרך ממוצע, שזה ודאי תקנה היא שהתקינו כו', ומן הדין אין כח להפקיע זכות האשה וב"ח שכבר חל שעבודן כו', ובתקנות שעשו ע"פ הריב"ש ורבנים שעמו דפקיעי בדורם כר' אמי ור' אסי כתוב בסופם, והוציאנו מכלל זה מי שנשא קודם זה הזמן וכתב עליו הרב ן' דוראן, לפי דנשים שנשאו קודם עד שלא נתקנה תקנה זו שלא היה אפשר לשנות בהן לפי שהוא זכות לאחד וחובה לאחד ואין חבין לאדם אלא מדעתו ורצונו כו', ובמקום שאין תקנה יעמוד הדבר על דין תורה שתתפרע מן המטבע הא', עכ"ל. ע"כ מה שהשיגה ידי יד כהה לאסוף ולקבץ מה שראיתי בדברי הפוסקים בענינא דנא, ולהיות כי אני טרוד בכמה טרדות ורבות אנחותי לא יכולתי לירד בעומקה של הלכה, ובע"ה לכשאפנה אשנה פרק זה בארוכה לאסוקי שמעתתא אליבא דהלכתא. וצור ישראל יצילני מכל שגיאות ויראני מתורתו נפלאות, אכי"ר.
שו"ת פרח שושן חלק חושן משפט כלל ה סימן א
 
על ראובן שאבדה לו אבדה, ואחר זמן בא בנו והודה ואמר שהאבידה הנזכרת הוא לקחה, וכששמע אביו אלו הדברים הודה איך מהיום ההוא ואילך נתן במתנה גמורה המעות הנזכרים לבנו, אחר זמן נפטר הבן הנזכר לב"ע, ובאה אלמנתו לגבות המתנה מחמת השעבוד שיש לה על נכסי בעלה, וחמיה מעכב על ידה ורוצה לבטל המתנה הנזכרת באומרו כי לא מלבו היתה.
 
כתב הרב המחבר בכלל ובסי' הנזכר [כלל ה' סי' א'] וז"ל בקצור, על שטר מתנה שזה נוסחו, בפנינו עדים חתומים מטה איך מקדמת דנא אבד אבידה ה"ר אליהו ברודו כשלש מאות גסים כו', עכשיו בא בנו ה"ר יצחק הנזכר והודה ולא בוש ואמר שהמעות הנזכרים מן האבדה זכה הוא ונטלם, וכששמע אביו הדברים הללו הודה הודאה גמורה איך מהיום ואילך נתן במתנה גמורה המעות הנזכרים לבנו וג"כ איזה הפרשיות שהיו ביניהם מתחלה הכל מחל מחילה גמורה עתה נפטר ה"ר יוסף הנזכר ובאה אלמנתו לגבות אותה מתנה מחמת השעבוד שיש לה על נכסי בעלה, וחמיה מעכב על ידה ורוצה לבטל המתנה. וכתב ע"ז הרב המחבר וז"ל בקיצור, לכאורה נראה שיש לפקפק במתנה זו כיון שלא נתן מדעתו רק שנתגלגלו הדברים שהבן הודה כו', ובענין מתנה הא קי"ל [עו"ע חו"מ סי' רמ"ב סע' א'] דגלוי מלתא לחוד שאינו נותן מתנה זו מרצונו סגי לבטל המתנה, ולזה י"ל שגם בגיטא ומתנה בלי מסירת מודעא לאו כלום הוא, וגדולה מזו כתב הב"י א"ה סי' קל"ד ד"ף ק"ע סוף ע"ב [לפנינו דף ל"ז ע"א] משם הרשב"ץ שאף אם פירש דבריו לעדים וגילה להם מה בלבו כל שלא מסר להם דבריו דרך מסירת עדות דלא הויא מודעא ואם כן נ"ד נמי י"ל דכל שלא מסר מודעא לא הוי כלום, עכ"ל.
 
ולכאורה יש להקשות עליו ממ"ש מהר"י הלוי בתשובה ריש סי' ס"ז וזה לשונו, דדוקא גבי מתנה וגט דגלוי מלתא בעלמא סגי בהכרת אונסו אפילו שלא מסר מודעא אבל בזביני צריך ג"כ מסירת מודעא, עכ"ל. הרי מבואר דגבי גט ומתנה סגי אפילו שלא מסר מודעא, אבל במעט עיון משכחת לה דליתא, דהא דברי מוהר"י הנזכר הם מוסכמים מכל הפוסקים וכמ"ש מרן הב"י סי' ר"ה סי"ב וז"ל, היכא שאנסוהו עד שנתן ולא מסר מודעא כיון שעדים מעידים שהיה אנוס המתנה בטלה, וכ"כ התוס' והרא"ש וכו'. ואיך אפשר שהרשב"ץ יחלוק עליהם, אמנם הדבר פשוט שכונת הרשב"ץ היא היכא שאין אנו מכירים אונסו אלא שהוא אומר שיש לו אונס בדבר אז כל שלא מסר להם דבריו דרך מסירת עדות לא הוי מודעא כנז"ל, וא"כ בנ"ד הרב המחבר שלא היה שם אונס ולא מסירת מודעא דפשיטא שהמתנה קיימת, ולא מיבעיא לדעת הרשב"ם והרמב"ן ודעמייהו דס"ל דאע"ג דלא בעינן שיכירו העדים באונסו מ"מ אם נתגלה הדבר שאינו אנוס מדעתו בטלה וכמו שכתב מרן הב"י בא"ה [בריש] סי' קל"ד ע"ש דפשיטא בנ"ד אפילו אם עשה מודעא היא בטלה לפי שלא היה לו אונס ע"ז שיכתוב שטר מתנה כנזכר מדברי השאלה, אלא אפילו לדעת הרמב"ם והרא"ש ודעמיה דס"ל דאם מסר מודעא קודם מתנה אע"פ שאינו אנוס המתנה בטלה, מ"מ בנ"ד הרי לא מסר מודעא וכמו שכתב הרב המחבר.
 
עוד כתב הרב המחבר וז"ל בקצור, אך נראה שעדין יש להסתפק כשיש שם אומדנא גדולה אי חשיבא כמסירת מודעא כו', ויש כעין ראיה לזה ממ"ש הטור בס"ס רמ"ב [דף קכ"ח ע"א] מעשה באחד שרצה לישא אשה, א"ל איני נישאת לך עד שתכתוב לי נכסיך כו', וקאמר שנתבטלה המתנה שנתן לאשתו וכו', אע"ג דלא מסר עליה מודעא כיון שגילה דעתו במתנה א' שנתן לבנו הרי הוא כאלו אנוס כו', וטעמא נראה משום דהויא אומדנא חזקה דנים בה בין בענין מכר בין במתנה וכדכתב הטור ח"מ סימן רמ"ו רמ"ז כמה דינים שדנין בהם אומדן דעתא כו', מ"מ בנ"ד לאו תברא היא שהרי ביטל בשטר מתנה זו כל מיני מודעות, עכ"ל.
 
ואחר שאלת המחילה נלע"ד שאין להביא ראיה ממ"ש הטור בסי' רמ"ב לנ"ד, חדא שדין זה במחלוקת הוא שנוי, דהא לדעת ר"ח מה שנתבטלה המתנה אינו משום גלוי דעתא אלא משום דמוכחא מלתא דאנוס הוה דא"ל אי לא כתבת לי כל נכסך לא מקדישנא לך כמבואר שם בדברי הטור ע"ש. ועוד דאפילו לדעת הרמב"ם ודעמיה שאני התם שכבר עשה מעשה וכתב שטר מתנה לבנו ועל סמך זה הוא שכתב אח"כ לאשתו, ואע"ג שאותה מתנה היתה טמירתא מ"מ לאו כ"ע דינא גמירי, מש"כ בנ"ד שלא עשה שום מעשה המוכיח שאינו רוצה במתנה. וגדול מזה כתב הר"ב בני חיי בהגהת הב"י סי' רמ"ו סק"ד בשם הרב המבי"ט וז"ל, מי שנתן לשמעון בשביל שהיה עני שכירות הבית להתפרנס ולא פירש שבשביל כך נתן לו, אע"פ שהעשיר מתנתו מתנה, ע"ש. הרי אע"ג דאיכא אומדנא גדולה שבשביל שהיה עני הוא שנתן לו מ"מ כל שלא פירש קנה, כ"ש בנ"ד דפשיטא ודאי דקנה. עוד יש להביא ראיה לזה ממ"ש הפוסקים והביאו הטור בסי' ר"ז [סע' ד'] גבי ההוא דזבין נכסיה אדעתא למיסק לא"י, והיינו דוקא כשפירש בשעת המכירה שהוא מוכר כדי לילך לא"י, אבל המוכר סתם אע"פ שהיה בלבו שמפני כך וכך הוא מוכר ואע"פ שנראים הדברים שלא מכר אלא לעשות כך וכך ולא נעשה אינו חוזר, ואע"פ שקודם המכירה אמר שהוא מוכר על דעת לעשות כך וכך כיון דבשעת המכירה לא אמר אינו חוזר, וכן פסק מרן בש"ע [סי' ר"ז סע' ג' - ד'] ע"ש, הרי אין לך אומדנא גדולה מזו ואע"פ כן לא מהניא ליה, וטעמא דאין ללמוד באומדנות זו מזו וכמ"ש הרב המחבר, איברא דיש מקום לחלק בין מכר למתנה אלא שאין הפנאי מסכים להאריך בזה.
שו"ת פרח שושן חלק חושן משפט כלל ו סימן א
 
על ראובן שהיה דר בבית הגוי יותר משני חזקה, ואחר זמן רצה הגוי למוכרה, ובא שמעון לקנותה והלך וראה אותה עם הסרסור בפני ראובן, ואחר שראה אותה אמר הסרסור לראובן ראה אם רצונך לקנותה קנה לך שאתה קודם, והשיב אם רוצה שמעון לקנות יקנה ותהיה לו בסימנא טבא, ותכף ומיד הלך ראובן לגוי בע"ה והבטיחו שלא ימכרנה אלא לו, וביני ביני הלך שמעון עם הסרסור אצל הגוי וקנה ממנו הבית וכתב וחתם בערכאות של גוים. וכשמוע ראובן תבע לשמעון ואמר שהוא בן המצר והוא קודם בקניה, ושמעון משיב דכיון שהשיב אל הסרסור אם רוצה שמעון לקנות יקנה איבד את זכותו, ומה גם שהקונה מן הגוי אין בו משום דינא דבר מצרא.
 
ראובן היה דר בבית הגוי יותר משני חזקה, ואחר זמן רצה הגוי למכור את ביתו, ובא שמעון לקנותה והלך וראה אותה עם הסרסור בפני ראובן, ואחר שראה אותה אמר הסרסור לראובן ראה אם רצונך לקנות קנה אותה לך שאתה קודם לכל אדם, והשיב אם רוצה שמעון לקנות יקנה ותהיה לו בס"ט [- בסימנא טבא]. ותכף ומיד הלך ראובן מאחרי שמעון אצל הגוי בעל הבית והבטיחו הגוי שלא ימכור הבית אלא לו, וביני ביני הלך שמעון עם הסרסור אצל הגוי וקנה ממנו הבית וכתב חוגיט בערכאות של גויים והעד עדים ככל חקותם וככל משפטם. ובכן נצב לריב ראובן עם שמעון הנזכר ונגשו אל המשפט לפני הב"ד יכון בצדק, וראובן טוען כי הוא בן המצר מחמת שהוא דר בבית ולו משפט הגאולה, ומחמת כן רוצה להחזיר לשמעון את מעותיו וליקח את הבית. ושמעון טוען שכיון שהוא בעצמו הראהו הבית, ומה גם שהסרסור א"ל אם רצונך לקנות קנה לך כי לך משפט הגאולה, והוא השיב אם רוצה שמעון לקנות יקנה אבד את זכותו, ומה גם כי הוא קנה מהגוי והקונה מהגוי לית ליה דינא דבר מצרא [חו"מ קע"ה סע' ל"ח]. וראובן משיב על הטענה הא' כי לא עשה כן אלא מפני הבושה שלא רצה לבייש את שמעון ובו בפרק רמז לסרסור לומר שהוא יקנה אותה ולא נרמז, ומה גם כי חשש לומר לשמעון שלא יקנה אותה פן יוסיף בדמיה ולכך הבטיחו, והוא הלך אצל הגוי וא"ל שימכרנה לו ואין לזרים אתו, אלא שהגוי הבטיחו ולא קיים הבטחתו. עוד טוען ראובן שאת"ל שאין הדין נותן להוציא את הבית מיד הלוקח הוא תובע את החזקה שיש לו בבית אלף זהובים. על הכל יורנו המורה הדין עם מי ושכרו כפול מן השמים.
 
תשובה. הגם כי ידעתי אני ידעתי מיעוט ערכי עלי בדרכי ההוראה ומה גם בדיני ממונות שהם מקצוע גדול בתורה, מ"מ להיות כי הדת ניתנה לארכה ולרחבה בדברי הפוסקים ראשונים ואחרונים, לכן ירדתי לתוך גניהם ולקטתי שושני אמריהם לפני מ"ו היושבים על כסא ההוראה, והמה ברוח מבינתם יכריעו ולא אני, וזה החלי בע"ה.
 
כתב הרמב"ם בפי"ב מה' שכנים וז"ל, השכירות אין בה משום דין בן המצר, עכ"ל. והנה הרמב"ם סתם ולא ביאר מה היא כונתו בדברים אלו, ונאמרו פירושים שונים בביאור דבריו, כי הטור כתב בח"מ סי' קע"ה [סע' צ"ב] וז"ל, שכירות כתב הרמב"ם שאין בו דינא דבן מצרא, וא"א כתב בתשובה שיש בו דינא דבר מצרא דשכירות ליומיה ממכר הוא, עכ"ל. ומדברי הטור הללו למדו הפוסקים שהבין בדברי הרמב"ם שכונתו לומר שאם ראובן השכיר חצר לשמעון אין המצרן יכול לסלקו מתורת בן המצר, והיינו טעמא דלא תיקנו דינא דבר מצרא אלא במכר גמור ולא בשכירות, ומפני כן כתב וא"א כתב בתשובה כו', כלומר שהרא"ש חולק על זה שכתב בתשובה כלל א' סי' ב' בענין ב' ששכרו חצר בשותפות ואחד מהם רוצה להשכיר חלקו ללוי וחברו טוען שהוא רוצה אותו ופסק שהדין עמו שהוא מצרן ושותף ושייך ביה הטוב והישר כמו במכר, דשכירות ממכר ליומיה הוא, עכ"ל. והרב המגיד רוח אחרת אתו בביאור דברי הרמב"ם ז"ל שכתב וז"ל, השכירות אין בו דין בן המצר, זה לא מצאתי מבואר אבל נ"ל דק"ו הוא ממשכונא וכמו שיתבאר, עכ"ל. ובדין המשכונא לא מצינו להרמב"ם שכתב אלא זה [שכנים פי"ב ה"ט] בממשכן מקום לחבירו ואח"כ מכרו לו שאין בן המצר יכול להוציא מידו, וכתב מרן בב"י ובכ"מ וא"כ נראה שדעת ה"ה לפרש [ד]ה"ק ואם השכיר ביתו לאחד ואח"כ מכרו לו אין יכול בן המצר להוציאה מידו, וק"ו הוא ומה אם משכונא שאינו דר בה וגם אינה קנויה לו אם קדם וקנה זכה, שכירות שהוא דר בה וג"כ הוא קנויה לו דשכירות ליומיה ממכר הוא לא כ"ש שאם קדם וקנה זכה, ומשמע שהרא"ש יסכים בדין זה מטעם שכירות ליומיה ממכר הוא, עכ"ל. ומה שיש להקשות על זה דמדברי הרא"ש משמע דמשכונא עדיף משכירות, כבר הרגיש בזה מוהראנ"ח בתשובה ח"א סי' פ"א וכתב לחלק ביניהם דמשכונא שדר בה המלוה עדיפא משכירות, אבל משכונא שאינו דר בה שכירות עדיפא מינה, ע"ש באורך. וכפי הב' פירושים הללו שנאמרו בדברי הרמב"ם אין ללמוד מהם לנ"ד כלל.
 
אמנם כפי הפירוש שפירש מהריב"ל [ח"ב סי' מ"א] בדברי הרב המגיד יש ללמוד מכל מה שכתבנו לפי סברת רובא דרבוותא אם נמכר השדה או הבית הסמוך למשכנתא לא מצי בעל המשכנתא לסלוקי ליה ללוקח מדינא דבר מצרא, וכ"ש בשכירות דודאי דהמשכנתא דמיא טפי למכר יותר מהשכירות, וכמש"ל שכתב ה"ה דשכירות אין בו דינא דבר מצרא וכו', ע"ש. ומדבריו אלה כתב מהר"א ששון בתשובה סי' קכ"ט [הראשונה] שדעת מהריב"ל שה"ה הבין בדברי הרמב"ם דמאי דקאמר שכירות אין בו דינא דבר מצרא היינו לומר שאין יכול השוכר להוציאה מיד אחר אם קנה, ולכן כתב דק"ו הוא ממשכונא דהשתא עדיפא משכנתא משכירות אין בעל המשכנתא מוציא מיד הלוקח שכירות דגרע לא כ"ש, ע"ש. ומהרש"ך בתשובה ח"א סי' מ"ג הרבה לתמוה על מהריב"ל על פירוש זה שהסברא היא בהפך דשכירות עדיפא ממשכנתא כו', ע"ש. והרב נתיבות משפט דף נ"ו קיים דברי הרב מהריב"ל ע"ש. עוד כתב הרב נתיבות משפט בשם תשובה הרד"ך בית ל"ב חדר ב' שהוא מפרש פירוש אחר בדברי הרמב"ם, והוא דשכירות גריעא טפי ממשכנתא, דמשכנתא אם קדם וקנה זכה ואין בן המצר יכול לסלקו, ובשכירות אפילו הא נמי ליכא כו', ע"ש. וכפי ב' הפירושים אלו יש ללמוד לנ"ד דזכה שמעון במקחו ואין ראובן יכול לסלקו.
 
אך את זה מצאתי להרדב"ז בתשובה כ"י סי' אלף קי"א שכתב וז"ל, ראובן שיש לו בית ושכר אותה לשמעון ואחר כך מכר אותה ללוי, אם יכול שמעון לקחת אותה מדינא דבר מצרא. תשובה, אין כאן דינא דבר מצרא אלא מטעמא אחרינא אין לוי יכול להוציא את שמעון מן הבית, כיון שהוא דר בה והוא מוחזק ונותן דמיה כאשר נותן ללוי, והראיה מתשובה רבינו ישראל [תרומת הדשן] סימן ש"י מסוחרים שנתאכסנו בביתו של שמעון ומכרו סחורה שיש בה ריוח דראב"ן פסק דזכתה לו ביתו כו', וכן הדין בחזקות שלנו שיש במצרים כי החזקה במקום קנין עומד מכח התקנה הקדומה, ואם מכר חזקת הבית לאחר שדר בה קודם, ואם הבית של הגוי ומכר אותה לראובן, ושמעון דר בה קודם מהטעם שאמרתי, ותו שהרי שמעון מפסיד חזקתו אם יקנה אותה ראובן, ולא שייך הכא טעמא דאריה אברחית לך מתחומך שהרי ראובן יוציאנו היום או למחר כו', ואפילו יקבל עליו שלא יוציאנו סוף סוף הרי הפסיד חזקתו, עכ"ל. והעתקתי כל לשונו לפי שאין הספר מצוי כ"כ. ומ"ש ששמעון מפסיד חזקתו אם יקנה אותה ראובן לטעמיה אזיל, שכתב בתשובה כ"י בסימן אלף קנ"ט בראובן שדר בבית הגוי ויש לו בה חזקה כפי התקנה, ונפגר הגוי ונפל הבית למלך, והלך שמעון וקנה אותה מן המלך, ובא להוציא את ראובן וטוען תן לי מה ששוה החזקה שהפסדתני כו'. תשובה, אין ממש בדברי שמעון וכו', כי מה שטען מענין החזקה אין החזקה שוה ממון אלא מפני התקנה והתקנה היתה כדי שלא יהיה כל אחד הוליך ומוסיף בשכירות ביתו של חברו כו', אבל לא היתה התקנה שלא יקנה יהודי בית מהגוי, ותו דאפילו היתה החזקה ממון גמור כשאר ממונו אין זה אלא גרמא בעלמא וקי"ל גרמא בנזקין פטור, ואפילו בדיני שמים פטור שאין לו להניח תועלת הנמשך לו מפני גרמת נזק חבירו וזה ברור כו', כל זה כתבתי אפילו הגוי בעצמו היה שמכר לשמעון הבית כו', עכ"ל. ואין להקשות על הרב ז"ל מפני מה לא זיכה לראובן מטעם שהוא דר בבית והוא קודם כמ"ש בתשובה הנז"ל, דשאני התם דשמעון היה רוצה לקנות את הבית מראובן ולכך פסק שהוא קודם מטעם שהוא דר בו, אמנם בשאלה השניה מיירי שאין ראובן רוצה לקנות את הבית, לפי שאין לו יכולת או מטעמא אחרינא, ואינו תובע כי אם דמי החזקה שיש לו, ולכך פסק דאינה טענה, אבל אין הכי נמי שאם ראובן היה טוען שרוצה לקנות את הבית אה"נ שהוא היה קודם וכמו שפסק הרב בתשובה הנז"ל, וכן דעת חכם א' הובאו דבריו בתשובה המבי"ט ח"ב סי' קע"ט ע"ש, וכן פסק מרן בש"ע בסי' קע"ה סנ"ג שכתב וז"ל, שכל הקרקעות שבעולם יש לו דין מצרנות כו', ע"ש. וכפי זה בנ"ד דראובן טוען שרוצה לקנות את הבית לדעת הרב ז"ל הוא קודם ומוציאים אותה מידו של לוקח.
 
אמנם רבים אשר אתנו סוברים דאין מוציאים אותה מיד הלוקח, הא' ר"ת הובאו דבריו בתשובה מהרשד"ם בח"מ סימן תצ"ז שאין דין מצרנות נוהג לא בבתים ולא בחנויות אלא בשדות וכרמים, וכתב הרב שם שכך נוהגים היום בשאלוניקי יע"א ע"פ מה שקבלו מרבותינו שלא לנהוג דינא דבר מצרא בחזקת בתים וחצרות וחנויות, ע"ש. וכתב עוד בתשובה סי' רכ"ח שכן דעת הרמ"ה והרמב"ם והנ"י דס"ל דאין דינא דבר מצרא בבתים, ושמצא בתשובה מהר"ם מריקאנטי שר"י בר אברהם עשה מעשה כר"ת וכ"כ רבינו יונתן בתשובה, ע"ש. וכ"כ רבו מוהר"י טאייטצק בתשובה הובאה בס' ש"י דף ס"ז וז"ל, נהגו רבותינו ואבותינו לקדושים אשר בארץ המה שלא לדון דינא דבני מצרא אלא מחזיקים הקרקע ביד הלוקח, בין אם מערער הדר בבית או בחנות הנמכר בשכירות, בין אם מערער עליו שכנו המחזיק בבית או בחנות הסמוך לבית או חנות הנמכר, עכ"ל. וכן הסכים מהרש"ך בח"א סי' ע"ג. וגם מהריב"ל ז"ל כתב בח"ב סי' מ"א אחר שכתב דאין מוציאין אותה מיד הלוקח כתב וז"ל, ולא מיבעיא בחזקות הנהוגות בשאלוניקי שכתוב בהסכמות כו', שאחר עבור ג' שנים שתהיה הבית ריקנית מבלי שידור בה יהודי הפסיד בעל החזקה את חזקתו, אלא אפילו בחזקות הנהוגות בקצת מקומות הכתוב בהסכמות שאם יגרש בעל הקרקע לבעל החזקה שלא אבד ב' החזקה חזקתו לעולם, ויש לו זכות וכח בחזקה שאינו פוסק לעולם לו ולזרעו כל זמן שלא יצא מרצונו כו', מ"מ לית ליה זכותא בהנהו בתי כיון דמצי אדון הבתים לגרשו מן הבתים ויכול לדור הוא בעצמו בהם או להשכירם למי שירצה מן האומות כו', ע"ש. וגם מהרש"ך בח"א סי' מ"ג פסק דזכה הלוקח ע"ש. וכן פסק מהראנ"ח בתשובה סי' פ"א וסי' קי"ח ובח"ב סי' ק"ב ע"ש. וכן פסק מהר"ש לוי בתשובה דשייכי לח"מ סי' מ"ג ע"ש באורך. ומאחר דכל הני רבוותא הסכימו דקנה הלוקח הכי נקטינן ודלא כהרדב"ז.
 
ומה שהביא הרדב"ז ראיה לדבריו ממ"ש הרב בעל ת"ה מסוחרים שנתאכסנו בביתו של ראובן. נראה לע"ד דס"ל לכל הפוסקים דאינה ראיה ולכך לא הזכירה שום אחד מהם, וטעמא דבשלמא התם הבית שלו הוא ולכך איכא מאן דס"ל דזכתה לו ביתו שהרי כבר נמכר ולא מיקרי ביתו, ועוד דהך תשובה דת"ה כנראה שאינה מוסכמת, שהרי כתב הרא"ש בתשובה כלל א' סי' א' על שמעון הדר עם ראובן בביתו ומעלה לו שכר וקנה שמעון מציאה בתוך הבית, אם היא של שמעון או של ראובן משום שזכתה לו חצרו כו', הקונה מציאה מגנב אחד אין זה דבר הפקר דשייך למימר ביה חצרו קנתה לו דאם נתייאשו הבעלים כו', הרי קנאה הגנב, ואי כר"ש כו', הרי היא של בעלים, ממ"נ אינה הפקר ואין החצר זוכה בה, עכ"ל. הרי מבואר דבדבר דאית ליה בעלים לא שייך למימר חצרו זכתה לו, ולאפס פנאי לא יכולתי לעיין על זה בדברי הפוסקים, ומ"מ בנ"ד הדין דין אמת דבנ"ד זכה הלוקח. וכ"כ מרן הב"י סי' קע"ה מחודש כ"ח [דף קנ"ו ע"א] וז"ל, והנה נשאלתי על מי שהשכיר ביתו ואחר כך מכרו לאחר והשוכר רוצה לזכות בקניית הבית מדינא דבר מצרא, והשבתי אע"ג דלכאורה יש לדקדק מדברי הנ"י גבי ארעא דחד וכו', שנראה דה"ה אם מכרה לאחר שהשוכר מוציאה מידו מטעם דינא דבר מצרא, יש מקום לבע"ד לחלוק כו', הלכך במקום דכל הני רבוותא סברי דאין המלוה יכול לעכב מלמכרה לאחר ה"ה לשוכר שאינו יכול לעכב, עכ"ל.
 
והואיל ואתו לידן דברי מרן הב"י יש לדקדק בהם, דלכאורה משמע מריהטא דלישנא דקאמר דכשם שאין המלוה יכול לעכב מלמכרה לאחר ה"ה לשוכר, דהכונה דאע"פ שעדין לא מכרה אינו יכול לעכב על ידו מלמכרה לאחר, והוא עצמו כתב לקמן [סוף סע' י"ט, דף קנ"ו ע"ב], ולענין הדין נ"ל וכו', אי לא קנה אלא שרוצה לקנות ובעל המצר מעכב על ידו, נ"ל שאומרים למוכר שימכור למצרן, כיון שאין הלוקח מוחזק טפי שייך מצרן בההיא ארעא מהלוקח, עכ"ל. והוא הפך הנז"ל, ונראה דמאי דקאמר שאין יכול לעכב היינו כשכבר נמכר אינו יכול להוציא, ותיבת מלמכרה לאחר אינה מדוקדקת והכונה שאין יכול לעכב מלקיים המכר, וע"כ לומר כן שהרי הרב הוציא דין זה מחמת שכיון שאין הדין ברור אין לנו כח להוציא מיד הלוקח, אבל אם עדין לא קנה השוכר קודם. אך את זה ראיתי חזות קשה ממ"ש הב"י לקמן מחודש ל' [דף קנ"ו ע"ב], מעשה בא לידי בבית וחנות תחתיו, ואחד שכר הבית ואחר שכר החנות, ואח"כ השוכר החנות רצה לקנות הבית והחנות, וגם שוכר הבית היה רוצה לקנותה שהבית הוא בתוכה ולחנות הוא מצרן כו', ופסקתי שאין שוכר הבית יכול לקנות החנות מטעם שהוא מצרן, דטפי הוי מצרן בעל החנות שהוא יושב בתוכה וכו', הלכך שוכר החנות קונה החנות ואין יכול שוכר הבית לעכב על ידו, ואפילו קנאו שוכר הבית יוציא שוכר החנות מידו מטעם מצרן, וכן אם שוכר החנות קנה הבית שוכר הבית מסלקו מטעם מצרן, עכ"ל. וזה סותר מש"ל, ה"ה לשוכר שאינו יכול לעכב. והנה הר"ב נתיבות משפט והר"ב דורש משפט והש"ך [סי' קע"ה ב ס"ק ס"ה] המה ראו כן תמהו והניחו הדבר בצ"ע.
 
וראיתי להר"ב לחם רב שהרגיש בזה בתשובה סי' ק"ג וכתב לחלק בין היכא שהשוכר דר בתוך הבית להיכא שמשכירו מתחת ידו, דהיכא שהוא דר בבית אז הוא מסלק את הלוקח ובהכי מיירי ההוא מעשה דחנות ובית, אמנם כשאינו דר בבית אלא שמשכירו מתחת ידו וכיוצא אינו יכול לסלק את הלוקח, ובהכי מיירי ההוא עובדא דמי שהשכיר ביתו ואח"כ מכרו לאחר, ע"ש. ואני שמעתי ולא אבין דהא לא מצינו לשום אחד מהפוסקים שחלק כן כי אם הנ"י והרדב"ז, אבל שאר הפוסקים כולו ס"ל דבכל גוונא אין השוכר מוציא מיד הלוקח, והר"ב לחם רב ז"ל בעצמו כתב בתשובה דאין השוכר מוציא את הלוקח אפילו השוכר דר בבית שכ"כ וז"ל, אבל עתה דאיכא הסכמה שכל בעל חזקה שימכור חזקתו לשום יהודי שלא יהיה המוכר קיים אם השוכר היושב בה ירצה אותה כו', וכ"ת מאי אהנו לן רבנן בתקנתייהו, הנאה טובא איכא דאי לאו ההסכמה מדינא השוכר אינו מצרן כדכתיבנא דכן הסכימו רוב הפוסקים ומה גם אחר שכבר לקח שהלוקח מוחזק, ולכך תקנו כו', ע"ש. הרי מבואר דס"ל דמדינא אפילו השוכר הדר בבית לא מיקרי מצרן ואינו מסלק את הלוקח, וכבר הרגיש הוא עצמו בחולשת חלוק זה וכתב בסימן ק"ג וז"ל, ואע"פ שאלו הדברים היו צריכין ביאור ולא היה לו להרב ב"י לסתום את דבריו כ"כ, מ"מ מוכרח אני לפרש כן ליישב דבריו שלא יסתרו זה לזה, עכ"ל. ואחר לחיכת עפר כפות רגליו אני אומר דאטו בשביל שדברי מרן קשו אהדדי נוציא מהם דין מחודש שאינו כן, שהרי כ"ע מודו דשוכר לא עדיף ממשכנתא, ובמשכנתא עצמה פסק מרן בסימן הנזכר סעי' ז"ן שאם מכרה הממשכן לאחר אפילו אינו בן המצר אין המלוה יכול להוציאו מידו, עכ"ל. ואיך אפשר לומר דשוכר גרע יסבור מרן שיכול להוציא מיד הלוקח זה אי אפשר. ובקשתי לי חבר רב הכהן הגדול מהרש"ך שכתב בתשובה בח"א סי' מ"ג וז"ל בקצור, ילמדנו רבינו אם שמעון זכה הקונה במקחו כו', או דילמא השוכרים מוציאים מיד הלוקח הנזכר כיון שדרים בתוך הבתים הנזכרים. והשיב על זה וז"ל, ועתה אבא למשפט השאלה ואומר דודאי שזכה שמעון במקחו מכמה אנפי כו', חדא דאפילו באיניש דעלמא שאינו מצרן שקנה כבר הורה זקן מהר"י קארו שזכה הלוקח, וכמ"ש והאריך בסוף ה' מצרנות, יע"ש. הרי שכתב בבאור דדעת מרן הוא שאפילו בשוכר הדר בבתים זכה הלוקח. וכן דעת מהריק"ש שכתב בהגהות על מ"ש מרן בש"ע [סי' קע"ה סע' ס"ג] השכיר ביתו לאחד ואח"כ מכרה לאחר אפילו אינו בן המצר אין השוכר יכול להוציאה מידו, ע"כ. הגיה עליו הרב הנזכר וז"ל, אפילו הוא דר בה, ויש מי שחלק כשהוא דר בה אפילו שהיתה חזקה, ועיין הרדב"ז סי' אלף ק"א, וכיון שהלוקח מוחזק המוציא מחברו עליו הראיה, ואם שניהם באים לקנות השוכר קודם כנ"ל, עכ"ל. הרי מבואר דס"ל למהריק"ש דדעת מרן היא דאפילו כשהוא דר בה השוכר הלוקח זכה. וכן משמע מדברי הב"ח בתשובה סי' ס"ט שדעת מרן היא דאפילו בשוכר הדר בבית זכה הלוקח, ושכן דעת מהר"ם בהגה [סע' ס'] ודלא כהסמ"ע [ס"ק קי"ג] שכתב דלדעת מור"ם השוכר מסלק את הלוקח. וכבר השיגו הש"ך [ס"ק ס"ב] להסמ"ע ע"ש. ומעתה הדרא קושיא לדוכתין שדברי מרן הב"י סותרים זה את זה.
 
והנלע"ד הקלושה והחלושה ליישב קושיא זו בדוחק עמ"ש בספר בדק הבית [בדף קנ"ו ע"ב] ליישב ב' תשובות אלו דהרא"ש שכתב בב"י שהן סותרות זו את זו, שבכלל א' סי' ב' כתב בענין שנים ששכרו חצר בשותפות דשכירות אית ביה דינא דבר מצרא, כמו שהעתקתי לשונו לעיל, ואלו בכלל צ"ז סי' ג' גבי ארעא דחד ובתי דחד כתב דהוי כמו שכירות ואין בו משום דינא דבר מצרא ע"ש. והשיב וז"ל, ונראה שיש לחלק ביניהם שמ"ש בכלל א' סי' ב' הוא מפני שזה שוכר וזה שוכר וכיון דשכירות ליומיה ממכר הוא אית ביה דינא דבר מצרא, אבל בכלל צ"ז זה שוכר וזה בעל הקרקע, ואע"ג דשכירות ליומיה ממכר הוא אין כחו גדול כמי שהוא בעל הקרקע, הלכך אין השוכר יכול לעכב על בעל הקרקע מלמכור למי שירצה, עכ"ל. ומן התימה על הרב שי למורא ז"ל שתמה על מרן בתשובה סי' כ"ג איך לא חילק בין ב' תשובה הרא"ש, וכמדומה ודאי דאשתמיטיה דברי מרן שבבדק הבית הנזכר. עוד תמה שם על מהריב"ל ואשתמיטתיה תשובה מהר"א ששון הנז"ל. ומ"מ למדנו מדברי מרן ליישב דבריו באופן זה, והוא דבשלמא כשהמוכר מכר ביתו ללוקח נכרי בלי שום סיבה אז אין רשות לשוכר להוציאה מידו, כי אין כח לשוכר כבעל הבית והוא יעשה כאשר יחפוץ, אמנם באותו מעשה דבית וחנות דבעל הקרקע איננו חפץ בזה יותר מבזה כי כולם שוין אצלו, אלא שהם חולקים זה עם זה וכל אחד רוצה לזכות בטענת בן המצר, ולכך כתב הרב דכיון דשניהם באים מחמת טענה זו הו"ל כההיא דשוכרים וכל אחד מעכב על חברו ומסלקו ממקום שהוא שכור לו, ולעולם דאם לא היו באים מחמת טענה זו יודה מרן ז"ל דאין השוכר מסלק את הלוקח. עוד אפשר ליישב דברי מרן באופן אחר, והוא ע"פ מ"ש הפוסקים דתפיסה לאחר שנולד הספק לא מהניא, ולכך כשהלוקח קנה ואח"כ ידע השוכר וערער לא מהני ליה, אמנם כשידע השוכר קודם שמכר ובא וערער ואמר שרוצה לקנות כיון שמן הדין הוא קודם כנז"ל, הנה אם אח"כ קנה הלוקח יכול השוכר לסלקו, ולכך בהך עובדא דבית וחנות כיון שהיו מתקוטטים ומריבים זה עם זה קודם הקניה לכך אף אם עבר אחד מהם וקנאה יכול לסלק את חברו. והגם שחלוק זה נראה נכון בעיני מ"מ אין לסמוך עליו לפי שלא נמצא מפורש בדברי הפוסקים, ומ"מ למדנו בנ"ד דזכה שמעון במקחו מהטעמים הנ"ל ולא מצד טענותיו, כי כל טענותיו הבל ואין בם מועיל, כי מה שטען כי מאחר שהשיב ראובן אם רוצה שמעון לקנות יקנה איבד זכותו, אין זה כלום שאם היה לו זכות בן המצר לא היה מאבדו בזה, וכמ"ש מרן בסי' הנזכר סכ"ט וז"ל, בא הלוקח ונמלך בבן המצר וא"ל הרי פלוני בן המצר שלך רוצה למכור לי שדה זו אלך ואקח ממנו, וא"ל לך וקח, לא אבד זכותו ויש לסלק אותו אחר שיקנה אלא אם כן קנו מידו, ע"ש. גם מה שטען שכיון שקנה מן הגוי אין בו דינא דבר מצרא, גם זה הבל משום דע"כ לא אמרינן אלא כשהיה בית הגוי סמוך לבית ישראל או לשדהו ולזה יכול הלוקח לומר אריה אברחית לך מתחומך, אבל בנ"ד שהישראל דר בבית הגוי ונותן לו שכירותו מה שייך כאן אריה אברחית לך, אדרבה הגוי היה יותר טוב ממנו שכל זמן שהיתה הבית של הגוי לא היה אדם מישראל יכול להוציאה ממנו מה שאין כן עכשיו וכמש"ל בשם הרדב"ז, ועיין בהרש"ך ח"ב סימן קס"ט.
 
ומעתה אסורה נא ואראה החלוקה הב' שבשאלה והיא אם חייב שמעון לפרוע לראובן דמי חזקתו, וכבר עמד על חקירה זו מהריב"ל ז"ל בח"ב סי' פ' ע"ש והעלה שהכל תלוי במנהג, שאם נהגו שהקונה בית מהגוי שהיה מחזיק בו יהודי שיהיה פורע לו דמי החזקה אזלינן בתר מנהגא, ע"ש. ומהרשד"ם הכריע בתשובה סימן רכ"ח שבכל מקום שנמצא כתוב שהסכימו שלא ישכור שום יהודי מגוי בית או חנות שיש אחר חברו דר בו ולא נזכר קניה, דוקא שכירות הוא דאסור אבל קניה מותרת, ע"ש. וכ"כ הרש"ך בח"א סי' קפ"ט, וכן היא דעת הרדב"ז בתשובה סי' אלף קנ"ט שהעתקתיה לעיל. וכן הסכים מהר"ר בצלאל אשכנזי סי' נ"ד, על ראובן ששכר בית מגוי, ומלבד השכירות קנה מהגוי עצמו החזקה בשטר וכו', ומת ראובן וגבתה אלמנתו את החזקה הנזכרת בכתובתה ומכרה אותה לשמעון כו', ובא לוי וקנה גוף הבית מהגוי בעל הקרקע וטוען שבקניה זו הפסיד שמעון חזקתו כאשר כתב מאריה דאתרא הרדב"ז, והשיב וז"ל, הדין עם שמעון כו', איברא דכשהחזקה היא מכח התקנה כפי הנהוג ובא חברו וקנה הקרקע, נפל מחלוקת עם גדולי עולם אם הפסיד הלה חזקתו ויש חילוק תקנות בדבר, וכאן באתרין בהיות מרנא ורבנא הרב הגדול הרדב"ז בירושלים תוב"ב הסכימו כל בעלי ההוראה הנמצאים פה הלכה למעשה שלא הפסיד הלה חזקתו והאריכו בזה בפסקיהם, ואז לא רציתי להסכים עמהם מפני כבוד מרנא ורבנא ז"ל אשר מימיו אנו שותים ומוטל עלינו לקיים דבריו ולקבוע בהם מסמרים ומינייהו לא נזוז כו', ע"ש. וגם מהריק"ש נשאל על זה בתשובה כ"י [שו"ת אהלי יעקב] סי' ג', והביא דברי הרדב"ז לפסק הלכה וז"ל, ולפי זה אם קנה יהודי גוף הקרקע מהגוי פקעה חזקתיה דראשון שלא תיקנו כי אם שלא ישכור ומכירה לחוד ושכירות לחוד, ע"ש. וכן כתב בהגהותיו לסי' שי"ב [סע' ח'] וז"ל, ראובן שיש לו חזקה בבית כפי התקנה וקנאה שמעון מהגוי פטור מלשלם דמי החזקה לראובן ויכול להוציאו בתוך י"ב חדש, הרדב"ז סי' אלף קנ"ט, וע"ל דין א' וסי' ק"מ ובכתובות פרק אע"פ [נ"ט ע"ב] תוס' ד"ה שדה זו שמשכנתי לך ובתשובה הרש"ך סי' קפ"ט, עכ"ל ע"ש.
 
אך את זה מצאתי להרב המבי"ט בח"ג סי' רכ"ה שנשאל השאלה הנזכרת וכתב וז"ל בקצור, שאלה זו באה בארוכה, גם חכמי מצרים יצ"ו באים בארוכה ואני אבא בקצרה וכו', ומה שהביא סיוע לדבריו מתשובה הרדב"ז אין לו שום סיוע, כי גם שיוכל היהודי לקנות הבית שיש לחברו חזקה בה אבל לא יוכל להוציאו מן הבית, ואם ישליך את המחזיק מן הבית אפילו שלא יהיה נכשל בעונש התקנה מפני שבא מכח הגוי, אנחנו נסגור הדלת לפניו ששום יהודי לא יכנס בה מפני התקנה אפילו לסברת הרדב"ז, עכ"ל. וגם הרש"ך בח"ב סי' קמ"ט כתב דאם משליכו מן הבית נקרא רשע ועובר על לאו דלא תחמוד, ע"ש. והנה לפי שהמבי"ט ומהרש"ך לא ראו תשובה מהרדב"ז כתבו כן, אמנם אנחנו זכינו לאורה ושם מבואר שיכול להוציאו מן הבית ואפילו בתוך י"ב חדש שכתב וז"ל, ולענין מה שטען שאין יכול להוציאו עד שנה לאו כלום הוא כו', יכול להוציאו מידו כי היכי דהיה הגוי יכול להוציאו כו', ותו דשמעון זה חוזר למוכר וא"ל בית שמכרת לי החזיקני בו ומיד מוציאין אותו מן הבית בדיניהם כו', ותו דאם שמעון דר בבית בשכר ושכרו הוא יותר מן הבית אשר קנה א"ל אינו כדין שאפשר אני ואתה דר בביתי וכו', והוי יודע דאפילו אם א"ל אני אעלה שכר כפי מה שאומר נותן, מצי למימר ליה בשלי אני רוצה לדור כדי שתהיה השגחתי על ביתי ואפילו שיש לשמעון בית ודר בשלו כו', וזה ברור יותר מביעתא בכותחא, עכ"ל.
 
אך את זה חזיתי ואספרה חזות קשה שכתב המבי"ט ז"ל בתשובה הנז"ל וז"ל בקצור, ואם נאמר שגם הרדב"ז סובר בפירוש שיוכל קונה מהגוי להוציא את היהודי המחזיק בה כדי לדור בה או להשכירה לא נעשה בו מעשה כו', כי בכלל ההסכמה הראשונה שלא יוכל שום יהודי לשכור מהגוי הבית שיש לחברו בה חזקה גם הקונה הוא בכלל שלא יוכל לקנות, ועכ"ז נתנו כח לקונה שיוכל להוציאו אחר שיפרע מה ששוה החזקה, משא"כ במי ששוכר מהגוי שאפילו שיפרע לו מה ששוה החזקה אינו יכול להוציאו, ואם במצרים אינו כתוב בפירוש שהקונה מהגוי הבית שיש לחברו בה חזקה שיכול להוציאו מהבית, פשיטא שאינו יכול להוציאו אא"כ יפרע מה שישומו ב' שמאים כמו שתקנו בתוגרמה כי משם נמשך תקנת החזקות לכל המקומות, ועל זה הסכימו כל בעלי ההוראה במצרים בשנים שעברו הלכה למעשה שלא הפסיד הלה חזקתו, עכ"ל.
 
ודבריו תמוהים בעיני במ"ש כי בכלל ההסכמה שלא יוכל שום יהודי לשכור גם הקונה הוא בכלל שלא יוכל לקנות, דזה אינו כאשר כתבתי לעיל בשם הפוסקים הנז"ל, וכן דעת מהר"א ששון בתשובה סי' קמ"ט, וכן דעת מהר"ש הלוי בתשובה סי' מ"ג דהתקנה הא' לא היתה אלא דוקא לשכור אלא שיש מקומות שחזרו וחדשו הסכמה אחרת שלא למכור ותקנה זו לא פשטה בכל מהקומות, וכמו שחדשו ג"כ בקצת מקומות שהשוכר יהיה קודם לכל אדם ושיהיה לו דין בן המצר כמוזכר בספרי הפוסקים, ומן התימה על הרב המבי"ט שמאחר שהביא בתשובה הנזכר דברי מהריב"ל איך העלים עין מכל מה שנסתפק בזה מהריב"ל, ולפחות היה לו להזכירו ולומר דאיהו לא ס"ל הכי, וצ"ע.
 
זאת תורת העולה מכל מ"ש דשמעון זכה במקחו ואין עליו חיוב לפרוע דמי חזקה כלל, וכל זה מצד הדין אמנם במקום שיש מנהג והסכמה הולכים אחריה כאשר הסכימו הפוסקים. ומיהו מה שטוען שיתן לו אלף זהובים בעד חזקתו אינו כלום, דכבר כתבו הפוסקים דבמקום שיש הסכמה יתן לו דמי חזקתו ע"פ מה שישומו שני בקיאים זה בורר לו א' וזה בורר לו א', זהו הנלע"ד. וצור ישראל יצילני משגיאות ויראני מתורתו נפלאות, וישיב בנים לגבולם ויקויים בנו מקרא שכתוב וישב עמי בנוה שלום. כה מעתיר ומתחנן, הצעיר ישועה שבו ידיע זיין.
 
תם ונשלם שבח לאל בורא עולם
 
יר"מ אלקי השמים שלא אכשל בדבר הלכה ואל יצא מתחת ידי דבר שאינו מתוקן, ויקויים בי מה שאחז"ל דיין שדן דין אמת לאמתו נעשה שותף להקב"ה במעשה שמים וארץ, אכי"ר.
שו"ת פרח שושן לקט תשובות
 
תשובת רבינו בדין מי שריקם פרשת ציצית סביב לטליתו
 
ראיתי את הרשום בכתב אמת וצדק מפי ה' הפוסק כמה"ר אברהם הלוי נר"ו על מעשה שאירע בליגורנא, וז"ל השאלה: מעשה באחד שריקם פרשת הציצית סביב טליתו המתעטף בו בשעת התפלה, ויש מי שהורה לו שאינו יכול לברך עליו יען לא טוב עשה לעבור על האיסור שכתב מרן מהריק"א בי"ד סי' רפ"ג ס"ד וז"ל, אסור לרקום פסוקים בטלית. הן עתה שאל השואל בעל המעשה אם יש צד היתר לסמוך עליו כדי לקיימו בידו כמו שהוא מרוקם לצאת בו י"ח ולהתעטף בו לפני קהל ועדה ושכמ"ה.
 
הן עתה הראני את ידו החזקה מוהרא"ה נר"ו בענין זה ומרוב ענותנותו צוני לשנות את פרקו ולחוות דעתי בזה, וגם כי אני ידעתי כי קצור קצרה ידי ואין בי לא דעת ולא תבונה, מ"מ להיות שאין מסרבין לגדול קשת הסופר במתני שמתי ידי בקן קולמוס משכתי ולפניו ע"ג קרקע דנתי.
 
ואען ואומר דהנה מה שתמה מעכ"ת על הש"ך שהביא דברי העט"ז בסי' רפ"ג שכתב דהיכא דליכא זלזול שרי, ומטעם זה התירו לכתוב פסוקים על המפות של ס"ת שהם תשמישי קדושה ואסור לנהוג בהם בזיון, וכתב על זה הש"ך, ואע"ג דר' ירוחם כתב שם עוד טעם אחר לאסור והיינו משום שאסור לכתוב מן התורה פסוקים, כבר נתבאר דנתפשט המנהג להקל בזה, עכ"ל. והקשה מעכ"ת וז"ל, וקשה דמה ענין זה לזה הרי לא נהגו להקל אלא משום הכרח דצורך שעה דעת לעשות לה', וכמ"ש הש"ך עצמו [יו"ד סי' רפ"ג] בס"ק ג', ומה הכרח וצורך יש לכתוב פסוקים על המפות, ולעד"נ לתרץ בדוחק דמ"ש לעיל לסברת הרי"ף והרא"ש דלצורך שעה מותר משום עת לעשות אין הכונה דקי"ל כרבה דאסר לכתוב מגלה לתינוק ואפילו הכי שרינן משום דלא אפשר דהא אביי נמי אמר או דלמא כיון דלא אפשר כתבינן ואפ"ה פשט ליה רבה דאין כותבין, אלא כונתו כמ"ש מרן בב"י ס"ס רפ"ג דס"ל להרי"ף דלא קי"ל כרבה משום דאיהו אזיל לטעמיה דאמר האי ספרא דאפטרתא אסור למקרי ביה בשבת משום דלא ניתן ליכתב, וכיון דאסיקנא ולא היא דהא ר"י ור"ל מעייני בספרא דאגדתא כו', ה"נ כיון דלא אפשר עת לעשות לה' הוא כו' ע"ש. וז"ל (לעט"ז) [העט"ז] דכיון דאדחייא הך דרבה אדחייא מ"מ, אפי' היכא דלא שייך עת לעשות, ועוד י"ל ואפשר דס"ל לעט"ז כדברי הרא"ש שכתב בפרק הנזקין דף ק"ז ע"ד וז"ל, ורב אלפס כו' ואפשר דסבר הלכה כר' יוחנן דקאמר תורה מגלה ניתנה ולא חייש להא דקאמר כיון דאדביק דא"כ אפי' חומש לא נכתוב אלא תורה שלמה כיון דאידבוק, ועוד ראה (לקל) [להקל] משום דלא אפשר לכל עני שבישראל לכתוב תורה שלמה לבנו, עכ"ל. הרי בביאור לפי התירוץ הראשון דלאו דוקא היכא דאיכא עת לעשות לה' אלא בכל ענין מותר כיון דאדחייא הך דר' יוחנן, וזה ממש כדברי הלבוש זהו הנלע"ד להליץ בעד הלבוש אבל דברי הש"ך צל"ע.
 
ומ"מ לענין דינא אין לנו אלא פסק מרן בב"י שאסר לרקום על הטלית, וכ"ש דאפשר דגם הרי"ף יודה בזה דע"כ לא קא שרי אלא היכא דאיכא עת לעשות כדי שילמדו בתורה דלא אפשר לכל עני לכתוב ס"ת שלם ללמוד בו ותבא תורה להשתכח ח"ו מישראל וכדברי הב"י, אבל בנ"ד דהיינו לרקום על הטלית יודה הרי"ף דאסור.
 
עוד כתב מעכ"ת וז"ל, נשאר עלינו להתיישב אם יכול לברך על טלית זו, כיון דהא אסיקנא דאיתעביד עבירה בטלית זו לרקום עליה פסוקים שלא מן הדין כו', והתוס' בפרק לולב הגזול דף ל' ע"א ד"ה הא קנייה וכתבו עוד דהא דמשמע פ' הגוזל קמא [ב"ק ד"צ ע"א] בההיא דגזל סאה דאע"ג דשינוי קונה חשיב מצוה הבאה בעבירה אע"פ שקנהו בשינוי מעשה קודם שבא לידי חיוב חלה, התם דחויא בעלמא, אי נמי שאני ברכה דאיכא נמי הזכרת שם שמים לבטלה, ע"כ. ומרן בסי' תרמ"ט [סע' א'] כתב בש"ע שאם גזל לולב כו' לא יברך עליו, ומינה ילפינן נמי לנ"ד כו' יש לחוש שלא להזכיר שם שמים לבטלה על דבר שנעשית בו עבירה ומ"מ אין איסור זה מוחלט מדברי התוס' דלתירוץ א' מצי שפיר לברך כו', ואין איסור זה רק מפני הספק דדלמא פי' שני עיקר כו', ונראה לומר שלא נאמר איסור מצוה הבאה בעבירה רק בעבירה דגזל לפי שיש עליה עוררין כו', ותו חזינא דדרשא זו מפיקי לה מקרא דוהבאתם גזול כו', וכן הרי שגזל סאה חטים כו', ואיכא למימר דשאר עבירות ליתנהו בהך כללא כו', ונצרף עוד סברת העט"ז והש"ך כו', ואעפ"י שדחינו ראיה זו מ"מ תהני לן לענין ברכה כו' ושפיר מצי לברך על טלית זו כיון שיש בה כמה ספקות עכ"ל.
 
הנהמ"ש מעכ"ת דאין איסור רק מפני הספק דדלמא פירוש שני עיקר, אחר שאלת המחילה רבה נראה דאין כאן ספק כלל דודאי הפי' השני הוא העיקר, וכמ"ש הרא"ש בריש הגוזל עצים [ב"ק פ"ט סי' א'] על הא דתניא הרי שגזל סאה של חטים כו' כתב וז"ל, ואע"ג דשינוי קונה ברכה שאני, ע"ש, הרי דהרא"ש ס"ל דתי' בתרא הוא העיקר. וגם מרן הב"י ס"ל דתירוץ שני עיקר שהרי כתב בשלחנו הטהור ריש סימן תרמ"ט הד' מינים פסולין בגזול כו', אבל אם גזל וקנאו בלא סיוע המצוה כגון לולב ושיפהו כשר דקנייא בשינוי ומיהו לא יברך עליו, עכ"ל. והיינו כפי השני, דאלו לפי התירוץ הראשון דקאמר התם דחויא בעלמא ר"ל דתלמודא הוא דדחי ואמר דשינוי קונה ואפ"ה התם משום ברכה אבל לפי האמת שינוי לא קני ומש"ה לא מצי לברך עליו, נמצא דאי שינוי קני מצי לברך עליו, וא"כ היכי קאמר כשר דקנייא בשינוי ומיהו לא יברך עליו הא קאמרי התוס' דהתם דחויא בעלמא, אלא ודאי דס"ל למרן דתירוץ שני עיקר וכמ"ש, וכן דעת הרב בהגהה שכתב [באו"ח] בסי' י"א ס"ו דאם גזל צמר ועשאו חוטין אפ"ה לא יברך עליו, ע"ש.
 
ומ"ש מעכ"ת ונראה לומר איסור מצוה בעבירה רק בעבירה דגזל כו'. אני בעוניי לא ירדתי לסוף דעתו דמעכ"ת בענין זה כלל, שהרי כתב הרמב"ם בה' ברכות ספ"א וז"ל, כל האוכל דבר האיסור בין בשוגג בין במזיד אינו מברך עליו לא בתחלה ולא בסוף, כיצד הרי שאכל טבל של דבריהם או שאכל מעשר ראשון שלא ניטלה תרומה וכו'. וכן פסק מרן בשלחנו הטהור ר"ס קצ"ו ע"ש. וכתב מרן בב"י וכן בכ"מ דנפקא להרמב"ם דין זה מהך ברייתא דהרי שגזל סאה חטים כו', ומה שאמרו בירושלמי תני מצה גזולה אסור לברך עליה ע"ש. וכ"כ הרב בהגהה ס"ס תנ"ד דאף אם גזל חטים ועשאן מצה לא יברך, והיינו מהך דירושלמי. הרי דאע"ג דבגמ' לא הוזכר כי אם גזל אפ"ה למדו ממנו לכל דבר איסור דגזל דנקט לאו דוקא. ומ"מ צריך לתת טעם למה הזכירו בגמ' גזל מאחר דה"ה לכל שאר איסורין. ונלע"ד דגזל לרבותא נקטיה לומר דאע"ג דעבירה זו ישנה בהשבה דהיינו שישיב את דמי הגזלה אשר גזל ונמצא דאין כאן עבירה כ"כ באכילה, וסד"א דיכול לברך כיון שבידו לעשותו היתר ע"י שאח"כ ישיב הדמים לבעליהם, אפי' הכי אינו יכול לברך, וכ"ש אכל דבר איסור כגון נבלות וטריפות וכדומה דאין בידו לתקן את אשר עותו דפשיטא דאינו יכול לברך, ועל כן לא הזכירו זה בגמ' דידן, אבל לענין דינא כל האיסורין שוין זה לזה ובכלהו אין לברך עליהם לא בתחלה ולא בסוף.
 
אך את זה מצאתי למרן הב"י שכתב בס"ס תרי"ח [על דברי הטור] חולה שאכל בי"ה ונתיישבה דעתו בענין שיכול לברך אם צריך להזכיר של י"ה, וכתב הב"י וז"ל, כן כתבו הג"מ כו' ודבר פשוט הוא דבהיתר אכיל ואדרבה מצוה קא עביד כו', ואע"פ שמדברי הרשב"א בתשו' נראה דמדמי ליה לאוכל טבל דלדעת הרמב"ם אין מברכין עליו, כבר נחלק הוא ז"ל עליו והסכים לדעת האומרים דאוכל טבל נמי מברכין עליו, עכ"ל. ומשמע מדבריו דפסק זה דפסק דחולה מברך בי"ה הוא דלא כהרמב"ם אלא כהרשב"א דפליג עליה, וא"כ קשיא דידיה אדידיה דבסי' קצ"ו פסק כהרמב"ם וכאן פסק דלא כותיה, ועיין מ"ש הרב בעל כנה"ג בסי' תרי"ח. ולע"ד נראה לומר באופן אחר דס"ל למרן דכיון דאשכחן דהרח"ש והג"מ והרשב"א כלהו ס"ל דצריך לברך וגם דברי הרמב"ם יש להשוותם עם דבריהם והטעם משום דאדרבה מצוה קא עביד וכמ"ש הב"י עצמו בסי' ר"ד דהיכא דאוכל דבר איסור לרפואת חולי מודה הרמב"ם דיברך עליו ופסקו בש"ע בסי' הנז' ס"ט לכן כתב כאן דחולה בי"ה מברך, ואע"ג דמדברי הרשב"א משמע דהרמב"ם ס"ל דלא יברך מ"מ לא חש ליה כיון דהדבר ברור דלא דמי לאוכל דבר איסור וכמ"ש.
 
ומ"ש מעכ"ת עוד סברת העט"ז והש"ך כו', כבר מעכ"ת דחאה ואין ראוי לסמוך עליה לבדה. ולפי זה נראה לכאורה דטלית זו אסור לברך עליה מאחר שנעבד בה עבירה. וכ"מ להלבוש שכתב, יש רוצים להכשיר אותם האתרוגים הבאים מן הפרדס שקורין גרטיז"א, ואני אומר שהם פסולים מן התורה שהרי ידוע שהם מורכבים ענף מאילן האתרוג בתוך אילן מראנ"ץ או לימונ"א והרי נעבדו בו עבירה דהרכבה, ואע"ג שהרכיבו הגוי הא איכא למ"ד בפ' ד"מ דאפי' בן נח מוזהר על הרכבת אילן וכיון דנעבדה בו עבירה אע"ג דמותר באכילה אמאס לגבוה כו' ע"ש, א"כ ה"נ בנ"ד הואיל ונעבדה בו עבירה דריקום הו"ל מצוה הבאה בעבירה ואסור לברך עליו. כל זה נראה לכאורה, אמנם אחר העיון נראה כי דבר ה' בפיהו דמר אמת וכל דבריו אמת וצדק דשפיר דמי לברך על טלית זו ברכה גמורה בשם ומלכות. והוא במה שיש לדקדק בדברי חז"ל שאמרו מצוה הבאה בעבירה ולא אמרו מצוה שנעשית בה עבירה, וכונתם דדוקא כשאותה מצוה באה ליד האדם בעבירה דהיינו המצוה באה לידה בעבירה דהיינו שגזלה, וגם הטבל כשבאה לידו המצוה של הברכה באותו פעם עושה העבירה דהיינו שאוכל דבר איסור, אז אמרו דאסור לברך, אמנם כשהמצוה באה לידו בהיתר דהיינו שבשעה שקנה הטלית לא עשה בקנייתו שום איסור כהתם שגזל סאה, וגם בשעה שלבשה אין כאן איסור כי האיסור הוא בשעת הרקימה לא בשעת הלבישה, אינו נכנס כלל בסוג מצוה הבאה בעבירה ושפיר דמי לברך עליו. וכ"כ התוס' בר"פ לולב הגזול [סוכה ל' ע"א] ד"ה משום דהו"ל מצוה הבאה וכו' וז"ל, וא"ת לקמן דפסלינן לולב של אשרה ושל עיר הנדחת משום דמכתת שיעוריה ת"ל משום מצוה הבאה בעבירה כו', וי"ל דלא דמי לגזל דמחמת עבירה הגזל באה המצוה שיוצא בו, אבל הני אטו מחמת עבירה שנעשית בו מי לא נפיק ביה כו', ע"ש. הרי דבריהם ברור מללו כמו שחילקנו מדקדוק הלשון.
 
עוד יש להביא ראיה ממה שפסק מרן בש"ע [או"ח] סי' י"א ס"ח וז"ל, המשתחוה לפשתן נטוע כשר לציצית שהרי נשתנה, עכ"ל. הרי דאע"ג שנעבדה בו עבירה אפ"ה מותר לברך עליו. ולא בעינן נשתנה אלא כי היכי דלא להוי מאוס אבל לענין ברכה אע"פ שלא נשתנה אפשר שיהיה מותר לברך עליו. עוד יש קצת ראיה ממה שמבואר בסי' (תק"פ) [תקפ"ו] ובב"י דשופר של ע"ז של גוי שנתבטל מותר לתקוע בו לכתחלה, ובודאי בברכה אע"פ שנעשית בו עבירה שנעבד אפי' הכי מותר לברך עליו. ועוד יש להביא ראיה ממ"ש מרן [סי' תקפ"ו סע' ג'] דשופר של גוי לא יתקע בו ואם תקע יצא, והיינו אף בברכה, וכ"כ ג"כ מרן בסי' תרמ"ט ס"ג וז"ל, וכן של עיר הנדחת ושל אשירה של ישראל פסול אבל של גוי לכתחלה לא יטול ואם נטל יצא ע"ש, ומותר לברך. עוד יש להביא ראיה ממה שאמרו בר"פ לולב הגזול אמר להו רב הונא להנהו אוונכרי (פי' סוחרים) כי זבניתו אסא מגוים לא תגזזוה אתון אלא לגזזוה אינהו ויהבו לכו מ"ט סתם גוים גזלני ארעתא נינהו וקרקע אינה נגזלת הלכך לגזזוה אינהו כו'. ופרש"י ד"ה וקרקע אינה נגזלת כתב בסוף דבריו וא"נ קני מצוה הבאה בעבירה הוי אם אתם תחתכוה מן המחובר תהיו אתם גוזלים, ע"ש. הרי מבואר בדבריו דלא מיקרי מצוה הבאה בעבירה אלא כשבאה לידו בעבירה דהיינו שהוא גזלה, אבל כל שלא באה לידו בעבירה דהיינו שלא גזלה אע"פ שנעשית בה עבירה מותר לברך עליה. וממילא אדחו להו דברי הלבוש שכתב בטעם איסור המורכב משום דהוי מצוה הבאה בעבירה, כמו שהוכחנו בראיות ברורות דזה לא מיקרי מצוה הבאה בעברה דמה לי אם גזלו הגוי ומה לי אם הרכיבו, וכי היכי דגבי גזל התירו בגמ' ה"ה נמי גבי מורכב לא מיקרי מצוה הבאה בעבירה. ומ"מ אתרוג המורכב פסול כמ"ש בתשו' רמ"א סי' קכ"ו אבל לא מטעם שנתן הלבוש אלא מטעמא אחרינא. אח"כ מצאתי להרב מגן דוד והרב מגן אברהם שגם הם דחו טעם הלבוש בשתי ידים יע"ש.
 
הכלל העולה דטלית זו שפיר מצי ללובשה ולברך עליה ואין כאן חשש ברכה לבטלה ומותר להניחה לעולם בביתו להתעטף בה וא"צ לגונזה [עי' בה"ט ש"ת ומשנ"ב או"ח ס"ס כ"ד] ואע"ג שבתשובות הרמב"ם שנשאל על נדון זה ממש כתב דטוב יותר לקוצצה ולגונזה, היינו דוקא בימיהם שהיו נכנסים בו לבית הכסא ולבית הטבילה ולהשתמש בו ולכסות בו את הערוה כמוזכר באותה תשובה וכמ"ש מעכ"ת, אבל בזמנינו זה ישראל קדושים הם ונהגו בו קדושה יתירה ואינם מזלזלים בו כלל דודאי שאין להחמיר ולגונזו. ונצרף עוד לזה סברת העט"ז דס"ל דאין איסור כלל ברקימה זו ונסמוך על דבריהם שלא להצריכו גניזה כ"ש שכבר חזקנו סברת הלבוש במסמרות נטועים כמש"ל.
 
ומ"מ לכתחלה הטוב והישר בעיני אלקים ואדם לגונזו הואיל ונפק מפומיה דרב ה"ה הרמב"ם. ועוד דאפשר דמדינא אסור דכי היכי דחשש הרמב"ם פן יכנס בו לבית הכסא וכדומה הנה אף שאין לחוש בזמנינו לזה כלל, מ"מ איכא חששא אחריתי פן יבא לישב עליה על מקום אשר כתובים שם פסוקים ואזכרות מפרשת ציצית ואין לך זלזול לכתבי הקדש גדול מזה, ומ"מ בדיעבד שפיר מצי לברך עליה ואין כאן חשש הזכרת שם שמים לבטלה. ואם אינה גדולה כ"כ שמגעת עד מקום ישיבתו אלא פרושה על גבו וכתיפיו ואינו מגעת עד לאחוריו מקום ישיבתו, שפיר מצי ללובשה אף לכתחלה בברכה כיון דליכא למיחש עוד שמא ישב עליה, וחששא דשמא יכנס בה לבית הכסא וכדומה אינה מצויה בינינו כמ"ש מעכ"ת והחוש יעיד על זה אין כאן ספק כלל. זהו הנלע"ד, ואל אלקי אמת ינחני בדרך אמת ויראני מתורתו נפלאות, אכי"ר. נאם הצעיר ישועה שבאבו ידיע זין.
 
תשובת הרב יוסף הלוי על דברי רבינו הנ"ל
 
ידידנפשי גם בן ואח הוא לי לישועה החכם השלם ענותן כהלל כמה"ר ישועה ה' יושיעהו ויעזרהו על דבר כבוד שמו אורך ימים ישביעהו חיים עד העולם, אכי"ר.
 
הן היום ראיתי את דבריך אשר כתבת להחכם השלם כמהרא"ה נר"ו על ענין הטלית המרוקם, ולעשות רצונך אשר רצית לעמוד על דעתי באתי בדבריך ואעבור עליהם. והנה מ"ש דהלבוש ס"ל כמ"ש מרן בב"י בסי' רפ"ג בתירוץ ב' דס"ל להרי"ף דלא קי"ל כרבה וס"ל להלבוש דכיון דאידחייא הך דרבה אדחיא מ"מ אפי' היכא דלא שייך עת לעשות ע"כ. הא ליתא דלא אידחייא הך דרבה אלא דוקא היכא דלא אפשר כדאיתא בגמ' להדיא ומנ"ל לומר דאידחייא לגמרי אפי' היכא דאפשר. אמנם מ"ש דהרא"ש ס"ל כתירוץ א' דאידחי הך דרבה לגמרי ונקטינן דבכל ענין מותר ועל פי זה מתיישבין דברי הלבוש, כן הוא האמת. ומה שהקשה עליך מהרא"ה דהלבוש עצמו כתב לעיל בס"ב דטעם ההיתר הוא משום עת לעשות, כבר ישבתי אותו וכתבתי דאה"נ דאיהו ס"ל דמן הדין לא שרי אלא משום עת לעשות והכא לא מן הדין קאמר אלא מכח המנהג, וזה מדוקדק בלשונו שלא כתב ומטעם זה מותר לכתוב אלא התירו, כלומר כפי מנהג העולם שסמכו על תירוץ א' של הרא"ש, דהרי"ף ס"ל דבכל גוונא מותר וליכא איסורא אלא משום זלזול מטעם זה סמכו והתירו לכתוב פסוקים במפות ס"ת כיון דליכא זלזול, ועוד הארכתי בזה וכאן אין מקום להאריך. עוד תמהת על מ"ש מהרא"ה דאיסור זה אינו אלא מפני הספק דדלמא תירוץ ב' שכתבו התוס' עיקר דהא הרא"ש בפ' הגוזל כתב, ואע"ג דשינוי קונה ברכה שאני ע"כ, הרי דס"ל להרא"ש דתירוץ שני הוא העיקר, וגם מרן בש"ע סימן תרמ"ט פסק כתי' שני, וכן מור"ם בהגהה סי' י"א, יפה כתבת.
 
ומ"ש מהרא"ה נר"ו דאע"ג דפסקינן כתי' שני להחמיר לאו משום דודאי תי' שני עיקר דמשום חומרא נגעו בה וא"כ י"ל דהוי ספק, עכ"ל. אינו כלום, דאע"ג דבדברי הב"י מצינן למימר בדרך דחיה דמשום חומרא הוא שפסק כן, מ"מ בדברי הרא"ש ז"ל א"א לומר כן דהא לא הזכיר תירוץ א' כלל אלא תי' ב' מוכח דס"ל דתי' שני עיקר וא"כ כפי סברת הרא"ש לא הוי ספק ולדעתו ז"ל יש לנו להחמיר בנ"ד, וכיון שכן יש לנו לומר דמרן ומור"ם ז"ל הכי ס"ל דאין לנו לעשות מחלוקת בפוסקים וחובה עלינו להטיל שלום ביניהם כ"ש שלא להשים מחלוקת ביניהם. ועוד דהן לו יהי כדבריו דהוי ספק לא נפקא לן מידי דהא כיון דמשום חומרא דהזכרת ש"ש החמירו בו מספק אע"ג שהוא מדרבנן וספק דרבנן לקולא, ועוד שהחמירו יותר מהמצוה שהיא מן התורה דלענין מצוה יוצא בה י"ח ולענין ברכה החמירו שלא לברך משום חומרא דהזכרת ש"ש, וכיון שעינינו הרואות שצ"כ איסור חמור הוא ודאי שיש לנו להחמיר בכל גוונא אפי' בס"ס וכ"ש דליכא ס"ס וכמו שהארכתי בזה.
 
עוד מה שהקשית עליו עמ"ש שלא נאמר איסור מצוה הבאה בעבירה רק בעבירה דגזל הדין עמך ואיישר חילך. גם הטעם שכתבת למה הזכירו בגמ' גזל טפי משאר איסורין מאחר דכל האיסורין שוין הם וכמ"ש הרמב"ם, טעם לשבח הוא והן הן הדברים הנאמרים באמת, ועוד שטעם אחר דאתא לאשמועינן דאע"ג דטחנה ואפאה וקנאה בשינוי מעשה דלענין מצוה יוצא בה י"ח אפי' בברכה יש להחמיר שלא לברך, ומה שהכריחם לזה ולא אמרו דבדוקא נקט גזל, הוא מהתוספתא שהביא מרן בב"י סי' קצ"ו יע"ש.
 
עוד ראיתי שהבאת בדבריך מ"ש מרן בב"י א"ח סי' תרי"ח ותמהת עליו דכפי דבריו שם פסקיו סתרי אהדדי, ויישבת אותם והיו לאחדים בידך, וכן הוא האמת דליכא סתירה בפסקיו. אמנם מה שהקשה בספר כנה"ג הוא דנראה מדבריו שם דהודה להרשב"א ז"ל דלדעת הרמב"ם חולה שאכל ביוה"ך אינו מברך עליו, וזה הפך מ"ש בסימן ר"ד והניחו בקושיא. ול"נ לומר דלאו אודויי הוא דקא מודה להרשב"א, אלא דכונתו לומר דגם הרשב"א מודה בהך דינא דחולה שאכל ביוה"ך אע"פ שהוא חלוק לומר דדמי לאוכל טבל מ"מ נקטינן דבהך דינא דחולה לכ"ע יכול לברך אף לסברת הרשב"א וק"ל. וגם ראיתי הטעם שכתבת שיש לברך וחלקת בין גזל לנ"ד, ודקדקת בדברי רז"ל שאמרו מצוה הבאה בעבירה ולא אמרו מצוה שנעשית בה עבירה, והבאת ראיה לזה מדברי התוס' והכל בא על נכון בדברים ברורים ונכוחים והראיה היא ראיה ברורה טובה ונוכחת.
 
האמנם חדא אית לי גבך שמדבריך נראה דלא מיתסר אלא כשהוא בעצמו עושה העבירה ועושה אותה בעת עשית המצוה הא לאו הכי לא, ואין נראה כן מדברי התוס' שהרי כתבו דלא דמי לגזל שמחמת עבירת הגזל באה המצוה שיוצא בו אבל הני אטו מחמת עבירה שנעשית בו מי לא נפיק, עכ"ל. משמע שכל שהעבירה גורמת למצוה שתעשה שאינו יכול לעשות המצוה כי אם ע"י העבירה המסייעת בעשיית המצוה אע"פ שהוא לא עשה העבירה מיקרי מצוה הבאה בעבירה, וכגון בשלוח הקן שאין מברכין עליה משום דהויא מצוה הבאה בעבירה, כמ"ש הרשב"א אם אחד לקח האם על הבנים ונתנם לחברו שחברו חייב לשלחה דהרי האחר כיון שלא שלח האם לא מצי לזכות בה ולא מיקרי מזומן ואפ"ה אינו מברך שהעבירה היא מסייעת המצוה שאם לא היה לוקח חברו האם על הבנים הוא לא היה מחייב במצות שילוח הקן.
 
עוד כתבת וז"ל, עוד יש להביא ראיה ממ"ש מרן בש"ע סי' י"א ס"ח וז"ל, המשתחוה לפשתן נטוע כשר לציצית שהרי נשתנה, עכ"ל. הרי דאע"ג שנעבדה בו עבירה אפ"ה מותר לברך עליו ולא בעינן נשתנה אלא כי היכי דלא ליהוי מאיס אבל לענין ברכה אע"פ שלא נשתנה אפשר שיהיה מותר לברך עליו, עכ"ל. ודבריך אלה מגומגמים ומעומעמים ומבולבלים מאד ואין להם שחר כלל, חדא דמאחר דלא ברירא לך מלתא להדיא דמותר לברך אע"ג דלא נשתנה, א"כ מה זו סמיכה מה זו ראיה הא כל המביא ראיה לדבריו צריך שתהיה ראיה ברורה כדי שלא יהא מקום לבע"ד לחלוק, אבל בסברא בעלמא אין להביא ראיה, כ"ש שהסברא אינה ברורה ואתה העדותה בה שאינה ברורה ומוכרחת אלא בדרך אפשר בעלמא, וא"כ נתת אצבע בין שיני הבע"ד לחלוק עליך. ועוד דאפילו בדרך אפשר אינו דאיך יתכן שיהיה מותר לברך כשלא נשתנה והרי הוא מאוס וכיון שכן אינו יוצא בה י"ח מצות ציצית וא"כ איך יכול לברך, ועוד דאדרבה איפכא אשכחנא דיוצא י"ח המצוה ואינו מברך משום חומרה דהזכרת ש"ש, וכמו שכתבו התוס' בפרק לולב הגזול וכ"פ מרן בש"ע סי' תרמ"ט הרי שהברכה חמיר מהמצוה, וא"כ איפה איך כתבת דמצוה חמור יותר מברכה דאם לא נשתנה שאינו יוצא בה משום מאוס ומותר לברך ואיך יתכן לברך לבטלה במקום שאין מצוה, וכמדומה שכונתך לומר דמדנקט בגמ' טעמא דמאיס כלפי גבוה ולא קאמר משום דהוי מצוה הבאה בעבירה משמע דאי לא הוה טעמא דמאיס לא הוה חיישינן משום מצוה הבאה בעבירה והיה יוצא בה י"ח ובברכה, ונראה שכך היא דעתו של מהרא"ה נר"ו שכתב על דבריך אלו וז"ל, אין מכאן ראיה דאימור דיוצא ידי מצות אך לא יברך דומיא דלולב ושפהו דיוצא בו אך לא יברך, עכ"ל. והדין עמו. אך גם עליו יש לתמוה דהא קושיא מעיקרא ליתא דלא הוה מצי למנקט טעמא דמצוה הבאה בעבירה דהא ליכא עבירה כיון דהוי מחובר ואין נעבד במחובר ולהדיוט שרי ומ"ה קאמר דלמא לגבוה מחמרינן משום דמאיס כיון שנעבד אע"ג דליכא עבירה כלל, וא"כ אין מכאן ראיה ולא דמדומי ראיה.
 
גם הראיה שהבאת מהא דכתב מרן בב"י סי' תקפ"ו דשופר של ע"ז של גוי שנתבטל מותר לתקוע בו לכתחלה, ובודאי בברכה אף על פי שנעשית בו עבירה שנעבד אפ"ה מותר לברך עליו, עכ"ל. אינה ראיה כלל לא מינה ולא מקצתה, דהתם שאני דכיון נתבטל פקע מינה שם ע"ז והוי כאלו לא נעשית בה עבירה דפנים חדשות באו לכאן. ומה שכתבת עוד מהא דכתב מרן בסי' תרמ"ט דשל גוי לכתחלה לא יטול ואם נטל יצא ומותר לברך, ע"כ. הם דברים משוללי הבנה דכיון דלכתחלה לא יטול א"כ איך מותר לברך, ואם כונתך דהא דאמרינן דבדיעבד יצא הוא אפי' בברכה והברכה הויא בהיתר ואין עליו איסור ברכה לבטלה, וא"כ מכאן ראיה שיש חילוק בין מצוה הבאה בעבירה כגון גזל למצוה שנעשית בה עבירה, דהא בגזל אמרינן אין זה מברך אלא מנאץ משמע דאפילו אם עבר ובירך לא לרצון יחשב לו כי אם לפתח חטאת וניאוץ, והכא גבי לולב בדיעבד מהני הברכה, אינה ראיה דאיכא למימר שאני התם בגזל שכן נהנה משום הכי אפי' בדיעבד לא מהני, אבל הכא גבי שופר ולולב דליכא הנאה דמצות לאו ליהנות ניתנו מהני בדיעבד ואם כן אין ראיה כלל.
 
עוד הבאת ראיה מהא דאמרינן בריש לולב הגזול אמר להו רב הונא להנהו אוונכירי כי זבניתו אסא מגוים לא תגזוזה אתון וכו'. ופי' רש"י וז"ל, וקסבר יאוש גרידא לא קני אבל יאוש ושינוי רשות קני, וא"נ קני מצוה הבאה בעבירה אם אתם תחתכוה מן המחובר תהיו אתם גוזלים, עכ"ל. הרי מבואר בדבריו דלא מיקרי מצוה הבאה בעבירה אלא כשבאה לידו בעבירה דהיינו שהוא גזלה אבל כל שלא גזלה אע"פ שנעשה בה עבירה מותר לברך עליה, עכ"ל. ואף גם זו אינה ראיה ברורה, דהא בגמ' פרי' דליקניוה בשינוי מעשה ובשינוי השם ולמה צריך שיחתוך הגוי אף כשיחתוך הישראל מהני, הרי שאף שהם הגזלנים יכולים לצאת בה ע"י שקונים אותה בשינוי השם או בשינוי מעשה ולא הוי מצוה ה"ב, ואיך כתב רש"י דאי נמי קני מצוה ה"ב.
 
והנה מקום אתי לומר דשאני הכא דכיון דנשתנה מכמו שהיה או שנשתנה שמו לא מקרי מצוה הבאה בעבירה דפנים חדשות באו לכאן והוי כאלו לא נעשה בו עבירה מעולם, אבל בשינוי רשות לא שייך למימר פנים חדשות כיון דליכא שינוי בגוף הדבר וא"כ אמאי יוצא בו הא הוי מצוה הבאה בעבירה, אלא ודאי שיש לחלק בין כשבאה לידו בעבירה או לכשנעשית בה עבירה וכמ"ש. אמנם בחדושי הלכ' ראיתי שתי' דאף אם יחתכוה ויהיו גוזלי' לא הוי מצוה הבאה בעבירה אף דבקנין היאוש ודאי יהיו גוזלים מ"מ בקנין שינוי מעשה והשם לא יהיו גוזלים כיון דכבר קנאוה ביאוש גרידא בשעת גזילה, עכ"ל. ונראה שהחילוק הוא דדוקא כשהקנין בא בשעת הגזילה וע"י אותו קנין יוצא י"ח המצוה הוי מצוה ה"ב כיון שהעבירה סייעה בעשיית המצוה אבל כשהקנין הוא שלא בשעת הגזילה נמצא שהעבירה לא סייעה שום דבר במצוה, שהרי לא באה המצוה אלא ע"י שינוי המעשה או השם ובלאו הכי לא היה יכול לצאת בו, וכיון שכן לא הויא מצוה הבאה בעבירה, ומ"ה בשינוי רשות לא הוי מצוה הבאה בעבירה ולא מטעם שהוא לא גזלה דאין חילוק בזה, וא"כ אין ראיה מדברי רש"י, ואע"ג דלדידי עדיפא לי מה שכתבתי מ"מ יש פתחון פה לבע"ד לומר דס"ל לרש"י כמ"ש בחדושי הלכות וא"כ ליכא למשמע מיניה. והעיקר הוא הראיה שהבאת מדברי התוספות דפ' לולב הגזול שהיא ברורה כשמש ועליה אין להוסיף.
 
עוד כתבת וז"ל, הכלל העולה דטלית זו שפיר מצי ללבשה וכולי, ואע"ג שהרמב"ם כתב דטוב יותר לקצצה ולגונזה היינו דוקא בימיהם וכמ"ש מעכ"ת אבל בזמנינו זה וכו', עכ"ל. וכבר הארכתי בזה לומר דמה שמצריך הרמב"ם גניזה לאו מטעם זילזול הוא אלא מטעם דאסור לכתוב פסוקים, וכיון דעביד איסורה אסור להשהותם, וא"כ אף בזמנינו צריך גניזה לדעת הרמב"ם והש"ע, אלא שכיון שעתה נהגו היתר העולם לכתוב התורה פיסקי פיסקי עשיתי לו סמוכין למנהג הזה וכמו שיראה הרואה בדברי, א"כ אפשר להקל מאחר שכבר נעשה האיסור ואין להחמיר לגונזו ויכול ללבשו ולברך עליו וכמ"ש. ואל אמת ינחנו בדרך אמת, אכי"ר. פי המדבר יוסף הלוי.
