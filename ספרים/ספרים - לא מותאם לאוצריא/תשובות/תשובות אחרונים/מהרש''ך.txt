 
@שו"ת מהרש"ך חלק א סימן א
מעשה שהיה כך היה קהל או קהלו' הסכימו שלא ליקח צמר בהמתנ' וכל העובר יהא מובדל ומופרש פתו פת כותי כו' וחתמו כל א' חתימתו בהסכמה ההיא או רובם וא' חתם בלשון זה ואמר גם אני מודה בהסכמה זו הנ"ל בתנאי שאם תתקיים ההסכמה בין הק"ק וזה החותם הוא מעיר אחרת ואינו מאותה עיר שנעשית ההסכמה בה אלא מעיר אחרת קרובה אליה חצי יום ורוב משאו ומתנו באותה העיר שנעשית ההסכמה והוא מדעתו ורצונו הסכים בהסכמה הנז' דהוי מלתא דאיכא רוחא להאי ולהאי. אח"כ עברו קצת (יהודים) [יחידים] ההסכמה ההיא ולא ענשו אותם מיד לסבה שהממונים והדיינים היו טרודים בשאר צורכי צבור ואחר חדש או חדש וחצי והחותם הנז' בראותו שלא ענשו מיד לעוברי' הותרה לו הרצוע' והלך גם הוא והפר ברי' ההסכמ' ולקח צמר בהמתנה וההסכמה לעולם בקיומה ואחר חדש ימים ישבו כסאות למשפט הממוני' לקנוס ולהעניש לאותם העוברי' וסדרו הענין ומנו דיינים אחרים על זה והעבירו קול במחנה העברים מי האיש הירא מעבירות שבידו היודע ועד שעבר הסכמת הצמר יבא ויגיד לממונים ולדיינים אחר ג' ימים הוכרחו לילך ביריד א' שכל משאם ומתנם הוא באותו יריד והסכימו בין כל הקהלות ללכת שם ובבאם מהיריד והנה יד ה' הויה בהם מכת דבר ומיד הרה נסו בכפרים להציל ממות נפשם ולעולם קול כרוזא קרי בחיל ילכו מחיל אל חיל להודיע ולפרסם כי ההסכמה במקומה עומדת וכן היה שלא נכשלו בהסכמה אלא מעט מזער ו' בני אדם והחותם הנז' והיהודים שנכללו בהסכמה זאת קרוב לת"ק יהודים אח"כ כשהניח ה' להם ותעצר המגפה ושבו בעיר ישבו כסאות למשפט לקנוס לעוברים כדין להיות מובדל ומופרש והחותם הנז' טען ואמר שבתנאי חתם אם תתקיים ההסכמ' והרי עברו קצת מהם ולא הענישו אותם מיד ושאר הק"ק אומרים שלעולם ההסכמה מקויימת בין הק"ק ואם לא ענשו אותם מיד היה לסבה כנז' שוב טען החותם הנ"ל שדעתו היה כך אם תתקיי' וכו' פי' שלא יעבור שום א' והרי עברו קצת ואפי' אם יענשו אותם מיד כבר נתבטל תנאי שלי שהתנתי אם תתקיים וכיון שעברו קצת הרי לא נתקיימה. שוב טענו הק"ק נגד החותם ההוא ואמרו לא מפיך אנו חיים שתאמר אתה שלכך נתכוונת דבשלמא בנדר שאת' נודר בינך לבין עצמך שמא היית מוצא אי זה אופן לומ' כי לכך נתכוונת אבל ההסכמה שנעשית לדעת כלנו אין להוצי' הלשון ממשמעותו שחתמת ואמרת אם תתקיים ההסכמה בין הק"ק והרי היא מקויימת לעולם בין הקהלות ואין לך קיום גדול מזה שענשו לאותם העוברים ועוד לא יהיה אלא ספק לסברתך וכל ספק בנדר וחרם הוי ספקא דאורייתא ולחומרא ועתה יורו המורים הדין עם מי.
תשובה איברא דבנדרים ושבועו' היכא דמספקא לן בדברי הנודר והנשבע אי משמעו' דבריו הוי להקל או להחמיר ופיר' דבריו להקל ואומ' לכך נתכוונתי בלבי בשע' שנדרתי שומעי' לו כדתנן בנדרי' פ' ואלו מותרים סת' נדרי' להחמיר ופירושן להקל כיצד אמר הרי עלי כבשר מליח וכו' והסכימו כל המפרשי' הלא הם רש"י ור"ת והרמב"ם לפי דעתי כמו שאבאר והטור שכוונת ופירושן להקל היא שבשעת הנדר נדר בסת' בשר מליח וכו' ויש לפרש אלו הדברים שכיוון לבשר מליח של קרבן והוי מתפיס בדבר הנדור או שכיוון לתקרובת ע"ז והוי מתפיס בדב' האסור שאינו נתפס כלל דבעינן שיהא מתפיס בדבר הנדור ופי' דבריו לתקרובת ע"ז נתכוונתי ולא הוי נדר כלל שומעין לו. והנה הרא"ש ז"ל בפסקיו תפס זה הפירוש לעיקר ודחה פי' יש מפרשים אחרי' דכוונת ופירושן להקל הוא שפירש בשעת הנדר כלומר שאמר ממש הרי עלי כבשר מליח של ע"ז אבל אם בשעת הנדר נדר סתם ואח"כ פירש דבריו שנדר לשם בשר מליח של ע"ז לא מהימן ובפירושו על הגמרא תפס לעיקר זה הפירוש שדחה בפסקיו ובזה איני מיטפל כעת הזאת והנה מהרר"י קארו נר"ו הבין בהרמב"ם זה הפי' הדחוי מהתוספות ומהרא"ש בפסקיו והביאו בתחילת סי' ר"ח. ואני שמעתי ולא אבין איך יעלה על לב להבין כך בדברי הרמב"ם שפשט כוונת דבריו גלויה ומפורסמת כפירוש רש"י ור"ת והנה אעתיק לשונו כמו שכתבו בפ"ב מהלכו' נדרים סתם נדרים להחמיר ופירושן יש בו להקל ולהחמיר כיצד האו' הרי הפירות האלו עלי כבשר מליח וכיין נסך אומרים לו מה היה בלבך אם פירש ואמר כבשר מליח של קרבן וכו' ואם נדר סתם אסור ולמטה כתב בד"א במקום שמשמע כל אחד מאלו שני עניינות אבל במקום שדרכו שאין קורין חרם סתם אלא לחרמי בדק הבית בלבד ואמר שם הרי הן עלי חרם הרי זה אסור וכו' עד שאין הולכים בנדרים אלא אחר לשון אנשי אותו מקום באותו זמן הנה לע"ד כל מעיין בזה הלשון ישפוט בצדק כי כוונת הלשון כמו שביארנו שהרי בתחלת דבריו כתב אומרים לו מה היה בלבך אם פירש ואמר וכו' ולדעת היש מפרשים הדחוי לא הוי הכי אלא שבשעת הנדר ממש פירש ואמר הרי עלי כתקרובת ע"ז ואם יסתפק המעיין בלשון אחד אשר כמדומה לי זה הביאו להרב הנז' לפרש דברי הרמב"ם כמו שפירשם והוא שכתב וז"ל ואם נדר סתם הרי זה אסור ואם איתא דעד השתא בשלא פי' בשעת הנדר סלקינן ונחתינן אלא שנדר סתם ואח"כ פי' דבריו היכי קאמר ואם נדר סתם הרי זה אסור דבשלמא אם עד השתא מיירי שפי' בפי' בשעת הנדר שייך למימר עתה אם נדר סתם אבל אי מיירי עד השתא בשלא פי' בשעת הנדר א"כ מאי קאמר השתא ואם נדר סתם דהא עד השתא בהכי קא מיירי וזה אינו שום פקפוק בדבריו שפירוש דבריו הוא כפי' רש"י על המשנה וכוונתו כך אם נדר סתם כבשר מליח או כיין נסך ושאלנו אח"כ את פיו מה היתה כוונתו באותו הנדר ופי' ואמר שכוונתו היתה כבשר מליח של קרבן ויין המתנסך ע"ג המזבח אסור דהוי מתפיס בדבר הנדור ואם אמר שכוונתו היתה לתקרובת ע"ז וכו' מותר דהוי מתפיס בדבר האסור ואם אמר סתם נדרתי שאינו ידוע לי אם לש"ש =לשם שמים= נדרתי או לשם טומאה הרי זה אסור דסתמא הוי לקרבן וזהו כוונת ואם נדר סתם כלומר שאינו יודע למה נתכוון באופן שלא נשאר אצלנו שום פקפוק בזה הלשון. ועוד יש לי להכריח שמעולם לא כיוון הרמב"ם ז"ל לפי' הי"מ מסוף לשונו שהבאתי והוא בד"א במקום שמשמע כל אחד מאלו שני עניינות וכו' דאיכא למידק האי בד"א אהיכא קאי אי אסתם נדרים או אפירושן או אתרווייהו דאי קאי אסתם נדרים דאמרינן להחמיר לא יצדק דבשלמא אם היה אומר בד"א במקום שמשמע שם כל א' שני עניינות אבל במקום שאין קורין חרם סתם אלא חרמי כהנים מותר ותו לא מידי הוה ניחא דכוונת הלשון לומר דסתם חרם לחרמי' הוי היכא דמשמע שני עניינות חרם בדק הבית וחרמי כהנים תלינן להחמיר אבל במקום שאין קורין חרם סתם אלא לחרמי כהנים מותר ולא אמרי' דכיוון לחרמי בדק הבית וכפי מנהג מקום שקורין שם חרם סתם לחרמי בדק הבית שאין לך בנדרים אלא לשון אנשי אותו מקום ואותו זמן. אבל בסגנון זה הלשון שכתב הרמב"ם ז"ל לא מצי קאי אסתם כיון דסיים אבל במקום שדרכן שאין קורין חרם אלא חרמי בדק הבית אסור. גם ליכא למימר דקאי אפירושן להקל דקאמר בד"א דבמפרש בשעת הנדר ששומעין לו להקל במקום שמשמע שני עניינות אבל מקום שאין קורין חרם אלא חרמי בדק הבית אסור דאיך יעלה על לב דאם פירש בשעת נדרו ואמר הרי עלי פירות הללו כחרמי כהנים שיהא אסור לפי שהוא מקום שאין קורין חרם אלא לחרמי בדק הבית מה בכך הלא הוא אמר בפירוש חרמי כהנים גם אתרוייהו לא מצי קאי וזה יתבאר עם מה שכתבתי וקל להבין בשלמא לפירושנו הכל עולה כהוגן וה"ק בד"א דפירושן להקל וסתמן להחמיר במקום שמשמע שני עניינות ואז כשאומר אח"כ להקל נתכוונתי שומעין ואם אינו יודע למה נתכוון תלינן להחמיר כיון דסתם ואינו יודע למה נתכוון ובאותו מקום קורין חרם בין לחרמי בדק הבית בין לחרמי כהנים כיון דסתם תלינן להחמיר ואמרי' לחרמי בדק הבית נתכוון אבל אם באותו מקום אין קורין חרם אלא לחרמי בדק הבית לא מצי לפרש דבריו לחרמי כהנים נתכוונתי ואם באותו מקום אין קורין חרם אלא לחרמי כהנים אפי' בסתם לא שייך להחמיר ולומר אולי נתכוון לחרמי בדק הבית כיון דבאותו מקום אין קורין חרם סתם אלא לחרמי כהנים וכל הלשון עולה יפה אבל לפי' הרב הגדול והקדוש נר"ו איני יודע להלום כלל מזה הלשון הן אמת כי בראותי לשונו נשתוממתי כשעה חדא ואמרתי אני בלבי מי יתן לי נגרי דפרזלא או אבר כיונה לעוף בידידות משכנותיו ויערכהו ויגידהו לי אולי יתעשת האלקים לי ודרך תבונת כוונת לשונו יודיעני כלל העולה ממה שכתבתי כי לפי דעת רוב המפרשים בחכמה ובמנין היכא שנדר הנודר בסתם ואח"כ פי' דבריו להקל שומעין לו א"כ בנ"ד כיון שזה החותם חתם בלשון זה גם אני מודה בהסכמה הנז' למעלה אם תתקיים ההסכמה בין הקהלות הקדושות ועתה מפרש דבריו שכוונתו שאם תתקיים ההסכמה היתה שלא יעבור עליה שום אדם אבל אם יעבור עליה שום אדם אפי' אם יקנסוהו ויענישוהו לאיש העובר בכל מיני קנסות ועונשים אינו מכניס עצמו בחומרת ההסכמה הנז' והנה עברו עליה כמה אנשים באופן שהוא נקי מאלתו ראוי לשמוע לו ויזכה בטענתו ואין עליו עון אשר חטא כך היה נראה לכאורה אבל כדמעיינינן ביה שפיר אין לחותם הזה שום זכות בטענתו דמאי דאמרינן דפירושן להקל הוי דוקא היכא שהפי' שאומר בלשון נדרו מתקבל אצל סתם בני אדם אז שומעין לו להקל אבל אם הפי' שמפרש בלשון נדרו אינו מתקבל אצל סתם בני אדם לאו כ"כ אם הוא ע"ה לפרש דבריו בפירוש זר ורחוק ונתבאר זה בדברי הרמב"ם באותו הלשון של במד"א שהזכרתי למעלה וכן כתב הטור /יו"ד/ בסי' ר"ח וז"ל ואם רוב אנשי המקום קורין לבשר מליח של קדשים בשר מליח סתם וליין נסך לשמים יי"נ =יין נסך= סתם אינו נאמן הא קמן דמוכח מדברי אלו הפוסקים דכשמפרש דבריו בפי' שאינו צודק בדבריו אצל בני אותו המקום לאו כ"כ והנה מוהררי"ק נר"ו כתב שהוציאו זה הדין אלו הפוסקים מדברי ר' יהודה דפליג אדר' מאיר ואומר סתם תרומה ביהודה אסורה ובגליל מותרת שאין אנשי גליל מכירין בתרומת הלשכה ומשמע דהלכתא כר' יהודה שהולך אחר משמעות הלשון שבני אותו מקום מכירין בו אלו הם תורף דבריו ואיני רואה שום צד בדברי ר' יהודה שידבר בפירושן להקל אלא כוונתו לחלוק על רבי מאיר במה שאמר סתם נדרים להחמיר ולא חלק בין מקום שמשמע בו שתי עניינות בין להקל בין להחמיר למקום שאין משמעות אותו הלשון אלא להקל והוא מחלק ואומר דסתם תרומה ביהודה אסורה לפי שביהודה מכירין בתרומת הלשכה ובתרומת גורן ולכן כשנדר סתם ואינו יודע למה נתכוון אסור כיון שבאותו מקום קורין לתרומת הלשכה תרומה אבל בגליל שאין מכירין בתרומת הלשכה כשנדר בתרומה סתם תלינן להקל וזאת היא בודאי כוונת ר' יהודה כדמוכח בגמרא בפיסקת ר' יהודה אומר סתם תרומה וכו' וא"כ אין צד ואופן לומר דר' יהודה מיירי בשפירש כלל דאם איתא דמיירי במפרש וחולק על ר' מאיר הכי ה"ל למימר סתם תרומה ביהודה מותרת לפי שכיון שיש במשמע הלשון בין תרומת הלשכה ובין תרומת גורן תלינן להקל אבל במקום שאין מכירין בלשון תרומה אלא תרומת הלשכה והוא נדר סתם אין ראוי להקל ולשמוע לו אבל כפי הלשון המסודר במשנה בדברי ר' יהודה איני מוצא מקום מאין יצא לו לרב הנז' נר"ו לומר שאלו הפוסקים ז"ל הוציאו זה הדין מדברי ר' יהודה ופסקו כמותו ואם כי האמת יש לנו צד ללמד זכות על הרב הנז' אבל הוא דחוק עד מאד ולכן לא אאריך בו ומה שנראין פשטן של דברים שאלו הפוסקים הוציאו זה הדין מסיפא דהך מתני' וזה לשונה נדר בחרם ואמר לא נדרתי אלא בחרמו של ים וכו' וסבירא להו דאפי' הנך גווני דרישא דהיינו בשר מליח ויין נסך וכו' לא אמר ר' מאיר דפירושן להקל ומהימן אפילו בע"ה אלא דוקא כשבאותו המקום שנדר משמע אותו הלשון שני עניינות אבל אי לא משמע כלל לישנא דקולא אז לא מהימן ודמי להנהו גווני דסיפא והאי דנקט בסיפא הנהו גווני ושינה מגווני דרישא להודיעך דאפי' בהנהו גווני שהם זרים עד מאד נאמן ת"ח אבל אין הכי נמי דבגווני דרישא היכא דהוי במקום שאינן מכירין כלל באותו הלשון אע"ג דשייך קצת לפרשו לא מהימן בע"ה א"כ בנ"ד אם זה החותם אינו ת"ח אין ראוי להקל ולהאמינו כיון שהוא חתם סתם ואח"כ מפרש דבריו בפירוש בלתי מקבל אותו הלשון כי כל השומע ישמע ולבבו יבין כי בלשון אותה החתימה אינו מתקבל פירושו רק הפי' האמיתי בלשון אם תתקיים ההסכמה הוא שאם יעבור אי זה אדם על ההסכמה ולא יענישוהו אז ינקה מאלתו אמנם אם יענשו לעוברים לא יפטר מההסכמה והנה כפי הנראה הקהלות הקדושות המקבלות ההסכמה הנז' עליהם על משמרתם עומדים ליסר ולענוש לאיש אשר יעשה בזדון לעבור על ההסכמה ואעפ"י שלא הספיק הזמן ליסר לעוברים תכף סמוך למרדם אין בזה התנצלות לחותם כיון שהדבר היה ביניהם גלוי ומפורסם שההסכמה מקויימת ועומדת ולעוברים היו ממתינים להם עד יעבור זעם המגפה והיו טרודים והולכים מדחי אל דחי ולאפס פנאי לא היו מייסרים אותם א"כ אין בטענות זה החותם ממשות כלל והנה כתב הרשב"א בתשו' שאלה ומביאה מהררי"ק נר"ו בסוף סי' רי"ז שאלת מי שנשבע סתם שלא יצחוק בשום צחוק אלא פירות בפירות מהו לצחוק בבצים תשובה פירו' שם משותף הוא לכמה עניינים ובנדרים ושבועות הולכים אחר דעת הנודר והנשבע כמו ששנינו סתם נדרים להחמיר ופירושן להקל ולהחמיר ולפיכך שואלין הנודר במה היתה כוונתו וכל שיאמר סומכין על פירושו אבל אם אינו יודע למה נתכוון אלא שנדר סתם הולכים בנדרו להחמיר שסתמן של בני אדם עכשו אין קוראין בשר ודגים ובצים פירות וכל כיוצא בזה הולכין אחר לשון בני אדם שבכל מקום ומקום עכ"ל והנה יש לדקדק בדברי זאת התשובה דאם איתא דסתם בני אדם אין קוראין פירות לבשר ובצים א"כ איך יאמר הרב שאם פי' הנודר דבריו ואמר דכשהוציא מכלל הצחוק פירות שכוונתו היתה גם לבצים דנאמן דכל כי הא אין ראוי להאמינו כיון דלסתם בני אדם אינו נכלל בשם פירות וכמו שכתבתי למעלה בשם הרמב"ם והטור ונראין הדברים בטעמן וליכא למימר דסבר הרב דאעפ"י שאין שום משמעות בלשון הנדר להוציא בצים לא גרע מנתכוון לידור פת חטים והוציא בשפתיו פת שעורין דנאמן אפי' בע"ה ומותר בשניהם הכא נמי לא שנא דודאי לא דמי כלל לההיא והאריכות בזה מותר גמור מכמה טעמים אם לא שנאמר דס"ל לרב ז"ל הפך סברת הרמב"ם והטור דבהנהו גווני דרישא דמתני' דסתם נדרים אפי' שיהיו במקום שאין במשמע הלשון ב' עניינות כמו שכתבתי למעלה אלא אפי' שלא יהיה במשמעות אותו הלשון באותו המקום שום משמעות קולא כיון דאית דוכתא שיש באותו משמעות הלשון קולא שומעין לפירושו ונאמן אפי' בע"ה ולא דמי לההיא דנדר בחרם ואומר לא נדרתי אלא בחרמו של ים וכל הנהו דמייתי בסיפא דמתני' דאינו נאמן בע"ה וצריך שאלה דהנהו נפקי מגדר ההקש שיסבול אותו הלשון שהוציא בשפתיו הפי' שמפרש בו להכי אינו נאמן אמנם בדבר שהוא סובל פירושו אפי' שיהיה דחוק מאד נאמן אפילו בע"ה ולהכי בהך דבצים כשפי' נאמן כך היה נראה לכאורה לפרש דברי הרשב"א ולפי זה יזכה בדינו זה החותם ויהיה נאמן בפירושו אפילו אם יהיה ת"ח כיון שהפי' שהוא מפרש בלשון החתימה מתקבל אפילו שיהיה בדוחק גדול דיו אך אמנם מכל זה שכתבתי אין זכות לחותם הנז' כלל מכמה טעמים חדא דעדיין שאר /ישאר/ לנו גמגום גדול בדברי הרשב"א דהיכי קאמר אבל אם אינו יודע למה נתכוון הולכים בנדרו להחמיר שסתמן של בני אדם עכשיו אין קוראין לבשר ודגים ובצים פירות דמשמע מדבריו דאם יש קצת בני אדם שקורין לבשר ודגים ובצים פירות ויש קצת בני אדם שאין קוראין לבצים בשם פירות שהולכים בנדרו להקל דהא ליתא כדמוכח מדברי ר' יהודה דמתני' דקאמר סתם תרומה ביהודה אסורה ואפי' שביהודה מכירין בשתי הלשונות תלינן להחמיר א"כ בהך נדון דבצים אפילו דאיכא דקרו לבצים פירות ואיכא דלא קרו ליה פירות ראוי להחמיר. ודוחק לומר דהרשב"א קושטא דמלתא קאמר דסתם בני אדם אינם קורין לבצים פירות אבל לא יתחייב מזה דאי הוו קרו להו קצת בני אדם פירות וקצת לא קרו להו פירות דתלינן להקל אלא דאפי' הכי תלינן להחמיר. זה היה נראה לומר ליישב דברי הרשב"א אלא דהוא דוחק גדול ועוד שמה שפירשנו בדברי הרב שאם פירש הנודר כוונתו שסומכין על פירושו במה שיאמר הוא ספק אצלי וא"כ אין ספקו של הרשב"א מוציא מידי ודאו של הרמב"ם והטור ז"ל וא"כ זכינו לדין מתוך דבריהם שאין זה החותם נאמן אם אינו ת"ח לפרש בלשון החתימה שחתם פי' בלתי מתקבל אצל סתם בני אדם. ואם יחלוק החולק ויאמר דלמה לא יהא זה הפירוש שמפרש החותם בלשון החתימה כמו הפירוש האחר ושקולים הם וראוי לשמוע לפירושו כיון שלפי דעתו ראוי להתקבל אצל בני אדם וירצה להכחיש המוחשות א"ה כיון דבנ"ד איכא אומדנא דמוכח דכיוון בדבריו לומר שאם יעברו על ההסכמה ולא יענשום יהיה נקי מאלתו אבל ודאי שלא כיוון שאם יעברו לבד אפי' שיענשו אותם יהא פטור כי מודעת זאת בכל הארץ כי כשנעשת אי זו הסכמה בקהלו' הקדושו' אשר בכל מדינה ומדינה לא ימלט שלא יעבור עליה איש או אנשים מעט מזער לא כביר וא"כ אם לזה כיון זה החותם שוא עמלו מתקני ההסכמה בצרפם לזה החותם עמהם כי בודאי לא היה עובר זמן רב שלא יוכל לקנות הצמר בהמתנה ובודאי אנן סהדי כיון שחתם לא חתם על דבר קל ההסרה דכיון שהחתימוהו על דעת דידהו חתם א"כ אפילו שהלשון אצל סתם בני אדם יהי' פירושו כך כמו שאמר הוא לא כיוון לכך ובנדרים אזלינן בתר כוונת הנודר ואפילו שהלשון שמוציא מפיו כפי דרך לשון בני אדם אינו מסכים לכוונתו לא חיישינן להכי אלא אמדינן דעתו וכוונתו וכדתנן פרק הנודר מן הירק קונם צמר עולה עלי מותר להתכסות בגיזי צמר וכו' עד ר' יהודה אומר הכל לפי הנודר טען והזיע והיה ריחו קשה ואמר קונם צמר ופשתים עולה עלי מותר להתכסות ואסור להפשיל לאחוריו ובגמרא תניא כיצד אמר ר' יהודה הכל לפי הנודר היה לבוש צמר והצר ואמר קונם צמר וכו' אסור ללבוש ומותר לטעון הא קמן דאע"ג דקונם צמר עולה עלי אצל בני אדם משמע בין לטעינה בין ללבישה כיון דאיכא אומדנא דמוכח דלטעינה לחוד נדר שהרי לפי שהזיע נדר או ללבישה לחוד לפי שהצר לו ודאי ללבישה לחוד נתכוון ולא מחמרינן עליה ליאסר בתרווייהו כיון דאצל בני אדם משמע תרוייהו. א"כ בנ"ד כיון דאיכא אומדנא דמוכח דכוונת החתימה היא להחמיר אעפ"י שאצל לשון בנ"א =בני אדם= הדברים שהוציא מפיו יסבלו פי' להקל אין לחוש להקל וראוי להחמיר על החותם ונראין הדברים ק"ו אם להקל אזלינן בתר אומדנא דמוכח כ"ש להחמיר בנ"ד ואין להקשות לדברי אלה ולומר דיש חלוק גדול מנ"ד לההיא דקונם צמר וכו' דבשלמא התם דין הוא שלא נחוש ללשון בני אדם כיון שכוונתו גלויה שבודאי לא נתכוון אלא לטעינה אם הזיע או ללבישה אם הצר והוא צווח ככרוכיא לא נתכוונתי אלא ללבישה לחוד או לטעינה לחוד או שותק לפחות ואינו יודע למה נתכוון אמרינן בודאי לחד בלחוד נתכוון ולא נחוש ללשון בני אדם אבל בנ"ד כיון שהוא אומר לכך נתכוונתי ומסכים עם לשון בני אדם למה לא נאמינהו אעפ"י שיהיה כמה מיני אמדנות להפך זו אינה קושיא שבודאי מהני האומדנא לומר שעתה מוציא שקר מפיו אעפ"י שישמעהו לשון בני אדם כיון דבודאי לדעת שאר מקבלי ההסכמה חתם. ועוד דכיון דבההיא דקונם צמר עולה עלי לשון בני אדם אינו מסייעו כלל דודאי זה הלשון משמע בין טעינה בין לבישה ואפילו הכי מהני האומדנא לומר דלחד בלחוד נתכוון כ"ש בנ"ד דלפחות אפילו לסברת זה החותם גם אצל לשון בני אדם משמע לשון חתימתו לחומרא אם כן בודאי שראוי שיהנה האומדנא ולפרש לשון החתימה בלשון חומרא כיון שאין אנו מבטלים לשון בני אדם לגמרי. ואם עדיין לא יספיקו דברי אלה לתרץ זאת הקושיא יעיין המעיין בפסקי מוהר"ר דוד הכהן זלה"ה בפסק של משכנתא המתחיל אל אלקים יודע כי לא להתגדל והוא קרוב לסוף ספרו בתוך זה הפסק כותב זה הלשון נראה לע"ד דהיינו דוקא במקום דליכא אומדנא מ"מ היכא דאיכא אומדנא לא אזלינן אחר לשון בני אדם והביא זאת הראיה דפרק הנודר והנה לדבריו תפול הקושיא עצמה שהקשתי אני בדברי וקל להבין ולא חשש אליה יהיה מאיזה טעם שיהיה ובודאי ראוי לסמוך על דבריו אם הפסק ההוא שלו וזכינו לדין דאומדנא מבטל לשון בני אדם כ"ש שעל משמרתי אעמודה שאצל לשון בני אדם אינו מתקבל פי' החותם בלשון זאת החתימה והוי כמאן דמפיק להיסקונדרי שמא דזוזי או לשומשמני שמא דעולי מצרים ולא כל כמיניה. והיה לי עוד להאריך לולי כי הזמן קצר והמוביל דברו נחוץ ולכן לא אלך במהלך התוספת והאריכות. אני טרם אכלה לדבר אמרתי ויהי מה ארוץ בניב שפתי חקוקים על ספר בדיו לשכך ולהסיר מעלי אי זה עון אשר חטא פן יחשדוני בגס לבי בהוראה ח"ו ידעתי מיעוט ערכי השפל והאפל ואיני חוטא בהעלם ידיעת חסרוני וידעתי שלא על פי יעשה מעשה ואיני אלא כנושא ונותן בדבר הלכה. אלה הם דברי הצעיר שלמה הכהן.
זה הענין כתבתי על פסק ששלח החכם השלם כמה"ר שלמה ברוך זלה"ה מארסה וחתמו עליו הרבנים המובהקים כמוהר"ר שמואל די מדינה נר"ו וכמוהר"ר מרדכי מאטאלון זל"ה ואני הצעיר חתמתי ג"כ.
וזה לשוני לא נעלם ממני שלא הגעתי להוראה לא בחכמה ולא בשנים ואיני כדאי להורות אפי' בביעתא בכותחא וכגון מגילת תענית דכתיבא ומנחה ומה גם בדבר שהורו הרבנים המובהקים שני המאורות הגדולים מורי ורבותי נר"ו אך אמנם לא נקראתי לחתום שמי רק להועיל לי להתלמד מחכמתם העמוקה ורחבה מני ים. נראה לע"ד שמחוייבים שני בני ראובן לפרוע להחכם המרביץ תורה כל הסך שנתחייב אביהם עד תשלום שלש שנים ואעפ"י שמת אביהם בתוך הזמן נשאר שעבוד החוב על הנכסים דמוכחא מלתא טובא שכוונתו היתה שגם אם ימות בתוך הזמן שישתעבדו נכסיו מעכשו לשלם מדי שנה בשנה הסך שהתנדב ואעפ"י שלא טרח החכם עמו דכיון שאותם היחידים קבלו עליהם לתת כל אחד מהם הפרס שהתנדב להחכם עד זמן שלש שנים שכר טרחו ועמלו ונשבעו שלא לחזור בהם סתמא דמלתא שחפצם ורצונם שגם אם ח"ו ימותו קצת מהם שלא יפסידו הנשארים הנהגת החכם והשתדלותו עמהם ואם במות אחד מהם תאבד תקות הפרס הנוגע לחלקו נמצאו החיים מפסידים שאפשר שהחכם לא יאות לסבול טורח הקהל והנהגתו כיון שחסר מהפרס הקצוב לו כי הנשארים לא נתרצו לפרוע רק מה שנתחייבו בשעת הקצבה כי שערו אפשרות הסגירם. א"כ כיון דאיכא למיחש שמא ימות א' מהם כדאיתא פ' כל הגט דלשמא ימות חיישינן דהוי מלתא דשכיח סתמא דמלתא כאלו התנו ביניהם שגם אם ימות אחד מהם שיהיו נכסיו משועבדים ליפרע מהם אחר מותו באופן שלא יפסיד החכם ויפסידו הנשארים וכל חד מנייהו בההיא הנאה דבעי לאקנויי גמר ומקנה דבכי האי גוונא מהני אפי' בגדולה שבאסמכתות דהיינו משחק בקוביא וכמו שכתב ר"ת במציעא פרק הרבית וכיון שלא גילה דעתו שלא נתחייב רק בעוד בחיים חייתו הכי דנינן כונתו שגם אם ימות יפרעו מנכסיו ומטעמא דכתיבנא דודאי לא דמי הך להנהו מילי דאמרינן בהו דאפי' גלוי דעת לא בעי כגון שטר מברחת וכגון מי שהלך למדינת הים ושמע שמת בנו וכו' ואי לא דמסתפינא אמינא דאפילו בגילוי דעת לא סגי בנ"ד אם לא התנה ככל משפטי התנאי. סוף דבר בהא נחתינן וסלקינן שמחוייבים בני ראובן לפרוע מהנכסים שהניח להם אביהם ואם לא יתרצו לפרוע כופין אותם ולא מבעיא אם הניח להם אביהם אחריות נכסים דאז אפילו מדינא דגמרא כופין אותם אלא אפי' אם לא הניח להם אביהם אלא מטלטלים דמדינא דגמרא לא משתעבדי לב"ח כיון שתקנו הגאונים האחרונים שיהא בעל חוב גובה מהיתומים ממטלטלים שירשו מאביהם וכן דנין בכל ב"ד שבישראל כמו שכתב הרמב"ם ז"ל אם כן דין המטלטלים לענין כפייה הוי כדין הקרקעות וכמו שכתב הרא"ש וז"ל האידנא שתקנו הגאונים לגבות מטלטלי דיתמי כל שעבוד וסמך המלוה על מטלטלי כמו על מקרקע כופין אף על מטלטלי וכן עמא דבר עד כאן. ידעתי נאמנה כי דעתי הקלושה אינה מכרעת ודברי אלה לא יוסיפו שמץ דבר על דברי החכם השלם כמה"ר שלמה ברוך נר"ו ומה גם אחרי אשר הסכימו לדבריו הרבנים המובהקים מאריות גברו לתורה ולתעודה מורי ורבותי נר"ו ולא כתבתי דברי אלה רק לאפושי גברי. נאם הצעיר עבד כל יודעי דת ודין שלמה הכהן.
@שו"ת מהרש"ך חלק א סימן ב
שכיב מרע שצוה מחמת מיתה וז"ל עוד צוה שלא ישא שום קרובה בעולם אלא אשה כשרה אשר איננה קרובה לו ואם יעבור ויקח אחת מקרובותינו אז מעתה אני מצוה שיתנו לו חמשים פרחים לירושה והשאר יהיה קדש כל נכסי עכל"ה ויש בצואתו בלשונו הרבה טפויי לשון א' מלת בעולם הוא יתור ב' אלא אשה כשרה דלא הוה ליה למימר דפשיטא דלא יקח ממזרת ופסולי משפחה ואין לפרש הלשון שהזהירו ליקח מן המיוחסין כדברי רבי אליעזר פרק יש נוחלין לעולם ידבק אדם עצמו בטובים וכו' ובמקומות אחרים בתלמוד לעולם יקח אדם בת ת"ח וכו' דלשון כשרה אין הבנתו כפי' דלעיל ג' אשר איננה קרובה לו ואיכא למימר דיתור הא' בא לטפויי קורבה דאיכא מחלוקת בין הפוסקים כגון ג' בא' דמכשיר רבא ופסקו ר"ת וה"ג דלית הלכתא כרבא ורשב"ם ור"מ פסקו דהלכתא כרבא ויתורים האחרים באים לטפויי קרובים הכשרים לעדות והם ג' בג' ואין לומר בזה כמו שכתב בת"ה סי' רצ"א וז"ל שאם אתה אומר דמהר"ם ז"ל ר"ל אפילו שלישיים חשיבי קרובים א"כ נימא אפילו שביעיים עשיריים ואין לדבר סוף ע"כ די"ל שלכך חזר ואמר עוד יתור ג' כדי שלא תאמר כן אלא אפי' ב' בג' ונחזי אנן אי האי ש"מ =שכיב מרע= קרב דעתו לגבי האי שלישי לו בחיים חיותו והיה מתייחס בו והיה קורא אותו קרובי אז פשיטא דגם עליו מתכוין או דלמא דלא אמרי' הכי אלא כמו שכתב בת"ה כנז' ואין יתור לנדון (או) [אז] נוכל לדרוש לדברים אחרים והדבר ההוא בספק והקדש סתמא לעניים וא"א לומר אמירתו לגבוה כמסירתו להדיוט וספקא דאורייתא לחומרא וכמו שכתב הר"ן בתשובותיו סי' א' וכן רשב"א סי' תקכ"ג ועוד איכא לספוקי אם יכול ליקח בת ת"ח שהיא ג' בג' דאיכא למימר דודאי לא כיון בזה דהא מצוה ליקח בת ת"ח וראיה מבת (נקדימון בן גוריון) [כלבא שבוע] דא"ל ר"ע אי הוה ידע פ' או הלכה והשיב דלא ע"ד =על דעת= כן כיון ה"ה בנ"ד או דלמא דשאני התם דבפירוש אמר כן דלא נתכוון בזה אבל הכא איכא למימר דהני לישני דטפויי אתו לאסור גם זה. ודעתי נוטה לאסור כי גלוי ומפורסם שבחיים חייתו נתקרב מאד אליו והיה קורא אותו קרובי ואין לנו אלא לשון בני אדם לכן יודיעני נא אדוני את דרכיו דרכי נועם ומה' תהי משכרתו שלמה.
תשובה עם היות כי מסדר השאלה רצה לגלות דעתו להיכן נוטה במשפטה וזה היה נותן מקום להיות מונע עצמי מלהטפל בנדון זה גם רב טרדותי אשר זה ימים סבוני גם סבבוני היה לי סבתה התנצלות גדול עכ"ז לא אוכל להתעלם מחוות דעי הקצרה לשואל.
ואומר כי הנה השואל ראה בנוסח הצואה לישני יתירי ורצה לומר לטפויי אתו כמו שבא בשאלה אי לזאת תחלת כל דבר אמרתי להודיע לשואל מה שכתב הרב הגדול מופת הדור מוהר"י ן' לב נר"ו בפסקיו הראשונים בתשובת שאלה ק"ה בשם הרשב"א ז"ל וז"ל עוד שאלת באיזה לשון ראוי להשתמש במימרא דכל מלתא דלא צריך לטפויי ולרבויי אתא תשובה בזה אין כח בידנו לדון בו בדמיונות והאריך הרבה בזה. הנה הרב ז"ל סגר לנו הדלת ולא נתן לנו רשות להשתמש בלישני יתירי דשטרא כי אם באותם שנז' בתלמוד ע"כ דברי הרב הנז' נר"ו ואח"כ כתב שיש לתמוה שבתוך תשובת הרשב"א מצינו תשובה הפך מזה על אותם עשרה תלמידים ששכרו רב א' יע"ש ולי פשר הדבר והתרתו יראה בפשיטות והוא דהרשב"א ז"ל קאמר דלא אמרינן לישנא יתירא לטפויי אתא אלא דוקא כשהתנה וכתב בשטר דבר שאינו צריך דבלאו הכי סתמי' דההיא מלתא הכי משתמע ובנין אב לדבר זה הוי מאי דקאמר ר' עקיבא בבור ודות דאמר דהיכא שמכר סתם לא מכר בור ודות וצריך המוכר ליקח דרך מן הלוקח מטעמא דמוכר בעין יפה הוא מוכר ואם א"ל חוץ מן הבור והדות אין צריך ליקח דרך דכיון דהוי לישנא יתירא לטפויי אתא ומשום הך טעמא אמרינן גבי תנו מאתים זוז לפלוני ב"ח =בעל חובי= כראוי לו נוטלן ונוטל את חובו אמנם כשנכתב בשטר דבר א' הצריך להתנות וליכתב ואותו הדבר הוכפל והוא מיותר גמור כה"ג לא אמרי' לישנא יתירא הוי ולטפויי אתא דלא הוי כה"ג אלא לשון כפול ולא דרשינן ליה דלרבויי אתא ובזה אין מקום למה שתמה הרב הגדול הנז' נר"ו כי הנה הרשב"א ז"ל לא סגר את הדלת אלא שלא נתן רשות להשתמש בלישני יתירי דשטרא דנימא לטפויי אתו אלא דומיא דהנהו דנאמרו בתלמוד דהוו כגוונא שכתבתי והשתא אתי שפיר שכתב הרשב"א מה שכתב על אותם י' תלמידים ששכרו רב א' דההוא לישנא יתירא דשטרא דההיא עובדא דמי להנהו לישני יתירי דנאמרו בתלמוד וכמו שביאר דבריו הרב הרשב"א בהדיא יע"ש ובלי ספק שראה זה כבוד חכמתו אמנם לחפזון השואל לא רצה להאריך בתירוץ הדבר כאשר יראה מדברי חכמתו ובזה אבא לנ"ד ואומר דבמחילת כבוד מסדר השאלה אין מקום בנוסח צואה זאת למדרש לישנא יתירא כי אין כאן אלא כפל הדבר והרחבת ביאורו מבלי תוספת וטפויי ממה שיובן מתחלת דבריו וא"כ לא נשאר לנו לדקדק בצואה זאת רק לדעת עד היכן מגיע ותופס גבול שם קרוב להבין צואת זה הנפטר שמנע לבנו יצ"ו ליקח אשה קרובה. ואומר שכבר גלוי וידוע לכל מבין ויודע ספר מה שכתב הריב"ש ז"ל בתשובותיו פעמים רבות וביחוד בתשובת שאלה כ"ז כתב בשם המפרשים ז"ל שבכל עניני שטרות הולכין בהן אחר לשון בני אדם כמו בנדרים וכמו שהוכיח מההיא דפ' מי שמת ההוא גברא דאמר נכסי לבני וכו' מי קרו אינשי לבר ברא ברא ובכמה מקומות בתלמוד בשטרות והקנאות וחיובים אמרי' ונחזי היכי קרו אינשי סוף דבר בשטרות אזלינן אחר לשון בני אדם כמו בנדרים אלא שלפעמים כשאין לשון בני אדם ברור בדבר ההוא הולכין אחר לשון תורה כדאמרינן פרק מי שמת גבי ההוא דאמר לדביתהו נכסי ליך ולבריך אמר רב יוסף קנה מחצה ואמר רב יוסף מנא אמינא לה דתניא והיתה לאהרן ולבניו מחצה לאהרן ומחצה לבניו. ועתה אומר כיון שכן דיש לנו ללכת אחר לשון בני אדם בהנך מילי יראה דאין שום פקפוק כדאי למנוע לבחור הזה יצ"ו מלהתחתן עם בת ת"ח הנז' כיון שהקורבה מופלגת ומרוחקת כ"כ דהיינו ג' בג' כי מה שאני יודע ומעיד ממנהגנו מנהג הספרדים רצו' הבאים מגרוש קאשטיליא שאין קורין ומכנין בשם קורבה לקורבה מורחקת ומופלגת כ"כ רק קורין ומכנין בשם לעז פאריינטה די פאריינטה. וא"כ כיון שהנפטר הזה נ"ע לא צוה לבנו יצ"ו בנוסח צואתו אלא שלא ישא שום קרובה אין הבנת לשון זה מונע בקורבה מופלגת ומרוחקת כ"כ שא"כ היה לו לצוות שלא ישא אשה מקרוביו ולא מקרובי קרוביו וכדאמרי' לענין סלוק זכות הבעל בפירות נכסי אשתו דקי"ל כר' יהודה דאמר שאוכל פירי פירות עד שיכתוב דין ודברים אין לי בנכסיך ובפירותיהן ובפירי פירותיהן עד עולם. ואין לומר שכיון שכתוב בנוסח הצואה שלא ישא קרובה בעולם שזאת המלה באה למעט מהחתון אפי' בקרובי קרובי' עד סוף כל הדורות מתרי טעמי חדא דלשון בעולם אינו שוה ללשון עד עולם. ותו דאפילו את"ל שיהיו שוין הא אבעיא לן בגמרא על הא דר' יהודה אי בפירי פירותיהן דוקא או עד עולם דוקא או תרוייהו דוקא ולא אפשיטא בעיין וכתב הר"ן דבעינן תרוייהו ולעולם הוא אוכל פירי פירות עד שיכתוב דין ודברים אין לי בנכסיך ובפירותיהן ובפירי פירותיהן עד עולם. ועוד כתב למעלה מזה שם בסמוך וז"ל ומהא שמעינן שמה שכותבין בשטרות בבטול כל מודעי אע"ג דכתב עד עולם לא סגי וצריך למכתב בבטול מודעי ומודעי דמודעי עד עולם דאי לא מפרשינן דעד עולם לא קאי אלא אביטול מודעי אבל לא אמודעי דמודעי ואם מסר מודעא על בטול בטול המודעא עדיין לא נתבטלה ע"כ. ממה שכתבנו נתבאר באר הטב דאין תפיסה על הבחור יצ"ו למנעו מלישא בת ת"ח הנז' כיון דהקורבה היא כ"כ מופלגת. ועוד ראיתי להרחיב הדבור בענין זה ולומר דגם מדינא דתלמודא בדינים וענינים דשייכי לענין קרובה יש להוכיח כמה מופלגת ומרוחקת קורבת שלישי בג' דהא אפילו ראשון בג' או ג' בא' אמרינן ביה אפלג דרתא דהא לענין אסור שניות אמרינן ביבמות פ' כיצד הכי והכי איתא התם שלח ליה רב משרשיא מתוסנייא לרב פפי ילמדנו רבנו אשת אחי אבי האב ואחות אבי האב מהו מדלמטה ערוה למעלה נמי גזרו ביה או דלמא הא אתפליג דרתא ופשטינן להיתרא מדאמימר דאכשר באשת אחי אבי אביו וכו' הא קמן דאפילו דאית לן למגזר שניות ולעשות משמרת למשמרת התורה כדכתיב ושמרתם את משמרתי עשו משמרת למשמרתי ואשת אחי אבי אביו למטה דדהו הוי ערוה דאורייתא ואפ"ה משום דאפלג דרתא אכשר אמימר. ופסקו בשאלות וכן רבנו חננאל כאמימר כמו שכתבו שם בתוספו'. איברא דר"י כתב דאין הלכה כאמימר משום דסוגיא דתלמודא בהחולץ אזלא דלא כותיה. והנה זה ימים בלמדי מסכת יבמות הוקשה אלי דמה ראה ר"י לפסוק דלא כאמימר משום סוגיא דהחולץ דלא אזלא כותיה. דאיברא דמעיקרא כי שקיל וטרי תלמודא למפשט ההיא בעיא דאבעיא להו אי גזרו שניות בחליצה או לא ובעי למפשט מההיא דתני ר' חייא ד' מדברי תורה וד' מדברי סופרים וחד מנייהו בן בנו ואליבא דאמימר ליכא לאוקומי בבא דבן בנו אלא משום חולץ דהויא ליה אשת אבי אביו דאי משום מתנא הויא ליה אשת אחי אבי אביו ודחי תלמודא כי היכי דלא נפשוט דגזרו שניות בחלוצה וקאמר אמימר מוקי לה משום חולץ וה"פ דמלתא נהי דאליבא דאמימר איכא למפשט דגזרו שניות בחליצה אבל למאן דאסר באשת אחי אבי אביו אכתי לא פשטינן משום דאוקמינן הך בבא דבן בנו משום מתנא ולא משום חולץ. וכי היכי דלא נפשוט הך בעיא אמרינן דדלמא בההיא פלוגתא דפליגי אי מכשרינן באשת אחי אבי אביו או לא פסקינן כמאן דאסר ובהכי ליכא למפשט דגזרו שניות בחלוצה וכדכתיבנא. אמנם למאי דמסיק תלמודא דגזרו שניות בחלוצה א"כ לקושטא דמלתא אית לן לפרושי האי בבא דבן בנו משום חולץ ולא משום מתנא. והשתא אתי שפיר אליבא דאמימר דמכשר באשת אחי אבי אביו באופן שיראה לכאורה שדברי ר"י אינם כ"כ ברורים במה שפסק דלא כאמימר. כ"ש דאפילו מאן דפליג עליה דאמימר לא פליג בסברת דאפליג דרתא דודאי אפלג דרתא אלא דסבירא ליה דאפ"ה כיון דלמטה דידהו ערוה אית לן למגזר באשת אחי אבי אביו וכו' מטעמא דכתיבנא לעיל והנה אשת אחי אבי אביו הוי ג' בא' וכל אנפין שוים דאמרינן ביה אפליג דרתא וכדכתיבנא גם מדין עדות יש ללמוד כמה מופלגת ומרוחקת זאת הקורבה דאפילו א' בג' דאיכא פלוגתא דרבוותא אי כשר להעיד אי לא באשתו כל אנפין שוין דאפילו חד בעל כאשתו לא אמרינן. כדאיתא בירושלמי משה מהו שיעיד באשת פנחס אמר ר"י מותר לכתחלה ע"כ מכל מה שכתבתי יראה לע"ד דאין לפקפק כלל בחתון זה ולא יפסיד הבחור יצ"ו בנכסי אביו נ"ע כלל. כי הדבר ברור מאד כי לשון שלא ישא קרובה אינו תופס ומגיע בקרובה כ"כ רחוקה ומופלגת כזאת ואפילו את"ל שהיה זה ספק אם נכנס ונכלל בצואת הנפטר נ"ע במניעת חתון בנו יצ"ו עם קרובותיו גם קרובה זאת אכתי נכסי קמי דידיה רמו ואין כח ביד ההקדש להוציא הנכסים מחזקת היורש כיון דהוי מלתא דספקא וכמו שכתבו הפוסקים דאבעיא בפ' מי שמת הקדיש כל נכסיו ועמד מהו וסלקא בתיקו ופסקו כל הפוסקים דאם עמד חוזר והיינו טעמא דכיון דסלקא בתיקו מספקא נכסי קיימי בחזקתם ואפילו אליבא דהרא"ש דפסק בההיא בעיא דאין מבטלין ההקדש וההפקר והחלוק שחלק לעניים עכ"ז איכא לפלוגי טובא בנ"ד וק"ל. מכל מה שכתבתי דעתי נוטה שלא למנוע לבחור הנז' יצ"ו מהתחתן עם בת הת"ח ואומר אני על הבחור הנז' יישר כחו שרוצה להדבק בבת ת"ח והוא ג"כ יהיה לבן חיל ויהיה ענבי הגפן בענבי הגפן דבר נאה מתקבל והמונע ומפקפק בחתון זה קורא אני עליו אשר לא טוב עשה בעמיו וצור ישראל יעשה שלום לנו שלום יעשה לנו. נאם הצעיר שלמה הכהן.
@שו"ת מהרש"ך חלק א סימן ג
ראובן ושמעון העידו בפני ב"ד איך לוי קבל קדושין בעד בתו קטנה מיד יהודה וראובן שהוא אחד מהעדים הנז' הוא קרוב ללוי אבי קטנה כי הוא בן אחי אמו של לוי ופסול להעיד עליו אך אינו פסול להעיד על בתו ולהיות שכסף קדושיה של אביה להיותה קטנה ילמדנו רבנו אם יש חשש בקדושין הללו כיון שאין כאן רק השני עדים הנז' ואחד מהם קרוב ופסול להעיד על לוי קרובו שהוא הנהנה מכסף קדושיה.
תשובה הנה כפי הנר' מתוך דברי השאלה מה שנסתפק השואל הוא כיון דבשעת קבלת עדות הקדושין בב"ד לוי כבר נפטר לבית עולמו ואפי' אם לא היה נפטר לבית עולמו סוף סוף כונת קבלת העדות הוא להעיד על הבת הנאסרת מחמת קדושי אביה וכיון דלגבה ליכא עד פסול נהי דלגבי אביה המקבל קדושיה הוי פסול בתר הבת אזלינן ועדותן עדות גמורה או בתר שעת הקדושין אזלינן דכיון דאביה קבל קדושיה ולגבי אביה היה ראובן שהוא אחד מהעדים קרוב ללוי ופסול להעיד לו ובטלה עדותן ורוצה לדמות הך מילת' דקדושין לעדות ממון דעלמא דאיכא פלוגתא דרבוות' אי בתר מעיקרא דהיינו זמן מסירת העדות אזלינן או בתר לבסוף דהיינו זמן שמעידי' בב"ד כאשר אבאר ואמרתי להשיב לשואל על פי דרכו ואומר דמילתא דפשיטא היא דלסברת הטור אין כאן בית מיחוש שהרי כתב הטור ח"מ סי' ל"ג וז"ל לפיכך שכיב מרע שצוה בשעת מיתתו בפני עדים קרובים לו ורחוקים מבניו אין הצואה כלום כיון שהיו קרובים בשעה שנמסר להם העדות והן הם דברי אביו הרא"ש ז"ל בפסקיו פרק זה בורר א"כ בנ"ד נמי כיון דבשעת מסירת העדות דהיינו זמן הקדושין היה ראובן פסול להעיד כיון שהוא קרוב ללוי אע"ג דהשתא לגבי הבת הוי כשר להעיד אין כאן בית מיחוש איברא שכתב הרא"ש בשם גאון דאיבעיא קמיה מי שצוה בעת מיתתו בפני קרוב לו ורחוק מבניו עדותן כשרה אם לא ופשט להו דכשרה והנה לדברי הגאון דסבירא ליה דבתר השתא אזלינן א"כ בנ"ד ג"כ היה נראה לומר דכיון דהשתא לגבי הבת שמעידין עליה הם כשרים עדותן עדות ולא איכפת לן מאי דמעיקרא לגבי אביה הוי חד מינייהו פסול ואעפ"י דלכאורה כפי הנראה מאותן המקומות שהביא הרא"ש ז"ל דברי הגאון אין להם על מה שיסמוכו כלל דבהדיא מוכח מהנהו דוכתי דבתר מסירת העדות אזלינן ראיתי לחלק ממה שכתב הגאון להנהו דוכתי כי היכי דלא תקשי עליה מהתם דמאי דמייתי הרא"ש מפרק יש נוחלין גם מההיא דהעדים שאמרו כתב ידנו הוא זה וכו' היינו שאותו בעל הדבר שנמסר העדות עליו הן הוא עצמו המעידים עליו בב"ד א"כ דין הוא דכיון שאותו שמעידין עליו עתה הוא האיש שנמסר עליו העדות ובשעת מסירת העדו' היה פסול לגביה בטל עדותו דבעינן תחלתו וסופו בכשרות אמנם הגאון לא קא מיירי אלא כשצוה לפני מותו בפני עד קרוב לו ורחוק מבניו ובשעה שהעידו בב"ד העידו לבניו וכיון דלגבי דידהו אפילו בשעת מסירת העדות היה כשר נמצא תחלתו וסופו בכשרות כך נראה לי לישב דברי הגאון. והנה הרא"ש ז"ל ימאן בזה דסבירא ליה דסוף סוף כיון דבשעת מסירת העדות היה צד פסול לגבי האב אע"ג דלגבי בנו ליכא צד פסול מכל מקום לא חשיב תחלתו וסופו בכשרות והנה לדברי הגאון דסבירא ליה דאע"ג דלגבי האב הוי קרוב כיון דלגבי בניו הוי רחוק כשר להעיד א"כ בנ"ד יראה דהוא הדין נמי אע"ג דלגבי האב המקדש ראובן הוי פסול להעיד כיון דלגבי הבת הוי רחוק כשר להעיד. ונראה לי דאפילו הגאון בנדון דידן יודה דראובן פסול להעיד דכיון דמה שמעידים חוזר אל מעשה האב שקדש בתו ואיסור הבת המתקדשת ממילא קאתי מה שאין כן בההיא דש"מ =דשכיב מרע= דכיון שמת האב וכל עסקי האב נשארו לבנים נמצא שכל מה שמעידים עתה מעידים על הבנים ואין כאן עדות על האב כלל וכל זה הוא כשנודה דאית לן לדמויי קידושין לענין ממון בהך מלתא אך אמנם הכי מסתברא לי דלשום גונא ליכא לדמויי הך מלתא לההיא דשכיב מרע כיון דהכא גבי קדושין כלה מלתא תליא בזמן שקבל האב הקדושין כי אז הוא זמן תפיסתן והעדים הם הגורמים תפיסת הקדושין דהא קיימא לן שהמקדש שלא בעדים אין חוששין בקדושין ואפילו שניהם מודים מה שאין כן לענין ממון בעלמא דאמרינן דכל קנין או שעבוד שמשתעבד אדם לחברו משתעבד אפי' שלא בעדי' דלא איברו סהדי אלא לשקרי א"כ כיון דבשעת תפיסת הקדושין דהיינו כשקבל בה אביה קדושיה נגמר הדב' בעד פסול להעיד ללוי אבי הקטנה אעפ"י שהבת היא הנאסרת מחמת אותם הקדושין ואפילו לכשתגדיל ונמצא דעדות חלות הקדושין עלה דידה קא הדר סוף סוף כיון שבשעה שנסמר העדות דהיינו שעת הקדושין אביה היה המקדש ובעל הדבר דכלה מלתא תליא ביה והוא זכאי בכסף קדושיה לא תפסי הקדושין דהא קיי"ל המקדש בעדים פסולים אינם קדושין. מכל זה יראה לע"ד דאין כאן בית מיחוש מחמת הספק שבא בשאלה אמנם מה שאני הייתי חושש והיה נראה לחוש הוא שזה האיש ראובן שהוא קרוב ללוי קורבתו עמו אינו אלא מצד האם כמו שבא בשאלה שהוא בן אחי אמו והנה לפי דעת הרמב"ם ז"ל פסול קורבה מצד האם אינה אלא מדרבנן כמו שכתב פי"ג מהלכות עדות ואזיל לטעמיה דסבירא ליה שכל דבר שהוא נלמד מן המדרש אינו אלא מדברי סופרים כמו שכתב בספר המצות בשרש הב' וקצת הגאונים מסכימים לסברתו והרי כתב בפ"ד מהלכות אישות שהמקדש בפסולי עדות של דברי סופרים צריכה גט מספק א"כ בנ"ד נמי כיון דראובן זה העד אינו קרוב ללוי אלא קורבה מצד האם יש לחוש לקדושין אלו להצריכה גט. ואם כי רבים חולקים על הרמב"ם ז"ל בענין פסול הקורבה וסתרו דבריו בראיות בריאות וטובות חזקות כראי מוצק וסבירא להו דהוי מן התורה ולדידהו אין מקום לחוש לקדושי יהודה כיון שקדש בשני עדים וא' מהם פסול מן התורה עכ"ז אני בעניי הייתי נמנע מהיות חושש לדבר הרמב"ם בענין ערוה החמורה כיון שיצא הדבר מפיו וכמו שכתב הרשב"א בתשובת שאלה במה שכתבו הרי"ף והרמב"ם דבעינן מת וקברתיו במלחמה ובמים שאין להם סוף דכיון שיצא הדבר מפיהם אין לנו אלא לשית לבנו לדעתם אך אמנם ראיתי טעם וטעמי' לשבח להקל בדבר כאשר אבאר. א' שאפילו את"ל שקורבת ראובן העד ללוי המקדש את בתו לא יהא אלא מדרבנן כפי המובן מדברי הרמב"ם בשרש הנז' הרי כתב הרי"ף בתשובה שהמקדש בפסולי עדות דרבנן אין חוששין לקדושיו גם בעל העיטור ז"ל כתב כן בשם יש אומ' וטעם דבריהם קיימתיו ומסברא דהוי משום דכל דמקדש אדעתא דרבנן מקדש ואפקעינהו רבנן וכו' אח"כ מצאתיו בהריב"ש ז"ל ס' י"ד הא קמן דלדברי הרי"ף ובעל העיטור אין לחוש לקדושין אלו אפילו את"ל שפסול קורבת האם לא יהא אלא מדרבנן ואע"ג דאיכא רבוותא טובא דפליגי על זה דסבירא להו שהמקדש בפסולי עדות דרבנן חוששין לקדושיו להצריכה גט שלא נאמר בכל הדברים ואפקעינהו רבנן אלא היכא דאתמר איתמר היכא דלא איתמר לא איתמר עכ"ז בנ"ד דמוכחא מלתא שהוא דין מרומה ונראין הדברים שהן בדויין דקים לי בגויה דלוי המפורסם בדורנו זה בחכמה וביראת חטא שלא עבר על דברי חכמי' שאמרו אסור לאדם לקדש את בתו קטנה עד שתגדיל וכו' שאעפ"י שכתבו התוספות טעם למה שנהגו העולם לקדש בנותיהן כשהן קטנות בלי ספק שלוי הנז' לא עבד עובדא בנפשיה לסמוך על טעם התוספות כיון דלא שייך ההוא טעמא לגבי דידיה וזיל בתר טעמא שכתבו התוספות דהיינו משום שבכל יום ויום הגלות מתגבר עלינו ואם יש ספק ביד אדם עכשו לתת לבתו נדוניא שמא לאחר זמן לא יהיה ספק בידו עד כאן ומודעת זאת בכל הארץ כי זה האיש לוי עשר ידות לו במלוכה כל יום ויום היה הולך וגדל בצלו חסו עניי עמנו בעוד בחיים חייתו עונותינו גרמו לסלקו מן העולם הזה נפשו הטהורה והקדושה בטוב תלין וזרעו זרע קדש יאריך ימים בחכמה ובחסידות. נוסף על כל מה שאמרתי וקים לי בגויה דלוי שלא קדש את בתו ושהם דברי' בדויים עוד נתאמת אצלי זה ממה ששמעתי מפי אחד מגדולי חכמי ישראל ומחשוביהם נר"ו כי נמצא בקושטאנדינא בזמן שהיו מרננים זה הקול וכבודו אזן וחקר כי הכל היה שקר וכזב לכן אמינא ולא מסתפינא דאין ראוי לצרף כל הדעות הגורמות חומרא להחמיר בנוסח גרוע כזה שנאמר כי קורבת האם אינה אלא מדרבנן גם שהמקדש בפסולי עדות דרבנן שחוששין לקדושיו. זאת ועוד אחרת כיון שהרשב"א ז"ל המחזיק במעוז הרמב"ם לחוש לדבריו בענין ערוה החמורה כאשר כתבתי למעלה הוא העולה על כל הסותרים דבריו שכתב באותו השרש הב' בכח גדול וביד חזקה בדברים נכונים וישרים כאשר יראה המעיין בהריב"ש ז"ל שהעתיק דבריו בסי' י"ד גם הוא לישועה להחזיק בהוראת קולא בדבר זה בלי פקפוק וגמגום. וכל זה הוא אפילו אם נמאן לשמוע לדברי הרב בר צמח שכתב בתשובה במה שכתב הרמב"ם דפסולי קרובים הבאים מדרשא הוא מדרבנן הוא מפני שסובר דכל מדרש חכמים שאינם קרויים מדאורייתא אינו שהם מדרבנן אלא שהם קרויים מדרבנן לענין שאינם נכללים לדברי ר' שמלאי (לענין) [למנין] המצות אבל מ"מ דין תורה הם וא"כ המקדש בפניהם אינה מקודשת ואם נתפוש דבריו לעקר לאו דינא ולאו דיינא דפשיטא דאינה מקודשת כן נראה מדבריו ז"ל. כלל העולה מדברי אלה שאיני רואה מקום לחוש לערעור יהודה על הבת יקרה כבודה בת מלך ואם כי האמת בתחילת העיון היה לבי נוקפי להקל בדבר כי תהלה לאל מיראי הוראה אני נתתי לבי להביא כל הדברים במצרף העיון והחקירה הראויה שבתי וראיתי כי אין צד לפקפק ולגמגם בדבר ומה גם עתה אחרי שנתקדש הבת היקרה הנז' לגביר ונעלה אחי אמה יצ"ו שלום להם מעתה ועד עולם ה' יגדיל הצלחתם וכבודו עליהם יראה.
@שו"ת מהרש"ך חלק א סימן ד
בשמים עדי וסהדי כי לא הייתי חפץ ליטפל בענין זה לכמה סבות ומהם כי כל ימי ברחתי ממחלוקות ודברי ריבות ולפי הנשמע ריב זה שנפל בין שתי הכתות הללו נמשך זה זמן הרבה ומהם כי להיות כי ההשתדלות לדון דבר זה נוגע אל הרב המובהק השופט כל הארץ כמוהר"ר שמואל די מדינה נר"ו מי אני לבא אחרי המלך אבל מה אעשה ואבי שבשמי' גזר להיות מסוה הבושה על פני לא יכולתי להשיב פני שואלי ריקם וזה החלי.
הן אמת כי אם היתה צואת הנעלה הר' אברהם שמריה נ"ע לפני אפשר שמתוכה הייתי יכול לברר הענין יותר בבירור אמנם אחר שטוען הר' אמאדו טענה שנאבדה וקבל עליו הר' אמדו חומרת נח"ש היות אמת שנאבד' וכלל בכלל החרם שאינו יודע וזוכר כלל ועיקר זכות לאלמנת אביו נ"ע מכח הצואה אין עליו שום תביע' ותפיס' על הצואה כמו שעוד אבאר וצריך לדון מכח הטענות ובאומדנות והוכחות.
והנה ראיתי בתוך הכתיבות שנתנו בידי המעולי' פרנסי ק"ק לישבונה יע"א כת' גזרת הרב המובהק כמוהר"ר שמואל די מדינה נר"ו כנראה מתוך דבריו שרא' כבוד חכמתו צואת הנפטר נ"ע וגזר אומר מכח הצואה שהר' אמאדו נאמן במה שיאמר שעלו סך נכסי עזבון אביו נ"ע ומה שבא לידו אחר פטירתו וא"כ יר' שנאמן הר' אמאדו לומר מה שטוען שלא נשארו בידו מנכסי עזבון אביו כי אם עשר' אלפים לבנים שנתן לאחיו הר' דוד יצ"ו.
שבתי וראיתי מה שטען הר' דוד על זה כי הרב נר"ו לא גזר אלא אחר שהודה הר' אמאדו שהיה בידו לחלק ירושת הר' דוד הנז' ואחותו לונה שלשים אלפים לבנים ואמר לו הרב נר"ו שהוא יחלקם לפי רצונו כי הרשות בידו ואמר הר' אמאדו שרצונו שתקח ותזכה האחות בעשרים אלפים לבנים והר' דוד בעשרה אלפים אחרים ואז גזר הרב נר"ו שיעמדו המעות ביד הר' אמאדו והוא יפקח עליהם ומריוח העשרה אלפים אלו יזון ויפרנס להר' דוד ושיש לו הוכחות שהיו ביד הר' אמאדו שלשים אלפי' לבני' לשני חלקים הנז'. ועוד טוען הר' דוד כי יש בידו ראיה ברורה בשטר חתום בעדים שהודה הר' אמאדו שבאו ברשותו נכסים ידועים שיעור רב בתורת ירושה מלבד מתנות וכו' א"כ לו הונח שלקח הר' דוד מה שלקח עדיין נשאר בידו ממון מספיק והותר לפרוע הכתובה. לזה אשיב ואומר כי קול דברים אנכי שומע מהר' דוד שבידו יש הוכחות וזכיות ואינני רואה את כל מאומה בידו לא שטר ולא עדים יתבאר שצודק בטענותיו ואפשר שאפילו היו באים לפני שטרי זכיות מאלו הטענות עדיין לא יספיקו אחרי רואי גזרת הרב נר"ו שמסתמיות דבריו נראה שפסק וגזר אומר שה"ר אמאדו נאמן לומר מה שנשאר בידו מנכסי עזבון אביו נ"ע באופן שהטענות שטוען הר' דוד נגד גזרת הרב נר"ו אין ממש בהם. אמנם אפשר לברר ולאמת דברי הר' דוד על פי הרב נר"ו ואם יאמר הרב נר"ו שאז בשעת עומדם לפניו לדין עברו הדברים כמו שטען הר' דוד סמכינן אהימנותיה דמר ואז יש להפך בזכות האלמנה כמו שעוד אבאר. עוד ראיתי בטענות הר' דוד ואמו שטוענין על הר' אמאדו שכיון שהר' אמאדו נצטוה על פרעון הכתובה והמזונות א"כ עליו מוטל לפרוע הכל ואם הוא שנה ופזר הנכסים איהו דאפסיד אנפשיה. לזה אשיב ואומר דאת"ל שנודה לדבריו שכן נצטוה מפי הנפטר נ"ע ונתן ומסר נכסים בידו לבטחון פרעון הכתובה ומזונות וא"כ הוא אין ספק שהיה חייב הר' אמאדו לפרוע מזונות וכתובת האלמנה הנז' כי מלבד החוב שיש עליו לפרוע כתובת אלמנת אביו נ"ע עוד יש עליו חיוב אחר לא יהא אלא נכרי והוא חיוב מצוה לקיים דברי המת כיון שהושלשו בידו נכסים ליתן לאלמנה הנז' דכי האי גוונא כל אנפין שוין דאמרי' מצוה לקיים דברי המת עכ"ז אם אמת הוא שלא נשארו בידו רק אלו העשרה אלפים לבנים ועל פי זה סמך וקבל עליו לגמור ולקיים צואת אביו ואחר כך מחמת האונס שהעליל עליו אחיו כפי מה שטוען הר' אמאדו הוכרח לתת לו העשרה אלפים לבנים והוזק השעבוד אשר על אותו הסמך צוה אביו נ"ע והוא לא גרם הזק השעבוד לא נשאר עליו חיוב פרעון מזונות וכתובת האלמנה הנז' כ"ש דאעיקרא דדינא פירכא שטוען הר' אמאדו אינו יודע מענין הצואה הנז' באופן שגם מכח טענה זו אין שום צד חיוב ותפיסה על הר' אמאדו.
עוד טוענת האלמנה ובנה הר' דוד על הר' אמאדו שאם אין לו מעות לפרוע שיפרע ממעות שהקדיש הנפטר וזאת הטענה כפי הנר' מדבריהם נחלקת לשתים א' שאפילו שצואת הנפטר היתה שיהיה כל ריוח ההקדש שהקדיש לעניי צפת תוב"ב אפילו הכי טוענים על ההקדש הנז' ונותן טעם לזה מסדר הטענות משום דאפשר דאין הקדש בזמן הזה וא"כ תוכל האלמנה לגבות כתובתה ממעות ההקדש הנז' ואח"כ מספק דדילמא חמיר כח הקדש ולא תוכל לגבות מהם. והטענה הב' שטוענים על אלו המעות של ההקדש הנז' שהנפטר צוה שהריוח מהחמשה אלפים לבנים אם בנו דוד יעסוק בתורה יזכה בהם וא"כ זה י"ח שנים שנפטר אביהם זכה בריוח הה' אלפים לבנים שהוא לפחות ט' אלפים לבנים לערך י' למאה. לאלו הטענות אשיב ואומר לטענה הראשונה דאם ההקדש הנז' הקדיש הנפטר בשעת מיתתו ולא היה מניח נכסים אחרים היה אפשר לומר שהיתה האלמנה הזאת גובה כתובתה מהם וטעמא דמלתא דכיון שהקדיש בשע' מיתתו אין ההקדש חל עד לאחר מיתה והנכסי' נתחייבו לאלמנה באות' שעה נמצא שחיוב הנכסי' וההקדש באין כאחד ומשו' האי טעמא מוציאין למזונות האשה והבנות ולכתובת בנין דכרין ממתנת ש"מ אע"ג דלא טרפי ממשעבדי וכמו שכתב הרמב"ם פ"ח מהלכות זכיה ומתנה וז"ל מתנת ש"מ אינה קונה אלא לאחר מיתה ואין אחר זוכה בדבר שצוה לו בין מקרקעי בין מטלטלי אלא לאחר מיתה לפיכך מוציאין לכתובת האשה ומזון האלמנה והבנות מיד אלו שצוה לתת להם שהרי במיתתו נתחייבו הנכסים בכתובה ובמזונות ואלו שנתן להם לא קנו אלא לאחר מיתה ופי' כתובת אשה היינו כתובת בנין דכרין כמ"ש הרב המגיד ואע"פ שאינה טורפת ממשועבדים אחרים טורפת משעבוד מתנת ש"מ וג"כ יתבאר זה ממ"ש הרב בעצמו בפי"ט מה' אישות. ואם כי יש קצת לדקדק בדבריו שנראה שיש שנוי במה שכתב בה' אישות ממ"ש בה' זכיה ומתנה לא אטפל כעת הזה כיון שאינו נוגע לענין דינא. סוף דבר נקטינן מדברי הרב הנז' דמתנת ש"מ לא הויא כמשועבדין וטרפי מינה למזונות ולכתובת בנין דכרין וכל שכן דטרפה לכתובת האלמנה ואפי' הראב"ד דפליג עליה דהרמב"ם לא פליג אלא דוקא לענין כתובת בנין דכרין ומזונות הבת אבל במזונות אלמנתו כיון דמחיים תפסה מוציאין ממתנת ש"מ ואפשר דגם לכתובת האלמנה יודה דמוציאין למתנת ש"מ ומשום דהוי הקדש לא עדיף ואפילו דהויא קדושת הגוף דקי"ל הקדש חמץ ושחרור מפקיעין מידי שעבוד היכא שהקדיש בשעת מיתתו כיון שההקדש אינו חל עד אחר מיתה והנכסים כבר נתחייבו נמצא שהקדיש דבר שאינו שלו וק"ל. אך אמנם אם זה ההקדש הקדיש הנפטר זמן הרבה קודם מיתתו כמו שטוען הר' אמאדו וזכה ההקדש בהם בעוד בחיים חייתו אין לאלמנה בהם כלום כיון שההקדש היו מעות בעין כפי הנראה ולא היו קרקעות ואפילו בנותן מתנה לחבירו מעות או מטלטלים אין בעל חוב מוקדם טורף מהם משום תקנת השוק כ"ש במקדיש דאלים כח הקדש אפילו בזמן הזה דאע"ג דהאידנא ליכא קדושת הגוף קדושת דמים איכא או לעניים או ת"ת או בית הכנסת ומילי אחרינא טובא ואע"ג דלא אלימי הנך הקדשות כקדושת הגוף והקדש בדק הבית דהא קי"ל דאין רבית להקדש ובהנך הקדשו' דעניים ות"ת אסור להלוותן ברבית דאורייתא מכל מקום עדיפי מנכסי הדיוט ומותר להלוותם בקרוב לשכר ורחוק להפסד והוא הדין בכל רבית דרבנן מה שאין כן בנכסי הדיוט וכן נמי עדיפי לענין קנין מידי דהוה איתמי דאמרינן בהנזקין גבי יתמי אם משכו מהם פירות או המשיכו להו דידם על העליונה לענין יוקרא וזולא י"ש וכל מה שכתבתי הוא אם לא היה מניח הנפטר נכסים אחרים או מעות אז היינו צריכין לדון על ההקדש הנז' אי זה זמן נעשה אבל אחרי שהנפטר הניח נכסים אחרים מה צורך יש לדיין על מעות ההקדש דלא יהא אלא מתנה להדיוט הלכה רווחת בישראל דכל שיש שם יורש גמור ומקבל מתנה בעל חוב קודם לגבות מהיורש כמו שאמר הטור חשן משפט בשם הר' יונה ז"ל ואם כן אחר שהנפטר הניח לפחות עשרה אלפים לבנים כפי הודאת שתי הכתות אין צורך לדיין על מעות ההקדש ח"ו לא תהא כזאת בישראל. ולחלק השני שטוען הר' דוד על זה ההקדש שאביו צוה שיתנו לו ריוח החמשה אלפים ושאחיו הר' אמאדו העלים הדברים כל זה הזמן הנזכר השומע ישמע ויפלא הפלא ופלא שאיך יעלה על הדעת שיבגוד איש באחיו לתת לאחרים דענייך ועניי עירך ענייך קודמים כל שכן דהך מלתא עבידא לגלויי ואפשר שעל פי הישיש ונעלה הר' משה אליאה יתאמת זה הענין כי כפי הנראה הוא השליט ופקיד על זה ההקדש ואם הר' משה הנזכר יאמר שאינו יודע ואינו זכור אם לא יראה הצואה והר' אמאדו קבל עליו חרם שנאבדה הצואה ממנו ובכלל החרם שאינו יודע ונזכר שום זכות לטוענים הנז' בזה די והותר ואין צורך לשום שבועה אחרת. אמנם ראיתי שטוען הר' דוד הנז' על זה שכבר עמדו לדין בפני החכם הכולל אלוף התורה כמהר"ר יצחק אדרבי נר"ו והודה איך צוה אביו שיתנו להר' דוד הריוח הנז' בתנאי הנז' וחייב החכם השלם הנז' להר' אמאדו ישאלו הפרנסים את פיו ואם אמור יאמר החכם השלם הנז' כי אמת הדבר כי חייב להר' אמאדו יעשו כדבריו כי נאמן החכם השלם הנז' לומר שזיכה להר' דוד וחייב להר' אמאדו אע"ג שנסתלקו בעלי הדין מלפניו ואין פסק ביד הר' דוד מוכיח על זכותו שזיכהו החכם הדיין הנז' וקי"ל דכל שנסתלקו בעלי הדין מלפני הדיין אינו נאמן שוב הדיין לומר לזה זכיתי ולזה חייבתי היינו בשודא דדייני אבל בדבר התלוי בטענות נאמן לומר לזה זכיתי ולזה חייבתי. ואין לטעון על זה ולומר דכיון שיש ביד הר' דוד הודאת החכם השלם הנז' שלא דן כלל ועיקר בדבר הריב שהיה ביניהם על דבר תביעת הכתובה א"כ איך אפשר שדן על דבר אחד ועל דבר אחר לא דן דכפי הנראה בלי ספק דבפעם אחד נסדרו ונטענו לפניו טענות הכתות הנז' דהא לאו מלתא היא דבודאי עדות הדיין על פסק דינו לא גרע מעדים החתומים על השטר דנאמני' לומר על זה חתמנו ועל זה לא חתמנו ואין בזה משום חוזר ומגיד כ"ש דנאמן הדיין לומר על זה דנתי ועל זה לא דנתי וק"ל. ואם אמור יאמר החכם השלם הנז' שגם בזאת התביעה לא דן כלל ועיקר או שאינו זוכר אז אין על הר' אמאדו שום תביעה על זה כלל ודי במה שקבל עליו וכלל בכח החרם אבדת הצואה כמו שכתבתי.
ומה שטען הר' אמאדו שאינו מחוייב לפרוע כתובת אלמנת אביו שהוא לא ירש מנכסי אביו וטוען על האלמנה שישומו לה מטלטלי הבית שהניח אביו ואם נאבדו ונגזלו ממנה או שנתנה במתנה עלי דידה להדר גם שישומו מעשי ידיה זה ט"ו שנים אפשר שיספיקו לפרוע הכתובה והותר אמת שאם אביו לא הניח נכסים לא קרקעות ולא מטלטלים רצוני שלא נשארו בידו ושאין ברשותו שום דבר מנכסי עזבון אביו אין עליו חיוב פרעון כתובת האלמנה.
ומה שטוען שישומו לה מטלטלי הבית שהניח אביו וגם ישגיחו על מעשי ידיה כל הזמן הנז' בזה אומר אני אם תשבע האלמנה שאם מכרה אי זה דבר מהמטלטלים הנז' לא מכרה אלא לצורך מזונותיה ואם נתנה במתנה שנתנה ברשות הר' אמאדו גם כי מה שלקחו האחים דעיילי בבית כבר והפסידו היה בעל כרחה אין לחייבה עוד על ענין המטלטלים וגם אם תשבע על מעשה ידיה שלא השאירה לעצמה כלל כי אם עשתה והרויחה במעשה ידיה הוציאה ג"כ במזונותיה אמנם אין מדקדקים עמה על מעשה ידי הבת דבת הנזונית מהאחים מעשי ידיה לעצמה ואם עשתה ונתנה במתנה לאמה זכתה במה שנתנה בתה ואין חלק וזכות ליורשים באותה המתנה דלא יהא אלא מציאה קי"ל מציאת האלמנה לעצמה.
ומה שטען עוד הר' אמאדו על אחיו שמחמת המסירות הפסידו ג' אלפים לבנים אם אמת הדבר שמסרו שלא כדין ויודה אחיו שגרם לו ההפסד הנז' חייב לשלם אמנם אם אינו יודע שגרם לו ההפסד רק שנתפרע ממנו העשרת אלפים לבנים ישבע שאינו יודע ויפטר אל /שמא צ"ל: או/ יביא ראיה הר' אמאדו שהפסיד לו אחיו בגרמתו הסך הנז' ויתחייב הר' דוד לפרוע לו ההפסד הנז'. גם אם הר' דוד מסרו כדין דלא הוה ציית דינא דאז שרי להוליכו בעש"ג =בערכאות של גויים= מהא דאמרי' קרית חברך ולא ענך וכו' אז בכל גוונא לא מחייב מידי.
ועל מה שתובע עוד הר' אמאדו מהר' דוד אחיו שהפסידו במשא ומתן של גיניס"ה אם בהוכחות שמביא הר' דוד יספיקו לבטל ערעור הר' אמאדו ועל הכל השטר שיש בידו מהודאת הר' יצחק ן' זאמירו שנראה מתוכו שמאותו החשבון לא נשאר שום ערעור להר' אמאדו על הר' דוד עכ"ז מהיות טוב רואה אני שישבע הר' דוד לפנים משורת הדין שלא נשאר עליו שום ערעור מאותו המשא ומתן של גיניס"ה להפיס דעתו של ה"ר אמאדו. גם ראיתי מה שמערער ה"ר אמאדו על החזקה שהודה ונתן לאחיו כלם ערעורים של הבל כי עדיו בחותמיו זכין לו להר' דוד החזקה הנז' אם מחמת הודאת ה"ר אמאדו שהוא חלק ירושת הר' דוד הנז' אם מחמת מתנה ומחילה ובכל מיני הזכיות איני רואה שום צד ואופן לערעוריו. סוף דבר כבר צדדתי על כל הטענות וטרחתי וכתבתי מה שראוי לכתוב עליהן ועל הכל אני אומר שהוא להג ויגיעת בשר שאם אמת כדברי הר' אמאדו שמה שהודה בפני הרב המובהק נר"ו על אלה העשרה אלפים לבני' לא היה כוונתו שהיו חלק ירושת הר' דוד הנז' רק שכל נכסי עזבון אביו היו אלה הי' אלפים בלבד בין לפרוע מזונות וכתובת אלמנתו ואם נתן לאחיו הר' יצחק ולאחותו לונה כמו שטוענים עליו הכל היה מכיסו א"כ כשגזר הרב נר"ו שיתנם הי' אלפים לריוח או יקחם ויקבלם עליו באיזה ריוח שירא' בעיניו כדי שיתפרנס בהם הר' דוד היאך נתרצה ויאות על זה היה לו לומר שמאותם הנכסים יש לו לפרוע מזונות אלמנת אביו ואיך גוזר שיהיה כל הרוח למזונות והוצאת הר' דוד זאת הוכחה גמורה שאותם המעות היו חלק הר' דוד מירושת אביו וחוב כתובת אמו ומזונותיה עדיין נשאר ביד הר' אמאדו מנכסי עזבון אביו לפרוע כל זה. גם יש הוכחה אחרת ממה שבא בשאלה שד' שנים אחר שלקח הר' דוד המעות הנז' פרע לה מזונותיה ונוסף על כל זה כי ראיתי בתוך אלו הכתיבות והטענות שהביאו אלי הפרנסים הנז' כי אחר כל אלה הערעורים עתה מקרוב גזר הרב המובהק הנז' נר"ו על הר' אמאדו שיפרע כתובת האלמנה הנזכרת ואם ההודאה שהודה בפניו אז בשנת השל"ג לא היתה הכוונה שאותם הי' אלפים היה חלק ירושת הר' דוד ושגוף המעות לא היו בעדו רק שהריוח שירויח בהם יהיה לתועלת הר' דוד אמנם הקרן קיימת לשעבוד הכתובה א"כ נמצא כשהוציא הר' דוד המעות הנז' מהר' אמאדו ושם לו עלילות דברים כמו שטען באופן שהוצרך ליתנם לו פקע שעבודיה מניה ועל הר' דוד ראוי לחזור להוציא את בלעו מפיו לשל' כתובת אמו ואיך היה גוזר הרב כך אחר שבפני כבוד חכמתו עבר מה שעבר זה דבר קשה אצל הדעת לסובלו באופן שמכח טענה ואומדנא גדולה כזאת יראה שיש לחייב להר' אמאדו לפרוע כתובת האלמנה הנז' וישומו לה מטלטלי הבית אחר שתשבע השבועות שהזכרתי למעלה ויעלו המטלטלים מה שיעלו ועליהם ישלים לפרוע כל סכי הכתובה משלם. אמנם לענין תביעת מזונות הג' שנים שטוענת עליו בזה אין לחייבו דהלכה רווחת דאלמנה שלא תבעה מזונותיה ג' שנים ויתרה לא שנא עניה לא שנא עשירה לא שנא צנועה לא שנא פרוצה. ומה שנותנת אמתלאה וטעם למה לא תבעה מזונותיה כל הזמן הנז' איני מוצא מקום לזכותה מכח הטענה שטוענת דבכל אנפין קיימא לן שוותרה לשעבר. אמנם יען וביען אפשר שיטעון הר' אמאדו שלו הונח שכשהודה בפני הרב נר"ו בשנת השל"ג על העשרה אלפים לבני' כוונת ההודאה היתה שיזכה הר' דוד בגוף המעות לחלק ירושתו היה סומך שנשאר עדיין אי זה ממון בידו וגם סמך על מטלטלי הבית שיספיקו לפרעון הכתוב' ועכשו אפשר שנפסדו מידו באופן שלא נשאר עליו שעבוד וחיוב כי אין לו מנכסי אביו שום דבר לפרוע כתובת האלמנה לכן לצאת ידי ספק אמרתי כי מאת כח המסור אלי אני גוזר על הר' אמאדו שישומו מטלטלי הבית ואם יעלו לאלף לבנים יתן עוד ג' אלפי' לבנים ויפטר וגם אם יעלו יותר עד שני אלפים לבנים יתן הג' אלפים לבנים ואם יעלו לג' או יותר יהיה מה שיהיה יתן שני אלפים מביתו ולא יותר ואם לא ימצאו בבית מטלטלים שיעלו לשויון אלף לבני' יתחייב להשלים עד ארבעה אלפי' לבנים ותשבע האלמנ' השבועה הנ"ל ותכלול בשבועתה כל ערעורים שיערער עליה הר' אמאדו ותשבע עליהם להפיס דעתו ולא תשאר עוד ערעור ותביעה לאלמנה הנז' על הר' אמאדו ויקרעו שטר כתובתה. ואם יתן כתף סוררת הר' אמאדו וימאן בפשרה הזאת אשר גמרתי בלבי לאהבת האמת והשלום ולהשקיט דברי ריבות מביניהם אני גוזר מאת הכח המסור אלי על הפרנסים יחידי סגולת תהלת ק"ק לישבונה יע"א אשר כח בידם שיכופו לחייבו לפרוע משלם כי יש טענו' והוכחות ואומדנות לחייבו על הדין ועל האמת ומה שגזרתי בפשרה הוא לאהבת השלום. ומי שהשלום שלו יעשה שלום להם ולנו כל עדת ישראל אמן. נאם הצעיר שלמה הכהן.
@שו"ת מהרש"ך חלק א סימן ה
מעשה שהיה כך היה ראובן חלה ממגפה ובאותה העיר שחלה נשמרים הרבה מהמגפה ומבדילים ומפרישים המוגף משאר העם ואמו של המוגף היתה עמו לשרתו ולשמרו ומטלטלי הבית והנדוניא היו עם המוגף ואשתו של המוגף מתה קודם לזה ו' או ז' ימים וירש בעלה נדונייתה כדין הבעל יורש את אשתו ואחר ה' או ו' ימים מת גם ראובן ונשאר לו בן בן ד' שנים אחר כך בא שמעון אחי הנפטר ולקח נכסי אחיו והבן של ד' שנים הנז' והוליכם לעיר אחרת ושמעון הנז' דהיינו דוד הנער היה מאורס עם בת יהודי אחד והלך לו לסחורתו בעיר אחרת והנכסים נשארו בבית חמיו אח"כ בא זקנו של הנער הנז' בנו של הנפטר אבי אמו ותבע בדין לחמיו של שמעון בפני הרב של אותה העיר שהיה רב ומומחה וחסיד ואמר לו לחמיו של שמעון שיתן לו נכסי נכדו בן בתו לפי שהוא היה אפוטרופוס על נכסי נכדו ואמר לו חמיו של שמעון איני נותנם לך לפי שחתני הניחם והפקיד' בידו ואמר לי שלא אתנם לשו' אדם עד שיבא הוא והרב הנז' הכריח לחמיו של שמעון ליתנם ונתנם על פי מה שכתוב בכתובה שנוהגים בעיר הנז' לכתוב בשם כל מה שמכנסת לבעלה שמושי ערסא ותכשיטין המשל הכניסה לו מטפחות כותבין שני מטפחות מרוקמות במשי גוון כך וכך ושמו אותם במאה לבנים הביאה עוד ב' טבעות משקלם כך וכך וסכומם מאתים לבנים ועל פי אותו הכתב והסכום קבל האפוטרופוס הנכסים. אחר כך בא שמעון אח הנפטר ונתרעם בפני הרב הנז' לומר מה הדין שדן שיתן חמיו אותם הנכסים לזקנו של הנער והיינו האפוטרופו' הנז' הרי אותם הנכסים הורישם הנפטר לאמו ואח"כ נפטרה האם והניחתם בירוש' לבנה זה שמעון ולעצמו הוא דורש ואין שום שטר צואה על זה לא שהוריש ראובן הנפטר לאמו ולא שאמו הורישה לשמעון אלא ששמעון זה טוען שנאמן במיגו ואיני יודע טיבו של מיגו בדבר שנתפרסמה מסיבת פיו לפי שמה שנזכר מעשה דלעיל וגופא דעובדא היכי הוה. עוד טוען שמעון לאפוטרופוס הנער שאחיו ראובן הנפטר צוה בשעת מותו שיתנו לאמו ג' אלפים לבנים וספרים שהיו בידו לפי שהמעות היה חייב לאמו והספרים היו של אמו ובאותה שעה לא נכתב שטר צואה אלא אח"כ וזה לשון נוסחה. בהיות שמרת פלונית הניח לה בנה מעות וספרים וכו' בפני עדים והיא יראה שמא ימותו העדים או ילכו להם לכן חלתה פני העדים שיבאו ויגידו לפני ב"ד מה שידעו. וזה נוסח העדות אנו עדים ח"מ =חתומים מטה= מעידים עדות אמת וקים ואין בדברינו שקר וכזב ואנו עתידים ליתן דין וחשבון אם אנו מעידים עדו' שקר וזה נוסח עיקר העדות אשר כתב הסופר אנו נכנסנו בבית פלו' כד קשיר ורמא בארצא וכו' וכאלה הטעיות הרבה ואלה המקבלי עדות הם עמו הארץ ואינם יודעים לא בדיני עדות ולא בשום דין ועתה שמעון תובע מהאפוטרופוסים אותם המעות והספרים שהניח אחיו לאמו מכח קבלת העדו' הנז' כיון דאיכא כמה רבוותא דסברי דמקבלין עדי צואה אפילו על יתומים קטנים. וכתב רבינו ירוחם ז"ל ומעשי' בכל יום שגובין בשטר צואה אפילו מיתומים קטנים. עוד חזר שמעון וטען כי הוא מעיקרא תפס אותם הנכסים שהיו ביד חמיו לפי שראה שזה מחלוקת פוסקים הוא אי עדי צואה גובין בהם. וכבר כתב בעל הטור ח"מ סימן ק"ז זה לשונו לפיכך אם תפס משלהם אפילו אחר מות אביהם וכו' עכ"ל וכשם דמהניא תפיסה באותו נדון גם בנדון דידן מהני עתה יורו המורים באמת ובתמים אם יש לחוש לטענות שמעון להחזיר לו הנכסים או לא.
תשובה תחלת כל דבר אמרתי להתנצל ולהסיר מעלי עון אשר חטא פן יחשדוני בפושע ועושה דבר שלא כהוגן בהטפל בהוראת דבר אשר כבר הורו גאוני עולם ראשי אלפי ישראל אשר משרת ההוראה על שכמם ואנכי תולעת ולא איש אנה אני בא בדבר שפתי אך למחסור. אך אמנם שבתי וראיתי היותי מוכרח במעשי כי הגיעוני דברי רבי ומורי הרב המובהק כמוהר"ר יוסף פורמון נר"ו בהוראת זאת השאל' וניצוצי השפעת חכמתו הם הרהיבוני הביאוני עד הלום כאשר מנעורי נפשו אותה להשפיע עלי חן וכבוד כאב את בן ירצה ולמעשה ידיו יכסוף היא שעמדה על מעשי ועל פועל ידי להיותי נזקק לתשובת שאל' זאת כי ראיתי את דעתו הרחבה מני ים להיכן נוטה ונתן לי מקום להתגדל ולהיות נמנה עמו ונתקיים מה שאמר רב בסנהדרין שונה אדם לתלמידו ודן עמו לכן ראיתי לכתוב הנראה לע"ד כנושא ונותן בדבר הלכה כדי להתלמד לא כדי שיעשה מעשה על פי כי דעתי הקצרה אינה מכרעת ומכרחת ואומר דיראה לעניות דעתי דאין לשמעון אחי הנפטר שום זכות בנכסי היתום בן אחיו כיון דאיכא פלוגתא דרבוותא אי מקבלין עדי צואה ביתומים קטנים אי לא כמבואר בספרי הפוסקים והלכה רווחת בישראל היכא דאיכא פלוגתא דרבוותא לא מפקינן ממונא מספק ואוקי ממונא אחזקתיה כמו שכתב הרא"ש ז"ל שקיבל מפי רבינו מאיר ז"ל ולמדוהו מההיא דאמר בחזקת הבתים הלכתא כוותיה דרבה בארעא וכוותיה דרב יוסף בזוזי וכו' והיינו אפי' בגדולים כ"ש ביתומים קטנים שיש לב"ד להפך בזכותם דב"ד הוא אביהם של יתומים ובדרך הזאת דרכו לפסוק כל גדולי המורים אשר שמענו שמעם דבכל מידי דאיכא פלוגתא דרבוותא שיכול המוחזק לומר קים לי כהני רבוותא אפילו נגד הרוב משום דקי"ל כשמואל שאין הולכין בממון אחר הרוב ואין לנו להכריח בסברת הפוסקים הקדומים ולעמוד עליהם לראות על מי ראוי לסמוך יותר ואעפ"י שיאמרו החולקים שמעשים בכל יום שנוהגים לעשות הפך סברת שכנגדם על דרך שכתב רבינו ירוחם ז"ל בנ"ד כמו שבא בשאלה. והנה בענין המחייב עצמו לחברו בדבר שאין לו קצבה לפי שכתב הרמב"ם ז"ל בשם רבותיו דאינו משתעבד דייני ליה הכי כל דייני עלמ' לאוקומי ממונא ביד המוחזק דיכול המוחזק לומר קים לי כהרמב"ם ורבותיו אעפ"י שכל שאר גדולי המורים דחו סברתם אין גם א' שיסכים עמהם בדבר זה והריטב"א כתב בשם רבותיו שנהגו לעשות מעשה הפך דברי הרמב"ם לפי שהדבר מוכרח להם מכמה מקומות א"כ בנ"ד נמי יראה דמצי למימ' קים לי כהני רבוותא דסביר' להו דאין נזקקין אם לא יהיה במקומות שנהגו לפסוק על פי הרמב"ם ז"ל ואז ודאי נזקקין במקום שיש אפוטרופוס כמו שכתב בפי"ב מהלכות מלוה ולוה יעויין שם. אבל במקום שאירע המעשה הזה קים לי שלא נהגו כך אחר שהרב החסיד כמהר"ר משה חנן זלה"ה שהיה הדיין הראשון בדבר זה חייב את שמעון ודאי דהוה קים ליה במנהגי עירו שבהם נתגדל מנעוריו וגם עד זקנה ושיבה באופן שמכח הטענה הזאת אין לשמעון שום זכות. ומה שיש לעיין בדבר הזה שנראה לכאורה שיש זכות לשמעון במה שטען שהוא מעיקרא תפש אותם הנכסים שהיו ביד חמיו לפי שזה מחלוקת הפוסקים דעדי צואה גובין בהם וכבר כתב הטור /ח"מ/ סימן ק"י בההיא דאין נזקקין לנכסי קטנים אפילו לשטר שיש בו נאמנות אם תפס משלהם אפילו אחר מות אביהם וכו' וכשם דמהניא תפיסה באותו נדון הכי נמי מהניא בנ"ד. איברא דלכאורה ולפום ריהטא היה נראה דזוכה שמעון בתפיסתו דנרא' דעדיף טפי נדון דידן מההיא דשטר שכתב הטור ומצינן למילף מיניה מכ"ש וק"ו דהשתא ומה אי בההיא דשטר דאליבא דכ"ע אין נזקקין אפילו הכי אם תפס מהניא תפיסתו כ"ש בנ"ד דאיכא דבוותא /רבוותא/ טובא דסבירא להו דנזקקין דלהוי דינא דאם תפס מהני אם ברור לשמעון שהיה חייב אחיו לאמו.
גדולה מזו כתב הריב"ש ז"ל בתשובת שאלה שצ"ב וז"ל ואחרי שמתקנתן של גאונים ז"ל מטלטלי דיתמי משתעבדי לבעל חוב אין הפרש בין תפיסה דמחיים לתפיסה דאמר מיתה וכו' עד וא"כ בנ"ד שלפנינו בתחלת הודאת שלמה התופס אמ' שבידו כוס אחד שהפקיד בידו משה המת ושהוא תופסו מפני מלוה ישנה שהיה לו על יעקב אביו נאמן הוא במיגו ואין אנו צריכין להודאה בשעת מיתה ולא לשמתוהו ומת בשמתיה ולא לתוך זמן שזה לא נאמר אלא להוציאנו מידי חשש פרעון לפי שבמלוה על פה נטעון ליורשים טענת פרעון דהא המלוה את חברו בעדים אין צריך לפורעו בעדים אבל כאן כיון שהוא נאמן שחייב לו במיגו אין אנו צריכין עוד להנהו אנפי ע"כ. יראה מתוך התשובה הזאת דאחר תקנת הגאונים תפיסה לאחר מיתה מהניא אפילו לגבות חוב שאין בו לא עדים ולא שטר. אמנם יראה דאעג"ב דקושטא דמילתא הכי הוי היינו דוקא לגבות מיורשים גדולים משום דלא עדיפי להך מילתא מאבוהון וכיון דלגבי אבוהון אי תפס מיניה נאמן לומר אני תופס בחובי היכא דאיכא מיגו אעג"ב דאין למלוה עדים (אלא) [ולא] שטר שהיה חייב לו /תיבת לו כפולה במקור/ לו כלום אלא כיון דתפס והוה מצי למטען לקוחים הם בידי או החזרתים לך היכא דליכא עדים וראיה נאמן לומר אני תופסם במשכון חובי וחשיב האי מיגו כעדי' דמסתמא אנן סהדי דקושטא קאמר הכי נמי לגבי היורשים כשהם גדולים מהני האי מיגו לתפוס כיון דכיון דאילו הביא עדים שהיה חייב לו אביהם ושלא נפרע ממנו מקבלין ב"ד עדותם וגובין מהם א"כ השתא נמי דתפס חשיב כאילו הביא עדים כיון דאנן סהדי דקושטא קאמר.
אמנם לגבי יתומים קטנים יראה דלא מהני תפיסה דלאחר מיתה אפילו ליכא עדים וראיה דמילתא דפשיטא הוא דאעג"ב דמיגו הוי מדאורייתא לא מהני טפי מעדים אלא אדרבא גריע דהם היכא שטוען על דבר שבידו ואומר אתה חייב לי כך וכך דאמרינן דנאמן היכא דליכא עדים וראיה דאיכא מיגו דאי בעי אמר וכו' א"ה צריך לישבע או בנקיטת חפץ או בשבועת היסת למר כדאית ליה ולמר כדאית ליה ואלו היה מביא עדים שהיה חייב לו היה נוטל שלא בשבועה א"כ נר' דגריע מיגו מעדים גם יש להוכיח זה מהא דקימא לן דמיגו במקום עדים לא אמרינן דיראה דלא אלים נאמנות דמיגו כנגד עדים ויש הוכחות רבות לברר מתוכם דגריע מיגו מעדים אין צורך להאריך בהם. א"כ גבי יתומים קטנים דקי"ל דאין מקבלין שום עדות עליהם מטעם דאין מקבלין עדות שלא בפני בעל דין וקטן כשלא בפניו דמי א"כ כשתפס לאחר מות אביהם אע"ג דאיכא מיגו כיון דמיגו לא אלים מעדים ובעדים לא הוה מצינן לחיובינהו א"כ איך אפשר לומר שיועיל מיגו כנגדם ואם נפשך לומר דאלים מיגו לחייב היתומים אפי' בדבר שאם היו באים בפני ב"ד בעדים גמורי' לא היו ב"ד נזקקין לנכסיהם א"כ לדינא דגמר' היכי אמרי' גבי ההיא מלוגא דשטרי אי אית לך סהדי דתבעינהו מינך מחיים וכו' ואי לא הוי תפיסה דלאחר מיתה דלאו כלום היא, אפילו אם היה טוען הנפקד תפסתים לאחר מיתה למשכון בשביל חוב שיש לי על המפקיד ואיכא מיגו דין הוא שיהיה נאמן אלא מאי אית לך למי' דכיון דמדינא מטלטלי דיתמי לא משתעבדי והוא הודה שתפסם לאחר מיתה הרי הודה שאין לו זכות בהן א"כ השתא נמי אחר תקנת הגאונים לגבי יתומים קטנים כיון דמדינא אין נזקקין לנכסיהם בדבר שלא נתקבל העדות בחיי אביהם דאין מקבלין עדות עליהם א"כ כיון שהודה זה שתפס לאחר מיתה ומיגו דידיה לא אלים מעדות עדים גמורים אי מחייבינן להו ואמרינן מהני תפיסה הוה ליה כאילו מקבלים עדות עליהם ונמצא שאנו מחייבין את היתומים מטעם מיגו במידי דמדינא לא מחייבינן ודבר זה קיימתיו מסברתי ואח"כ בחפשי בספרי הפוסקים מצאתי ראיתי בחידושי בתרא להרמב"ן ז"ל שכתב כן גבי ההיא עובדא דרבא בר שרשום וז"ל ותמהני למה ליה לרבה בר שרשום למעבד הכי בששלמו ימי המשכנתא ליתי לבי דינא ולימא ליה למלתא כצורתא ויתבע את היתומים בחובו קודם שיחזירנה לידם ונאמן עד כדי דמי הקרקע מגו דאי בעי אמ' זבינתא כדינא דעיזי דלקמן ודההוא גברא דחבל סכינא דאשכבתא דלא בעיא אשתבועי כיון דאיכא מיגו ונראה משום דיתומים קטנים נינהו וכי אמר משכנתא הוו גבאי ושלימא ימי משכנתי מפקינן מיניה ולא מזדקקינן לפרוע חובו עד שיגדל ולכשיגדלו ליכא מיגו ולא מהימן ההיא שעתא במיגו דמה שאמר כשהם קטנים לקוחה היא בידי דהאידנא לא מצי למימר הכי ואינו נאמן במה שהוא אומר עכשיו זוזי יתירי אית לי גבי אבוהון. ואם תאמר הרי כשבא לב"ד כשהם קטנים אמר דזוזי יתירי אית לי גבי אבוהון וההיא שעתא איכא מיגו נהי דאיכא מיגו כיון שהם קטנים אין נזקקין לטענותיו לא יהא אלא שיביא עדים כלום מקבלין אותם שלא בפני בעל דין עכ"ל הרי לך בהדיא דסבירא ליה להרמב"ן ז"ל דלא מהני מיגו דתפיסה לגבות מיתומים קטנים. איברא דלכאורה יראה שהרב ן' מיגאש ז"ל חולק על זאת הסברא כמו שכתב שם הרמב"ן משמו וז"ל ונראה מדברי הר"ר יהוסף הלוי ז"ל שמפר' לה בדרך אחרת שרבה בר שרשום מודה היה ליתומי' שהקרקע שלהם וכבר שלמו ימי המשכונא אלא כך אמר אם אחזור להם הקרקע ואתבע אותם לגבות בין מזו בין משאר נכסים כדין ב"ח בעינא אשתבועי לפיכך לא אתבע אותם אלא אחזיק בקרקע והם אינם יכולים להוציא מידי שאני נאמן בדין מיגו ואעפ"י שהם קטנים כיון שאין אנו נזקקין למכור כלום מנכסיהם ולא מוציאין מידם ואני נאמן לומר עליו ואינם יכולי' להוציא ממנו עד כאן.
ואומר דמאי דקאמר הרב ן' מיגאש דמהני מיגו דתפיס' היינו כשיש לו שטר שהיה חייב לו אביהם דהא גבי ההיא עובדא דרבה בר שרשום קא מיירי אבל במלוה על פה לא מהני מיגו דתפיסה לגבות מיתומים קטנים. ומה שכתב הטור ג"כ לפיכך אם תפס וכו' היינו בשטר דוקא וטעמ' דמלתא דאע"ג דמדינא אין נזקקין לנכסיהם אפי' לשטר שיש בו נאמנות היינו משום דחיישינן שמא התפיס אביהם למלוה צררי וכמו שכתב הטור בסימן הנז' אמנם אם באו עדים והעידו שהודה אביהם בחוב זה השטר סמוך למיתתו מקבלין עדותם ונזקקים לנכסיהם וכמו שכתב בסימן ק"ח ז"ל ואם המלוה מוציא על היתומים שטר חוב מקויים אם הם קטנים אין גובין מהם אם לא באחד מאלו הדרכים ואחד מהדרכים הוא שהודה אביהם לפני מותו ואין לומר דמאי דקאמר דגובין בשטר מקויים באחד מאלו הדרכים היינו שנתקבל העדות בחיי אביהם וכמו שכתב הוא למעלה בראש סי' זה גבי מלוה על פה דא"כ נמצא דאין חלוק בין מלוה בשטר למלוה על פה ויש סברא וטעם לחלק ביניהם כמו שאבאר בסמוך בס"ד א"כ בשטר שאם הודה אביהם סמוך למיתתו דמקבלין עדות עליהן דין הוא שאם אין עדים למלוה שהודה ותפס דמהני תפיסתו כיון דאית ליה מיגו ה"ל כאלו הביא עדים דמקבלים אותם מדינא אמנם בדבר שלא נתברר לנו שום דבר בחיוב אביהם של יתומים לטוען עליהם אפילו אם תפס ואיכא מיגו דין הוא דלא מהני תפיסתו אפילו שברור לו שחייב לו אביהם ומפלגינן בין מלתא דהוי ודאי בחיובא וספק בפרעון למידי דמספקא לן בחיוב מעיקרו ויש לזה דמות ראיה להוכיח ממנה איך יש לחלק בין בריא בחיובא וספק בפרעון לספק בחיוב מעיקרו ואע"ג דלא שייכא כל כך לנ"ד הבאתיה לסמך בעלמא והראיה היא מהא דמייתי תלמודא במקומות הרבה ועקרו בכתובות פ"ק מנה לי בידך והלה אומר איני יודע רב נחמן ורב יוחנן אמר פטור וקיימא לן כותייהו וכתבו התוספות והלה אומר איני יודע פירוש איני יודע אם הלויתני מעולם אבל הלויתני ואיני יודע אם פרעתיך תנן בהדיא בהגוזל בתרא דחייב לשלם הא קמן דאיכא לפלוגי בין בריא בחיובא לספק בפרעון למסופק בחיוב מעיקרא.
ומי שיבין וידקדק היטב בלשון הטור יראה שכיון לחלק החלוק שחלקנו וז"ל וטעמא דאין נפרעין מן הקטנים משום דחיישינן שמא התפיס אביהם למלו' צררי לפיכך אם תפס משלהם וכו' דנר' לדקדק מאי לפיכך דקאמר דלכאור' יראה דתיבת לפיכך היא מיותרת והכי ה"ל למימר ואם תפס וכו' כנר' שיש קשר לזה הדין עם מה שכתב וטעמ' דחיישינן וכו' ונראה דכונת הטור היא דלא תיסק אדעתין לומר דטעמא דאין נזקקין לשטר שיש בו נאמנות הוי משום דחיישינן שמא מזוייף הוא ומעולם לא נתחייב אביהם חוב זה ובשטר שלא נתקיים בחיי אביהם קא מיירי ואחר מיתתו אין מקיימין אותו דאע"ג דאיפסיקא הלכתא מקיימין את השטר שלא בפני בעל דין כבר כתב הרא"ש כלל פ"ה סימן ז' בתשובת שאלה והביאה הטור /ח"מ/ בסימן ק"י הנז' וז"ל ששאלת יורש שנתן נכסי מוריש לקטן וכו' עד שאין מקיימין שלא בפני /בעל/ דין וכו' ואי הוי האי טעמא דאין נזקקין א"כ אפי' אם תפס מפקינן מיניה כיון דמספקא לן בעיקר חיובא כיון שאנו חוששין שמא השטר מזויף לא מהני תפיסתו אפילו דקים ליה שחייב לו משום הכי קאמר וטעמא דאין נפרעים משום דחיישינן שמא התפיס וכו' דליכא למיחש למזוייף בין נתקיים השט' בחיי אביהם בין לא נתקיים כיון שיכולים עתה לקיימו כדאיפסיקא הלכתא מקיימין את השטר שלא בפני בעל דין ודלא כהרא"ש ז"ל או אפשר שיש לחלק מההיא דהרא"ש וכמו שנתחבטו המפרשים קדמוני' ואחרונים לישב דבריו דלא תקשי להו מהך דאפסיקא הלכתא מקיימים את השטר שלא בפני בעל דין. גם כפי מה שדקדק הרב הגדול מהרר"י ן' לב נר"ו בדברי הרא"ש כלל הנז' יראה דסבירא ליה דמקיימין את השטר שלא בפני בעל דין א"כ ע"כ צריכין אנו לחלק וכיון דבשטר מקוים שקלינן וטרינן מהשתא ליכא למיחש כי אם לפרעון ומשום הכי קאמר לפיכך אם תפס וכו'. ואע"ג דאיכא לפרושי דברי הטור באנפא אחרינא והוא דלא נימא דטעמא דאין נזקקין הוי משום דפריעת בעל חוב מצוה ויתמי לאו בני מעבד מצוה נינהו ולהאי טעמא אפי' אם תפס מפקינן מיניה דהוי כגוזל כיון דלא נתחייבו לו נכסי היתומים אלא טעמא דמלתא משום דחיישינן לצררי וא"כ אם תפס מהני תפיסתו וכמו שכתבו התוספות גבי ההיא עובדא דרבה בר שרשום עכ"ז יראה לע"ד שכיון ג"כ לחלק החלוק שחלקנו כי קרוב הוא אצל הדעת ומדברי הר"ן ז"ל יראה שמחלק זה החלוק שכתב דבמלוה על פה אפילו יש עדים שחייב מודה אין נזקקין לנכסי קטני' ומוקי כל הני גווני דנזקקין בשטר ולכאורה יש לתמוה בדבריו מה שתמה הרב הגדול כמוהר"ר מאיר מפאדואה זצ"ל דאיך יתרץ ההוא דחייב מודה איך אנו יודעים שהודה אם אין מקבלין עדי הודאה כי אף אם שטר הוא דילמא צררי אתפיס ולדידיה אי אפשר לפרש כמו שפירש הראב"ד ז"ל במוסר דבריו לב"ד או כתב בכתב ידו הנכר דא"כ אין הפרש למלוה בשטר למלוה על פה ובזה החלוק שכתבתי נראה לי דמתרצה האי תמיהא כי מאי דקאמר הר"ן ז"ל דמלוה על פה אין גובין מהקטנים אפילו בחייב מודה על ידי עדים אלא אם יש שטר על החוב היינו משום דהשתא דבריא לן דחייב מהוכחת השטר ולא נשאר רק חששת צררי להך מילתא דין הוא שתועיל עדות העדים שהעידו שהודה סמוך למיתתו ומקבלין אותם דרגלים לדבר דקושטא קא מסהדי כיון שהשטר קים ביד המלוה כדאמרינן בעלמא שאינו נאמן הלוה לומר על שטר שהוא קים ביד המלוה פרוע הוא מטעם שטרא בידי מאי בעי ולהך מילתא מקבלין אפילו שלא בפני בעל דין דהיינו יתומים קטנים דחשיב שלא בפניו אבל כי ליכא אלא סהדי גרידי על פה שמעידים שהודה סמוך למיתתו שחייב לו אין נזקקין כיון דאיכא לספוקי בעקר החיוב א"כ זכינו לדין מכל מה שכתבנו דאפילו אליבא דהני רבוותא דסבירא להו דמהני מגו דתפיסה דיתומים קטנים לא הוי אלא דוקא למלוה בשטר אבל למלוה על פה כל אפין שוין דלא מהני מגו דתפיסה ויראה לע"ד דלהרמב"ן דסבירא ליה דאפילו בשטר לא מהני מיגו דתפיסה דהא גבי עובדא דרבה בר שרשום כתב מה שכתב וההיא עובדא בדהוה ליה שטר לרבה בר שרשום על הנהו זוזי יתירי כדמוכח שם היינו משום דסבירא ליה דאפי' בשטר בעינן שנתקבל העדות בחיי אביהן שהודה שלא פרע אותו השטר או מסר דבריו לב"ד אבל אחר מיתתו אין מקבלין דלא שאני ליה מחששת פרעון לחששת עקר חיובא כמו שחלקתי לאינך רבוותא דלדידיה בכל גוונא אין מקבלין אם כן אם תפס לא מהני תפיסתו אע"ג דאיכא מיגו כמו שכתב הוא ז"ל דלא יהא אלא עדים הא קימא לן אין מקבלין ועתה נחזור לנדון דידן ונאמר שאפילו אם היתה תפיסת שמעון אחי הנפטר הנז' תפיסה מעליא רצוני דליכא עדים וראיה דהשתא אית ליה טענת מגו א"ה לא מהניא תפיסתו כמו שכתבתי כ"ש כי כפי מה שבא בשאלה בתפיסתו איכא עדים וראיה דבכי האי גוונא בשום דוכת' לא חשיבא תפיסה ונוסף על זה כי כפי הנראה מתוך השאלה זה האיש שמעון אינו טוען בבירור שהוא יודע שאחיו חייב לאמו א"כ יראה דתפיסתו גרועה מלבד כל מה שכתבתי מטעםדאית בהך תפיסה תרתי לגריעותא תפיסה לאחר שנולד הספק וטוען שמא דהיינו שטוען קים לי כהני רבוותא דסבירא להו דנזקקין דחשיב שמא והדבר ברור למי שיראה דעות הפוסקים בדיני תפיסה לאחר שנולד הספק ולבורחי מהאריכות לא ראיתי לכתוב דעות הפוסקי' בהך מילת' דתפיס' לאחר שנולד הספק אשר מכללם יתבאר באר היטב דמידי דהוי פלוגתא דרבוותא אי תפס לאחר שנולד הספק לא מהני מידי משום דהוי כטוען שמא אחר שנולד הספק ואיכ' תרתי לגריעות' דכל אפין שוין דלא מהני תפיסתה איברא דלסברת הרי"ף וה"ר שמואל בר ברוך דס"ל דאפי' היכא דאיכ' תרתי לריעותא תפיסה לאחר שנולד הספק וטוען שמא אין מוציאין מיד התופס ולדידהו היכא דאיכא פלוגתא דרבוותא מצי התופס למטען קים לי כהני רבוותא אפי' תפס לאחר שנולד הספק מכל מקום לא מהני תפיסתו מהטעמים שכתבתי למעלה כללא דמלתא בהא סליקנא ובהא נחתינא ואמינא שחזרתי על כל צדדים וצדי צדדים להפך בזכות שמעון ולא מצאתי באופן שמה שהכריחו הרב החסיד זלה"ה להחזיר נכסי היתום ליד האפוטרופוס בצדק כל אמרי פיו ואין להרהר אחר בית דינו הצדק. הנלענ"ד כתבתי וחתמתי שמי הצעיר שלמה הכהן.
@שו"ת מהרש"ך חלק א סימן ו
מעשה שהיה כך היה שראובן היה עני חוזר על הפתחי' והניח את אשתו שילדה בת וילך לו למצרים ואם הילדה בראותה שאין לה כח לקיים את הילדה היתה צועקת במרירות נפשה והאלקים אנה לידה איש א' שמתו כל בניו ובנותיו ונתנה את הילדה לאיש ההוא והאיש ואשתו קבלו עליהם לגדל את הנערה ולהשיאה ומכל זה לא ידע אבי הנערה דבר ואחר שנתגדלה ותהי כבת ז' שנים בא האב לקושטאנדינה ויכר בתו ביד מי היתה ויבקר אותם על הטובה אשר גמלו עם בתו ושהיו מתקנים נדונייתה וחזר האב ללכת למצרים וכולי עלמא ידעי שהאב הניח את בתו בידם כדי שהם ישיאו אותה כפי רצונם למי שיזדמן אלא שאין עדים בדבר שהוא עשאם שלוחים ואחר שהלך האב למצרים בקשו האיש ואשתו בחור שנזדמן על פי רצונם ועשו שטר שידוכי' ביניהם ויקדשוה לו ויהי כי ארכו הימים נתקוטטו וישליכו אותו החוצה מן הבית כי היה זמן רב שהכניסו את החתן בביתם וילמדו את הילדה למאן ונתקבצו ג' חכמים ומיאנה בפניהם והתירוה להנשא ועתה שאל השואל דאיך תצא בלא גט כיון שהיה שהות זמן שאפשר ששמע האב בקידושי בתו והבחור צועק כי היתה ארוסתו ואיך התירוה ממנו בלא גט.
תשובה איברא דשמעתא בעיא צלותא כיומא דאסתנא ואני לבי בל עמי מרוב טרדת חרדת היגונות החונות עולות ומשתרגות על צוארי הכשילו כחי מבית ומחוץ האמנם לאחות אהבת השואל התאפקתי והתאמצתי כחי כפי אשר תשיג חולשת עיוני וקודם שאגיד לשואל דעתי וסברתי לענין הדין ראיתי לברר וללבן חלוקים ודיוקים דשייכי לדין זה. וזה החלי לעשות.
גרסינן בקידושין פרק האיש מקדש אתמר קטנה שנתקדשה שלא לדעת אביה אמר שמואל צריכה גט וצריכה מיאון וכו' עד אפכוה ושדרוה לקמיה דרב אמר להו האלקים צריכה גט וצריכה מיאון וחס ליה לזרעיה דאבא בר אבא דנימא הכי וטעמא מאי אמר רב אחא בריה דרב איקא צריכה גט שמא נתרצה האב בקידושיה וצריכה מיאון שמא לא נתרצה האב בקידושיה ויאמרו אין קידושין תופסין באחותה אמר רב נחמן והוא ששידכו עולא אמר אפילו מיאון אינה צריכה ומתמה תלמודא אע"ג דשידכו ומשני מאן דמתני הא לא מתני הא ובתר הכי מייתי תלמודא ההוא עובדא דהנהו בי תרי דהוו קא שתו חמרא תותי ציפי דבבל שקל חד מינייהו כסא דחמרא וכו' עד אמר רבינא אפילו למ"ד חיישינן שמא נתרצה האב שמא נתרצה הבן לא אמרינן וכו' עד אמר ליה רבה בר שימי בפירוש /אמר/ מר לא סבר להא דרב ושמואל.
ופסקו כל הפוסקים דהלכתא כרבינא דלא חיישינן בסתמא שמא נתרצה האב ונדחו דברי רב ושמואל. ופירושא דהאי פסקא איכא פלוגתא דרבוותא דהרי"ף ז"ל כתב וז"ל ומדאשכחן רבינא דהוא בתראה לא סבר ליה להא דרב ושמואל שמעינן מינה דלית הלכתא כרב ושמואל וכלהו רבוותא הכי פסקו וכו' עד ודחו להא דרב ושמואל בין קטנה בין נערה דהיכא דקדישא קטנה או נערה נפשה בלא דעתה דאבוה דלא הוו קידושיה קידושין בין נתרצה האב בין לא נתרצה האב. נר' מדבריו דקטנה שנתקדשה שלא מדעת אביה אפילו ידעינן דנתרצה לבסוף לא הוו קידושיה קדושין.
ועוד נסתפק הר"ן בדברי הרי"ף וכתב גבי קטנה שנתקדשה שלא לדעת אביה אמר רב בין היא בין אביה יכולין לעכב וכו' וז"ל אבל הרב אלפאסי כתב למעלה דלא הוו קדושיה קדושין בין נתרצה בין לא נתרצה ודבריו סתומים שאפשר שהוא רוצה לומר שאעפ"י שנתרצה בסוף או אפי' ידוע לנו שנתרצה מתחילה אינה מקודשת והאריך הר"ן ז"ל לבאר ולפרש דברי הרי"ף ז"ל יעויי"ש. וכלהו רבוותא אחריני פסקו דאי ברירא לן דנתרצה אפילו בסוף דהויא מקודשת גמורה אך אמנם בסתמא לא חיישינן שמא נתרצה אמנם כשנתרצה לבסוף מהני ההוא ריצוי וחיילי קדושין אפי' למפרע ונפקא מינה היכא שנתעכלו מעות הקידושין בין קבלתה לשמיעת אביה וריצויו אפ"ה הויא מקודשת כיון דחלו קידושיה למפרע.
וראיתי לבעל הטור ז"ל שכתב בטור א"ה סימן ל"ז בשם הרמ"ה וז"ל כתב הרמ"ה דוקא סתם דלא ידעינן אם נתרצה אם לא כגון ששמע ושתק אבל אם נתברר שנתרצה כששמע הוו קידושין משעת שמיעה אפילו אם לא שדך ואפילו אם נתרצה מיד כששמע אלא שתק ולא מיחה ואח"כ נתרצה הוכיח סופו על תחילתו והוו קידושין משעת שמיעה אפילו נתעכלו המעות קודם שמיעה.
ובלי ספק זה הלשון של הרמ"ה מרפס איגרי דהיכי אפשר לומר דלא חיילי הקידושין אלא משעת שמיעה ואפילו שנתעכלו קודם לכן דבשלמא אי חיילי הקדושין למפרע משעת קבלה תינח דאע"פ שנתעכלו המעות של קדושין בין קבלה לשמיעה אין בכך כלום אמנם אם הקדושין אינם חלים אלא משעת שמיעה ואילך וההיא שעתא כיון שנתעכלו המעות קודם שמיעה במה תתקדש וכדאמרינן גבי משיכה דאי אמר משוך פרה זו לקנותה לאחר שלשי' כל שלא אמר מעכשו לא קנה משום דההיא שעתא כבר כלתה משיכתו דהדר סודרא למאריה.
ואיברא דדברי הרמ"ה אם הם כפשוטם כפי שכתובים בטור בלי ספק קשים הם להולמם עד מאד אם לא שנראה לי שטעות נפל בספרים וצריך למחוק מה שכתוב משעת שמיעה וצריך לכתוב הדברים בזה האופן והוו קדושין אפילו אם נתאכלו קודם שמיעה ולמחוק משעת שמיעה.
ואחרי כותבי זה מצאתי להריב"ש סימן תע"ט שהביא דברי הרמ"ה וז"ל כל שידענו שנתרצה בשעת שמיעה הוו קדושין אפי' בלא שידך ואפי' לא נתרצה מיד כששמע ולא מיחה ואח"כ נתרצה הוכיח סופו על תחלתו והוו קדושין אלא שאם מיחה בפירוש אז לא הוו קדושין אפי' נתרצה אח"כ וכו' הרי לן דס"ל להרמ"ה כסברת הרא"ש ז"ל ואידך רבוותא דכל שידענו שנתרצה חיילי הקדושין למפרע משעת קבלתם.
והואיל ואתא לידן הך מילתא ראיתי לכתוב עוד מה שכתב הטור כאן בסמוך דשייך נמי לנ"ד וז"ל וקטנה שקדשה עצמה למי שגילה האב דעתו שהיה חפץ לקדשה חיישינן שמא נתרצה והוו קדושין כל זמן שלא שדכה עם אחר וטרח לחזור לקדשה לשני וראיתי להרב הגדול מהר"י קארו ז"ל שכתב כאן דברים קשין כגידין בעיני להולמם וז"ל ומה שאמר וקטנה שקדשה עצמה נראה שגם זה מדברי הרמ"ה ומלתא דסברא היא אלא שמה שכתב בסוף לשונו וטרח לחזור לקדשה לשני אינו נוח לי ע"כ. ותמיהא לי טובא כי מאי הכריחו לרב ז"ל שזה ג"כ דברי הרמ"ה דהך מלתא הוי באנפי נפשה ולמה לא יהיה לשון בעל הטור עצמו. גם מה שכתב ומלתא דסברא היא דמשמע דדין זה לא הוזכר בגמרא נוראות נפלאתי הפלא ופלא דדין זה שכתב הטור היינו ההוא עובדא דההוא דאמר לקריבי והיא אמרה לקריבה כפתיה אמר לה תהוי לקריבה וכו' גם מה שכתב הרב שאינו נוח לו מה שאמר וטרח לחזור לשדכה לשני לא ידעתי למה אינו נוח לו דהא דין זה הוא כסברתיה דרבא דאמר על ההיא עובדא רבא אמר חזקה אינו טורח אדם בסעודה ומפסידה וקאמר בגמ' מאי בינייהו איכא בינייהו דלא טרח משמע בהדיא דאליבא דרבא כל שגילה דעתו מעיקרא שרצונו היתה לקדשה לאותו שקבלה הקטנה הקדושין ממנו אם לא טרח לקדשה לשני הויא מקודשת באופן שדברי הרב ז"ל צ"ע.
ועתה אבוא לדקדק בדברי הטור עצמו דהיאך כתב דקטנה שקדשה עצמה למי שגילה האב דעתו שהיה חפץ לקדשה דחיישינן שמא נתרצה והוו קדושין כל זמן שלא שידכה עם אחר דהא כיון דפסק לעיל כרבינא דס"ל דאפילו בשידך לא חיישינן שמא נתרצה אין לך גלוי דעתו יותר משידך ואפ"ה כל שנתקדשה שלא מדעת אביה לא חיישינן שמא נתרצה האב ואפילו שדך האב לזה המקדש עצמו א"כ כ"ש בההוא עובדא דאפליגו בה אביי ורבא דהיינו האי דינא דכתב הטור. גם בדברי הרי"ף ז"ל קשיא לי במ"ש דהך עובדא לא שייכא בדרב ושמואל אלא הכי קאמרי לא חיישינן שמא נתרצה האב ושדר לקדשה בחשאי ואתמהה טובא דמאי זה טעם היה מקום לחוש בהאי עובדא לדילמא שדר איהו בחשאי לקדשה אי לאו מטעמא דאביי ורבא אלא משום דגילה דעתו במאי דקאמר מעיקרא לקריביה וא"כ כל ששדך נמי אין לך גלוי דעת גדול מזה ונימא דחיישינן לשמא נתרצה האב מתחל' אם כן שייכא שפיר ההיא פלוגת' דאביי ורבא בפלוגתא דרב ושמואל ולא נעלם ממני מאי דאפשר לתרץ בזה בדוחק. ותו קשיא לי בדברי הרי"ף במ"ש לעיל וז"ל ואיכא מאן דחש להא דרב ושמואל משום דחזא לאביי ורבא דשקלי וטרו אליבייהו דלא ימנע או ס"ל להאי דחש לסברת רב ושמואל דהלכה כבתראי אי לא אי ס"ל דהלכה כבתראי א"כ מאי נפקא לן דהך שקלא וטרייא דאביי ורבא שייכא אליבא דרב ושמואל כיון דרבינא דהוא בתראה מאריה דתלמודא ס"ל דלא כותייהו הכי נקטינן ואי לא ס"ל דהלכה כבתראי א"כ מה צורך להעמיד דברי רב ושמואל משום דאביי ורבא שייכי אליבייהו דאטו רבותא הוא למחשב גברי עלייהו דרב ושמואל דידעינן דכמה וכמה רב גוברייהו. כל זה ראיתי לדקדק בדברי הרי"ף והטור ז"ל.
ומעתה נחזור לענייננו ואומר דכפי מה שנר' מדבר הרי"ף והרא"ש והרשב"א והטור והריב"ש ז"ל וכלהו רבוותא ס"ל דבסתמא לא חיישינן שמא נתרצה האב לא שנא אם הוא בעיר לא שנא אם אינו בעיר אמנם אם ידענו שנתרצה בפי' אליבא דכלהו רבוותא זולתי הרי"ף ס"ל דהוו קדושיה קדושין למפרע והיינו שלא מיחתה הבת אחר קבלת קדושיה קודם שמיעה וריצוי אביה כל שמחתה בין קבלה לשמיעה אעפ"י שנתרצה אח"כ האב הריצוי ההוא לא חשיב כלום. וכפי הנראה מדברי התוספות במה שכתבו גבי הא דאמר רב לקמן בשמעתין קטנה שנתקדש' שלא לדעת אביה בין היא בין אביה יכולין לעכב אפי' נתרצה האב כל שמיחתה נתבטל הריצוי וז"ל שם ולא מבעיא אם לא נתרצה האב שיכולה היא לעכב אלא אפילו נתרצה האב יכול' עלכב וא"ת מה יועיל שמעכב אחרי שיתרצה האב הא בידו לקדשה בעל כרחה וי"ל היינו דוק' בתחלת הקדושי' אבל היכא דנתקדש' שלא לדעת אביה ואח"כ נתרצה האב ועתה רוצה לומר דמקודשת מטעם דזכות הוא לה אמרינן כיון דבתו מעכבת דחוב הוא לה ולא היה מתרצה אם היה יודע דמעכבה ובלי ספק דברי התוספו' צריכין לי עיון דהא רב גופיה קאמ' לעיל דקטנה שנתקדשה שלא לדעת אביה צריכה גט משום דחיישינן שמא נתרצה האב ואם איתא דאעפ"י שנתרצה האב כל שמיחתה היא אח"כ אעפ"י שנתרצה האב מתחלה אין בכך כלום אם כן למה צריכה גט נהי דנתרצה האב תעכב היא ותמחה בקדושיה וממילא פקע ריצוי האב. ומכל מה שכתבנו נתברר דכלהו רבוותא ס"ל דבסתמא לא חיישינן שנתרצה האב לא שנא איתיה בעיר לא שנא ליתיה בעיר.
איברא דבמרדכי כתוב בשם ר"ת דפי' דהא דעולא מיירי כגון דאיתיה לאב דאי ליתיה לאב היאך יתיר עולא ספק אשת איש שמא יתרצה האב והוו להו קדושין למפרע וכו' והעלה מדברי ר"ת דעולא ורבינא לא פליגי עלייהו דרב ושמואל אלא היכא דאיתיה בעיר אבל היכא דליתיה בעיר לא.
ומילתא אגב אורחיה אמינא דמה שכתב במרדכי וז"ל ומ"מ מרבנו תם נלמוד אליבא דעולא בשאין אביה בעיר בעינן גט או מיאון ואליבא דרב ושמואל בעיא תרוייהו ואפילו בעיר יראה לי דטעות נפל בספרים במה שכתוב דכשאין אביה בעיר בעינן גט או מיאון וצריך להגיה כך כשאין אביה בעיר אליבא דעולא בעינן גט ומיאון ואליבא דרב ושמואל בעינן תרוייהו אפי' בעיר. ואין לדקדק ולומר דאי קאמר דלעולא בעי גט ומיאון א"כ מה צורך לומר ואליבא דשמואל בעיא תרוייהו כיון שכבר כתוב כן אליבא דעולא כי אין זה כל כך זרות בשום ספר כ"ש בלשון המרדכי כי על הרוב יש כאלו הגמגומים בלשונו. וכל זה כתבתי אחרי רואי שאין שום צד ליישב על נכון הגירס' הכתוב' בספר דבעינן גט או מיאון.
עוד ראיתי שדקדקו בזה הלשון של מרדכי במה שכתב אבל היכא שאין האב בעיר הלכה כרב ושמואל דכיון שר"ת פירש דעולא ורבינא לא פליגי עלייהו דרב ושמואל היכא דליתיה בעיר איך שייך לומר הלכה דלשון הלכה משמע מכלל דפליגי. ואפשר לומר דכיון דפשטא דמילתא משמע דפליגי עולא ורבינא עלייהו דרב ושמואל בכל גוונא בין איתיה לאב בעיר בין ליתיה בעיר ומשום דס"ל לר"ת דהיכא דליתיה לאב בעיר אית לן למיחש שמא יתרצה מכח סברא זו דוחק לומר דודאי לא פליגי עולא ורבינא עלייהו דרב ושמואל א"כ שפיר שייך לומר דהלכה כרב ושמואל דהנהו הוו מרי דשמעתתא בבירור טפי. וראיתי לדקדק בלשון זה של מרדכי שמה שכתב בסמוך ועל הקטנה דאשתאל עלה קדמנא דאזיל אבוה למדינת הים ושבק ביתיה ריקם אנן סהדי דניחא ליה במאי דאזדמינא ליה במלתא דלא איהו טרח ביה וכו' עד ופלוגתייהו דכלהו אמוראי היכא דליכא למיקם עלי' דמלתא וכו' עד דאתי לפי דרכנו תועיל קדושין אלו שלא תצא ממנו אם לא בגט ומיאון וכו' עד אבל בגברא תגרא דדייר בגו ביתיה ואינה נשאת לפי כבודו פשיטא לן דלא נתרצה האב ופלוגת' דכלהו אמוראי היכא דליכא למיקם עליה דמלתא ע"כ.
ויש לתמוה דכיון דלעיל פסק כפי מה שפירש ר"ת דלא פליגי עולא ורבינא אלא היכא דאיתיה בעיר אבל היכא דאין אביה בעיר בעינן גט ומיאון והיינו אפי' היכא דליכא למיקם עליה דמלתא דהא מילתיה דר"ת בפלוגתא דהנהו אמוראי שייכא והא קאמר המרדכי דפלוגתא דכולהו אמוראי היינו היכא דליכ' למיקם עליה דמלתא א"כ בההיא קטנה דאשתאל עלה כיון דאיכא למימר אנן סהדי דניחא מה חידוש הוא לומר שלא תצא אלא בגט ומיאון הא אפילו היכא דליכא למיקם עליה דהך מלתא הוי דינא נמי הכי. גם במ"ש דגברא תגרא דדאיר בגו ביתיה פשיטא לן דלא נתרצה האב ופלוגתייהו דכלהו אמוראי היכא דליכא למיקם עלה דמלתא אתמהא דהא אוקי הוא לעיל פלוגתייהו דעולא ורבינא עלייהו דרב ושמואל היכא שהאב בעיר והיינו תגרא דדאיר בגו ביתיה והיכי קאמר פשיטא לן דלא נתרצה. כל אלו הדקדוקים והתמיהות הוקשו אצלי ואמרתי לכותבם ולהעלותם על ספר אולי אזכה שיגיעו דברי אלה ליד מי שיסבירם ויבינם אצלי.
ועתה אבוא לכתוב בקצרה הנראה לע"ד בשאלתנו ואומר דכפי הנראה אין כאן מקום לחוש להצריך גט לקטנה הזאת דכיון דכל הנהו רבוותא שכתבנו ס"ל דבסתמא לא חיישינן שמא נתרצה האב ודאי דאליבייהו אין כאן בית מיחוש ואפילו מיאון אינה צריכ' וכל המיקל ואזיל כוותייהו לא הפסיד. ואפילו אם נרצה לחוש לסברת ר"ת שכתב המרדכי נראה דהיינו דוקא בשדך האב ואז חיישינן שמא נתרצה האב דאפי' רב ושמואל דסבירא להו דחיישינן שמא נתרצה לא הוי אלא בשדך כמו שמפורש בגמ' ובנ"ד כפי מה שכתוב בשאלה אין כאן שדוכי האב אבי הבת הקטנה למקדש הנז' וא"כ כל אפין שוין דאין לחוש כלל שמא נתרצה האב. ואם באנו לחוש למה שאמרו הבעל הבית ואשתו שאב הקטנה עשאם שליח לקבל קדושי בתו הא ודאי לאו מלתא היא כיון שלא עשאם בעדים דשליח קבלת קדושין כל אפין שוין דבעינן בעדים וכמו שכתב הרמב"ם ז"ל.
במה שכתבתי לעיל בההיא דהרמ"ה שכתב בקטנה שנתקדשה שלא לדעת אביה אם נתרצה האב הרי זו מקודשת משעת שמיעה אעפ"י שנתאכלו המעות והקשתי מה שהקשתי צריך לחלק ממאי דאמרינן בהאומ' לאשה הרי את מקודשת לי לאחר ל' בא אחר וקדשה מהו רב ושמואל דאמרי תרוייהו מקודשת ואעפ"י שנתאכלו המעות דשאני כשהאשה מתקדשת לדעתה דהיינו גדולה להיכא שהקדושין תלויים בדעת אביה וק"ל וכמו שכתבתי הדברים בבירור בפסק ששלחתי לשואל. נאום הצעיר שלמה הכהן.
@שו"ת מהרש"ך חלק א סימן ז
מעשה שהיה כך היה שמרדכי ן' יחיד תושב בילוגראדו יצא מסופיאה לאישקופיאה עם ב' תוגרמים הא' נקרא גאליק וילי והב' נקרא בויאגי' פירי ויש עדים שיצא עמהם מסופיאה לאישקופיאה ומהיום ההוא לא נודע ממנו מה היה. ועתה נתקבל עדות עליו זה נוסחו. במותב תלתא כחדא הוינא אנחנא בי דינא דחתימין תתא כדאתא קדמנא הר' יעקב יפה אשכנזי ואחרי האיום והגזום קם על רגליו והעיד בתורת עדות איך הוא בא מסופיא' לאישקופיא עם שיירה של תוגרמים וכאשר עברו על מקום א' נקרא דיוי באגרי אמר לו עבד א' מתוגר א' הנקרא גאליק וילי במקום הזה הרג בויאגי פירי ליהודי אחד ביאוקלי מבילוגראדו שיצ' עמו מסופיא' ללכת לאישקופי' ואמר העבד שאדוניו אמר לו כן וכל זה אמר העבד מסיח לפי תומו כל זה העיד הר' יעקב הנז' בת"ע =בתורת עדות=. עוד באותו פרק בא הר' יודה די אוילה והעיד בתורת עדות איך בבילוגראדו היו קוראים התורגמים /התוגרמים/ למרדכי ן' יחיד ביאוקלי מפני שהיו שערות שפמיו ארוכים ולפעמים היו קוראים אותו מינטיש ביאוקלי כל זה העיד בתורת עדות ולהיות זה אמת חתמנו פה שמותינו יום ו' י"ט לחדש שבט שנת השל"ג ליצירה והכל שריר וקיים. פלוני דיין פלוני דיין פלוני דיין.
עתה יורנו מורנו אם עדות זה ראוי להתיר אשת מרדכי ן' יחיד אשר היא יושבת במאסר העגון זה לה כמו חמש שנים.
תשובה יראה לע"ד שאשה זו מותרת לינשא ואין לפקפק בזה בשום צד בעולם דלמאי ניחוש לה אי משום דהוי עדות זה גוי מפי גוי כבר הסכימו כל העולם להתיר על פי סברת הרב בעת"ה ועוד כתב הרב הנז' דאעג"ב דלא ידעינן אם הגוי הראשון ספר מה שספר בדרך מל"ת =מסיח לפי תומו= או ע"י שאלה תלינן להקל ולומר שספר בדרך מל"ת א"כ אין לפקפק בנ"ד אלו הפקפוקים והגמגומים ואין צורך להאריך בזה ואי משום שלא הוזכר בעדות זה שם האיש דהיינו מרדכי א"ה אין להקפיד דירא' שמה שהעיד שנהרג יהודי ביאוקלי מבילוגראדו אלים וחשיב כאלו הזכיר שמו ושם עירו מכמה אנפי חדא דאפי' את"ל שמה שאמר יהודי ביאוקלי לא חשיב הזכרת שם א"ה כל שהדבר מוכיח שמעיד על זה האיש מרדכי ן' יחיד סגי בהכי להתיר את אשתו דאעפ"י שכתוב בתוספתא אין מעידים עד שמכירים שמו ושם עירו לא בא למעט אלא שאין סומכין על אומדן דעת של אמתלאות דהיינו כמו שכתב הרמב"ם ישראל שאמר מת איש יהודי עמנו במקום פלוני כך וכך צורתו וכך היו סימניו וכו' אבל בודאי כל שמעיד על דבר ברור שאי אפשר לספק באחר משיאין את אשתו אעפ"י שלא הזכי' שמו וכן כתוב בתשובת הר"ן ז"ל יעויין שם. גם יש להוכיח זה ממה שנמצא כתוב בתשובה אחת להרמב"ם ז"ל הביאה מהרר"י קארו נר"ו א"ה סי' י"ז וז"ל ראובן היה נושא ונותן בחוץ ויצא לישא וליתן כמנהגו בכפרים של עכו ובא אצל יהודי אחד והפקיד כליו שם וכו' יעויין שם כל השאלה והתשו' שהשיב הרמב"ם עליה והדבר פשוט וברו' שיש לתמוה ולהקשו' על זאת התשוב' מה שהקשה מהרר"י קארו נר"ו והוא דלכאורה נר' שסותר מה שכתב בפרק י"ג מהלכות גרושין ישראל שאמר מת איש יהודי עמנו במקום פלו' כך וכך צורתו וכך היו סימניו אין אומרים באומד הדעת פלו' הוא וכו' ובלי ספק לא יעלה לנו ישוב ותירוץ לקושיא זאת רק מה שתרץ הרב הנז' א"כ יראה בבירור שיש להוכיח מתשובה זאת מה שכתבתי דכל שמעיד בדבר ברור שאין לספק בו חשיב כאילו הזכיר שמו בפירוש הן אמת שלבי עדין מהסס בתשובה זאת בכתבה ובלשונה דאם איתא שמה שסמך הרמב"ם להתיר במאורע ההוא הוי מהטעם שכתבנו א"כ איך כתב דאעפ"י שלא הזכירו אותו בשמו כמעשה דצידן ואנטוכיא כו' והא התם בהנהו עובדי דצידן ואנטוכיא לא הזכיר שם כלל ולא דבר המוכיח על שהגוי מכיר ומזכיר שם היהודי רק שאומר יהודי שיצא עמי מת ואנו יודעים מי הוא היהודי שיצא עמו אמנם הגוי אינו מכירו ואינו מזכירו בשמו כלל וכמו שאכתוב בסמוך בשם הרב המגיד ז"ל ובההיא עובדא דעכו שנשאל עליה יש אומדנות ואמתלאות מוכיחות שאותה הגויה מכרת לאותו יהודי ואופן אותו העדות חשיב ואלים כאלו הזכיר שמו בפירוש א"כ בלי ספק יש גמגום ופקפוק בלשון התשובה הנז' ועוד אכתוב בזה בסמוך בס"ד מ"מ אין לספק כלל במה שכתבתי דכיון שזה העיד שנהרג יהודי ביאוקלי מבילוגראדו ולא הוחזק שם יהודי ביאוקלי אחר פשיטא דסגי בהכי להתיר את אשתו. ועוד דכיון שזה האיש היה נקרא בפי כל העם ביאוקלי א"כ ודאי דחשיב מה שהזכירו בשם ביאוקלי מבילוגראדו לשם מובהק כאלו אמר מרדכי מבילוגראדו באופן שהזכיר שמו ושם עירו ואיבר' דהיכא שהזכיר שמו ושם אביו איכא פלוגת' דרבוותא אי סגי בהכי אי לא דאיכא רבוותא דסברי דלא סגי בהזכרת שמו ושם אביו עד שיזכיר שם עירו אבל כל שהזכיר שמו ושם עירו יר' דכל אנפין שוין דסגי דבשלמ' היכא דהזכיר שמו ושם אביו ולא הזכיר עירו יש מקום לחלוק ולומר דלא סגי בהכי דאיכא למיחש לתרי יוסף בן שמעון אע"ג דלא הוחזקו מ"מ אפשר דבאיזה מקום ימצא אותו השם אבל כל שהזכיר שמו ושם עירו וידענו שאינו חסר מאותה העיר איש אחר מזה השם כי אם זה ליכא למיחש ובזה אין לספק כלל ועם זה יראה דנסתלק ספק וגמגום אחר שהיה אפשר לספק ולגמגם בעדות זה והוא שלא הוזכר בעדות זה קברתיו והדבר ידוע דהרמב"ם סבירא ליה דבגוי מסיח לפי תומו בעינן שיאמר קברתיו כמו שכתב פרק י"ג מהלכות גרושין וז"ל שם יצא גוי וישראל מעמנו למקום אחר ובא הגוי והסיח לפי תומו ואמר איש שיצא עמי מכאן מת משיאין את אשתו אעפ"י שאין הגוי יודע אותו האיש והוא שיאמר קברתיו והנה בנ"ד דכיון שהזכיר שמו כפי מה שכתבתי דחשיב מה שהזכיר ביאוקלי כאלו הזכיר מרדכי אפילו לדברי הרמב"ם ז"ל בכה"ג שמזכיר שמו בפי' לא מצריך שיאמר הגוי קברתיו וכמו שכתב הרב המגיד ז"ל לתרץ מה שהקשה עליו הרשב"א ז"ל דאיתא בגמרא בגוי שאמר מאן איכא בי חיואי וכו' דאנסבא רב יוסף לדביתהו שחלק הוא ז"ל שאותם המעשים הזכיר הגוי שם המת בפירוש וכל שהזכיר שם המת לא בעי הרב שיאמר קברתיו אמנם מה שמצריך הרב לומר קברתיו היינו כשלא הזכיר הגוי השם בפי' כהנהו עובדי דצידן ואנטוכיא ובהכי היה עולה לנו תירוץ נכון למה שתמ' מהרר"י קארו נר"ו על אותה התשובה שהבאתי למעלה שכתב הרמב"ם ז"ל בההיא עובדא דעכו דכיון דאותו העדות מוכיח מתוכו שהגויה היתה מכרת ליהודי הנז' וחשיב כאלו הזכירו בשמו משום הכי לא הצריך הרב לומר קברתיו איברא דאותו הגמגום שכתבתי למעלה שיש לגמגם במה שכתב במעשה דצידן ואנטוכיא במקומו עומד והנה הרב המגיד הכריע חלוק זה וסבר' הרמב"ם ממה שכתב בפ' הנז' הוא בעצמו בב' מקומו' הא' שכתב היה הגוי מסיח ואומר אוי לו לפלו' שמת ולא הזכי' שם קבורה ועוד ממה שכתב בענין עדות טביעת במים שאין להם סוף וז"ל ואפי' היה הגוי הוא שהסיח לפי תומו ואמר טבע פלו' בים הגדול ונשאת על פיו לא תצא. ועוד כתב שיש כמה מקומות מוכיחין כן לדבריו והנה יראה לע"ד דיש לתמוה על ההוכחה השנית שכתב דהא התם בדין הטביעה איברא דאע"פ שלא אמר הגוי קברתיו אם נשאת לא תצא א"ה להנשא לכתחלה בעינן שיאמר קברתיו משום דאיכא למיחש דילמ' אמר בדדמי והכא נמי מאי דמצריך הרב לומר קברתיו בההיא דיצא גוי וישראל מעמנו היינו להשיא את אשתו לכתחלה אמנם אעפ"י שלא אמר קברתיו אם נשאת לא תצא דמשום חששא דלמא אמר בדדמי לא מחמירי' אלא דוקא להשיא את אשתו לכתחלה אמנם אם נשאת לא תצא והכי דייק לשון הרמב"ם וק"ל מ"מ כפי חלוק הרב המגיד זכינו בנ"ד דאפי' אם נחוש לסברת הרמב"ם בהא דבעינן שיאמר קברתיו כל שלא הזכי' שמו הכא כיון שהזכי' שמו כמו שכתבתי יש להקל אע"פ שלא אמר קברתיו ואני בעניי כפי מה שבינותי וראיתי בספרי הפוסקים אין גם אחד שיכחיש ויאמן לחלוק זה שכתב הרב המגיד ואם שכתבו חלוקים ותרוצים אחרים לתרץ ולישב דברי הרמב"ם עכ"ז לא ראיתי לשום א' מהם שיחלוק וימאן לחלוק הרב המגיד. איברא כי ראיתי בפסקי הרב הגדול מהרר"י ן' לב נר"ו שחלוק זה שכת' הרב המגיד בדברי הרמב"ם לא הוסכם מכל המפרשים אלא אדרבא איכא טובא מרבוותא דסבירא להו דמאי דמצריך הרמב"ם ז"ל לומר קברתיו הוי אפי' בהזכיר שמו וא"כ לפי זה היה נר' דבנ"ד אפי' אם נאמר דחשיב מה שהזכיר באוקלי כאלו הזכי' מרדכי א"ה בעינן שיאמר קברתיו אם נחוש לסברת הרמב"ם אמנם יראה דודאי אין לפקפק בזה דהלכה רווחת בישראל דלית דחש לסברת הרמב"ם שמצריך שיאמר קברתיו אפי' ביבשה דכל הפוסקים חולקים עליו דלא מצריכינן לומר קברתיו אלא דוקא במלחמה ובמים שאין להם סוף והאומר הפך זה טעות הוא ושגיאה בידו א"כ בכל גונא אין לחוש מה שלא הוזכר בעדות זה קברתיו ואין אנו צריכין לחלק חלוקים ולתרץ תרוצים בזה. והנה ראיתי לא' מן החכמים הכותבים לענין פסק הלכה דנ"ד שרצה לחלק מנ"ד לההיא דהרמב"ם לפי שחשב כי רבים מסכימי' לסברתו שאפי' ביבשה בעינן בגוי המל"ת שיאמר קברתיו והא ליתא כמו שכתבתי והחלוק שחלק הוא שיש לחלק מעד הרואה המיתה או ההריגה לעד השומע מפי אחר דבעד השומע תלינן להקל שהראשון אמר קברתיו והשני לא הזכירו כי היכי דתלינן להקל לענין מל"ת כמו שכתבתי למעלה בשם הרב בעת"ה והכריח זה ממה שכת' הרמב"ם וז"ל כבר הודענו שהעד שאמר שמעתי שמת פלוני וכו' והנה זה החלוק הביאו הרב המובהק מהר"י ן' לב נר"ו בפסקיו שכתב שאפי' לדעת הרי"ף והרמב"ם וכל הני רבוותא שכתבו שיש להחמיר בעדות טביעה במים שאין להם סוף ובמלחמה דחיישינן דילמא אמר בדדמי ואין להקל עד שיאמר וקברתיו א"ה יש לחלק מעד השומע לעד הרואה כמו שכת' הרב בעת"ה לענין מל"ת (להקל) [לחלק] מעד השומע לעד הרואה ובסוף דבריו כ' הרב הנז' נר"ו שאינו סומך להקל אלא היכא דאיכא תרתי לטיבותא חדא שיהא עד השומע ועוד ששמע מפי גוי מל"ת דבגוי מל"ת כיון דאינו מתכוין להעיד לא חיישינן דאמר בדדמי כמו שכתבו ההגהות. ואני בעניי דברים אלו בעיני קשים כגידים להולמם דכיון דמאי דמצריכינן במלחמה ובמים שאין להן סוף לומר קברתיו היינו כדי לחוש לסברת הנך רבוותא דמחמירי בהכי אע"ג דאיכא מרבוותא דס"ל דאפי' במלחמה ובמים שאין להם סוף לא חיישינן דילמא אמר בדדמי ולא בעינן שיאמר קברתיו. והנה מאחר שהרב נר"ו סובר דלא תלינן להקל בחדא לטיבות' דהיינו בעד השומע איך יעלה על הדעת להקל בתרתי לטיבותא דהיינו בעד השומע מגוי מל"ת מהטעם שכתב לעשות סניף ממה שכתבו ההגהות מגוי מל"ת לא בעינן שיאמר קברתיו דלא חיישינן דילמא אמר בדדמי כיון דאינו מתכוין להעיד דהא כיון דהנך רבוותא שכתבו להחמיר בלא קברתיו לא פלוג ובכל גונא הצריכו לומר קברתיו ואפי' בגוי מל"ת וכמו שכתב הרמב"ם בפי' בפ' הנז' יעויין שם א"כ יראה אי לא תלינן להקל בעד השומע ולא מפלגינן בין עד השומע לעד הרואה דבכל גונא בעינן שיעידו בב"ד שנקבר או שעשו בו שינוי או טלטול ממקום למקום לסלק חששת בדדמי א"כ לא שנא לן בין עד השומע מפי גוי מל"ת לעד השומע מפי ישראל כשר להעיד באופן שדברי הרב צל"ע. והיה נראה לכאורה דהיה אפשר להקל בחדא לטיבות' דהיינו בעד השומע כיון דאיכא קצת מרבוותא שכתבו דאפשר להקל ולומר דאפי' במלחמה ובמים שאין להן סוף לא בעינן שיאמר קברתיו וא"כ היה נר' לומר דהך מילתא הוי ס"ס =ספק ספיקא= ספק אם יש להקל כסברת הנך רבוותא דס"ל דיש להקל וסגי אפילו בלי קברתיו ואפילו את"ל דאין לנו להקל ויש לנו לחוש לסברת המחמירים ומצריכין שיאמר קברתיו דילמא ע"כ לא מחמירי אלא דוקא בעד הרואה אמנם בעד השומע תלינן להקל כמו שמקלינן לענין מל"ת איברא דמצד אחר יראה דאי לא סגי להקל בעד השומע בפשיטות אפי' לדברי המחמירים יראה דמטעם ס"ס אין להקל כיון דהך ס"ס אינו מתהפך ויש לחוש לסברת המרדכי שכת' בשם הר' ברוך שאין להקל בס"ס הבלתי מתהפך כל זה ראיתי לישא וליתן בענין זה להתלמ' והן אמת כי דברים אלו צריכין מתון וישוב הדעת הרבה ואני בעניי טרדותי עצמו מספר לא אוכל להעמיק בענין כאשר בנפשי ולבבי אמנם עכ"ז לענין פסק דנ"ד הדבר יראה בבירור לע"ד שאשה מותר' לינשא מ"מ לא אסמוך על דעתי עד שיסכימו ב' או ג' בעלי הוראה. נאם הצעיר שלמה הכהן.
@שו"ת מהרש"ך חלק א סימן ח
ראובן שמעון לוי היו שותפים מזמן הרבה כמו כ"ה שנים ויותר והיו מאמינים זה לזה בין במה שכתוב בפנקסיהם בין בדבורם נאמנות גדול בהיות ששלשתם הם אנשים מיוחסים ונאמנים גם מצד הקורבה אשר ביניהם כי ראובן ושמעון הם אחים ולוי הוא גיסם בעל אחותם ומעולם לא נפל שום הפרש ביניהם כי היו נאמנים זה על זה ובפרט ראובן הוא איש ישר ונאמן ירא אלקים מנעוריו מוחזק בכל העיר לאיש טוב עם אלקים ועם אנשים נדיב לב ובעל צדקות ומעולם לא נמצא עול בידיו ושותפיו שמעון ולוי על פיו יחנו ועל פיו יסעו והוא היה עקר השותפות ובידו היה נכנס כל ממון השותפות וכל שטרי השותפות לעולם היו בידו והוא היה תופס פנקס מכל ההוצאות שהיה נותן להם ולאנשי ביתם והיה נאמן עליהם על פי פנקסו ועל פי דבורו ויהי היום ונפטר לוי לבית עולמו במיתה פתאומית ולא צוה מאומה לביתו והניח בנים קטנים וגדולים ובקשו היורשים הגדולים מראובן החלק הנוגע לאביהם מהשותפות ועשו היורשים עם השותפים ראובן ושמעון חשבונות מכל הממון הנמצא להם מהשותפות ומהחובות אשר יש להם ומכל ההוצאות אשר עשו השלשה שותפים מחמשה עשר שנים עד היום על פי הפנקסים וניקו כל החשבונות ובררו כל דבר אחר זה נפלו הפרשים בין היורשים והשותפים על אופן השותפות באי זה אופן היה שותפותם וכמה היה הקרן מכל א' מהשותפים והפרשיות אחרות ונתפשרו ביניהם בקנין ובשבועה ועשו קומפרומישו שיבררו ביניהם דיינים לדון על כל הפרשיהם וכל ממון השותפות אשר הוא מפוזר בחובות ובנכסים שיש להם בויניציא כלם יכנסו ביד ראובן והוא יהיה כמו עמוד מהשותפות כאשר היה בחיי אביהם והוא יתן לכל א' החלק הנוגע לו ולא יוכלו היורשים לקבל שום חוב מהשותפות ולא לתפוס שום ממון מהשותפים בידם ובתנאי שלא יהיה לראובן בממון השותפות אשר יכנס בידו דין חזקה כלל רק יהיה כאלו היה כל הממון ביד שליש וכל ספק שיסתפקו הדיינים בכל הפרש שהיה ביניהם ידינו אותו כאלו היה הממון ביד שליש. עוד התנו ביניהם שיתחייב ראובן למסור ביד שליש תיכף ומיד כל שטר שיש בידו על ענין השותפות בין שטר שהוא בעדים ובין בחתימת ידם ויהיו ביד השליש עד אשר יבררו דיינים וכן עשה ומסר כל השטרות ביד שליש נאמן ואח"כ בררו דיינים ביניהם ומסר השליש השטרות ביד הדיינים והשטרות הללו הם ב' הא' הוא כתוב בשנת השכ"ג ליצירה וכותב שניקו כל החשבונות שהיו ביניהם מהשותפות שהיה ביניהם ועתה עשו שותפות מחדש ושם ראובן קרן קכ"ב אלפים ושמעון ל"ד אלפים ולוי ס"ד אלפים והתנאי הוא ביניהם שכל הנאה אשר יזמין ה' בשותפות יקח ראובן בעד צ"ג אלפים וכן לוי אמנם שמעון לא יקח כי אם בעד ל"ד אלפים שהוא הקרן שלו לפי שלא היה מתעסק כ"כ בשותפות כי היה עושה מלאכת ידו וכל ההנאה ממלאכת ידו היה שלו וכותב שזמן משך השותפות הנז' יהיה בעד שנה אחד וחצי והשטר הזה הוא מכתיבת סופר וחתומים הג' שותפים ושני עדים והשטר השני הוא כתוב בשנת השכ"ה ליצירה והוא כתיבת ראובן בתוך פנקסו וחתומים עליו כל השלשה שותפים חתימת ידם ממש אבל אין בו עדים וזה נוסח השטר הזה אשר הוא בפנקס אנחנו ח"מ =חתומים מטה= נשארנו בפשר לעשות חברה חדשה ה' למען רחמיו יעשה שיהיה בס"ט =בסימנא טבא= וריוח אמן. בזה האופן יהי' החבר' שילך עתה אחי להלוך בויניציא בע"ה לעמוד שם שתי שנים. ואני יוסף הלויתי לו מהקרן שימצא לי כשנעשה חשבון עם גיסי רבי פאלומו לאחי זהובים ש' ורבי פאלומו הלוה לאחי זהובי' ק"ק מהקרן אשר ימצא כשנעשה חשבון נקי יחד והשט' נשמע לכל א' ממנו החיוב והתנאי' אשר הם כתובות לשטר הישנה ובחזרת גיסי נעשה חשבון מכל מה שיש לכל א' ונכתוב אז השטר בינינו וכל א' ממנו יקח מהריוח כפי הקרן שלו שישים בחברה וגם ח"ו כך בהפסד ח"ו ושאם יש שום חוב שעתה אנו חושבים שהוא טוב ולא נקבל אותו ונפסיד אותו ח"ו שיהיה לכל א' ממנו כפי שיקח ההנאה מהשותפות שעבר ר' פאלומו בעד צ"ג אלפים ואחי בעד ל"ד אלפים והכל אמת ר"ח חשון השכ"ה ליצירה עכ"ל השטר הב' אות באות תיבה בתיבה והוא חתום בחתימת כל הג' שותפי' והנה כשמסר השליש הב' שטרות הנז' ביד הדיינים נמצא השטר הא' קרוע קרע ב"ד וצעקו היורשים על זה ועשו מעמד ע"ז לדעת מתי נקרע ומי קרעו ובא ראובן והודה בפני ב"ד איך שמעון אחיו קרעו קודם שימסר ביד שליש בהיותו שטר בעל /בטל/ כי לא היה השותפות ההוא כי אם בעד שנה א' וחצי והן אמת שנמשך השותפות ההוא קרוב לג' שנים וזה מסבת שלא היה פה לוי שיחלוקו כי היה בויניציא אמנם אח"כ ניקו כל החשבונות מאותה החבר' ועשו חבר' חדשה כאשר נראה בבירור מהשטר הב' אשר הוא כתב ידם ועל זאת הקריעה רבו מחלוקו' גדולו' בין היורשים וראובן ושמעון עד שהיורשים עשו בהחבא שטרות מזוייפים בעצת איש רע מעללים ללכת בויניציא לעכב כל מעות ראובן בין שלו בין של אחרים שלקח בהמתנת זמנים ונתפרסם הדבר וצללו במים אדירים והעלו חרס בידם כי הוכרחו בכח מלכו' להוציאם ונמסרו ביד איש חכם מהעיר וראה זיופם ואח"כ שרפם החכם תיכף מיד כי על תנאי זה מסרום שישרפו תיכף ושלא יראה אותם כי אם החכם לבל תגלה חרפתם וזיופם בשער בת רבים ובהיות שהדיין שבררו היורשים היה גם הוא מעט סבת על עשיית השטרות המזוייפים הנ"ל על כן לא רצה להיות דיין עוד בדבר ונתבטל הדיינות וטענות היורשים הם שהשטר הראשון הוא העיקר ועל פיו יתנהגו בענין ידיעת הקרן מכל שותף ושותף ובכל דבר בהיות שהוא חתום בעדי' והשטר החדש אין בו חתימת עדים ומי יודע אם הוא מזוייף וזייף ראובן חתימת אביהם ואעפ"י שהראשון קרוע קרע ב"ד כבר הודה ראובן שאחר פטירת לוי היה קים ושאחיו שמעון קרעו קודם שיצא מתחת ידם זאת ועוד טוענים היתומים ואומרים כי אפי' אם נודה על חתימת אבינו ולא נוכל להכחישה בהיות כי יש עדים מעידים עליה עכ"ז השטר החדש הזה בטל וזה מהרבה טעמים הא' שהיורשים טוענים ואומרים כי שמא שטר אמנה הוא לאבינו עמהם הב' כי הזמן מזה השטר הוא כתוב בשיטה אחרונה אחר סיום השטר ואין לומדין ממנו והוה ליה כשטר שאין בו זמן ואינו ניכר מתוכו באיזה זמן נכתב ושמא נכתב קודם השטר הראשון. ועוד כי הזמן אשר בתוכה עתה הוא שנת השכ"ה ואביהם בשנת השכ"ה ר"ח חשון היה בויניציאה וא"כ השטר הזה הוא פסול ובטל והראשון הוא עיקר ועל פיו ראוי שנתנהג.
וראובן ושמעון טוענים ואומרים מאחר שהשטר הא' אין זמנו כי אם בעד שנה א' וחצי הדבר מוכח שהשטר הב' הוא אמת ועוד שהשטר הא' היה ביד ראובן והיה נאמן עליו מאחר שהשותפים האמינוהו ומסרוהו ביד ראובן ולא עשה כל א' שטר להיות בידו א"כ הוא נאמן בכל טענה שיטעון כנגדו ואפי' שהיה קיים ביד ראובן ואם עתה יצא מתחת יד אחיו נקרע קוד' ואין בו שום ממש שבעולם ונאמן ראובן לומר שנתבטל ועשו חברה חדשה אפילו בעל פה כל שכן עתה שיש בידו שטר חדש שמבטל הראשון. ועל אשר טוענים היורשים ששט' אמנה הוא זה החדש זה אינו שיש עדים ברורים ששמעון הלך בויניציאה בעד שותפותם ולא הלך פעם אחרת עד עתה ואז עמד שם שש שנים ומזה מוכח מלתא שנתקיים זה השטר החדש ואם יאמרו שהלך בויניציא אבל לא הלך עם אלו התנאים הראשוני' עליהם להביא ראיה וכל זמן שאין מביאים ראיה השטר החדש בחזקתו עומד ועוד ששטר אמנה לא שייך אלא בשטר חוב דנאמן לומר אמנה מיגו דאי בעי לומ' פרעתי ובנ"ד ליכא מיגו ולכן אפי' אביהם לא מצי למטען שטר אמנה. ועוד דאביהם אם היה נאמן בטענת אמנה היה נאמן בשבועה ועתה אינו חי שישבע. ועוד כי טענת אמנה מועיל כשבא להוציא מחזקת היורשים שהם מוחזקים אבל בנ"ד שאינם מוחזקים לא. ועל אשר טוענים היורשים שהשטר חשיב כאילו אין בו זמן ואולי הוא קודם מהשטר הראשון זה אי אפשר להעלותו על לב כי הדבר ניכר לכל שהוא שקר גמור מאחר שהשטר החדש כותב שאם יהיה שום הפסד בחובות כל אחד יפסיד כפי ההנאה שהיה לוקח בשותפות שעבר לוי בעד צ"ג אלפים וכן ראובן צ"ג אלפים ושמעון בעד ל"ד והשטר הראשון אשר בידו כן הוא א"כ הדבר ברור לעין כל כשמש שזה השטר החדש נכתב אחר השטר הראשון. ועוד שהשטר הראשון מזכיר אופן השותפות שהיה קודם ביניהם והוא באופן אחר. ועל אשר זמן השטר כתוב בשנת השכ"ה והיורשים טוענים שאביהם בשנת השכ"ה היה בויניציא על זה השיב ראובן ואמר כי כן הוא האמ' וטעו בחשבון והיה לו לכתוב שנת השכ"ו וכן נר' ברור זה הטעות מתוך הפנקס שלו וכשם שטעה אביהם שחתום עליו כן טעה ראובן ונתן ראובן טעם לדבריו איך טעה בהיות שהיה מורגל בשנה שעברה לכתוב באגרותיו ובחשבונותיו שנת השכ"ה עתה אעפ"י שהיה שנת השכ"ו בהיות שזמן זה השטר הוא בר"ח חשון שהוא סמוך לתשרי עדיין לא הורגל לכתוב שנת השכ"ו.
כל אלו הם טענות היורשים ותשובת ראובן והדבר ניכר לכל בני העיר שדברי ראובן הם כנים ואמיתיי' וזה מצד שראובן קיבל עליו בפני רבים כמה פעמים חרמות וקללות ושמתות שהחברה חדשה היא האמיתית ועל פיה הם מתנהגים והשטר הא' הוא בטל והיורשי' מעולם לא קבלו עליה' שום חרם וקללה לומר שהשטר הא' הוא קיים ושאינם יודעים מהשטר החדש מאומה. וכמה פעמים אמר להם ראובן שיקבלו עליהם איך אינם יודעים מאומה מהחברה חדשה ולא רצו אבל תשובתם היא שאם יאמינו שהשטר הראשון הוא קיים יקבלו חרם אבל בלאו הכי מה תועלת יש להם לקבל עליהם חרם לכן אתאנו לחלות פני החכמים היושבים על כסא ההוראות ותופסי ישיבתם להורו' לנו באיזה דרך ישכון אור ואם יש שום ממשו' בטענות היורשי' או אם דברי ראובן הם הצודקים כאשר נראה לעין כל ומהאל שהוא דיין ושופט כל הארץ תהיה משכרכם /משכרתכם/ שלימה.
תשובה עמדתי על כל הטענות והערעורים שמערערים יורשי הנעלה הר' פאלומו נ"ע על המעולים האחרים כה"ר יוסף וכה"ר שבתי מאראטו יצ"ו וכללות טענותיהם הוא כי השטר שמוציא ר' יוסף הנז' מכתיבת דיו /ידיו/ אשר כן נעשה בשנת השכ"ה וחתומים עליו שלשת השותפים הנז' ואין שם חתימת עדים אחרים יש עליו כמה ערעורים שמערערים שלדעתם הוא בטל באופן שכל זמן שותפתם הנמשך מאז ועד עתה הוא על סדר ואופן השטר הישן שנעשה בשנת השכ"ג וא"כ טוענים יורשי ר' פאלומו שיש להם ליטול בריוח מלבד מה שנוגע להם כפי הקרן שהיה לאביהם בשותפות. עוד יש להם ליטול אותו היתרון שנתחייב ר' יוסף הנז' בשטר הישן להלוות לאביהם נ"ע הנז' ושיטול ריוח גם כפי החלק המגיע לאותו היתרון שהלוה לו. וא"כ יראה שיש לנו לדקדק בנדון זה בשני דברים הא' אם הערעורים שמערערים על השטר החדש הנעשה מכתיבת יד ראובן הם ערעורים צודקים או לא הב' אפילו אם תמצא לומר שהערעורים שמערערים בשטר החדש יהיו ערעורים צודקים וא"כ נמצא שהשטר הנז' הוא בטל וחספא בעלמ' הוא וא"כ יש לנו לומר שכל המשך שותפתם ע"מ השטר הראשון נתקיים כיון שהשטר הראשון היה קיים עד אחר מות ראובן ואין כאן עוד שטר אחר מודיע אופן שותפותם או דילמא דאפילו הכי אין לסמוך על השטר הראשון.
ואומר דאיברא לכאורה יראה שאם נניח שהשטר החדש הוא בטל מחמת הערעורים שמערערים היורשי' הנז' עליו יראה דיש מקום לומר שכל זמן המשך שותפותם ע"מ השטר הראשון נתקיים כיון דאין כאן שטר אחר אלא הראשון.
ויש לדמות דבר זה לההיא דתנן שלהי הכותב גבי כתובת אשה הוציאה כתובה ושני גיטין או כתובה וגט ומיתה אינה גובה אלא כתובה א' שע"מ כתובה הראשונה החזירה א"כ היה אפשר לומר גם כן בנידון דידן שאעפ"י שבררו חשבונותיהם לסוף ג' שנים מהשטר שותפות הראשון ומחקו כל החשבונות אשר היו בפנקס הישן כשותפין החולקין שותפותם נפרדים זה מזה כשהסכימו אח"כ לחזור ולהשתתף אפשר לומר דע"מ השטר הא' נשתתפו. ואין לדחות ולומר דשאני ההיא דכתוב' דלא דמי כלל לנ"ד דבשלמא התם שלא נפרעה האשה מכתובתה כשגרשה א"כ נמצא ששטר כתובתה קיים ולא נמחל השעבוד א"כ כשחזר ונשאה ע"מ כתובה הראשונה החזירה אמנם בנ"ד שבררו חשבונותיהם הישנות ומחקו כל הענינים הישנים א"כ נמצא שנתבטל השטר הראשון הנז' ונמחל השעבוד ודמי למאי דאמ' ר' יוחנן בשנים אוחזין שטר שלוה בו ופרעו אינו חוזר ולווה בו שכבר נמחל שעבודו אפי' ליכא חששת שטר מוקדם דהוי פריעה בת יומא כ"ש בשטר שותפות זה דאיכא תרתי לריעותא נמחל שעבודו ושטר מוקדם דיראה דזה הדחוי לאו מילתא הוא דאיכא למימר דשאני שטר שותפות משטר הלואה דבשטר הלואה דהמלוה את חבירו יש לו שעבוד על הלקוחות ויכול לטרוף מהם דין הוא לפסול שטר שנמחל שעבודו וכ"ש היכא דאיכא ריעותא אחריתי דהיינו שטר מוקדם אבל בשטר שותפות דליכא חששת טירפת משעבדי לא שייך למיחש להנך חששות וא"כ היה אפשר לומר דאפילו אם חלקו השותפי' לגמרי' /לגמרי/ ואח"כ הסכימו לחזור ולהשתתף יכולים להשתתף ע"מ סמך וסדר השותפות הקדום הן אמת כי עדיין יש לחלק דלא דמי לההיא דכתוב' דבשלמא גבי כתוב' דאין מוכיח מתוך שטר הכתובה שהגיע זמן הפרעון שזמן הפרעון הוא כשיגרשנה או ימות ואין כתוב זמן קצוב בשטר הכתובה א"כ אע"פ שגרשה יכול להחזירה ע"מ כתוב' הראשונה כיון שאין ניכר מתוך הכתובה שכבר נשלם זמן הנישואין הראשונים אמנם בשטר שותפות שמוכיח מתוכו שנשלם זמן השותפות הקודם אם כשבררו חשבונותיה' מחקו מהפנקס כל החשבונות הישנות וגמרו להיות כשותפין החולקים הנפרדים איך יעלה על הדעת שאם יסכימו לעשות שותפות חדש שיועיל שטר השותפות הישן לשותפות החדש וק"ל. באופן יראה דמטעם זה יש לומר דאין לחוש לטענת יורשי הר' פאלומו הרוצים לזכות מכח השטר הא'. ועוד אני אומר שאפי' אם לא נרצה לחוש לאלו החלוקים ואכתי אפשר שנאמר שהשותפות החדש ע"מ השטר הראשון נתקיים כההיא דכתובה ונרצה להפך בזכותם יראה שהיה אפשר לעשות וכן אם שטר השותפות הישן היה יוצא מתחת ידם או מתחת יד שליש שהושלש בידו בסתם והיו יכולים לטעון היורשים שע"מ זה השטר נתקיים זה השותפות הנמשך אבל כיון שהשטר הישן הנז' יוצא מתחת יד ר' יוסף מאראטו הנז' לא מיבעיא השתא שכשיצא לפני ב"ד היה קרוע קרע ב"ד דפשיטא דליכא למיחש ליה ונאמן הר' יוסף הנז' בכל מה שיאמר שהשותפות נתקיים ביניהם על פה והתנו תנאי כך וכך על פה ולא הוצרכו לעשות שטר כי היו אחים וקרובים וכל א' וא' היה מאמין לחבירו ויכול לומר ר' יוסף הנז' שטר זה לא נשאר בידי לכוונה שיהיה כל השותפות הנמשך בינינו על סדר ואופן השטר הישן באופן שיהיה לגיסי הנפטר נ"ע בו אותו הזכות שהיה לו עלי אלא לכוונה אחרת כמו שטען. אלא אפילו היה מוציאו קיים לפני ב"ד היה נאמן לומר כך והיה נאמן במיגו דאי בעי קלתיה כעובדא דההיא איתתא בפרק זה בורר דנפק שטרא מתותי ידה ואמרה ידענא בהאי שטרא דפריע והימנה רב נחמן מטעם דאי הוה בעי קלתיה ואע"ג דלישנא דאיכא דאמרי משמע התם דהיכא דאתחזק בי דינא אי בעיא קלתיה לא אמרינן וכפי מה שפירשו התוספות יראה דכיון שראוהו קים תו לא מהימן לומר פרוע הוא במיגו דאיכא לפלוגי טובא מההיא עובדא לנ"ד כמו שיתבאר מדברי ואעפ"י שכתב הטור ח"מ סימן ק"ח בשם אביו ז"ל דלא אמרינן דאי בעי קלתיה אלא גבי שליש ומשום הכי כתב דשותף שיש בידו שטר חוב על ראובן שחייב לו ולשותפו ואומר שהוא פרוע אפילו אם השטר הוא בידו אינו נאמן להפסיד חלק שותפו וכל שותפין של עסק אין כח ביד א' להפסיד לחברו כלום בהודאתו לא דמי הך מלתא לההיא כלל דהתם דוקא אמרינן דאין כח ביד השותף להפסיד ולחוב לשותפות בחוב שיש להם על אחרים אבל בשטר שותפות שיש בינו ובין שותפו פשיטא דנאמן לחוב לשותפו כיון שהשטר בידו ועל הכל כיון שעבר זמנו זמן רב מהימן לומר לכוונה זאת נשאר בידי ולא לכונת זכות ראובן. וכל מה שכתבתי עד עתה הוא בהנחה שאין כאן שטר חדש כלל כי אם השטר הישן אבל עתה אני אומר כי זאת ההנח' אינה אמיתית כי יראה כי השטר החדש הכתוב בפנקסו של יוסף הנז' ואם כי הוא מכתיבת ידו כיון שחתומים עליו השלשה שותפים הנז' ונכרת חתימת הר' פלאומו אבי היורשי' הנז' יש לאשרו ולקיימו באופן מספיק לבטל השטר הישן וכל ערעורי היורשים על השטר החדש הם ערעורי' בטלים כמו שאבטלם אחד לאחד. ואם כי האמת היה מספיק להוכיח שהשטר החדש הוא אמיתי ממה שבא בשאלה שהר' שבתי מאראטו הלך לויניציא בשנת השכ"ו יען כי התנאי שהתנו ביניהם עתה בשותפות החדש היה על תנאי כך מה שלא היה כן בשטר השותפות הנעשה בשנת השכ"ג כי אדרבה היה תנאי ביניהם שלא היה מחוייב הר' שבתי הנז' להטפל בעסק השותפות כי אם במלאכתו ומה שירויח במלאכתו יהיה לעצמו כמו שבא בשאלה בלי ספק כל זה הוכחה שהשטר החדש הוא אמיתי מאחר שנעשה מעשה כפי התנאי הכתוב בשטר החדש הנז' ודבר ידוע הוא שאחד מהדברים שגורמין עניני השיתוף הוא משהתחילו השותפין לישא וליתן באופן שבלי ספק זאת ההוכחה היתה מספקת לבטל כל ערעורי היורשים הנז' עכ"ז ראיתי להודיע כי כל ערעורים שטוענים הם שוא ותפל. והנה למה שטוענים דשמא זה השטר החדש היה שטר אמנה בין ר' יוסף ואחיו לאביהם נ"ע. אומר כי מלבד כי אלו הדברים אמורים בלי הבנה דמה שייך לומר כאן שטר אמנה דבשלמא גבי שטר הלואה שייך לומר שטוען הלוה אמנה היו דברינו כי מעולם לא לויתי חוב זה אלא כתבתי ללוות והאמנתי למלוה ומסרתי כתב זה בידו אם אצטרך ללוות אבל כאן איני רואה מקום וצד לטעון טענת אמנה. עוד יראה לומר דאפי' את"ל דיש מקום לטעון טענת אמנה אינו נאמן דאפי' בשטר הלואה אינו נאמן לומר כך כל שהוחזק שהוא כתב ידו בב"ד או על פי עדי' שיעידו על חתימתו או שהוחזק שהיא חתימת ידו משני שטרות או שני כתובות על פי הסברות שכתב הטור ח"מ סימן ס"ט וא"כ כיון דאביהם לא היה יכול לטעון כך כיון שהוחזק כתב ידו בב"ד לא טענינן ליורשיו מאי דלא הוה אבוהון מצי למיטען.
ומה שבא בשאלה שאפי' אם היה אביהם טוען כך היה צריך לישבע והיה נאמן בשבועה ועתה אינו חי שישבע אלו הן דברי טעות דאם אביהם היה להם אי זה זכות בטענת אמנה אף עפ"י שהיה צריך לישבע טענינן ליורשים ואין צריכים לישבע. באופן שהאריכות לבטל טענה זאת הוא להג ויגיעת בשר.
ועל מה שטוענין שהשטר אשר טוען ר' יוסף שהוא חדש ונעשה בשבת /בשנת/ השכ"ו שכיון שאין בו זמן כי הזמן הכתוב שם דהיינו שנת השכ"ה הוא שקר יען כי אביהם היה בויניציאה וא"כ אפש' שנעש' אותו השט' קודם השט' שנעש' בשנת השכ"ו באופן שמשנת השכ"ג ועד עתה לא נעשה שטר אחר כי אם אותו השטר הנז' שיש בו יפוי כח לר' פאלומו נ"ע הנז' ועליו יש לסמוך בכל השותפות הנמשך עד עתה לא יעלה על לב דבר זה לעולם לכמה טענות מהם כיון שמעולם לא הלך ר' שבתי הנז' לויניציאה כי אם בשנת השכ"ו יען כי אז נתחייב להלוך כמו שכתבתי למעלה כל זה הוכחה שזה השטר החדש נעשה אחר השטר שנעשה בשנת השכ"ג ולא קודם.
ועוד כיון שכתוב בשטר הנז' שנעשה בשנת השכ"ה וחתמו ג' השותפים הנז' ונכרים הדברים שטעו וכתבו במקום שנת השכ"ו השכ"ה יען כי היה הזמן מועט שנכנס שנת השכ"ו ואין מורגלים עדיין לכתוב חשבונות כי אם משנת השכ"ה מ"מ יש להוכיח שהוא שטר שותפות חדש. גם כפי הנשמע טוענים עוד היורשים שהשטר שכתוב בכתב יד ראובן וחתום בכתב יד השותפי' לא קיימו אותו לבטל השטר הראשון בהיות כי כתוב בשטר ההוא אנחנו השותפים הסכמנו לעשות שותפות ונעשה חשבון ממה שיש לנו ונעש' שטר שכל זה הוכחה שנשאר בפשר לעשות שותפות לבטל השותפות הראשון ולעשות חשבון ולכתוב שטר דכיון שלא כתבו שטר שותפות בעדים כאשר אמרו כל זה הוכחה שלא קיימו השותפות הזה לבטל הראשון ובעבור זה לא נקרע הראשון. אומר שלבטל זאת הטענה יספיק במה שכתבתי שכיון שהר' יוסף מוציא השטר הישן מתחת ידו יש להאמינו בכל מה שיטעון כ"ש שמלבד זה יראה דאין שום טעם לטענה זאת שאעפ"י שכתוב שיחזרו לעשות שטר אחר אפשר שהיתה אח"כ רוח אחרת עמם והסכימו להיות בוטחים על נאמנותם מזה לזה ולא יהיו צריכים להודיע ולפרסם סך ממונם ונמשכה שותפותם על אותו הסמך הכתוב בשטר החדש. גם מה שטוענים שבזה השטר החדש נפל דיו בתיבה א' ואפשר שהיה כתוב שם אי זה דבר שהוא לחובת הר' יוסף ואחיו יצ"ו ולכן מחקו ויש לפסול מטעם זה השטר הנז' אומר דאיברא דכל שטר שיש בו מחק ולא קיימו אותו העדים כל השטר בטל מה שאין כן בתלוי דהתם אין לבטל ולפסול כל השטר רק שאין ללמוד מאותה התיבה הכתובה בתלוי מכל מקום היינו היכא דלא מוכח ממה שלפניו ולאחריו מה הוא המחק אבל כל שמוכיח ממה שלפניו ולאחריו לא ובודאי דהמחק שיש בשטר זה יראה בבירור שיש להוכיח ממה שלפניו ולאחריו שאין מקום חשש לספק בו כי נכרים דברי אמת שהיה כתוב שם נשמע כמו שכתוב כן על המחק והכונה היה שכל החיובים והתנאים נשמע על פי השטר הראשון דהיינו לכונת ריוח הפאטוריאה ושאר מיני רווחים שיזדמנו. סוף דבר עמדתי על כל הטענות והעירעורים ראיתי כי הר' יוסף ואחיו צדיקים בדינם ונאמני' בכל דבריהם מהטעם שכתבתי ולא יפול עליהם שום תרעומת ותלונה הנלע"ד כתבתי וחתמתי שמי. /בדפוס הוקדם שורה לחברתה וכאן תוקן כפי מה שצריך להיות/. הצעיר שלמה הכהן.
זה הענין כתבתי על שאלה שנשאל עליה החכם הכולל אלוף התורה כמוהרר"י אדרבי זלה"ה על שפחה שטבלה שלא בפני רבה ויען ראה אדון השפחה שערורה של גנבה בשפחתו ורצה למכרה ושאל השואל אם יוכל למכרה לישראל כי היה מסופק כיון שטבלה ולא נתפרש בשעת הטבילה שטבלה לשם עבדות אפשר דפקע שעבוד רבה מעליה. והשיב לו החכם השלם הנז' זלה"ה ופסק דלא פקע ויכול למכרה לישראל. אח"כ בא אלי השואל עם הפסק לגלות דעתי ושאחתום שמי וכתבתי שם וזה לשוני.
ראיתי מה שפסק החכם השלם אלוף התורה הפוסק נר"ו על השאלה הזאת ועם היות כי דבריו אינם צריכים חיזוק להפיק רצון השואל כתבתי שורותי' אלו ואומר דאיברא דאיכא פלוגתא דרבוותא אי שבייה גוי לגוי במלחמה אי קני ליה לגופיה או דוקא למעשה ידיו ולהנהו רבוותא דסבירא להו דלא קני אלא למעשה ידיו ודאי דשפחות שלנו כל שלא טבלו לשם עבדות אין לנו בהם קנין הגוף כי אם למעשה ידיהם כיון שבאות לנו מכח גוי ומאי דקני מקני וכיון שכן יר' דכל הטובלת בסתם בפני רבה פקעה שעבודה לפי גרסת הרי"ף והרמב"ם. אמנם כד מעיינן יר' מצד אחר דלא פקעה שעבודה אמ' ואפי' טבלה בפני רבה כל שטבלה בסתם כיון דבהך מלתא איכא תרי גווני דפלוגת' דרבוותא חדא אי מהני כל שטבלה בפני רבה בסתם או בעינן שתפרש דלגרסת רש"י והרא"ש בעינן שתפרש בהדיא לשם בן חורין אפילו בפני רבה וכ"ש שלא בפניה ולגרסת הרי"ף והרמב"ם כל שטבלה בפני רבה אפילו בסתם פקעה שעבודה ותו פלוגתא אחריתי אי גוי דשבייה לגוי חבירו במלחמה אי קנייה לגופי' או דוקא למעשה ידיו וא"כ יראה דמטעם ס"ס =ספק ספיקא= לא פקע שעבודה ספק אי שבייה גוי לגוי אי קני ליה לגופיה או לא ואם תמצא לומר דהלכה דלא קני לגופיה אלא למעשה ידיו דילמא כגרסת רש"י והרא"ש נקטינן דסבירא להו דאפי' טבלה בפני רבה כל שלא פירשה בהדיא לשם בן חורין לא מהני וכיון שכן דהך מילתא איכא ס"ס לא פקע שעבודה דידה דהא בס"ס מפקינן ממונא מיד המוחזק כמו שלמדנו הרב הגדול מוהרר"י ן' לב נר"ו וגילה לנו מאין הוציא זה והוא ממה שכתבו התוספות בשמעתא דפתח פתוח יעויין בפסקיו האחרונים איברא שכתב הרב הנז' דיש מקום לחלוק בספיקא דדינא דלא דמי לההיא שכתבו התוס' דמצינן למימ' דכולה חדא ספיקא היא והכריח זה ממה שכתבו התוספות שם בשמעת' דפתח פתוח בדיבור ואיבעית אימא באשת ישראל דקביל בה אביה קדושין וז"ל וא"ת אכתי איכא ספק ספקא ספק באונס ספק ברצון ואת"ל ברצון ספק כשהיא קטנה ופתוי קטנה אונס הוא וי"ל דשם אונס חד הוא והוכיח מכאן הרב דאפשר לומר נמי גבי ספק ספקא דפלוגתא דרבוותא דהוי ספקא דדינא דכולה חדא ספקא היא וא"כ יראה דכל שטבלה בפני רבה אפילו בסתם מהני להפקיע שעבודה כיון דהוי פלוגתא דרבוותא עכ"ז בנ"ד כיון שטבלה שלא בפני רבה כמו שבא בשאלה כל אפין שוין שלא זכתה בעצמה ויכול ורשאי רבה למכרה ובלבד שימכרנה לישראל אבל לא לגוי כיון שטבלה ונכנסה ביהדות וקבלה עליה עול מצות והדבר פשוט וברור כמו שכתב החכם השלם הפוסק נר"ו. נאם הצעיר שלמה הכהן.
@שו"ת מהרש"ך חלק א סימן ט
במותב תלתא כחדא הוינא בי דינא יתבין כד אתא קדמנא היקר הר' שמואל אג'י יצ"ו וה"ר שבתי יוסף והבחור חיים ן' שחל ואמרו בתורת עדות איך הבחור הר' חיים אלמיצחק יצ"ו בא אצל פתח של הר' שניאור גוטה יצ"ו וקרא לבתו אורויליידו ואמר לה תקח זה הואלינשיא שאביך שולח לך ואחר שנתנ' והיא לקחה בידה חזר הר' חיים אלמיצחק פניו לנו ואמר לנו הוו עדים איך אני נתתי זה הואלינשיא לזאת הנערה בתורת קדושין והנערה שתקה ולא ענתה שום דבר ונכנסה בביתה ולהיות הדבר כן שכל זה עבר בפנינו אנו מעידים עדות גמור שרירה וקיימא ועתה אנו ב"ד דחתימין לתתא חקרנו ודרשנו היטב וקבלנו אלו העדויות כדין וכהלכה. ולהיות כי כל זה עבר בפנינו כתבנו וחתמנו שמותנו פה קומירגינה ביום ו' י"ב לחדש אדר שני משנת השל"ד ליצירה והכל שריר ובריר וקיים. יוסף גוטינה דיין. שמואל ן' אלדבי דיין. שלמה אבסרגא דיין.
תשובה הן אמת כי אין הפנאי מסכים מכל צד להטפל כעת בשום הוראה אפילו קלה שבקלות ומה גם בדיני קדושין שצריכין מיתון וישוב הרבה כי טרדת המועד רבה וגדול' אמנם הכרח נחיצת השואל אלצני להשיב לו בעת ובעונה הזאת ובטחתי על רחמי שמים תהיה ההוראה הזאת שגורה בפי כלליה ופרטיה ולא אכשל בדבר הלכה. וקודם שאבא לחתוך הדין בנ"ד צריך לבאר כל החלוקים והדקדוקים דשייכי לענין אמירת נתינת קדושין לאחר מתן מעות על פי סברת הפוסקי' ועיקרא דהך מלתא איתא פרק האשה נקנת דגרסינן התם ההוא גברא דקדיש בציפתא דאסא אמרו ליה והא לית בה שוה פרוטה אמר להו תקדוש בד' זוזי דאית בה שקלתא ואישתיקא אמר רבא הוי שתיקותא דלאחר מתן מעות וכל שתיקותא דלאחר מתן מעות לאו כלום הוא אמר רבא מנא אמינא לה דתניא אמר לה כנסי סלע זו בפקדון וכו' עד קשו בה בפום נהרא משמיה דרב הונא בריה דרב יהושע מי דמי התם בתורת פקדון יהבינהו ניהלה סברא אי שדינא להו (ומדבדי) [ומתבדי] מחייבנא בהו הכא בתורת קדושין יהבינהו ניהלה וכו' עד שלחה רב אחא בר רב לקמיה דרבינא כי האי גונא מאי שלח ליה אנן לא שמיע לן הא דרב הונא בריה דרב יהושע אתון דשמיע לכו חושו לה ע"כ בגמרא ומה שעולה לפסק הלכה מדברי הפוסקים בהך שמעתתא דהיכא שבאו המעות ביד האשה בתורת פקדון וחזר ואמר לה הרי את מקודשת לי ושתקה דלא הוי מקודשת אמנם היכא שלא באו לידה בתורת פקדון אלא כעין ההיא עובדא דצפיתא דאסא איכא פלוגתא דרבוותא הרי"ף והרא"ש ז"ל כתבו אהא דמסיק אתון דשמיע לכו חושו לה הלכך לאפוקה צריכא גט ולעייולה צריכין קדושין אחרים והרב בעל הטור והרב רבנו ירוחם ז"ל הסכימו לזאת הסברא והרמב"ם ז"ל פ"ה מהלכות אישות יראה מדבריו בהדיא דבכל גונא שתיקא דלאחר מתן מעות לאו כלום הוא וכתבו הר"ן והרב המגיד ז"ל טעם נכון לדבריו יעויין בספריהם גם הרשב"א כתב על דברי הרמב"ם דהוי טעמא דמסתבר והריב"ש ז"ל כתב בסי' ק"ע שכן הסכימו כל האחרונים. עוד מצאנו ראינו להרשב"א שכתב שאם נתן לה כסף סתם ולא היו עסוקים כלל בקדושין אינה מקודשת אפילו שחזר ואמר לה הרי את מקודשת לי והיא רוצה אלא א"כ יטול הכסף ממנה ויחזור ויתננה לה בתורת קדושין. ולכאורה נראה שמפריז על מדותיו דהא בהדיא מוכח בגמ' דאפילו לאחר מתן מעות רצתה דהיינו דאמרה הין מקודשת וא"כ יש לתמוה במה שכתב דאפילו אמרה הין אינה מקודשת אם לא יחזור ליקח הכסף ממנה והנה תירוץ וישוב דברי הרשב"א הוא ברור לע"ד והוא דמאי דאמרינן בגמר' דאפילו לאחר מתן מעות אם רצתה מקודשת היינו כשנתן לה בתורת פקדון דכל היכא דאיתיה ברשותה דמאריה קיימא א"כ כיון שאמרה הן דין הוא שתהא מקודשת דהוה ליה כאלו קבלה אז הקדושין אמנם כשנתן לה תחלה בתורת מתנה אם לא יטול ויחזור ליתן לא יהיב לה מידי וקל להבין.
ועתה אבא לנ"ד ואומר דלכאורה יראה דדמי הך מילתא לההיא עובדא דציפתא דאסא דכיון שאמר חיים הנז' לעדים אחר שלקחה אורויליידו הנז' הואלינסייא הוו עדים איך אני נתתי זאת הואלנסי' לנערה זאת בתורת קדושין א"כ איכא למימר הכא נמי אם איתא דלא ניחא לה תשדינהו כי התם כיון שלא בא לידה בתורת פקדון כדי שתחוש שאם ישליכנה מידה ותאבד חייבת לשלם לדברי הנך רבוותא שפסקו להחמיר בההיא עובדא דצפיתא.
אמנם כד מעיינינן שפיר יראה דבנ"ד ליכא למיחש כלל דכל אנפין שוין שאין כאן בית מיחוש כלל כיון שאמרה חיים אלמיצחק לנערה הנז' בשעת נתינת הואלינסייא קחי אותה שהוא של אביך חששא אח"כ להשליכה מידה כששמעה הדברים שחזר ואמר כי נתיראה שמא היא של אביה ולא רצתה לתת אותה בספק סכנת אבוד. ואעפ"י שאמר אחר קבלתה הואלינסייא שנתן לה בתורת קדושין וסתמא דמילתא לא היה אומר כך אם לא היתה שלו והיה לה להשליכה מידה אי לא ניחא לה בהנהו קדושין כיון שלא באה לידה בתורת פקדון עכ"ז יראה לומר שחששה אולי היתה של אביה כדבריו הראשונים ודבריו האחרונים הוו חוכה ואיטלולה לכן לא רצתה להכניס הואלינסיא בספק סכנת אבוד והפסד.
ועוד יראה לומר דלא דמי נ"ד כלל לההיא דצפיתא דהתם מעיקרא בשעת קבלת הצפיתא אמר לה התקדשי לי בזה וגלתה דעתה דניחא לה להתקדש וא"כ אעג"ב שמחמת קדושין הראשונים לא היתה ראויה להתקדש שלא היה בהם שיעור עכ"ז מחמת קדושין האחרונים יש לחוש אעפ"י שהם לאחר מתן מעות ויספיק לזה גלוי דעתה הקדום דניחא לה ואין לספק שחזרה בה דאם איתא שחזרה בה לשדינהו מידה כיון שלא באו לידה בתורת פקדון. אמנם בנ"ד שלא היה בזה שום גלוי דעת קודם דניחא לה מאן לימא לן שיספיק לומר דמה ששתקה הוי משום דניחא לה דאי לאו הכי תשדינהו דאין להחמיר כל כך כיון שבההיא עובדא דצפיתא העלו רוב גדולי הפוסקים מהראשונים והאחרונים שיש להקל אם כן גם שנרצה לחוש לסברת המחמירים יראה דבחלוק כל דהוא יספיק להקל וחלוק זה יראה שאינו כל כך רחוק מלבד כי הטעם הראשון שכתבתי הוא נאה ומתקבל אצל הדעת. ועוד יש טעם אחר לשבח דלא דמי כלל האי נ"ד לחוש בו שום חשש קדושין כיון שלא אמר אפילו לאחר קבלת הואלינסייא שתתקדש בו ואז היינו באין למחלוקת אי שתיקה דלאחר מתן מעות הוי ספק מקודשת או לא אבל כפי מה שבא בנוסח קבלת העדות יראה שלא דבר הבחור הנז' עם אורויליידו הנז' על עסקי קדושין אלא שלאחר שקבלה הואלינסייא מידו באמור לה שהיתה של אביה חזר פניו אל העדים ואמר להם הוו עדים איך אני נתתי זאת הואלינסייא לזאת הנערה בתורת קדושין ומזה הלשון יראה שכבר קדשה קודם באותה הואלינסי' וזה אינו שהרי מעידים העדים שבשעת נתינת הואלנסייא לידה אמר לה שהיא של אביה ולא דבר עמה כלל על עסקי קדושין באופן שיראה בפשיטות שאין כאן בית מיחוש כלל. וכבר היה אפשר להקל מטעם אחר והוא דהויין ידים שאינם מוכיחות שלא אמר הרי את מקודשת לי אלא שנתן לה בתורת קדושין. אמנם אין צורך להאריך בזה כי הזמן לא יספיק לאריכות דברים בלי צורך הדבר שגור אפילו בפומא דדרדקי דבי רב מה שהעלה הריב"ש ז"ל לפסק הלכה בס' רס"ו י"ש =יעויין שם= בנ"ד בהא סלקינן ונחתינן דיראה לע"ד מכל הטעמים שכתבתי למעלה דאין כאן בית מיחוש כלל ועקר וערעורי חיים אלמיצחק הנז' על אורויליידו הנז' בת הר' שניאור גוטה יצ"ו הוו מילי דכדי ומותרת לינשא לכל מי שתרצה בלי שום פקפוק. הנלע"ד כתבתי בנחץ רב כי הזמן לא יספיק וצור ישראל יצילנו משגיאות. נאם הצעיר שלמה הכהן.
@שו"ת מהרש"ך חלק א סימן י
יען כי בא לפני המעולה הר' יעקב ארארוקי יצ"ו לתבוע מהרופא הר' יעקב אלפארין יצ"ו שטר חוב אחד שנתחייב למעולה הר' משה זונאנה יצ"ו ושטר החיוב הנז' נעשה על הרופא הנז' בעודו באיסקופיא וטען הרופא הנז' כי הן אמת שבא הר' משה זונאנה בהרשאת הר' משה ן' הין לתבוע ממנו סך באלאש בגדי פראנקיא ששלח לו למוכרם באיסקופיאה ולהלביש המעות בסחורות אחרות ועמד עמו בדייני ישראל והשיב לו אז כי עשה ככל אשר צוהו הר' משה ן' הין ומכר הבגדים ושלח ההלבשה לראגוזה ליד הקונשוליש שהיו אז בראגוזה וכל מה שעשה עשה על פי מנהג הנהוג בין הסוחרים לא נשאר בידו שוה פרוטה אלא הכל שלח בשלמות אל הקונשוליש הנז' וכשראה הר' משה זונאנה הנז' שהיה זוכה הרופא הנז' בטענותיו בדיני ישראל הלך בערכאות שלהם ויען כי הדיין שהיה אז באיסקופיאה היה אוהב להר' משה זונאנה גם הביא עמו כתבי רצויים לדיין הנז' שלח הדיין בעד קצת יחידי הק"ק ואמר להם דעו כי זה משה האיש הנז' הביא אלי כתבים והוא ג"כ אוהבי ולא אוכל להשיב פניו ריקם ועל כל פנים אצטרך להפיק רצונו ולתת את שאלתו לכן אתם השתדלו שיתפשר עם הנתבע שלו בפניכם עכ"פ ולא יצטרך שיגיע הדבר לפני ואם לאו אעשה באופן שיפרע הנתבע הנז' תכף הכל בשלמות עד סוף פרוטה אחרונה, אז נקבצו קצת יחיד סגלה להשתדל עם הרופ' הנז' יתפשר עם הר' משה הנז' להפיק רצון הדיין ובקשתו גם כי בפשרה שיגזרו הם יתרצהויתפייס הדיין ואל יחייבהו לפרוע פרעון גמר ושלם תכף ומיד. והנה הרופא הנז' היה מסרב וממאן לפרוע כלל יען כי הוא נקי וזכאי מהתביעה ההיא והפציר בדבר עד מאד ולא שוה לו כי עכ"פ היו מכריחי' אותו להתחייב מחמת אונס הדיין ואז אמר בפני כל העומדים שם גבירי דעו כי כל מה שאני אומר בפי ובשפתי להתחייב הוא מחמת האונס אך אמנם אין רצוני להתחייב אפי' שוה פרוטה ומסר מודע' בפני כל העומדים שם גם הבטיחוהו קצת מהיושבים שם כי אין כוונת החיוב והגזרה כי אם להפיק רצון הדיין ושילך אז ה"ר משה התובע הנז' מפוייס כי אם בא יבא פעם אחרת אולי לא יהיה אז הדיין שהיה בזמן החיוב ויוכלו להצילו על הדין ועל האמת ונכתב שטר החיוב הנז' על הרופא שהודה שנתחייב לפרוע לר' משה זונאנה חמשה עשר אלפים ותקע"ב לבנים ולפי שלא היה יכולת ביד הרופא הנז' לפרוע תכף נתחייב בקנין גמור ובשבועה לפרוע לזמנים שיגזור עליהם ר' שלמה אירגאש וגזר שיפרע בכל שנה ב' אלפים לבנים ונכתב ונחתם הכל על פי הר' שלמה אירגאס הנז', זאת היא טענת הרופא הנתבע הנז' ובאו עדים והעידו על אונס הרופא הנז' ומסירת המודעא, תחלה העיד ר' אברהם סמאנון ואמר כי בזמן הנז' היה הוא פרנס על הצבור באישקופייא ובאו לפניו לדין הכתות הנז' וראו שאין לר' משה הנז' שום זכות ותביעה על הרופא הנז' וכראות ר' משה הנז' שלא היה זוכה לפני דייני ישראל הלך לדיין ועשה עמו מה שעשה עד שמחמת האונס וההכרח נעשה שטר החיוב שנעשה על הרופא הנז' והעיד כי הרופא המתחייב והדיינים הפשרנים הוכרחו לעשות כן מחמת גזרת הדיין אמנם לא מלבו נתחייב הרופא הנז' ופרסם הדבר לכל הנקבצים אז במעמד הנז' כי הוא היה אנוס ואין רצונו להתחייב רק להתנצל מן האונס, גם ר' משה חביב העיד כי כשהיו אז במעמד הנז' ראה צועק ומתרעם לרופא הנז' כי היה אנוס האונס הנז' גם ר' שלמה אירגאש הפשרן הנז' אמר כי הכריחוהו קצת יחידי הקהל להטפל בדבר זה לא מלבו והנה בשעת קבוצם אמר הרופא דעו כי מה שאני מודה בפניכם להתחייב אני אנוס ומחמת האונס אני מתחייב אך לא ברצון ונפש חפצה כל זה העידו העדים הנז'.
ואני בראותי טענת הרופא הנז' ועדות העדים המעידים על טענתו ראיתי לפוטרו ולזכותו מטעם האונס הנז' המבטל השטר מעקרו. עוד ראיתי טעם אחר לזכותו כי לא נכתב בשטר זה תנאי ושלא ישמט ודבר ידוע שמיטת כספים נוהגת בזמן הזה מדבריה' והשטר הזה יש קרוב לתשעה שנים שנעשה באופן שעבר עליו שנת השמיטה. ואמרתי לתובע הנז' דין ודברים אין לך על הרופא הר' יעקב הנז' כי הוא נקי וזכאי מתביעתך עליו ואמרתי לו טעמי הפיטור וראיתי שהיה מפקפק בדבר כי מטענת האונס היה נראה בעיניו לומר דאיך יתכן שיקרא אונס לפטרו מהחיוב הנז' כיון שהוא בשבועה גם בטענת השמיטה פקפק כיון שהשטר נעשה על ידי גזרת דיין אינו משמט דהא קיימא לן כל מעשה ב"ד אינו משמט. לכן ראיתי לבאר הראיות והטעמים שראיתי לזכות הנתבע מבוארים באר היטב ולתתם ביד השואל ויראם למי שלבו חפץ כי לא בסתר דברתי.
ותחלה אדון על טענת האונס אם יקרא אונס לפטור מחמתו אי לא. ואומר דאיברא דמהר"י קולון ז"ל כתב בשרש קפ"ו וז"ל על אשר טען שמעון שמה שנתן לגיסתו אשת אחיו יתר על כתובתה שבאונס נתן לה מפני שראובן אחיה גזם אותו להביאו בערכאות ש"ג =של גויים= נראה שאין בטענת שמעון ממש מכמה טעמים וכו' והאריך בדבר. יראה מדבריו דגזום הבאה בעש"ג =בערכאות של גויים= לא מקרי אונס א"כ יראה לומר בנדון דידן דכיון שהגזום והאיו' לא היה כי אם בהבאה לעש"ג לא חשיב אונס לבטל שטר החיוב הנז' מחמתו הא ליתא דכיון דבנ"ד מסר מודעא על זה קודם פשיט' דמהני ומקרי אונס וע"כ לא קאמר התם מהרי"ק דלא מקרי אונס אלא משום דלא מסר מודעא והאונס לא בריר כ"כ כמו שהוכיח דין הוא דלא מקרי אונס אבל כשמסר מודעא והראה לעדים שמחשיבו באונס כל אפין שוין דמקרי אונס כיון שגלה דעתו קודם החיוב ומסר מודעא על זה. ותו איכא לפלוגי מנ"ד לההיא דמהרי"ק דהתם שנתן המתנה כבר לגיסתו ואח"כ רוצה לבטל המתנה ולהוציא מיד המוחזקת בטענת אונס גרוע דלא בריר ומוכח דין הוא דלא להוי טענה להוציא ממון מחזקתו אבל בנ"ד דהוי איפכא דהטוען טענת האונס הוא המוחזק והרוצה לבטל טענתו הוא רוצה להוציא לאו כל כמיניה לבטלה דכיון שעמדו לפני דייני ישראל ויצא זכאי מתביעתו לגמרי כאשר נתברר זה כבר מי הכריחו לזה הנתבע להתחייב על זה אם לא כי פחד מהאיום ההוא באופן שאפילו לא מסר מודעא נאמן בטענתו ומקרי אונס כיון דהוי להחזיק דעדיף ממתנה וגט וכל זה הוא אם לא היה כתוב בשטר שנעשה החיוב הנז' בשבועה כי בלי ספק היה מספיק זה לבטל החיוב ההוא אבל מאחר שנעשה בשבועה אין ספק שצריך שיהיה טענת האונס אונס גמור ומוכח להנצל מחומרת השבועה ואומר דאיברא דהאיום וההפחדה בהבאה לעש"ג לבד לא מיקרי אונס כמו שהאריך מהררי"ק אי משום דגזים איניש ולא עביד אי משום דאפילו את"ל שהיה מוליכו לעש"ג מאן לימא לן שהיה נוצח שהרי לא כל המביאים לעש"ג נוצחים והרבה עשו כן ולא הועילו אך אמנם בנ"ד לא היה האיום והגזום בהבאה בעש"ג לבד אלא הדיין בעצמו היה המאיים והמפחיד שאם לא יתפשרו כרצון ר' משה זונאנה כי הוא יעשה באופן שיתרצה ויתפייס והכוונה שיחבשהו ויאסרהו לנתבע בבית האסורין עד שיפרע עד סוף פרוטה אחרונה אין לך אונס ברור גדול מזה ולכך הוצרך לישבע ולהתחייב להנצל מהאונס וקרינן ביה האדם בשבועה פרט לאנוס כי בלי ספק הוא אונס סכנת נפש דממונם של ישראל כיון שנפל ביד א"ה =אומות העולם= אין מרחמים עליו כתוא מכמר וכתב הרשב"א שבכל ציווי שלטון ליהודי אפילו הוא קנס ממון יש פיקוח נפש א"כ אין ספק דטענת האונס שטען הרופא הנז' היא טענה חשובה להנצל מהחיוב הנז' ומקרי אונס גמור בלי פקפוק וערעור.
ועדיין יש לי לחקור בעדות העדים אם יש אי זה פקפוק וערעור בעדותם ממקום אחר או לא כי הנה בעדות ר' שלמה אירגאש יש לפקפק כיון שהוא חתום בעד בשטר החיוב אם יכול להעיד על פה ולומר מודעא היו דברי אם כתב ידו יוצא ממקום אחר ועקרא דהך מילתא תליא במאי דפליגי בגמרא פרק האשה שנתארמלה רב נחמן ומר בר רב אשי והכי איתא התם אמר רב נחמן העדי' שאמרו אמנה היו דברינו אין נאמנים מודעא היו דברינו אין נאמנים. מר בר רב אשי אמר אמנה היו דברינו אין נאמנים מודעא היו דברינו הרי אלו נאמנים מאי טעמא האי נתן ליכתב והאי לא ניתן ליכתב, ופליגי רבוותא בפירושא דמלתייהו כי הנה התוספות ז"ל סבירא להו דמאי דפליגי הוי באין כתב ידם יוצא ממקום אחר וא"ה קאמר רב נחמן דלא מהימני דלא אתי על פה ומרע לשטרא אפילו דאיכא מיגו דלא דמי לקטנים היינו או אנוסים היינו וכו' וא"כ לדבריהם מאי דאמר מר בר רב אשי מודעא היו דברינו הרי אלו נאמני' היינו דוקא בשאין כתב ידם יוצא ממקום אחר ומשום דאיכא טעמא דמיגו אבל אם כתב ידם יוצא ממקו' אחר לא מהימני גם הרא"ש בפסקיו כתב כן ואליבא דידהו בנ"ד אינו נאמן הר' שלמה הנז' לומר מודעא היו דברי אם כתב ידו יוצא ממקום אחר איברא דלהרמב"ם אפילו אם כתב ידם יוצא ממקום אחר נאמנים כמו שכתב פ"ג מהלכות עדות דסביר' ליה דמאי דקאמר מר בר רב אשי מודעא היו דברינו הרי אלו נאמנים הוי אפילו כתב ידם יוצא ממקום אחר. גם הטור בחושן משפט סימן מ"ו כתב בשם רבינו נסים דמודעא היו דברינו נאמנים אפילו אם כתב ידם יוצא ממקום אחר ולדבריהם יראה לומר דבנדון דידן נאמן הר' שלמה הנז' לומר מודעא היו דברי אפילו אם כתב ידו יוצא ממקום אחר ומילתא אגב אורחיה אמינא דתמיה לי טובא על הטור שהשוה סברת הרמב"ם והרא"ש בהך מילתא דמודעא דהא להרא"ש אינם נאמנים אלא בשאין כתב ידם יוצא ממקום אחר אבל בכתב ידם יוצא ממקום אחר לא ולהרמב"ם אפילו כתב ידם יוצא ממקום אחר נאמנים וזאת התמיהה צריכה לי עיון ואחזור לנ"ד ואומר דעדיין יש לפקפק אי מהני עדות הר' שלמה אירגאש לבטל השטר הזה אם כתב ידו יוצא ממקום אחר אפילו אליבא דהרמב"ם דאפשר לומר דע"כ לא קאמר הרמב"ם דהעדים שאמרו מודעא היו דברינו דנאמנים אפילו אם כתב ידם יוצא ממקום אחר אינו אלא כשהעידו שמסר מודעא על מכר שדה דהשתא לא עקרי לסהדותייהו לגמרי דאכתי מהני ההוא שטרא דאפילו מבטלי זביני מחמת מודעא אכתי מהני לאהדורי זוזי אפומיה דההוא שטרא אבל בנ"ד שבעדות המודעא שמעיד על פה עוקר עדות הכתוב בשטר לגמרי אפשר שלא יהא נאמן.
ולזה אומר כי להיותי חושש על זה אמרתי שיעידו העדים האחרים שאינן חתומין על השטר והשתא ליכא למיחש להא חששא והנה עדיין נשאר לפקפק ממה שכתבו ההגהות פ"י מהלכות מכירה אשר כתב רבינו אפרים בתשובתו וז"ל אמר רבא לא כתבינן מודעא על זביני משום טעמא דאין אדם יכול לבטל מה שעתיד לעשות ואח"כ נותן וכו' עד הלכך נראה לומר כל אדם שעושה מודעא על מחילה או על קנין שעתיד לעשות ואחרי כן הקנה או מחל בפני שנים אחרים אין המודעא כלום ע"כ. יראה מדבריו דבעינן שעדי המודעא הם יהיו עדי המתנה והקנין ואי לא לא מהני מסירת המודעא ולא שאני ליה בין מכר למתנה אלא בכל מידי בעינן שעדי המודעא יהיו עדי הקנין דהא מחילה דמי למתנה ואם כן בנדון דידן יראה לומר שזאת המודעא והאונס שמעידין עליו הר' אברהם סאמאנון והר' משה חביב אינו כלום דשמא להם אמר וגלה המודעא והאונס ואחר כך נתרצה להתחייב ברצון גמור בפני עדים החתומים על השטר ואם כן עדות השטר שנעשה באחרונה קיים ולא יבטל השטר זה מחמת עדותם. לזה אשיב ואומר דאפילו את"ל שדברי ההגהות עקר דכל אדם שעושה מודעא על מחילה שעתיד לעשות ואחרי כן הקנה או מחל בפני שנים אחרים אין המודעא כלום עם כל זה אין לדקדק משם לדחות עדות העדים הנז' כיון שמעידים שבשעת עשיית השטר והחיוב מסר מודעא ואמר שהוא אנוס ושידעו העדים החתומים על השטר באונס הנז' וע"כ לא קאמר רבינו אפרים בכשעדי המודעא אינם עדי הקנין לא מהני היינו משום דאפשר דלפניהם מסר המודעא ואח"כ נתרצה לעשו' הקנין או המחיל' בפני עדי' אחרים ברצון גמור דאפשר לקיים הב' עדויות אבל כל שהעדים מעידים שבשעת גמר הדבר צווח ככרוכיא והודיע אונסו פשיטא דמהני לבטל השטר כ"ש שדברי רבנו אפרים צריכים ישוב כי רבים חולקים עליו ויען כי הדברים ארוכים מתפשטי' למקומו' רבי' הן לענין גט הן לענין מתנ' והיה צריך להרחיב ולהאריך הדבו' בזה לא חששתי לכתוב על זה כלל כי אין הכונה להודיע לשואל פלפול ומשא ומתן וסברות הפוסקים. סוף דבר כי זוכה הרופא הנתבע הנז' בטענת האונס הנז' ואין לפקפק בטענתו גם לא בעדות המעידי' שום פקפוק וערעור כל זה ראיתי להודיע לשואל במאי דשייך לטענה הראשונה דהיינו בטענת האונס. ועתה אבא לטענת השמיטה ואומר דמילתא דפשיטא היא דכיון שנוהגת בזמן הזה ולא נכתב בשטר ושלא ישמט דאין ספק דמשמט ואין לפקפק ולומר שזה השטר הוי מעשה ב"ד כיון שגזר הר' שלמה אירגאש הנז' לפרוע לזמנים הנז' בשטר וקיימא לן דכל מעשה ב"ד אינו משמט דחשיב כגבוי וכמו שכתב הטור ח"מ סימן ס"ז וז"ל וכן ב"ד שגמרו הדין וכתבו איש פלוני חייב לאיש פלו' כך וכך אינו משמט כל מעשה ב"ד כגבוי דמי ואפילו את"ל שהיה ראוי לקרא גזרת הר' שלמה הנז' גזרת ב"ד מה שאינו ראוי שאעפ"י שהוא איש צדיק תמים והולך בדרכי היושר עכ"ז אין ראוי שיהיה גזרתו גזרת ב"ד ושלא ישמט כיון שהוא יחיד מן ההדיוטו' לא סביר ולא גמיר הנה גזרתו לא היתה על עקר החיוב שהרי כתוב בנוסח השטר שהודה שחייב לפרוע הסך הנז' לולי כי להיות שאין בידו יכולת לפרוע הסכימו לעמוד בגזרת הר' שלמה הנז' לענין אריכות הזמנים שיראה בעיניו באופן שלא גזר כלל ועיקר על עקר החיוב רק על אופן הפרעון וא"כ לא מקרי מעשה ב"ד בשום צד ואופן גם אין לבטל טענת השמיטה משום דכיון שנתחייב בשבועה לפרוע ושבועה הוי מדאורייתא ושמיטת כספים בזמן הזה אינו אלא מדרבנן וא"כ היה ראוי שלא לבטל שבועת אוריתא מפני תקנת רבנן שהרי כתב הרשב"א בהדיא דאעג"ב דשמיטה בזמן הזה מדרבנן ושבועה דאורייתא אין חיוב שבועה חל עליו משום דהפקר ב"ד הפקר דאורייתא היא מאלה הנחלות ע"כ. ומה שיש לדקדק הוא דכיון שזמני הפרעון הוא לזמנים חלוקים כמו שכתו' בשטר שנתחייב לפרוע שני אלפים לבנים בכל שנה והשטר יש קרוב לתשעה שנים שנעשה והנה שנת השמיטה יש חמשה שנים שעברה באופן דבשלמא לסכום שהגיעו זמן פרעונם קודם שנת השמיטה ניחא דשביעית משמטת' בלי פקפוק וערעור כיון שכבר הגיע חיוב פרעונם קודם השמיטה אבל לסכום שלא נתחייב בהן אלא לאחר שנת השמיטה באנו למחלוקת המלוה לחברו לזמן עשר שנים דאיכא פלוגתא דרבוותא [אי] קיי"ל כלישנא קמא דאמר רב יאודה אמר שמואל דמשמט או כלישנא בתרא ואינו משמט ואם לא היה החיוב הנז' בשבועה פשיטא דהוה אמרינן כיון דהוי ספיקא בפלוגתא דרבוותא אמרינן אוקי ממונא בחזקת מאריה. וכבר כתבתי בענין זה באופן ארוך בהיותי בשיריץ שהוכרחתי לכתוב פסק על ענין השמיטה אך אמנם מאחר שנעשה החיוב הנז' בשבועה יש לספק שראוי להחמיר בספק שבוע' גם לזה אומר דיש צד לתלות ולהקל על הנתבע ואעפ"י שנתחייב בשבועה דכיון דמדינא אינו מתחייב לפרוע מטעם אוקי ממונא בחזקת מאריה גם מחמת השבועה אינו חייב לפרוע משום שלא נשבע לפרוע אלא מה שמתחיי' מן הדין ואם ירצה הנתבע להשען בסברא זו יש לנו רב מובהק וגדול בדורנו מסכים לסברא זו הלא הוא מהרר"י ן' לב נר"ו יעויין בפסקיו הראשונים באופן שמי שירצה לסמוך על דברי הרב נר"ו יוכל לסמוך בלי פקפוק כדאי הוא לסמוך עליו. ואם עדין יפקפק המפקפק בזה הנה מן הטעם הראשון של האונס נתבטל החיוב מעקרו ולא נשאר על הנתבע שום חיוב ותביעה בעולם והוא נקי מה' ומישראל משבועתו וחיובו בלי פקפוק וערעור הנלע"ד כתבתי וחתמתי שמי הצעיר שלמה הכהן.
@שו"ת מהרש"ך חלק א סימן יא
ראובן מסר לידי לוי בנו של שמעון סך מעות כדי שישלחם לשמעון במצרים להלבישם שם בעדו בכ"כ סחורה כאשר יר' בעיניו וכשהגיעו המעו' ליד שמעון במצרים נתנם בקאמביו על אנייר מירגימ"י שנמסר בידו להביאו בשאלוניקי ולמוכרו ושיתפרע מדמיו בעל המעות קרן וריוח כנהוג ואם יותירו דמי האנייר יותירו לבעל האנייר ואם יפחתו יחוייב בעל האנייר לפרוע הפחת במצרים לשמעון הנז' או לבעל המעות וכאשר הגיע שמעון בשאלוניקי עם האנייר הנז' מצא את ראובן מוטל על ערש דוי ובתוך ימים אחדים נפטר לבית עולמו ואחר פטירתו שלח נפתלי אחיו של ראובן הנז' לשאול את פי שמעון שיודיעהו אופן הלבשת המעות הנ"ל והשיבו שמעון דבר לאמר כי נתנם בדרך קאמביו על אנייר מירגימ"י יחד עם מעו' אחרו' שנמצאו בידו ויען כי הוא אחרי בואו ראה כי המירגימ"י הי' בשפל המדרג' לכן באהבתו אותו היה נותן הבחירה בידו אם היה בוחר בתמורת האנייר ליטול כל כך גינגינבר"י יפה וטוב ושישאל על ככה את פי סוחרי העיר כי הוא ימלא רצונו בזה. ולקצת ימים חזר שמעון לשלוח לשאול את פי נפתלי אם היה בוחר בקאמביו או בגינגיבר"י הנז' והשיבו דבר כי בקאמביו לבו חפץ ולא בזולתו. ויהי כי ארכו הימי' ובעלי המעו' אשר עליהם נעשה הקאמביו וגם שמעון המה ראו כי המירגימ"י אין קונה אותו נתוועדו יחדו והסכימו לברר ביניהם שנים אנשים אנשי אמת כדי שהם יביטו יראו ויגזרו על ערך האנייר לפי ראות עיניהם ועל פי הערך ההוא יטול כל אחד מבעלי המעות חלקו מהאנייר עצמו ואם לא יספיק האניי' לפרעון הקאמביו ההוא כל הנשאר ישאר בחוב על בעל האנייר וכן נגמר הדבר ביניהם, ואז שלח שמעון לאמר לנפתלי כל הענין ושיטול גם הוא חלקו מהאנייר על פי ערך השמאים הנז' כאשר סברו וקבילו שאר בעלי המעות ונפתלי השיבו דבר כי לא היה חפץ לקחת מהאנייר ובקש לחרחר דברי ריבות כנגדו ותבע ממנו שיפרע לו כל מעותיו קרן וריוח כי אין לו ליטול אנייר רק מעותיו משלם ושמעון משיב ואומר כי הוא כבר עשה שליחותו באמת ובתמים ואם נשתנו הזמנים ואין קונה האנייר מה פשעו ומה חטאתו. ונפתלי טוען ואומר כי משמעון היתה נסבה שלא נמכר האנייר שהניחו ימים רבים בקאפאן ואם היה מוציאו תכף אולי היה נמכר ולסבת האחור לא נמכר עד הנה. ולזאת משיב שמעון כי להיות מכס האנייר ההוא שיעור רב לא השיגה ידו לפרעון המכס וכבר דרוש דרש שמעון לבעלי המעות שיבקשו מעות לפרעון המכס ולמהר להוציא האנייר מהקאפאן ואין קול ואין עונה ואין כסף. וגם הוא שמעון טרח לבקש מעות ולא עלה בידו עד כי לאחר קצת ימים בעוצם חריצותו מצא מעות והוציאו מהקפאן ואם כן מה לו לשמעון לעשות ולא עשה ואם לא עלתה בידו מה פשעו ומה חטאתו הן כל אלה טענות שמעון. ועתה ילמדנו רבנו הדין דין אמת אם יש ממש בטענת נפתלי או אם הדין עם שמעון שיכול לומר לו הנה האנייר לפניך קח ולך לפי הערך שנטלו האחרים או המתן עד שימצא קונה ילמדנו יורנו יודיענו רבנו הדין עם מי.
תשובה לרוב טרדת מחשבותי לא אכתוב אפילו מעט מהרבה שהיה אפשר לכתוב דברים ועניינים דשייכי לנדון זה גם כדי ללמוד מהם במקום אחר רק ריש מלין או' שמה שמערער נפתלי על שמעון אין בדבריו כלום כיון שעשה שמעון שליחותו באמת ובתמים והלביש המעות במירגימ"י ונפתלי נתרצה בשליחות כמו שבא בשאלה אף אם נניח שבמה שלא הוציא שמעון האנייר מהקפאן תכף מיד דהוי פשיעה אפילו הכי אין לו לנפתלי על שמעון תפיסה כלל שהרי אפילו בגזלן גמור קיימא לן שאפילו נפחת הדבר הנגזל כל שאין השנוי ניכר יכול לומר הרי שלך לפניך כדתנן פרק הגוזל קמא גזל מטבע ונפסל תרומה ונטמאת חמץ ועבר עליו הפסח בהמה ונתעבדה בה עבירה או שנפסלה מעל גבי המזבח או שהיתה יוצאה ליסקל אומר לו הרי שלך לפניך וטעמא דכל הנך משום דלא מינכר היזקא דמידי דמינכר היזקא קיימא לן דמשלם כשעת הגזלה וא"כ בנדון דידן שהאנייר אשר עליו באה השאלה לא מינכר ביה היזקא כלל אלא שנפחת משוויו במה שנתעכב בקפאן אפילו שנאמר דהויא פשיע' כל שלא ניכר ההזק בודאי אין לו לנפתלי על שמעון כלום. ואין לערער על זה ממאי דאפליגו רב הונא ורב יהודה בההיא בבא דמטבע ונפסל דקאמר רב הונא דנפסל היינו שפסלתו מלכות ופרש"י ז"ל שהמלך צוה שלא יצא ממדינה זו למדינה אחרת ורב יהודה אמר פסלתו מלכות נמי היינו נסדק אלא היכי דמי נפסל שפסלתו מדינה זו ויוצאה באחרת. אם כן יראה לכאורה דאליבא דרב יהודה האי דמצי גזלן למימר במטבע שנפסל הרי שלך לפניך היינו כשנפסל דוקא באותה מדינה אבל אכתי בעיר ומדינ' אחר' יוצאה וגם הרמב"ם פסק כותיה דרב יהודה וא"כ בנ"ד שהאנייר הזה לפי הנראה והנשמע נפחת משוויו במדינה זו גם במדינות אחרות יראה דלא מצי שמעון למימר הרי שלך לפניך. אי משום הא לא איריא שהרי הרא"ש פסק כרב הונא מכמה טעמי, חדא דרב הונא רביה דרב יהודה הוה ועוד דשמואל ורב דפליגי במלו' לחבירו על המטבע ונפסל סברי כרב הונא דאי הוו סברי דפסלתו מלכות הוי כנסדק לא הוה מצי למיתב ליה למלוה מטבע שנסדק וכן רבה דקאמר לקמן בשמעתין השף מטבע של חבירו פטור כי מחייה בקורניסא סבר כרב הונא דאי פסלתו מלכות הוי כנסדק כ"ש מחייה בקורניסא. מכל הני טעמי ודאי אית לן למיפסק כרב הונא עד שיש לתמוה על הרמב"ם איך פסק כרב יהודה. ועם כי יש לי מקום להליץ ולהשיב ולהסביר להרמב"ם להיות השעה נחוצה לא אוכל להאריך בזה ומה גם אחרי שלענין הדין ראוי לפסוק כהרא"ש ז"ל מהטעמים שכתב. וכ"ש שאפילו לא היה נופל מחלוקת בדבר אלא שלדברי הכל לא הוה מצי גזלן למימר הרי שלך לפניך אלא בפסלתו מדינה ולא בפסלתו מלכות. מכל מקום נדון דידן לא דמי לההיא בבא דמטבע שנפסל אלא לאינך בבות שהוזכרו במתניתין וכדמוכח בגמרא במאי דפריך רבא לרב יהודה לדידך דאמרת פסלתו מלכות נמי היינו נסדק הרי תרומה ונטמאת דכי פסלתו מלכות דמי וקתני אומר לו הרי שלך לפניך ומשני רב יהודה התם לא מינכר היזיקא הכא מינכר היזיקא ופירש"י ז"ל תרומה לא מינכר היזיקא לא נשתנה מראיתה משאר חטים הכא מינכר היזיקא שאין צורה זו דומה לצורה של כל היוצאים עכשיו וכשגזלה הימנו היו כל צורות המדינות שוות לה. וכיון שכן יצא לנו מכל זה דבנידון דידן כיון שהאנייר לא נשתנה צורתו במה שנתעכב אלא שנשתנו הזמנים ונפחת שוויו בהא ודאי מילתא דפשיטא היא שיכול שמעון למימר לנפתלי הרי שלך לפניך, ואין לו לנפתלי כלום עליו אף כי על הדין ועל האמת איני רואה פשיעה ואשם כלל על שמעון מכל הצדדים וכבר היה בידי להאריך על כל הצדדין על הדין ועל האמת כי אין לו לנפתלי על שמעון תביעה וטענ' כלל לולי כי הדבר נחוץ כל שכן כי במה שכתבתי יש בו די והותר לפוטרו מכל ערעור. נאם הצעיר שלמה הכהן.
@שו"ת מהרש"ך חלק א סימן יב
ראובן ושמעון נתחייבו לתת סך מעות ללוי והתנו ביניהם בשע' החיוב לפרוע הסך ההוא לזמן משך עשר שנים נפרעים בזה האופן שבכל חודש יתנו ד' גרושוש והתנו ביניהם ראובן ושמעון ולוי שלשתם יחד שאם יפטר לוי הנז' בתוך הזמן הנז' שאז יהיו פטורים החייבים הנז' מלתת שום דבר לשום נברא בעולם מכל הסך הנז' אפילו שוה פרוטה ועשו שטר על זה ובתוך השטר לא נכתב הדבר כ"כ בבירור כמו שהתנו על פה וז"ל התנאי כפי הכתוב בשטר. בפנינו עדים ח"מ =חתומים מטה= ראובן ושמעון מדעתם ורצונם נתחייבו בחוב גמור לתת ולפרוע ללוי או לבאי כחו או למוציא שטר זה בעדו ובשמו אפילו בלתי הרשאה סך ארבעה גרוסוש /גרושוש/ בכל חדש וחדש וכו' והתנו ביניהם שלשתם יחד שאם יפטר לוי הנז' לבית עולמו בתוך הזמן הנז' אז יהיו פטורים החייבים הנז' מלתת שום דבר ליורשיו מכל הנ"ל אפילו שוה פרוטה. ועתה נפטר לוי לבית עולמו וחיי לרבנן ולכל ישראל שבק והנה האלמנה אשת לוי הנזכרת טוענת על ראובן ושמעון החייבים הנ"ל שיפרעו לה שארית החוב הנ"ל על דרך שהיו פורעים ללוי בעלה הנז' שגם שהתנה עמהם לוי הנז' שכשיפטר לבית עולמו שיהיו פטורים מלתת ולפרוע שום דבר ליורשיו אחריו מכל מקום לא באה מכח ירושה רק כבעלת חוב מצד גביית סכי כתובתה ואם פטרם בעלה מהיורשים לא פטרם מבעל חוב. והנה העדים החתומים על השטר מעידים על פה באמת ובתמים כי בשעת קיום התנאי הנז' ביניהם נתברר בפירוש שסילקם ופטרם שלא ישאר עליהם אחריו שום שעבוד כלל משום נברא בעולם. והאלמנה טוענת דלפי מה שכתוב בשטר לא משמע פיטור מבעל חוב רק משמע שלא פטרם רק מצד היורשי' וכיון דלפי הכתו' בשטר משמ' שלא פטרם רק מצד היורשי' א"כ מה שמעידים העדים על פה לאו כל כמינייהו דהוו חוזרים ומגידים כיון דהוחזק כתיבת ידם בב"ד. ועתה שאל השואל אם יש מקום לזכות ולפטור לחייבים הנז' פיטור גמור ומוחלט או אם עדיין נשאר זכות האלמנה עליהם ע"כ.
תשובה הנה בדין זה יש לחקור שלשה חקירות הא' שגם שנניח שהיה כתוב בשטר שמחל לוי אחרי פטירתו החוב הנז' מחילה גמורה וחלוטה אם מהני להפקיע זכו' בעל חוב שהלוהו או שעבוד נדוניית אשתו דהוי כבעל חוב. הב' אם נניח שאם מחל בפירוש דמהני להפקיע זכות בעל חובו עתה שאין כתוב בשטר אלא שאם יפטר לוי הנז' לבית עולמו בתוך הזמן הנז' שיהיו פטורים ראובן ושמעון החייבים הנז' מלתת שום דבר ליורשיו ויראה שלא פטרם רק מצד היורשים לבד וישאר זכות האלמנה הנז' עליהם ומוציאין מהם מדר' נתן והנה העדים החתומים על השטר אומרים שבשעת קבלת עדותם נתברר בבירור שהמחילה היתה חלוטה וגמורה ופטרם וסילקם בין מתביעת יורשים בין מתביעת בעל חוב וא"כ יש לחקור אי אמרינן דהוו חוזרים ומגידים מאחר שחתומים בשטר והוחזק כתב ידם והוי כנחקרה עדותן בב"ד ולאו כל כמינייהו לחזור ולהגיד או לא מיקרו חוזרים ומגידים. הג' אם אפשר לומר שפיטור יורשיו הכתוב בשטר מהני ג"כ לפטור משעבוד נדוניית אשתו דל מהכא עדות העדים המעידים על פה שנתברר הכל בפירוש אלא אפילו באמר שלא נתברר רק הכתוב בשטר לבד אפ"ה מהני לפטור משעבוד נדוניית אשתו או לא.
והנה לחקירה הא' אומר דאיברא דלפי מה שכתבו התוספות בכתובות פ"ב אהא דאמרינן האומר שטר אמנה הוא אינו נאמן ואקימנא דקאמר מלוה וכגון שחב לאחרים וכדר' נתן וכו' שהקשו על זה שם וז"ל דניהמני במיגו דאי בעי מחיל כדאמ' המוכר ש"ח =שטר חוב= לחבירו וחזר ומחלו מחול וכתבו בחד תירוצא דאפשר לומר דדוקא מוכר ש"ח דהוי מדרבנן יכול למחול אבל בנושה מחבירו שחייב לו מן התורה אינו יכול למחול גם הר"ן ז"ל סמך על תירוץ זה דנושה בחבירו שחייב לו מן התורה ושעבודא דלוה גביה אינו יכול למחול גם הרא"ש בתשובה כלל ס"ט סימן ד' והביאה הטור סימן פ"ו משמע דס"ל דאינו יכול למחול. ולפי דברי הני רבוותא יראה דבנ"ד לא היה יכול לוי למחול לחייבים הנז' החוב הנז' כיון דמפקיע שעבוד נדוניית אשתו דהוי כב"ח שחייב מן התורה. והנה בעל התרומות בשער נ"א כתב שדעת הרמב"ם הוא שיכול למחול אפילו להפקיע שעבוד בעל חובו ובלי ספק שגם בעל התרומות עצמו מסכים עמו וא"כ יכולים לומר ראובן ושמעון קים לן כהני רבוותא דס"ל שיכול למחול. כ"ש שאפילו התוספות לא כתבו אותו התירוץ הנ"ל כי אם באפשר לומר כנראה דלא קים להו הכי בבירור כי אם בשמא ואולי. גם הרא"ש בפסקיו לא הזכיר כי אם התירוץ הראשון של התוספות כנראה דס"ל שיכול למחול. וכבר נודע לנו שבכל דבר שנר' שסותרים דברי הרא"ש הכתובים בפסקיו למה שכתוב בתשובותיו דברי הפסקים עיקר וכמו שנמצא בתשובות הר' יהודה בנו ז"ל שנשאל על זה והשיב כשאני רואה פסקיו עם תשובותיו סותרים הרי אני הולך אחרי הפסקים שהיו אחרונים גם בעל הטור /ח"מ/ כתב סוף סימן ע"ב גבי המלוה על המשכון אי הוי ש"ש =שומר שכר= או ש"ח =שומר חינם= דאעפ"י שכתב הרא"ש בתשובה שהמלוה על המשכון הוי ש"ש הנה בפסקיו כתב שהוא ש"ח כדפי' לעיל ודאחרונה היא. והרי נתבאר א"כ גם מדברי הטור דהיכ' דסתרי דברי הפסקי' לדברי התשובות דברי הפסקים עיקר ונתבאר א"כ מכל האמור כי גם התוספות והרא"ש לא ברירא לן סברתם דאינו יכול למחול אבל אדרבא נראה דעתם נוטה שיכול למחול ולא נשאר לנו רק הר"ן לבדו שכתב בהדיא שאינו יכול למחול וה"ל סברא יחידאה ויש לתמוה על בעל הטור ז"ל שבדין זה אם יכול למחול אם לא הביא מה שכתב אביו הרא"ש בתשובה דס"ל שאינו יכול למחול והניח דברי הפסקים כנראה שתפס דברי התשובו' עיקר והוא הפך ממה שהניח בסימן ע"ב וכמו שכתבנו. ואפשר דס"ל לבעל הטור דאין להוכיח ממה שלא הביא בפסקיו דברי התירוץ השני מהתוספות דנר' דס"ל דיכול למחול דאפש' שלא חשש אלא לתרץ הקושיא וכיון שבתירוץ הראשון מספיק לתרץ הקושיא לא חשש להביא התירוץ הב' נהי דלענין דינא קים ליה דאינו יכול למחול וכיון דבתשובה כתב בהדיא דאינו יכול למחול אעפ"י שמתוך דברי הפסקים יש להסתפק אין ספק מוציא מידי ודאי מה שכתב בהדיא בתשובה ונחזור לנ"ד ונאמר דאפי' את"ל דהוי האי מלתא פלוגתא דרבוותא על פי הדרך הראשון שכתבתי מלתא דפשיטא היא דמצו ראובן ושמעון החייבים הנ"ל לומר קים לן כהני רבוותא דסברי דיכול למחול. וכל זה אני אומר לרווחא דמלתא כי לפי האמת בנ"ד כל אפין שוין שיכול למחול דע"כ לא פליגי הנהו רבוות' ואמרי דאינו יכול למחול אלא היכא שכבר נשתעבד לוה למלוה בשטר וחשיב כאילו נשתעבד לבעל חובו ומעתה אינו יכול למחול כיון שכבר הוא משועבד לאחר אבל אם בשעה שמשתעבד ומחייב התנה עמו שהשעבוד לא יחול אלא לו לבדו ולא להתחייב לאדם אחר באופן שמעולם לא נשתעבד לאחר פשיטא שיכול לעשות כך ולא יחול עליו שעבוד בעל חוב לגבות ממנו דלא גרע ממתנה דס"ל להרא"ש ז"ל שאין ב"ח גובה ממנה אע"ג דכתיב בשטר שעבוד מטלטלי אגב מקרקעי כמ"ש בתשובת שאלה הביאה הטור ח"מ סימן צ"ט וא"כ בנ"ד דבשעה שנתחייבו ראובן ושמעון החייבים הנז' ללוי הנז' התנו ביניהם כי לו לבדו נתחייבו ונשתעבדו ולא לשום נברא אחר זולתו פשיטא דיכולי' להפקיע זכות ושעבוד נדוניית אשתו הטוענ' עליהם. ויען כי שמעתי אומרים שיש מי שאומר שאפילו אם היה כתוב שמחל לוי לראובן ושמעון מחילה גמורה בכל תנאיה לא תספיק לסלקם משעבוד כתובת אשתו יען כי כונתו היתה להבריח וכיון שכן אין ראוי שתועיל כדאמרינן בעלמא במכוין להבריח, אומר אני תמה אני אם יצאו דברים הללו מפי שום אדם כי דבר ידוע כי הוא שבוש מפורסם מכמה טעמים תלאה ידי לכותבם למיעוט התועלת שיש בזכרונם דהא מלתא דפשיטא היא דלא מצינו מבריח נכסיו לאחר מיתה דבשלמא בחייו אמרינן דכותב כל נכסיו לאחרי' במתנה אומדנ' דמוכח דלא כיון אלא להבריח דחזקה אין אדם נותן נכסיו וימות ברעב אבל לאחר מיתה לא שייך למימר הכי כ"ש אם כתוב בשטר שמחל מחילה גמורה כל אפין שוים דאפילו בחייו לא דיינינן ליה במבריח כיון שהקנה הקנאה גמורה ואפי' בנותן כל נכסיו וכ"ש בנ"ד שלא מחל להם כל נכסיו באופן דלא שייך כאן טענת מבריח. וכל הכתוב היינו בהנחה שהיה כתוב בשטר הנז' שמחל להם לוי החוב הנז' מחילה גמורה אחרי מותו ודי בזה לחקירה הראשונה.
ועתה אבא אל החקירה השנית אי מהני עדות העדים המעידים על פה דפטר להם לוי הן מצד היורשים והן מצד בעל חוב ונדוניית אשה מי אמרינן דהוו חוזרין ומגידים או לא. ואומר דהגע עצמך שלא היה כתוב בשטר זה תנאי כלל ועיקר רק שהיה כתוב בנוסח כל שטר ושטר פלוני ופלוני נתחייבו סך מעות לתת ולפרוע לפלוני או לבאי כחו ולמוציא שטר זה בעדו ובשמו וכו' והעידו העדים על פה דתנאי היו דבריהם שלא יחול השעבוד והחיוב הנז' אלא כל זמן שיהיה בחיים חייתו אך אמנם אם יפטר בתוך הזמן הנז' שיסתלק מעליהם השעבוד והחיוב הנז' ויהיו פטורים מהחיוב הנז' לגמרי אין ספק שהם נאמנים לכ"ע ואפילו כתב ידן יוצא ממקום אחר דאע"ג דאיכא פלוגתא דרבוותא אם מאי דאמרינן בגמ' תנאי היו דברינו נאמנים היינו בשאין כתב ידן יוצא ממקו' אחר או אפילו בשכתב ידן יוצא ממקום אחר וכמ"ש הר"ן ז"ל היינו כשמעידים על תנאי שמתבטל השטר מחמתו ומעלה ומוריד לענין החיוב הכתוב בשטר אבל בנ"ד שעדות התנאי שמעידין העדים עליו בע"פ אינו מבטל החיוב הכתוב בשטר אלא מפרשים דבריהם בפירוש נאה ומתקבל כלשון הכתוב בשטר כל אנפין שוין דנאמנים וא"כ כיון שמעידים שמה שכתוב בשטר לתת לו היינו לו ולא ליורשיו דין הוא שיהיו נאמנים ואין זה סותר החיוב הכתוב בשטר דהא קי"ל באומר לאשה הרי זה גיטיך ע"מ שתתני לי מאתים זוז ומת נתנה אין זקוקה ליבם לא נתנה זקוקה ליבם וטעמ' דמלת' משום דלי ולא ליורשי משמע ואע"ג דרשב"ג פליג וס"ל דנותנת לאחיו ולאביו או לאחר מהקרובי' משום דלי ואפי' ליורשי משמע כבר פסקו כל הפוסקים כוותיה כת"ק דלי ולא ליורשי משמע וכ"ש אם אמרו העדים שנשתעבדו בתנאי שלא ישתעבדו לבעל חוב שיהיו נאמנים דהא בההיא דגיטין ס"ל לרשב"ג דלי אפילו ליורשי משמע א"כ טפי משמע למעוטי לו ולא לבעל חובו מלו ולא ליורשיו. והכי נמי מוכח בפ"ק דקדושין בשמעתתא דשכיר שכיר גבי ההיא פלוגתא דפליגי ת"ק ור' אליעזר אי מוכר עצמו מעניקים לו או אי אין מעניקים לו דת"ק סבר דאין מעניקין לו ורבי אליעזר סבר דמעניקים לו ואמרי עלה בגמ' מ"ט דתנא קמא דאמר דמוכר עצמו אין מעניקים לו מיעט רחמנא גבי מכרוהו ב"ד הענק תעניק לו ולא למוכר עצמו ופריך ואידך ומשני ההוא מיבעי ליה לו ולא ליורשיו ופריך יורשיו אמאי לא שכיר קרייה רחמנא וכו' ומסיק אלא לו ולא לבעל חובו. הא קמן דטפי איכא למעוטי מלישנא דלו ולא לבעל חובו מלו ולא ליורשיו. אם כן מלתא דפשיטא היא שאם לא היה נזכר בשטר שום תנאי רק שהעדים היו מעידים על פה דאית לן להאמינם כיון דאינם סותרים דבר מהכתוב בשטר אלא מפרשים דבריהם ואעפ"י שכתוב בשטר שנתחייבו לתת ללוי הנז' ולפרוע לו או לבאי כחו או למוציא שטר זה בעדו ובשמו מלתא דפשיטא היא דבאי כחו משמע נמי על היורשים והיה נראה שלא היו יכולים לומר שלא התנה להשתעבד ליורשים כיון דכתב באי כחו. הא ליתא דודאי בסתמא משמע נמי גם על היורשים אבל אם העדים מפרשים דבריהם דמה שכתוב בשטר או לבאי כחו לא נתכוונו רק על מקבלי מתנה בלבד רצוני שאם היה נותן הזכות הנז' בשטר לאחרים שיזכו הם בחייו אבל לאחרי מותו לא ישאר שום זכות ושעבוד לשום נברא פשיטא דמהני א"כ גם כן נוכל לומר שאעפ"י שאינו כתוב בשטר כי אם פיטור מהיורשים לא יתחייב לומר דעדיין נשאר שעבוד הבעל חוב קיים ומה שמעידין עתה על פה הוו חוזרים ומגידין דאפשר שלא הוצרכו לפרש כי אם פיטור מהיורשים דהוה אפשר לן לומר שמה שכתוב בשטר שנתחייבו לתת ולפרוע לו הוי במשמע אפי' ליורשיו וכל שכן שכתוב או לבאי כחו בסתמא משמע נמי על היורשים ולכן הוצרכו לפרש שהתנה עמהם שיהיו פטורים מלפרוע ליורשים כלום ואם כן מה שכתוב לו הוי לו ולא ליורשיו וגם מה שכתוב ולבאי כחו הוי על מקבלי מתנה כדכתיבנא אמנם פיטור מהבעל חוב דמוכח ממיעוטא דלו אעפ"י שלא נכתב בשטר כיון שהעידו על פה סגי דלא חששו לכותבו בשטר כיון שאם העידו עליו על פה נאמנים. ואם כן זכינו לומר שאפילו אם כונת ליורשיו הכתוב בשטר לא יהיה אלא דוקא ליורשיו יכולים העדים להעיד על פה שג"כ התנו על פיטור הב"ח ולא הוו חוזרין ומגידין ודי בזה לחקירה השנית.
ועתה אבא אל החקירה הג' אם אפשר לומר שפיטור יורשיו הכתוב בשטר יועיל ג"כ לפטור מכתובת אשתו. ואומר דאע"ג דמלתא דפשיטא היא דבכל דוכתא לישנא דליורשיו לא משמע כתובת אשה א"ה בנ"ד אית לן לומר דלישנא דפיטור יורשיו הכתוב בשער /בשטר/ הוי אפילו לסלק שעבוד כתובת אשתו שכיון שנתברר שאין ללוי זה הנפטר כי אם יורש אחד כאשר הדבר מפורסם בכל שער עירנו א"כ אפשר לומר שכיון גם כן על כתובת אשתו וביאור דברי דאע"ג דאמרי' פרק יש נוחלין דעבידי אינש דקרו לחד ברא בני כדכתיב ובני דן חושים ובני פלוא אליאב הכי נמי אית לן למימר דעבידי אינשי דקרו לחד יורש יורשים עכ"ז לענין סלוק ופטור הנז' בזה השטר כיון דאפשר לומר דעבידי אינשי דקרו לכתובת אשה בלשון ירושה כיון שאינה נגבית אלא לאחר מיתה כמו הירושה שאינה נגבית אלא לאחר מיתת המוריש ולכן כתב דפטר אותם מלפרוע שום דבר ליורשיו וכונתו היתה בין על היורש מצד קורבה בין על כתובת אשתו הנגבית לאחר מיתה כמו יורש. הן אמת שאם היו ללוי הנז' ב' יורשי' לא הייתי תולה שכיון לפטור אותם גם מכתובת אשה כיון דבכל דוכתא לא משמע לשון ירושה על כתובת אשה אע"ג דאפשר דעבידי אינשי דקרו לכתובת אשה ירושה מטעמא דכתיבנא. ידעתי נאמנה כי לא יחסר מערער על דבר זה כי לאהבת הניצוח לא ירצה להעמיק בדברים אלא ליקחם כפשטם אמנם אם יפשיט מעליו אהבת הניצוח לא ימאן בהם ובפרט בהצטרף על זה העדאת העדים המעידים על פה באמת ובתמים תוכן העדות הנמסר להם.
ועוד אני אומר דאפילו את"ל שלא הזכיר בעל פה פיטור גמור ומוחלט רק הלשון הכתוב בשטר וגם את"ל דמשמעות לישנא ליורשי לא משמע רק פיטור היורשים לבד אפילו בנ"ד דלית ליה אלא חד יורש אפילו הכי כיון שפטר את החייבים הנז' מתת ולפרוע ליורשיו שום דבר אפילו שוה פרוטה ממילא פקע מעלייהו שעבוד כתובת אשתו ולא יתחייבו לפרוע לכתובת אשתו שום דבר וזה כמו שאבאר בקיצור לפשיטות הדבר בעצמו כנראה לע"ד כי הנה מלתא דפשיטא היא דאין מקום לחייב לראובן ושמעון לפרוע כתובת אלמנת לוי הנז' רק מטעם ההיא דרבי נתן דאמר מוציאין מזה וכו'. ומלתא דפשיטא היא דמאי דאמרינן בעלמא במילתיה דר' נתן שהנושה בחברו וחברו בחברו שמוציאין מזה ונותנין לזה היינו בהנחה שנתחייב לוה למלוה א"כ יש לנו לומר דההוא שעבודא דאית ליה למלו' גבי לוה נתרוקן לב"ח של המלוה ולכן מוציאין מזה ונותנים לזה וכדר' נתן אמנם אי ליכא שעבודא דמלוה גבי לוה מה שייך לומר מוציאין מזה וכו' וא"כ בשלמא אם היה נעשה שטר זה דנ"ד בחיוב מוחלט כשאר השטרות שהלוה משתעבד ליורשי המלו' אז כשנפטר לוי הנז' לבית עולמו ונשארו החייבים הנז' משועבדים ליורשיו השעבוד שהיה לו עליהם בחייו ובלי ספק שעל היורשים מוטל לפרוע כתובת אשתו אם נשאר דבר ממורישם וא"כ כיון שהם יורשים שעבוד זה השטר נמצא שהשעבוד אשר נשאר להם בזה השטר נתרוקן לכתובת אשתו של לוי המוריש ומוציאין מהם מדר' נתן אמנם אחר שבפטירת לוי הנז' לבית עולמו נפטרו החייבים הנז' משעבוד היורשים א"כ מה שייך לומר מוציאין מזה כיון דאין עליהם שום שעבוד לא מהמלוה ולא מהיורשים ובעיני טענה זו גדולה וחזקה כראי מוצק לית איניש דלשדי בה נרגא כי בלי ספק היא בנויה על שרשי האמת והצדק. כל זה ראיתי ונתתי אל לבי לזכות לראובן ושמעון הנ"ל ועוד יש לי טענות אחרות לזכותם ויען היותי טרוד מאד כאשר גלוי וידוע לפני הנותן ליעף כח ברוך הוא הנחתי לכותבם ואם יצטרך אוסיף שנית ידי בעזרת העוזר האמיתי יתעלה הנלע"ד כתבתי וחתמתי שמי הצעיר שלמה הכהן.
עם היות החכם השלם סיני ועוקר הרים הכהן הגדול מאחריו נר"ו הפליא עצה הגדיל תושיה כבן עזאי בשוקי טבריא וכמעט לא הניח מקום לדבר בזה מכל מקום אחוה דעי ואם דל הוא וזה אחלי בס"ד.
תחלה ראוי לדעת אם היה זה השטר חוב בין בחיי לוי בין אחר מותו כשאר השטרות אם הכתובה נגבית ממנו לדעת הכל או יש חולקים בזה. איברא דבההיא דר' נתן דפרק קמא דקדושין דאמר מנין לנושה בחברו וחברו בחברו שמוציאין מזה וכו' כתבו שם התוספות וז"ל מכאן מדקדקין דאין הלכה כר' נתן דהא ר' אליעזר ורבנן פליגי בדר' נתן ור' אליעזר דשמותי הוא סבר כר' נתן והלכה כרבנן עכ"ל. וגם בהגהות מיימון פרק שני מהלכות מלוה כתב בשם רבנו יהונתן דאין הלכה כר' נתן והרשב"א בתשובה סימן תתקס"א כתב כן בשם רבנו תם ז"ל האמת שבהגהות מיימון הנז' כתוב שחזר בו ר"ת ופסק כר' נתן, איברא דהרמב"ם ז"ל פרק ב' מהלכות מלוה והטור /ח"מ/ סי' פ"ו פסקו כר' נתן אבל סוגיא זו דפירקא קמא דקדושין דחיקא טובא לפסק זה שצריך לומר דהלכתא כותיה דר' אליעזר דמוכר עצמו דמעניקין לו וכמו שכתבו התוספות בשם ר"ת ור"י וזה אפשר לומר לדעת הטור אבל הרמב"ם קשיא לי טובא שהרי הוא ז"ל פסק בפרק ג' מהלכות עבדים דמוכר עצמו אין מעניקין לו כדרבנן וכאן פסק כר' נתן וא"כ מזכי שטרא לבי תרי ואפשר לומר שמפרש כפירוש הר' נתנאל שכתבו התוספות לגבי מלוה כ"ע אית להו דר' נתן ומאי דקאמר ואידך בעלמא לא ס"ל נמי כר' נתן היינו בשכירות משום דטרח בגופו ומשום הכי לא אצטריך לו למעוטי בעל חוב ולפירוש זה קשיא לי דא"כ דמאי דאמרינן בגמרא לר' אליעזר לו ולא לב"ח מדס"ל בעלמא כר' נתן דתני' וכו' היינו לגבי שכירות ואתא לו לאפוקי הענקה מדין זה א"כ הדרן קושיא לדוכתיה אמאי לא שכיר קרייה רחמנא מה שכיר פעולתו לב"ח כיון דס"ל כר' נתן בהא אף האי פעולתו לב"ח כי היכי דאקשי תלמודא גבי יורשים ואפשר לומר דהכי פירושה מדס"ל בעלמא כלומר אי לא כתיב לו מדר' נתן הכל משמע אפי' שכירות אבל השתא דאתא לו גלי דבשכירות לא דרשי' דר' נתן דהא הכא שכיר קרייה רחמנא וכתיב לו ולא לב"ח ור' אליעזר סבר דבלאו קרא דלו לא נכלל שכירות במילתיה דר' נתן ולא אצטריך לו ובהא פליגי ר' אליעזר ורבנן ולענין דינא כ"ע מודו דבשכירות לא דיינינן דר' נתן ועם שפי' זה הוא דחוק נ"ל שהוא מוכרח להרמב"ם ז"ל אבל אכתי קשה קצת שהיה לו להרמב"ם לפרש דדוקא בחוב דהלואה אית ליה דר' נתן אבל לא בחוב דשכירו' וצ"ל שסמך על מה שכתב בהלכות עבדים פ' הנז' ענק עבד עברי לעצמו ואין בעל חוב גובה הימנו וכיון דשכיר קרייה רחמנא היינו שכירות ממש נקטינן מהא כמה רווחא האי שמעתא לדעת הפוסקי' דלא כר' נתן ושאפילו בשטר גמור לדעתם אין מוציאין מראובן ושמעון לכתובת האלמנה וראוי לצרף לזה סברת האומר דאף על גב דקי"ל כר' נתן היינו לבעל חוב אבל כתובה דקי"ל דאינה נגבית מהראוי כדתנן פרק יש בכור גם אינה נגבית ממלוה שביד אחרים דחשבינן לה ראוי ואפילו היא בשטר לגבי בכור בפרק יש נוחלין הובאה סברא זו בהגה אשרית פרק הכותב בשם ר' שמואל ז"ל ואי קשיא לך לסברא זו מתניתין דפרק הכותב דתנן מי שמת והניח אשה ובעל חוב ויורשים והיה לו מלוה ופקדון ביד אחרים ר' טרפון אומר ינתנו לכושל שבהם ומפרש ר' יוחנן בגמרא דהיינו כתובת אשה מדברי התוספות פרק יש נוחלין למדתי תירוץ לזה בההיא שמעתא דרב פפא דקאמר הלכתא אין הבעל נוטל בראוי כבמוחזק וכו' דמתניתין ר' היא דאית ליה התם דמלוה חשיב מוחזק אבל לרבנן הוה ליה ראוי ואין הכתובה נגבית ממנה וכן עם מה שכתבו התוספות פרק האשה שנפלו דיבור המתחיל לא אשכחן תנא דמחמיר וכו' לתרץ קושיא א' שמה ששנינו ינתנו לכושל שבהם דלא מן הדין הוא אלא מצוה ליתן לכושל שבהם אתי שפיר להר' שמואל ז"ל ויש סעד לתירוץ זה ממה שאמר רבי עקיבא אין מרחמים בדין משמע דר' טרפון מתורת רחמנות ומצוה בעלמא נגע בה ולא מדינא וא"כ לענין כתובה לא היה דבר זר כל כך לומר המוחזקים קים לן כהני רבוותא אבל איני סומך על זה כי אם לצרף לפלוגתא אחריתי שנפלה בין הפוסקים בההיא דר' נתן שהטור כתב סי' הנז' דלא שנא הא דר' נתן אם נתחייב לוי כבר לשמעון בשעה שלוה מראובן לא שנא אם נתחייב לו אח"כ ולא מצינו מי שכתב כזה בהדיא זולתו מהפוסקים המפורסמים ז"ל אדרבא מצינו בהגהות אשירי בבא קמא פרק שור שנגח ארבעה וחמשה בשם א"ז בלי חולק והמרדכי פרק המניח בשם ר' יצחק מואיינא והר' יהונתן ז"ל דלא מחייב בדר' נתן אלא כגון ראובן לוה משמעון ושוב לוה שמעון מלוי חייב ראובן ללוי מדרבי נתן כיון דבעידנא דנתחייב שמעון ונשתעבד ללוי נשתעבד לו ראובן כמו כן אבל אם שמעון לוה מלוי תחלה ושוב לוה ראובן משמעון לא משתעבד ראובן ללוי א"כ בנ"ד דהוי כה"ג דבתחלה נשתעבד ונתחייב לוי לאשתו לכתובתה ואח"כ נתחייבו לו ראובן ושמעון אין אשתו מוציאה מהם מדר' נתן לדעת הני רבוותא ז"ל ולע"ד נראה שזה היה די והותר לפטור לראובן ושמעון מתביעת האלמנה כיון דאת"ל דהלכה כרבי נתן וגם לגבי כתובה איכא מאן דאמר דבנ"ד פטורים כ"ש בהיות דבעקר מלתיה דר' נתן איכא פלוגתא וגם לענין כתוב' דיכולי' המוחזקי' לצרף סברות הללו לפטור עצמם וכמו שכתב מוהרי"ק ז"ל שורש מ"א והביא ראיה מהתלמוד מפ"ב דחולין יעויין שם דאפילו לגבי איסורא אמרינן הכי כ"ש לגבי ממונא דהמע"ה =דהמוציא מחבירו עליו הראיה= דקי"ל כשמואל דאין הולכים בממון אחר הרוב וכל זה הוא אפילו אם היה השטר הזה כשאר שטרות כ"ש בשטר דנ"ד שכתוב בו שאם יפטר לוי וכו' דודאי דמחילתו מהניא כמו שהוכיח החכם הפוסק נר"ו אפילו לגבי ב"ח וגם שבשטר לא פורש הפיטור כי אם מהיורשים ולא הזכיר ב"ח כיון שהעדים מעידים בע"פ שמהכל פטרם נ"ל דנאמנים דלא גרע מעדים שאמרו תנאי היו דברינו דס"ל לרב האיי גאון והראב"ד ז"ל פרק ג' מהלכות עדות דנאמנים אפילו בכתב ידם יוצא ממקום אחר וגם הטור /ח"מ/ סי' כ"ט כתב בשם הרא"ש ז"ל דנאמנים איברא שצריך עיון מהיכן למד כן הטור לדעת אביו כי הוא ז"ל העתיק דברי הגמ' ואפשר לומר דמשום דבההיא דמודעא היו דברינו פירש הרא"ש ז"ל דמיירי דאין כתב ידם יוצא ממקום אחר ומיד כתב ההיא דתנאי ולא פירש משמע דס"ל דמיירי בכל גונא ועוד נ"ל שהוציא זה מדברי מי שסובר דההיא דתנאי היינו דוקא בשאין כתב ידם יוצא ממקום אחר הבעיא דבעא מניה רבא מרב נחמן בתנאי שצדדי הבעיא הם אי דמיא למודעא ואמנה דקא עקר לשטר והאי נמי עקר לשטרא או דלמא תנאי [מלתא] אחריתי היא לא נ"מ להאי בעיא כי אם לרב נחמן דס"ל במודעא דאין נאמנים אפי' אין כתב ידם יוצא ממקום אחר ומבעיא ליה בתנאי אי באין כתב ידם יוצא ממקום אחר מיהא נאמנים או לגמרי דמי למודעא אבל למר בר רב אשי דס"ל דמודעא נמי נאמני' באין כתב ידם יוצא ממקום אחר לא נפקא מינה מהאי בעיא דאפי' נדמה תנאי למודעא נאמני' באין כתב ידם וכו' דאי ס"ל להרא"ש כהרמב"ם ז"ל בתנאי לא היה צריך לכתוב בפסקיו ההיא דרב נחמן בתנאי היו דברינו כיון דאפילו במודעא דעקרי לשטרא פסק כמר בר רב אשי דנאמנים כ"ש בתנאי אלא ודאי להכי הוצרך לההיא דתנאי לחלק בין תנאי למודע' דאע"ג דבמודעא אי כתב ידם יוצא ממקום אחר אין נאמנים בתנאי דמלתא אחריתי היא נאמנים זה נראה לי נכון וישר וא"ת הרי הרמב"ם ז"ל דבתנאי ס"ל דבכתב ידם יוצא ממקום אחר אין נאמנים ובמודעא ס"ל דבכל גוונא מהימני א"כ אפשר דהוצרך הרא"ש להשמיענו דלא גרע תנאי ממודעא כדעת הרמב"ם אלא כי היכי דבמודעא נאמנים הכי נמי בתנאי ולעולם באין כתב ידם יוצא ממקום אחר כבמודעא. איברא דהאי מלתא דהרמב"ם ז"ל קשה אצלי כחומץ לשנים וכעשן לעינים דאיך יתכן לרב נחמן דבמודעא אין נאמנים בתנאי נאמנים ולמר בר רב אשי איפכא דמודעא נאמנים דתנאי לא היה לו לפרש דמר בר רב אשי מודעא הוי כתנאי לרב נחמן ולא הפך סבר' הבעיין דס"ל דטפי איכא להימוני תנאי ממודעא והפך סברת רב נחמן הפשטן עד שלכך אני אומר שנסחת הטור בהרמב"ם שכתב משמו סימן מ"ו דבמודעא אינן נאמנין כהרא"ש ז"ל היא המחוורת ואליבא דהלכתא הרי הוכחתי דעת הרא"ש שהיא כרב האיי והראב"ד וסיעתם ז"ל.
אבל עדיין יש לדקדק שהטור /ח"מ/ כתב סימן מ"ו דאם כתב יוצא ממקום אחר בכל דבר אין נאמנים ורבנו נסים כתב דבמודעא נאמנים אפילו כתב ידם יוצא ממקום אחר והרמב"ם ואבי אדוני הרא"ש כסברא ראשונה והר"י ברצלוני כתב בשם רב האיי דבתנאי נאמנים אפילו בכתב ידם יוצא ממקום אחר דלאו חוזר ומגיד הוא שהרי השטר חל והשטר כשר אם יתקיים התנאי ע"כ. ולפי מה שכתב בסימן כ"ט סברת הרא"ש היא כסברת רב האיי ולא כסברא ראשונה שכתב דבתנאי אינם נאמנים בכתב ידם יוצא ממקום אחר איך שיהיה נתבאר דטובא דרבוותא ז"ל ס"ל דנאמנים בכל ענין והטור דבתראה טובא סתם כן בלי חולק בסוף סימן פ"ב וא"כ מי יוציא ממון כנגדם.
ועוד נראה דאפי' לדעת האומר בתנאי דאין נאמנים מודה הכא דנאמנים וראיה לזה שהרי הרשב"א ז"ל עם שהוא סובר בתנאי דאין נאמנים וכמו שכתב בתשובה בב"י סימן כ"ט עם כל זה הביא הב"י סימן מ"ט תשובה א' לו ז"ל וז"ל ואפי' היה הלוה כאן ויצא שטר זה בב"ד והלוה מכחיש את העדים קרוב אני לומר שהעדים נאמנים ואעפ"י שכתב ידם יוצא ממקום אחר מפני שאין מפורש בו שלא יהא רשאי המלוה לכוף את הלוה לפדות משכונה זו לעולם אלא סתם אמרו שלא יהא רשאי לכופו ואלו העדים אינם עוקרים השטר ולא חוזרים בעדותן אלא שמבררים שמה שאמרו שלא יוכל לכופו תוך זמן פלוני היה התנאי ע"כ. וכיון שבענין זה שמשמעות השטר הוא לעולם יכולים לפרש שהוא לזמן עם היות שעוקרים משמעותו כ"ש בנדון דידן שאינם עוקרים כלל מהשטר שעדותן ע"פ קיימת ולא עוד אלא שנר' מאותה תשובה ממה שכתב וז"ל ומ"מ אפי' לכשת"ל דאלו היה הלוה כאן ומכחישן הני מילי כשיצא השטר מוחזק בב"ד אבל עד שלא יצא השטר והוחזק בב"ד העדים שמכירים בטעותם חוזרים וכותבים ומתקנים טעותם ועושים עכשו שליחותם עכ"ל. נראה מדבריו דכשלא יצא בב"ד אפי' שמחכישים ועוקרים מה שכתוב בשטר יכולים לתקן טעותם ובנ"ד אפי' שיצא השטר והוחזק בב"ד כיון שאין כאן מי שיכחיש אותם הרי הוא כאלו לא יצא עדיין בב"ד שכן דקדק בלשונו שכתב דאלו היה הלוה כאן ומכחישן וכו' משמע דכשאין מכחישן הדבר ברור שיכולים לתקן טעותם אפי' יצא בב"ד.
מכל האמור עלה בידינו דבלא שום מחילה לא היה כח בידה לתבוע מהם כ"ש אחר המחילה שעכשו יכולים להעיד ולכתוב ולתקן השטר ולעשות שליחותן ודברי החכם השלם הפוסק נר"ו חזקים כראי מוצק כי כל דבריו האמת והצדק. נאם הצעיר עבד כל יודעי דת ודין שמואל טייטאצק.
@שו"ת מהרש"ך חלק א סימן יג
זה ימים נשאלתי על שטר שכתוב בו שראובן חייב לשמעון סך מעות ונתחייב לפורעם לסוף חדש אדר הצ"ר /הב"ר =הבא ראשון=/ ואותה השנה היתה מעוברת איך יובן הזמן הכתוב בשטר הנז' אם יהיה סוף חדש אדר ראשון או לא יהיה כי אם עד סוף חדש אדר השני והשבתי אז על פה מה שהיה רשום בזכרוני ממה שכתב הטור ח"מ סוף סי' מ"ג אשר משם יראה בברור דסתם אדר על הראשון משמע ועל השני צריך לכתוב בפירוש אדר השני שפסק כר' יאודה א"כ בשטר זה יראה לחייב לראובן לפרוע לסוף חדש אדר ראשון אעפ"י שלא נכתב בפירוש כיון דבסתמא על הראשון משמע אח"כ אמרו לי שאחד מן החכמים השלמים נר"ו אמר שאין לחייב לראוב' לפרוע כי אם עד סוף אדר השני כי ראה כבוד חכמתו חלוק הגרסאות שכתב הר"ן ז"ל פ' קונם יין על אותה משנה שהובאה שם קונם יין שאיני טועם עד סוף אדר דאית דגרסי ומסיימי דהוי עד סוף אדר הראשון ואית דגרסי עד סוף אדר השני. ואיברא שכתב הר"ן ז"ל שעיקר הגירסא היא עד סוף אדר ראשון משום דאדר סתמא הראשון משמע והקשה קושיות חזקות לגירסא האחרת יעויין שם עם כל זה אכתי הוי פלוגתא דרבוותא ומילתא דפשיטא היא דמידי דהוי פלוגתא דרבוותא יכול הנתבע לומר קים לי כהנך רבוותא דמסייעו לי א"כ בנ"ד יכול ראובן זה הנתבע לומר קים לי כהנך רבוותא דסבירא להו דעד סוף אדר לסוף אדר השני משמע ואין לחייבו לפרוע עד תשלום כל חדש אדר השני. כשמעי אלו הדברי' דברי פי חכם חן שתקתי והודתי ונמנעתי מהשיב עוד לשואלי על דבר זה. אח"כ ראיתי דברי שמעון השואל ותלונותיו על ראובן באומרו כי התנו על פה בפירוש שיהיה זמן הפרעון לזמן הליכת הספינות למצרים וזה היה תנאם בשעה שעשו העסק אשר עליו נתחייב סך המעות הכתוב בשטר הנז' ואחר כך יען כי נתיירא שמעון שלא ידחהו ראובן עד השעה מצומצמת חזרו לומר שיכתבו עד סוף אדר וכוונתו היתה על אדר הראשון ועוד הרבה עלי דברים נאותים מוכיחים שכך היתה הכונה אשר על כן הוכרחתי להיות נזקק להשיב לשאלתם.
ואומר דאעג"ב דלכאורה ולפום ריהטא יראה דיש לזכות לראובן ולומ' שאינו מחוייב לפרוע אלא עד סוף אדר השני כמו שכתבתי כד מעיינן שפיר יר' דקושטא דמלתא הוא שמחוייב לפרוע תכף בהגע' סוף אדר הא' מב' טעמים מספיקים כאשר אבאר בע"ה. וטרם כל דבר אומר כי אחר אשר ראה ראינו מה שכתב הר"ן ז"ל שעיקר הגירסא היא דעד סוף אדר עד סוף אדר הא' משמע מן הטעם שכתב ועוד כח הקושיות החזקות שהקשה בגירסא האחרת עד שכמעט היה נראה לומר שאין לחוש לאותה גירסא כלל והיה ראוי לדחותה א"כ יראה דאפילו אם נרצה לחוש לאותה גירסא דחויה בנ"ד כיון שיש טעמים לומר שמה שכתוב בשטר עד סוף אדר על הראשון משמע אפילו אם לא היו טעמים מספיקים כל כך כיון שאותה הגירסא אינה עקר בטעם כל דהוא יספיק לומר שמה שכתו' בשטר עד סוף אדר הראשון משמע כ"ש שהם טעמים נאותים ונכונים אפי' אם הגירסא הנז' היתה עקר.
והנה הטעם האחר אשר אני אומר שיש להוכיח ולדון שטר זה עד סוף חדש אדר הבא ראשון הוא לפי שכתוב בשטר עד סוף כל חדש אדר הבא ראשון וכל העם מקצה יודעים מה שכתב הרא"ש בתשובה הביאה הטור ח"מ סי' מ"ב דאע"ג דקי"ל דבכל לשון משתמע כך וכך אמרינן דיד בעל השטר על התחתונה היינו דוק' בההיא דפלו' לוה מפלו' ק' זוזי דאינון כ' סלעי' שאין לו אלא כ' סלעים דאין השטר בטל לגמרי אבל בדבר שהשטר בטל לגמרי לא כגון שכתב בו פלוני נתחייב לפלוני מנה אחר הפסח צריך ליתנו אחר הפסח הב"ר =הבא ראשון= ואינו יכול לו' לא אתנם אלא אחר הפסח הבא אחרון וא"כ אפילו אם לא נכתב בשטר זה כי אם עד סוף אדר ולא היה כתוב הבא ראשון בלי ספק היה חייב לפרוע לסוף אדר שני הבא ראשון ולא היה יכול לדחות יותר אפילו אם ירצה לומר קים לי כהני רבוותא דסבירא להו דעד סוף אדר עד סוף השני משמע וא"כ מה שנכתב עוד הבא ראשון לטפויי אתא ולומר דעל אדר הראשון נתכוון ואעפ"י שכתב הרב הגדול כמהרר"י ן' לב זלה"ה שמצינו להרשב"א ז"ל תשובות חלוקות זאת אומרת דלא דרשינן לישנא יתירא אלא דווקא כגון אותם השנויים בתלמוד וסגר את הדלת ולא נתן לנו רשות לדרוש לישנא יתירא וזאת אומרת דכל לישנא יתירא דאשכחינן בשטרא דרשינן ליה הגם שכבר כתבתי הנלענ"ד שתשובות הרשב"א ז"ל אינן חלוקות כמו שיוכל המעיין לראות במה שכתבתי בתשובת שאלה הב' מכל מקום בנ"ד יראה דעדיפא מלישנא יתירא דכיון שהסברא היותר נכונה ומחוורת היא דעד סוף אדר סתם הראשון משמע א"כ אפילו אם נרצה לחוש לגירסא האחרת יראה דהיינו דווקא אם לא היה נכתב בשטר כי אם עד סוף אדר אבל אחר שנכתב הבא ראשון יספיק לומר שעל אדר הראשון נתכוון ואין לומר דאכתי אפילו שנכתב בשטר הבא ראשון אין לחייבו כי אם עד סוף אדר הב' כיון שבכל השטרות נהגו הסופרים לכתוב זה הנוסח משום שופרא דשטר אעפ"י שכתיבתו אינו מעלה ומוריד כמו שמוכיח מתשובת הרא"ש שכתבתי וא"כ בנ"ד נמי אין לשון הב"ר מעלה ומוריד דהא ליתא שמלבד מה שכתבתי דבכל דהוא יספיק לדחות הסברא הנז' עוד יראה לומר שנראה לו לסופר לשון כבד לכתו' עד סוף חודש אדר ראשון הבא ראשון וכתב הבא ראשון בלבד ונראה לו שהיה מספיק זה הלשון לבד.
ועוד יראה לי דאפילו אם תמצא לומר שמה שנכתב בשטר זה הב"ר לא מהני מטעמא דהוי לישנא יתירא דכיון שנהגו לכותבו בכל השטרות א"כ לא הוי לישנא יתירא אפ"ה יראה לי דיש לנו לומר דעד סוף אדר אדר הראשון משמע אפילו אם לא היה נכתב הבא ראשון דהא הך פלוגתא דהנך רבוותא אי עד סוף אדר הוי עד סוף אדר הא' או עד סוף אדר הב' עושה זה הלשון של עד סוף אדר לשון מסופק ואע"ג דאמרי' דבכל לשון מסופק יד בעל השטר ע"ה =על התחתונה= כבר כתבו כל הפוסקים דבשטרות שלנו שנהגו לכתוב דלא כאסמכת' ודלא כטופסי דשטרי בכל לשון מסופק יד בעל השט' על העליונה א"כ בנ"ד אפי' את"ל דהך לישנא דעד סוף אדר הוי לשון מסופק יד בעל השטר על העליונ' ונאמר דזמן גבית שטר זה הוי לסוף אדר ראשון וזה הטעם נראה לי דלית נגר ובר נגר דלישדי ביה נרגא ועוד היה לי טעמים אחרים לחייב לראובן לפרוע לסוף אדר הראשון ונלאתי לכתוב כי ה' יודע ועד כי אני חלוש מאוד ומתחזק והולך כבריא מפני הרואים גם כי היה עלי לטורח לכתו' בענין זה יען כי הוא היותי יוצא ממחיצתי שלא להטפל בדבר שיהיה איזה חולק כי אם אחר רוב ההפצרות והנה עתה כתבתי שורותים אלו להפצרות השואל בתנאי שאם יסכימו החכמים השלמים יהיה דברי אלה שרירים וקיימים ואם לא יהיו בטלים ומבוטלים. נאם הצעיר שלמה הכהן.
@שו"ת מהרש"ך חלק א סימן יד
זה שנתים ימים נסעו מזה שני אחים והלכו לאישמירי חוף הים ליכנס בספינה ללכת באשר ימצאו, שם הגדול יצחק ושם הקטן יוסף והגדו' היה נשוי פה טירייא ומיום לכתם לא נודע עוד מקומם אים רק נשמע קול המולה שהיו אומרים שנכנסו בספינה א' באישמירי ללכת לקושטאנדינה ובעל הספינה השליכם לים ועתה בא יהודי א' והעיד בפני ב"ד איך זה שנתים ימים מעלה מטה נמצא באישנימיט שהיה עם דודו במכס האישקאלה ובא תוגר א' שהיה שכיר בספינה א' של סארי איברהים ראיז להיות בו מלח או חובל ונתקוטטו עמו והשליכוהו מהספינה באישנימיט כי שם ביתו ובא לאישקאלה ואמר לי אי אתה יודע מה שעשו הארורים בעלי ספינה הנז' שיצאתי ממנה שנכנסו בה ב' יהודים שהיו אומרים שהיו אחי' שם הגדול יצחק והיה קייושי ר"ל דל וזקן וכחוש בשר ולבוש מלבוש אלאג'ה, והקטן שמו יוסף והיה קארה קאשלי ר"ל דבוק גבות עיניו ונכנסו בספינה זו באישמירי ע"י יהודי אחד שמו מוסי ובהיותם בלב ים חשבו בעלי הספינה שהיו עשירים היהודים הנז' בכסף וזהב ושחט לגדול והשליכוהו לים שהיה שמו יצחק וכראו' אחיו הקטן הריגת אחיו נתאמץ לבו לעמוד כנגדם שהיה בחור ובעל כח ולא שוה לו ששברו זרועותיו והשליכוהו ג"כ לים. זהו תורף עדותו של היהודי מפי הגוי שהיה משיח /מסיח/ ל"ת =לפי תומו= ושמותם וסימניהם מכוונים והזמן מכוון יודיענו מורה צדק אם אשתו של גדול הנקרא יצחק מותרת לינשא בעדות זו כיון שהגוי מל"ת והשמות והסימנין והזמן מכוון ונראים הדברים שהם הם בעצמם כפי המקום וכפי השעה וכו' אם לאו ושלום תורתו יגדל אמן.
תשובה יראה דאיכא לספוקי בשריותא דהך איתתא כיון שלא הוזכר בעדות זה לא שם אביו ולא שם עירו ואיברא דאיכא פלוגתא דרבוותא אי בעינן שיזכי' שם אביו ושם עירו תרווייהו או בחד מינייהו סגי מכל מקום ליכא מאן דפליג דלא סגי בהזכרת שם לבד אם לא יזכיר שם אביו או שם עירו, וראיתי להזכיר דעות החולקים בזה הדרוש ומינה נשמע מה שאמרתי שאין גם אחד דסבירא ליה דליסגי בהזכרת שם גרידא. מוהרר"י קולון זלה"ה בשורש קפ"ה כתב בשם רבינו ישעיה ז"ל דבעי שיזכיר שם אביו ושם עירו גם שם בזאת התשובה כתב דמדברי הרמב"ם פי"ג מהלכות גירושין מוכח דבעי שיזכיר תרווייהו וז"ל בא עד אחד ואמר אמרו לי ב"ד או אנשים כשתלך למקום פלו' אמור להם שמת יצחק בן מיכאל ובא השליח ואמר לנו וכו' עד הואיל ואנו יודעים פלו' הידוע בשם זה הרי אשתו מותרת ואין אומרים שמא יצחק בן מיכאל אחר שמת עכ"ל. ורצה להוכיח מוהררי"ק דכיון דתלה השליחות במקום פלו' מוכיחים הדברים שאותו יצחק בן מיכאל שמת הוא העומד באותו העיר שזה הולך שם דאי לא תימא הכי למה תלו שליחותייהו בהליכות אותו מקום. ובשורש קע"ו רצה להוכיח מדברים אלו של הרמב"ם דבשם אביו סגי וז"ל ועוד ראיה ממה שכתב הרמב"ם וז"ל בא א' ואמר אמרו לי ב"ד או אנשים כשתלך למקום פלו' אמור להם שמת יצחק בן מיכאל וכו' הואיל ואנו יודעים פלוני הידוע בשם זה אשתו מותרת ואין אומרים שמא יצחק בן מיכאל אחר הוא שמת עכ"ל.
הרי לך בהדיא שדי לנו במה שהזכירו יצחק בן מיכאל ולא הזכירו שם עירו ע"כ. הנה לכאורה ירא' שסותר מה שכת' בשורש קפ"ה דמדברי הרמב"ם יראה דבעי שיזכיר שם אביו ושם עירו. איברא דבתשובה קע"ו כתב וז"ל וכ"ת דשאני התם שאמרו לשליח כשתלך למקום פלו' אמור להם וכו' דנראה מדבריהם מאותו מקום פלוני הוא מדשלחו זה לאנשי אותו מקום יראה כמספק בדברי הרמב"ם ומהרר"י קארו מיישב ב' תשובות אלו של מהרי"ק יעויין שם. ואני בעניי תמיהא לי טובא דאיך יעלה על הדעת לספק בדברי הרמב"ם אחרי שפעמים שלש הזכיר בהדיא דבהזכרת שם אביו או שם עירו סגי יעויין שם פי"ג הלכות גירושין בהך בבא דבא א' ואמר לנו וכו' למה נטרח לפלפל ולומר דסבירא ליה דבעי תרווייהו מדתלה שליחות הליכתו באותו מקום. גם הרא"ש ז"ל באותה תשובה של מכלוף בן מלול כתב בהדיא דבהזכרת שם אביו סגי ובתוך תשובה הנז' כתב וכאשר הבנתי מתוך ההלכה כך מצאתי בחיבורו של רבינו משה שכתב וז"ל בא א' ואמר אמרו לי ב"ד או אנשים וכו' כלל הדברים דהך מילתא הוי פלוגתא דרבוותא וכדי לעמוד על דעתם בארוכה ולבאר ההיא עובדא דיצחק ר"ג בר אחתיה דרב ביבי הוה אזיל מקורטו' לכל א' מהדעות יארך הסיפור וכעת אין לי שעת הכושר להרחיב הדברים. סוף דבר נתבאר לנו דאליבא דכ"ע בעינן שיזכיר שם אביו או שם עירו ובנ"ד לא הוזכר שם אביו ולא שם עירו א"כ מהך טעמא נר' דזאת האשה העניה נלכדה ברשת העיגון ואין להתירה מטענת סיפור סימני הגוף שהיה דל זקן וכחוש בשר ולבוש מלבוש אלאג'ה ואלו היו סימני גוף בעל האשה העניה הזאת דמלתא דפשיטא טובא דסימני הגוף כאלו הנז' אפי' אי הוו סימנים דאורייתא לא סמכינן עלייהו ואין צורך להאריך בזה כי הוא מבואר באר היטב בספרי הפוסקים אך אמנם את זה ראיתי ונתון אל לבי לחפש ולצדד להתיר האשה העניה הזאת מכבלי עיגונה כיון שיצא הקול ששני אחים אלו שם הגדול יצחק ושם הקטן יוסף נכנסנו בספינה באישמירי ובעל הספינה השליכם לים אחר כך העיד התוגר מסיח לפי תומו ואמר אי אתה יודע מה שעשו בעלי הספינה לשני אחים שם הגדול יצחק ושם אחיו קטן יוסף והגיד סימני שניהם. הנה יש כמה הוכחות שאותו יצחק הוא בעל האשה הזאת א' הזכרת שם אחיו ב' אומרו שם הגדול ושם הקטן ג' סימני הגוף ד' שנכנסו לספינה באישמירי כאשר יצא הקול בתחילה ואם באנו לחוש על זה יש לנו לחוש כמה חששות דלמא אתרמויי אתרמו ב' אחים אחרים שמם יצחק ויוסף ושיהיה שם הגדול יצחק ושם הקטן יוסף ואותם הסימנים הנז' היו גם באותם הב' האחים האחרים גם שנכנסו בספינת אישמירי. ובלי ספק רחוק הדבר למיחש כולי האי וקרוב הדבר לדמות נ"ד לההיא עובדא דר' דוד בר שלמה מרוסיאה שכתב מהררי"ק זלה"ה בשורש קפ"ה והביא ראיה דלא חיישינן כולי האי דלמא אתרמויי איתרמי מההיא דמייתי תלמודא פ"ק דבבא מציעא גבי מתניתין דמצא גיטי נשים וכו' והאריך בענין יעויין שם לכאורה יראה דהוכחות דנ"ד אלימי וחשיבי טפי מהזכרת שם אביו ושם עירו תרוייהו ותהיה האשה הזאת מותרת להנשא אפילו לדברי הר' ישעיה ז"ל וכל הנמשכים אחר סברתו לא מיבעיא אליבא דהנהו רבוותא דסבירא להו דבחדא מתרווייהו סגי דפשיטא דלא גרעי כל הני הוכחות ולפי מה ששמעתי מאחד מגדולי הרבנים המובהקי' שבדורנו נר"ו שמורנו הרב הגדול מוהררי"ט זצ"ל עשה מעשה בהזכרת שם אביו או שם עירו הן אמת כי הרב המובהק מהרר"י ן' לב נר"ו כתב שאין דעתו להתיר בהזכרת שם אביו נגד הר' ישעיה ז"ל אולי לא שמע דברי הנשר הגדול מוהררי"ט זלה"ה ומי הוא זה ואיזה הוא בדורנו זה אשר לבם כחודו של מחט סדקית שיוכל להכריח /להכריע/ בדברים חמורים כאלה.
אך אמנם בנידון דידן יראה דכו"ע יתירו זאת האשה בהצטרפות כל הדברים הנז' ואין לפקפק בנ"ד ולומר דאין להקל בעדות התוגר הנז' כיון שהוא לא היה מכיר לאנשים האלה בשמם ואחוותם כי אם על פיהם דאין לחוש ולהקפיד בזה כמו שכתב הרא"ש ז"ל והביא ראיה ברורה לזה מההיא עובדא דשלהי מסכת יבמות מעשה באדם אחד שבא להעיד על האשה לפני ר' טרפון אמר לו בני היאך אתה יודע בעדות אשה זאת אמר אני והוא היינו הולכים בדרך ורדף אחרינו גייס ונתלה ביחור של זית ופשחו והחזיר את הגייס לאחוריו אמרתי לו יישר כחך אריה אמר לי מאין אתה יודע ששמי אריה כך קורין אותי בעירי יוחנן בר' יהונתן אריה דמכפר שיחייא לימים חלה ומת והשיא ר' טרפון את אשתו הרי לך אע"ג דלא הוחזק לו ששמו כך כי אם בסיפור באקראי בעלמא כדאמר ליה יפה כוונת וכו' אפי"ה השיא ר' טרפון את אשתו הכא נמי לא שנא הנלענ"ד כתבי /כתבתי/ הצעיר שלמה הכהן.
@שו"ת מהרש"ך חלק א סימן טו
ראובן ושמעון העומדים בויניציא עושים פיטוריאש של לוי השותפות וקנו לחשבונו ארגז מרגליות קטן הכמות ורב האיכו' ויהי היום ויבא שמה יהודה איש ישר ונאמן והסכימו השותפים לשלוח הארגז הנז' עמו כדי שיביאנה ללוי הנזכר ומסרוה ביד יהודה הנז' בחשבם כי ביום ההוא ישים לדרך פעמיו ולעת ערב חזר יהודה הנז' הפקדון של מרגליות הנז' ביד ראובן כי אמר שלא היה נוסע הספינה בלילה ההוא ולקח ראובן מיד יהודה המרגליות ושם אותם בתוך ארגז גדול שלו ומשם גנבם משרתו והלך לו ולא נודע מקומו איו יורנו מורנו אם חייב ראובן לשלם המרגליות מאחר ששומר שכר הוא והוה ליה לעיוני באנשי ביתו ולשמרה שמירה מעליא ובודאי אלו לא פשע ראובן בשמירת המרגליות או בשמירת המפתח הארגז הגדול שהמרגליות היו בתוכו לא היה יכול משרתו לקחת אותם משם יורנו מורנו דרך ישכון אור אור תשובתו ושכרו מה' יתברך.
תשובה עם היות כי הדב' פשוט וברור ולא היה צריך לטרוח לכתוב עליו עכ"ז יען כי ראיתי כוונת השואל רצויה ונפשו אותה אשיב לו תשוב' מספקת להסי' כל צד פקפוק וערעו' שאפש' לפקפק ולערער לכן הוכרחתי לכתוב שורותים אלו. ואומר דהדבר ידוע שהחלוק שיש בין שומר חנם לש"ש =לשומר שכר= הוא שש"ח =ששומר חינם= אינו חייב אלא בפשיעה ושומר שכר חייב בגנבה ואבדה ופטור מן האונסין ועתה צריכין אנו לידע באיזה גדר או מדרגת אונס צריך שיהיה לפטרו ואומר דעקרא דהך מילתא איתא בסוף פרק השוכר את הפועלי' ההוא רעיא דהוה קא רעי חיותא אגודא דנהר פפא שריג חדא מנייהו ונפלת למיא אתא לקמיה דרבה ופטריה אמר מאי הוה ליה למעבד הא נטר כדנטרי אינשי וכו' עד רב חסדא ורבה בר רב הונא לא סבירא להו הא דרבה דאמרי להכי יהבי לך אגרא לנטורי לי נטירותא יתירתא ע"כ וכתב הרי"ף ז"ל והלכתא כותייהו דהא רב פפא עבד עובדא כותייהו מהך עובדא משמע דכשלא שמר אלא כדנטרי אנשי ונגנב או נאבד דאכתי חייב ובזה כולי עלמא מודו דלית הלכתא כותיה דרבה דלא חשיב אונס כי האי לפטור אמנם אם נגנב על ידי אונס גדול הוי פלוגתא דרבוותא כי הנה התוספות והרא"ש ז"ל כתבו פרק הכונס שאפילו נגנבו על ידי אונס גדול דחייב וטעמא דמילתא דכל גנבה קרובה לאונס ואפילו הכי חייב רחמנא ולא מיפטר אלא דוקא בליסטים מזויין גם הטור ח"מ סי' ש"ג פסק כן ומילתא אגב אורחיה אודיע שמה שכתב וכלל בהנהו גווני דהוו אונס גדול או נם בעידנא דניימי אנשי הוי טעות סופר דכי האי גונא לא הוי אונס גדול ופשיטא דחייב ולא הוה ליה למכלליה בהדי אינך גווני דהוו אונס גדול אלא צריך להגיה אנסתו שינה וכן כתבו התוספות סוף דבר רובא דרבוותא ס"ל דכל שנגנב אפי' באונס גדול חייב איברא דקצת מרבוותא ס"ל דכל אונס גדול פטור כמו ליסטים מזויין והנה בנ"ד ב"ס יר' דגנבת המרגליו' הנז' לא נגנבו בפשיעת ראובן כיון שנתנם בתיבתו וסגרה במפתח דנטירותא כי האי חשיב נטירותא כדנטרי אינשי ולא בעו שמירה בקרקע כי היכי דאמרינן גבי כספים דאין להם שמירה [אלא] בקרקע וכ"ש כיון שהיה בדעתו לשולחם למחרתו ע"י יהודה הנז' לא היה צריך לטרוח לשמו' שמירה יתירה ומעולה מזאת ויראה דאפי' מסר למשרתו נאמן אצלו המפתח מאותו הארגז אשר המרגליות בתוכו לא חשיב שומר שמסר לשומר גם לא חשיבא פשיעה דהוה ליה לאסוקי אדעתיה שמא יפתח התיבה ויגנוב המרגליות כיון שלא מסר לו אלא שמירת מפתח דהא לענין יין נסך אעג"ב דמשום חבת נסוך אמרינן דהגוי טרח ומזייף ומנסך א"ה אמרינן פ' השוכר את הפועל גבי ההיא עובדא דההיא מסוביתא דמסרה לה אקלדה מפתחה לגויה ואמר ר' יצחק אמר ר' אלעזר עובדא הוה במדרסה ואמרו לא מסרה לה אלא שמירת מפתח בלבד ואם איתא דבמסירת מפתח קרוב הדבר לחוש אם כן בההיא עובדא משום חומרת דיין נסך הוה לן למיחש דילמא נגעה משם יראה בבירור דלית ליה לאיניש לאסוקי אדעתיה במסירת מפתח לשלוחו או לאדם אחר שיזדמן שמא יפתח דכיון שלא מסר לו אלא שמירת המפתח מירתת ליגע שיהיה נתפש כגנב א"כ בודאי דלא פשע ראובן בשמירת המרגליות עכ"ז לא עדיף נטירותיה מנטירותא דנטרי אינשי וכבר הוכחנו דהיכא שנגנב מתוך נטירותא כי האי גונא דלא עדיף מסתם נטירותא דנטרי אינשי דכל אנפין שוין דבשומר שכר חייב כמו שהוכחתי אם כן ראובן זה המשתדל בסחורו' לוי כיון שמשתדל בהן בשכר חייב לפרוע המרגליות שנגנבו מתחת ידו כדין כל שומר שכר שחייב בגנבה ואבדה אפילו נטר כדנטרי אינשי וזה פשוט.
וראיתי להסיר פקפוק אחד שאפר /שאפשר/ שיעלה על לב אי זה מתעקש לומר דאין לחייב לראובן כיון שלא פשע בשמירת המרגליות ונטר כדנטרי אינשי כמו שהוכחנו וזה דכיון שנתנם ליהודה להביאם ללוי זכה בהם יהודה לצורך לוי דקיימא לן במלוה ופקדון הולך כזכי דמי ואם היה ראובן רוצה לחזור בו לאו כל כמיניה וא"כ כשנתן המרגליות ליהודה כבר פקע מיניה תורת השמירה הראשונה שהיה בשכר וכשחזר ולקחם מיהודה ובא השמירה השניה מכח חזרתו לא הוי בההיא שמירה שני אלא שומר חנם דפקע חיוב השמירה הראשונה ממנו וכיון שכן דלא הוי אלא ש"ח ולא פשע בשמירתם כמו שהוכחנו אין לחייבו. בלי ספק אומר דהאי מילתא בורכא היא דכיון דמאי דאמרינן אם בא לחזור אינו חוזר היינו בשהוחזק הנפקד כפרן כדאיתא בשילהי פ"ק דגיטין אבל לא הוחזק כפרן יכול הוא לחזור ליטלו וכיון שכן בנ"ד אעפ"י שנתנו ראובן ליהודה אכתי היה יכול לחזור ליטלו ממנו כיון שהוחזק לאיש כשר ונאמן אם כן כיון שחזר ונטלו מיד יהודה לקבעיה קמא הדר דלא פקע חיוב השמירה הראשונה ממנו וכל זה אני כותב לרוחא דמילת' כי לפי האמת כבר אני רואה כי אין אנו צריכין לכל זה דכיון שמתחלה כשנתנם ליהודה לא נתנם לו אלא בחשבו כי ביום ההוא ישים לדרך פעמיו ויען כי לא נסע הספינה באותו היום החזיר לו א"כ חיוב השמירה ראשונה במקומה עומדת וזה פשוט וברור. הנלע"ד כתבתי ולכן חתמתי שמי הצעיר שלמה הכהן.
@שו"ת מהרש"ך חלק א סימן טז
ראובן לקח משמעון סך מעות בתורת קאמבייו ומסר בידו להבטיחו על סך מעותיו כ"כ בגדי צמר ועוד תיבת בגדי משי וקבל עליו שמעון אחריות ים מהכל והתיבה מבגדי משי היו תשע מאות ושלשה ושמונים אמות כפי העדויות שהן כתובות וחתומות מיד בית דין חשוב שנמצא בעת פתיחת התיבה ושלח שמעון הסחורות הנז' ללוי שלוחו באשיקופיא שיתפרע מסך מעות הקאנביו /הקאמביו/ וימסור הסחורות ביד יהודה שליח ראובן ולוי מסר ביד יהודה הסחורות כפי הסדר הנתן עליהן ושלחם יהודה פה שאלוניקי ביד נפתלי אח ראובן ובפתוח נפתלי תיבת הבגדי משי בעודה במכס הקאפאן בפני ב"ד חשוב נמצא התיבה מתדמה בענין רע וחסר מסך האמות שלש מאות ואחד ומקום אלו האמות (דקני) [ריקני] ועתה ראובן ונפתלי אחים ויהודה שלוחם טוענים שעל שמעון מוטל ההפסד הנז' כיון שקבל עליו אחריות הים ואומרים שדרך ים נגנבו ונאבדו ולוי בא להוציא סכום הקאמביו מיהודה שליח האחים הנז' והמוצי' מחברו עליו להביא ראיה יורנו מורה צדק על מי מוטל ההפסד.
תשובה איברא דלכאורה היה נראה דיש פנים וטעמים לחייב לראובן ונפתלי האחים הנז' ולזכות לשמעון שיתפרע מהאחים הנז' כל המעות שנתחייבו בתורת הקאמביו משלם עד סוף פרוטה אחרונה והפסד השלש מאות ואחת אמות בגדי המשי יהיה על האחים הנז'.
אמנם כד מעיינינן שפיר יראה דאדרבא אפכא מסתברא דיש לזכות לאחים הנז'.
ותחלה אומר הטעמים שהיה נראה מהם לאחים הנז' א' לא' ואשיבה ידי עליהם לבטלם. הנה היה מקום לחייב לאחים הנז' מטעם דכיון שהם חייבים בודאי לשמעון בחיוב הקאמביו שנתחייבו לו והנה בהפסד הבגדי משי הנז' נפל הספק אם נגנבו או נאבדו דרך ים שאז היה האחריות על שמעון או דרך יבשה על ידי החמרים שאז היה האחריות על האחים הנז' ויראה שמה שנפסד בדרך מהבגדי משי הנז' הוא נחשב לפרעון הקמבייו וא"כ נמצא שהם מסופקי' אם פרעו או לא דהיינו אם נגנבו דרך ים או דרך יבשה וזה כלל גדול בדין דכל ספק בחיובא פטור וספק בחזרה חייב ונלמד דבר זה ממה שכתבו התוספות פרק קמא דכתובות גבי פלוגתא דרב הונא ורב יהודה ורב נחמן ורבי יוחנן דפליגי בטוען לחברו מנה לי בידך והלה אומר איני יודע רב הונא ורב יהודה אמרי חייב ורב נחמן ורבי יוחנן אמרי פטור וכתבו התוס' והלה אומר איני יודע פי' איני יודע אם הלויתני מעולם אבל הלויתני ואיני יודע אם פרעתיך תנן בהדיא בהגוזל בתרא דחייב באופן דאפי' אליבא דרב נחמן ור' יוחנן דס"ל בטוען איני יודע אם הלויתני דפטור דקי"ל כותיהו מטעם אוקי ממונא בחזקת מריה מ"מ אם טוען איני יודע אם פרעתיך חייב לשלם ומפקינן ממונא מיניה א"כ יר' לכאורה לחייב לאחים הנז' מטעם זה.
אמנם יר' דקושטא דמלתא היא דאין צורך לפנים לדחות טענה זו כיון דכפי הנשמע מנהג הסוחרים בענין חיוב הקאמביו אינו חל עליהם ואינם מתחייבים בשום דבר עד שיעבור האחריות שמקבלים על הסחורות ועד אותו הזמן הסחורות באות לחשבון נותני הקמביו ואחרי עבור האחריות משם והלאה מתחייבים במעות הקמביו כל זה מורה באצבע שאין שום צד חיוב על מקבל הקאמביו עד עבור משך האחריות וא"כ כיון שנפל הספק בהפסד בגדי משי הנז' אם נפסדו דרך ים ואז אין שום חיוב על האחי' או אם נפסדו דרך יבשה ואז חל החיוב על האחים ואם כן יראה דנדון זה דומה לאומר מנה לי בידך והלה אומר איני יודע אם הלויתני מעול' דקיימא לן דהלכתא כרב נחמן ור' יוחנן דסבירא להו דפטור מטעם אוקי ממונא בחזקת מריה.
איברא דהיה נרא' דיש טעם אחר נכון ומספיק לחייב לאחים הנז' אפי' שהם מוחזקים ולהוציא מהם ולזכות לשמעון יען כפי הנראה לא יצא שם גנבה ואבדה על הבגדי משי הנז' לא דרך ים ולא דרך יבשה רק כשפתח נפתלי האח העומד בשאלוניקי מצא חסרון האמות הנז' כפי החשבון שכתב לו ראובן אחיו וג"כ יר' ששמעון הנותן הקאמביו לא ידע חשבון האמות וכיון שלא יצא שם גנבה ואבדה על הבגדי משי הנז' יש לספק שמא לא היו דברים מעולם מה שטוענים האחים שחסר מהבגדי משי ומתחלה לא היו סך אמות הבגדי משי כי אם הסך שנמצא בשאלונקי בפתיחת הארגז וא"כ יש כאן ספק ספקא ספק אם סך אמות המשי אשר היו בארגז היו כדברי האחים הנז' או לא ואם תמצא לומר שכדבריהם כן היו סך האמות ונגנבו או נאבדו ספק אם נגנבו או נאבדו דרך ים או דרך יבשה וכיון דאיכא ספק ספיקא מפקינן ממונא מיד המוחזק. וכמו שכתב הרב הגדול מוהרר"י ן' לב זלה"ה בפסקיו האחרונים סימן כ"א והוכיח שם דכיון דאיכא ס"ס =ספק ספיקא= מהניא לאפוקי ממונא מיד המוחזק ממה שכתבו התוספות בפרקא קמא דכתובות סוגית פתח פתוח דבור המתחיל אי למיתב לה כתובה וז"ל דאמאי תפסיד כתובתה דהא ס"ס הוא ספק אם הוא בקי בפתח פתוח אם לאו ואם תמצא לומר פתח פתוח הוא ספק באונס ספק ברצון ואפילו אשת כהן באונס לא מפסדה כתובתה ואין לומר דאפילו בס"ס מפסדה כתובתה משום דמוקמינן ממונא בחזקתיה דהא לקמן גבי משארסתני נאנסתי והוא אומר לא כי אלא עד שלא ארשתיך נאנסת והיה מקחי מקח טעות ואיכא מאן דמפרש לקמן מקח טעות ממאתים אבל מנה אית לה אלמא משום דבאותו מנה הוי ספק ספקא לא מפסדא ספק קודם שנתארסה ספק אחר שנתארסה ואם תמצי לומר אחר שנתארסה אימור באונס הוה ואי אמרת אפילו בספק ספקא מפסדא אמאי אית לה אפילו מנה ע"כ א"כ יראה כיון דבנדון דידן איכא ספק ספקא כמו שכתבתי יש לחייב לאחים הנז' אמנם יראה לע"ד דכד מעיינינן שפיר יראה דלא דמי הך ספק ספקא דנדון זה לההוא ספק ספקא שכתבו התוס' דהתם אע"ג שהבעל טוען פתח פתוח מצאתי כנר' דקים ליה דהוא בקי בפ"פ =בפתח פתוח= מכל מקום אפשר שהוא טועה דלא קים ליה וטעה במלתא דשכיח לטעות א"כ שפיר איכא למעבד ספק ספקא ומפקינן ממונא מיד הבעל ויהבינן לאשה דקים לה שהבעל חייב לה.
אמנם בנ"ד דחשבון סך האמות אע"ג דלגבי שמעון התובע חובו הוי ספק אם היו כ"כ או לא מכל מקום גבי האחים הנז' אין לספק ולחוש שהם טועים דלא שכיח שיטעו וא"כ בזה הספק יש לזכות לראובן מתרי טעמי חדא שהוא טוען בריא ושמעון טוען שמא ובריא ושמא בריא עדיף, ועוד כיון דמכח טענת חסרון האמות הנז' היא טענה ליפטר ראובן ונפתלי מהחיוב שיש לשמעון עליהם ואם כן אית לן למימר אוקי ממונא בחזקת מריה באופן שאין כאן ס"ס לא נשאר בלתי אם ספק א' אם נגנבו או נאבדו דרך ים או יבשה וכיון דאין כאן אלא ספק אחד כל אנפין שוין דאמרי' המע"ה =המוציא מחבירו עליו הראיה= ועל הדרך שכתבתי למעלה וזה החלוק שחלקתי מהך ספק ספקא שהיה אפשר לספק דנדון דידן לההוא ס"ס שכתבו התוספות גבי האומר פ"פ מצאתי יר' לי חלוק אמתי ונכון ויש לנו להעמידו מצד עצמו וכל שכן בהצטרף לזה מה שכבר נתאמת אצלנו שהוא כלל גדול בדין ויתד שלא תמוט וכל טצדקי דמצינן למעבד עבדינן לאוקומי ממונא בחזקת מריה באופן דיר' דיש לפטור ולזכות לאחים הנז' מהפסד אמות הבגדי משי הנז' ושיהיה מוטל על שמעון וכל מה שכתבתי בזכות האחים הנז' הוא אפילו אם נאמר שאין בזה המנהג שנהגו הסוחרים בקמביוש איסור רבית מ"מ הם פטורים ויש לזכותם על פי כל הכתוב.
אמנם קושטא דמלת' שבזה המנהג הרע של הקמביוש יש איסור רבית ולפחות אבק רבית וכפי מה ששמעתי יש מגדולי המורים שכתבו דהוי רבית קצוצה ואני בעניי עדין לא זכיתי לעמוד על נכון בענין זה לדעת אם הוא רבית קצוצה או אינו אלא אבק רבית בזה החרף בא מעשה לידי ונשאלתי על זה ורציתי לעמוד ולעיין בעומק הדבר והתחלתי לעיין ונטרפה השעה ולא אסתייעא מלתא ולא יכלתי בטחתי בחסד ד' יגמור בעדי אשלים חקי להוציא לאור משפט הענין הזה.
מכל מקום אם ראובן ונפתלי האחים הנז' מוחזקים כמו שבא בשאלה יכולין לעכב מה שהיה מרויח שמעון בקאמביו כדין כל אבק רבית דלא מפקינן ממלוה ללוה ולא מגבינן מלוה למלוה כל זה העלתי במצודתי החלושה לזכות לאחים הנז' ותו לא מידי. נאם הצעיר שלמה הכהן.
@שו"ת מהרש"ך חלק א סימן יז
ראובן ושמעון היו דרין בחצר אחד שהיה להם בשותפות וראובן בנה מחיצה המבדלת בינו ובין שמעון שכנו אח"כ נשרפה העיר וחזרו לבנו' החצר ועבר קצת זמן שלא בנה ראובן המחיצ' המבדלת בינו ובין שמעון כאשר היתה בתחלה קודם השריפה ועתה רצה ראובן לחזור לבנותה כמשפט הראשון ושמעון מערע' עליו ומוחה בידו וטוען עליו שהחזיק עליו בדריס' רגל לעבור ברשותו ששתק ומחל וגם שהיתה לו מחיצה מבדלת בימי קדם כיון דנפל אזדא ליה. ושאל השואל אם יש טעם בדברי שמעון וטענתו למחות ולעכב ביד ראובן מלבנות הכותל והמחיצה או לא.
תשובה איברא דאיכא פלוגתא דרבוותא טובא אי איכא חזקה שמועילה אפילו בלא טענה אלא כיון שרואה אותו משתמש בשלו ושותק לאלתר הויא חזקה אפילו בלא טענה או בעינן טענה בכל מילי וכפשטה דמתניתין כל חזקה שאין עמה טענה אינה חזקה כאשר יוכל המעיין לראות בטור ח"מ סי' קנ"ג שכתב בשם רשב"ם שאין צריך חזקה ג' שנים כי אם בדב' שיש בו חסרון קרקע כגון פתיחת חלונות ומרזב ומזחילה שהם תשמישים גדולים ורגילים לכתוב עליהם שטר, אבל תשמיש קטן אין רגילים לכתוב עליו שטר, הילכך לאלתר הויא חזקה אפילו בלא טענה. ובשם הגאונים ז"ל כתב דאפילו הוצאת זיזין ומרזב ומזחילה והעמדת סולם אין צריך חזקה ג' שנים שהטעם הוא משום מחילה דכיון שרואה אותו משתמש בשלו ושותק לאלתר הוי חזקה אפילו בלא טענה. וכן כתב הרמב"ם ז"ל ובסי' קנ"ד כתב הרמב"ן דחזק' חלון וזיזין שאינן אלא נזק ואינו גוזל גוף הקרקע ככל נזקי פרקין דלא יחפור מכי בריר נזקיה ושתיק מחל וכן כתב הרמ"ה וכן דעת הגאוני' וכן כתב הרמב"ם ור"ת פירש שלכל דבר צריך שלש שנים וטענה בין בחזקת תשמיש בין בחזקת גוף קרקע. ובסוף סי' קנ"ה /ח"מ/ כתב בשם הרא"ש ז"ל שלכל דבר צריך חזקה שלש שנים וטענה גם הרב המגיד פי"א מה' שכנים כתב כן בשם הר' יונה ז"ל והרשב"א ז"ל גם כתב שאפשר שזה דעת הראב"ד בהשגות. הא קמן דהך מילת' הוי פלוגת' דרבוותא וכל היכא דאיכא פלוגתא דרבוותא אמרינן המוציא מחברו עליו הראיה והמוחזק יכול לומר קים לי כפלו' וא"כ היה נר' לומר ששמעון המחזיק על חברו ראובן יכול לומר קים לי כהני רבוותא דסבירא להו דשעבודין נקנין בשתיקה וכיון ששתק ראובן כל הזמן הנז' מחל ואינו יכול עתה לבנות המחיצ' אך אמנם מאן לימא לן דשמעון איקרי מוחזק דילמא ראובן הוא המוחזק ושמעון רוצה להוציא וא"כ אדרב' ראובן הוא שיכול לטעון ולו' קים לי כהנך רבוותא דסבירא להו דלכל דבר צריך חזקת שלש שנים וטענה. והך מילתא תליא באשלי רברבי שכבר ידוע שנפל מחלוק' בחכמי דורנו אם המזיק מיקרי מוחזק או הניזק וכל א' הביא ראיות בריאות וטובות להעמיד ולהחזיק סברתו. ואני בעניי יש לי משא ומתן על הכרעת כל א' מהסברות, ולפי שאינו מעלה ומוריד לנדון דידן לא אטפל בזה עתה כלל. אך אמנם יש לי לומר דאפילו אם תמצי לומר כדברי האומר דהמזיק הוא המוחזק היכא דהנזק מבורר כנדון דידן כ"ע מודו דהניזק הוי מוחזק כ"ש דבנדון דידן תרוייהו ראובן ושמעון הוו ניזוקין ומזיקין כאשר אבאר ואם כן אין מקום לומר שיהא שמעון יותר מוחזק מראובן מחמת הנזק ולראובן יש לו חזקת קרקעו ותשמישו אם כן אדרבא יותר יראה לקרות מוחזק לראובן משמעון.
ועוד יראה לי דבנדון דידן כל אפין שוים דלא מהני טענת מחילה ושתיקה כל זמן שאינו בא מחמת טענה אפילו לדברי הגאונים כיון דהוי גוזל גוף הקרקע דאין לך גזל גוף קרקע גדול מזה שהוא רוצה להחזיק בדריסת רגל כל הנכנסים ובאים בביתו על רשות וחלק חבירו וכיון שכן אחר שראובן בנה מחיצה המבדלת בינו לבין שמעון אע"פ שנשרפה אח"כ אין לומר אזדא ליה חזקתו ושתק ומחל כיון שאינו בא מחמת טענת מכירה או מתנה. וגדולה מזו כתב הרשב"א בתשובה הביאה מוהררי"ק נר"ו סימן קנ"ד על כותל שנפל שהיה בו מתחלה חלון שהוא מזיק את חבירו בהיזק ראייה ועכשו בעל הכותל רוצה לבנותו ולהעמיד החלון כמו שהיה מתחלה והניזק מעכב משום דכיון דנפל הכותל אזדא והאריך בתשובת הדבר. והעולה מדבריו דלא אמרי' דכשנפל אזדא ליה חזקתו אם אינו בא מחמת טענת מכירה וכמו שרמז בתשוב' אחרת הביאה מוהררי"ק סימן קנ"ג יעויין שם.
ועוד יראה לי דבר פשוט מטעם אחר שאין בטענת שמעון ממש אפילו אם היה בא מחמת טענה אתה מכרתו לי וכו' שכיון שנתברר חלק כל אחד מהם במרפסת הנז' אפילו שמעולם לא היה שם כותל יכול ראובן לטעון על שמעון שרוצה לסתום ולא יזיקו זה את זה בהיזק ראייה שהוא מהנזיקין הגדולים והוי נזק תדיר מלבד נזק דריסת רגל הנכנסים והיוצאים ומרבים הדרך כל אחד על חברו וטענת מחלת לי הנזיקין הללו או אפילו טענת מכרת לי אין בה ממש. ויש להוכיח זה ממה שכתב הטור /ח"מ/ סי' קנ"ז בשם הרא"ש גבי חלוקת חצר וז"ל כתב א"א הרא"ש ז"ל אם חלקו ולא תבע שום אחד מהם לעשות הכותל וטעון /וטוען/ חבירו מחלת לי על היזק ראייה שאני מזיקך או מכרתו או נתתו לי במתנה והחזקתי בו ג' שנים אינה טענה דלא שייך כאן חזקה וטעמא דחזקה דכיון דלא מיחה הפסיד והיינו דוקא היכא שהמחזיק ניזוק ואינו מזיק כגון מי שיש לו חלון פתוח בחצר חברו אבל היכא שהמחזיק ניזוק כמו שהוא מזיק יכול לומר לא חששתי למחות כיון שאני מזיקך כמו שאתה מזיקני והייתי ממתין אולי תפתח אתה לתבוע וגם היזק תדיר הוא וכו' ע"כ. והואיל ואתא לידן זה הלשון מהרא"ש אודיע למעיין מה שהוקשה לי בדברי מוהררי"ק נר"ו. הנה כבודו תמה על הרא"ש ז"ל במה שכתב דהיינו טעמא דחזקה שכיון שלא מיחה ושתק הפסיד ותפס עליו בשני דברים הא' דהאי טעמא דכיון שלא מיחה ושתק הפסיד ליתיה אלא לסברת הרמב"ם, אבל לדעת הרא"ש אפילו בשאר נזקין בשתק ולא מיחה לא הוי חזקה אלא צריך שיבוא מחמת טענה אתה מכרתו או נתתו לי הב' שתחלת דבריו הם נתתו לי או מכרתו לי והיינו בא מחמ' טענה והיאך יבא על זה דטעמא דחזקה היינו כיון ששתק ולא מיחה הפסיד והניח הדבר בצ"ע. ואני בעניי נוראות נפלאתי כי תמיהת הרב נר"ו על הרא"ש יראה דאין מקום לתמוה דהא בכל דוכתא דאמרי' שהמחזיק הבא מחמת טענה אתה מכרתו או נתתו לי דנאמן היינו דכיון שכשנגדו שתק ולא מיחה זה ג' שנים נראין הדברים שמכרו או נתנו לו כדברי המחזיק והמערער הפסיד, והשתא אתי שפיר מה שכתב הרא"ש כאן שאפילו יטעון אחד מהם אתה מכרתו או נתתו לי והחזקתי שלש שנים אינה טענה דהא בעלמא היינו טעמא דנאמן המחזיק משום שכיון שלא מיחה המערער הפסיד והכא לא שייך לומר הכי מן הטעמים שכתב באופן דסלקי שפיר דברי הרא"ש ז"ל ותמיהות הרב עליו אני בעניי נפלאו ממני. ואחזור לנדון דידן ואומר דמילתא דפשיטא היא דדמי האי מרפסת לחצר השותפין שיש בו דין חלוקה וחלקו שהרי נתברר חלק כל א' מהם ויכול עתה ראובן לכוף לשמעון לבנות אפילו לא היה שם כותל מעולם ולא מהני ליה לשמעון שום טענה נגד ראובן אפי' היה טוען אתה מכרתו או נתתו לי וכדכתיבנא כל שכן שאינו טוען רק טענת מחילה ושתיקה וקל וחומר שהיה שם כותל מתחלה קודם השרפה שבנאו ראובן מחמת שפייס לשמעון וקנה ממנו ברצי כסף כח וזכות לעשותו ובא עליו מחמת טענה אתה מכרתו לי וכו'. מכל אלה הדברים יראה בבירור שאין לשמעון שום זכות על ראובן. ויכול ראובן לעשות המחיצה ברצונו ולית דימחא בידיה והדברים פשוטים מאד, ולא הוצרכתי להאריך לולי כי ראה לבבי בלי ספק כי מה שהוזקק השואל לשאול על זה בעבור שאפשר שימצא חולק. נאם הצעיר שלמה הכהן.
@שו"ת מהרש"ך חלק א סימן יח
נשאלתי על ראובן שהיה לו בת נשואה ואשתו מעוברת וחלה את חולייו אשר נפטר ממנו לבית עולמו ובעודו שכיב מרע צוה מחמת מיתה שיהיה שמעון אפטרופוס על נכסיו לישא וליתן בהם לתועלת הנכסים וחלק מנכסיו סך גדול לצדקות והקדשות ובתוכם צוה לתת לבני אחיו מאתים זהובים וצוה שכל מה שיעלו נכסיו שיהיו לבן או לבת שתלד אשתו וזה הלשון הכתוב בצואה בלשון לעז מאש דיזי קושי ב"ה פאריירי שו מוג'יר פיג'ו או פיג'ה טודה אקיליא הזיינדה אין פודיר דיל אפוטרופוס לה טירנה פורשו חשבון פאשטה קי קרישקה אי דישפואישלי שירה אינטריגאדה בידם ע"כ אחר כך צוה ואמר שאם ימות הבן או הבת שתלד אשתו מבלי שישאר מהם זרע שיזכו בנכסיו בתו הנשואה ובני אחיו ויחלקו חלק כחלק שוה בשוה וז"ל הצואה בלשון לעז אשי דיקלארי קישי ח"ו לה קריאטורה קישו מוג'יר פאריירי ויניישיאה מוריר אנטיש די טיגיר בן או בת אין טאל קאוזו קיירי קיטודה שו האזיינדה קיאואנסה אירידין שו פיג'ה לה קאזאדה אי לוש פיגוש דישו אירמאנו פלוני איגואל מינטי קאדה אונו די טודוש אילייוש אינטראנדו טאנביין שו פיג'ה קונילייוש איגואל אי פארטיר טודו בשוה אי אישטושי לודה די אגורה בלשון מתנה כדין וכהלכה. ועתה שאל השואל כיון שהבן או הבת שתלד אשתו ראוי ליורשו אם יש בידו להפסיק הירושה ולהתנות עליה שיזכו אחר פטירת הבן או הבת בני אחיו או לא.
תשובה עקרא דהך מלתא איתא בב"ב פרק יש נוחלין גבי מתניתין דהמחלק נכסיו לבניו על פיו שלח רב אחא בריה דרב עוירא לדברי ר' יוחנן בן ברוקא נכסי לך ואחריך לפלו' וראשון ראוי ליורשו אין לשני במקו' ראשון כלום שאין זה לשון מתנה אלא לשון ירושה וירוש' אין לה הפסק פשט' דהך מימרא מוכחא דכל מי שהניח נכסיו למי שראוי ליורשו כנ"ד שהניח ראובן הנז' כל נכסיו לבן או בת שתלד אשתו אין לו להפסיק הירושה ולהעביר חלק מתנה לאחר. ואם כן צואה זאת בטלה ותזכה בתו הנשואה אחרי פטירת הולד שילדה אשתו ואין להם חלק וזכות לבני אחיו בנכסים הללו כלל ועקר זולת המאתים זהובים שהניח בכללות חלוקת הצדקות וההקדשות.
איברא דלכאורה ולפום ריהטא יראה דצואה זאת קיימת ויזכו בני אחיו לחלוק בנכסים על פי הצואה הנז' משני טעמים האחד דהא בפירושא דהך מלתא דרב אחא איכא פלוגתא דרבוותא רשב"ם והרז"ה פירשו דהיכא שהניח בלשון ירושה דוקא הוא דאמרינ' ירושה אין לה הפסק הא אם אמר בלשון מתנה מפורש אעפ"י שראוי ליורשו מתנה היא ויש לה הפסק ודייקי לישנא דאין לשון מתנה וכו' כלומר כשצוה בזה הלשון דהיינו נכסי לך לא הוי לישנא דמתנה אלא לישנא דירושה ומשום הכי אין לה הפסק אבל אי כתב בלשון מתנה יש לה הפסק. אמנם הגאונים סוברים שאפילו אמר בפירוש לשון מתנה למי שראוי לירש ירושה היא ואין לה הפסק. וכן דעת הרמב"ם ז"ל בפ' י"ב מהלכות זכיה ומתנה שאפילו באומר לשון מתנה ירושה היא ואין לה הפסק. ולדידהו מאי דקאמר בגמרא שאין זה לשון מתנה וכו' הכי פירושה דכיון שראוי ליורשו בכל גוונא לא הוי לשון מתנה אלא לשון ירושה. והקשה עליהם הר"ם מהך דתניא תנו שקל לבני בשבת וכו' ואם איתא דאפי' בלשון מתנה אמרינן דירושה היא ואין לה הפסק היאך ירשו אחרים תחתיהם ונאמרו הרבה תרוצים בתרוץ קושיא זאת ואחד מן התרוצים הוא דשאני התם שלא באו הנכסי' לעולם ליד היורש דשוינהו לנכסי ביד שליש ומשו' הכי יעשה שליש מה שהושלש בידו אבל באומר הריני נותן נכסי לבני ואחריה' לפלוני לא אמר כלום ואין לה הפסק וא"כ בנ"ד כיון שזה האיש הניח נכסיו ביד אפוטרו' ולא באו נכסי' אלו ביד היורש שצוה עליו שיירש א"כ לא זכה בהם מעולם ויהיה לירושה זאת הפסק ויזכו בני אחיו על פי צואתו. עוד טעם שני יראה לקיים צואה זאת דכיון שכתוב בה מעכשיו יראה שאין ירושה זאת נפסקת אלא מעכשיו נתנו הנכסים ליורשים אלו אלא שתלה מתנתו להם בדבר שאם ימות הולד שיולד וטעם זה יראה ממה שנמצא כתוב בתשובות המיוחסות להרמב"ן ז"ל בתשובת שאלה מ"ה יעויין שם.
אמנם כד מעיינינן שפיר יראה דאין לחוש לאלו הטעמים כלל וזכתה הבת הנשואה בכל הנכסים ואין להם שום זכות לבני אחיו כמו שכתבתי. והנה לטעם הראשון שהיה נראה לקיים צואה זאת יראה שאין לחוש בנ"ד מתרי טעמי חדא דע"כ לא קאמרינן דכל שלא באו נכסים ליד היורש אלא דשוינהו ביד שליש שיעשה שליש מה שהושלש בידו ויזכו אותם האחרים שהניח להם הנכסים היינו דוקא היכא שהניח הנכסים ליורש הראשון בלשון מתנה אבל הניח בלשון ירושה בכל גוונא אין לה הפסק ואע"פ שממה שכתב מהרר"י קארו נר"ו ח"מ סימן רמ"ח יראה שכל שבאו הנכסים ביד שליש יכול להפסיק ואפילו שהניח בלשון ירושה וז"ל שם ונראה לי דהרמב"ם מתרץ קושיא זו גם בענין אחר דהיינו לומר דהתם שאני שלא באו הנכסים לידם הילכך אפילו בלשון ירושה לא זכו בהם ע"כ אני בעניי אמרתי אולי באשגרת לישן כתב הרב הנז' נר"ו דבר זה דאיך יעלה על הדעת לומר דכל שהניח בלשון ירושה יוכל להפסיק אעפ"י שבאו הנכסים ליד שליש דהא כל מאי דאצטריכינן לתרוצי ולדחוקי אינו אלא דוקא לדברי הגאונים דסבירא להו דמאי דאמרי ירושה אין לה הפסק הוי אפילו היכא שהניח בלשון מתנה כל שהראשון ראוי ליורשו אין צד להפסיק ומשום דקשיא להו מההיא ברייתא דהאומר תנו שקל וכו' מתרצין מאי דמתרצין אמנם לדברי הרא"ש והרמ"ה אין לנו צורך כלל לחלק חלוקים אלא דברים כפשטן דכל שהניח בלשון ירושה בכל גוונא אין לה הפסק ובלשון מתנה יש לה הפסק דאם איתא דאפי' בלשון ירושה כל שלא באו הנכסים ליד היורש לא זכו בהם היורשים ויש צד להפסיק א"כ מה שייך להקשות לגאונים מההיא דהאומר תנו כיון דאליבא דכולי עלמא כל שלא באו הנכסים ליד היורש אלא דשוינהו ביד שליש לא זכו בהם היורשים ופשטא דההיא ברייתא הוי כשבאו הנכסים ליד שליש א"כ ליכא לאקשויי לדברי הגאונים אלא ודאי שזה החלוק אינו אלא לדברי הגאונים והיינו דוקא כשהניח בלשון מתנה מפורשת אבל כל שהניח בלשון ירושה אין לה הפסק ונדון דידן לא הזכיר לשון מתנה כשהזכיר שיהיו נכסיו לבן או לבת שיולד אלא סמך על ירושה דממילא כמו שיראה מנוסח הצואה א"כ מהאי טעמא יראה דיש לבטל צואה זאת. ועוד טעם אחר לבטלה ולא נחוש למה שלא באו הנכסים ליד היורש ואפילו את"ל דכל שלא באו הנכסי' ליד היורש אלא דשוינהו ביד שליש אפילו הניח בלשון ירושה יש לה הפסק וכמו שיראה מדברי מהרר"י קארו נר"ו אפילו הכי איכא לפלוגי טובא בנדון דידן דע"כ לא קאמרינן דכל ירושה שלא באו הנכסים ליד היורש אלא שהם ביד שליש דיש לה הפסק אלא דוקא היכא שהושלשו ביד השליש על דעת שיהיו בידו שאם ימות היורש הראשון שיתנם לאותם האחרים ואז דין הוא שיזכו אותם האחרים ויהיה הפסק לירושה מטעם יעשה שליש מה שהושלש בידו. אמנם בנדון דידן לא היתה שלישות האפוטרופוס הנז' שיהיו הנכסים בידו שאם ימות הבן או הבת שתולד שיחלק הנכסים על פי הצואה שצוה שהרי תחלה צוה שיהיו כל נכסיו ביד האפוטרופוס לחשבון הבן או הבת שיולד וכשיגדלו ינתנו ביד הבן או הבת ואחר כך כתב שאם ימות הבן או הבת ולא יניחו בן או בת שיחלקו היורשים הנז' הנכסים על פי הצואה שצוה אם כן יראה שלא היה שלישות זה לכוונה שיהיו בידו לשאם ימות הבן או הבת שיחלקו הנכסים על פי הצואה הנז' א"כ לא שייך לומר הכא טעם יעשה שליש מה שהושלש בידו כההיא דהאומר תנו שקל לבני וכו' וזה חלוק מבואר אין לפקפק בו ואם כן אפילו שמת הבן שנולד ונמצאו הנכסים ביד האפוטרופוס ולא באו ליד הבן א"ה זכה בהן ויזכה בהן אחרי מותו הבת הנשואה שהיא היורשת.
גם לטעם השני שכתבתי לקיים צואה זאת מטעם שכתוב בה מעכשו יראה דאין לחוש דאע"ג דממה שכתב הרמב"ן ז"ל באותה התשובה הנ"ל יראה דכל מתנה שכתוב בה מעכשו לא הוי ירושה נפסקת וכו' הרי כתב הרשב"א ז"ל בתשובה אחרת שאפילו באומר ואחריך מעכשו לפלו' אין בדבריו כלום שכל שזכה בו הראשון ירושה היא ואין לה הפסק וכן כתב הנמקי יוסף בסוף פרק יש נוחלין בשם הרשב"א ועוד כתב שמצא סיוע לדבריו בהלכות הנשיא אלברג'לוני ואין ספק דהך מילתא תליא בפלוגתא אחריתי דפליגי בה רבוותא ז"ל אי לישנא דהאומר ואחריך לפלו' הוי מעכשו או לא וכיון שכן דהוי פלוגתא דרבוותא אי מהני מעכשו להפסיק הירושה אי לא ונכסי המת הם בחזקת בתו שהיא יורשת ודאי ובני אחיו זוכים מספק אין ספק מוציא מידי ודאי דהמוציא מחברו עליו הראיה דומיא דמאי דאמרינן בפ' החולץ גבי ספק ויבם שבאו לחלוק בנכסי סבא הוה ליה יבםודאי וספק ספק ואין ספק מוציא מידי ודאי וכתב הריא"ף ז"ל שם בהלכות וז"ל נקוט האי כללא בידך כל היכא דחד ודאי בירושה וחד ספק מוקמינן נכסי בחזק' ודאי ואמרי' להאיך זיל אייתי ראיה דאית לך ושקול והיכ' דתרוייהו ספקא הוי ממון המוטל בספק וחולקים עכ"ל. כלל העולה מכל מה שכתבנו שבת ראובן הנשוא' היא הזוכה בכל הנכסים שנשארו אחר מות הבן שילדה ואין לבני אחיו בהם שום זכות רק המאתים זהובים שכתבתי למעלה. ויען כי כעת אין לי שעת הכושר לא יכולתי לעיין באלו השני תשובות של הרשב"א ז"ל שנראה שסותרות זו לזו אם ה' יגזור לכשאפנה אשתדל לעיין בהם כפי אשר ישיג קוצר שכלי עכ"ז לענין הדין כל מה שכתבתי הוא פשוט וברור נאם הצעיר שלמה הכהן.
@שו"ת מהרש"ך חלק א סימן יט
ראובן מכר לשמעון שפחה אחת ובשעת המכירה אמר ראובן לשמעון דע לך אחי כי השפחה הזאת קניתיה עתה מקרוב זה לי שלשים יום ואיני יודע מה טיבה והנני מוכרה אליך על האופן שקניתיה ושמעון סבר וקבל וקנה השפחה מראובן ולקצת ימים אחרי היותה השפחה בביתו ימים אחדים הכיר בה שמעון שהיתה מעוברת ומודעת זאת בכל הארץ כי היותה מעובר' הוא מום גדול ועתה חוזר שמעון על ראובן וטוען כי היה מקח טעות ואונאה גדולה בדבר ועל כן מבקש שמעון לבטל המקח ילמדנו רבנו ומורנו אם יש בטענ' שמעון ממש לבטל המכירה אם לא ושכר אדוננו כפול ומכופל מן השמים.
תשובה אחר ההנחה שהניח השואל ותפס במושלם שעיבור השפחה הנז' הוא מום והוי המקח מקח טעות והאמת אתו דאף על גב דהלכה רווחת דאין סמפון בעבדים דכיון דלמלאכה בעי לה לא איכפת ליה מ"מ כל שיש מום מבטל ממלאכה ודאי דהוי מום וכדמשמ' ממאי דקא יהיב טעמ' דאין סמפון בעבדים וכו' ובודאי דשפחה מעוברת לא תוכל לעשות המלאכ' כריקנית והוי כנמצא בה שחין רע או נכפת וכיוצא בזה שהם דברים מבטלים ממלאכה. גם אחר שתלד תבטל ממלאכה בהנקת ולדה גם דבר ידוע הוא שהאדם קץ לראות בביתו שפחה מעוברת ודמי לצרעת גם כי האדם חושש שלא לקנות שפחה מעוברת כי היא בסכנה עד שתלד באופן דודאי דהוי מום ומקח טעות כאשר הניח השואל וכן הוא דבר ידוע שכל העולם מסכימים שעיבור בשפח' מום הוא וכתב הרמב"ם ז"ל כל שהסכימו עליו בני המדינה שהוא מום ומחזירים בו המקח מחזירין.
מעתה יש לנו לדקדק ולהבין אם טענת המוכר הבאה בשאלה היא טענה חשובה להפטר מערעור הלוקח או לא ולכאורה ולפום ריהטא נראה דהוי טענה חשובה להפטר מערעור הלוקח דכיון שאמר לו שעתה מקרוב קנה אותה ומה שקנה מכר א"כ אין לשמעון הלוקח עליו כלום והיה אפשר להביא ראיה על זה ממה דתניא בפרק הזהב הנושא ונותן באמנה אין לו עליו אונאה וכתבו התוס' ז"ל דהיינו שמאמינו בכמה קנה ונותן לו ביום וכו' וכל המפרשים ובעלי החדושי' הסכימו בפירוש' דהך ברייתא כפירוש התוספות ודחו פירוש רשיז"ל. גם הרמב"ם פירשה להך ברייתא בהאי גוונא בפרק י"ג מהלכות מכירה. וזה לשונו הנושא ונותן באמנה אין לו עליו אונאה כיצד חפץ זה בכך וכך לקחתיו כך וכך אני משתכר בו אין לו עליו אונאה. גם הטור ז"ל חשן המשפט סימן רכ"ז אחר שכתב דברי הרמב"ם כתב עוד וזה לשונו ויש מפרשים ואפילו לא אמר לו בכך וכך לקחתיו אלא אמר ליתן לי חפץ זה כמו שקניתה אותו ואוסיף לך כך וכך לריוח אין בו אונאה שאפי' נתאנה בו לוקח ראשון צריך ליקח כמו שקנאו ואדעתא דהכי משכו ליתן לו כמו שקנאו. מכל זה היה נראה לומר שהדין עם המוכר כיון דאמר לו מה שקניתי אני מוכר לך אדעתא דהכי משך הלוקח וקנה השפחה הנז' וסבר וקביל.
אמנם כד מעיינינן שפיר יראה דקושטא דמלתא הוא דאין ממש בטענת המוכר דאפילו נתאה /נתאנה/ הוא במקח השפחה הנז' ואמר ללוקח בסתם מה שקניתי אני מוכר לך אין בכך כלום והוי מקח טעות וחייב להחזיר הדמים ללוקח. וזה דאף על גב דדינא ופירושא דברייתא דהנושא ונותן באמנה הוי כאשר כתבנו יראה דהיינו דוקא באונאת דמים דעביד איניש דטעי בשומא ושווי המקח ובהכי אמרינן סמך על קנייתה וסבר וקביל אבל במידי דהוי מקח טעות דלא שייך לאונאת דמים דלא עביד איניש דטעי בהכי לא סמך זה על קנייתו ולא אמרי' סבר וקביל. ויש להביא ראיה על זה ממה שכתב הרא"ש ז"ל בתשובה והביאה הטור /ח"מ/ סימן רל"ב וזה לשונו המוכר בצים לחברו ונמצאו מוזרות שאינם ראויים לאכילה אעפ"י שלא הכיר בהם המוכר הוי מקח טעות אעפ"י שקנאם גם הוא ונתאנה אין לו להקנות אחרים. וכפי הנראה מדברי בעל הטור דין זה הוציאו הרא"ש ז"ל מההיא עובדא דמייתי תלמודא פר' המפקיד מההוא אפוטרופא דיתמי דזבן להו תורא וכו' דמוקי לה תלמודא בספסירא דלא משהא בידיה דזבן מהכא ומזבין להכא ואפילו הכי מסקינן שחייב לשלם ליתומים אף על פי שהוא גם כן קנה ולא הכיר בו מכל מקום הטעה אותם ובלי ספק דין זה דהך עובדא דיתמי והך תשובה דהמוכר בצים כיון שהדבר ידוע שמה שמכר קנה שלא הכיר בו אם כן דומה לנושא ונותן באמנה ואפילו הכי אמרינן דיש לו עליו אונאה. הא קמן דלא שייך האי דינא דהנושא והנותן באמנה אלא דוקא באונאת דמים אבל לא באונאות דשייכי לאונאות מקח טעות.
איברא דלכאורה יראה דהרמב"ם ז"ל חולק על זה במה שכתב פרק י"ו מהלכות מכירה שכתב בהאי עובדא דבקרא שאם הוא סרסור שקונה ומוכר אפשר שגם הוא לא הכירו ישבע שלא ידע במום זה ויפטר. מכל מקום כבר חלק הרב הגדול מהר"י קארו זלה"ה וקאמר דעד כאן לא קאמר הרמב"ם דישבע המוכר שלא ידע במום זה ויפטר אלא מפני שהיה לו ללוקח לבדוק השור ולהחזיר והיה הסרסור מחזירו לבעלים אבל במוכר בצים לחברו ונמצאו מוזרות מודה הרמב"ם דהוי מקח טעות. ואם כן בנדון דידן שבדק הלוקח מקחו וראה שהיה בו מום דהיינו שנמצאת השפחה מעוברת ותכף חזר על המוכר ודאי דנתבטל המקח ואם קבל דמי השפחה חייב להחזירם.
ועוד יש לחלק חלוק אחר דשייך בנדון דידן דדוקא בסרסור כתב הרמב"ם מה שכתב משום דלא משהא בידיה זבינא אלא זבן מהכא ומזבין להכא ואפשר שלא הכיר אבל אם המוכר היה בעל הבית דאיכא למימר דהכיר במום ודאי דהוי מקח טעות; ובלי ספק נראים ונכרים דברי אמת שזה המוכר הרגיש במום השפחה ואינה ללוקח אם כן ודאי דהוא מקח טעות וחייב להחזיר דמי המקח ללוקח.
והואיל ואתא לידן הך מילתא דהרמב"ם ראיתי לדקדק בו ולהבין מה שיש לדקדק הנה הטור ז"ל כתב עליו וז"ל דאינו נראה כן מההיא עובדא דאפוטרופא דיתמי דזבין תורא ליתמי ומסריה לבקרא ולא הוה ליה ככי ושיני ומית ואסקינן שהמוכר חייב לשלם ליתמי אעפ"י שהיה סרסור שקונה ומוכר ואפשר שלא הכיר בו מכל מקום הטעה אותם וצריך לשלם ע"כ.
ויראה לע"ד לתרץ דהא דשקול יתמי זוזיהו ממריה דתורא משום דלא מצי מריה דתור' למימר ליתמי אבעי לכו לאודוען דאמרי ליה אנן לבקרא מסרת' זיל את אשתעי דינא בהדיה דהוא הוה ליה לאודעך אבל מה שכתב הרמב"ם ליכא יד בקרא באמצע אלא שנשאר השור ביד הלוקח ומת תחת ידו דלא אשגח ביה דמצי טעון מוכר איבעי לך לאודוען פשיטא דפטור המוכר משום דאבעי ליה ללוקח לאודועי דהא במקום בקרא עומד. כך נראה לעניות דעתי לתרץ מה שהקשה עליו הטור אבל עדיין יראה שיש לדקדק בדברי הרמב"ם ז"ל אמאי נפטר המוכר מכל דמי השור שהרי אינו חייב הלוקח אלא דמי בשר בזול מידי דהוה אבקרא ואבעי ליה לאהדורי ליה ללוקח ממאי דביני ביני. ויש לומר דכל חד וחד מיחייב מה שהפסיד שאין דרך הבקרא לבדוק השוורים אי אית להו ככי ושיני משום דתורי סגיאי אית ליה הלכך כשראה השור שהיה כחוש אז יש לו לבדוק ולאודועי למריה אבל כשנשאר השור ביד הלוקח דרך הלוקח לחזור על מקחו והוה ליה לבדוק מיד וכיון שלא בדק איהו דאפסיד אנפשיה ומשום הכי השמיט הרמב"ם הא דדמי בשר בזול דלא שייך אלא גבי בקרא ואיהו לא מיירי בהכי וקל להבין. זהו מה שהעלה מצודתי ליישב ולתרץ דברי הרמב"ם. ואחזור לענין שאלתנו ואומר דמילתא דפשיטא טפי היא מביעתא בכותח' דטעות המוכר והתנצלותו להפטר מערעור הלוקח אין בו ממש כמו שהוכחתי והוי המקח מקח טעות כמו שכתבתי. ואם כן חייב להחזיר דמי השפחה לשמעון הלוקח. נאם הצעיר שלמה הכהן.
@שו"ת מהרש"ך חלק א סימן כ
הן אמת כי לימים שעברו חלפו למו נדרשתי לאשר שאלני אחד מסוחרי נכבדי הארץ הלזו שאלה אחת על דבר ראובן שהיה נשוי עם שרה אשתו זה כמה שנים וילדה לו בנים ותעמוד מלדת קרוב לחמשה עשר שנים ובתוך הזמן הזה ה' הטוב בעיניו עשה ונפטרו הבנים אשר ילדה לבית עולמם ולאחר פטירתם פייס ראובן את שרה אשתו והתירה לו שבועתו שנשבע לה בשעת נשואיה שלא ישא אשה אחרת עליה בחייה לא בתורת אשה אמה או פלגש ובשעת ההתרה לא נמצא שם שום אדם שיעיד על ההתרה אלא איש ואשתו ובינה לבינו התירה לו שבועתו ובהמשך הזמן רצה ראובן לישא יתומה אחת בת אחותו לו לאשה וכאשר נשמע הדבר באזני שרה אשתו נתרעמה והרבתה תלונותיה נגד בעל' מכח השבוע' אשר נשבע ותכחש שרה לאמר מעולם לא התרתי לו שבועתו, ובכן הלך ראובן והודיע כל הענין לפני החכם ועמד החכם בב"ד של ג' והתיר לו שבועתו. ועל זה נשאלתי מהשואל אם ראובן נאמן בטענתו שטוען שאשתו התירה לו שבועתו בינה לבינו. ומלבד זה אם בהתרה שהתיר לו החכם נפטר משבועתו ויוכל לישא היתומה ההיא לו לאשה כדי לקיים מצות פריה ורביה ומה גם שהיא בת אחותו ואמרו ז"ל ומבשרך אל תתעלם זהו הנושא בת אחותו. או אם עדיין השבועה במקומה עומדת והוא מושבע ועומד שלא לישא אשה אחרת עליה. זהו תורף השאלה אשר השיג השואל לפני ובקש מאתי להעלות דעתי בעטי אשר אתי ואני בהכירי את האיש השואל כי כל משאו ומתנו הוא בעיר אחרת חשבתי בלבי כי המאורע ההוא אשר עליו באה השאלה איננו בעיר הזאת רק במקום שמשאו ומתנו שם ויען כי היה דבר השואל נחוץ גם אני בחפזון רב כתבתי והשבתי על שתי טענותיו של ראובן מה שהעלה מצודתי בעת ההיא כי לא היה לי שעת הכושר לדקדק הדין וללבן הדברים במצרף העיון להיות השעה נחוצה ומצורף לזה כי חשבתי אולי האשה תתרצה ותתפייס לבקשת דרישת בעלה כאשר עינינו הרואות כאלה רבות במקהלות תהלות ישראל ובכן כתבתי מה שכתבתי לזכות את ראובן בשתי טענותיו. ולקצת ימים נגלה באזני כי השאלה אשר נשאלה מאתי והשבתי עליה הלא הוא מאורע שאירע פה שאלוניקי בין אשה נאנחה ועצובת רוח ובעלה ראובן כי הנה בעלה מבקש לעקש דרכיה ולהוסיף יגון על יגוניה לישא אשה אחרת עליה בחייה והנה בשמים עדי וסהדי שאם היה נגלה הדבר באזני שענין השאלה ההיא היתה מקרב עירנו לא הייתי שולח ידי בעטי לכתוב גדולה או קטנה ומה גם בהיות השאלה על דבר האשה האנוסה הנז' היא האשה אשר הוכיח י' ביסורים קשים אשר ידענו את מכאוביה שמתו לעיניה בנים הגונים כל רואיהם הכירום הם זרע ברוכי ה' ומי משלנו שלא יצטער בצערה אף שלא להוסיף יגון על יגוניה, ומצורף לזה אחרי אשר שמעו אזני שהכיתות הנ"ל יחד למשפט נקרבו לפני הרב המובהק מופת הדור כמוהר"ר שמואל נר"ו ואחרי שומעו טענותיהם פסק הדין לזכות את האשה בטענותיה כאשר נכתב ונחתם בטבעת רוח דעת חכמתו בפסק כוננו ידיו אמונה. אשר על כן אמרתי הנה באתי להרבות החקירה והדרישה על הדין ועל האמת ואשיבה ידי להביא במצרף העיון שתי הטענות אשר עליה' נוסדו יחד דברי הראשונים אחרי רואי שהרב המובהק הנז' נר"ו האיר עינינו ופתח לנו את הדלת בזכות האשה הנאנחה ובכן אבוא לדקדק על שתי הטענות הנ"ל ועל מה שכתבתי עליהן.
והנה על מה שטען שהתירו לו ב"ד של ג' אני משיב ואומר שגם שנניח שהשבועה שנשבע בשעת נישואין שלא ישא אשה אחרת עליה ככתוב בשטר תנאי הכתובה יהיה פטור ממנה מטעם ההתרה ונחשוב התנאי הנז' כאילו לא נכתב בשטר התנאין עכ"ז עדיין יש לתפוס עליו מכח תקנת המנהג דכיון שנהגו בכל תפוצות גלותנו לכתוב התנאי הנז' א"כ אפי' אם לא נכתב יש לנו לדון כאילו נכתב דהא כל דבר שנהגו ההדיוטות לכותבו אעפ"י שלא נכתב כמו שנכתב דמי דקי"ל כר' מאיר דדריש לשון הדיוט כ"ש במנהג כזה שנתפשט בכל דורות ישראל שהחזיקו בו חכמי ורבני הדור לקיים תקנת רבנו גרשום זצ"ל ואם כן אף על פי שלא נכתב כמי שנכתב דמי ויש לתפוס עליו מצד המנהג כאמור.
איברא דאיכא למידק ולעיוני שזה האיש ראובן בא בטענה שרוצה לקיים מצות פ"ו =פריה ורביה= והאמת שאם היתה השבועה במקומה לא מהני ליה טענת מצות פריה ורביה לבטל שבועתו מטעם שנשבע לבטל את המצוה דהא ודאי לא הויא שבועה לבטל את המצוה. משום דהא חיילא בכולל. אך אמנם יש להסתפק אי מהני תקנת המנהג לדחות מצות פ"ו אי לא. והנה מצאנו ראינו דבתקנות רגמ"ה =רבינו גרשום מאור הגולה= זלה"ה איכא פלוגתא דתרי רבוותא בתראי הלא הם מוהר"ר אליה מזרחי זלה"ה ומוהר"ר יאודא מנץ זלה"ה כי הנה מוהר"ר אליה פסק דלא תיקן רגמ"ה במקום מצות פ"ו והרב מוהרר"י מנץ תמה על זה כ"כ עד שכתב שאין להאמין שכתב כן מוהר"ר אליה זלה"ה ורצה להכריח מכמה הכרחיות דתקנת רגמ"ה היתה אפילו במקום מפ"ו.
ואני בעניי בראותי דברי מהרר"י מנץ /מינץ/ ז"ל תמהתי עליו תמיהי וקושיי טובא ואמרתי אולי חולשת שכלי וקוצר הבנתי גורם ולכן אמרתי בלבי לכותבם אולי אזכה יגיעו דברי אלה ליד מי שיבינני ויעמידני על נכון דברי הרב לסלק כל תמיהא ופקפוק מעל דברי הרב. הנה ההכרח הראשון שראה הרב להכריח דתקנת הגאון אפילו במקום מפ"ו הוא דהא ר' אמי ודאי אית ליה מצות פ"ו ואפ"ה ס"ל דהנוש' אשה יוציא ויתן כתובה וההיא מיירי דלית ליה בנים כמו שהכריח דהא עלה דההיא מימר' דהוא אמר מינה והיא אמר' מיני' והאריך בזה עד שכתב ואפי' את"ל דלית הלכתא כר' אמי מ"מ ר' אמי אי סברא היא דמפ"ו דוחה למה קאמר ופסק בנושא אשה על אשתו דיוציא ויתן כתובה ואתמהא טובא דמה הוכחה יש מדברי ר' אמי להוכיח שהגאון תיקן אפי' במקום מפ"ו דהא רבא ס"ל דאפילו שלא במקום מפ"ו נושא אדם כמה נשים ומשיטת התלמוד הלכה כותיה אלא שמשום תקנת הדורות ראה הגאון לתקן שלא ישא אדם אשה על אשתו ואפשר שמה שתקן לא תקן במקום מפ"ו ור' אמי סבירא לה דנהי דמפ"ו היא רבה וגדולה מיהו אפשר שיתקיים המצוה בזה האופן שנכוף לו ולה להתגרש וישא אשה לפרות ולרבות ואע"ג דאמרה דיירנא עמו בסהדי אין שומעין לה וכופין להוציא וליתן כתובה אבל אם מצא אשה שרוצה להנשא לו על אשתו ראשונה והיא אינה רוצה לא כפינן לה ואע"ג דכפינן לה להתגרש עכ"ז לא כפינן לה לשבת עם בעלה וצרתה בצדה דכפיית גירושין הוא צער שעה אחת וצער כפיית סבלנות צרתה בצדה היא צרה תמידית אבל לדידן דקי"ל כרבא מדינא דגמרא דבכל גוונא יכול אדם לכוף את אשתו לישא אשה אחרת אפילו שלא במקום מפ"ו מסתיין דנימא דהגאון לא תקן אלא דוקא שלא במקום מצוה.
ועוד כתב הרב ז"ל וז"ל ועוד אפילו רבא לא קאמר שחייב לישא אלא נושא אדם כמה נשים והיינו רשות אם ירצה ואני בעניי איני מבין היאך היה אפשר שיאמר רבא חייב לישא דכיון דרבא מיירי בין במקום שצריך לקיים מפ"ו ובין במקום שאינו צריך לקיים מפ"ו א"כ היכי הוה שייך לומר חייב דמה ענין חובה אצל רשות. ותו דאפילו דנימא דרבא לא דבר אלא במקום מצוה אכתי היכי שייך לומר חייב אדם לישא אשה על אשתו דמשמע דלא סגי בלאו הכי והא ליתא דלקיים מפ"ו אפשר באחד מב' דרכים או שיגרש אשתו הראשונה או שישא אשה על אשתו והרשות בידו לעשות מה שירצה ואי הוה אמר חייב הוה משמע דלא הוה סגי בלאו הכי כדכתיבנא.
עוד כתב הרב ז"ל וז"ל ועוד הרי המרדכי שפוסק כרבא כתב על דברי רבא וז"ל ומיהו בזמן הזה שיש חרם מרגמ"ה שלא לישא שתי נשים הלכך יתן כתובה, כנר' שרצה להוכיח מכאן דאביאסף דהיינו ראבי"ה ס"ל דאפילו במקום מפ"ו תקן הגאון והא אפשר דליתא כמו שכתבתי למעלה אצל התמיהה הראשונה.
עוד כתב הרב ז"ל וז"ל דלכאורה ספר התרומה ס"ל דהלכתא כר' אמי ולא כרבא שהרי לא הביא אלא דברי ר' אמי ולא דברי רבא והעתיק לשון בעל התרומה וז"ל במרדכי פרק החולץ בפלוגתא אי מצות חליצה קודמת או מצות יבום ופסק בספר התרומה אע"פ שכך הלכה דמצו' חליצה קודמת מ"מ לא כפינן ליה לחלוץ וכו' עד ולא מיבעיא אם אין ליבם אשה דלא כפינן לחלוץ אלא אפי' יש לו אשה כבר ואמרי' בפ' הבא על יבמתו הנוש' אשה על אשתו כופין אותו ויוצי' ויתן כתובה וגם יש בינינו חרם קדמונים שלא לישא שתי נשים אפילו הכי לא כייפינן ליה לחלוץ דשמא כיון דממילא נפלה ליה מן השמים הקנו לו לא מקרי שתי נשים וגם לא שבקינן ליבם כיון שמצות חליצה קודמת. וכתב על זה הרב ז"ל דמדלא הזכיר ספר התרומה דברי רבא שמע מינה דלא ס"ל כוותיה דאל"כ הל"ל בסיפא דמילת' לא מבעיא כמו ברישא דאמר לא מבעיא אין לו אשה וכו' הל"ל ג"כ בסיפא הכי ולא מבעי' לרבא דאמר פרק הבא על יבמתו נושא אדם כמה נשים אלא אפי' לר' אמי דאמר כל הנושא וכו' אלא ודאי לא ס"ל הא דרבא. והנה בזה יראה לע"ד שיש לתמוה כמה תמיהות אחת במה שהכריח ומדלא קאמר ולא מבעיא לרבא בסיפא דמלתיה כמו ברישא, ואני בעניי איני מבין היאך אפשר לומר ולא מבעיא לרבא דלא כפינן לחלוץ דמי הגיד לו לרבא משום דס"ל נושא אדם כמה נשים אי מצות חליצה קודמת דלא כפינן לחלוץ דמה בכך דכיון דמצות חליצה קודמת משום שאינם מכוונים לשם מצוה א"כ אע"ג שיסבור דנושא אדם כמה נשים אפילו הכי לענין חליצה כפינן ליה לחלוץ ולא ליבם דהא איכא כמה רבוותא דס"ל דאי מצות חליצה קודמת כופין לחלוץ בלי שום אמתלאה א"כ היאך היה יכול לומר ולא מבעיא לרבא דלא כפינן דמשמע דבפשיטות יסבור רבא דלא כפינן על החליצה כיון דס"ל דנושא כמה נשים והא ליתא דלאו הא בהא תליא כדכתיבנא. ואם נרצה ליישב ולתרץ דברי הרב במאי דקאמר הוה אפשר לומר ולא מיבעיא לרבא היינו עם מאי דסליק מיניה דקאמר דאפילו יש לו אשה כבר וכונתו בזה הוא לומר דכיון דיש לו אשה דיש צד יותר קרוב לומר דכפינן אפ"ה לא כפינן לא מבעיא לרבא דס"ל נושא אדם כמה נשים א"כ טענת יש לו אשה לא מהניא לכוף אותו לחלוץ אלא אפילו לר' אמי כדמסיק. דיראה לע"ד דזה היישוב והתירוץ בדברי הרב ז"ל ראוי להקצותו מן הדעת מב' טעמים האחד דאיברא דאי הוה פשיטא לן דלרבא אע"ג דמצות חליצה קודמת עכ"ז לא כפינן בלא אמתלאה א"כ טענת יש לו אשה לא חשיבא אמתלאה אליביה כיון דאית ליה דנושא אדם כמה נשים אך אמנם מאן לימא לן דהכי הוא דדילמא לרבא אפי' בלי שום אמתלאה כפינן וא"כ לא הוה שייך לומר ולא מיבעי' לרבא דלא כפינן ועוד דאפי' את"ל דלרבא בלא שום אמתלאה לא כפינן אכתי אפשר דהויא אמתלאה לכוף לחלוץ אם יש לו אשה כבר דאע"ג דאית ליה דנושא אדם כמה נשים היינו לישא על אשתו הראשונה דמשעבדא ליה ויכול לכופה אבל ביבמתו שנפלה לפניו אפשר דנשמע לטענתה דאינה רוצה להתייבם עם מי שיש לו אשה וכפינן ליה לחלוץ כיון דמצות חליצה קודמת ואיכא אמתלאה דהא כל כמה דלא ידעינן טעמא דאשה הקנו לו מן השמים איכא לפלוגי טובא מאשתו ליבמתו ומי שידקדק ויבין בספר התרומה מעיקרא הוי בלא טעמא דאשה הקנו לו מן השמים אדמסיק ליה לבסוף א"כ יראה דאפי' לרבא דס"ל דרשאי אדם לישא אשה על אשתו אפשר דביבמה שנפלה לו מן השמים שאני א"כ היכי שייך לומר לא מיבעיא לרבא דלא כפינן. ותו קשיא לי דאיך אפשר להעלות על הדעת דבעל התרומה ס"ל כר' אמי דא"כ למה הוצרך הגאון רגמ"ה לתקן שלא לישא אשה על אשתו כיון דאפי' מדינא דתלמוד' אינו יכול ועוד דממשמעו' דברי ספר התרומה משמע דלא ס"ל כר' אמי דהא אחר שהזכיר דברי ר' אמי אמר וגם יש בינינו חרם קדמונים וכו' ואי איתא דס"ל דמדינא דתלמודא הלכתא כר' אמי למה הוצרך לומר ועוד יש חרם קדמונים דהאי מלתא מחזי כיהודה ועוד לקרא דמתמה תלמודא בפ' האשה נקנית אלא ודאי קושטא דמלתא דמאי דמייתי ספר התרומה דברי ר' אמי לאו משום דס"ל דהלכתא כותיה מדינ' דתלמוד' אלא משום דאחר גזרת הגאון רגמ"ה משום צורך תקנת הדורות נתקיימו דברי ר' אמי במקצת כמו שכתבתי למעל' לא מפני שהדין כך אלא שהשע' צריכה לכך והיינו דקאמר ואמרי' בפ' הבא על יבמתו הנושא אשה על אשתו כופין אותו ויוציא ויתן כתובה וגם יש חרם קדמוני' שלא לישא שתי נשים וכוונתו לומר דמאי דאמרי' בפ' הבא על יבמתו הנושא אשה על אשתו יוציא ויתן כתובה נתקיים בגזרת חרם הקדמונים אעג"ב דמדינא דגמרא לית הלכתא כר' אמי אלא כרבא ואין לי בזה שום ספק בכוונת דברי בעל ספר התרומה.
אחר זה בסמוך הביא הרב הנז' מה שהשיב ראבי"ה לרבנו שמואל והיא התשובה שהביא מוהר"ר אליה זלה"ה להוכיח שלא תקן הגאון רגמ"ה גזרתו במקום מפ"ו והשיב עליו מוהר"ר יאודה וז"ל ועוד תמהני דאיך יעלה על לב לדמות מפ"ו למצות יבום והלא מצות יבום גדולה כ"כ שמייבם אותה בע"כ כדכתיב יבמה יבא עליה בע"כ ואילו קדושין דעלמ' מדעתה אין בע"כ לא ועוד תמה עליו ואמר ועוד המדקדק בדברי ראבי"ה רואה ומבין דדוקא ביבום מיירי דאית ביה תרתי מצות יבום ואשה הקנו לו מן השמים ולאו איהו קא עקר לתקנת הגאון ז"ל דממילא נפלה קמיה. וגם בזה יראה דיש לתמוה קצת על מהר"ר יהודה ז"ל דאם יש לתמוה על מה שתמה על מוהר"ר אליה ז"ל ליכא אלא חדא תמיהא והוא חלק תמיהא אחת לשתי תמיהות וטעמא דמייבם אותה בע"כ הוי משום דאשה הקנו לו מן השמים.
וקודם שאוסיף לדקדק על דברי מוהרר"י מנץ /מינץ/ ז"ל ראיתי להליץ על הרב מהרא"ם ז"ל מה שיראה לכאורה שיש לתמוה עליו מה שתמה עליו מהרר"י מנץ ז"ל דאין לדמות מצות פ"ו למצות יבום דמצוה יבום לאו איהו קא עקר גזרת הגאון דממילא נפלה לו מן השמים מה שאין כן בנושא אשה על אשתו וא"כ אע"ג שהשיב ראבי"ה לרבנו שמואל מה שהשיב במצות יבום אין ללמוד משם למצות פ"ו דאיכא לפלוגי בינייהו טובא כדכתיבנא. לזה נר' לע"ד תירוץ פשוט וברור דראה הרב מוהר"ר אליה ז"ל דברי ראבי"ה ואיברא מה שהשיב היה על מה ששאלוהו לענין יבום ומעשה שהיה כך היה אך אמנם הבין מתוך דבריו דס"ל דהגאון לא תקן במקום מצוה לא שנא מצות יבום לא שנא מפ"ו מדקאמר והיבמים אומרים דתקנת רגמ"ה לא היתה במקום דהוי מצוה וכו' ואם איתא דס"ל דלא דחינן גזרת הגאון אלא דוקא במקום יבום היה לו לומר והיבמין אומרי' דהגאון לא תקן אלא שלא לישא אשה על אשתו אבל במקום יבום הוא אינו נושא אשה על אשתו דממילא נפלה קמיה ואשה הקנו לו מן השמים. ומה שרצה לדקדק מהרר"י מינץ דלישנא דלא היתה במקום דחוי מצוה לא משמע אלא דוקא במקום דחוי מצות יבום ולא במקום מפ"ו. אני בעניי לא זכיתי להבין החלוק שחילק כבוד חכמתו בין לישנא דלא היתה במקום דחוי מצוה ללישנא דלא היתה לדחות את המצוה והיכי לא שייך לומר במקום דחוי מצוה במפ"ו.
עוד ראיתי לתמוה בדברי מהרר"י מינץ ז"ל במה שרצה להוכיח דראבי"ה ס"ל דמצות יבום עדיפא ממצות פ"ו ואעתיק לשון המרדכי וז"ל בריש פרק הבא על יבמתו נשא אשה ושהא עמה עשר שנים וכו' ללמדך שישיבת ח"ל אין עולה לו מן המנין וכו' עד ואהא ברייתא סמכינן בזמן הזה שאנו ח"ל ושוהים טפי מעשרה שנים ואין כופין להוציא וכן פסק ראב"ן זקני וכן מצאתי בשם רבנו יצחק בר' שמואל וגרסי' בסוף פרק ח"ה =חזקת הבתים= משחרב בית המקדש דין הוא שנגזור על עצמנו שלא לישא אשה ושלא להוליד בנים אלא שאין גוזרין גזרה על הצבור אלא א"כ רוב הצבור יכולין לעמוד בו הלכך לכל הפחות אין כופין להוציא ואפילו בא"י חייב ליתן כתובה ותנאי כתובה אביאסף ע"כ לשון המרדכי. וכתב הרב הנז' על זה אלמא ס"ל לאביאסף משום שאמרו דין הוא שנגזור אעפ"י שלא גזרו מ"מ גורם שאין כופין להוציא במקום ששהא עשר שנים אעג"ב דבטיל ולא אמרינן משום מפ"ו נכוף אותו להוציא ואלו במקום יבום לא אמרי' שיגרום דין הוא שנגזור על עצמנו וגזרת הגאון שלא נכוף אותה ליבם או לעשות פשרה אלא יחלוצו אלא ודאי מצות יבום עדיף ממצות פ"ו עכ"ד. ואני שמעתי ולא אבין דלעולם יר' דמפ"ו עדיפא ואלימא טפי בבחינת המצוה ממצות יבום דל מהכא בחינת טעם דאשה הקנו לו מן השמים דשייך במקום יבום ולא שייך במקום מפ"ו דבהאי טעמא ליכא סרך מצוה כלל אבל לענין עדיפו' מצוה יר' דעדיף מפ"ו ממצות יבום דבמצות יבום אע"פ שלא יבם כיון דאפשר בחליצה לא מיקרי מבטל את המצוה כדאמרי' במס' יבמות לעניינים אחרים בדוכתי טובא מה שאין כן במפ"ו שאם יבטל מפ"ו וישא אשה עקרה במה יתקיים מפ"ו. וכתבתי ונשוי אשה עקרה כדי שלא ישיבני אי זה מתעקש דגם במפ"ו יש תקון כשיהיה תורתו אומנותו כבן עזאי ולכן כתבתי ונשוי אשה עקרה לדחות זה דלפי האמת וקושטא דמלתא אין אנו צריכין לזה דגם שיהיה תורתו אומנותו אינו תקון לבטולו ממצות פ"ו ואינו נכנס בחלופה כהאי דמצות חליצה שנכנס במקום יבום אבל תלמוד תורה ומפ"ו הם מצוות נפרדות ולא אמרינן אלא מי שתורתו אומנותו כבן עזאי וירא להתבטל מלמודו אם ישא אשה מטעם ריחים בצוארו וכו' אינו נענש על בטולו מפ"ו ועם זה אומר דמה שהכריח הרב הנז' מההיא דדין הוא שנגזור על עצמנו דאמרי' גבי מפ"ו ולא אמרי' הכי גבי מצות יבום איני מבין איך שייך לומר הכי גבי מצות יבום דכיון שאשה הקנו לו מן השמים היאך יתכן לומר שלא נכפה אותה להתייבם אלא יחלוץ משום טעמא דמיום שנחרב בית המקדש שאם נכפה להתייבם אנו עושים מה שכתוב בתורה ואם נכפהו לחלוץ הויא חליצה מעושה ופסולה אבל גבי ההיא דמפ"ו אי לא כפינן להוציא למי ששהה עם אשתו עשרה שנים ולא ילדה אינו כ"כ זרות ואדרבא אנו עושים שלא יהיה גט מעושה וגם אם נגזור שלא לישא אשה אינו כ"כ זרות אבל יבמתו שהיא נשוא' לו כיון דהקנוה לו מן השמים היאך נאמר שלא ישאנה שהרי היא נשואה לו. עד כאן ראיתי לכתוב מהתמיהות שתמהתי בקוצר עיוני בדברי מהרר"י מינץ ז"ל ועוד יש לי תמיהות אחרות ונלאתי לכותבם.
וראיתי למאור הגדול עטרת תפארת ישראל מוהר"י ן' לב נר"ו שהביא דברי הרב הנז' והשיג עליו שנים או שלשה השגות ולא עוד. הן אמת כי בסוף הפסק כתב כבוד חכמתו כי לחפזון השואל לא עמד כל הצורך על דברי הרב ואני מסתפק בכונת כבוד חכמתו אם אלו התמיהות שתמהתי לא נראו בעיניו ולכך לא הזכירם אפשר שהעלימם לאי זו כוונה ולכן ראיתי לכותבם לדעת האמת מפי מעיינים מובהקים דעלייהו קא סמיכנא וראוי לסמוך עליהם באופן שמכח התמיהות שכתבתי יראה שקרוב לשמוע לדברי מוהר"ר אליה זלה"ה שפסק שהגאון רגמ"ה לא תקן גזרתו במקו' מפ"ו ומי שיעיין בנמוקי יוסף פרק הבא על יבמתו במשנת נשא אשה ושהה עמה י' שנים גם בגמ' גבי הוא אמר מינ' והיא אמרה מיניה יראה שכתב דלא אזלינן בתר תקנת הגאון ובתר מנהגא במקום מפ"ו וא"כ בנ"ד כיון שראובן בא מחמת טענה שאין לו בנים יראה דראוי לשמוע לו אם נניח שאין עליו תפישה מצד השבועה אלא מצד המנהג.
אך אמנה /אמנם/ כד מעיינינן שפיר יראה דקושטא דמלתא שאינו רשאי ראובן לישא אשה על אשתו שהרי כתב הנמוקי יוסף עלה דההיא מתני' דנשא אשה ושהה עמה עשר שנים דמשמע מהירושלמי דלאו דוקא לא ילדה אלא אפילו היו לו בנים ומתו מונה עשר שנים משעה שמתו וכן כתב הרב המגיד בשם הרשב"א פ' ט"ו מה' אישות, א"כ כיון שהגברת אשת ראובן ילדה לו בנים ובעונות עתה מקרוב נפטרו לבית עולמם יש לו למנות עשרה שנים משעה שמתו ואין לומר דמאי דקאמר הירושלמי היו לו בנים ומתו היינו שקיים מפ"ו דהיינו שהיו לו בן ובת אבל לא קיים מפ"ו אעפ"י שיש לו כמה בנים בלא בת וכמה בנות בלא בן ואפילו הם קיימים אינו רשאי ליבטל כל ששהא י' שנים ולא קיים מפ"ו כהלכתו וכמ"ש הנמוקי יוסף בשם יש מפרשים אחרים יעויין שם דהא כתב הרשב"א והביאו נמוקי יוסף במקום הנז' שלא נראה לו סברת היש מפרשים וכתב עוד דלכולי עלמא אם לא ילדה אלא כלם זכרים או נקבות אף על פי שזכר ונקבה היא המצוה אין כופין להוציא ולאותם שקבלו חרם דרגמ"ה שלא לישא אשה על אשתו השתא נמי אינו יכול א"כ הגע עצמך שהשלשה בנים שהיו לו לראובן אשתקד לא מתו עדיין לא קיים מפ"ו כיון שלא היה לו בת עכ"ז חל עליו התקנה אם כן גם עתה שמתו ה"ל כאילו היו לו בן ובת ומתו דלפי מה שדקדקו מהירושלמי דמונה משעה שמתו וק"ל.
וראיתי מה שכתב הרב הגדול מוהרר"י קארו זלה"ה טור א"ה סימן קנ"ד בשם הרשב"א ז"ל וז"ל והא דאמרינן הפילה וחזרה והפילה הוחזקה לנפלים לא אמרו אלא במי שלא ילדה בן של קיימא הא ילדה ראויה היתה זאת אלא שלאחר כך נתקלקלה ושדהו הוא דנסתחפה וכו' והאריך וכתב בסוף תשובה זאת דאם ירצה לקיים מצות פ"ו יקח אשה אחרת על אשתו אם עמדה מלדת אבל לגרש לא אמרו אלא כששהא עמה עשר שנים ולא ילדה כלל הא ילדה לא וכו' ועוד כתב תשובה אחרת להרשב"א קרוב לסגנון זה ואתמהא טובא דהא מתניתין דנשא אשה הכי קתני נשא אשה ושהא עשר שנים אינו רשאי ליבטל ולינשא דאינו רשאי ליבטל לדידן דקי"ל כרבא הכי פרושה או יגרש אשתו ראשונה או ישא אשה אחרת עליה ולא יבטל מפ"ו א"כ היכי דייק הרשב"א ז"ל מאי דקתני ולא ילדה הא ילדה לא יגרש וישא אשה אחרת עליה ויש לחזק זאת התמיהא בזה הסגנון דלא ימנע מחלוקה אי סבירא ליה להרשב"א ז"ל דמאי דקתני כל שלא ילדה אינו רשאי ליבטל היינו שיגרשנה אבל אינו רשאי לישא אשה אחרת עליה והיינו כר' אמי א"כ כשילדה ונתקלקלה אח"כ היאך יכול לישא אשה אחרת דבכל גוונא ס"ל לר' אמי דהנושא אשה על אשתו יוציא ויתן כתובה ואי ס"ל דפירושא דמתניתין היינו כדפרישית לעיל והיינו כרבא א"כ קשה מה שהקשתי למעלה דמאי אולמיה דהאי מהאי.
וכבר ראיתי בצד מה יישוב ותיר' לדברי הרשב"א והוא דמאי דקאמר אם ירצה לישא אשה על אשתו היינו שאשתו רוצה ומתפייסת בכך יותר משיגרשנ' וס"ל הכי דאיברא דמתני' קתני דכל שלא ילדה כיון שנכנסה בספק עקרות אינו רשאי ליבטל ויקיים מצותו באיזה אופן שירצה אם ירצה לגרש את אשתו כדי לישא אשה אחרת ואינו רוצה לישא אשה על אשתו אפילו שמוצא קשה בעיניו לסבול בביתו מריבת שתי צרות המתגרות זו עם זו או לאידך גיסא שקשה בעיניו לגרש אשתו ראשונה וחפץ יותר לישא אחרת עליה הרשות בידו ואעפ"י שתהיה בחירתו נגד כוונת ורצון אשתו יפה כחו בזה כל שלא ילדה אך צריך ליזהר שלא יבטל אבל כל שילדה ונתקלקלה אח"כ אין לגרוע כח האשה כ"כ לגרשה בע"כ אלא כיון שהיא מתרצית שיקח בעלה אשה אחרת עליה די בכך וזה היישוב והתירוץ בדברי הרב יר' בעיני שהוא זר ורחוק מאד מכמה אנפי כמו שיוכל המעיין לדקדקם ועוד שדברי הרשב"א ז"ל אינם סובלים כלל מה שכתבתי דאם איתא דמאי דקאמר שלא יגרשנה אלא יקח אשה אחרת היינו אם אשתו מתרצית בכך איבעי ליה לפרושי ולאודועי באופן שחזרתי על כל צדדים וצדי צדדים ליישב דברי הרשב"א ולא יכולתי להולמם מכ"כ זריות עד כי אמרתי לאו הרשב"א חתים עלייהו ולכן ראיתי שלא להביא ראיה ולדקדק מאלו התשובות לא זכות ולא חובה כי יותר זרה נראית האחרונ' מהראשונה כמו שיוכל המעיין לראות.
ואחזור לענין ראשון ואומר דגם אם נניח דההתרה שהתירו לו הג' אנשים נחשביה לראובן להתרה כהלכתה להפקיע חיוב וחומ' השבוע' שהית' עליו שלא לישא אשה אחרת על אשתו אכתי חיוב ושעבוד תקנת המנהג במקומו עומד כ"ש כי לדעתי מה שהעלתי עתה בקוצר עיוני הוא שאפי' חיוב וחומר השבועה שנשבע לא פקע וההתרה שהתירו לו הוי מלתא דכדי כמו שאבאר בע"ה.
וקודם שאגלה דעתי בזה ראיתי לכתוב הנראה לע"ד לסתור הטענה האחרת שרצה לזכות בה דהיינו מה שטען שאשתו נתרצתה והתירה לו שבועתו בינה לבינו. ואומר דאיברא דלכאורה יראה דכיון שטען שאשתו נתנה לו רשות לישא אשה אחרת עליה יש לנו להאמינו אעפ"י שאשתו מכחישתו ומהני להפקיע חיו' השבוע' וחיוב תקנת המנהג כיון שהיא בעלת הדבר וטעמא דמלתא דאם היא היתה מודה שהתירה לו יראה דכל אפין שוין בלי ספק שאין עליו שום פקפוק לא מצד השבועה ולא מצד תקנת המנהג גם עתה שהיא מכחישתו כיון דקי"ל שהוא נאמן כנגדה להפקיע חיוב השבועה וכמו שכתבתי בפסקי הא' כבר בשם הרא"ש שכתב בתשובה כלל י' דכיון דהוי דבר שבינו לבין יוצרו נאמן האדם לומר שהתירה לו א"כ יראה דמהני הנאמנות גם כן לענין הפקעת חיוב המנהג ולא פלגינן דבורי' דאע"ג דקי"ל דפלגינן דבורה ה"מ בתרי גופי אבל בחד גופא לא ופרושא דמלתא דחד גופ' ותרי גופי הכי תרי גופי היינו מאי דאמרינן בפר' קמא דגיטין דמי שכתב לעבדו עצמך ונכסי קנויים לך עצמו קנה נכסים לא קנה והיינו תרי גופי וכן בפרק קמא דסנהדרין דאמר רבא פלוני בא על אשתו הוא ואחר מצטרפין להורגו ולא להורגה דפלגינן דבורי' משום דהוו תרי גופי אבל בבעל שאמ' גרשתי אשתי למפרע אפליגו בה אמוראי בפ' יש נוחלין אי פלגינן דבוריה ומהימן להבא שאם תזנה מכאן ולהבא דנחשבה כפנויה אע"ג דלא מהימן לזכות דלשעבר ואיכא מאן דאמר דכיון דלא מהימנינן ליה לשעבר לא מהימן נמי להבא דלא פלגינן דבוריה כיון דהוי חד גופא ואם כן בנדון דידן דהוי חד גופא ועדיף טפי מההיא דפרק יש נוחלין דהתם אף על גב דהוי חד גופא מכל מקום כיון דהזמנים הם מתחלפין היה אפשר לומר דפלגינן דבוריה ועכ"ז לא פלגינן ליה מטעמ' דהוי חד גופא בנ"ד דהוי חד גופא ועדיף טפי מההיא דאמרן כ"ש שיהיה נאמן ראובן על הכל הן על הפקעת חיוב השבועה והן על הפקעת המנהג דהא אם אתה מאמינו שאשתו נתנה לו רשות והתירה לו שבועתו לענין הפקעת חומר השבוע' מנה תמשך נאמנותו להפקע' תקנת המנהג דאל"כ מה הועיל לו נאמנותו, באופן שיראה שאפילו שנאמר דמצד התרת הג' שהתירו לו לראובן השבועה לא יזכה כלל נר' דמצד טענתו שהתירה לו אשתו ונתנה לו רשות זכה בה כאמור.
האמנם במעט ההתבוננות יראה ודאי לכל מעיין דכל זה איננו שוה לפטור לראובן לא מצד חומר שבועתו ולא מצד תקנת המנהג כיון שאשתו מכחישתו והדב' ברו' מעצמו מכמ' אנפין כמו שאכתוב בס"ד ואם הוצרכתי להאריך בכל זאת אינו רק כדי לסלק ולהדיח את כל מי שירצה לזכות לראובן מאיזה טעם שיהי' ונכנסתי בכל זאת יען בי העון כי בתחלה כתבתי מה שכתבתי והנה אותו הפסק כבר נגנז ונגזר עליו בל יראה ובל ימצא ועתה אשובה אחזה לי שאינו זכאי בדינו וטעמ' דמלת' הוי מהטעם עצמו שכתבתי למעלה לזכות לראובן מטעם דנ"ד הוי חד גופא ולא פלגינן דבורא אמינא דודאי קושטא דמלתא הוא דבחד גופא לא פלגי' דבורא האמנם לא אמרינן ליה להאי כללא דבחד גופא לא פלגינן דבורא רק כההיא גוונא דפרק יש נוחלין דלחומר' קא אמרי' ליה ולא להקל דאמרינן דבעל שאמר גרשתי את אשתי למפרע דכי היכי דלא מהימן למפרע הכי נמי לא מהימן להבא והכי נמי בנדון דידן אמרינן דכי היכי דלא מהימן ראובן לומר שנתנה לו אשתו רשות לישא אשה אחרת עליה כדי להפטר מחיוב תקנת המנהג דדוק' לענין הפקעת השבוע' כתב הרא"ש דנאמן האדם משום דהוי דבר שבינו לבין יוצרו אמנם להפטר מתקנת המנהג דהוי דבר שבינו לבין אשתו ודאי דלא מהימן הכי נמי לא יהא נאמן להפטר מחומר השבועה וקל להבין.
ונוסף על זה אני אומר דלא מיבעיא בנ"ד דאשתו מכחישתו דלא מהימן אלא אפי' שתהיה אשתו זאת מודה לו שנתנה לו רשות והתירה לו שבועתו אפ"ה לא מיפטר בכך וטעמא דמלתא דכיון שכתוב בשטר תנאי הכתובה שנתחייב עליהם ראובן הנז' שלא ישא אשה אחרת עליה בחייה וכו' ושלא יגרשנה וכו' אלא ברצונה ורצון אחד מקרוביה היותר קרוב אליה וכו' ועתה הנה עינינו הרואות שהקרובים גם הרחוקים מוחים וממאנים בדבר ואין לפקפק על זה דהא קי"ל כר' יונתן דפליג עליה דר' יאשיה בכל מקום שנאמר פלוני ופלוני כגון אביו ואמו קלל אם משמע שניהם כאחד או אפי' אחד מהם וס"ל לרבי יונתן דמשמע שניהם כאחד ומשמע אחד ואחד בפני עצמו עד שיפרט לך הכתוב יחדו כדרך שפרט בשור ובחמור יחדו ואם כן מהא היה נראה דמפרשינן לשון התנאים אלו ברצונה או ברצון אחד מקרוביה וא"כ היה מספיק להפקעת חומר שבועתו רשות האשה. הא ליתא דבנ"ד ודאי אפילו ר' יונתן יודה דלא משמע אלא שניהם כאחד האשה וגם אחד מקרוביה וטעמא דמלתא דכיון דהוצרכו לכתוב בשטר התנאין רצון אחד מקרוביה ולא הניחו הדבר לרצון האשה בלבד היינו ודאי כי היכי שלא יפתה הבעל לאשתו שתתן לו רשות ולהכי הוצרכו להזכיר רצון אחד מקרוביה אבל לא לומר שיפטר הבעל בהנתן לו הרשות מאחד מקרוביה כי זה לא יעלה על הדעת שאם יתרצה אחד מקרוביה והיא תהיה צווחת שיפטר הבעל בכך דהא ודאי האי מלתא לתקנת האשה נתקן וא"כ בודאי דמפרשינן לשון התנאין ואף רצון אחד מקרוביה ובנ"ד הא ליכא רצון הקרובים וכ"ש בנדון שלפנינו שאפילו שיפורש או רצון אחד מקרוביה הא קא מסיים בשטר התנאין ושיראה הרצון ההוא כתוב וחתום מיד סופר ועד ובנ"ד ליכא שטר וליכא עדים שיעידו על נתינת הרשות כלל.
ועתה באתי לכתוב מה שיעדתי למעלה לבאר ולכתוב שדעתי הקלושה נוטה שהתרת הג' שהתירו לו לראובן לא הועיל לו אפי' להפקיע חיוב השבוע' דהא מלתא דפשיטא היא דהנשבע לחברו מחמת טובת הנאה שקבל ממנו אם בדיעבד התירו לו אם נפטר בכך אי לא הוא מחלוקת בין הפוסקים דהראב"ד ז"ל וזולתו כתבו דבדיעבד אם התירו לו אינו מותר וראוי לחוש לדבריהם אע"ג דרוב הפוסקים סבורים דבדיעבד אם התירו מותר ראוי לחוש לסבר' הראב"ד שכתבנו דאינו יוצא האדם מידי ספק שבועה וראוי להחמיר איברא דאפילו קבל טובת הנאה מחברו לדבר מצוה מתירים אפילו לכתחלה דיש לסמוך על התוספות והר"ן שכתבו דלדבר מצוה מתירים ואעפ"י שהרא"ש ז"ל שהוא מגדולי האחרונים ס"ל דבקבל הנאה מחברו אין מתירין אפי' לדבר מצוה וראוי לחוש לדבריו כיון שהוא מגדולי האחרונים וכמו שכתב כל זה מופת הדור מוהרר"י ן' לב נר"ו בתשובותיו הראשונות וכבוד חכמתו העלה דאם התירו בדיעבד דפשיטא ופשיטא שהוא מותר אבל להתיר לכתחלה מעולם לא נמצא כבוד חכמתו ולא נמנה בהתרות כאלה משום דיש לחוש לסברת הרא"ש. ועתה אני אומר שאפילו נאמר דלדבר מצוה מתירים לכתחלה או לפחות אם התירו בדיעבד דהוי מותר נדון שלפנינו אין לומר דהוי דבר מצוה דבשלמא אם ראובן הנ"ל היה ששהה עמה עשר שנים שלא ילדה ומצד חומר השבועה שהיה עליו היה נמנע מלישא אשה אחרת עליה כהאי גוונא הוה אמרינן דכיון שהיה מן הדין מחוייב לישא אשה אחרת על אשתו כדי לקיים מצות פריה ורבי' והיה מוטל על ב"ד לכוף אותו על כך משום הכי אם התירו לו הויא התרה לדבר מצוה ומות' אמנם בנדון זה שעדיין לא שהה ראובן עם אשתו עשר שנים בלא בנים וכמו שהוכחתי לעיל דאין למנות העשר שנים רק משעה שמתו הבנים אם כן אין חיוב מוטל על ראובן לישא אשה עד לאחר תשלום העשר שנים וההתרה שהתירו לו לא הויא לדבר מצוה והדרינן למאי דכתבתי לעיל דראוי לחוש לסברת הראב"ד וסיעתו ז"ל דס"ל דאם התירו לו אינו מותר.
כלל העולה מדברי אלה אשר כתבתי בחולשת עיוני שכל החיובים שנתחייב בהם ראובן בשטר תנאי הכתובה ככחם אז בשעת הנשואין כחם עתה וחייב הוא לעמוד עם אשתו זאת בלי שישא אחרת עליה ולא יפר ברית השבועה ולא יחלוף חק התורה והמצוה כי אין מעצור לה' להושיע אולי יחנן ה' יבנה ממנה ישוב לשוש עליהם בבנים הגונים את כל זאת ראיתי ונתון אל לבי עם היותי חולה וחלוש להטריח עצמי לכתוב מה שכתבתי על הדין ועל האמת כי עגמה נפשי לצרת האשה הנאנחה הזאת כי רבה וחשובה היא. נאם הצעיר שלמה הכהן.
@שו"ת מהרש"ך חלק א סימן כא
ראובן הלך למקום השררה עיר ויניציא וקודם נוסעו מתוגרמה מקום המלך אדוננו יר"ה לוה משמעון מאתים זוז בתורת קאמביו בתוספת עשרים במאה כנהוג בין הסוחרים ולקח שמעון אחריות מעותיו עליו על הנכסים אשר יטעון ראובן באניה אשר יכנס הוא בעצמו מנמל באצטיאה עד ויניציאה וכן בחזירה ואחריות זה יובן כגון סערת ים ושוללים כנראה מתוך השטר שביניהם ובהיות שם ראובן קרה מקרה ונתעורר מחלוקת ושנאה בין המלכיות הללו ונסגרו הדרכים אשר הלך משם ראובן ובכן תפסו השררה ההיא את ראובן יחד עם שאר יהודים הנמצאים לשם ממלכות תוגרמה ושמו אותם בבור ולנכסיהם גם כן לקחום ועשאום כחפצם ורצונם. והנה אחרי עמדם זמן מה בתוך האסורים הוציאו אותם בערבות ואחרי ראות ראובן כי אין שלום במלכיות קבץ ראובן מה שהיה לו וברח משם ובא לאנקונה בחברת יהודים אחרים בורחים מויניציא ומשם נכנסו בתוך ספינה אחת לעבור דרך ים לראגוזה והנה בנוסעם מאנקונה דלג וקפץ עליהם סערת ים ורוח גדולה וחזקה עד שהאוניה חשבה להשבר וכראות הספן הסערה ההיא וכל מה שהיה הולך היה מתגבר יותר צוה למלחים להשליך נכסי האוניה בתוך הים כדי להקל האוניה וכן הטילו נכסי האוניה ובכללם הטילו גם כן נכסי ראובן ואחרי נוח רוגז הים וזעפו באו לראגוזה וראובן נסע מראגוזה ובא לעירו והנה בראות שמעון המלוה את ראובן בעל חובו קם עליו באומרו תפרעני את אשר הלויתי לך כי תנאינו הוא שבחזירתך מויניציא לתוגרמה שתפרע לי חובי והנה כבר הגעת לביתך, וראובן השיב לו ואמר הגם שהלוית לי ממונך כבר נתחייבת ולקחת אחריות מעותיך עליך על הנכסים אשר טענתי באוניה שנכנסתי אני והנה מזלך גרם וכשעברנו הפורטונה השליכו נכסי בים אשר אחריות מעותיך היה עליהם א"כ מעותיך הם בתוך הים ומה תבקש ממני איני חייב לך כלום, ושמעון טוען כנגדו ואומר שאחריות שלקחתי עלי היה מנמל בצטיאה עד ויניציאה וכן בחזירה מויניציאה עד בצטיאה אמנם מי שמך לשנות הדרך וללכת מדרך אנקונה היה לך לבא מדרך שהלכת. גם טוען שמעון כנגד ראובן שנכסיו שהשליכום בים לא היו שוים נגד מעות שמעון כי מטלטלי ראובן היו ולא היו נכסי סחורה ואם היו בתוך נכסיו דבר השוה נגד חובי היה לך כשנכנסת בספינה לשים עדים או לעשות שטר אחד איך אחריות מעותי היו בתוך אותם הנכסים שטענת באוניה עמך ומאחר שלא שמת העדים ולא כתבת השטר א"כ אין לי אחריות כלל על הנכסים שלך שהשליכום בים, והנה ראובן משיב ואומר שבזמן שכתבנו השטר מנמל בצטיאה עד ויניציאה וכן בחזירה היה בזמן שהיה שלום במלכיות והיו עוברים ושבים כל העולם משם אמנם עתה שנתעורר המחלוקת ונסגרו אלו הדרכים הנה דרכנו נעשה דרך אנקונה וכמו שעוברים כל העולם כן גם אני עברתי משם ואין לי פשע בעבור שלא באתי מהדרך שהלכתי, כי היא סגורה ומסוגרת, גם טוען ראובן שלו הונח שלא היה בנכסיו שהשליכום בים שווי מעות שמעון רק מטלטלין של ראובן עם כל זה אחריות מעות שמעון הוא על אותם הנכסים שהשליכום בים כי בשטר שבין ראובן לשמעון אינו כותב נכסי סחורה כדי שתוכל לומר דוקא נכסי סחורה ולא נכסים אחרים רק כותב שאחריות מעות שמעון הם על הנכסים אשר יטעון ראובן נכסים סתם בכל מין נכסים אשר יטעון ראובן בין מטלטלין בין נכסי סחורה בין מעט בין הרבה כ"ש שהיו בתוך נכסי ראובן שהשליכום בים כמות ושווי נגד חוב שמעון. גם טוען שמעון שלא היה חייב לשים עדים או לכתוב שטר בנסעו מאנקונה איך אחריות מעות שמעון היו על אותם הנכסים שטען באוניה שנטבע כי כבר השטר והעדים הם כתובים וחתומים מפה תוגרמה בהליכה ובחזירה ונאמן ראובן בלתי שישים עדים ושיכתוב שטר לומר שאחריות מעות שמעון הם על אותם הנכסים שנטבעו. עתה יורנו רבנו יורה דין צדק ואמת לאמתו הדין עם מי הוא אם כראובן שנטבעו נכסיו ובא ערום ועריה או לא.
תשובה יען כי תביעת שמעון לראובן באה מכח שתי הטענות הבאות בשאלה ראוי להשיב על כל אחת ואחת מהן ולראות אם יש לו איזה כח וזכות לשמעון בטענותיו על ראובן או לא. ואשיב על הטענה הראשונה ואומר דאיברא דלכאורה ולפום ריהטא יראה שזוכה שמעון בטענתו זאת וזה שאף על פי שאין ספק שהלשון הכתוב בשטר שקבל שמעון עליו אחריות מעותיו על הנכסים אשר יטעון ראובן על האניה אשר יכנס הוא בעצמו מנמל בצטיאה עד ויניציאה וכן בחזירה אין ספק שלשון וכן בחזירה משמע לתרי אנפי או שהחזירה תהיה מאותו הדרך הנז' דהיינו מויניציאה לבצטיאה ונקיש חזירה להליכה כשם שההליכה היא מנמל בצטיאה לויניציאה כך החזירה תהיה מויניציאה לבצטיאה או אפשר לומר שמה שכתוב וכן בחזירה היינו מכל מקום שתהיה ומה שכתוב בהליכתה מנמל בצטיאה לויניציא כתב ע"פ דרכו שהיה רוצה לטעון מנמל בצטיאה אמנם לא היתה הכונה להקפיד על החזירה אלא שתהיה מאיזה מקום שתהיה והדבר ידוע דבכל לשון מסופק בשטר יד בעל השטר על התחתונה אמנם הדבר הוא פשוט וברור מה שכתוב בפוסקים כי השטרות שלנו שנהגו לכתוב דלא כאסמכתא ודלא כטופסי דשטרי בכל לשון מסופק יד בעל השטר על העליונה וכ"ש שכתוב בשטר זה וכל לישנא דמשתמע לתרי אנפי הכל יהיה נדרש לזכות ולתועלת שמעון אם כן יראה שחייב ראובן כיון שלא בא מהדרך אשר התנה עמו. ואין לפטור לראובן מטעם שכיון שהוכרח לבא מאותו הדרך שבא מחמת האונס הגדול הכתוב בשאלה ומה לו לזה האיש ראובן לעשות וכיון שקבל שמעון עליו אחריות נכסיו יראה לפטור לראובן דהא ליתא דבלי ספק אותו האונס הנז' בשאלה דהיינו הסגר הדרכים מחמת המחלוקות שנתחדשו בין המלכיות הוי מילתא דלא שכיחא ומלתא דלא שכיחא לא קביל עליה כדמוכח מההיא עובדא דמייתי תלמודא פרק מי שאחזו רק פפא ורב הונא בריה דרב יהושע זבון שומשמי אגידא דנהר מלכא אגור מלחי לעבורינהו קבילו להו כל אונסא דמתיליד וכו' יעויין שם.
אמנם כד מעיינינן שפיר בהאי מלתא יראה דהאמת הגמור שאין לחייב לראובן בכח טענה זאת אפילו אם היה מתנה עמו בפ' שיחזור מנמל ויניציאה לבצטיאה והיה משנה ראובן הדרך מבלי שום אונס וזה יתבאר כשנעמוד על משנה א' דמייתי תלמוד' בהשוכר את האומנין ומאי דשקיל וטרי תלמודא עלה גם סברות הפוסקים בההיא שמעתתא וזה לשון המשנה השוכר את החמור להוליכו בהר והוליכו בבקעה בבקעה והוליכו בהר אפילו זו עשר מילין וזו עשר מלין ומתה חייב השוכר את החמור להוליכו בהר והוליכו בבקעה אם החליקה פטור ואם הוחמה חייב וכו' ופריך תלמודא מאי שנא רישא דלא קא מפליג ומאי שנא סיפא דמפליג אמרי דבי ר' ינאי רישא שמתה מחמת אויר וכו' ורבי יוסי בר חנינא אמר שמתה מחמת אובצנא רבא אמר כגון שהכישה נחש רבי חייא בר אבא אמר רבי יוחנן הא מני רבי מאיר היא דאמר כל המעביר על דעת של בעל הבית נקרא גזלן.
והנה הרמב"ם ז"ל פרק רביעי מהלכות שכירות לא הזכיר רישא דהך מתניתין רק הסיפא וזה לשונו שם השוכר את החמור להוליכה בהר והוליכה בבקעה אם הוחלקה פטור אף על פי שעבר על דעת הבעלים. וכתב הרב המגיד רבינו לא הביא כדינן וכוונתו על האוקמתות הנז' וסמך לו על אוקמתא דרבי יוחנן דאוקי רישא כרבי מאיר ולא קיימא לן כוותיה ואפשר שרבי יוחנן חולק על האוקמתות האחרות ולומר דלרבנן כל זמן שאין פשיעתו נכרת פטור דאי לא הוי מוקי לה דלא כהלכתא ויש מי שפסק כאוקמתות אלו ולפי זה אם שינה ממה שאמר בעל הבית והכישה נחש או מתה מחמת אויר חייב אבל מתה כדרכה וכל שכן אם הוחמה בהר או הוחלקה בבקעה פטור שאף על פי ששינה אינו חייב באונסין. וכפי הנראה בעל הטור ז"ל הולך בשיטה זו שכתב הרב המגיד בשם ויש מי שפסק וזה לשונו בחשן המשפט סימן ש"ט השוכר בהמה להוליכה למקום ידוע והוליכה למקום אחר אם אויר המקום שהוליכה לשם משונה מאויר המקום ששכרה לילך שם ומתה או שנחשים מצויים שם והכישה נחש חייב אפילו שהדרך קצר מהדרך שפסק עמו אבל אם אין האויר משונה שם ואין נחשים מצויים שם בדרך שהוליכה פטור. כל מי שיעמוד על שתי סברות הללו ישפוט בצדק דכל שלא נודע בבירור שהשינוי גרם המיתה וההפסד פטור אף על פי ששינה כיון דאפשר שאותו המאורע היה נארע גם באותו הדרך שהתנה ללכת ולבאר זה בביאור רחב צריך שנעמוד בהבנת כונת דברי הרב המגיד ז"ל ויתבררו ויתלבנו הדברים באר היטב.
והנה צריך לדקדק מה הוא הפי' שמפר' הרב המגיד בדברי אמרי דבי רבי ינאי שאם הוא מפרש כפי' רש"י דהיינו שמתה כדרכה ולא הוחלקה ולא הוחמה דהואיל ושינה בה יכול לומר לא מתה זו אלא מחמת אויר שלא היתה למודה באויר הר או איפכא ומלתא דפשיטא היא דלפי זה הפי' צריך לדחוק ולומר דסבירא ליה לר' ינאי דלא אמרינן מלאך המות מה לי הכא ומה לי התם אלא כאביי דסבירא ליה אמרינן הבלא דאגמא קטלה ותו דאית לן למימר תחילתו בפשיעה לענין הוחלקה או הוחמה אעפ"י שסופו באונס חייב וכפי מה שכתבו התוספות כפי הדרך הראשון דאליבא דאביי אתי שפיר מתניתין בלאו הני שנויי וחייב אפילו מתה כדרכה וא"כ צריך לדחוק אליבא דרבי ינאי כפי זה הפירוש מה שנדחקו התוספות אליבא דאביי כמו שהאריכו שם התוספות בדבור מתה מחמת אובצנא. והייתי חפץ להודיע למעיין קצת גמגומים שנראה לע"ד שיש לגמגם בדברי התוספות וצריך לעמוד על ישובם ויען כי הזמן לא יספיק להאריך כל כך לא אטפל בזה.
אמנם אחזור לכונת הרב המגיד במה שכתב שאם כונתו בביאור אמרי דבי רבי ינאי כפירוש רש"י שכתבתי ומשום הכי נייד ר' יוחנן מאוקמתייהו משום דלדידהו צרכינן למדחק בתרתי חדא דלא אמרינן מלאך המות מה לי הכא וכו' אלא תלינן בשנויי דהבלא ואידך דאית לן למימר דסבר תחלתו בפשיעה וסופו באונס כל שהאונס בא מחמת הפשיעה חייב וכאוקמתא דרבא דניחא ליה משום דאף על גב דרבה נייד מאוקמתא דר' ינאי משום דסבירא ליה דאמרינן מלאך המות מה לי הכא וכו' אכתי איכא למדחק באידך דהיינו דטעמא דחייב הוי משום דתחלתו בפשיעה וסופו באונס וכל שתחילתו בפשיעה וסופו באונס חייב ומשום הכי כתב הרב המגיד שהרמב"ם סמך על אוקמתא דר' יוחנן משום דלשאר אוקמתות דמוקמי בחיובא דרישא איכא למדחק בדוחקים שכתבתי ולא סבירא ליה להרמב"ם הכי דבלי ספק דלהנהו אוקמתי אין פשיעתו ניכרת דהא מחמת אונס מתה ולא מחייבינן ליה אלא משום דהוי תחלתו בפשיעה וסופו באונס אבל קשה לי מה שכתב אחר כך ויש מי שפסק כאוקימתות אלו ולפי זה אם שינה וכו' עד אבל מתה כדרכה וכ"ש אם הוחמה בהר פטור היכי אפשר לומר הכי דהא אוקמתא דר' ינאי במתה כדרכה קא מיירי כדכתיבנא ואין לומר דחלוק הפסקים תלוי בפירוש האוקמתות אלא ודאי קושטא דמלתא דלכל הפסקים פירוש האוקמתות חד הוא ואי סבירא ליה לרב המגיד דפירוש דברי ר' ינאי ורבה הוי כפירוש התוספות שפירשו וזה לשונם כגון שמתה מחמת אויר פירוש שידוע שאותו יום היה אויר משונה בהרים והוי תחלתו וסופו בפשיעה וגם בפירוש רבה דמשני כגון כגון /תיבה כפולה/ שהכישה נחש כתבו וצריך לומר שפעמים מצויים נחשים בהרים מבבקעה או אפכא להכי נקט בבקעה וכו' והשתא אתי שפיר מאי דקאמר אליבא דויש מי שפסק דדוקא אם הכישה נחש או מתה מחמת אויר אבל אם מתה כדרכה וכו' דודאי מתה מחמת אויר דקאמרי דבי רבי ינאי לאו היינו מתה כדרכה אלא שינוי גדול כגון משלג או ממטר כמו שכתבתי בשם התוספות. אבל קשה מה שאמר תחלה ואפשר שר' יוחנן חולק על האוקמתות האחרות ולומר דלרבנן כל שאין פשיעתו ניכרת פטור ואם מת /מתה/ מחמת אויר דקאמר ר' ינאי היינו שינוי גדול א"כ היכי קרי ליה אין פשיעתו נכרת דודאי נכרת ונכרת דעשוי להשתנות האויר מהרים לבקעות והוי תחילתו וסופו בפשיעה וליכא לאקשויי כיון דלהני אוקמתי דבי ר' ינאי ורבא טעמא דמתניתין משום דהוי תחילתו וסופו בפשיעה א"כ מאי דוחקיה דר' יוחנן לאוקומי למתני' כרבי מאיר דהוי דלא כהלתא /כהלכתא/ לוקמא אפילו כרבנן וכפי האוקמתות הנז' ומאי טעמא נאיד מינייהו דאיכא למימר דסבירא ליה לר' יוחנן דלית לן לאוקומי מתניתין כהנך אוקמתי דאי הכי מאי קמ"ל מתניתין פשיטא דחייב דכיון שמתה מחמת שינוי גדול שנשתנה האויר מהשלג וממטר או קלקול נחשים ואבעי ליה לאסוקי אדעתיה ומשום הכי ניחא ליה טפי לאוקומי הך רישא דמתניתין אליבא דר' מאיר אע"ג דהוי דלא כהלכתא מלאוקומי באוקמתא אחריתי דליכא שום חדוש ובהכי ניחא הך קושיא אמנם לדברי הרב המגיד שכתב דהוו הנך אוקמתות אין פשיעתו ניכרת ומשום הכי לא פסק הרמב"ם כמותם קשה דנראה דהוי פשיעתו נכרת כמו שכתבתי. ומה שנראה לומר בזה הוא דסבירא ליה לרב המגיד אליבא דהרמב"ם דאע"ג דשינוי אויר משלג וממטר עשוי להשתנות מהרים לבקעות וכן קלקול נחשים פעמים מצויים בבקעה יותר מבהר או אפכא והוי תחילתו וסופו בפשיעה עכ"ז אין הפשיעה ניכרת כ"כ כהוחלקה בהר או הוחמה בבקעה דמנכרא מלתא טובא וסבירא ליה להרמב"ם דמשום הכי נייד רבי יוחנן מכל הני אוקמתות משום דאין לחייב בהן כיון שאין פשיעתם נכרת כדכתיבנא ומוקי רישא דמתניתין כר' מאיר ולא קיימא לן כוותיה ולכן לא הזכיר אלא הסיפא. העולה מכל זה שכתבתי בביאור דברי הרב המגיד דסבירא ליה אליבא דהרמב"ם דאפילו אם שינה ממקום למקום ולפעמים ימצא איזה שינוי גדול באויר ממקום למקום או קלקול נחשים כיון שאין הפשיעה כ"כ נכרת כמו שכתבתי אין לחייבו ואליבא דיש מי שפסק אם הדבר נודע שיש שינוי אויר ממקום למקום יש לחייבו דהוי פשיעתו נכרת אמנם אם אין הדבר נודע שיש שנוי ממקום למקום כמו מהר להר ומבקעה לבקעה דאין רגילות להשתנות האויר מהר להר ומבקעה לבקעה אין לחייב ובלי ספק דבדרך אוניה בלב ים אין הדבר ידוע שיהיה מצוי ועשוי להשתנות האויר ממקום למקום ולהמצא רוח סערה משונה ממקום למקום דהוי כמו מהר להר ומבקעה לבקעה א"כ נראה לע"ד דכל אנפין שוין דאפילו אם היה משנה ראובן בלי שום אונס כלל אין לחייבו כ"ש מאחר שמה ששינה היה מחמת האונס כמו שבא בשאלה דפשיטא ופשיטא שפטור. והטעם לדברי אלה דכיון ששמעון קבל עליו אחריות נכסים הללו על הדרך שקבל כמו שכתוב בשאלה וראובן קבל עליו אחריות שאר מיני אונסים וקלקולים אפשריים שיארעו שכל אחד מהן יכול לטעון אונס' דלא שכיח לא קבלית עלי כההיא דמי שאחזו שכתבתי למעלה א"כ אוקי ממונא בחזקת מריה דהיינו זה ראובן הנתבע שבא שמעון התובע להוציא ממנו וכמו שכתב הרא"ש בתשובת שאלה כלל ק"כ והביאה הטור בחשן משפט סי' רכ"ה על ראובן שמכר לשמעון מרתף של יין שהיה לו בכפר כל מדה בכל כך וכך ועשה לו שטר עליו וכו' והעולה דכיון דאיכא למידק הכי ואיכ' למידק הכי אוקי ממונ' בחזקת מריה ולא נוציא מעות מהלוקח שהוא מוחזק בהן שלא פרע עדין הוא הדין והוא הטעם לנדון דידן שאין להוציא מראובן זה המוחזק לתת לשמעון כיון שיכול לטעון אונסא דלא שכיח לא קבילית עלי ונמצא שזה הטעם שכתבנו למעלה בזכות שמעון נהפוך הוא דאדרבה יש לזכות לראובן מזה הטעם באופן שאין כח וזכות לשמעון מכח טענה הראשונה.
ועתה אשיב אל הטענה השניה ואומר שמה שטען עוד שמעון על ראובן שאם היו בתוך נכסיו דבר השוה נגד חובו היה לו כשנכנס בספינה לשים עדים או לעשות שטר א' איך אחריות מעותי היו בתוך אותם הנכסים וכו' בלי ספק שאם כונת הדברים הן כפשטן אין להם שחר כי מה צורך להעמיד עדים ולעשות שטר איך הנכסים שהיה מכניס בספינ' הם לאחריות שמעון אחר שהדבר נגמר ונתקיים ביניהם בשעת עשיית תנאם בצאת ראובן ממלכות תורגמה /תוגרמה/ שאז היה מועיל עשיית השטר שטוען שמעון על ראובן אם לא היה עושה ברצונו וברשותו ומאחר שנכתב ונחתם הדבר מדעת שניהם פה תורגמה מה צורך לעשות שטר אחר שלא מדעתו באנקונה סוף דבר אם הדברים כפשטן אין להם מובן זולת אם נפרש כוונת טענתו שטוען שהיה ראוי לראובן בעת שהשליך הנכסים לים מחמת אימת סערת ונחשול הים להעמיד עדים על כך לברר ולהודיע כי הנכסים שטען בספינה שהיה בא הוא הוכרח להשליכם בים ונתאמת לעדים שכדבריו כן הוא שהשליכום ואם כונת דבריו היא כך היה נראה לכאורה שיש לחייב לראובן וכו' דכיון שטוען שנכנס בתוך הספינה בחברת יאודים /יהודים/ אחרים כשארע לו המקרה הנז' אשר מחמתו הוכרח להשליך נכסיו בים היה לו להעמיד עדים על זה ואם אין מביא עדים חייב לשלם ואינו פטור בשבועה שישבע שהשליך נכסיו דקיימא לן כאיסי בן יהודה דסבירא ליה אין רואה שבועת ה' תהיה בין שניהם הא יש רואה יביא שבועה ויפטר. אמנם כד מעיינן יראה שגם לזאת הטענה תשובתה בצדה דאע"ג דקיימא לן כאיסי בן יהודה הדבר פשוט דאיסי בן יהודה לא קמיירי אלא היכא שאירע האונס במקום שהדבר ידוע שאם אירע לו באונס שטוען קלא אית ליה וכהנהו עובדי דמייתי תלמודא סוף פרק השוכר את האומנין אבל להך מלתא פשיטא הוא דלית קלא למאורע כזה ואין הדבר ידוע לנו שימצאו שם עדי' שיראו המאורע אלא מפי ראובן הנתבע ואף על פי שהודה שהיו נמצאים אז אנשים סוחרים יהודים והיה יכול להביא כתב ידם שיעידו על אונסו עם כל זה אין להאשימו ולחייבו על זה דלא אסיק אדעתיה לקבל עדותם כתוב בספר וחתום ויהיה נאמן בשבועתו שהפסיד מה שהפסיד במיגו שאם היה טוען שלא בא בחברת יהודים מבלי הודאת פיו לית ליה קלא להך מלתא לחייבו להביא עדים וראיה, לכן יראה הדבר פשוט שאם ישבע ראובן שהשליך נכסים לים מחמת האונס כדי מעותיו של שמעון יפטר מתביעתו עליו כיון שקבל אחריות נכסי ראובן עליו אין ספק שהכוונה היא על כל איזה מין מנכסים יהיה מה שיהיה או סחורות או משאר מטלטלים ומכל מידי דמקרו נכסי. נאם הצעיר שלמה הכהן.
@שו"ת מהרש"ך חלק א סימן כב
יעקב מת והניח ראובן בנו בכור ושמעון פשוט וצוה לפי מותו צואת ש"מ =שכיב מרע= ובתוכה כתוב שיש לו שותפות עם פלוני ופלוני ושיש לו סך קרן ידוע עמהם בשותפות וצוה שכל זמן שהשותפין ירצו להמשיך השותפות לא יוכלו בניו להפרידו וברצות השותפי' להפרידו יקבל שני בניו מיד השותפים הנזכרים כל סכי הקרן והריוח המגיע לו ושניהם יחדו בלי פירוד יעשו עסקי משא ומתן עם כל סכי הקרן עד אשר שלש בנותיו אחיותיהן הפנויות תהיינה נשואות ועד אשר שלשתן תהיינה נשואות צוה ראובן שלא יהיה כח ורשות לשום אחד משני בניו הנז' ולא לשניהם יחד ליגע באצבע קטנה בשום סך מכל סכי אותו קרן בין בזמן שיהיה השותפות הנז' קיים בין בזמן שיהיה השותפות הנז' נפרד בשום אופן בעולם עד אשר כל השלש בנות הפנויות תהיינה כלן נשואות אבל ברווחים יוכלו ליגע ולעשות מהם כל מה שיצטרך בכל זמן שירצו קודם היותן נשואות אבל לא בקרן כנז'. וצוה עוד שאחר שתהיינה שלש בנותיו הפנויות נשואות כל סכי קרן השותפות הנשארים מחוברים עד זמן נשואי האחרונה אחר פרעון נדוניותיהן כל כמה שיהיו שיחלקום אז שני בניו ביניהם הבכור פי שנים והפשוט חלק אחד. ועתה נפלו הפרשים בין הבכור והפשוט במה שכתוב בשטר הצואה כי ברווחים יוכלו ליגע ולעשות מהם כל מה שיצטרך כל זמן שירצו קודם היותן נשואות אבל לא בקרן וטוען הפשוט שהוא רוצה ליקח מן הריוח המתחדש מדי שנה בשנה חלק שוה לחלק הבכורה כי בכאן לא פירש אביהם שיטול הבכור פי שנים ברווחים והפשוט חלק אחד וגם כי מדין תורה אינו זוכה בזה הואיל והרווחים הם ראוי ולא מוחזק וא"כ אחר שהוא ואחיו ב' שותפין ששותפותם בא להם מכח אביהם אף על פי שבסוף הזמן ימצא שיש לבכור פי ב' בקרן ולפשוט ג' אחד אין לבכור לומר א"כ אטול בריוח כפי החלק שיש לי בקרן משום דדוקא אם היה ביד הבכור להפריד השותפות ולומר אם תרצה כך ואם לאו לא נעשה שותפות עמך היה הדין עמו אמנם בנ"ד אין לו כח להפריד השותפות כי כך צוה אביהם שיהיה קיים ע"כ וא"כ אין לו כח להתנות וכל שאין כח בו להתנות הדין נותן שיטלו השותפים בשוה בין אותו שהניח רב בין אותו שהניח מעט. ואף אם ישיב הבכור שאין רצונו לקחת מן הרווחים כלום רק כדי פרנסת האחיות והשאר יעמוד ויהיה נעשה קרן ויחלקו הכל אחר נשואי ג' האחיות אין זה כלום כי אביהם הרשה אותם ליגע ברווחים ולעשות מהם כל מה שיצטרך וא"כ רצונו ליגע בריוח ולעשות מה שירצה וא"כ אין לבכור ברווחים רק שוה בשוה עם הפשוט כי מה שהזכיר אביהם שלא יוכלו ליגע בקרן אינו קורא קרן אלא למה שיש לו עתה בשעת מיתה שהוא מוחזק. ואפילו שלא יטול שום אחד מהם כלל ברווחים לעולם עד אחר נשואי הבנות לא מפני זה יפסיד דינו ליטול בראוי חלק שוה עם הבכור שהוא כל מה שהרויחו הנכסים אחר מות אביהם.
ויען הבכור הן לו יהי ככל דבריך הנה אבינו הוסיף בלשונו ואמר אבל ברווחים יוכלו ליגע ולעשות מהם כל מה שיצטרך בכל זמן שירצו שמאחר שאמר כל מה שיצטרך שהיה דבר צריך ומוכרח למה הוסיף ואמר בכל זמן שירצו אין זה ודאי אלא שבפירוש התנה שיהיה זה כאשר יתרצו ויאותו ב' האחים ליגע ברווחים יגעו ואם הא' יסרב יהיה הריוח נעשה קרן לחלקו אחר נשואי הבנות וא"כ אין אני רוצה לחלק הריוח כלל וליגע בו רק כדי פרנסת הבנות וכן מורה הלשון שתחלה אמר לא יהיה כח לשום א' מבניו ולא לשניהם יחד ואחר כך אמר שכשיהיו שניהם מרוצים בחלוקה יוכלו ליגע א"כ נראה שהרשות הוא ביד שניהם ויכול אחד למחות בחברו. ועוד שלא יעלה על הדעת שגזר אבינו שאהיה שותף עמך ואתעכב מלקחת זכותי שזכתני התורה אלא אם תתרצה לקחת מן הריוח לפי מעותיך אבל בלאו הכי לא היה גוזר כן כי הנה מכמה אומדנות יראה שגזר שאטול חלק בפירות כמו במוחזק מפני שאם לא תרצה אוכל לומר לך בא ונחלוק עתה כי אבינו לא גזר מה שגזר אלא לתקון הבנות אבל לא להפסדי ולכן אם תרצה נקיים גזרת אבינו ונחלוק לפי מעות ואם לאו נחלוק עתה במה שזכתני התורה ואיני בזה עובר על דבריו אלא אתה כמו שיראה מכללות דבריו ומאמריו ואמדן דעתו.
תשובה תחלת כל דבר ראיתי לחקור ולדעת כדת מה לעשות כאשר יפול ספק בחלוקת בכור ופשוט רצוני שלפעמים איפשר שיזדמנו ב' מיני חלוקה כפי החלוקה האחת יגרע כח הבכור בבכורתו ואין לו פי שנים רק שניהם שוים וכפי האחרת יפה כח הבכור ויש לו פי ב' וטוען הפשוט רצוני לחלוק כפי החלוקה שאין לך פי שנים רק שנינו שוים והבכור טוען אין רצוני לחלוק חלוקה המגרעת כחי רק בחלוקה שבה אזכה פי שנים. והנה שורת הדין גוזרת ופוסקת כי יש לנו להשתדל ולבקש כל צדדי האיפשר ליפות כח הבכור ויזכה בפי שנים כאשר יפה כחו הכתוב ויש לנו ראיה גדולה ועצומה לדבר זה בגמרא בפרק השותפין ממה שהקשה רבה לרב נחמן לדידך דאמרת לית דינא דגוד או אגוד בכור ופשוט שהניח להם אביהם עבד ובהמה טמאה כיצד יעשו ושני ליה ר"נ שאני אומר עובד לזה יום א' ולזה ב' ימים ואם כי רבו הפירושים בזאת ההלכה כאשר יוכל המעיין לראות במפרשים ומכלם או לפחות מרובם יתבאר באר היטב כונתנו כמה יש לנו ליפות כח הבכור לא ראיתי להזכיר רק פירוש אחד אשר מתוכו יתבאר יותר בבירור ומצאתיו בהריב"ש סי' רכ"ז כשחקר אם חלוקת שכירות עדיף או חלוקת ימים עדיף ואמר שיש להוכיח דחלוקת שכר עדיף מהא דהקש' רבה לרב נחמן וכו' וז"ל ומאי ק"ל לרב' ואמאי לא אסיק אדעתיה שעובד לזה יום א' ולזה ב' ימים כמו שבפשוט ופשוט עובד לזה יום ולזה יום א' אלא משמע דרבא פשיטא ליה שלעולם אין חולקים לימים אלא לשכר שמשכירין אותו וחולקין השכירות ולזה הקשה כיצד יעשו שהרי לימים אין חולקין ובדמי השכירות אין לו חלק בכורה משום דה"ל ראוי ואין הבכור נוטל בראוי כבמוחזק ואי לית דינא דגוד או איגוד א"כ הפסיד חלק בכורתו ושני ליה ר"נ שאני או' עובד לזה יום א' ולזה ב' ימים כלו' שאעפ"י שאין חולקין לימי' בעלמא אלא לשכר הנה גבי בכור ופשוט כדי שלא יפסיד הבכור חולקין לימים וכשחולקין לימים כיון שמשתמשים בגופו של עבד לא הוי ראוי אלא מוחזק. הא קמן כפי הפירוש שפירש הרב הנז' זלה"ה דל"מ כשיזדמנו ב' חלוקות שקולות שראוי לברור החלוקה שמתייפה בה כח היורש הבכור אלא אפילו שכפי הנהוג בעלמא הוא באופן שיפסיד הבכור חלק בכורותו עבדי' כלהו טצדקי ליפות כח הבכור ואע"ג דאפשר לרב נחמן ס"ל בעלמ' נמי דחלוקת ימים עדיפא וא"כ לא נשתנה שורת הדין כלל מפני הבכור איפשר דרב נחמן לא אמרה בעלמא אלא משום דלא ס"ל דינא דגוד אי איגוד ומשום תקנת בכור פסק שלעולם חולקים לימים דאף על פי שיותר היה נראה חלוקת שכירות וכמו שכתב זה הענין הריב"ש בעצמו י"ש =יעויין שם=.
ובזה אבא להשיב שואלי דבר ואומר דכפי הנראה לכאורה מתוך השאלה מטענה הא' שטוען היורש הפשוט לבכור ומתשובת הבכור אליו נראה ששניהם מודים זה לזה שאם יחלקו הרווחי' מדי שנה בשנה ולא ימתינו עד אחר נשואי אחיותיהם וכמו שהרשם הגביר אביהם זלה"ה דדין הוא שיחלקו בשוה ולא יהא שום יפוי כח לבכור ליטול פי ב' אמנם אם ימתינו לחלוק גם הרווחי' עד אחר נשואי אחיותיהם אז יחלקו בכל אשר ימצא הבכור כבכורתו והפשוט כפשיטותו כאשר צוה אביהם זלה"ה לא נחלקו אלא שהפשוט טוען כיון שאבינו הרשינו לחלוק הרווחים בכל זמן שנרצה א"כ רצוני לחלוק עתה ולא אמתין עד אחר נשואי אחיותינו כי אני חושש להפסדי שאם נחלוק עתה בשוה ואם אמתין עד הזמן הנזכר יגרע חלקי כי תטול אתה פי ב' והיורש הבכור טוען הן לו יהי כדבריך אין רצוני לחלוק עתה ונהיה שוים בחלוקה אלא רצוני להמתין עד הזמן הקצוב ולזכות בפי שנים שאם אמת שהרשנו אבינו לחלוק כל זמן שנרצה הנה הניח הרשות לשנינו אם נהיה מרוצים ואני מוחה כי אני חושש להפסדי כמו שאתה חושש להפסדך אם כן איפה גם אם נודה אנחנו לדבריהם ונאמר שאם יחלקו מדי שנה בשנה יחלקו בשוה ואם יחלקו אחר נשואי אחיותיהם יש לבכור פי ב' ויסתפק לנו לאיזה הפסד מהב' אחי' ראוי לחוש הנה נתבאר לנו מההיא דאמר ליה רבא לרב נחמן שיש לחוש להפסד הבכור והדברים ק"ו ומה התם דשורת הדין הנהוגה בכל מקום היא שיחלקו בשכר וכפי אותה החלוקה בההיא דעבד למאן דלא ס"ל דינא דגוד או איגוד אין לבכור פי ב' עכ"ז משום תקנת הבכור אנו משוים הדין וגוזרין שיחלקו בימים כדי שיזכה הבכור בחלק בכור כ"ש בנ"ד שהדבר שקול שיהיה חלוקתם עתה או אחר נשואי אחיותיהם דין הוא שנאחר החלוקה כדי שיזכה הבכור ואין לדחות דשאני התם דכיון שהם מוחזקין בעבד או בבהמה טמאה וכבר יש לבכור שם פי ב' לולי כי היותו דבר שאין ראוי ליחלק וגם לית דינא דגוד או איגוד מפסידו מבכורתו דין הוא שנחזר לתקן הפסדו אבל בנ"ד כפי צואת אביהם זלה"ה כעת אין להם זכות בנכסיו לא חלק בכורה ולא חלק פשיטות רק אחר נשואי אחיותיהם א"כ יכול לומר הפשוט כיון שאין אנו מוחזקים בנכסיו שלא השליטנו אבינו זלה"ה ליגע בהם א"כ כל הריוח שהרויחו הנכסים יקרא ראוי דלאו מילתא היא דנדון דידן וההיא השותפים ליכא לפלוגי בינייהו דהכא נמי אף על גב דלא השליטם אביהם לחלוק עד הזמן שקצב מ"מ ביני וביני יורשים איקרו דאטו ביני וביני בר קשה דמתא לירות רק כונתו היתה רצויה לצוות שיהיו כל הנכסים ביחד כמו שנאמר לפנינו ולא גריע נ"ד מההיא דעבד דהתם נמי כפי זה הפי' של הריב"ש למאן דלית ליה גוד או איגוד לא חשיב ליה מוחזק ומשום הכי תקשה וכו' אם כן ירושת זה הבכור והפשוט לא גריע אלא משום דאין ראוי ליחלק עתה מצד צואת אביהם א"כ דמי לההיא דהשותפין דמשום דאין ראוי לחלק עבדי' תקנתא לבכור ה"נ עבדי' תקנתה ונאחר החלוקה כפי הסכמת דברי שניהם ואם ירצה הדוחה עוד לדחות ולומר דשאני התם דאם לא נעשה תקון ליורש הבכור יפסיד בכל זמן באותו העבד ובהמה טמאה חלק בכורתו אם כן דין הוא שנשתדל ליפות כחו באופן שלא יפסיד אבל הכא בנדון דידן הבכור אינו מפסיד כח בכורתו בקרן לעת הקצוב אם כן די לו זה היפוי כח ולא נחזר לבקש תחבולות ליפות כחו ברווחים גם לזה אשיב ואומר דאם איתא דאין לנו לברור לבקש כל צדדי האיפשר ליפות כח הבכור בכל דוכתא אם כן בההיא דהשותפין כיון שמה שהניח להם אביהם אין ראוי ליחלק וכפי הנהוג בדבר שאין ראוי ליחלק אין משתמשין בו אלא בשכירות באופן שלא יזכה הבכור בבכורתו דהוי ראוי אם כן מצי למימר הפשוט לבכור אין לך באלו הנכסים יפוי כח עלי ונשכיר העבד או הבהמה טמאה ונחלוק ריוח השכירות בשוה אם תרצה ואם לאו הא רישיך והא הר אלא ודאי דלעולם יש לנו לבקש צד ואופן לזכות כח הבכור אם כן בנדון דידן ל"ש. ואין לומר דאדרבה יש לנו ליפות כח הפשוט מהבכור דהפשוט חשיב מוחזק מהבכור דחלק בכורה מתנה קריה רחמנא ומה מתנה עד דאתי לידיה וכו' ומשום הכי אין הבכור נוטל את השבח גם מאי דאמרינן בכור שאמר איני נוטל ואיני נותן שומעין לו היינו טעמא כמבואר בפ' יש נוחלין א"כ יראה דטפי הוי מוחזק הפשוט מהבכור ואם כן יותר נכון לסייע לפשוט מלבכור כיון דנראה דהוי מוחזק דהא ליתא דכל כך חשיב הבכור מוחזק כפשוט דהא מסיק תלמודא פרק יש נוחלין הלכתא יש לבכור קודם חלוקה דמשמע דחשיב מוחזק אפילו קודם שיחלקו ואי תיקשי לך מהנך דאייתינא לעיל דמהנהו משמע דלא חשיב מוחזק כבר תרץ זה הרא"ש ז"ל בפסקיו י"ש =יעויין שם=. אם כן זכינו לדין דראוי לחפש ולבקש כל צדדי האיפשר ליפות כח הבכור. אם כן בנדון דידן אם נודה לדבריהם שיהיה הפרש בחלוקת אלו הרווחים אם יחלקום עתה או לזמן הקצוב ראוי ליפות כח הבכור כאשר ביארנו.
אך אמנם מה שיש לספק בענין הוא אם אלו הרווחים איקרו ראוי או לא אם איקרו ראוי גם שיאחרו זמן החלוקה עד זמן הקצוב אינו זוכה הבכור בהם פי שנים דהלכה רווחת בישראל אין הבכור נוטל פי שנים בראוי ואי לא מקרו ראוי א"כ גם שיחלקו עתה כמו שהרשם אביהם דין הוא שיחלקו הבכור כבכורתו וכו'. והנראה דאלו הרווחים איקרו ראוי ככל שבח שבעולם שאין הבכור נוטל בו פי שנים ואפילו אם היה מצוה אביהם בפירוש שיטול הבכור בהם פי שנים לאו כל כמיניה דכיון דהוו ראוי אין אדם מקנה דבר שלא בא לעולם אם כן מכח זאת הטענה שטוען הפשוט יראה דאין לבכור זכות באלו הרווחים בחלק הבכורה.
אמנם נראה לע"ד דאע"ג דקושטא דמילתא דאין הבכור זוכה בפי שנים באלו הרווחים מטעם בכורה יר' ודאי לזכותו מטעם שותפות והוא כיון דאלו הניח להם אביהם הנכסים בסתמא היו חולקים הבכור כבכורתו ואם היו משתתפים מחדש לרצונם היה מתנה הבכור עם הפשוט שיחלקו לפי מעות ואז היה הדין פשוט שיחלקו לפי מעות גם עתה אפילו שאינם רשאים להתנות אין לנו לומר שיהיו כשנים שהטילו לכיס זה מנה וזה מאתים דקאמר שמואל השכר לאמצע דלא הוו הני אלא כשותפין בעלמא שהתנו כיון שלא נשתתפו לרצונם שמן השמים הקנו להם זה השותפות.
וראיה לזה מההיא דהשותפין דהקשה רבא לרב נחמן כפי מה שפירשו בה התוספ' שמה שהקשה לו היינו כיון דקיימא לן כשמואל דאמר פרק מי שהיה נשוי שנים שהטילו לכיס זה מנה וזה מאתים השכר לאמצע ואוקימנא בשור העומד לחרישה הכא נמי אי לית דינא דגוד או איגוד אין כאן חלוקה אלא בשכר כיצד יעשו שדין השכר לחלוק בשוה וביטלת ירושת בנו הבכור וס"ל /וא"ל/ שאני אומר עובד לזה יום אחד ולזה שני ימים ולא דמי לשותפין דעלמא דהתם רצה בעל ר' להשתתף עמו ומחל הואיל ולהשתכר בחרישתו לקחוהו וכאן לא וותר הבכור כלום עד כאן. והמרדכי פרק מי שהיה נשוי מביא זה הפירוש משם יתברר יותר בבירור משמע מהכא דכיון שנשתתפו שלא לרצונם לא אמרינן השכר לאמצע אלא כל אחד יטול כפי מעותיו ואם השכירוהו חולקים גם כן כפי הערך ולא מיקרי ראוי כיון שהם מוחזקים וחשיבי שותפין ומאי דנקט שאני אומר עובד לזה וכו' משום דסבירא לי' דעדיף חלוקת ימים מחלוקת שכירות א"כ בנדון דידן כיון דאלו הנכסים אינם ראוים ליחלק מחמת צואת אביהם זלה"ה כי לבו לב חכם ראה הטוב והישר לתועלת בנותיו הפנויות שאם היה מניח רשות לבניו לחלוק תכף אולי היה מתאחר זמן נשואיהן להתרשלות הוצאת המעות אך אמנם עתה זאת הצואה תכריחם למהר זמן נשואיהם כדי שיחלקו הנשאר תכף ולא יתאחר זמן החלוקה אם כן הוו שותפים שלא לרצונם ויש לדמותו להא דאמר לקח זה בשלו וכו' כל אחד נוטל כפי מעותיו כמו שכתב המרדכי בפרק הנז' י"ש.
ויש לאומר שיאמר הא תינח כפי פי' זה באותה סוגיא אבל מאן לימא לן שאין פירושה כפי מה שפירשה הריב"ש ז"ל דמאי דהקשה רבה לר"נ לא הוה מטעמא דשותפות ואם כן חזר הדין דלפי ההוא פירושא נר' לכאורה דלא זכינו לדין זה וגם אם הדבר יהיה ספק מאחר דשניהם מוחזקים מנא לן ליפות כח אחד מחבירו. הא ליתא ודאי דאע"ג דפליגי בפירוש ההלכה ודאי נראה לומר דלא פליגי בעיקר הדין דב' שנשתתפו שלא לרצונם כנ"ד שיחלקו לפי מעותיהם.
ויש עוד לזה ראיה גדולה ממה שכתב הר"ן בפרק מי שהיה נשוי גבי ההיא דשמואל וז"ל וכתב דהא אמרינן בפרק שור שנגח ארבעה וחמשה היה ר"ש אומר שור שוה ר' שנגח שור שוה ר' ואין הנבלה יפה כלום זה נוטל ק' וזה נוטל ק' חזר ונגח שור שוה ר' האחרון נוטל ק' ושנים שלפניו זה נוטל נ' זוז וזה נוטל נ' זוז חזר ונגח שור שוה ר' האחרון נוטל מנה ושלפניו נוטל נ' זוז ושנים הראשונים כל אחד דינר של זהב ואוקימנא לה כר"ע דאמר דשותפי נינהו והא התם דחולקים לפי מעות יש לומר דהתם היינו טעמא לפי שלא נשתתפו לדעת הלכך הוה ליה כלקח זה בשלו וזה בשלו דקיימא לן דחולקים לפי מעות עד כאן. הנה נתברר מדברי התוספות והר"ן והמרדכי זכרונם לברכה דכל השותפין שנשתתפו שלא לרצונם חולקים לפי מעותיהם ונדון דידן הוו שותפין שנשתתפו שלא לרצונם דמן השמים הקנו להם כמבואר במרדכי אם כן דין הוא בהדיא שיזכה הבכור /ברווחים/ ברייחים לפי מעותיו. לא ראיתי להאריך יותר מדאי אם כי היה אפשר לי להאריך לישא וליתן בההיא מימרא דשמואל דמוקי תלמודא בפרק מי שהיה נשוי בכל מה שנחלקו בה הראשונים זכרונם לברכה כי ידעתי גם מזה המשא ומתן היינו מזכים לבכור. וקצרתי כדי שלא להטריח וגם כי לבי (הומה) [אומר] לי שאפילו מה שכתבתי לא יצטרך כי הפשוט יחזור מסברתו כי מלבד פשיטות הדין יש כמה אומדנות כי הגביר אביהם רצה לזכות לבנו הבכור וראוי לקיים דבריו. הנראה לעניות דעתי כתבתי. הצעיר שלמה הכהן.
הן החכם השלם אלוף התורה האריך בטוב טעם ודעת ואנכי יצאתי לקראתו להסכים עמו על הדין והאמת ואומר דלא מיבעיא להרי"ף והרמב"ם והעטור ז"ל דסבירא להו בכל סחורה הראויה ליחלק שאם נשתתפו בסתם שחולקים לפי מעותם דבנדון דידן גם כן יודו שיחלקו לפי מעות דעד כאן לא אמרינן שהשכר לאמצע אלא כשקנו דבר שאין ראוי ליחלק וכדאמר רבי חייא בר בון בירושלמי יכול למימר אילו לא עשיתי דינר וכו' אבל בנדון דידן דלא שייך האי טעמא אף על פי שאינם יכולים להתנות מצד צואת אביהם נ"ע והוי כמי שלא התנו אלא שנשתתפו בסתם חולקים לפי מעות אלא אפילו למאן דאמר בסחורה הראויה ליחלק שאם נשתתפו בסתם שחולקים בשוה בנדון דידן חולקין לפי מעות דעד כאן לא אמרינן שחולקים בשוה אלא היכא שהיה יכול להתנות ולא התנה אבל היכא שאינו יכול להתנות לא וכמו שהאריך החכם השלם נר"ו. הן אמת שלפי טעם הירושלמי דאמר עד דאת זבן חד אנא מזבן עשרה וכו' נראה שהטעם שאמרו חולקים בשוה אינו משום דאמרינן הואיל ולא התנה מחל אלא הטעם הוא שכל כך היה יכול להרוויח זה בממונו אף על פי שהוא מעט מזער כמו זה בממונו הרב והואיל והיה יכול להרוויח זה כמו זה שורת הדין נותן שיחלקו בשוה והיכא דהתנו שיחלקו לפי מעות חולקים לפי מעות משום כל תנאי שבממון וכו' ואף על פי שמן הדין היה ראוי לחלוק בשוה הואיל והיה ראוי להרויח זה כמו זה הואיל והתנו מחל על זה זכותו ואם כן בנדון דידן שלא התנו וכל אחד מהם היה רוצה לקחת חלקו אם היה אפשר וזה שיש בידו מעט לא מחל על זכותו חוזר הדבר למה שהיה שורת הדין נותן והוא שיחלקו בשוה. ונראה לעניות דעתי שהתוספות הר"ן והמרדכי סבירא להו כרבי חייא בר בון ולפיכך חלקו בין נשתתפו לדעת לנשתתפו שלא לדעת או אפשר דסבירא להו דאפילו בסחורה הראויה ליחלק חולקין בשוה והטעם אינו כמו שכתב הירושלמי אלא כמו שכתב הרא"ש ז"ל אחר שהביא טעם הירושלמי וזה לשונו או משום דאיבעי ליה לאתנויי בעל המאתים וכו' או אפשר דסבירא להו שאפי' לדעת הירושלמי אותו הטעם שכתבו אינו מספיק אלא אם נסמוך אותו לטעם שכתב הרא"ש הלכך בנדון דידן חולקין לפי מעות. והרא"ש נראה שנסתפק בטעם הדבר שכתב וזה לשונו והטעם כמפורש בירושלמי או משום דמבעי ליה לאתנויי וכו'. ועם כל זה לא שבקינן מאי דפשיטא להו לכל הני אשלי רברבי משום מאי דמספקא ליה להרא"ש. הנראה לע"ד כתבתי. הצעיר מרדכי מאטאלון.
@שו"ת מהרש"ך חלק א סימן כג
יתומה שנתקדשה ומיאנה ויש עדים קרובים ונשים שהיא גדולה גם עד אחד כשר העיד בתורת עדות שהיא גדולה בשנים בזה האופן שבתוך שנת השכ"ט ליצירה ראה ליתומה הנז' בהיותו יוצא ונכנס בבית אביה שהיתה קטנה הולכת על רגליה והמיאון נעשה באייר שנת הש"ם נפשנו בחיים ויש עדות נשים וקרובים שהיא קטנה גם שני עדים כשרים מעידים שהיא קטנה שזוכרים זמן לידתה ועמד חכם אחד שנשאל דין זה לפניו והתירה ואחר ימים בא עד אחר והעיד שבשנת השכ"ח ליצירה הלך מעירו לעיר אבי היתומה הנזכרת ואמר לו שבשנת השכ"ז נולדה לו בת והיא היתומה הנז' נמצא כשמיאנה העידו שני עדים כשרים שהיתה קטנה מלבד נשים וקרובים ועד אחד לבד העיד אז שהיא גדולה באופן הנ"ל ואם כן לא הוו תרי ותרי דנימא דהוו קידושי ספק ולא מציא למאן וא"כ מיאונה מיאון ועד זה שהעיד אח"כ מפי האב שלפי עדותו כשמיאנה היתה גדולה הוא מצטרף עם העד הראשון השתא הוא דמעיד ולא תצא מהתרה או אם נאמר דדל מהכא עדות זה העד שהעיד באחרונה כיון שבשעת המיאון העידו נשים וקרובים על גדלות היתומה הנזכרת.
ואיברא דלדברי הרמב"ם ז"ל והרבה רבוותא אחריני דס"ל דאין סומכין על הנשים בעדות השנים מ"מ מדברי מוהר"ם ז"ל שכתב בתשובות דשייכי להלכות אישות שאלה י"ד יראה דסובר הוא ז"ל דסומכין על הנשים גם במנין השנים ואם כן יראה דהוו ליה תרי ותרי גם בזמן המיאון על הכל יבא דבר מורנו מורה צדק כגשם לנו ושלום מעלת כ"ת יגדל אמן.
תשובה דברי השאלה הזאת באו בקצרה כי לא נזכר אם היתומה הזאת נבדקה אם יש לה סימנים או לא גם לא נזכר בשאלה בברור אם מחלוקת העדים שמכחישין זה את זה נפל בזמן שנתקדשה או בזמן שנתקדשה הכל מודים שהיתה קטנה והמחלוקת לא נפל אלא על זמן המיאון דאיכא נפקותא טובא לענין דינא ולכן צריך לבאר הדבר על כל הצדדין שאפשר לצדד. ואומר שאם היתומה הזאת נבדקה ולא נמצאו לה סימנים אפילו את"ל דניחוש לשני העדים המעידים שהיא גדולה בשנים ולא נפקפק בעדותן מה שיש לפקפק כמו שאבאר בס"ד וא"כ יראה דהוו תרי ותרי דאת"ל דכל תרי ותרי הוי ספיקא דאורייתא ונמצא שקידושי זאת היתומה הוו קידושי ספק מן התורה עכ"ז מותר' במיאון דאע"ג דמילתא דפשיטא היא דכשנתקדשה כשהיא גדולה בשנים אעפ"י שנבדקה ולא מצאו לה סימנים אינה יכולה למאן דחיישינן שמא נשרו כדאמרי' בבעל לאחר זמן דהיינו הך דטעמא דאינה נתרת במיאון כל שבעל אחר שגדלה בשני' משום דאמרי' שבא עליה לשם קידושין היינו דוקא כשהי' גדולה בשנים בודאי אבל אם יש ספק אם הגיעה לכלל שנותיה אם לא נתרת במיאון מטע' ס"ס =ספק ספיקא= ספק אם היא גדולה בשנים אם לא ואת"ל שהיא גדולה בשנים ספק אם הביאה סימנים ונשרו אם לא דמילתא דפשי' היא דלהחזיק נערה בגדלות דבעינן שנים וסימנים אבל שנים ולא סי' עדיין קטנה היא וה"ה סימנים בלא שנים דאמרינן שומא בעלמא נינהו ואפילו הביאה סימנים בשנת י"ב קי"ל תוך זמן כלפני זמן ואם זאת היתומה נבדקה ונמצא שהביאה סימנים אף על גב דאין אנו יודעים בודאי ולא פסיקא לן מילתא שהגיעה לכלל שנותיה כיון דאיכא תרי ותרי אי אמרינן דכל תרי ותרי הוי ספיקא דאורייתא מספקא יש להחמיר. וכמו שכתב הרב המגיד פרק כ' מהלכות אישות בשם הרמב"ם ז"ל וז"ל וקטנה שלא נודע אם הגיעה לכלל שנותיה והביאה סימנים לא מצינו בגמרא דינה מפורש ויש אומרים שמטילין אותה לחומרא כדין שאר הספיקות.
וכל מה שכתבתי עד עתה הוא בהנחה דחשיבי תרי סהדי המכחישין ואומרין שהיא גדולה ואם כן יש לנו לדון בזה כדין כל תרי ותרי.
ועתה אבוא לחקור ולדעת אם יש איזה גמגום או פקפוק בעדות המעידים שהיתומה הזאת היא גדולה ואם ימצא איזה פקפוק וגמגום לבטלם נשאר עדות המעידים שהיא קטנה שריר וקיים בלי הכחשה וא"כ לא מיבעיא אם נבדקה ולא היו לה סימנים דמותרת במיאון אלא אפילו היו לה סימנים כיון דבריר לן בודאי שלא הגיעה לכלל שנותיה נתרת במיאון דתרתי בעינן שנים וסימנים כמו שכתבתי.
ואומר דאיברא ומלתא דפשיטא היא דאין לפסול העד המעיד שבשנת השכ"ח עלה למקום אבי היתומה הזאת ואמר לו שבשנת השכ"ז נולדה לו בת משום דהוי עד מפי עד כיון שאינו יודע מעצמו זמן הלידה ונאמר דא"כ לא חזי להכחיש את העדים המעידים בברור על זמן הלידה ומעידים שהיא קטנה דודאי לא חשיב עד מפי עד מה שמעיד עתה על גדלות היתומה הזאת ממה שאמר לו האב שלא היה רק מודיע לו שנולדה לו בת כאשר ידבר איש אל רעהו המודיע לו עניניו ומאורעיו וא"כ חשיב זה עד גמור שיודע ונתאמת לו שנות היתומה הזאת מאשר ידע אז סמוך ללידתה בין מפי אביה בין מפי אחר.
אמנם יראה דיש להסתפק ולדקדק אם יש לפסול ולבטל עדות זה המעיד שבשנת השכ"ח הלך למקום האב ומעיד על גדלות היתומה הנ"ל כיון שלא נצטרפו השני עדים המעידים על הגדלות להעיד יחד בב"ד אלא שהראשון בא להעיד בזמן המיאון והאחר לאחר ימים ומה שיש לדקדק בזה הוא מטעם אחר כמו שאומר ולא מהטעם הכתוב בשאלה דכיון שמיאנה לא תצא מהתרה דמה בכך.
אלא מה שאני רואה שיש מקום לעיין ולדקדק בזה מלתא דצריכא רבה היא מטעם שאומר והוא דאיברא דאפסיקא הלכתא דשומעין דבריו של זה היום ודבריו של זה למחר ומצטרפין עדותן היינו דוקא בדיני ממונות אבל בדיני נפשות צריך שיעידו יחד בב"ד כמו שכתב הרמב"ם ז"ל בפ"ד מהלכות עדות שמחלק בדין הגדת העדות בב"ד מדיני נפשות לדיני ממונות כמו שמחלק בענין עדות מיוחדת דקי"ל דעדות מיוחדת בדיני נפשות פסולה מה שאין כן בדיני ממונות ומקיש הגדה לראיה.
ועתה יש לנו לדקדק אם זה העדות שמעידין על גדלות היתומה שייך בדיני נפשות או לא ואומר דאיברא דבשלהי מסכת יבמות פליגי ר' עקיבא ור' טרפון אי בודקין עדי נשים בדרישה וחקירה או לא דמר מדמי לה לדיני ממונות ומר מדמי לה לדיני נפשות ופסקו הפוסקים כמ"ד כיון דאיכא דמשקל כתובה כדיני ממונות דמיא מכל מקום כשמעידין על גדלות נערה אף על גב דנמשך מזה לענין קידושין דהיינו שאם נתקדשה תהיה מקודשת גמורה מן התורה עם כל זה לא מקרי עדות נשים כההיא דיבמות דהתם מיירי דוקא בעדי קידושין או גירושין או מיתה דבהנהו שייכי לומר כיון דאיכא למשקל כתובה אבל בעדים המעידים על גדלות נערה לא שייך לומר האי טעמא וק"ל.
ואכתי איכא למידק אי דיינינן להך עדות כעדות דיני נפשות דיראה דשייך לדיני נפשות דכיון שמעידים עליה שהיא גדולה נעשית בת עונשין או דלמא דאף על גב דנ"מ מזה העדות לדיני נפשות אפילו הכי כיון דאינו דיני נפשות ממש כדיני ממונות דיינינן ליה ומצטרפין וראיתי להרב הגדול מהר"י קארו זלה"ה שתפס במושלם דכל שאינו דיני נפשות ממש אף על גב דנ"מ לדיני נפשות כדיני ממונות דיינינן ליה ומצטרפין כמו שכתב בח"מ סי' ל' וז"ל ולענין נדון שלפנינו נ"ל דכיון שהירושלמי מספקא ליה ובתלמוד דידן משמע דכל שאינו דיני נפשות ממש אף על גב דנפקא מינה לדיני נפשות מצטרפין הכי נקטינן ויראה דמאי דקאמר בתלמוד דידן משמע הכי היינו אותן הראיות שהביא למעלה מזה בסמוך לסייע סברת המרדכי שכתב בפרק שני דיבמות דהיינו מההיא דפרק האשה שנתארמלה דפליגי רשב"ג ור' אלעזר לענין אכילת תרומה אי מצטרפי אי לא גם מההיא דפרק השולח דמשמע מהתם דלריב"ק אם אמר לעד אחד לחתום הגט ואחר כך לחברו מצטרפים. ויראה לע"ד דמהנך דוכתי אין להוכיח כלל דאי מההיא דאכילת תרומה פרק האשה שנתארמלה אין להוכיח כלל דמה שייך דיני נפשות לענין אכילת תרומה דאיסור אכיל' תרומה וענשה אינו אלא מיתה בידי שמים. גם מההיא דפרק השולח אין להוכיח דאף על גב דלענין עדות גיטין שייך בדיני נפשות אפשר לומר כיון דאיכא כתובה למשקל מצטרפין כההיא דיבמות ולעולם כל מידי דנפקא מינה לדיני נפשות אף על גב דלא הוו דיני נפשות ממש אפשר דאמרינן דאין מצטרפין כדיני נפשות ממש.
איברא דממה שכתב המרדכי ז"ל בפרק שני דיבמות בההיא דעדי כיעור יראה דכל שאינו דיני נפשות ממש אף על גב דנפקא מינה לענין דיני נפשות כדיני ממונות דיינינן ליה דהא עדות זנות אשה הוי מידי דנפקא מינה לענין דיני נפשות ואפילו הכי קאמר דאף על גב דכיעור דחזא האי לא חזא האי מצטרפין כדאמרינן דהלואה אחר הלואה מצטרפין וא"כ מדברי המרדכי יראה דאלו העדים המעידים על גדלות היתומה הזאת אף על גב דשייך לענין דיני נפשות דהיינו שעושין אותה בת עונשין וכדכתיבנא עכ"ז כיון דאינו דיני נפשות ממש דיינינן ליה כדיני ממונות ואף על פי שלא העידו אלו העדים יחד בב"ד מצטרפין כדאמרינן ואפסיקא הלכתא בדיני ממונות ששומעין דבריו של זה היום ודבריו של זה למחר ומצטרפין.
ובר מן דין אפשר לדחות דאין לדון זה העדות כעדות דיני נפשות דאף על גב דנפקא מינה לענין עונשין ג"כ נפקא מינה לענין ממון דהיינו לענין משא ומתן דמקח וממכר ודמי לההיא דעדי נשים דאף על גב דשייכי לדיני נפשות דשרינן א"א =אשת איש= לעלמא אפילו הכי כיון דאיכא למשקל כתובה כדיני ממונות דיינינן ליה וק"ל באופן שיש להסתפק אם יש לדחות זה העדות מטעם זה או לא ואומר דאפי' אם תמצא לומר דאין לדחות זה העדות מזה הטעם עכ"ז יראה דיש לדחות ולפקפק ולבטל העדות הני תרי המעידים על גדלות היתומה הזאת משום דבעדות המעיד בטענת שבשנת השכ"ט בהיותו יוצא ובא בבית אבי היתומה הזאת ראה אותה הולכת על רגליה איכא למישדי ביה נרגא ולומר דאין עדות זה מועיל ומספיק להכחיש עדות המעידים בברור ובאמות גדול על זמן לידתה ומחזיקין אותה לקטנה ואכתי אין להוכיח מדברי העד הזה שהיא גדולה דאינו שום זרות שתלך על רגליה קרוב לבת שנה וכפי הנראה המיאון נעשה בשנת הש"ם לאייר באופן שאפשר שאפילו לדברי זה העד היתה היתומה הזאת פחות מי"ב שנים שלמים ולפחות יש לנו לומר שלא יספיק עדות מסופק כזה להכחיש עדות מבורר ומאומת המעידים על קטנותה ואם כן נמצא דלא הוו תרי ותרי ועדות העדים המעידים על קטנותה הוא שריר וקיים.
וכל מה שכתבתי והארכתי לישא וליתן לבטל עדות המעידים על גדלות היתומה הזאת כי היכי דלא להוו תרי ותרי היינו אפילו אם תמצא לומר דתרי ותרי הוי ספיקא דאוריתא אבל לפי קושטא דמילתא כיון דסלקא מסקנת דשמעתתא פ' ד' אחין דכל תרי ותרי ספקא דרבנן ואמרינן אוקי מלתא אחזקתיה ואם כן מוקמינן היתומה הזאת בחזקתה דהיינו חזקת קטנה וספקא הוי דרבנן ויש להקל. וכל הך שקלא וטרייא אם הספק הזה אם הי' גדולה או קטנה לא נפל בשעת קידושין דהכל מודים שהיתה קטנה ולא נפל הספק אלא בזמן המיאון פשיט' דכל שלא בעל בין קידושין למיאון דמיאונה מיאון ואין בזה בית מיחוש אפילו אם תמצא לומר דלהוו הני תרי ותרי שקולין ושוין גם אפילו אם תמצא לומר דכל תרי ותרי להוו ספיקא דאורייתא כיון דקידושיה היו בקטנות השתא נמי אכתי קידושי קטנה מיקרו באופן שחזרתי על כל הצדדים וצדי הצדדין ואין כאן מקום להחמיר על היתומה הזאת להחזיקה במקודשת.
ומה שנסתפק השואל אם יש לחוש לסברת מוהר"ם שכתב בתשוב' דשייכי להלכות אישות בשאלה י"ד כנראה מדבריו דסובר שסומכין על עדות נשים במנין השנים דלא כהרמב"ם וכלהו רבוותא דס"ל דאין סומכין על הנשים במנין השנים לזה אשיב ואומר דח"ו לא יעלה על הדעת דפליג מוהר"ם על דין זה דמ"ש מוהר"ם דסומכין על הנשים בעדות מנין השנים היינו להחזיקה בקטנה כל שלא בעל כדי שתמאן דכיון דהוו קידושי מדרבנן המנוהו רבנן בדרבנן ובהא כ"ע מודו שכל אפין שוין ומ"ש הרמב"ם וכלהו רבוותא שאין סומכין על הנשים במנין השנים היינו להחזיקה בגדולה כדי שתחלוץ או לענין עונשין וכיוצא בזה דהוו מילי דשייכי בשל תורה וזה דבר פשוט וברור אם כן נמצא דאין להחשיב עדות הנשים שהעידו על גדלות היתומה הזאת בשנים ואדרבא יש לסמוך על הנשים המעידות להפך סוף דבר בהא סלקינן דאחר שמיאנה היתומה הזאת נעקרו הקידושין והרי היא מותרת לכל אדם. הנלענ"ד כתבתי וחתמתי שמי הצעיר שלמה הכהן.
@שו"ת מהרש"ך חלק א סימן כד
אחר שכתבתי זה הפסק שכתבתי ופסקתי על פי השאלה שנשאלתי עליה מפאטראץ באו כתבים מליפאנטו בעדויות שונים להעיד על הנערה הממאנת שהגיעה לכלל שנותיה ולא היתה בת מיאון לכן הוכרחתי לחזור ולכתוב עוד על הענין וזהו מה שכתבתי.
הנה בשמים עדי וסהדי כי מיום היותי ברחתי שלא להטפל בשום ענין שיש חולקים בו כשאני רואה שמכוונים לקטרוג ומחלוקת ואפילו שיהיה לאפרושי מאיסורא ולבי הומה לי כי בזה הענין לא יחסר אי זה מחלוקת ונגוד אם כי כפי הנראה מפרסום הכתבים והדברים ששולחים הגבירים הנשאים מסולאים בפז המעלות ק"ק ליפאנטו יע"א כוונתם רצויה לברר וללבן האמת ולהרים מכשול מקרב מחנה קדושתם ועליהם תבא ברכת טוב ואפריון נמטיינהו אם כדבריהם כן הוא עכ"ז רואה אני את דבריהם כמתלהלהים מורים זיקים חצים נגד הרב המובהק בישראל גדול שמו ירא ה' מנעוריו וגם עד זקנה ושיבה כמוהר"ר יוסף פורמון נר"ו והנוגע בכבודו והודו כמלוא נימא נוגע בבבת עינו ועם היות כי אני חייב להיות חושש לכבודו עכ"ז מיראת דברי ריבות הייתי חפץ שלא ליטפל בדבר זה אבל יראתי פן יחשדני שומע כי אני אני הוא שכתבתי ופסקתי להתיר בפשיטות כפי נוסח השאלה שראיתי ובאה לידי אז ועתה שמעתי ותרגז בטני כי נתחדשה גזירת השאלה הנז' באופן אחר אמרתי אני אל לבי לא נכון לימנע מלחזור ולעיין אם יש אי זה חשש ופקפוק ואם יש און בידי ארחיקהו ובמקום שיש חילול ד' אין חולקים כבוד לרב וגמרתי לעמוד על העדויות הבאות מחדש ואומר שעמדתי על הדברים הבאין מחדש.
והנני משיב עליהם תשובתי והיא כי בתחלה אני מודיע דאפילו אם נניח שכל העדויות הכתובות להחזיק לנערה הזאת שהגיעה לכלל שנותיה לא יהיה בהם שום פקפוק וגמגום ותהיה בחזקת גדולה על פיהם כיון שהוברר הדבר שיש סימנים עכ"ז כל דאיכא סהדי שמחזיקים אותה בקטנה הוי להו תרי ותרי והפסק המחוור דכל תרי ותרי ספקא דרבנן הוי ואיברא דבפסקי שפסקתי על פי השאלה הראשונה מזה הטעם פסקתי להתירה במיאונה יען לא באה השאלה אם הביאה סימנים אם לאו ולכן הייתי פוסק להתירה במיאונה לבד מצורף לטעמים אחרים שכתבתי כאשר יראה הרואה בפסקי אך אמנם עתה שהביאה סימנים אמינא דדוקא אם נתקדשה לאחר לא תצא ואין צריך גט מהראשון ואעפ"י שלא נתקדשה לאחד מעדיה ולאפס פנאי איני מאריך בזה לתת טעם למה אין צריך שתנשא לאחד מעדיה הרוצה לעמוד על עיקרן של דברים יעיין בפסקי מהר"ר משה אלישקאר ז"ל סימן י"ו ואם יזכה יבין וירד לעמקן של דברים וכל זה הוא בהנחה שהעדים המעידים על גדלות לא יהיה בהם פקפוק וגמגום.
אמנם יראה דיש לדקדק דיראה דאיכא למישדי בהו נרגא ברובם או אולי בכולם ותחלה אומר כי מה שכתבו לחוש לעדות ר' משה קופינו עם היותו קרוב דהוי להחמיר ורצו לדקדק זה מדברי הרמב"ם שכתב אין סומכין בעדות השנים ע"פ נשים וקרובים ודייקי לישנא דאין סומכין דמשמע דהיינו דוקא להקל אבל להחמיר סמכינן ח"ו לא יעלה דבר זה על לב לעולם גם אין להבין כך מדברי מהר"ם דמהר"ם לא קא מיירי אלא דוקא היכא דליכא לספוקי אלא בספיקא דרבנן דהיינו דוקא היכא דלא בעל ומשום הכי סמכינן אעדות נשים מעידות שלא הגיעה לכלל שנותיה אבל אם בעל דהויא ספיקא דאוריתא אינם נאמנות להקל כי היכי דאמרינן לענין שעדות דנאמנת אשה לומר שהביאה סימנים להחמיר ולא להקל דהיינו לומר גדולה היא שלא תמאן אבל לא להחזיקה בגדולה שתחלוץ ולדוגמה נקטיה אבל לעולם לא סמכינן אנשים בעדות שנים לא להחמיר ולא להקל כל היכא דאיכא נפקותא לענין דינא דאוריתא באופן דאליבא דהרמב"ם ומהר"ם אשר מהם רצו לדקדק מה שדקדקו ליתא ולעולם בעדות שנים בעינן שני עדים כשרים ואפילו הביאה סימנים דתרתי בעינן.
איברא דלדעת ר"י והרא"ש שהבאת ריבוי שערות סגי להחזיק בגדלות אף על גב דליכא עדות שנים ואפשר דאפילו בהבאת שתי שערות סגי בעדות קרוב שיעיד על הסימנים אליבא דהרא"ש ולר"י אפילו בלא שום עדות וסברת ר"י יראה דהיינו מה שכתב ה"ה פרק ב' מהלכות אישות בשם הרמב"ן יעויין שם עם כל זה היינו דוקא היכא דליכא עדים מעידים שעדיין היא קטנה ולא הגיעה לכלל שנותיה אבל היכא דיש מעידים על שנותיה ומחזיקין אותה בקטנה כל אנפין שוין דלא סמכינן אסימנים ואע"פ שנעשתה ערותה כיער ולעולם אמרינן שומא בעלמא הוו. וגם כן אין דבריו של עד קרוב כלום כיון דאיכא עדים רחוקים כשרים מעידים בבירור על קטנות הנערה באופן שאין לחוש לעדות ר' משה קופיני גם עדות ר' יעקב צרור ור' חיים עבדון המעידים כי זה שמונה שנים ראו לילדה הזאת רוקמת בלי ספק אם העידו שראוה רוקמת זהב או משי ודאי שיש לחוש לעדותם אבל אם מה שהיתה רוקמת היה חוט של פשתן כדרך הילדות הקטנות אין לחוש לעדותם להכחיש עדות ברור המעידים על זמן לידתה שהיא קטנה דמעשים בכל יום אנו רואים ילדות קטנות פחות מד' שנים מלמדות אותם לרקום חוט של פשתן. ואיני מאריך בביטול עדות ר' קופיני כי מפני הכבוד הס כי לא להזכיר אופני ביטולו.
סוף דבר לא ראיתי שיש לחוש בכל העדויות שנכתבו מצד הכת המנגדת לאלמנה זולת עדות ר' סעדיא שהעיד שבשנת מות ר' משה הכהן ראו אותה הולכת על רגליה גם עדות ר' אליה גלמידי הן אמת כי שמעתי כי יש מגדולי המורים שאומרים דחשיב עד מפי עד ואני בעניי יראה לי דלא מקרי עד מפי עד כמו שכתבתי כבר בפסקי הראשון ואם בעדות ר' אליה הכהן לא תהיה אי זו הכחשה במה שהעיד שראש שנת השכ"ט ראה מה שראה הנה יראה לעניות דעתי דיש לצרף עדותו עם עדות ר' אליה גלמידי והנה יש ב' עדים כשרים ואם עדות ר' סעדיא מסכים עם עדות ר' אליה הכהן הנה יש ב' עדים גם אם לא נחוש לעדות ר' אליה גלמידי ואם בעדות ר' אליה כהן יש אי זו הכחשה באופן שלא יהיה חוזר ומגיד דאם כן מלתא דפשיטא היא דלאו כל כמיניה אם כן נמצא דגם אם לא נפקפק בעדות ר' אליה גלמידי כאשר פקפקו גדולי המורים אשר ראוי לסמוך עליהם אפילו הכי אין כאן אלא עד א' ואין דבריו של א' במקום שנים ואם תרצו לסמוך על גדולי המורים המפקפקים בעדות רבי אליה גלמידי א"כ גם אם נניח עדות ר' אליה הכהן כאשר כתוב בתחלה דהיינו ראש שנת השכ"ט אין כאן אלא עד א' זולת אם יסכים עדות ר' סעדיא עם עדותו. סוף דבר חזרתי על כל הצדדין וצדי צדדים וראיתי שאין כאן אלא חפץ לבקש ערעורים ותו לא מידי. נאם הצעיר שלמה הכהן.
@שו"ת מהרש"ך חלק א סימן כה
אשה אחת קבלה קדושין לפני עשרה ישראלים וברכו ברכת ארוסין והיתה כל הימים בחזקת מקודשת וירבו הימים נפלה קטטה בין הארוס והארוסה ויבוקש הדבר וימצא כי העשרה שהיו באותו מעמד כשנתקדשה קצתם היו אבות ובנים וקצתם אחי המקדש וקצתם אחי המקודשת באופן שהיה בכללם אחד שהיה אח לאם אמה של המקודשת אשר לדעת קצת הפוסקים הוא פסול מדרבנן ובהצטרפו עם אחד מהתשעה הנותרים נמצאו במעמד אחד כשר מדאורייתא ואחד פסול מדרבנן אמנם בשעת הקידושין היו שנים מהם פסולים מדאורייתא שנתחיידו מעצמם להיות עידי קדושין. יורנו מורנו נר ישראל אם האשה הזאת מותרת להנשא בלא גט או לא ושכרו יהיה כפול מן השמים.
תשובה קודם שאגיד לשואל דעתי וסברתי בענין פסקא דדינא בנדון דידן צריך לעמוד ולדקדק במה שכתבו הפוסקים בהך דינא דעדים רבים שהעידו בעדות אחת ונמצא אחד מהם קרוב או פסול ולדקדק מאי דסבירא להו בההיא מימרא דרבא דמייתי תלמודא פ"ק דמכות וז"ל הכי אמרינן להו למחזי אתיתו או לאסהודי אתיתו. והנה הטור ז"ל ח"מ סימן ל"ו הביא שלשה סברות בהך דינא. ותחלה אכתוב מ"ש בשם הרמ"ה ז"ל וז"ל והרמ"ה הוסיף לומר דהא דאמרינן כשאומר שבא לראות אינו פוסל זהו דוקא שלא העידו ביחד בבית דין בתוך כדי דיבור אבל אם העידו ביחד בתוך כדי דיבור אפילו אומר שלא באו אלא לראות ונמצא אחד מהם קרוב או פסול עדותן בטלה ע"כ. ולדבריו מאי דאמר רבא הכי אמרינן להו אי למיחזי אתיתו וכו' היינו שבודקים אותם קודם שהעידו בב"ד ולכך כל שבשעת מעשה לא באו אלא לראות לא נתבטלה העדות ובודקים על העדים שאמרו דלאסהודי אתו אם לא נמצא בהם קרוב או פסול עדותן קיימת ואם נמצא עדותן בטלה אבל אם העידו כלם יחד בב"ד קודם בדיקה נצטרף הפסול עם הכשר בשעת הגדה ואפילו אם בשעת מעשה לא באו אלא לראות אפילו הכי עדותן בטלה. ומוכרח הוא לומר לסברת הרמ"ה ז"ל דמאי דבדקינן הוא קודם שיעידו בבית דין דאי לאחר שהעידו בב"ד מאי נפקא מינה דהך בדיקה כיון דאפילו אם בשעת מעשה נתכוונו לראות אם כבר העידו בב"ד ונצטרף הפסול עם כשר נתבטלה עדותן וקל להבין.
עוד כתב סברא אחרת בשם הרמב"ם וז"ל הרמב"ם ז"ל בפ' חמשי מהל' עדות וכיצד בודקים את הדבר כשיבואו לב"ד עדים מרובים כת אחד אומר להם כשראיתם זה שהרג או חבל להעיד באתם או לראות כל מי שאומר לא להעיד עליו אלא לראות מה הדבר ובכלל העם באתי מפרישים אותו וכל מי שאומר לא הייתי עומד אלא להעיד ולכוון העדות מפרישין אותו אם נמצא באלו שנתכוונו להעיד קרוב או פסול עדות כולם בטלה ע"כ.
ואפשר לפרש דבריו ז"ל בתרי אנפי או שבודקים אותו אחר שהעידו בבית דין ואפילו הכי כל שאמרו שבשעת מעשה לא באו אלא לראות לא נצטרף הפסול עם הכשר אעפ"י שהעידו בבית דין כלם ביחד דלא אזלינן אלא בתר ראייה דשעת מעשה ודלא כהרמ"ה. או אפשר שמה שבודקין אותו הוא קודם שהעידו בבית דין ולכך כל שבשעת מעשה לא באו אלא לראות לא נתבטלה העדות אבל אם העידו קודם בדיקה כלם יחד נצטרפו הפסול עם הכשר ונתבטלה עדותן אפילו אם בשעת מעשה לא כוונו אלא לראות והיינו כהרמ"ה. איברא דמלשון הטור משמע דהרמב"ם והרמ"ה לא אזלי בחדא שיטתא שהרי אחר שכתב דברי הרמב"ם כתב והרמ"ה הוסיף לומר כו' משמע דיש חילוק מסברת הרמב"ם לסברת הרמ"ה דלסברת הרמב"ם הכל תלוי בשעת ראיית המעשה אם אז לא נתכוונו אלא לראות אפילו אם העידו כלם יחד בב"ד לא נתבטלה עדותן ולסברת הרמ"ה אם בשעת ראיית המעשה נתכוונו להעיד אף על פי שלא העידו כלם יחד בב"ד עדותן בטל הגם /וגם/ אם העידו כלם יחד בב"ד הפסול עם הכשר אעפ"י שבשעת מעשה לא נתכונו אלא לראות אפילו הכי עדותן בטלה. ויש לתמוה על הטור על זה שחלק בין הסברות בפשיטות מאחר שכל חכם לב ישפוט בצדק שיש לפרש לדברי הרמב"ם על התרי אנפי שכתבתי.
וסברא שלישית כתב הטור בשם אביו הרא"ש ז"ל וז"ל וא"א הרא"ש ז"ל כתב אפילו אם כוון לראות כדי להעיד אינו פוסל אלא א"כ כוון לראות כדי להעיד ובא לב"ד והעיד אבל אם לא כוון לראות כדי להעיד אפילו בא לב"ד והעיד או שכיוון לראות כדי להעיד ולא העיד אינו פסול ע"כ. כוונתו ז"ל דתרתי בעינן שבשעת מעשה נתכוון להעיד ובא לב"ד והעיד אבל בחדא מנייהו עדותן קיימת. וכן כתבו התוספות פרק קמא דמכות והכריחו כך דאי לא תימא הכי אין לך גט כשר או קדושים כשנתנין לפני קרובים אם נתכוונו להעיד ולפי סברה זו מאי דקאמר רבא דשיילינן אי למחזי אתו אי לאסהודי היינו לאחר שהעידו בב"ד דאין מקום לומר דבדיקה זו תהיה קודם שהעידו בב"ד וכיון דלסברת הרא"ש אין מתבטל העדות אעפ"י שבשעת ראיית המעשה נתכוונו להעיד כל שלא באו לב"ד והעידו כלם ביחד לא נתבטלה עדותן א"כ מאי נפקא לן בבדיקה זו ומה צורך יש בה דבשלמא אם כבר העידו כלם יחד בב"ד איכא נפקותא בבדיקה לחקור ולדעת אם כי היכי דבאו כלם ונצטרפו יחד בב"ד הכי נמי בשעת ראיית המעשה נתכוונו להעיד ונצטרפו יחד הפסולים עם הכשרים א"כ עדותן בטלה ואם בשעת ראיית המעשה לא נתכוונו להעיד אלא לראות אף על פי שבאו לב"ד כלם יחד והעידו עדותן קיימת וקל להבין, הנה שלשה סברות אלו הכתובות בטור ח"מ.
עוד ראיתי בפסקי מוהר"ר משה אלשקר ז"ל שכתב בשאלה י"ו בשם הרשב"א פירוש אחר בהך מילתא דרבא וז"ל ומה שאמר שם ושיילינן להו למיחזו אתיתו או לאסהודי אתיתו דוקא כשהעידו קאמר דלאחר שהעידו שיילינן להו אי לאסהודי נתכוונו מתחלה דכיון שנתכוונו מתחלה לעדות והעידו עכשו בב"ד נצטרפו ופסלי אפילו בדיני ממונות. אבל אם מתחלה לא נתכוונו להעיד הרי לא נצטרפו עם הכשרים כלל ואע"פ שהעידו נמצא שאינם פסולים אפילו כשהעידו עכשו לפי שלא נצטרפו מתחלה וכ"ש כשנתכוונו מתחלה להעיד ולא העידו עכשו שאין מחשבה בלא צירוף פוסלת ע"כ יראה דכוונת הרשב"א ז"ל דמאי דשיילינן להו אי למיחזי אתיתו כו' לא אשעת מעשה שיילינן להו דהיינו כסברת כל המפרשים שכתבנו עד עתה אלא אשעת ביאתן לב"ד להעיד שיילינן להו וכן פירש מהר"ר משה הנז' זלה"ה וז"ל וכפי דבריו יתפרש מתחלה דקאמר היינו מתחלה כשבאו להעיד קודם שהעידו דבכי האי גוונא מצטרפי ופסול דאי אשעת ראיית המעשה אמאי שיילינן להו לאחר שהעידו והדברים מוכרחים שם ע"כ.
ואיברא דיש חילוק מסברת הרשב"א לסברת הנך רבוותא שכתבתי עד עתה דלסברת הרשב"א השאלה והבדיקה אשעת ביאתן לב"ד ולהנך רבוותא אשעת ראיית המעשה. מכל מקום כלהו סבירא להו דלפסולים הוא דשיילינן להו.
אמנם לפי פי' ה"ר חיים כהן שכתבו שם התוס' בפ"ק דמכות יראה דרוח אחרת עמו דסבירא ליה דמאי דשיילינן היינו לעדים כשרים ואי אמרי הכשרים למחזי אתינא בלא הפסולים עדותן קיימת ואי אמרי לאסהודי אתינא עם הפסולים עדותן בטלה.
והנה ה"ר חיים פירש כך משום דקשיא ליה מה שכתבו התוספות דאם איתא דלפסולים שיילינן אם כן לא יהרג אדם לעולם דהקרובים יבאו ויאמרו לאסהודי אתינא ומשום הכי כתב דמאי דשיילינן הוי לכשרים והשתא ניחא.
עוד כתבו שם התוספות אחר כך וזה לשונם ומכל מקום תימא קצת היאך יהיו העדים כשרים ונאמנים לומר לאסהודי אתינן כדי לבטל העדות הוה ליה כחוזר ומגיד כיון שכבר העידו. ותרצו דכיון שבאין תחלה לבית דין עם הכשרים נראין הדברים דלאסהודי קא אתו והוכיח סופו על תחילתו עד כאן.
ויראה לעניות דעתי דיש לדקדק ולתמוה על דבריהם ז"ל דיראה מדבריהם דסבירא להו דמאי דשיילינן להו אחר שהעידו בבית דין ומשום הכי קשיא להו דאמאי נאמנים כיון שהגידו כבר והוכרחו לתרץ מה שתירצו, ואתמהא דמאי דוחקייהו לפרושי הכי נימא דמאי דשיילינן להו היינו כשבאים להעיד בבית דין כמו שכתבתי למעלה לסברת הרמ"ה ולסברת הרמב"ם לחדא פירושא והכי שיילינן להו אם בשעת המעשה כוונו לראות א"כ לא נצטרפו עם הפסולים וא"כ כל שכוונו עדותן יכולים להעיד ואי לאסהודי אתו א"כ נצטרפו עם הפסולים ונתבטלה העדות והשתא ליכא לאקשויי מה שהקשו ודוחק הוא לומר דסבירא ליה לה"ר חיים דמאי דשיילינן לעדים אי למחזי אתו לא הויאשעת המעשה אלא אביאתן לב"ד וכמו שפירש הרשב"א ז"ל דריהטא דלישנא דתוספות לא משמע הכי כלל שהרי כתבו בתירוץ התימא וז"ל וי"ל דסברא הוא כיון שבאים לבית דין עם הכשרים עכשו נראין הדברים שמתחלה כלהו לאסהודי אתו והוכיח סופו על תחילתו. מדברים אלו יראה בבירור דסבירא להו דבדיקה דלמחזי אתיתו היינו אשעת המעשה ואם כן יש לתמוה מה שתמהתי וצריך לי עיון.
ועתה אבוא לענין פסקא דדינא דנדון דידן דיראה לע"ד דאין כאן בית מיחוש להצריכה גט לאשה הזאת מחמת הקידושין הללו והטעם דלא מיבעיא מאחר שהוזמנו ונתייחדו בשעת קבלת הקידושין עדים פסולים מן התורה כמו שבא בשאלה דאין מקום לחוש כמו שעוד אבאר בסיעתא דשמיא. אלא אפילו אם לא יחד העדים אלא שהזמינם בערבוביא והיו שם בתוך כל העדים אלו השני עדים שיש לחוש לעדותן כמו שבא בשאלה דהיינו העד הכשר והעד האחר שהיה אח אם אמה של המקודשת דהיינו שלישי בראשון כגון ראובן לבן בן שמעון שכתב הטור ז"ל שר"ת פסל והרי"ף מכשר מכל מקום יראה לומר כיון שמה שהוחזקה אשה זו ונתפרסמה בחזקת מקודשת היה מחמת אותם העשרה שנתקבצו א"כ הוה ליה כאלו העידו כלם בב"ד וא"כ יש להקל דאף על גב דאיכא לספוקי אי בשעת מעשה למיחזי קא אתו אי לאסהודי מכל מקום לדברי הרמ"ה ולדברי הרמב"ם לחד פירושא שכתבתי למעלה דסבירא להו דאפילו לא באו בשעת מעשה אלא לראות מכל מקום כל שהעידו יחד בבית דין נצטרפו ונתבטלה עדותן. אם כן אין לחוש לקידושין הללו כיון שמה שהחזיקוה בעיר בחזקת מקודשת הוי כאלו העידו כלם בב"ד וכמו שכתבתי. ואפילו אם תמצא לומר דכהרמב"ם לאידך פירושא וכהרא"ש נקטינן דכל שבאו בשעת מעשה לראות אעפ"י שהעידו בבית דין אינם מצטרפים לבטל עדותן מכל מקום איכא לספוקי דלמא לאסהודי קא אתו ואם כן עדותן בטלה לכולי עלמא כיון שהעידו בבית דין וכבר כתבתי שמה שנתפרסם הענין והוחזקה בחזקת מקודשת הוי כאלו העידו כלם בב"ד. וא"כ יש להקל מטעם ספק ספקא ספק אי כהרמב"ם לחד פירושא וכהרמ"ה נקטינן א"כ עדותן בטלה ואפילו אם תמצי לומר דכאידך פירושא דהרמב"ם וכהרא"ש נקטינן מכל מקום דילמא לאסהודי קא אתו ועדותן בטלה.
ואיכא למידק על מה שראיתי בפסקי מהר"מ אלשקר ז"ל שכתב בשם הרב הגדול מהרר"י בי רב זלה"ה שאפילו מי שזמן עדים בערבוביא ובאו עדים כשרים ופסולים נתקיים העדות בכשרים שלא כוון אלא לעדות הכשרים ואע"פ שבאו פסולים להעיד. ואתמהא דיראה דדברים אלו דאתו דלא כמאן דאפילו להרא"ש שכתב שאפילו אם כוון לראות כדי להעיד אינו פוסל אלא אם כן בא לב"ד והעיד מ"מ כל שנתכוון להעיד ובא לב"ד והעיד עדותו בטלה ולא אמרינן תתקיים העדות בכשרים שלא כוון אלא לעדות הכשרים.
ואפשר ליישב דברי הרב הגדול הנזכר זלה"ה ולומר דאיכא לפלוגי היכא שבאו העדים ע"י הכרזה דלא באו אלא מחמת הכרח ההכרזה ואם לא היו מכריזים לא היו באים לב"ד להעיד. ולסברת הרא"ש אפילו אם נצטרף העד הפסול עם העד הכשר בשעת ראיה כל שלא באו להעיד בבית דין אין בכך כלום. ואם כן יש לומר שמה שבאו על ידי הכרזה חשיב כאלו לא באו שלא כיון התובע להכריז שיבואו להעיד אלא בכשרים. אבל כל שבאו מעצמם להעיד בבית דין כיון שגם כן נתכוונו להעיד בשעת ראיית המעשה עדותן בטלה.
ואחזור לנדון דידן ואומר דאפילו אם לא הוזמנו אותם השני עדים הפסולים מן התורה אלא שהיו כולם בערבוביא אין לחוש לאותם השני עדים אשר מחמתם היה מקום לחוש מהטעמים שכתבתי. כל שכן אחר שהוזמנו ונתייחדו העדים פסולים מן התורה דיראה דאין מקום לחוש לשאר העדים אפילו שיהיו כשרים גמורים דכי היכי דאמרינן דהיכא דהזמין התובע עדים כשרים ועמדו שם עדים קרובים או פסולים אפילו אם כוונו להעיד והעידו לא נתבטלה העדות של הכשרים. וכמו שכתב הטור חשן המשפט סימן ל"ו. אם כן הכא נמי בנדון דידן כל שהזמין הפסולים כבר בטל האחרים ועשה עיקר מהפסולים. ואף על גב דלכאורה יראה דאיכא למידחי הך מלתא ולומר דכיון דבעדות קדושין לא בעינן הזמנת עדים ומטעם זה כתב הריב"ש דאף כשהוזמנו שני עדים יכולים להעיד אותם שלא הוזמנו. ואם כן יראה דאף על פי שהוזמנו עדים פסולים יכולים להעיד האחרים מכל מקום לפחות תועיל הזמנת הפסולים לומר דכיון שהוזמנו נמצא דלאסהודי קא אתו ונתבטלו הכשרים בצרופן.
איברא דלסברת ה"ר חיים הכהן שכתבתי למעלה כל שלא באו הכשרים אלא לראות אף על פי שהפסולים נתכוונו להעיד לא נתבטלה העדות דאכתי יכולים הכשרים לכוון העדות ולהעיד. מכל מקום יראה דאין ראוי להחמיר ולחוש לסברת ה"ר חיים דיחידאה הוא ולא ראיתי לשום אחד מהמפרשים שיפרש דברי רבא כמו שפירש הוא. ועוד דאפילו אם באנו לחוש לסברת ה"ר חיים יראה דמכל מקום יש להקל מטעמא דאכתי איכא לספוקי דמאן לימא לן דאותם העדים הכשרים הלכו לראות ולא הלכו לאסהודי ולהצטרף עם העדים הפסולים אעפ"י שלא הוזמנו. ואף על פי שכתב הרב הגדול מהרר"י בי רב זלה"ה דרוב ההולכים לשמחת חופה וקדושין אינם הולכים אלא לראות מכל מקום סברת הרב זלה"ה אינה כל כך מוסכמת ואין לנו לצרף כל הסברות להחמיר על האשה הזאת.
כל זה ראיתי ונתון אל לבי בענין זה וקיימתיו מסברתי הקלושה והחלושה. אחר כך בחפשי בספר הראשון של הרב הגדול מוהרר"י ן' /לב/ זלה"ה על ענין אחר פגעתי באקראי ומצאתי מ"ש בשאלה ק"א שמצא תשובה אחת מרב אחד גדול בדורו וזה לשונו, שלומך ישגא לחדא ששאלת על ענין הקדושין שייחדו ב' עדים והעדים היו פסולים בן ראובן נשוי עם בת שמעון נראה דכיון דייחדו עדים אלו והם פסולים פשיטא דקדושין אלו לא הוו קדושין. אף על גב דהקדושין נעשו לפני המון והיו שם הרבה עדים כשרים ואיכא למימר תתקיים בשאר כדאיתא באשרי פרק יש נוחלין ובפרקא קמא דמכות שאני התם דלא ייחדו עדים פסולים אבל הכא כיון דייחדו עדים פסולים אם כן היתה כוונתם דהעדים שייחדו יהיו עדים ולא האחרים וכי האי גוונא איתא באשרי פרק קמא דמכות וזה לשונו ויראה שאם הזמין המלוה עדים כשרים ועמדו ב' עדים קרובים או פסולים אפילו אם כוונו להעיד ובאו בבית דין והעידו לא נתבטלה עדות הכשרים דכיון דייחד את עדיו לאו כל כמיניה להפסיד את ממונו, ומאי דקאמר תלמודא דשיילינן להו אי למחזי אתו אי לאסהודי היינו בדבר הנעשה בפני העם בלא הזמנת העדים ובאו כולם להעיד אבל הזמין את עדיו והוציא כל האחרים מכלל העדות לאו כל כמיניה לבטל העדות עכל"ה.
בראותי תשובה זאת אורו עיני ושמח לבי כי כוונתי אני בעניי לדעת הרב הגדול הנז' בעל התשובה הנזכרת לדמות ולומר דכי היכי דהזמנת וייחוד העדים כשרים סגי לקיים העדות אף על פי שנצטרפו עדים פסולים בהדייהו לאו כל כמינייהו לבטל העדות הכי נמי בהזמנת וייחוד העדים פסולים נמי נתבטל העדות אף על גב דאיכא הרבה כשרים בהדייהו ולא אמרינן תתקיים בשאר.
הן אמת כי אני הייתי מגמגם מה שגמגמתי דאפשר דיש לחלק בעדות קדושין לשאר עדויות. והנה הרב הגדול בעל התשובה הנזכרת תופס במושלם דליכא לפלוגי. מכל מקום בין הכי ובין הכי העולה לפסקא דמלתא דאין לחוש לקדושין הללו מכל הטעמים שכתבתי.
ואם לחשך אדם לומר לא יהא אלא קול בעלמא וכבר יצא קול בעיר שהאשה הזאת היתה מקודשת אף על גב דהשתא אשתכח ריעותא מכל מקום הא איכא פלוגתא בגמרא אי מבטלינן קלא אי לא מבטלינן.
איברא דאיכא למשקל ולמיטרי טובא בהאי עניינא אך כעת לא אוכל להאריך אכן ריש מילין אומר דכיון דאיכא רבוותא טובא דסבירא להו דפסקינן כרב דסבר דמבטלינן קלא. גם הריב"ש שהוא מגדולי האחרונים פסק כך כמו שנראה מתשובת שאלת ק"ע וקקס"ו. גם מהרר"י ן' לב זלה"ה נטה והסכים להקל כיון דהוי מידי דאסורא דרבנן כמו שכתב במקומות הרבה מתשובותיו. ואין לפקפק ולומר דדלמא מאי דאמרי' דמבטלי' קלא היינו דוקא בהנהו תרי גווני דאתמרו בגמרא דבתרווייהו אין כאן עדים לפנינו מעידים שנתקדשה בפניהם אמנם כה"ג דיש עדים מעידים שנתקדשה והוחזקה למקודשת בפני אותם העדים אפשר שאין מבטלין הקול שהוחזק כ"כ בשביל שנמצא פיסול בעדים דלא היא אלא ודאי מאן דסבירא ליה דמבטלינן בכל גוונא מבטלינן שהרי כתב רבינו ירוחם וז"ל המקדש בפני ב' וא' מהם קרוב מתירין אותה לכתחלה בלא גט ולא חיישינן לקול שיצא מקודשת דמבטלינן קלא וק"ל כרב באיסורי כך כתב הרמ"ה בתשובה. הא קמן דמאן דסבירא ליה דמבטלינן קלא בכל גוונא מבטלינן. באופן שמכל הצדדין וצדי צדדין האשה הזאת מותרת להנשא ואין לחוש לקדושין הנז' להצריכה גט מחמתן. הנלענ"ד כתבתי וחתמתי שמי הצעיר שלמה הכהן.
@שו"ת מהרש"ך חלק א סימן כו
בפנינו בא הישיש ומעולה ה"ר שמואל ביבאש יצ"ו אחרי האיום והגזום והעיד ואמר שדיין האיזלה שקורין בוז באבא שאל ממנו יש ביניכם חכם גדול בן אחד הרגו אותו והשיב ה"ר שמואל הנז' לא היה בן חכם אלא בן סופר אחד שהיה בינינו הוא היה והשיב אליו הדיין הנז' אין אני אומר מזה כי זה הרגו אותו סביב החובל וכן אמרו לי הגוים ההורגים עצמם והודו לפי תומם שסופר אחד היה בספינה שקורין אותו כל אנשי האניה יאזיג"י וקודם שיהרגו אותו היה אומר להם אל תהרגו אותי קחו לכם כל ממון וכל מה שתרצו ושגרו אותי באי אחד ואל תהרגו אותי עד שהרגו אותו שם בסביבות החובל. אלו הדברים אמר הדיין הנז' שהודו הגוים עצמם לפי תומם בלי שום זכר אונס כלל. גם העיד כה"ר שבתי לעב יצ"ו הבא בספינה עצמה שכל הבאים בספינה יהודים וגוים היו קורין ליוסף אליאש הי"ן בשם יאזיג"י יען הוא היה סופר הספינה עצמה. גם העיד ברוך שמש מק"ק איטלייא י"א ואמר בתורת עדות ששאל מאת ההורגים עצמם מה נעשה מבתו שהיתה יפה עד מאד אם הרגו אותה והשיבו אליו מה תשאל כי כל הבאים בספינה הרגנו אותם ולא השארנו עד אחד. והיה זה ביום ראשון ששה ועשרים יום לחדש אב שנת השמ"ג ליצירה פה שאלוניקי והכל שריר ובריר וקים.
תשובה יראה דאיכא למידק טובא בשריותא דהך איתתא. כי הנה בעדות ברוך שמש מק"ק איטאלייא איני רואה מקום לסמוך בו להתיר זאת האשה מכבלי עגונה דאית ביה תיוהי חדא כיון שזה המאורע הרע דמי למלחמה גדולה כיון שנהרגו קרוב לששים נפשות דודאי דמי למלחמה דהא הרמב"ן ז"ל כשראה לפשוט לבעיין דעד אחד במלחמה פשט והוכיח מההיא עובדא דכרקום ביתר דלא בעינן קברתיו בעד אחד במלחמה וא"כ כיון דהך נדון הוי מלחמה ובמלחמה איכא למיחש דאמרי בדדמי ואף על גב דההורגים המעידים לפחות הוי מיעוט רבים שנים ובתרי ליכא למיחש בדדמי לא שנא כשרים ולא שנא פסולים איברא דלהרי"ף אפילו בתרי סהדי סבירא ליה שצריך שיאמרו קברנוהו כבר תמהו עליו כל הפוסקים ז"ל והיה נראה לומר דכיון שהם שנים המעידים ליכא למיחש בדדמי. מכל מקום כיון שעדות ר' ברוך הנז' לא הוזכר שהעידו הרוצחים על ה"ר יוסף ליאש ביחוד ופרטות רק שאמרו לו מה תשאלו כל הבאים בספינה הרגנו אותם ולא השארנו עד א' והנה ראינו שנצול יהודי א' ואפשר לומר דכי היכי דאתרחיש ניסא לההוא גברא אתרחיש ניסא נמי ליוסף ליאש וכדאיתא בגמרא פרק האשה שלום על ההיא ברייתא דעשנו עלינו בית עשנו עלינו מערה וכו' ויש מקום לחוש יותר בנ"ד על פי עדות ר' ברוך הנז' להך חששא דכי היכי דאתרחיש ניסא לההוא גברא אתרחיש ניסא ליוסף ליאש מההיא דעשנו עלינו בית וק"ל.
ותו איכא תיוהא אחריתי בזה העדות של ר' ברוך שהרוצחים לא אמרו מה שאמרו כי אם אחר השאלה ששאל מאתם מה נעשה מבתו וא"כ אין כאן מסיח לפי תומו איברא דאם אחר ששאל על בתו והיו משיבים לו עליה ואחר כך היו אומרים מהריגת יוסף ליאש היה מקום להקל כיון שה"ר ברוך הנז' לא שאל על ה"ר יוסף הנז' ושאלת בתו לא היה מזיק לעדות הריגת ה"ר יוסף ליאש אבל כיון שלא הזכירו ביחוד הריגת ר' יוסף הנז' נמצא שכל ספורם לא בא אלא לתשובת שאלת ר' ברוך ואין כאן מסיח לפי תומו וק"ל. באופן שזה העדות איני רואה מקום להתיר אשה זאת.
ועתה אבוא לעמוד על עדות ה"ר שמואל ביבאש ולדקדק אם אפשר שעדותו יספיק להתיר האשה הזאת ולכאורה יראה שיש לספק בו כמה ספיקות.
הא' כי יראה לכאורה כי מה שאמר אותו הדיין וספר בהריגת ה"ר יוסף הנז' איכא לספוקי אי הוי מסיח לפי תומו או לא כי יראה דלא חשיב מסיח לפי תומו כיון שלא באו דבריו אלא על מה שאמר לו רבי שמואל הנז' לא היה בן חכם אלא בן סופר אחד שהיה בינינו וכו' ומתוך כך השיב הדיין וספר כל המאורע [של] רבי יוסף הנזכר ואם כן יראה כמספר על שאלה ולא בדרך מסיח לפי תומו ומלתא דפשיטא היא דאי לא חשיב מסיח לפי תומו אף על פי שהדיין הנז' האריך וסיפר דברים הרבה המוכיחים דקושטא קאמר עם כל זה אין לסמוך על עדותו כיון דלא הוי מסיח לפי תומו וכמו שכתב הריב"ש ז"ל בתשובת שאלה סי' שע"ז וז"ל אבל כל ששאלוהו מתחלה לא מקרי מסיח לפי תומו אפילו שמספר כמה דברים שנראה כאומר אמת והוכיח זה מההיא עובדא דפונדקית.
ואין לומר כיון דלא ברירא הך מילתא דהוי כמו ששאלוהו. איברא דיש לספוקי ולצדודי דיש פנים לכאן ולכאן כמו שיראה ממרוצת הדברים שעברו בין ה"ר שמואל הנז' ובין הדיין וא"כ כיון דלא ברירא מילתא כולי האי נסמוך על עדות זה משום עגונא דאתתא ונכריח דהוי מסיח לפי תומו דנראה דאין לתלות להקל בספק זה משום עגונא דאתתא דאף על גב דחזינן כמה תקנות שתקנו חכמים וכמה קולות שהקלו וחשו לתקנת עגונות עכ"ז איתא בגמרא פרק יש בכור כי הקלו בה בסופה אבל בתחילתה לא ופירוש דמלתא דלא הקלו בעגונא דאתתא אלא בעדים עצמם אבל בגוף העדות עצמה אף על גב דאיכא עגונא דאתתא החמירו בה טובא.
ואף על פי שכתב הרמב"ם ז"ל [בתשובה] שאין מדקדקים בעדות אשה עגונה והמחמיר ודורש וחוקר בדברים אלו אין דעת חכמים נוחה הימנו (שעיקר) [שעוקר] תקנתם בעגונה הקלו יראה דלא כתב הרב הנז' דברים אלו דיש להקל בעגונא דאתתא אלא דוקא כל כי ההוא גוונא דההיא עובדא אשר כתב עליה שהיה בה מקום לפקפק שלא הזכירה אותה הגויה מעידה שם הנהרג וא"כ היה מקום לחוש ולהחמיר מתרי גווני חדא דבעלמא בעינן שיזכיר שם הנהרג וכאן לא הזכירו. ותו דכיון שלא הזכירה אותו בשמו היה צריך המעיד שיאמר קברתיו כמו שכתב הוא בחבורו ז"ל וסמך להתיר מהטעמים שכתב מהר"י קארו ז"ל ומשום הכי כתב הרב דאין מדקדקין באשה עגונה כל שיש מקום לתלות ולסמוך כי האי גוונא. אבל לעולם סבירא ליה לרב הנז' שמדקדקין בגופה של עדות ואין סומכין לתקנת עגונות אלא אדרבא יש לחוש באסור ערוה. וכמו שכתב בפרק ז' מהלכות נחלות מי שטבע במים שאין להם סוף ובאו עדים שטבע בפניהם אף על פי שאין משיאים את אשתו היורשים נוחלים וכו' עד שאני אומר שלא החמירו דברים אלו אלא מפני אסור כרת. א"כ על כרחין אנו צריכין לחלק בדברי הרב כמו שחלקנו כי היכי דלא תקשי מדידיה אדידיה.
גם הרא"ש ז"ל שכתב בתשובת שאלת מכלוף בן מלול וז"ל הרי אתה רואה כמה קולות הקלו חכמים משום תקנת עגונות וגם סמכו על זה מתוך חומר שהחמרת עליה בסופה לכן ראוי לכל מורה לחזר על כל צדדין להתיר. ודאי דלא היתה כונת הרא"ש ז"ל בזה לסמוך מזה הטעם ולהקל בגופה של עדות יהיה אשר יהיה דודאי לא נעלם ממאורו של עולם מעין המתגבר אשר באורו נראה אור תלמוד ערוך דבפ' יש בכור דמסיק תלמודא דאקילו בה בסופה אבל בתחילתה לא אלא ודאי שמה שכתב הרב שראוי לכל מורה לחזר על כל צדדין להתיר היינו דוקא כי האי גוונא דשקיל וטרי בההיא עובדא דפלוגתא דאביי ורבא אי חיישינן לתרי יצחק כתב דברי הרי"ף ז"ל דבעגונא דאתתא לא חיישינן משום תקנת עגונות אבל בגט חיישינן שאפשר לבעל לכתוב גט אחר. והך ספיקא דמספקינן בנדון דידן אם מרוצת הדברים שעברו בין ר' שמואל והדיין הנז' הוי כשואל ה"ר שמואל ומשיב הדיין הוי ספיקא בגופו של עדות וא"כ יראה דאין להקל.
ובר מן דין יש לחוש דכיון דשריותא דגוי מסיח לפי תומו הוי חידוש הבו דלא לוסיף עלה אלא אם כן יהיה העדות שמעיד הגוי שלפנינו מסיח לפי תומו בבירור בלי ספק רצו' שלא קדמה לו שאלה אף על גב דבגוי המעיד מפי גוי אחר תלינן להקל דהגוי הראשון סיפר מה שסיפר במל"ת =במסיח לפי תומו= וכבר נתפשט המנהג להתיר דלא כהריב"ש מ"מ בעד המעיד לפנינו אין להקל אם יהיה אי זה פקפוק דלא הוי מסיח לפי תומו.
ואומר דיראה לעניות דעתי דאין לספק בזה ולחוש כי דברי הדיין בעדות הריגת ה"ר יוסף הנז' דלא הוי מסיח לפי תומו כי דברי ר' שמואל שקדמוהו הוו שאלה שכיון שמתחלה שאל ממנו הדיין יש ביניכם חכם גדול בן אחד שלו נהרג והשיב על זה ר' שמואל לא היה בן חכם אלא בן סופר אחד שהיה בינינו הוא היה ומרוצת דברים אלו מורים שכוונת ר' שמואל היה לומר כי לא היה בן חכם אותו שנהרג אלא בן סופר אחד כדבר ידוע אצלו ממקום אחר ותשובת הדיין אליו שגם הוא היה יודע מהריגת בן הסופר הנז' אבל אמר שמה שאמר בתחלה על בן החכם היה אומר ולפי תומו ספר מאורע הריגת פרטי המקרים שארעו בהריגתו ולפי דעת הדיין כפי הנראה לא חדש דבר בהודעת הריגת רבי יוסף הנז' רק פרטי המקרים שארעו בהריגתו כי מציאות ההריגה הבין מדברי רבי שמואל והיה מקום בדבריו להבין כך מהם שכבר היה ידוע אצלו ממקום אחר באופן שאין מקום לחוש שדברי ר' שמואל היו שאלה ועדות הדיין בא על שאלת רבי שמואל באופן שעדות הדיין הוא עדות מל"ת גמור ע"כ.
תו איכא לספוקי ספיקא אחריתי בשריותא דהך אתתא דיראה דהלכה רווחת דבעינן שיזכיר שמו ושם אביו או שמו ושם עירו ובנ"ד אפילו שמו לא הזכיר אלא אמר שסופר אחד שהיה בא בספינה שהיו קורין אותו יאזיג"י נהרג.
ויראה דאין לגמגם ולפקפק בזה דכיון דטעמא דבעינן שיזכיר שמו ושם אביו היינו כדי להסתלק מספק שמא על אחר הוא מעיד א"כ כל שנתברר בבירור שעל אותו הנהרג שאנו רוצים לידע ממנו הוא מספר סגי בהכי אפילו לא הזכיר שמו כנ"ד שהעידו שסופר הספינה נהרג והעד ישראל מעיד שזה הסופר הוא יוסף ליאש שהוא היה נקרא בשם סופר באותה הספינה כמו שבא בשאלה סגי בהכי.
והנה הרמב"ם ז"ל שכתב בחבורו דבעינן שיזכיר שמו ושם אביו או שמו ושם עירו מכל מקום כתב באותה תשובה שכתבנו למעלה על ראובן שהיה נושא ונותן בחוץ ויצא לישא וליתן בכפרים של עכו ונתעלם באותם הדרכים ועברו יהודים מבני עכו דרך שם ואמרה להם גויה א' אל תזוזו מכאן שמא יארע לכם מה שאירע ליהודי א' ואף על פי שלא הזכירה אותו בשמו סמך הרב ז"ל להתיר אותה אשה על מה שאמרה אותה הגויה שאותו יהודי שהרגו והיה עושה מלאכתה כשהיה בעכו ונודע להם שאותו היהודי היה עושה מלאכתה יראה מזה דכל שאנו יודעים בבירור שמעיד על הנהרג שאנו רוצים לידע ומוכיח מתוך הסימנים שעליו הוא אומר סגי בהכי אף על פי שלא הזכיר שמו.
גם כתוב בהגהות מרדכי בסוף יבמות מעשה בגוי שאמר בשעה שדנוהו למיתה מעולם לא פשעתי כי אם פעם א' הרגתי יהודי בין ניקולא לאודניק שהיה מוליך עשרה ליטרין ששלחה מרת יהודית לאחיה בניקולא והתירו אשתו משום מל"ת על ידי ששאלו לה אם שלחה המעות ולא הזכיר שם היהודי. ונ"ד עדיף טפי להקל מההיא עובדא באופן שנסתלק גם זה הספק ואין לחוש לו.
תו איכא לספוקי דודאי זה המאורע אשר אירע בזאת הספינה חשיב מלחמה גדולה כמו שכתבתי למעלה ובמלחמה איכא למיחש דלמא אמרו בדדמי דאמרי כל הני אקטול והוא פליט ואע"ג דלא חזו ליה מסהדי דנהרג בדדמי אי נמי דחזו דמחו ליה בגירא ורומחא ומשום הכי מסהדי ואפשר דעבדי ליה סמתירי וחיי ואיכא למידק אי איכא למיחש דלמא איכא בדדמי בזה העדות כיון שלא הוזכר קברתיו ויש לחוש להחמיר שלא להתיר בזה העדות כמו שכתבתי למעלה שאין לחוש לעדות ר' ברוך.
ואומר לסלק ספק זה מזה העדות שצריך לחזר בקצרה על כל החלוקים דשייכי לדין זה כדי לסלק כל הפקפוקים שאפשר לפקפק הקרובים והרחוקים. הנה הרמב"ם ז"ל ס"ל דבכל עד גוי אפילו שיהיה מסיח לפי תומו צריך שיאמר קברתיו אפילו שלא במלחמה וכתב עליו הרשב"א יראה שסובר רבנו שהוא מצריך בכל גוי שהוא מסיח לפי תומו שיאמר קברתיו והקשה עליו מה שהקשה כמו שכתב הרב המגיד והרב המגיד הליץ עליו שאף הוא סבור שאין צריך בגוי המל"ת שיאמר וקברתיו אבל בכאן הצריך לומר קברתיו לפי שאין הגוי מזכיר שם היהודי. ובעד א' במלחמה אפילו בישראל המעיד איכא פלוגתא דרבוותא אי בעינן קברתיו או לא. והנה הרי"ף והרמב"ם סבירא להו דבעינן שיאמר קברתיו ואפילו שיזכירשמו והרי"ף הפריז על המדה דסבירא ליה כמו שכתבתי למעלה דאפילו בתרי סהדי בעינן שיאמרו קברנוהו ורבוותא אחריני טובא ס"ל דאפילו בעד א' לא בעינן שיאמר קברתיו דליכא למיחש דאמר בדדמי דבאשה דוקא הוא דאיכא למיחש. וכדי לבאר שיטות אלו ע"פ סוגיית ההלכה יארך הספור ואין כאן מקומו. מכל מקום יר' דבנדון דידן שהמספרים ומעידים על הריגת יוסף ליאש ביחוד היו רבים ליכא למיחש דאמרי דדמי ולא שאני לן בין כשרים בין פסולים ואין לחוש לסברת הרי"ף דכתב דאפילו בתרי סהדי בעינן שיאמרו קברנוהו שכבר כתבתי למעלה שכבר תמהו עליו כל המפרשים.
ועוד יראה דאפילו אם נרצה לחוש לסברת הרי"ף יש להקל בנ"ד שכיון שההורגים עצמם הם שהעידו על ההריגה ואמרו מקום הריגתו שהיה סביב החובל וספרו כל הדברים שעברו עמו שאמר להם אל תהרגו אותי קחו כל ממון וכל מה שתרצו ואל תהרגו אותי ואמרו שלא רצו לשמוע אל דבריו אלא שהרגוהו שם סביבות החובל ספור דברים אלו מורה שהרגוהו לגמרי ולא זזו ממנו עד שראו שמת או שראוהו מוכה מהכאות שאי אפשר לחיות מהן אפילו על ידי סמתירי והיו הכאות ראוות /ראויות/ להעיד עליהם לישא את אשתו, באופן שגם אין לחוש בזה הספק, באופן שנסתלקו ג' ספקות שהיה אפשר לספק בזה העדות בשריותא דהך אתתא.
ועתה אומר שאין לפקפק בזה העדות ולומר שכיון שאלו ההורגים נתפסו ביד השופט על אותה הריגה שעשו בספינה א"כ כל מה שאמרו וספרו יש לתלות בדבר שראוי להחמיר ושלא לחוש לעדותם מכמה אנפי. חדא דאפשר או קרוב לודאי שהשופט שאל מהם שיאמרו ושיגידו הנהרגים. וכיון שקדמה שאלה לדבריהם אין כאן עדות. גם אפשר לומר דדל מהכא חשש שאלת השופט. אכתי איכא למיחש שמה שספרו והגידו על הריגת הנהרגים הנז' היה להנצל מנגישות ומהכאות ובחרו מות מחיים. ויראה דכל היכא דמתכוין לאיזה דבר לא הוי מל"ת דהיינו כמו למירמא אימתא דההיא דקטול אספסתא או כההיא דשמע מקומנטריסין של גוים איש פלוני מת איש פלוני נהרג דקיימא לן אל ישיאו את אשתו וטעמא הוי משום דשייכי בה ומשום הכי עבדי לאחזוקי שקרייהו. וא"כ בנ"ד היה מקום לומר שהיה לחוש בעדות ההורגים שהעידו לפני הדיין הנז' כל אלו החששות והיה אפשר לדמות הך מילתא למה שכתב מורנו הרב הגדול מוהרר"י ן' לב זלה"ה בספרו הראשון על מעשה שהיה כך היה ראובן נהרג ובא השלטון שופט העיר ותפס את קצת אנשי בליעל באומרו כי הם הרגו לאותו ראובן וקודם שעשו להם נגישות וטורמינטוש בא אחד מהם והודה כי האמת שהוא הרג לאותו היהודי וכתב שאף על פי שהרב הגדול מהר"י קולון כתב להקל בעובדא כיוצא דההוא נדון והעתיק לשונו וכתב עליו הרב הנז' ז"ל דאין להקל דאית לן למימר דאותו האיש נתפחד מהנגישות והטורמינטוש ומשום הכי בחר במות מחיים ותבחר מחנק נפשו וכיון דאיכא למימר דלמא קושטא קאמר או דלמא דמשקר והואיל ואיכא למימר הכי ואיכא למימר הכי הוה ליה ספיקא דאורייתא וספיקא דאורייתא לחומרא ועוד האריך בטעם לשבח להחמיר בההוא עובדא.
מכל מקום יראה (דאיכא) [דליכא] למיחש בנ"ד לחדא מכל הני חששות. דהנה לחשש דאחר שאלת הדיין אמרו מה שאמרו וכיון שכן אין כאן מסיח לפי תומו אין לחוש דבשלמא אם היה שואל מהם הדיין על יוסף ליאש והיה משיב כן אני הרגתיו ודאי דבכי האי גוונא אין לחוש לזה העדות כלל להתיר עליו והיינו כאותו מעשה שכתב עליו מוהרר"י ן' לב ששאלוהו על ראובן הנהרג אבל כיון שלא שאל מהם ביחוד על שום א' מהנהרגים אלא דרך כלל יראה לעניות דעתי דבכי האי גוונא לא חשיב שאלה לאפוקי מתורת מל"ת ולומר דלמא שקרא קאמר. גם אין לחוש שמא מחמת הנגישות אמרו מה שאמרו כההיא עובדא דמוהרר"י ן' לב זלה"ה דכאן בנדון דידן לא היה צורך לנגישות והכאות שכבר נתפשו על דבר ברור שהרגו כמה נפשות והיו חייבים מיתה ומה ששאלו מהם אם שאלו לא היה בו צורך כדי לחייבם מיתה באופן שלא נתכוונו אלא לספר האמת. וכל מה שאני כותב הוא אפילו אם ת"ל ששאל הדיין מהם איזה דבר וכל שכן כי כפי מה שבא בשאלה יראה מעדות הדיין שהודו הגויים עצמם לפי תומם א"כ לא מיבעיא לסברת בעל ת"ה דסבירא ליה דהיכא דהגוי האחרון לא ביאר דבריו אם הגוי הראשון ספר דבריו מעצמו או על ידי שאלה לא תלינן להחמיר ולומר ע"י שאלה ספר אלא אפילו לדברי הר"ן דסבירא ליה שצריך שיגיד הגוי השני שגם הגוי הראשון היה מל"ת יש להקל בנדון דידן כיון שהדיין העיד על ההורגים שהודו לפי תומם.
סוף דבר רואה אני את עדות ה"ר שמואל ביבאש כדאי ומספיק להתיר האשה הזאת דודאי מה ששמע הוא מהדיין ליכא למיחש ולספוקי דלא הוי מסיח לפי תומו מחמת אותם הדברים שהשיב הוא לדיין קודם שספר מאורע ה"ר יוסף ליאש דודאי אותם דברים לא הוו שאלה כלל ועיקר כמו שכתבתי באופן דליכא לספוקי בהו כלל.
גם ליכא למיחש בעדות הדיין שספר אותם הדברים ששמע מההורגים דאפשר וקרוב לודאי (שמא) [שמה] שאמרו ההורגים היה דרך שאלה ששאל מהם השופט והגידו מה שהגידו דאפילו אם תמצא לומר שקדמה שאלה לספורם מ"מ כיון שלא שאלו מהם ביחוד על ר' יוסף ליאש אינו מעלה ומוריד ואין חשש כלל בזה. ואפשר ללמוד הך מלתא ממה שכתב הריב"ש בתשובת שאלה שע"ז באותה עובדא וז"ל אלא נראה שכל זמן שלא שאלו אותו בפירוש מתחלה מה אתה יודע מפלוני אין זה מתכוין להעיד ואם שמע הגוי שהיו מספרים בפלוני וספר גם הוא בתוכם זה מסיח לפי תומו נקרא. אף אנו נאמר בענין זה שכיון שלא שאלו ביחוד ובפרטות על הריגת ר' יוסף ליאש אין כאן שאלה מזקת. וגדולה מזאת כתב הרב בעל ת"ה וז"ל דאפי' לפי' הירושלמי דמייתי המרדכי התם דרשב"ל אית ליה כששואלין אותו והוא משיב לא חשיב מסיח לפי תומו ואם כן נ"ד דלמא על ידי שאלה ספר הגוי הראשון מ"מ נראה דהיינו כששואלין אותו ישראלים תו לא חשיב מל"ת משום דמרגיש שיש להם נפקותא בדבר ומשקר אבל אם שואל אותו גוי שלא בפני ישראל והוא משיב חשיב שפיר מסיח לפי תומו. אם כן נראה מדברי הרב הנז' ז"ל דאפילו אם תמצא לומר ששאל הגוי הראשון ביחוד ופרטות על נהרג א' לגוי אחר חברו והשיב על דבריו אין כאן הפסד כלל ויש להתיר ע"פ אותו עדות. ואיברא דהך מלתא הוי קולא יתירתא ואפשר דהרב הנז' לא סמך עליה כמו שיראה לכאורה מדבריו. וגם בנדון דידן אין אנו צריכים לזאת הקולא כמו שכתבתי. באופן דאין לספק כלל בעדות ההורגים להוציאם מחזקת מל"ת מכל הטענות הכתובות. גם כבר נסתלק ספק שלא הזכירו את שמו. גם נסתלק הספק שהיה אפשר לספק יען דנ"ד הוי מלחמה. באופן שנתבררו ונתלבנו הדברים לסלק ולהדיח ולהפיץ כל הפסקות שהיה אפשר לספק בעדויות הללו. באופן שנראה לעניות דעתי שאשה זאת מותרת לינשא. ומכל מקום כי היכי דנמטיין שיבא מכשורא אומר שאיני סומך על דעתי להתיר האשה הזאת אם לא יסכימו שנים או שלשה חכמים בעלי הוראה.
@שו"ת מהרש"ך חלק א סימן כז
ראובן שיש בידו זכרון עדות וזה נוסחו זכרון עדות שבפנינו עדים חותמי מטה הודה ואמר שמעון שהוא פרע על ידו שלשה אלפים וחמש מאות לבנים שהעליל התוגר פלו' על ראובן ונתפרע שנית ממנו הסך הנז' מכח טיזקיירי אחד שהחזיר ונתן שמעון לתוגר הנז' ואנחנו השבנו ואמרנו לו למה נתתה הטיזקיירי לתוגר והשיב ואמר להנאתו ולטובתו נתתיו אז אמרנו מה הנאה וטובה עשית לעני זה כי לסבת אותו הטיזקיירי העליל עליו התוגר מה שהעליל וחזר ונתפרע ממנו המעות שהוכרח למשכן כל אשר בביתו וליטול המעות ברבית לבלתי הכנס בבית האסורים והשיב כי בטעות נעשה הדבר אמנם כוונתו היתה להועיל לראובן כשנתן הטיזקיירי לתוגר הנזכר ולהיות לעדות ולראיה ביד ראובן הנז' כתבנו כל מה שעבר בפנינו וחתמנו שמותנו פה ביום פלוני וכו' והכל קיים עד כאן לשונו. והנה ראובן טוען ואומר כן ששמעון חייב לפרוע לו ההיזק אשר גרם לו אחרי אשר הודה שהמעות נתפרעו על ידו לתוגר והוא נתן לתוגר הטיזקיירי אשר הי' בידו ואם ישען על משענת קנה רצוץ ואמר יאמר אף אמנם שגיתי שכונתי היתה להטיב לראובן אתו תלין משוגתו ורשתו אשר טמן תלכדו. ילמדנו מורה צדק לעדתו הדין עם מי ושכרו הרבה מאד לנחתנו איזה דרך ישכון אור התורה. עוד טוען ראובן שבא אליו שמעון קודם דברו הדברים הנזכרים לעיל ואמר נתתי הטיזקיירי לתוגר וראובן אמר לו למה הרעות לי לתת הטיזקיירי לתוגר ושמעון השיב אמריו לו ואמר תעיתי כשה אובד בקש שלשה פאטאקאש ואתן שנים לתוגר פלוני אשר בידו הטיזקיירי ופאטאקה אחת לסופר שלו ובזה אתקן את אשר העויתי ונתתים לו ולא שוה לי.
תשובה אין ספק ששמעון המחזיר הטיזקיירי לתוגר אשר מחמת חזרתו הוכרח ראובן לפרוע הסך הנזכר לא טוב עשה בעמיו וחייב בדיני שמים. ואף על פי שטוען לטובת ראובן נתכוונתי. דלא עדיף מכופף קמתו של חברו בפני הדליקה דחייב בדיני שמים אפילו למאן דאמר טמון אתמר ואפשר לומר דלטובת חברו נתכוון שלא ישרף מהרה ואפילו הכי כייל לה רבי יהושע בהדי הנהו מילי דהעושה אותם חייב בדיני שמים. וטעמא דכיון דדבר זה מסור ללב אם נתכוון לטובת חבירו או נתכוון להזיקו דהיינו לפטור את המבעיר דפטור על טמון באש ולהפסיד את הניזק ולכן חייב בידי שמים אם כיון להזיק ואם כיון להטיב אין עליו עון אשר חטא. כ"ש בנדון דידן דהדבר מוכח וברור דאין לתלות חזרת הטיזקיירי לתוגר לשום כונה טובה ואף על פי שהוא אומר לטובה נתכוונתי בדבר מפורסם כזה הנעשה ברשע ומעל פשיטא ופשיטא דחייב בדיני שמים.
אמנם מה שיש לדקדק אם חייב בדיני אדם לשלם לראובן כל מה שהוזק בגרמת חזרת הטיזקיירי או לא.
ואומר דהך מלתא תליא במאי דק"ל גרמא בניזקין פטור וק"ל כמאן דדאין דינא דגרמי וא"כ איכא למידק הך נדון דידן אי לא הוי אלא גרמא ופטור או שייך לדינא דגרמי. והנה בחילוק דין גרמא בניזקין לדינא דגרמי האריכו קדמונינו ז"ל לברר ולחלק וביארו אי זה דבר שייך לגרמא ואי זה דבר שייך לדינא דגרמי. וכד מעיינינן במלתא נידוק ונידון דנדון דידן שייך לדינא דגרמי דהא טעם החילוק הוא דדינא דגרמי דחייב הוא עצמו עושה ההיזק לממון חבירו וברי היזקא. ועוד חילוק אחר דההיזק נעשה מיד ומשום הכי שורף שטרותיו של חבירו או המוחל חייב. ואם כן בנדון דידן שמעון שהחזיר הטיזקיירי לתוגר הוא עשה ההיזק לממון חבירו ראובן וברי הזיקו שנתן חבירו לתוך המכמר דהא אקשיה רחמנא לתוא מכמר דודאי אין מרחמין עליו ואין לך מעשה גדול מזה באופן דמלתא דפשיטא היא שחייב שמעון לשלם לראובן כל מה שהוזק מחמתו כיון דק"ל כמאן דדאין דינא דגרמי ונדון זה שייך לדינא דגרמי וכמו שהוכחתי.
ואם יפקפק אדם לומר שהרי כתב הרשב"א בתשובת שאלה והביאה מוהררי"ק נר"ו בח"מ סימן שפ"ו וז"ל כתב הרשב"א בתשובה רואה אני לפטור את שמעון אם עבר והחזיר השטר לגוי לפי שאין כאן דינא דגרמי שאין ראובן מתחייב בחזרת השטר לגוי וכל שאינו ניזוק מיד אינו קרוי דינא דגרמי אלא גרמא בנזקים ולא עוד אלא אפילו היה ביד שמעון שטר פרוע ממש של ראובן ונתנו שמעון למלוה נ"ל שהוא פטור מטעם שאמרתי ע"כ.
והנה כפי הנראה מתשובה זאת יש לפטור לשמעון ממה שהזיק בחזרת הטיזקיירי לתוגר. לזה אשיב ואומר ולא מסתפינא דתשובה זאת לאו הרשב"א חתים עלה דאיך יעלה על הדעת לפטור למחזיר השטר לגוי מטעם שאין ראובן מתחייב מיד בחזרת השטר דמאי שנא משורף שטרותיו של חבירו דק"ל דמאן דדאין דינא דגרמי מגבי ביה דמי שטרא מעליא דאם איתא דלא חשיב ניזוק מיד כשהחזיר השטר אלא אחר כך כשגבה הגוי אם כן בשורף נמי לא הוי ההיזק מיד אלא אחר כך כשלא רצה לפרוע הלוה. אלא ודאי כיון שנשרף השטר הפסיד הממון בידים וחשיב מזיק מיד. הכא נמי כיון שהחזיר השטר חשיב מזיק מיד. וכ"ש הוא משורף שטרותיו של חברו דהשתא ומה התם שהלוה הוא ישראל ואפשר שאעפ"י ששרף זה השטר אפילו הכי יפרע לו הלוה כל שכן כשהחזיר שטר פרוע לגוי דאינו מרחם על ממונו של ישראל ויחזור לגבות ממנו.
ואם עדיין יפקפק המפקפק ויר' לתלות עצמו בדברי הרשב"א שכתבתי אומר דאיכא לפלוגי טובא מנדון דידן לההיא דהרשב"א דהכא בנדון דידן כיון שחזר שמעון עצמו ליטול מעות ראובן וליתנם לגוי ונשא ונתן ביד כל אפין שוין שחייב שמעון לפרוע לראובן כל מה שהזיקו ואם לא ירצה לינצל מחיובו בידי אדם יתחייב בידי שמים בעולם הזה והעולם הבא וענשו גדול. נאם הצעיר שלמה הכהן.
@שו"ת מהרש"ך חלק א סימן כח
לאה שנתקדשה לראובן ומאנה בו ועמדה ונתקדשה לשמעון כת אחת מעידים שהיתה קטנה בשעת קדושי ראובן וכת אחת מעידים שהיתה גדולה ובוגרת בשעת קדושי ראובן יורנו המורה לצדקה אם קדושי שמעון תופסים בה מטעם דכשנתקדשה לראובן היתה גדולה וזה לפי עדות הכת הא' משתי הכתות הנז'. ואת"ל שתופשים בה קדושי שמעון יורנו המורה לצדקה אם היא אסורה לראובן ולשמעון מטעם שיש כתות מכחישות זו את זו או נאמר מגרש ראובן ונושא שמעון. ואת"ל מגרש ראשון ונושא שני אם כופין לראשון לגרש בשוטים או אם ירצה לגרש מגרש. ואת"ל שכופין אם אותה הכפיה תהיה כדעת ר"ת ז"ל יורנו מורנו הדין דין אמת.
תשובה קודם שאגיד לשואל דעתי וסברתי ראיתי לדקדק בההיא שמעתתא דפרק מצות חליצה ובמאי דכתב עלה הר"ן ז"ל בתשובותיו והכי אמרינן התם אמר רבא אמר רב סחורה אמר רב הונא חולצין אעפ"י שאין מכירין ממאנין אעפ"י שאין מכירין דחיישינן לב"ד טועין ורבא דידיה אמר אין חולצין אלא אם כן מכירין ואין ממאנין אלא אם כן מכירין לפיכך כותבין גט חליצה וכותבין גט מיאונין אעפ"י שאין מכירין ולא חיישינן לב"ד טועין. וכתב הר"ן ז"ל על זה ואם תקשה דהכא אמרינן בדרבא אין חוששין לב"ד טועין ובפ' יש נוחלין ילפינן מהא דרבא חוששין לב"ד טועין לא תיקשי לך דהכא קאי אלפיכך סומכין כלו' שאין ב"ד חולצין וממאנין עד שיכירו לפי' אף העדים יכולים לסמוך על זה מן הסתם לכתוב אעפ"י שלא נתברר להם אם נגמר העדות לדיינים אם לא לפי שאין חוששין לב"ד טועין והתם קאי אאין חולצין אלא א"כ מכירין אלמא חוששין לב"ד טועין כלומר מפני מה אסר רבא לחלוץ עד שיכירו ופליג אדרב הונא דשרי משום דקסבר רבא דבי דינא בתר בי דינא לא דייקי ואם ב"ד ראשון נזקקים להם אף על פי שלא הכירו יבואו ב"ד האחרון לטעות אחר ראשונים ולומר דלא חלצו אלא אם כן הכירו ויסמכו עליהם ויתירוה ע"כ. ובלי ספק דכונת הר"ן ז"ל במה שכתב דהתם בפרק יש נוחלין מאי דדייק ממילתיה דרבא דחיישינן לב"ד טועין היינו מרישא דמילתיה דקאמר ואין חולצין ואין ממאנין אלא אם כן מכירין אף על פי שלא פי' כונתו יפה סמך על מה שכתב רשב"ם ז"ל ופי' דמאי דדייק תלמודא מדקאמר רבא אין חולצין ואין ממאנין אלא אם כן מכירין דטעמא משום דחיישינן לב"ד טועים היינו משום שאם תבא להנשא לב"ד אחר ע"י חליצת ב"ד הראשון שחלצו לה בלא היכר יתירוה הב"ד ב' לפי שיהיו טועין לומר לא חלצו ולא מיאנו לה ב"ד ראשון אלא אם כן הכירו ולא ידעו הלכה זו שחולצין וממאנין אף על פי שאין מכירין לפי' תקנו שלא יהיו חולצין וממאנין אלא אם כן מכירים עד כאן.
ואיברא דבהך שמעתא דבפ' מצות חליצה איכא חלוק גרסאות ופירושים אך אמנם לא באתי לכתוב אלא מה שכתב הר"ן ז"ל כפי הגרסא הנז' לפי שיראה לעד דאיכא למידק ולעיוני טובא בדבריו ז"ל וזה דאם איתא דמרישא דמילתא דרבא משמע דחיישי' לב"ד טועים ומסיפא דמילתיה משמע דלא חיישינן לב"ד טועין כמו יראה מדברי הרב הנז' ז"ל אדקמתמה תלמודא בפרק יש נוחלין אההיא דרב דימי מנהרדעא דקאמר גבי הא דתניא שכיב מרע דאמר מנה יש לי אצל פלוני שכותבין אף על פי שאין מכירין ולא חיישינן לב"ד טועין וקאמר מאי שנא מהך דרבא דסבירא ליה דחיישינן לב"ד טועין תיקשי ליה דרבא מיניה וביה דמרישא דמילתיה דקאמר אין חולצין ואין ממאנין אלא אם כן מכירין משמע דחיישינן לב"ד טועין ומסיפא דמילתיה דקאמר לפי' כותבין אף על פי שאין מכירין משמע דסבירא ליה דלא חיישינן לב"ד טועין.
ותו איכא למידק לפום האי פירושא דמשמע מיניה דמאי דקאמר רבא אין חולצין ואין ממאנין אלא אם כן מכירין לא הוי מדינא דמדינא סבירא ליה כרב הונא דסבר דחולצין וממאנין אף על פי שאין מכירין וטעמא דפליג עליה דרב הונא דקאמר דאין חולצין ואין ממאנין אלא אם כן מכירין היינו משום חששא דב"ד שתבא האשה להנשא בפניהם טועים וכדכתיבנא אם כן היכי מסיים מילתיה וקאמר לפי' וכו' וטעמא דלא חיישינן לב"ד טועים שחלצו ושמאנו אף על פי שאין מכירים דמשמע דקושטא דדינא הוא דאין חולצין וממאנין אלא אם כן מכירין.
ותו איכא לאתמוהי דאדמקשי ליה לרב דימי וקמתמה מרישא דמילתיה דרבא דמשמע דחיישינן לב"ד טועין אמאי לא ניחא ליה ולסייעיה מסיפא דמילתיה דמשמע דלא חיישינן לב"ד טועין.
ותו איכא למידק ולעיוני במאי דמשני תלמודא וקאמר התם משום דבי דינא בתר בי דינא לא דייקי וכו' דאכתי תקשי דכיון דטעמא דמאי דקאמר רבא אין חולצין ואין ממאנין אלא אם כן מכירין אף על גב דמדינא ממאנים וחולצים אף על פי שאין מכירים היינו משום חשש אי זה בית דין טועים שיטעו בדין ויסברו דאין ממאנים אלא אם כן מכירין ומשום הכי יסמכו על הבית דין הראשון שמיאנה בפניהם ויאמרו מסתמא לא מיאנה או חלצה בפניהם אלא אם כן הכירו וקמו במילתא ודקו בה שפיר דאלו הוו ידעי קושטא דדינא דחולצים וממאנים אף על פי שאין מכירים ולא הוה חיישינן משום בית דין שיטעה הוה אמרינן דחולצים וממאנים אף על פי שאין מכירין אלמא סבירא ליה לרבא דחיישינן לבית דין טועים ומההיא דרב דימי משמע דלא חיישינן לבית דין טועין.
ומה שיראה לומר בדוחק בתירוצא בקצת מהנך תמיהי וקושיי הוא דמאי דקא מתמה תלמודא וקאמר ומאי שנא מדרבא היינו משום דרב דימי מנהרדעא פסק גבי ההיא דשכיב מרע דאמר מנה יש לי אצל פלו' דהלכתא כמאן דאמר כותבין אעפ"י שאין מכירין וטעמא משום דסמכינן אב"ד שיבואו לגבות החוב בפניהם שלא יגבוהו ולא יגמרו הענין עד שיבדקוהו ויחקרוהו היטב ומשום הכי מתמה וקאמר מאי שנא מדרבא דגבי חליצה ומיאון קאמר דהב"ד שחולצת וממאנת בפניהם אין חולצין וממאנין אלא א"כ מכירין דאמאי צריך שיכירו יהיו חולצין וממאנין אעפ"י שאין מכירים ויסמכו על הבית דין האחר שתבא האשה להנשא בפניהם שיבדקו ויחקרו דהיינו כההיא דשכיב מרע ומשני דהתם גבי חליצה ומיאונים דהוי מלתא דמתעביד באפי בי דינא אין ראוי שהב"ד הראשון שהאשה חולצת וממאנת בפניהם יסמכו על הב"ד האחרון שיבדקו ויחקרו על מה שכבר נעשה לפניהם דהוי זילותא טובא דבית דין קמא דליתו בית דין דבתרייהו ויחקרו ויבדקו על מה שכבר עשו ומשום הכי בעינן שהבית דין הראשון יעשו הענין כתקנו והלכתו באופן שלא יצטרך שום בית דין דבתרייהו לבדוק ולחקור עוד כלל והיינו דקאמר התם משום דבי דינא בתר בי דינא לא דייקי אמנם בההיא דצואת שכיב מרע דהוי מלתא דמתעביד באנפי סהדי אמרינן דכותבין אעפ"י שאין מכירים משום דסמכינן אבי דינא שיבואו לפניהם לגבות החוב שיבדקו ויחקרו על מה שכתבו העדים דליכא זילותא אי דייקי בי דינא בתר עדים. זהו מה שנראה לי לתרץ מאי דאקשינן דאמאי קמתמה תלמודא אדרב דימי מרישא דמלתיה דרבא כיון דאדרבא איכא לסיועי מסיפא דמלתא ומתרצה נמי מאי דאקשינן דמאי קא משני תלמודא וכו' אבל בהנך תרי קושיי ותמיהי שכתבתי דאיכא לאתמוהי אדרבא מיניה וביה צריך לעמוד עליהם וכעת אין לי שעת הכושר לדקדק ולעיין בתירוצם לכשאפנה אשתדל לעיין מה שישיג קוצר שכלי. מכל מקום מסקנא דהלכתא דמסיק תלמודא בהך מלתא דרבא דקושטא דדינא הוא דאין ממאנין ואין חולצין אלא א"כ מכירין ולא חיישינן לב"ד טועין וכל שחלצה או מיאנה האשה בפניהם אמרינן דבודאי לא חלצו ולא מאנו אלא א"כ הכירו.
ועתה אבא לבאר משפט שאלתנו ואומר שלא נתבאר מתוך השאלה אם מיאון לאה הנז' הוא מיאון בפני ב"ד כמשפט הבנות הקטנות הממאנות שאומרות בפני בית דין לא צבינא ביה ולא רעינא ביה וכותבין לה גט מיאון כהלכתו או אם המיאון שמאנה בראובן הוא במה שעמדה ונתקדשה לשמעון דסגי בהכי דהא אפסיקא הלכתא כר' יהודה בן בתירא דקאמר קדושיה הן הם מיאוניה ואפשר שיהיה אי זה נפקותא בדבר כמו שאבאר בג"ה. והנה בין כך ובין כך מחמת שתי כתות העדים המכחישות זו את זו נפל ספק על לאה אם היא מקודשת לראובן או לשמעון באופן שיש לשניהם תפיסה ואחיזה עליה שוה בשוה ואין לא' מהם שום יתרון ועדיפות על חברו וא"כ יש לנו לדעת להיכן הדין נוטה במאורע כזה. וכפי הנראה מתוך השאלה שמה שנסתפק השואל הוא אם היא אסורה לשניהם או נאמר שיגרש ראשון ונושא שני. והנה בצד הראשון שנסתפק אם אין ללאה מראובן ושמעון כי אם קדושין לבד ולא בא שום אחד מהם עליה אחר קידושי חברו לא יעלה על לב לעולם שתהא אסורה לשניהם.
ומה שיש לספק במאורע כזה הוא אם יגרש ראובן ונושא שמעון אבל מגרש שמעון ונושא ראובן לא ומטעמא דאמרינן בעלמא דלמא אתו למימר נמצא מחזיר גרושתו מן הארוסין או איכא למימר דמותרת לשניהם כלומר דמגרש אחד מהם ונושא האחר. ותו איכא לספוקי אם מסתבר טפי לומר אפכא דמגרש שמעון ונושא ראובן דוקא וכל אלו הספקות יפלו בזה המאורע מהטעם שאבאר לקמן בג"ה.
ולברר וללבן אלו הספקות ולדעת על נכון היכן הדין נוטה צריכין אנו להקדים מאי דאתמר בגמרא ומה שפסקו הפוסקים גבי קדושי קול ועקרא דהך מלתא איתא בפרק המגרש שלחו ליה מבי רב לשמואל ילמדנו רבנו יצא עליה קול מראשון ובא אחר וקדשה קדושי תורה מהו שלח להו תצא והעמידו דבר על בוריו וכו' עד לא מצאו דבר על בוריו מהו אמר רב הונא מגרש ראשון ונושא שני אבל מגרש שני ונושא ראשון לא מאי טעמא דאתו למימר מחזיר גרושתו מן הארוסין רב שיננא בריה דרב אידי אמר אף מגרש שני ונושא ראשון מימר אמרי עיינו רבנן בקידושי וקידושי טעות הוה ותו קאמר התם יצא עליה קול מזה ומזה מהו ואמר רב פפא אף זו מגרש ראשון ונושא שני ואמימר אמר מותרת לשניהם והלכתא מותרת לשניהם ע"כ לישנא דתלמודא בפרק המגרש. ובההיא קמיתא דיצא עליה קול מראשון ונתקדשה משני קדושי תורה פסקו הפוסקים דהלכתא כרב הונא וכן כתבו התוספות שם בשם ה"ר אלחנן.
ועתה אם באנו לדמות נדון דידן ליצא עליה קול מזה ומזה כיון שאין לשום אחד מהם רצו' לראובן ושמעון הנז' בשאלה קדושין ודאין על לאה ולשניהם יש עליה קדושי ספק מכח שתי כתות העדים המכחישות זו את זו וזאת החקירה ג"כ תפול בכל גוונא דספק מקודשת לשנים כגון זרק לה הראשון קדושין ספק קרוב לו ספק קרוב לה ונזרק לה השני גם כן קדושין דספק קרוב לו ספק קרוב לה דבכי האי גוונא נמי הוי ספק מקודשת לשניהם. ויראה דהאי ספיקא קיל טפי מספיקא דנ"ד דבנ"ד ודאי דמקודשת לראובן או לשמעון אלא דמספקא לן להי מינייהו אמנם בההיא דזרק לה קדושין איברא דהיא בספק מקודשת ומשום הכי מקודשת מספק לשניהם מכל מקום אכתי אפשר דאינה מקודשת לשום אחד מהם כגון ששניהם זרקו הקדושין קרוב להם אלא כדי לצאת מידי ספק חומרת אשת איש אנו תופסין אותה בספק מקודשת לשניהם. סוף סוף הני תרי גווני דספקא דמו קצת ואם באנו לדמותם ליצא עליה קול מזה ומזה נראה שמותרת לשניהם כלומר שמגרש אחד מהם וישא האחר או יגרש ראובן וישא שמעון או יגרש שמעון וישא ראובן יהיה הדין בכל איזה ספק מקודשת לשנים שיזדמן ויקרה בעולם.
אמנם יראה לי דקושטא דמלתא הוא דבקדושי ספק דעלמא כי ההיא גוונא דזרק לה קדושין ספק קרוב לו ספק קרוב לה שכתבתי פשיטא דמגרש ראשון ונושא שני דלא דמי ליצא עליה קול מזה ומזה דהך ספיקא דזרק לה קדושין הוי ספק קדושי תורה וההיא דיצא עליה קול וכו' הוי חששא דרבנן דקיל. ומשום הכי שקיל וטרי תלמודא אי מבטלינן קלא וקאמר אתרוותא נינהו. אמנם בקדושי ספק לא שייך בהו ביטול ולכן דין הוא דמחמרינן ואמרינן דמגרש ראשון ונושא שני אבל איפכא לא אף על גב דאין לשום אחד מהם ודאות קידושין יותר מחברו. עם כל זה בנדון דידן יראה דאף על גב דהוו קדושי ספק דאורייתא וחמיר טפי האי ספיקא דנדון דידן מההיא ספיקא דזרק לה קידושין כמו שכתבתי. עם כל זה יראה לעניות דעתי דמטעם אחר מצינן למימר דמותרת לשניהם כלומר שיגרש אחד מהם וישא האחר והוא כי מכח העדות הכת המעידה שהיתה גדולה בשעה שנתקדשה לראובן נמצא שאף על פי שמיאנה בו ועמדה ונתקדשה לשמעון לא פקעו ממנה קדושי ראובן ולא תפשי בה קדושי שמעון גם מכח עדות הכת שמעידה שהיתה קטנה נמצא כפי עדות הנזכר שגם בעת מיאונה על ראובן דהיינו קבלת קדושי שמעון על פי הדרך השני שכתבתי עדיין היתה קטנה ואם לעת כזאת היא גדולה וגדלו קדושי שמעון בהדה ופקעו קדושי ראובן כי האי גוונא בעלמא ק"ל דקטנה שנתקדשה והגדילה ולא מיאנה ולא בא עליה אחר שהגדילה ונתקדשה לאיש אחר הרי זו מקודשת מספק לשניהם ומגרש ראשון ונושא שני הכא נמי בנדון דידן אפילו לדברי הכת שהיתה מעידה שהיתה קטנה בעת שנתקדשה לראובן ומאנה בו אם יחזור ויקדשנה עתה ראובן מחדש יגרש שמעון ונושא ראובן באופן שמצינו למעבד גוונא שיהיה מותרת לאי זה משניהם לראובן ויגרש שמעון או איפכא בלי שום מכשול ועון. וטובי העיר ההיא אשר בה אירע המאורע הזה יפשרו ביניהם מי הוא הראוי לגרש ומי הוא יותר טוב ותועלת ללאה שישאנה נושא אותה וכל זה בריצוי ופיוס כי אין כאן מקום לכפיה אפילו בדברים בעלמא.
ויען כי אחר שכתבתי כל זאת שמעתי מפי מגיד אמת שהמאורע הנז' ומעשה שהיה כך היה שלאה הנזכרת מיאנה בפני ב"ד ולאחר ימים שהיתה גדולה ודאית אליבא דכולי עלמא נתקדשה לשמעון והב"ד שמאנה בפניהם כמדומה לו שלא היו בקיאים כל כך לדקדק בדבר דקדוק נכון אם היתה קטנה לאה הנז' בעת שמאנה לפניהם ואם כי לפי מה שכתבתי למעלה יראה דלא חיישינן לב"ד טועים ולפום דינא וקושטא דמלתא בכל מילי אמרינן דבתר בי דינא לא דייקינן ואף על גב דלא ידעינן אי גמירי כבר כתב הרא"ש דבג' אי אפשר דלית בהו חד דלא גמיר עכ"ז אם יתברר דשום חד מנייהו לא גמיר בכל דבר יש לחוש וכל שכן לדבר ערוה שכל המחמיר הרי זה משובח ואפשר שלא דקדקו אותו הב"ד שמאנה לאה בפניהם אם היתה קטנה או כבר יצתה מקטנותה לנערות או בגר ורגלים לדבר שבאו עדים אח"כ והעידו שהיתה גדולה. ועל פי זה הספק יראה דיותר צורך ויותר טוב הוא שיגרש שמעון ונושא ראובן דכיון שעדים מעידים שהיתה גדולה בשעה שנתקדשה לו והמיאון שמיאנה בו הוא טעותא ושלותא באופן שלא תפסו בה קדושי שמעון ואפילו אם ת"ל שהיתה קטנה והמיאון נעשה כהלכתו ופקעו קדושי ראובן וקדושי שמעון הוו קידושין גמורין כיון שקדשה לאחר שהגדילה בודאי עכ"ז כל שגרשה שמעון מותרת לראובן דקי"ל קטנה שנתקדשה או נשאת לא' ומאנה בו ועמדה ונתקדשה ונשאת לאחר וגרשה מותרת לראשון ולא עוד אלא שאם גרשה הראשון כשהיא קטנה והחזירה ואחר כך מיאנה בו ואחר כך נשאת לאחר וגרשה מותרת לראשון דאתי מיאון דידיה ומבטל גטא דידיה.
ואין לפקפק ולומר דאי אמרינן מגרש שמעון ונושא ראובן כפי עדות הכת המעידה שהיתה גדולה לאה בשעה שנתקדשה לראובן אתו למימר דמחזיר גרושתו מן האירוסין דאין לחוש בכך דכיון דאיכא טעמא רבה לחוש יותר לקדושי ראובן מקדושי שמעון לא חיישינן להך חששא דמחזיר גרושתו וכו' דחששא זוטרתי היא דאפשר דכיון שלא גרשה ראובן יאמרו קדושי ראובן הראשונים קדושי תנאי היו ומה גם עתה כשיראו וישמעו שראובן חוזר ומקדשה עתה מחדש שכך הדין נותן שצריך ראובן לקדשה עתה מחדש אחר גרושי שמעון.
כללא דפסקא דנקטינן בהך מלתא דנדון דידן הוא דאף על גב דבעלמא בספק מקודשת לשני בני אדם אמרינן דמגרש ראשון ונושא שני אבל אפכא לא דלא דמי ליצא עליה קול מזה ומזה מטעמא דכתיבנא בנ"ד אפשר לומר דמותרת לשניהם ובכל איזה מהם שתתרצה לאה הנז' יקדשנה מחדש וישאנה אחר גרושי חברו. וכיון שכן יש לומר שהדרך היותר בטוח והיותר נכון הוא שיגרש שמעון וישא ראובן דיראה דיש רגלים לדבר דיש לחוש (יותר) לקדושי ראובן יותר מקדושי שמעון. ואם יראה בעיני אנשי העיר או בעיני לאה עצמה דיותר טוב ויותר תועלת הוא לה שישאנה שמעון ירצו ויפייסו את ראובן לגרש וישאנה שמעון וכל זה ברצון או פיוס המגרש שאין כאן מקום לכפיה קלה וחמורה כי אם ברצון מוחלט דבכל דוכתא דאמרינן מגרש ראשון ונושא שני היינו שיגרש ברצונו. ולא הארכתי בראיות בזה כי הוא דבר פשוט ולא נתן ליכתב לרוב פשיטותו. הנלענ"ד כתבתי וחתמתי הצעיר שלמה כהן.
זה הפסק כתבתי על ענין שאירע בשיאו לנערה שמה רבקה בת כלב ולוגו נ"ע. ותחלת המאורע שלה היה כמו שבא בשאלה. אח"כ נתארך המאורע שנתקדשה עוד פעם אחרת באופן שנתקדשה לשלשה. והלך שם בשיאו החכם השלם אלוף התורה כמהר"ר חיים באסן נר"ו לקבל העדויות ולעמוד ולברר ולפסוק הנראה בעיני חכמתו. ואחר שקבל העדויות כתב ופסק והובא אלי פסק מעכ"ת גם קבלת העדויות ונשאלתי להשיב על המאורע החדש ואמרתי להציג לפני המעיין הפסק שפסק החכם השלם הנזכר נר"ו ואח"כ אודיע הנלע"ד כפי המאורע שנתחדש.
על דבר הנערה רבקה בת כלב ולוגו נ"ע אשר נתקדשה זה שלש פעמים פה שיא"ו שולחתי הנה לקבל עדיותיה ולראות מה יעשה בה ואני אמרתי לא אסמוך על דעתי לבד ואביא לפני רבותי אלופי ומיודעי העדויות אשר קבלתי והנראה לע"ד בדין אגיד לפני הדרתכם ואשר נכון להעשות בה אגידה ואספרה והמה יביטו יראו דברי אם טובים יחזקום ויאמצום בהבל פיהם וחתימת ידם ואם צריכין רפואה ירפאום בלשון חכמים מרפא כאשר יראה בעיני כ"ת כי היכי דלימטינהו כשיבא מכשורה. ואני על משמרתי אעמודה ואצפה פה שיא"ו לראות מה ידברו בי בע"ה ואחרי דברם לא אשנה וזה החלי בס"ד.
תשובה אם באתי לכתוב כל הדברים דשייכין בדין זה והנטפלים אליו יארך הענין ואני אמרתי לקצר ולא אטפל רק במה שהוא נצרך לדבר בו לענין הלכה למעשה לבד והנני בא לבאר על סדר העדויות א' לא' הצריכין ביאור וגם הפשוטים מהם.
ראשונה עדי קדושי המקדש הראשון אינם צריכין חיזוק ולא ביאור שאין בהם פקפוק. אך בדבר דייני דמיאון צריך חקירה וזה מפני שדבר פשוט הוא שהמיאון אין צריך דיינים דאפילו מיאנה בפני ב' הוי מיאון כדאמרינן בפרק בית שמאי והביאוהו כל הפוסקים איש במקומו.
אך כנראה שלא נאמר זה אלא במקום שאין צריך לקבל עדות אם היא קטנה שהדבר ידוע בעצמו כגון שהיא קטנה לפנינו אבל במקום שצריך לקבל עדות על שהיא קטנה בודאי שצריך ב"ד של ג' כאשר הביא הבית יוסף /ח"מ/ בסימן כ"ח בשם המרדכי בדין י"ג וז"ל כתב המרדכי בפרק בתרא דב"ק דכל קבלת עדות בפני ג' שלא יהא עד מפי עד עד כאן. וגם הוא דבר פשוט דבמקום שהג' הם בקיאים בדיני קבלת עדות אין צריך לחקור אחר העדים דבי דינא בתר בי דינא לא דייקי. אבל כשאין הדיינים בקיאים אז צריך לחקור אחר העדים בעצמם אם נמצאים שם כאשר הביא ב"י בסימן הנז' וז"ל ובעל נמקי יוסף כתב בפ' הנז' כתב הרב בעל העיטור תשובה לרי"ף זלה"ה אם בא לפני ב"ד שטר קבלת עדות והעדים באותה העיר רואין אם אותם מקבלי עדות בקיאים בדקדוק עדים ובחקירתן הולכין אחר השטר ואין חוששין לעדות העדים ואם לאו אין סומכין על קבלת העדות וכתיבתן אלא סומכין על העדים והלכתא קבלת עדות צריך ג' מומחין יודעין הלכות עדות כשר ופסול זהירין בקבלתן לכוין עדות כל א' וא' כדתנן הוו זהירין בדבריכם שמא מתוכם ילמדו לשקר משום דבי דינא בתר בי דינא לא דייקי (ומרודיש) [ומחדש] התחילו הדיוטות לקבל עדים ומטים עקלקלותם וכל המקבל עדות ואינו ראוי לדון כאלו קבל עדות שקר ואין ראוי לדון ע"פ אותו שטר ע"כ.
ומפני שראיתי בנ"ד שאין דייני המיאון שקבלו העדויות של קטנה מומחין ובא האות והמופת שלא היו מומחין שקבלו העדויות שלא בפני בעל דין ואע"ג דהרא"ש כתב דבחד דגמיר סגי והביאו הטור בסימן ג' בח"מ היינו דוקא לכוף את האדם לדון לפניהם אבל לענין קבלת עדות ג' בעינן שיהיו מומחין כדמוכח מדברי תשובת הרי"ף הנז'. והנה מהר"י קארו ז"ל בשער פסק כהא דהרא"ש בעי ג' מכל מקום חזר ופסק בסימן כ"ח דלענין קבלת עדות דבעינן ג' מומחין כתשובת הרי"ף וז"ל קבלת עדות צריך ג' מומחין ויודעים עדות כשר ופסול וכו'. וכל שכן שיכולים אנו לומר דמה שאמר הרא"ש היינו דוקא כשאינם בעיר אבל כשהם בעיר יודה לדברי הרי"ף ועוד שבדבר שבערוה ראוי לנו לחוש לדברי הרמ"ה דבעי שלשתם גמירי כדכתב הטור משמו בסימן ג' ובנדון דידן העדים היו נמצאים בעיר. וחקרתי עליהם כאשר המה כתובים בקבלתן ומצאתי בהם שערבוביא ראשונה בעדות של ר' אליעזר שאלוניקייו שהוא קרוב למקדש השלישי שני בשני. וכתב הרמב"ם בפ"ד מהלכות אישות וז"ל אין סומכין על הנשים במנין השנים ולא על הקרובים אלא ע"פ שנים אנשים הראויים להעיד ע"כ. וא"ת הא איכא תחלתו וסופו בכשרות הרי רחוק היה בשעה שהעיד קודם שקדש השלישי הא לאו מילתא דאנן הכא בתר הגדה דהשתא אזלינן שכבר היה קרוב משום שקבלת עדות שנתקבל לפני דייני דמיאון לא חשיבא קבלה משום שלא היו בקיאים כאשר כתבתי. גם אין לומר דלא מפסיל משום קורבת המקדש אלא משום קורבת המתקדשת דהא עליה קא מסהיד ולא עלויה דהא אמרינן דעדים הקרובים לערב פסולים ללוה משום דמטיא ליה לקרוב שום הנאה בעדותו וכדאמרי' בספ"ק דמכות דאלעא וטוביא קריביה דערבא הוו. וכן הכא מדמטי הנאה לקרוב זה המקדש בעדותו זה הרי הוא פסול משום קורבה.
אך מה שראוי לעיין עליו אי משום קורבת זה מפסיל נמי עד זה לגבי המקדש השני או דילמא כיון דלגבי דידיה רחוק הוא הרי כשר להעיד לו ונראה דדבר זה תלוי בהא דכתב כל נכסיו כאחד והיו העדים כשרים לזה ופסולים לזה דאפליגו ביה ר"י ור"ל בירושלמי והביאו הרא"ש בפ"ק דמכות. ופסק רבינו האיי גאון ז"ל שהשטר כשר לאותו שהעדים רחוקים לו ורבינו חננאל והרי"ף והרמב"ם פסקו דעדות בשטר א' הוא שפסול לשניהם כאשר הביא כל זה הטור בח"מ סי' נ"א. וכל זה נראה דע"כ לא נחלקו האמוראים והפוסקים אלא בכתוב בשטר אחד לשנים אבל בעדות ע"כ כולי עלמא מודו דרחוק לזה וקרוב לזה כשר לרחוק ופסול לקרוב. וכן כתב המרדכי בפרקא קמא דגיטין דשני שותפין והעדים קרובים לזה ורחוקים לזה מעידין לרחוק דהא תרי גופי נינהו והעדות על פה לא שייך למימר אתי לאחלופי עד כאן לשונו. נמצא שעדותו של רבי אליעזר שאלוניקייו פסול לגבי המקדש השלישי וכשר לגבי המקדש השני. זהו מה שמצאתי מן הפסול בעד א'.
בעד השני שהוא יאודה די קרמונה יש פיסול בעדותו מסבה שהעידו עליו שעבר על החרם שהסכימו הקהל שלא ילכו בערכאות של גוים והוא הוליך את בעל דינו בערכאות והוציא ממנו ממון שלא כדין וגם עבר על השבועה שהשביעוהו הדיינים לעמוד לפניהם במה שיפסקו עליו ולא עמד. וזה ודאי פסול לעדות הוא משום עבירה אי בעית אימא משום שעבר על החרם בדבר שיש בו מעשה כאשר כתב הריב"ש בסימן שי"א עיין שם. איבעית אימא משום גזלן שגזל את חברו והוציא ממנו ממון שלא כדין.
עוד בר מן דין אין עדותו של ר' יאודה קרמונה עדות כלל מפני ששאלנו אותו אם נמצא בשיא"ו באותו הזמן והשיב שאינו נזכר ומה שכתוב בספרו הוא אמת עד כאן. וא"כ אין כאן עדות כלל שהרי בספרו אין כתוב בו שום דבר מלידת רבקה הנז' רק לידת בתו לבד כתובה שם והוא אומר שאינו זוכר אם היה בשיא"ו יום הולדת רבקה הרי שאינו מעיד דבר. ועוד דאין זה זוכר מתוך הכתב כאשר כתב הטור /ח"מ/ בסי' כ"ח על הנז' לעדותו מתוך הכתב וז"ל ומיהו דוקא כשזוכר הדברים ע"י הכתב אבל אם אינו זוכר הדברים אף מתוך הכתב לא יעיד והרי זה בפי' אינו נזכר לדברים אפילו מתוך הכתב שהרי אף לאחר שראה הכתב אמר שאינו נזכר אם נמצא בשיאו ואיך יהא נזכר שנולדה רבקה ג' חדשים אחר בתו נמצא שעדות זה אין בו ממש לא לשני ולא לשלישי.
בעד השלישי שהעיד שהלך לנקשייאה בחנוכה הבא ראשון אחר שנלכדה העיר ועדיין לא נולדה הנערה הנז' ע"כ. איני רואה בזה עדות שהרי אמרו בפ"ב דעדויות לא ראינו אינה ראיה. וכן כתוב בספר בית יוסף סימן כ"ט וז"ל כתב המרדכי בהגהות סנהדרין בשם בעל העיטור ואע"ג דתנן בפ"ב דעדויות לא ראינו אינה ראיה היינו היכא דאיכא למימר זה ראה וזה לא ראה אבל היכא דתרווייהו כי הדדי נינהו כי אמר האחד לא ראיתי הוה ליה כאומר לחבירו לא ראית והוה ליה הכחשה והכי תנן בפרק עגלה ערופה עד א' אומר ראיתי ועד א' אומר לא ראיתי הוה ליה הכחשה ונראה לי דהיינו כדאמרינן בכמה דוכתי כשאמרו עדים לא זזה ידינו מתוך ידה ע"כ. נמצא דכל זמן שלא אמרו עדים לא זזה ידינו מתוך ידה כי הכא וכי כל ימיו היה יושב ובטל אצל אמה וראה או ידע שלא ילדה דבשלמא אם היה אומר שנולדה אחרי בואו מנקשייאה והוא בא מנקשייאה בשנת כך הוי שפיר עדות וכן מצינו לענין קדושין בפ"ב דכתובות ת"ר שנים אומרים נתקדשה ושנים אומרים לא נתקדשה וכו' עד ב' אומרים ראינו שנתקדשה וב' אומרים לא ראינו שנתקדשה הרי זו לא תנשא ואם נשאת תצא. ופריך התם בגמרא פשיטא לא ראינו לאו ראיה היא לא צריכה דדיירי בחצר אחד סד"א אם איתא דנתקדשה קלא אית לה למלתא קמשמע לן עבידי אינשי דמקדשי בצנעא ע"כ. ה"נ עבידי נשי דילדי בצנעא.
עוד הוציא שטר קבלת עדות הנעשה בטיריא שמו יעקב כליפה ואומר שנולדה הנערה די און פסח קי שי טומו לה סיבדאר אאוטרו עד כאן.
ומעתה נבא לחקור על עדי גדולה ראשונה בעדותו של ר' יצחק נחמיאש יש לפקפק בו מחמת שלא העיד בפני בעל דין דהיינו הנערה וזה מחלוקת בין הפוסקים דאיכא מאן דאמר שאם נתקבל העדות שלא בפני בעל דין אין דנין על פיו כאשר כתב זה הטור בח"מ סימן כ"ח וזה דעת (הריב"ש) [הריב"א] ומרדכי והרשב"א והרא"ש וריב"ש ונמקי יוסף והרמ"ה אבל דעת ראבי"ה וראב"ן דבדיעבד כשר וכתב מהר"י ן' לב ז"ל בפסקיו השניים סימן ח' על עסק עדי קידושין שנתקבלו שלא בפני האשה והביא מחלוקות אלו והעלה לענין מעשה שהיא ספק מקודשת וכן בענין זה הויא ספק גדולה בשנים לפי דברי העד הזה.
בעד השני שהוא יוסף ן' שבת שנתקבל עדותו ברודיש יש עליו [ערעור] של פיסול מחמת עברות והרי הוא פסול עד שיביאו ראיה שעשה תשובה.
בעדות העד השלישי שהוא דוד קלקי מה שהעיד עליו ר' י"ט לחו אין בו ממש שכבר אמר הוא בעצמו שהוא לא היה יודע אם היה דוד קלקי נמצא כאן כשנולדה הנערה רק שאמר לו כן כדי לחקור הדבר ומאחר שהוא בעצמו לא היה יודע אם נמצא כאן איך יוכל להכחישו.
גם מה שאמר אליא בודיטי שהוא הלך מכאן אחר שנלכדה העיר וכו' אין בדבריו כלום שהעיר נלכדה בשנת השכ"ו ולידת הנערה לפי דברי דוד קלקי היתה בשנת השכ"ה ואפשר שנמצא כאן.
גם מה שהעיד עליו הר' יהודה קלפו יצ"ו שדוד קלקי יצא מכאן בשביל עלילה והוא לא בא בשיאו עד אחר המגפה גם זו אינה הכחשה שאפשר שבא בהחבא בשביל העלילה והוא לא ידע בצאתו ובבואו.
אך מה שיש מן הפסול בעדותו שלא הגיד בפני בעל דין ומה שהשיב ר' שמעון שהיה הולך לדרכו אינה תשובה שהיה לו לשלוח לקרוא לבעל דין ואם לא יבא אז היה מקבל העדות דתרתי בעינן שהעדים רוצים ללכת וישלחו להודיעו כאשר כתב הטור בסימן הנז' אך מכל מקום ספיקא הוה ולחומרא.
זהו שיעור מה שהעלתי בחקירת העדויות הנז' וכל שאר העדויות הם דברים בטלים ועדות של נשים לא יועיל ולא יזיק לגבי דינא נמצא לפי מה שכתבתי שאין כאן עדי קטנה כי אם יעקב כליפא שכלם נפסלו וגם עדי גדולה אין כאן כי אם עדים של ספק גדולה כאשר כתבתי.
גם חקרתי על עדי שערות ולא מצאתי רק על פי נשים שהיו מגידות מה שראו בימים שעברו ובשנים קדמוניות וכל זה איננו שוה לעדות כלל שאף על פי שאמרו שכשבודקין בודקין אפילו על פי נשים ואפילו קרובות היינו דוקא שבודקות על פי ב"ד שאמרו להם לבדוק דלא הוי אלא גילוי מלתא בעלמא אבל להעיד על מה שעבר אם היו לה שערות אם לאו הוי עדות ואין נשים בתורת עדות כלל.
וגם ראיתי שטר הכתובה של אם הנערה הנקראת ציון שכשנשאת לכלב ולבאגו נ"ע הנז' וכתוב בה שנשאת לו בשנת השכ"ד ליצירה בחדש כסלו והאמת כי לפי אומד הדעת שדבר נוטה שהיתה קטנה רבקה בזמן שנתקדשה ליצחק בן שמעון וזה מפני שמשנת השכ"ב עד זמן קדושין שהיו בכ"ז לניסן השל"ז לא עברו רק י"ג שנה וד' או ה' חדשים וכבר הדבר נודע שילדה בת אחרת שמה אביונו קודם שילדה רבקה הנז' ונמצא שאנו צריכין לומר לפי דברי המעידין שהיתה גדולה בשנת השל"ז שנתעברה מיד בכסלו השכ"ד וילדה את אביונו ובקרוב לידתה נתעברה וילדה את רבקה וצריך לומר שאחת מהנה ילדה לז' למקוטעין אף על פי שהוא בלתי מצוי כל זה אני אומר באומדנא דמוכח אבל לענין דינא חייבים אנחנו להעמיד הדברים כאשר אפשר להעמידם אף על פי שהדברים בלתי קרובים כ"כ וכל שכן כשהם להחמיר בדבר שבערוה שחובה עלינו להחמיר ועוד דאיכא למימר שמא אחרו זמן הכתובה באופן שאין ראיה מן הכתובה לגבי דינא.
ועתה הנני בא לפסוק דין הנערה הזאת עם כל א' משלשה המקדשין הנז' בדרך קצרה לע"ד אחר שהעלינו שאין כאן עדי קטנה שכבר נפסלו כמבואר לעיל ויש כאן עדי גדולה בספק ואין כאן עדי שערות לא להקל ולא להחמיר הדבר פשוט שהנערה הזאת בספק מקודשת לשלשתם מקודשת לראשון מספק דדילמא גדולה היתה בשנים בשעת קדושין כדברי העדים המעידין בגדלות אף על פי שעדותן מוטל בספק מחמת פלוגתא דרבוותא בעדות שנתקבל שלא בפני בעל דין ספקא מיהא הוי כדפרישית לעיל דאי הלכתא כמאן דאמר שעדות שנתקבל שלא בפני בעל דין בדיעבד כשר א"כ הוי עדות מעליא דחשיבא גדולה מאחר שלא נבדקה לאמת שלא הביאה שערות הוי בסתמא לאחר י"ב שנה דאמרינן חזקה שהביאה סימנין כדאמרינן בפ' יוצא דופן וכי אמר רבא קטנה שהגיעה לכלל שנותיה אינה צריכה בדיקה חזקה שהביאה סימנין ה"מ בסתמא אבל היכא דבדקו ולא אשכחו לא ע"כ והמיאון לא הוי מיאון וצריכה גט מן הראשון להתירה לאחרים ואין לומר בזה תיפוק לי משום האשה שפשטה ידה וקבלה קדושין בפני בעלה הרי זו מקודשת לשני כאלו אמרה (בפנינו) [בפניו] גרשתני שנאמנת כדאמר רב הונא בסוף המגרש וכתב עליה הרא"ש ז"ל בתשובה דכל שהבעל בעיר כבפניו דמי דהכא בנ"ד לא שייך זה הדין שהרי אין לומר הכא חזקה אין האשה מעיזה פניה בפני בעלה דלא משום העזה הוי אלא משום שמחזקת עצמה בקטנה שהרי מיאנה בו. וכן תמצא חלוק זה בתשובות מהר"י ן' לב זלה"ה.
וצריכה נמי גט מן השני מספקא דלמא קטנה היא בשנים ועדים אלו שהעידו שגדולה היא לא נתקבל עדותן בפני בעל דין ודלמא הלכתא כמאן דאמר שכל שלא נתקבל בפני בעל דין אפילו בדיעבד אין דנין על פיו ומיאונה הוי מיאון מעליא ותפסו בה קדושי שני להצריכה גט גם ממנו מספקא להתירה לאחרים או אי נמי אפילו אי אמרינן דעדות שנתקבל שלא בפני בעל דין בדיעבד כשר ודנין על פיו וא"כ שפיר איכא עדי גדולה מכל מקום תפסי קידושי שני אפילו במקום שאין לו עדי קטנה כל זמן שלא נבדקה אם הביאה סימנין או לאו ולא סמכינן בהא אחזקה דרבא כיון שהגיעה לכלל שנים מסתמא הביאה סימנים דאין סומכין על חזקה דרבא אלא להחמיר שלא תמאן אלא שתצטרך לגט אבל לא להקל שלא יתפסו בה קדושי שני דלעולם לחומרא אזלינן עד שתבדק דהכי הוי מסקנא דגמרא בפרק יוצא דופן אלא לעולם דלא בדקוה ולענין חליצה חיישינן וכי קאמר רבא חזקה למיאון אבל לחליצה בעיא בדיקה ופרש"י שם ז"ל אלא לעולם אינה ממאנת דרבא בלא בדקוה הילכך מסתמא אמרינן כיון שהגיעה לכלל שנותיה ודאי אית לה ואינה צריכה בדיקה ולענין חליצה חיישינן כלומר ולענין חליצה מ"ה אינה חולצת דחיישינן שמא לא הביאה סימנין ודקא קשיא לך דאמר חזקה הביאה סימנין לא קשיא כי אמר רבא חזקה למיאון דלא מהימנא מסתמא אבל לחליצה בעיא בדיקה עד כאן. והשתא אם לחליצה (דחמיר) [החמיר] שלא לסמוך על חזקה דרבא לענין קידושין דהויא איסור אשת איש לא כל שכן שלא לסמוך על החזקה עד שתבדק.
וצריכה נמי גט מן השלישי מספקות האמורים למעלה אי משום ספק דדילמא הלכתא כמאן דאמר דעדות שלא נתקבל בפני בעל דין אין דנין על פיו ואם כן אין כאן עדי גדולה והויא ספק גדולה ספק קטנה וקדושי שני חלו בה משום ספק שמא קטנה היתה ותפסי בה נמי קדושי שלישי מספק וא"כ אפילו למאן דאמר דקבלת עדות אפילו שלא בפני בעל דין בדיעבד כשר ולדידיה הרי יש כאן עדי גדולה מכל מקום הוי ספק עד שתבדק אם היו לה סימנים כאשר אמרנו לעיל.
סוף דבר כלל אומר בענין זה דשוה הוא היות בענין זה עדי גדולה ולאו עדי קטנה להיכא דאיכא תרי ותרי עדי קטנה ועדי גדולה או להיכא דליכא לא הא ולא הא דבשלשה החלוקות בכולם תפסי קידושי ג' המקדשין וצריכה גט משלשתם להתירה לעלמא אך אם היו כאן עדי גדולה ונבדקה ונמצאו לה סימנין בזמן שקדש ראשון או לא נמצאו לה בין דאיכא עדי קטנה או דליתנהו או דאיכא עדי קטנה ולא עדי גדולה בחלוקות אלו ישתנה הדין ואיני נטפל בהם דהא ליתנהו הכא.
ואל יקשה בעיני בני אדם מן העדויות שהעידו הנשים מן השערות שאין בהם ממש מן הטעם שהן מעידות על שעבר ולאו בר עדות הן כאשר כתבתי.
וגם במה שהעידו בני אדם על שערות שראו בזרועותיה קודם שנתקדשה גם זה הבל מתרי טעמי חדא דהא מלתא פלוגתא דרבוותא היא דהרמב"ם ז"ל פסק בפ"ב מהלכות אישות דשתי שערות צריך שיהיו במקום הערוה וכתב הרב המגיד שם ז"ל מפרש רבינו שמקום אחד הוא בית הערוה בדוקא אבל קצת המפרשים פירשו דרבנן לא נחלקו אלא שיהיו במקום אחד אבל כיון שהם במקום אחד אפילו בקשר אצבעות יד או רגל הם סימנין אבל ודאי גבה וכריסה הכל הוא בערוה וגבה מקום תפוח שעל הערוה וכריסה שפתי [הערוה] אבל גבה וכריסה ממש ודאי אין מועילין אלו דבריהם ז"ל ולזה הסכימו הרמב"ן והרשב"א ז"ל עכ"ל. הרי שהוא מחלוקת במקום השערות איזהו מקומן ואפילו שיש מן הגדולים מי שסובר שבכל מקום שיבא מן הגוף הוו סימנים כבר הסכימו הרמב"ם והרמב"ן והרשב"א והרא"ש שאינם סימנים רק במקום הערוה וא"כ אפילו העידו שראו בזרועותיה אין זה חשוב סימן לדעת הרמב"ם וסיעתו עכ"ז ספיקא מיהא הוי וצריך להחמיר ולהצריכה גט מספק. ותו דלא העידו המעידים על שערות בזרועותיה אלא שראום קודם שנתקדשה ואפשר שאז היתה עדיין קטנה ושומא הוו.
ומפני שראיתי שבשתא דעלתא למשל בפי כסילים קרובי המקדש האחרון שאומרים האמת ידוע אצלנו שקטנה היתה הנערה בזמן קדושי ראשון ועל האמת אנו סומכין וזה אפשר שלחשם אדם דהוי דומיא לההיא דנישאת לא' מעדיה ואומר ברי לי שלא נתקדשה והא ליתא דהיינו דוקא כשהמקדש בעצמו הוא יודע ויכול לומר ברי לי שלא נתקדשה וכן המתקדשת שכך אמרו בגמ' בפ"ב דכתובות על זה דהא דאמר רב ששת כגון שנשאת לאחד מעדיה ופריך בגמרא היא גופא באשם תלוי קיימא ומשני באומרת ברי לי ופרש"י ז"ל באומרת ברי לי אין לבי נקפי שברי לי אם היה קיים היה בא וכתב הר"ן נראה שהזקיקו לומר כן דאלו באומרת ברי לי שמת תיפוק לי משום דהאשה שאמרה מת בעלי נאמנת ואין פי' מחוור שודאי כיון שאין יודעת הדבר בבירור באשם תלוי קיימא אלא ודאי הכי פירושו באומרת ברי לי שראיתיו שמת וכי אמרינן שהאשה שאמרה מת בעלה נאמנת היינו בדליכא עדים דמכחישי לה עכ"ל.
נראה מכאן דבעינא דלימא תרוייהו ברי לי הוא והיא ובנ"ד לא מצייא היא למימר ברי לי דקטנה אני דלא ידעה יום הולדה אלא ע"פ אחרים כל שכן שאשר האיש המקדש אינו כל כך גדול בשנים לדעת בה אם היא קטנה או גדולה כי אם אביו וזה הבל דלא הוי ברי לי כאשר כתב הר"ן ז"ל.
ועתה מה שצריך לחקור ולברר למי הנערה הזאת מותרת אחר גרושי השנים מלתא דפשיטא היא שאם יגרשוה שנים הראשונים שיהיה מותרת לשלישי בודאי משום דלא שייך ביה שמא יאמרו מחזיר גרושתו הוא מן הארוסין דהא אחרון הוא ואיני נטפל לומר מפני שעשה שלא כהוגן יעשו עמו שלא כהוגן דלענין דינא אתינא השתא.
וגם השני פשיטא דלא מצי לכונסה אפילו אם יגרשוה השנים משום שמא יאמרו מחזיר גרושתו מן הארוסין הוא וזה דבר פשוט שכך הוא ואין צריך לפנים שכך הביאו הרי"ף פרק בית שמאי בנושא זה עצמו והביאו הרמב"ם ז"ל פרק י"א בגרושין וזה לשונו קטנה שלא מיאנה והגדילה ואפילו שלא בא עליה בעלה משנעשת בת י"ב שנה ויום אחד הרי זו אינה ממאנת שהרי הגדילה וצריכה גט מדברי סופרים שהרי לא בא עליה אחר שהגיעה לכלל שנותיה עד שנחוש לה שמא הביאה סימ' ותהא ספק מקודשת ולא בא עליה אחר שגדלה כדי שתהא א"א =אשת איש= גמורה ונמצאת שאינה צריכה גט אלא מנשואי קטנות שהם מד"ס =מדברי סופרים= לפיכך אם עמדה ונתקדשה לאחר שגדלה תופסין בה קידושי שני ואם גרש הראשון יכנוס שני אבל אם גרש שני לא יקיים ראשון שלא יאמרו מחזיר גרושתו מאחר שנתארסה ואם בא עליה שני קודם שיגרש ראשון תצא מזה ומזה מפני שדומה לאשה ששמעה שמת בעלה ונשאת ואח"כ בא בעלה ואין הולד ממזר מן השני ואם בא עליה ראשון קודם שיגרש שני הולד ממזר עכ"ל. וכתב המגיד ז"ל על דבריו וז"ל פי' הגדילה שיש לה י"ב שנים וסימנין כמו שכתבתי למעלה יפשוט הוא ודין זה מבואר בהלכות פרק בית שמאי בארוכה וכן הסכימו האחרונים ז"ל. הרי שהסכימו בפירוש שלא יכנוס ראשון בנדון זה.
ומפני שראיתי מי שרצה לדמות ענין זה לההיא דפרק בית שמאי בההיא עובדא דנרש בההוא דקדיש כשהיא קטנה וגדלה ואותביה אבי כורסייא ואתא אחרינא וחטפה מיניה והוו התם רב ברונא ורב חננאל תלמידי דרב ולא אצרכוה גיטא מבתרא והכא נמי אין לומר דהויא הך נערה אנוסה שהטעוה קרוביה בדברי שקר וזקנתה הפחידתה ואיימה עליה לומר שלא תתן לה נכסיה אם לא תתקדש לפלוני. על כן אני אומר דלאו מלתא היא מכמה טעמים. חדא שאפילו יתבאר הדבר בעדים שלא היה רצונה בכך אלא על ידי שהטעוה קרוביה ואיימוה קבלה קידושים אחרים לא יקרא המקדש בשביל זה עשה שלא כהוגן אלא הקרובים שהרי לא קדשה עד שנרצית מקרוביה ונמצאו קידושין מתחלה ועד סוף ברצון היו וכל היכא דקדושיו מתחלה ועד סוף היו מרצונה צריכה גט משני כאשר כתב שם בעל נ"י בשם הריטב"א ז"ל והא דאמר רב צריכה גט משני היינו משום שנשאת לו לשני מרצונה מתחלה ועד סוף אבל היכא שלא נתרצית לו מתחלה אע"ג שנתרצית לו לבסוף לא הוו קידושי דהא הכי מקשינן לה בגמרא וכו' עד ומיהו צריכא למימר שנתרצתה לו לבסוף להיות לו לחוטף לאשה דאם לא כן לא הוה צריך לטעמא דאפקעינהו רבנן לקדושי מניה דהא אסיק רב אשי פרק חזקת הבתים דתליוה וקדש לאו קדושיו קדושין וכן איפכא אם נתרצית לו מתחלה בלי שום פיתוי הוי קידושין מדאבעיא בפרקא קמא דקדושין תחלת ביאה קונה או סוף ביאה קונה ואמרינן למאי נפקא מינה ומשני להיכא דפשטא ידה וקבלה קידושין מאחר אלמא דאע"ג דעומדת תחתיו והלה מקדשה לא אמרינן שעשה שלא כהוגן ומאי טעמא והלא אין לך שלא כהוגן גדול מזה אלא ודאי טעמא משום שפשטה ידה מרצונה מתחלה אבל הכא שמתחלה חטפה אע"ג שנתרצית לו לבסוף על ידי פיתוי הוא שעשה שלא כהוגן עכ"ל. נראה מכאן שכל שלא היה אונס בתחלת הקידושין לא אמרינן אפקעינהו רבנן לקדושיו.
ותושדין זה של חטפה לא הסכימו בו הפוסקים הרשומים להלכה למעשה ולא העלוהו על ספריהם לפסק הלכה ואעפ"י שהטור כתבו בספרו כבר כתב עליו מהר"י קארו זלה"ה בסימן קנ"ה וז"ל ומשמע ליה לרבינו דכהא דאמר רב אשי קיימא לן דבתרא הוא אבל הרי"ף והרמב"ם והרא"ש השמיטו זו משמע דסבירא להו דכיון דלשנויא דרב פפא לא מפלגי בין חטפה ללא חטפה הוה ליה ספקא ומספקא לא מפקיעינן קידושי מניה ואע"ג דרב אשי דהוה בתרא אמר הכי אפשר דטעמייהו דרב הונא ורב חננאל קאמר וליה לא סבירא ליה. הרי שלגדולי הפוסקים לאו הלכתא היא (והכי) [והיכי] נעביד עובדא.
אך מה שצריך לעיין בו הוא מה שכתבו שם שלטי הגבורים בשם ריא"ז ז"ל קטנה שלא מיאנה עד שגדלה ובא אחר וקדשה קדושי תורה צריכה גט משני לפי דקדושי ראשון מד"ס ואינם דוחים קדושי תורה וכופין את השני לגרש שלא יהא חוטא נשכר ונושא אותה הראשון כמבואר בקונדריס הראיות ע"כ. ואיני יכול להולמו עם דברי הרי"ף והרמב"ם והרא"ש שפסקו שלא יכנוס הראשון. ועוד קשיא לי על דבריו מדברי הגמרא מההיא עובדא דנרש דמשום דחטפה דוקא קרי ליה עשה שלא כהוגן הא אי לא חטפה אלא ברצונה היה מקדשה לא הוה עושה שלא כהוגן וכ"ש שלא נקרא חוטא ואילו הריא"ז קרי ליה חוטא נשכר בלא חטפה. ועוד דאם היה בידם לכפותו ולהחזירה לראשון למה הוצרכו להפקיע קידושין היה להם לכפותו שיגרש. וכ"ת ולדידך מי ניחא לדידי יכול אני לתרץ ולומר שאם היו כופין אותו לגרש היתה נאסרת על הראשון משום שמא יאמרו מחזיר גרושתו אבל הכא עכשו שאין כאן גט ליכא משום שמא יאמרו מחזיר גרושתו. והדבר צריך תלמוד בקונטריס הראיות ואינו מצוי אצלי. ולענין הדין אין לנו להניח דברי דברי הרי"ף והרמב"ם והרא"ש ולתפוס בדברי ריא"ז להקל.
אמנם במקדש ראשון נסתפקתי אם הנערה הזאת מותרת לו אחר שיגרשוה השנים או לא ולכאורה היה נראה שאסורה לראשון מטעם שמא יאמרו מחזיר גרושתו הוא ואף על גב דיצתה במיאון נסמכתי על לשון הטור /אה"ע/ בסי' קנ"ה שכתב שחוששין לשמא יאמרו מחזיר גרושתו אף במקום מיאון והאמת הלשון מגומגם וכתבתי עליו פסק מיוחד בהיותי ברודיס והנני אחרי בואי פה שיאו חזרתי להתישב על לשון הטור אשר עליו נסמכתי בסברתו וראיתי שאין משם ראיה דהתם הוי כשנבעלה ונבדקה ולא מצאו לה סימנין דהוו ספק קדושי תורה ואף על פי שלא נמצאו לה תלינן לומר שנשאת וא"כ תו לא אמרי אינשי דמשום מיאון יצאה דהא אחר בעילה לא מהני מיאון ובודאי ידעי כולי עלמא דמיאון בטעות הואי ולא תלו במיאון אלא בגט אבל הכא לא ידעי דמיאון בטעות הואי דדילמא מאחר שלא נבדקה שמא לא היו לה סימנים ומיאון מעליא הוי ותלו במיאון כ"ש כי פה שיאו הראו לי יותר מעשרה או י"ב פסקים מרוב חכמי הדור רבנים ונכבדים יצ"ו המתירין אותה לראשון אחר שיגרשנה ב' חכמי שאלוניקי וחכמי ארץ ישראל תוב"ב וחכמי מצרים וקצת מחכמי קושטנדינה יצ"ו ושאר מקומות אז אמרתי בטלה דעתי אצל דעתם שהם רשאים ולא אני.
ולענין הכפיה הי' דעתי לכוף למי שאינו יכול לכנוס אותה מטעם שמא יאמרו וכו' שמאחר שאינו יכול לכנוס אותה מחמת דאיסורא דרבנן רביע עליה הוו להו קידושין שלא נמסרו לביאה ויש לי על זה פסק כתוב בראיות. אך אחרי רואי רוב הרבנים נמנעים מן הכפיה וגם אני נרתעתי לאחורי ולמלמדי הטתי אזני וכך אני אומר שכל מי שיכול לכונסה יפייס את מי שאינו יכול לכונסה שיגרש ואותם שיד שניהם שוים בה יפייסו זה את זה ברצי כסף וזהב ואם לא ירצה שום אחד מהם לא לפייס חברו ולא להתפייס יראה דלכ"ע דינא הוי שנכוף את כל שלשתם לגרש מדין המקדש קדושין שלא נמסרו לביאה כאשר כתב מהרי"ק בשם הרשב"א ז"ל על המקדש קדושין שלא נמסרו לביאה והיא באה מחמת חוטרא לידה ומרא לקבורה כופין אותו להוציא והיא בתשובות הרשב"א אלף ורל"ו ז"ל ועוד תדעו שאפילו עשו אותו הבנים שליח בעדים אפילו הם גדולות אם לא פירש פלונית לפלוני בני ופלונית לפלוני בני אין אחת מהן ראויה להנשא לאחד מהם לפי שאין ידוע אי זו לזה ואי זו לזה ושמא יפגע כל אחד מהם במקודשת לאחיו וליתן הא' גט וישא השני אחת מהן אי אפשר דשמא יפגע בגרושת אחיו וגרסי' פרק האיש מקדש תני רב טביומי לזה חמשה בנים ולזה חמשה בנות ואמר אחת מבנותיך מקודשת לאחד מבני כל אחת ואחת צריכה חמשה גטין וחליצה אחת מא' מהם וכיון שהן אסורות להנשא מחמתן לעולם בין להם בין לאחרים כופין אותם ליתן גט תדעו לכם שכן הוא שהרי מי שאינו יכול כופין אותו ליתן גט וכ"ש בבאה מחמת טענה נמי ואומרת שרוצה אני להנשא כדי שיהיו לה בנים להיותן לסיוע בעת הזקנה ולקבור בעת המיתה כחוטרא לידה ומרא לקבורה עכ"ל הרשב"א ז"ל וכתב על זה מהר"י קארו [באה"ע סי' קנ"ד] ומשמע מדבריו שם שאפילו כשאינה באה מחמת טענה נמי כל שהיא אסורה להנשא מחמתו בין לו בין לאחר כופין אותו להוציא ועיין בתשובה שאכתוב בסמוך וכן דעת הר"ן והתוס' בסוף נדרים גבי השמים בינו לבינה דאפילו לא באה מחמת טענה דחוטרא לידה יוציא ויתן כתובה והביאו ראיה לדבר אעפ"י שאין נראה כן מדברי הרא"ש שם עכ"ל.
והנה במה שכתב דמדברי הרשב"א משמע דאפילו בשאינה באה כופין הדין עמו דהכי משמע לשון הרשב"א שכתב וכ"ש בבאה מחמת טענה משמע דכ"ש הוי אי באה מחמת טענה דכופין אבל אה"נ דאפילו אינה באה נמי בטענה כופין אותו להוציא כמו שכתב ועיין בתשובה ל"ו שאכתוב בסמוך היא תשובה שכתב ז"ל כתב הרשב"א בתשובה והיא בתשובות להרמב"ן סימן קמ"ט על האומרת על בעלה שאינו יכול נ"ל דהכל יודעים כלה למה נכנסת לחופה ועל דעת כן נשאת לו הלכך אפילו טוענת סתם כיון שאינו יכול יוציאני בגט שומעין לה וכ"ש בבאה מחמת טענה ואמרה דבעינא חוטרא לידא וכו' ע"כ.
מכל הני משמע דכל שהיא אסורה להנשא לו אפילו אינה באה מחמת טענה כופין אבל מסתמא לא שכתב בשרש קל"ה על ראובן שנטען מלאה בעודה א"א =אשת איש= ואחר כך נתגרשה ויצא קול שנתקדשה לראובן הנטען וכתב בסוף התשובה ז"ל ואם האשה רוצה שיוציאנה כיון שאין יכול לכנסה נלענ"ד שהדין עמה ויעשו ב"ד דרך בקשה ואם לא יאבה שמוע לדברי חכמים נראה לעניות דעתי שיכולין לכופו אם היא באה מחמת טענה חוטרא לידא ע"כ. נראה דדוקא כשבאה בטענה הוא דכופין הא מסתמא לא וזה שלא כדברי הרשב"א הנז' אף על פי שהוא גם הוא הביא באותה תשובה דברי הרשב"א הנז' לראיה אפשר דאיהו סבר דלאו דוקא נקט הרשב"א לישנא דכל שכן למידק מינה כדדייקינן לעיל אלא דלישנא נקט הצד השוה שבכלן שאם היא טוענת בעינא חוטרא לידא דודאי כופין בכל מקום שאינו יכול לישא אותה וכשאינה באה בטענת בעינא חוטרא וכו' רק אומרת שיגרשנה הוי פלוגתא דהרשב"א והרא"ש ולא פליגי אלא בכפייה דשוטים אבל הרחקה מיהא עבדינן כדמשמע מדברי הרי"ף זלה"ה בשאלה הנז' וז"ל ומכל מקום כדי להסתלק מכל ספקות וכו' עיין שם עד וכן כתב רשב"א על המקדש קידושין שלא נמסרו לביאה.
ואם כן בנ"ד נמי הוו קידושין שלא נמסרו לביאה דהא לא מצי חד מנייהו לכנסה עד שיגרשוה חבריו וכל אחד אומר יגרשנה חברי ונמצאו כל הקדושין קדושין שלא נמסרו לביאה והוי דינא אליבא דהרשב"א דאם תטעון הנערה שיגרשוה כי היא רוצה להנשא אף על פי שלא תבא בטענת חוטרא לידא כופין אותם שיגרשוה שלשתם ואח"כ תנשא למי שתרצה ואין שום א' יכול לאוסרה על חברו מאחר שכולם בתורת כפייה כאשר כתב הריטב"א בתשובה ז"ל כל שהוא חייב להוציא אינו רשאי להתנות עליה שלא תנשא לכל מי שתרצה וכל מי שיגרשה כן כופין אותו שיגרשה בגט גמור בלי תנאי ע"כ. ולדעת הרא"ש ור"י קולון אין כופין בשוטים אלא א"כ באה בטענת חוטרא לידה אבל בלא זאת הטענה אלא שאומרת שרוצה להנשא יעשו ב"ד דרך בקשה ואם לא יאבה שמוע יעשו לו הרחקה שתקן ר"ת הלא היא כתובה באותה תשובה של קולון הנז'.
זהו מה שהיה ראוי לעשות לכאורה בענין זה אם לא יתפשרו ביניהם. אבל אחר העיון נראה דאין כפייה אצל מקדש ראשון דמאי כופין היא נתנה אצבע בין שיניה להתקדש לשלישי דבשלמא כשנתקדשה לשני אפשר לומר דקטנה הויא והטעוה אבל השתא דנתקדשה אחר שהגדילה אין לך נותנת אצבע בין שיניה יותר מזה והכפיה או ההרחקה תהיה אצל האחרון ולמקדש השני נמי לא כפינן משום דאיהו נמי מצי טעין היא נתנה אצבע בין שיניה בהתקדשה לשלישי ולגבי ראשון נמי לא הוו קדושי שני קדושין שלא נמסרו לביאה דכשקדשה עדיין בחזקת קטנה היתה שהרי מיאנה בראשון ועדי גדולה עדיין לא באו ואין כופין אותו ולא מרחיקין. ויש להביא ראיה על זה מדברי הרשב"א ז"ל בתשובה סי' תת"ב על היבמה שהלכה וקבלה קדושין מאחר ומיד חזרה וקבלה ממנו גט וכתב ז"ל ועל מה שהיא טוענת שיחלוץ לה כיון שאין ראויה לו אין נראה לי לכוף אותו לחלוץ אף על פי שנאסרה לו במעשה שהיא נתנה אצבע בין שיניה וגרמה לעצמה במעשיה הרעים ושלא ברצון חכמים ע"כ.
וכן בנדון זה אין לכוף אפילו למי שנאסרה עליו מפני שהיא גרמה האסור במעשיה אחרי שראתה שנתעגנה זה כמה שנים מחמת קדושין ראשונים והלכה ונתקדשה לשלישי אין לך נותנת אצבע בין שיניה גדולה מזה ולכן אין כופין ולא מרחיקין לא לראשון ולא לשני כאמור זהו הנראה לעניות דעתי.
ואין לחלק ולומר דלא מקרו קדושין שלא נמסרו לביאה אלא במקום שאין לו התר עולם כגון ההיא דקדש ה' בנותיו לה' בניו ולא פירש איזו לזה ואיזו לזה שאין א' מהן ראויה לביאה לעולם שמא יפגע באשת אחיו ואף אם יגרשנה א' מהם שמא יפגע בגרושת אחיו וכן בהא דיבמה שנתקדשה לאחר שנאסרה עליו לעולם אבל בנ"ד שאם יגרשוה ראשונים הרי היא מותרת לו אין זה נקרא קדושין שלא נמסרו לביאה דהא ליתא שהרי באותה תשובה עצמה היה הנדון על מי שהשביעו אביו שלא ישא את לאה והלך הבן וקדשה וכו' והרי אפשר שיתיר לו האב השבועה מכל מקום קרי ליה התם קדושין שלא נמסרו לביאה והוי טעמא התם משום דהוי מלתא דתליא באחרים ואין בידו א"נ כיון דהוי נשבע על דבר מצוה לאפרושי איסור' מפני שהיה נטען עליו ואסורה לו וכל שבועה שיש איסור בהתרתו אין לה התר.
ואפשר שלטעמים הללו נתכון מהרר"י קולון ז"ל במה שכתב בסוף התשובה הנז' וז"ל ואין נראה לע"ד לומר כאן שנמתין מלכופו משום שמא יתפייס האב המשביע ויהיה לבבו שישאנה מפני כמה טעמים אשר לא חשתי להזכירם ע"כ. ואולי אלו הטעמים הם הנז' לעיל. אבל יש לי לדקדק בדבריו דקדוק יפה ומתוכו אני למד לענין הדין. הדקדוק הוא למה כתב מהררי"ק בלשון הזה שנמתין מלכופו משום שמא יתפייס האב ולא כתב ולא נראה לומר כאן שלא נכוף אותו משום שמא יתפייס וכולי שאם היה אומר הלשון הזה הוה משמע שאין לנו לכופו מפני שאפשר שיתפייס האב וכיון שאפשר שיתפייס אף על פי שלא נתפייס עדיין אין אלו קדושין שלא נמסרו לביאה וזה אינו אמת שהרי באשר הוא שם קדושין שלא נמסרו לביאה וכופין אותו מיד אך מה שהוקשה לו אינו זה אלא למה לא נמתין אי זה זמן אולי יתפייס אבל אם לא יתפייס ודאי שנכוף אותו אעפ"י שכל שעה בידו להתפייס. וא"כ העלינו מדבריו שכל קידושין שלא נמסרו לביאה עכשיו אעפ"י שיכולין לבא לידי ביאה במעשה שיעשה ע"י אחרים שכל זמן שלא נעשה אותו מעשה ואין בידינו לכופו לעשות אותו מעשה נקראו קדושין שלא נמסרו לביאה. וכן בנ"ד כיון שאין אנו יכולין לכוף את המקדשין הראשונים לגרש מפני שהיא נתנה אצבעה בין שיניה כ"ש שהמקדשין הראשונים קיימי וצווחי ככרוכיא שאין רוצים לגרש בשום אופן רק שתשב עד שתלבין ראשה מאחר שהיא נתנה אצבע בין שיניה להתקדש לשלישי ואם באולי ע"י הדחק יתרצה לגרש יהיה בתנאי שלא תנשא לשלישי א"כ קדושי שלישי הוו קידושין שלא נמסרו לביאה וכופין אותו לגרש אם היא באה בטענת חוטרא לידה ואם אינה באה בטענה זו אלא בטענה שרוצה להנשא עושין לו הרחקה דר"ת כאשר כתבה הר"י קולון זלה"ה.
הכלל העולה מכל האמור שהנערה הזאת צריכה גט משלשתם ומותרת לראשון אחר גרושי השנים האחרונים וכן מותרת לאחרון אחר גרושי שנים הראשונים אבל למקדש השני אסורה לו משום שמא יאמרו מחזיר גרושתו. וכן נמי בנ"ד לא שייך למימר ברי לי כההיא דנשאת לאחד מעדיה מטעמא דפרישית. והבא עליה משלשתם בלא גרושי חבריו הולד ספק ממזר ותצא משלשתם. ולענין הבעיא אין כופין ולא מרחיקים לא לא' ולא לשני אבל לאחרון כופין אם באה בטענת חוטרא לידה. ואם לא באה אלא בטענת בעינא לאנסובי לבד אין כופין אותו אלא עבדינן ליה הרחקה כר"ת לאחרון. ואי ליכא שום טענה לא כייפינן ליה ולא מרחיקנן ליה. זו היא דרכה של תורה לע"ד. אבל אם באנו לכוף את מי שעשה שלא כהוגן ראוי לכוף את האחרון שלא יהיה חוטא נשכר כאשר כתב הריא"ז ז"ל בענין זה עצמו ואם לא נסמוך לכוף מ"מ הרחקה דר"ת מיהא עבדינן כדי שלא יהא חוטא נשכר.
ולולי שהארכתי ואין רצוני להאריך ביותר הייתי מראה פנים מדינא דגמרא לכוף את האחרון הזה לגרש מההיא דפרק האשה ביבמות על היבמה שנתקדשה לזר דאמרינן התם אם היה יבמה כהן חולץ לה ושריא ליה ופריך בגמרא איתגורי איתגור א"כ מצינו חוטא נשכר אלא אם היה יבמה ישראל נותן לה שני גט והותרה לו ופירשו המפרשים פה א' שכופין לשני לגרש כדי שלא יהא חוטא נשכר וליבם אין כופין אפילו אם הוא כהן שנאסרה עליו משום גרושה וכן כתב הרמב"ם בפרק ב' מהלכות יבום וחליצה וכן הטור /אה"ע/ בסי' קנ"ט ובנמקי יוסף האריך בענין זה הרבה והביא סברות הרבה כלם מסכימים לקנוס את המקדש באיסור ולאסרה עליו עולמית כדי שלא יהא חוטא נשכר.
הן אמת שקשה אצלי למה לא הזכירו דין זה אצל נדון זה של מקדש את הקטנה והגדילה ולא אישתמיט שום פוסק שיזכיר כפייה במקדש האחרון לקונסו ולאוסרה עליו משום חוטא רק זה מצאתי הריא"ז ז"ל שאמר כך והביאוהו בשלטי הגבורים כנ"ל בדברי. אך הרי"ף והרמב"ם ז"ל אדרבה כתבו בהפך יגרש ראשון וישא שני. וכי תימא שמא לא קנסו ז"ל אלא במקדש על איסור תורה כגון ביבמה דכתיב לא תהיה אשת המת החוצה אבל בקטנה שהגדילה הוו קידושי דרבנן ולא קנסו בה. הניחא הכא אבל הא אשכחן דבמקודשת מספק ובא אחר וקדשה קדושי מעליא אמרו נמי הכי בכל דוכתא יגרש ראשון ונושא שני והנה היה נלענ"ד לחלק כאשר חלקו המפרשים בין שוגג למזיד ובנדון זה במזיד הוי שהרי ידע שהראשון יש לו על נערה זו קדושי ספק וכן ידע שהשני יש לו עליה קדושי קטנה והגדילה וראוי לכופו לגרש אם יסכימו רבותי בדבר ואני על משמרתי אעמודה ואצפה על הסכמתם כי כן אעשה. נאם הצעיר המריץ חלישות דעתו לפני רבותיו המר ונאנח חיים בכ"ר יעקב באסן ז"ל.
טופס העדויות שנתקבלו קודם שפסק החכם השלם כמהר"ר חיים נר"ו.
במותב תלתא כחדא הוינא אנחנא בי דינא דחתימין לתתא פה שיא"ו היום יום ד' עשרים לחודש אדר שני השמ"ב ליצירה נועדנו יחד ללבן ולברר על דבר הנערה רבקה בת כלב ולארגו נ"ע אשר נתקדשה זה שלש פעמים ולקבל העדויות הבאים והנמצאים על זה בין לקטנות בין לגדלות ובכן הכרזנו בתוך קהל ועדה אנשים ונשים וטף חרם חמור וגמור אשר כמוהו לא היה בנרות כבויות ונודות נפוחים ופתחי ההיכל פתוחות וקול שופר חזק מאד על כל מי שיודע עדות או רמז עדות על שנות הנערה הנז' יבא ויגיד ואם לא יגיד ונשא עונו ואחר הטלת החרם הנז' כדת וכהלכה ישבנו אנחנו החתומים במותב תלתא כחדא בפני שלשת המקדשין ובפני מורשה הנערה הנז' וזו היא התחלתנו בסיעתא דשמיא.
ראשונה בא ה"ר יצחק בכ"ר שמעון רודיטי יצ"ו והוציא שטר קדושין שנתקדשה לו הנערה הנז' ליל א' כ"ז לניסן השל"ז ועדי השטר הם: יצחק בכמה"ר חיים אלפואל. ויעקב בדורקו. ונתקיים בחותמיו.
אחר כך בא לפנינו מורשה הנערה הנז' והוציא שטר מיאון שמיאנה רבקה הנז' ביצחק הנז' בשלישי בשבת י"ז לתמוז השל"ז וכתוב בו שנתברר לדיינין החתומים שהיתה קטנה באותה שעה ודייני המיאון הם: יוסף בן אברהם דיין. יוסף בן אברהם דיין. כלב בן ישמעאל שולל דיין.
אחר כך קם המקדש השני שלמה אלגראנטי והוציא שטר קדושין איך נתקדשה לו הנערה הנז' ע"י אחיו ר' יוסף והיה יום ה' כ"ה לחדש אלול השל"ח ליצירה ועדי השטר: יודה קלפו בכ"ר אליה קלפו. כלב בן ישמעאל שולל. ונתקיים בחותמיו.
אחר כך קם המקדש השלישי שמו ברוך בכ"ר שבתי קלפו והוציא שטר איך קדש לנערה הנז' יום א' י"ד לשבט השמ"ב ועדי השטר הם: אברהם בן ישראל ן' שאנגי. רפאל לבית עזרה.
אחר כך דרשנו וחקרנו העדויות וקם אליעזר שלוניקייו והעיד איך הנערה הנז' נולדה בין פורים לפסח שנה אחת אחר שלכדו התוגרמים שיאו והיתה שנה שנלכדה העיר שנת השכ"ו וזה העד הוא שני בשני למקדש השלישי.
אחר כך קם ר' יודה כרמונה ואמר איך נמצא במגנסיאה לפני החכם השלם כמה"ר שמואל טאיטאצאק ז"ל ושאל לו החכם הנז' אם היה יודע שנות הנערה הנז' והשיב שהיה מסתפק אם נולדה בשנת השכ"ו או בשנת השכ"ז ובשיאו כתוב יום הולדת את בתו חנה וב' או ג' חדשים אחר הולדת בתו נולדה הנערה הנז' ובבואו לשיאו הוציא ספרו וראה כתוב בו שנת השכ"ז והיה זוכר זה העדות מתוך הספר שלו ושאלנו לו אם היה בשיאו אותו הזמן והשיב שאינו נזכר ומה שכתוב בספרו הוא [אמת]. וגם אמר שהיה זה אחר שנלכדה העיר. אלו הם העדים שאמרו דייני המיאון שנודע להם על פיהם שהיה קטנה. על זה העד יודה כרמונה קם רבי כלב רודיטי והעיד עליו איך עבר על החרם והסכמת הקהל והשבועה שהשביעוהו הדיינין לעמוד לפניהם והוא לא שמע ולא האזין אליהם והוליך אותו בערכאות והוציא ממנו ממון שלא כדין ע"י הקאדי והדישדאר.
עוד בא ר' אליה רודיטי בכ"ר בנימן ואמר איך הלך בנקשיאה אחר שנלכדה העיר בחנוכה הבא ראשון אז ושעדיין לא נולדה הנערה הנז' ע"כ.
עוד הוציאו קבלת עדות הנעשה בטירייא איך העיד יעקב קליפה ואמר קי די און פסח אאוטרו פסח קי שי טומו שיא"ו נולדה רבקה הנז'. אלו הן העדויות שנמצאו מעידים על קטנות רבקה הנז'.
אחר כך בא ר' יצחק בכ"ר שמעון המקדש הראשון הנז' והוציא שטר קבלת עדות נעשה בשיא"ו איך העיד ר' יצחק נחמיאש שהנערה רבקה בת כלב ולרגו נ"ע הנזכר השלימה י"ג שנים בשנת השל"ח בחג הפסח וזה היה בפני הדיינין ה"ר יצחק אלפואל. וגדליא דשפיג"ה. ואברהם שינאני. ע"כ.
עוד הוציא שטר קבלת עדות נתקבל ברודיש בפני החכם השלם ר' חיים אלפואל. וגרשון פילוסוף. ור' שלמה פיכה. איך העיד בפניהם יוסף בן שבת שהיתומה רבקה הנז' היתה בת ג' וחצי שנה בזמן המגפה ע"כ.
עוד הוציא שטר קבלת עדות נתקבל בשיא"ו לפני ה"ר יצחק אלפואל. ויצחק אשייא. ויום טוב בכ"ר חזקיא לבנה. איך העיד בפניהם ר' דוד קלקי איך נולדה הנערה רבקה הנז' ה' ימים קודם הפסח משנת השכ"ה אלו הם העדים שהוציא ר' שמעון רודיטי לגדלות הנערה רבקה הנז'.
אחר כך בא ר' יום טוב לבנה ואמר איך הוא הי' א' ממקבלי העדות של דוד קלקי והוא לא היה יודע מספר שנות הנערה הנז' וכשראה שר' דוד הנז' היה מעיד אמר לו איך אתה יודע עדות זה שהיא גדולה אם אתה לא היית כאן. והשיב לו אני יודע אותו בבירור על נפשי ובלי שום ספק והוציא תפלין ונשבע עליהם איך יודע אותו בבירור על נפשו שהיא גדולה ע"כ.
עוד הוציא ר' אברהם אלגראנטי שטר כתוב מכמה עבירות שעשה יוסף ן' שבת. והשיב ר' שמעון שיש לו ראיה שעשה תשובה.
עוד העיד החכם ר' שמואל ביוואש איך בהיותו בצפת תוב"ב הביא ליוסף ן' שבת הנז' לפני ב"ד להעיד לו ולא קבלוהו ושאלנו לו באיזה זמן והשיב שאינו נזכר.
עוד אמר יוסף אלגראנטי איך אמר לו החכם ר' אליה ששון ששמע בצפת תוב"ב איך יוסף ן' שבת בא על נערה פנויה ע"כ.
עוד טען ר' יעקב הלוי שעדות ר' דוד קלקי נתקבל אחר הרחים מחוץ לעיר שלא בפני בעל דין שהיא הנערה הנז'. והשיב ר' שמעון שהיה הולך לדרכו והוציאוהו מן הבארקה וקבלו עדותו וגם שהיה זמן המגפה ולא מצא מי שישלח אחריה ע"כ.
עוד אמר אליא רודיטי שהוא הלך מכאן אחר שלקחו התוגרמים שיא"ו בחנוכה וישב בנקשיאה עם דוד קלקי פורים ופסח ולא בא בשיאו עד זמן המגפה.
עוד העיד ר' יודה קלפו איך הלך דוד קלקי בשביל עלילה בנקשיאה ולא בא בשיאו עד אחר המגיפה. ושאלנו אם הוא עצמו הלך משיאו באותו הזמן והשיב שישב ששיאו שנה קודם תוגרמה ושנה אחר תוגרמה ע"כ.
אלו הן העדויות שנתקבלו בפנינו אנו במותב תלתא כחדא. ולהיות אמת כתבנו וחתמנו שמותינו פה אי שיא"ו תרי מגו תלתא. והכל שריר ובריר וקים. חיים בכ"ר יעקב באסאן ז"ל דין. יאודה בכ"ר יוסף שני דין.
אלו הם העדויות שנמצאו אחר שפסק הדין החכם השלם מוהר"ר חיים בסאן נר"ו.
במותב תלתא כחדא הוינא בי דינא כד אתא קדמנא הזקן כ"ר שמעון בכ"ר שמעון רודיטי נ"ע מתושבי שיא"ו והעיד בפנינו בתורת עדות איך רבקה בת כלב ולארגו נולדה בין פורים לפסח משנת השכ"ה. ואנחנו בית דין חתומי מטה כתבנו עדות זה פה קושטאנדינה יום ו' ר"ח אב משנת השמ"ב ליצירה וקים. אליעזר דישטרילייא דין. יעקב בכ"ר יצחק ן' שומר דין. יוסף עמרון דין.
במותב תלתא כחדא הוינא יתבין בי דינא כד אתא קדמנא יודי אחד שמו רבי יודה בכ"ר רפאל לבנה נ"ע ואמר בתורת עדות איך רבקה בת כלב ולארגו נ"ע היא משלמת ארבעה עשר שנים לחג פסח הב"ר משנה זו שנת השל"ט ליצירה ואנחנו בית דין ח"מ כתבנו עדות זה שהעיד בפנינו היום יום ב' ו' לחודש אדר ראשון שנת השל"ט ליצירה וקים. חיים אלפואל דין. אברהם די נארבונה דין. חיים ן' יעקב באשאן דין.
במותב תלתא כחדא הוינא יתבין בי דינא כד אתא קדמנא החכם הנעלה הר' אליעזר דישטרילייא והעיד בתורת עדות איך מכיר את רבי יוסף ן' שבת המכונה בועז מתושבי ברוסה אחר שעבר עליו מה שעבר עבר דרך רודיש ללכת לצפת תוב"ב ובהיותו מספר עמו ספר לו בועז הנזכר את כל אשר קרהו ושעכשיו היה בדעתו לשבת בית בצפת תוב"ב. ומשך הימים אשר ישב ברודיש היה הולך לבית הכנסת וציצית בבגדו ותפילין בזרועו ושב בתשובה שלימה והכיר בו החכם השלם הנזכר שהיה בעל תשובה גמורה. גם אמר בפנינו החכם השלם הנזכר בתורת עדות איך כשחזר רבי יוסף ן' שבת הנזכר מצפת ראהו שהיה בעל תשובה יותר מאשר היה בראשונה והיה מביא בידו אגרת קבוץ מחכמי צפת תוב"ב לכל הקהלות הקדושות שיתנו לו צדה לדרך שכבר הוא אדם כשר. וגם העיד שקבלו עדותו ברודיש כי כבר היה מוחזק לאדם כשר ראוי והגון כשאר כל אדם. והיה זה פה קושטאנדינה היום יום ו' ראש חודש מנחם השמ"ב ליצירה וקים. יעקב בכ"ר יצחק ן' שומר דין. יוסף עמרון דין. יעקב שאול דין.
במותב תלתא כחדא הוינא יתבין נחנא בי דינא דחתימין לתתא כד אתא קדמנא הנבון ה"ר יעקב פינטו מתושבי צפת תוב"ב והוא העיד שמכיר את ר' יוסף ן' שבת הנזכר המכונה בועז שהיה מתושבי ברושה ואחר שעבר עליו מה שעבר הכירו שבא ונתיישב בצפת תוב"ב בתשובה גמורה ומחמת דוחקו יצא מארץ ישראל לחוצה לארץ אבל היה בעל תשובה גמור.
זה העיד ה"ר יעקב פינטו הנזכר בפנינו בתורת עדות.
עוד בא לפנינו הזקן ה"ר יום טוב בר דוד מתושבי רודיש והעיד בתורת עדות שהוא מכיר את יוסף ן' שבת הנזכר כאשר בא מצפת תוב"ב לרודיש ובידו אגרת קבוץ שנתנו בידו חכמי ארץ ישראל לקבץ וראיתיו שהיה בעל תשובה.
עוד בא לפנינו ה"ר שמעון בכ"ר בנימין רודיטי נ"ע מתושבי שיא"ו והעיד בפנינו שהוא מכיר את רבי יוסף ן' שבת הנזכר כאשר בא מברוסה אחר שעבר עליו מה שעבר והיה פה בעל תשובה גמורה עד שלכדו העיר הזאת שיא"ו התוגרמים ואחר שבאו התוגרמים בשיא"ו היה מתחבא מפני התורגמים שלא יכירוהו ולסוף מחמת יראה שלא יכירוהו במשך הזמן יצא מן העיר והלך לו לארץ ישראל. וגם אחר ששב מארץ ישראל ועבר דרך כאן הכרתיו בעל תשובה גמורה. כל זה העיד רבי שמעון הנזכר בתורת עדות גמורה. והיה זה פה שיאו יום ששי שמונה ימים לחדש סיון שנת חמשת אלפים ושלש מאות וארבעים ושנים ליצירה וקים. חיים בכ"ר יעקב באסאן דיין. אברהם שינבי דין. גדליא דשפיגה דין.
במותב תלתא כחדא הוינא יתבין אנחנא ב"ד דחתימין לתתא כד אתא קדמנא ר' דוד לבנה יצ"ו מתושבי שיא"ו והעיד בתורת עדות על ר' יודה קרמונה מתושבי שיאו איך עבר על החרם שהחרימו הקהל הקדוש שלא להוליך את חבירו בערכאות הגוים והוא הוליך את בעל דינו בתוך קהל ועדה לעמוד עמו בדין תורה ולא אבה שמוע.
עוד בא בפנינו ה"ר יעקב בדורקו מתושבי שיא"ו והעיד גם הוא כדברים האלה. והי' זה פה שיאו יום ו' ה' לחדש סיון שנת השמ"ב ליצירה וקים. חיים בכ"ר יעקב באסאן דין. אברהם שינבי דין. גדליא דשפיגה דין.
@שו"ת מהרש"ך חלק א סימן כט
הנה זה יותר מג' שנים שנשאלתי על ענין קדושי רבקה בת כלב משיא"ו וכתבתי פסק כמו שראיתי אז לעניות דעתי. הן אמת כי ענין השאלה אז היתה שנתקדשה רבקה הנזכרת לאיש אחד ומיאנה בו ואחר כך נתקדשה לאיש אחר ובאו עדים להחזיקה בקטנה כשנתקדשה לראשון וכשמיאנה בו ועדים אחרים מחזיקים אותה בגדולה בזמן קדושי הראשון ובאותה השאלה לא נתבאר אם קבלת העדויות הנזכרים היה בפני הבעל דין או לא ותפשתי במושלם שנתקבל בפני הבעל דין כמנהג כל קבלת עדות על פי התורה.
ועתה הראוני פסק אחד מהחכם השלם אלוף התורה כמהר"ר חיים באשן נר"ו והנה כפי הנראה נתחדש בענין המאורע חדושים קשים כגידים והם. האחד שנתקדשה עוד עתה מקרוב בשנת השמ"ב בזמן שהיא גדולה ודאית לאיש אחר. ועוד חדוש אחר שקבלת העדות העדים המעידים על גדלותה בזמן שנתקדשה לראשון היו שלא בפניה ובאנו למחלוקת אם עדות שנתקבל שלא בפני בעל דין אי מהני אי לא ובלי ספק דבאיסור ערוה החמורה יש לנו לחוש להחמיר כי בדברים החמורים צריך האדם לבחור הדרך היותר בטוח באופן שכפי ההנחה החדשה הזאת ישתנה הדין ממה שפסקתי אז בפסקי. כי הנה אז פסקתי שלאותם השנים שנתקדשה יכולה להנשא לכל א' מהם אחר גרושי חברו ממה נפשך והדרך היותר בטוח הוא שיגרש שני וישא ראשון מהטעם שכתבתי אז בפסקי ידעתי נאמנה הלא הוא כמוס שם בשיא"ו וכל זה בלי שום כפיה קלה וחמורה כי אם ברצון ופיוס.
עתה בהנחה שהניח החכם השלם הנז' נר"ו דאין כאן עדי קטנות כלל שנפסלו ונתבטלו באופן שאין כאן אלא עדי גדלות ומצד עדי גדלות יש לספק אם היא מקודשת להר' יצחק רודיטי המקדש הראשון או לא וטעם הספק הוא מפני שלא נתקבל העדות הנז' בפני הבעל דין כמו שנתבאר ואף על פי שלא נתברר אם באותו הזמן הביאה שערות או לא אפילו הכי הוי מקודשת קדושי תורה משום חזקה דרבא וכו' ואין לומר דאין כאן קדושין כלל ועיקר מטעם ס"ס =ספק ספיקא= ספק אם יש לחוש לאותו העדות שהעידו על רבקה שהיא גדולה בשנים או לא ואם תמצי לומר שיש לחוש שהיא גדולה בשנים אכתי איכא לספוקי דדילמא לא הביאה סימנים שהרי כתב הרשב"א בתשובה אלף רי"ו בספק ספיקא אחר דומה לזה דיש להחמיר וצריך להתיישב באופן שהנערה הנז' מקודשת להר' יצחק רודיטי הנז' בספק קדושי תורה וכפי זאת ההנחה יראה דאין כאן מקום כל כך לחוש לקידושי שני דעדי קטנות אין כאן אם כן קרוב הדבר להחזיקה בגדולה דכיון שבעת שנתקדשה לשני לא היתה גדולה ודאית כי אם ספק גדולה מחמת הספק שנפל בקדושי ראשון דהיינו מחששת קבלת עדות שלא בפני בעל דין א"כ קידושי שני גריעי טובא. וכל זה הוא בהנחה שהניח החכם השלם נר"ו דאין כאן עדי קטנות כלל.
אמנם יראה לעניות דעתי דיש כאן עדי קטנות ראויים לקבל עדותן דהא עדות כליפא הוא טוב. גם עדות מא' מהעדים אשר הוא שני בשני למקדש השלישי כיון שהוא כשר למקדש השני יש לקבל עדותו להחזיקה בקטנה. ואם כן יראה דיש לספק ג"כ בקדושי שני דאפשר דכשנתקדשה לראשון היתה קטנה ואף על פי שלא נחוש למיאון שמיאנה בפני בית דין הנז' שם בשיא"ו כיון שהיו הדיוטות כמו שכתב החכם השלם נר"ו אפילו הכי כל שנתקדשה לב' יש לנו לומר קדושיה הם מיאוניה כדאיפסיקא הלכתא ביבמות בפרק בית שמאי ואם כן תפסו גם כן קדושי שני שקדשה בעודה קטנה וכשהגדילה ולא מיאנה עדיין היא מקודשת מדברי סופרים. באופן שאם נחוש לעדי קטנות כמו שיראה לעניות דעתי שיש לחוש לקדושי שני ועדיפי טפי מקדושי ראשון מספק וק"ל באופן שאלו הב' מקדשים הראשונים קדושיהם הוו קידושי ספק וקדושי המקדש הג' שקדש עתה מחדש הוו קדושי ודאי ובכי האי גוונא מלתא דפשיטא היא דפסקא דמלתא כי האי גוונא הוי דיגרשו הב' הראשונים ויכנוס הג' האחרון.
ועתה אני בא לדון על אופני הכפייה שצדד וכתב החכם השלם נר"ו ונוראות נפלאתי הפלא ופלא מכבוד חכמתו איך הוציא מפיו פה קדוש והעלה על ספר דברים כאלו שרצה להוכיח דשייך כפיה בנדון דידן מהנהו דוכתי שכתב ובלי ספק דלא שייכי ולא דמו דהוו כי אכלא לדנא וכדי שלא להאריך אודיע דרך קצרה באיזה צד שייך לכפות ואז נדע דלא שייך שום כפייה בנ"ד והנה שורש הדבר הוא שאין שום צד לעשות כפייה כי אם כשהקדושין בעצמן הם קדושין גמורים אך אמנם נפל בהם סיבה מונעת שלא יוכל לכונסה או לקיימה אם נשאת והסבה מונעת הוא מצד הקדושין עצמן מבלי סבת קדימת קדושין להם או מאוחרין או ג"כ יש צד לכפות כההיא דיבמה שנתקדשה לזר שכתב החכם השלם נר"ו שכופין למקדש שיגרשנה וטעמא דמילתא כדי שלא יהא חוטא חוטא /המלה: חוטא כפולה/ נשכר וכמו שאבאר עוד בסמוך בסיעתא דשמיא.
ועתה אבא לכל אותם המקומות שכתב החכם השלם נר"ו שהוזכר בהם כפיה ובקל יראה המעיין וישפוט דלא דמו לנדון דידן כלל ועיקר הנה מה שכתב בשם הרשב"א בסימן אלף ורל"ו על המקדש קדושין שלא נמסרו לביאה והיא באה מחמת טענה שכופין אותו להוציא והתם הדבר ברור שדין הוא שנכפהו כיון שהקדושין בעצמם הם קדושין גמורים ויש סבה מונעת מצד עצמם שאין צד לבא לידי נשואין משום שמא יפגע באשת אחיו וכו' אם כן דין הוא שנכפהו להוציא. גם בההיא דכתב מוהר"י קולון בשורש קל"ה על ראובן שנטען מלאה הנז' התם נמי כיון דהאב השביע את בנו שלא ישאנה נמצא שנפל רעותא באותם הקדושין מצד עצמם שאינו יכול לכונסה מצד השבועה שהשביעו אביו גם בטענת התובעת שבעלה אינו יורה כחץ וכל שאר הדברים כיוצא באלו שאמרו בהם שכופין היינו מחמת טענה וסבה מונעת מלקיים הנשואין מחמת עצמו אבל כשנתקדשה לשנים באופן שהיא ספק מקודשת אין כאן מקום לומר שכופין לשום א' מהם מטעם שהם קדושין שאין מסורין לביאה דכיון דאין העיכוב מלכנוס כי אם מצד קדושי חברו לא שייך לעשות כפייה דלא ימנע או קדושי הא' אינן קדושין כלל או הם קדושין גמורים אם הם קדושין גמורים מצד עצמם והיה מקום לכונסה בלי שום מניעה מצד קדושי עצמו כי אם קדושי חברו הם מעכבים אם כן למה נכפהו כיון שלא פשע כלל דבשלמא בההיא גוונא דכתב הרשב"א המקדש פשע שקדש קדושין שאין מסורים לביאה גם בההיא דמוהר"י קולון כיון דמצד קדושי עצמו אינו יכול לכנוס דין הוא שנכפהו להוציא וקל להבין כל זה למי שירצה לתת לב להבינו.
גם מה שכתב החכם השלם הנז' נר"ו דיש מקום לומר שראוי לכוף המקדש האחרון ורצה להוכיח זה מההיא דיבמה שנתקדשה לזר שפירשו כל המפרשים פה א' שכופין להוציא כנר' שרצה להוכיח דהא בההיא דיבמה משום שהיתה זקוקה ליבם קנסינן למקדש אחר כך שיגרשנה ותנשא ליבם ולא יהיה חוטא נשכר אם כן בנדון דידן כופין נמי את המקדש האחרון וישאנה הראשון ולא יהיה חוטא נשכר שקדשה אשה שהיתה מקודשת כבר והוקשה אצלו דא"כ למה לא הוזכר כפיה זו בקטנה שנתקדשה והגדילה ולא מיאנה ועמדה ונתקדשה לאחר וחילק כבוד חכמתו דשמא לא הוזכרה כפיה אלא במקדש היבמה דהוי איסור תורה מה שאין כן במקדש את הקטנה שהגדילה והוקשה לו דאם כן בכל קדושי ספק שאמרו מגרש ראשון ונושא שני למה לא הוזכר כפיה וראה לחלק כבוד חכמתו בין שוגג למזיד באופן דבנ"ד שזה המקדש האחרון קדש במזיד שכבר ידע שהנערה הזאת היתה מקודשת לראשונים ראוי לכופו. ותמיהה לי טובא בדברי החכם השלם נר"ו למה לא חילק חלוקים אחרים נכונים וישרים והם הא' דבשלמא גבי ההיא דיבמה דין הוא שנקנוס למקדש כיון דאותה היבמה יש ליבמה עליה זיקה גמורה דחשיב ככנוסה וזה המקדש עשה מעשה להפקיע היבמה הזאת מזיקת יבמה דין הוא שלא יהא חוטא נשכר ויגרש הוא וייבם היבם אמנם בנ"ד ודכוותיה שלא היה למתקדשת על הראשון כי אם קדושי ספק אין ראוי לקונסו ולכופו שיגרש.
ועוד טעם אחר יש לחלק גדול מזה והוא דאדרבה ההיא דיבמה קדושי המקדש הוו קדושי ספק אפילו אליבא דשמואל אם כן דין הוא לקנוס שלא יהא חוטא נשכר כיון שקדושיו אינם אלא קדושי ספק א"כ דין הוא שנקנוס לגרש ולבטל קדושי ספק כדי לקיים קדושי ודאי הקודמים דהיינו זיקת היבמה. אמנם בנדון דידן דקדושין הראשונים הם קדושי ספק וקדושי האחרון הם קדושי ודאי יראה דטעם שלא יהא חוטא נשכר לא יספיק לכוף לבטל קדושי ודאי לקיים קדושי ספק הקודמים.
ועוד יראה דח"ו לא יעלה על לב לכוף את האחרון ויכנוס הראשון משום שמא יאמרו גירש זה וכו' שלדברי החכם השלם נר"ו בטלת חששת שמא יאמרו שאדרבה נכוף לשני לגרש ואין לומר דמאי דאמרי' מגרש ראשון ונושא שני אבל איפכא לא שמא יאמרו גירש זה וכו' היינו בשוגג אבל מקדש במזיד לא אלא נכוף השני לגרש ויכנוס הראשון דבלי ספק דבר זה לא יעלה על לב לעולם וכבר הייתי רוצה להעתיק לשונות מהפוסקים אשר מתוכם יתבאר בבירור דבר זה אבל להיות כי נראה בעיני טירחא יתירתא בכדי ואני חלוש וטרוד לא ראיתי לטרוח בזה באופן שדעתי נוטה שאין מקום לכוף לשלשתם לגרש ולא לשום א' מהם. והפסק המחוור הנראה לע"ד כפי הנחת העדויות שהניח החכם השלם נר"ו הוא שיגרשו השנים הראשונים ויכנוס האחרון וכל זה ברצון ופיוס גם יראה שיחזור המקדש השלישי לקדשה אחר גרושי הקודמים קודם שישאנה. וזה הדרך הוא הבטוח בלי מכשול ועון וכל שאר הדרכים הם בחזקת סכנה. נאם הצעיר שלמה הכהן.
@שו"ת מהרש"ך חלק א סימן ל
אחר שכתבתי פעם שנית באו אלי פעם ג' לשאול עוד על הענין וכתבתי זה הפסק.
הן אמת כי פעם ופעמים נשאל נשאלתי אני הצעיר החתום למטה על זה המאורע והנה בפעם הראשונה באה השאלה במעשה שהיה כך היה שרבקה בת כלב נתקדשה לה"ר יצחק רודיטי אח"כ מיאנה בו לפני ב"ד אחר שהעידו עליה עדים שהיא קטנה אח"כ נתקדשה לה"ר שלמה אלגראנט אח"כ באו עדים אחרים והעידו עליה שהיתה גדולה בשעה שנתקדשה להר' יצחק הנז' באופן שהיה מקודשת מספק לשניהם ופסקתי אז דמותרת לשניהם כלומר שכל איזה מהם שיגרש יכול חברו האחר לכנוס אח"כ אף על גב דבעלמא אמרינן מגרש ראשון ונושא שני אבל איפכא לא גזרה שמא יאמרו גרש זה ונשא זה וכו' הכא בנדון זה לא שייך לומר הכי כמו שכתבתי אז ולא עוד אלא דבנדון זה מסתבר טפי לומר שיגרש שני וישא ראשון כמו שכתבתי והוכחתי אז ואכתוב עתה בס"ד.
אחר כך באה שאלה אחרת במאורע הנז' באופן חדש שנתקדשה עוד רבקה הנז' עתה מקרוב להר' ברוך קלפו וכתב על זה החכם השלם אלוף התורה כמה"ר חיים באסאן נר"ו, ואני לא ידעתי איזה רוח עבר בי הטעני וכתבתי דאיברא דעל פי השאלה הראשונה כתבתי דמסתברא דמותרת לראשון ועדיף טפי לומר שיגרש שני וישא ראשון עתה על פי השאלה חדשה יראה דיגרשו השנים הראשונים וישא האחרון אבל איפכא לא דאיכא למטעי שמא יאמרו גרש זה ונשא זה וכו' ותפשתי במושלם דאינה מותרת להר' יצחק רודיטי אפילו אחר גרושי שנים האחרונים.
עתה מקרוב בא אלינו החכם הותיק כה"ר יאודה שני נר"ו ואמר לי שאחזור לעיין בדבר כי בעיניו יפלא מה חילוק יש לשנות הדין והפסק מהשאלה הראשונה לשניה והן אמת כי הדברים ברורים כי יש להפלא כי הנה הדבר ברור שאם על פי ההנחה הראשונה פסקתי מה שפסקתי ויהיה הפסק נכון ועיקר על פי אותה ההנחה גם על פי השאלה החדשה הזאת לא ישתנה הפסק הראשון. ועתה אחזור לברר וללבן לידע ולהודיע מה שיראה לע"ד בפסקא דהך מלתא ואומר דאיברא דיש הפרש על פי השאלה חדשה אך לא כמו שכתבתי וזה כי כפי השאלה הראשונה אף על פי שכתבתי דעדיף טפי לומר שיגרש שני ונושא ראשון מכל מקום אם ירצה יכול לגרש ראשון ולכנוס שני אמנם עתה על פי זאת השאלה חדשה כל אפין שוין דאין שום צד לומר שיכנוס השני דהיינו שלמה אלגרנטי אמנם הר' יצחק רודיטי והר' ברוך קאלפו יש מקום לומר שכל אחד מהם יכנוס אחר גרושי חברו ומסתבר לומר דעדיף טפי שיגרש הר' ברוך קלפו ויכנוס הר' יצחק רודיטי כמו הנחת פסקי הראשון.
ואעתיק פה מה שכתבתי בפסקי הראשון לתת טוב טעם בדבר זה והוא שכיון שהעדים מעידים שהיתה גדולה בשעה שנתקדשה להר' יצחק רודיטי באופן שלא תפשו בה קידושי שלמה אלגרנטי. ואף אם תמצי לומר שהיתה קטנה והמיאון נעשה כהלכתו ופקעו קדושי הר' יצחק וקדושי הר' שלמה הוו קידושין גמורים כיון שקדשה לאחר שהגדילה בודאי עם כל זה כל שגרשה הר' שלמה מותרת להר' יצחק דקיימא לן קטנה שנתקדשה או נשאת לאחר ומיאנה בו ועמדה ונתקדשה ונשאת לאחר וגרשה מותרת לראשון ולא עוד אלא שאם גרשה הראשון כשהיא קטנה והחזירה ואח"כ מיאנה בו ואח"כ נשאת לאחר וגרשה מותרת לראשון דאתי מיאון דידיה ומבטל גיטא דידיה. ואין לפקפק ולומר דאי אמרינן מגרש ר' שלמה ונושא ר' יצחק כפי עדות הכת המעידה שהיתה גדולה רבקה הנז' בשעה שנתקדשה לר' יצחק אתו למימר דמחזיר גרושתו מן האירוסין דאין לחוש בכך דכיון דאיכא טעמא רבה לחוש יותר לקדושי ר' יצחק מקדושי ר' שלמה לא חיישינן להך חששא דמחזיר גרושתו וכו' דחשש זוטרתי היא דאפשר דכיון שלא גרשה ר' יצחק יאמרו קדושי ר' יצחק הראשונים קדושי תנאי היו ומה גם עתה שישמעו ויראו שר' יצחק חוזר ומקדשה מחדש שכך הדין נותן שצריך ר' יצחק לקדשה מחדש אחר גרושי ר' שלמה זהו מה שכתבתי אז.
ועתה אחזור לאמת ולקיים פסק זה מטעם אחר שאכתוב בס"ד.
ותחלת כל דבר אציע ואומר דמי שירצה לטעות היה אפשר לומר לכאורה ולפום ריהטא דאין להר' יצחק רודיטי שום ערעור בקדושיו על רבקה הנז' כיון שמיאנה בו בכח העדים שהעידו על קטנותה ואע"ג דאיכא תרי סהדי אחריני דמכחישי ומעידין עליה שהיא גדולה מכל מקום כיון דמסקנת שמעתא סלקא בפ' ארבעה אחין דכל תרי ותרי ספיקא דרבנן ואוקי אחזקתה ואם כן בנ"ד אית לן לאוקומי לרבקה בחזקתה דהיינו חזקת קטנות וכיון שמיאנה בו יראה דנפטרה ממנו. וכד מעיינן יראה בבירור דקושטא דמלתא דלא יעלה דבר זה על לב לעולם דאע"ג דנימא אוקי תרי בהדי תרי ונוקי לרבקה בחזקת קטנה אכתי אין לפוטרה מה"ר יצחק מפני שמיאנה בו דמכל מקום איסורא דרבנן רביע עלה דרבקה מחמת קדושי הר' יצחק הנז' והבא עליה אם לא יגרשנה הר' יצחק עבר אאיסורא דרבנן.
ועתה אומר דהך מלתא דאמרי' אוקי תרי בהדי תרי וכו' לא יזיק להר' יצחק אדרבא יועיל כמו שאבאר וזה דלכאורה יר' לומר דכיון שאנו מחזיקים לרבקה הנז' בספק מקודשת לה"ר יצחק מכח העדים שהעידו עליה שהיא גדולה אחר כך נתקדשה להר' ברוך דהיא אז ודאי מקודשת קדושין ודאין כיון שהיא גדולה ודאית אליבא דכולי עלמא באופן דקדושי ה"ר יצחק המקדש הראשון הוו קדושי ספק וקדושי ה"ר ברוך קדושי ודאי א"כ דין הוא שיגרש ר' יצחק וישא רבי ברוך כדין מי שיצא עליה קול שהיא מקודשת לפלוני ובא שני וקדשה בפנינו אם לא באו עדים ברורים להעיד על קדושי ראשון מגרש ראשון שקדושיו בקול ונושא השני שקדושיו ודאי אבל לא יגרש השני וישא ראשון משום שמא יאמרו וכו'.
אמנם במה שכתבנו הך מלתא דתרי ותרי וכו' בגוונא דשייך לאומרו בנ"ד ליכא אלא איסורא דרבנן וא"כ לא גזרינן שמא יאמרו וכו' אעפ"י שיגרש שני ויכנוס ראשון ויש ללמוד דבר זה ממה שכתב הרמב"ם פרק ד' מהלכות אישות וז"ל אם בא פקח וקדש אשת חרש הפקחת הרי זו מקודשת לשני קדושין גמורים ונותן גט ומותרת לבעלה החרש. יראה מדבריו דלא חיישינן שמא יאמרו וכו' והטעם כמו שכתב הרב המגיד דע"כ לא אמרו אבל מגרש שני ונושא ראשון לא גזרה שמא יאמרו גירש זה וכו' אלא כשהראשון יש לו קדושין מן התורה שאז יש לחוש שמא יאמרו גרש אבל חרש שאין לו קדושין ולא גרושין דבר תורה אין לחוש שמא יטעו א"כ יראה משם דבמלתא דקדושין דלית בהו אלא קדושי דרבנן לא גזרינן שמא יאמרו וכו' ואעפ"י שאפשר לחלק ולומר דדוקא בחרש שאינו בן דעת לא גזרו עליו לחוש שמא יאמרו אבל בבן דעת אפילו אם קדושיו יהיו קדושין דרבנן מכל מקום יש להחמיר עליו לחוש לחששת שמא יאמרו גרש זה וכו' והיה אפשר להוכיח זה ממקום אחר.
מכל מקום יראה לע"ד דבכי האי גונא דקדושין דנ"ד קילי טפי ואין לחוש להם דשמא יאמרו כיון שהמיאון מוכיח שנתפרסם ממנו חולשת הקדושין באופן שלא נשאר כאן כי אם ספק איסור דרבנן יראה דכל אפין שוין דקליש האי גזרה דשמא יאמרו וכו'.
והואיל ואתא לידן הך מלתא שכתב הרמב"ם ז"ל דאם בא פקח וקדש אשת חרש הפקחת אודיע לשואל שהוקשה עלי וכו' שמדבריו אלו יראה דבאשת חרש שנתקדשה לפקח שמותרת לחזור לחרש אחר שנתגרשה מן הפקח ולא חיישינןשמא יאמרו וכו'. והנה הביא הרב המגיד פרק י"א מהלכות גרושין לשון הירושלמי וז"ל אשתו של חרש שאמרו לה מת בעלה ונשאת לאחר ובא בעלה תצא מזה ומזה אשתו של פקח שאמרו לה מת בעלה ונשאת לחרש ובא פקח הוינא סברין מימר יוציא חרש ויקיים פקח. ואמרו עוד היא באלין קנסייא. מלשון זה יראה דאשתו של חרש שנתקדשה או נשאת לפקח אסורה לחזור לבעלה החרש משום שמא יאמרו גירש וכו' דהא בדינא דאשתו של פקח ששמעה שמת בעלה ונשאת לחרש דוקא הוא דאסר לה מטעמא דעוד היא באלין קנסייא אע"ג דלא שייך לאוסרה משום שמא יאמרו אבל באשתו של חרש ששמעה שמת בעלה ונשאת לפקח אין אנו צריכין לטעם עוד היא באלין קנסייא דטעמא דשמא יאמרו גרש זה סגי לאוסרה וזה סותר למה שכתב הרמב"ם פרק ד' מהלכות אישות עם דברי הרב המגיד.
ותו איכא למידק מהאי ירושלמי ע"ד הרמב"ם דהא בהך מלתא באשה ששמעה שמת בעלה יראה מדבריו שכתב פרק י' מהלכות גרושין דטעמא דכששמעה שמת בעלה דנשאת דאסורה לחזור לראשון וכשנתקדשה מותרת לחזור יאמרו גרש זה וכו' וכשנתקדשה מותרת לחזור לו דליכא למטעי למידי שיתלו ויאמרו תנאי היה בקדושין דסבירא ליה כר' עקיבא דתלינן בקדושי תנאי ומשום הכי מוסיף רבי עקיבא על העריות שצריכה גט אשת אח ואחות אשה ודוקא בקדושין ולא בנשואין משום דבנשואין ליכא למתלי בתנאי דאין תנאי בנשואין וכו'. יראה מדבריו ז"ל דלא סבירא ליה טעמא דמסיק בגמרא פרק האשה רבה התם דעבד איסורא קנסוה הכא דלא עבד איסורא לא קנסוה א"כ כיון דלא חיישי לטעמא דקנסא אלא לטעמא דשמא יאמרו וכו' היכי פסיק וקאמר בסתמא פרק י' מהלכות גרושין בדין אשה שמת בעלה ונשאת ואחר כך בא בעלה תצא מזה ומזה בין שהיה בעלה פקח בין שהיה חרש בכל גוונא תצא מזה ומזה דהא באשתו של פקח שנשאת לחרש לא שייך לאוסרה מטעם דשמא יאמרו כדמוכח מהירושלמי הנז' דאי לא מטעם קנסא אין לאוסרה מטעם שמא יאמרו וא"כ אליביה דתלי טעמא משום גזרה שמא יאמרו א"כ היכי כייל בהדי אינך הך גוונא דאשת פקח שנשאת לחרש. כל זה ראיתי ונתון אל לבי לדקדק בדברי הרמב"ם. איברא דקושיא השנית אפשר לתרצה בדוחק אמנם קושיא הראשונה כעת לא יכולתי עמוד בתרוצה וצ"ע.
ואחזור לנ"ד ואומר דאע"ג דבעלמא אמרינן באשה שנתקדשה קדושי ספק וחזרה ונתקדשה קדושי ודאי יגרש ראשון ונושא שני אבל איפכא לא וכו' היכא דקילי הקדושין ויש דבר לתלות שלא נחוש לחששת שמא יאמרו דלא אתו למטעי שיתלו בדבר אחר מצינן למימר שפיר דמגרש שני ונושא ראשון. ובזה אפשר שיתורץ קושיא ותמיהה דיראה לכאורה דיש לתמוה על הרמב"ם ז"ל שכתב בההיא דאשה ששמעה שמת בעלה ונתקדשה שאינה צריכה גט מן האחרון ומותרת לחזור לראשון ולא חיישינן שמא יאמרו וכו' דיתלו ויאמרו תנאי היה בקדושין א"כ בעלמא אמאי אמרינן בכל דוכתא מגרש ראשון ונושא שני אבל איפכא לא משום שמא יאמרו וכו' ומשמע דמדינא הוה מצינן למימר דמגרש שני ונושא ראשון אי לאו משום שמא שמא יאמרו וכו' ואם כן אם איתא דתלינן בקדושי תנאי אפילו חששת שמא יאמרו ליכא. ובמה שכתבתי יראה בבירור תירוצא בהך מלתא הוא דדוקא באשה שמת בעלה ונתקדשה דהנהו קדושין קלישי מצד עצמן א"כ בטעמא כל דהו יספיק לבטל חששת שמא יאמרו אמנם בדוכתי אחריני דליכא טעמא דאקולי לא מבטלינן טעמא דחששת שמא יאמרו ולמתלי במלתא אחריתי. באופן שבנדון זה על משמרתי אעמודה לפסוק דרבקה זאת מקודשת לשלשת האנשים האלה וקדושי שלשתם תפשו בה מספק. והנה לשני דהיינו הר' שלמה אלגראטי אין לנו שום צד מקום לומר שיוכל לכונסה גם אם יגרשו השנים האחרים דאיכא למיחש שמא יאמרו וכו' אמנם הר' יצחק רודיטי והר' ברוך קלפו כל אחד מהם יכול לכונסה אחר גרושי חברו ואפשר לומר שיותר ראוי לומר שיגרש הר' ברוך קלפו ויכנוס הר' יצחק רודיטי כמו שכתבתי בפסקי הראשון והעתקתיו פה. נאם הצעיר שלמה הכהן.
@שו"ת מהרש"ך חלק א סימן לא
בפנינו עדים חתומי מטה באחד בשבת ח' ימים לירח תמוז שנת חמשת אלפים ושלש מאות ושלשים לבריאת עולם במנין שאנו מונים כאן במתא אנקונא דיתבא על כיף ימא ועל נהרי אספי ופיודישינה מנה שליח יוסף בן מרדכי את החכם כה"ר יודה בן אברהם אלגאזי נר"ו וכך אמר לפנינו יוסף בן מרדכי הנ"ל איך מנה שליח את יהודה בן אברהם הנ"ל להוליך גט זה לאשתו רוסה בת רפאל ותהיה ידו כידו ופיו כפיו ועשיתו כעשיתו ומיד שתגיע גט לידה תהיה מגורשת ממנו ומותרת לכל אדם ונתן לו רשות לעשות שליח ושליח שליח עד מאה שלוחים ליתן גט זה לאשתו רוסה בת רפאל הנ"ל בכל מקום שימצאנה הוא או שלוחו או שליח שלוחו עד מאה שלוחים והגט שנעשה עליו שליח יודה בן אברהם הנ"ל להוליכו ככל הכתוב למעלה נכתב ונחתם במתא אנקונה ביום וירח ושנה הנ"ל ועדיו החתומים בו שלמה בן משה ויעקב בן שלמה ובפנינו בטל יוסף בן מרדכי הבעל הנ"ל כל מודעות שמסר על גט זה גם בפנינו קבל עליו יוסף בן מרדכי הבעל הנ"ל חרם שלא לבטל את הגט ואת השליח הנ"ל. והגט שנעשה עליו שליח יודה בן אברהם הנ"ל שיטה רביעית מתחלת מרדכי ושיטה שביעית רפאל ושיטה עשירית מתחלת ואנש ומה שראינו ונעשה לפנינו כתבנו וחתמנו להיות לזכות ולראיה ביד יודה בן אברהם השליח הנ"ל. והיה זה פה אנקונה הנ"ל ביום וירח ושנה הנ"ל והכל שריר וקים. יוסף בכמ"ר עמנואל אמיגו זלה"ה עד. יעקב ן' חביב עד. מיכאל קודוט עד.
נשאל ממני כדת מה לעשות באשה אנושה זו כי הגט אינו מקויים ואין עדים לקיימו ואשה זו עניה עמדה בעיגונה זה כמה שנים גלמודה וסורה והניחה בעלה בעל נעוריה כדי לחסות תחת כנפי התורה כי הוא הרשע המירה בדת זרה ואם לא ימצא לה תקנה כמעט אבדה תקותה ולכן נפנתי לעיין עד היכן ידי משגת לראות אולי ישר בעיני אלי"ם והחכמים להתירה בגט זה ע"י השליח הנז' או שליח שלוחו. ותחלה ראיתי לכתוב עיקר מה שעומד בפנינו ואחר כך מה הזכות אשר אני רואה.
ואען ואומר כי לכאורה היה נראה שאף על פי שידוע אפילו לתנוקות ששליח שמביא גט לאשה ממקום אחר חוצה לארץ האמינו לשליח כשיאמר בפני נכתב ובפני נחתם הא לאו הכי אינו נאמן אלא אם יהיה מקויים וכאן שאין הגט מקויים היה אפשר להכשירו מטעם אחר דנראה דרבו הפוסקים דס"ל שאם יש עדים שהבעל מנה לזה שליח להוליך גט לאשתו זאת מהני ואין צריך שיאמר בפני נכתב וב"נ =ובפני נחתם= וכאן כבר יש עדים ג' שמנה זה יוסף בן מרדכי שליח להוליך גט זה לאשתו רוסה. אמנם עומד לפנינו תשובת הריב"ש ז"ל וז"ל מה שאתה חושב דכל שיש עדים בשליחות ה"ל כאתיוה בי תרי אינו מוסכם מן הכל וכו' עד ואף על פי ששניהם אדוקים בו לאו דוקא אלא ששניהם אומרים שהבעל עשאם שלוחים וכו' עד מ"מ צריך לפי פירוש זה ששניהם יהיו שלוחים ואפשר שכל שהם עצמם שלוחי הגט מסתמא חתמו העדים בפניהם או ידעו בחתימתם אבל עדי השליחות אין להחזיק הגט בעדים מצויים וכו' עד מכל מקום בנדון זה שעדי השליחות נשארו במקום הבעל אין כאן במקום האשה מצויים לקיימו וגם למה שכתבו הרשב"א והתוספות וכו' אף על פי שיש שטר שלחות /שליחות/ ביד השליח שהבעל מנה אותו שליח ומסר בידו גט כשר ועדיו פלוני ופלוני מכל מקום אין זה קיום על זה הגט שלפנינו ואף אם עדיו הם אותם הנז' בשליחות שהרי אפשר שאותו הגט נאבד או נשרף וזה מזוייף הוא ואף על פי שאין חוששין לזה מכל מקום אין זה מקויים לא בקיום הגט ולא בתקנת חכמים והרמ"ה שהוא מבעלי סברא זו דכל שיש עדים על השליחות הוי כאתיוה בי תרי אמנם הוסיף להחמיר והצריך שיהיו עדי השליחות עצמם עדי מסירת הגט כדי שלא יהיה חצי דבר ע"כ. אם כן נמצא כפי זה שאין תקנה בשטר שליחות זה כיון שהעדים אינם כאן במקום האשה והשליח אינו יכול לומר בפני נכתב ובפני נחתם א"כ מאי זה צד נוכל לזכות לאשה הזאת שיועיל לה גט זה.
ומכל מקום נראה בעיני להתיר האשה זו בגט זה ע"י השליח החכם כה"ר יודה אלגזי נר"ו. וקודם כל דברי רואה אני להעתיק כאן תשובת הרשב"א ז"ל וז"ל ג' ענינים יש לחוש בגיטין הבאים בין הבא מחוצה לארץ בין הבאין לארץ הא' שיתקיים בחותמיו שמא מזוייף והשני שנכתב ונחתם לשמה והשלישי שנתנו הבעל לגרושין בין לשליח קבלה בין ליד שליח הולכה ובכולם אין אנו חוששין אלא לקיום חותמיו ובמביא בארץ ישראל שעדים מצויים לקיימו אפילו בלא קיום מתירין אותה לינשא ואפילו בחוצה לארץ התירו באומר בפני נכתב ובפני נחתם ואין חוששין לקיום אחר משום דקיום שטרות דרבנן והכא משום עיגונא הקלו ולשמא לא נתנו הבעל לגרושין ליכא למיחש דכל שמסור ביד זה והוא אומר לגרושין הוא נאמן לכולי עלמא אפילו יבא הבעל ויערער ולשמא לא נכתב ונחתם לשמה לא חיישינן דאין אדם עשוי לקלקל בידים ע"כ. נמצא כפי זה שגט זה יכול הר' יודה ליתנו דלשמא מזוייף ליכא למיחש שהרי נתקיים שטר השליחות וסימני הגט ושם המגרש ושם האשה המתגרשת וגם החשש דשמא לא נתנו הבעל לגרושין אין כאן שהרי כתוב ליתן גט לאשתו וכו' הכל בפירוש והחשש לשמא לא נכתב לשמה כיון שאלו העדים אומרים שהכל נעשה בפניהם ושנכתב ונחתם באנקונה וכו' ולבסוף כתוב ומה שראינו ונעשה בפנינו כתבנו וחתמנו וכו'. ואם כן אני אומר שאפילו לדעת הריב"ש ז"ל לא נשאר כאן שום ספק שעד כאן לא ערער הריב"ש אלא בשטר המעיד על השליחות לבד אבל בשטר המעיד על הכתיבה והחתימה ודאי ליכא לספוקי למידי. וכן נראה מלשונו בפירוש דכתב ואיפשר דכל שהם עצמם שלוחי הגט מסתמא חתמו העדים בפניהם או ידעו בחתימתם. וכאן העדים מעידים שיודעין ושנעשה הכל בפניהם דכל היכא דליכא למיחש לערעור הבעל הגט כשר. וכיוצא בזה אמרינן בגמרא וכתבו הרמב"ם ז"ל הלכות גירושין פ"ז וז"ל שנים שהביאו גט בחוצה לארץ אף על פי שלא נכתב ונחתם בפניהם הואיל ונתנו להם הבעל ליתנו לאשתו הרי אלו נותנים לה ותהיה מגורשת שהרי אין הבעל יכול לערער בגט זה אף על פי שאינו מקויים שהרי שלוחיו הם עדיו ע"כ. וכתב הרב המגיד משנה ז"ל כל זאת הבבא פשוטה ושם מבוארת במשנה ובגמרא לפום מסקנא וכן בהלכות הכל נזכר שם הדין והטעם ע"כ. הרי משמע בפי' דכל היכא שאין הבעל יכול לערער נותנים לה. ובנדון זה אחר ששטר שליחות זה מקויים ומעידים העדים שמה שראו בעיניהם כתבו וחתמו אין כאן מקום ערעור כלל.
ואומר אני דלא מבעיא לר"ת דשולח אדם עדותו ע"י כתב וכמו שכתב הטור ח"מ בשמו בהלכות עדות אלא אפילו לדעת רש"י ז"ל והרמב"ם ז"ל דמפיהם ולא מפי כתבם בעינן ה"מ בעדות דאורייתא אבל בעדות כי האי דאינו צריך אלא מדרבנן הוא שהצריכו לומר ב"נ וב"נ =בפני נכתב ובפני נחתם= כדי לסלק ערעור של בעל דמשום האי טעמא נמי אקילו דאפילו עדות השליח לבד מהני הכא דאיכא עדים שנים או שלשה ודאי יודה רש"י ז"ל דמהני בשטר כן נראה לע"ד.
וליותר אמות למה שאמרתי כי פי' מה שכתוב כי מה שראו בעיניהם כתוב וחתמו שר"ל כתיבת הגט וחתימתו שזה החכם ה"ר יוסף אמיגו כתב בכתב על ענין גט אחר וז"ל וכונתי לשמים היא ותמיד נמצאתי במקום הזה למגן וצנה לכמה נשים עגונות לעשות יגרשום בעליהן ולשלוח להן גטין בלא מחיר כסף והעיר הזאת היא ריקן מכל טוב אין בם אפילו סופר אחד יהיה כהוגן וכתיקון חז"ל והכל הוא בהכרח יעבור על ידי וזה חלקי מכל עמלי נרצע לעבודתכם עבודת הקדש. הצעיר יוסף אמיגו.
ואני מגלה דעתי כי להיות עגמה נפשי לעניה הזאת בכתבי הנראה לע"ד כי יש תקנה לאשה הזאת בגט זה ומכל מקום דוקא אני אומר אם יסכימו ג' חכמי העיר ואם לא תהא דעתי בטלה וה' ינחני בדרך אמת. נאם הצעיר שמואל די מודינא.
יען וביען החכם השלם אלוף התורה כמהר"ר נר"ו לא רצה לסמוך על דעתו דעת עליון ותלה עצמו בדעת אחרים נדרשתי לאשר שאלו ממני אחוה דעי גם אני כי היכי דנמטיין ממצוה הגדולה הזאת כשיבא מכשורא. ואומר כי כפי מה שנראה לעניות דעתי מלתא דפשיטא היא דכיון שכתוב בשטר השליחות נכתב ונחתם במתא אנקונה וכו' ולבסוף ג"כ כתוב ומה שראינו ונעשה לפנינו כתבנו וחתמנו וכו' אין לך קיום עדי הגט הגדול מזה שאם יאמר אומר שמה שכתוב בשטר השליחות נכתב ונחתם במתא אנקונה וכו' אין כונת העדים להעיד שנכתב ונחתם בפניהם כי אם לתת סימן בגט כדי שידעו שהגט שמביא השליח הוא הגט שמסרו לו אם כונתם היתה זאת לא היה להם לומר נכתב ונחתם וכו' אלא היה להם לומר וגט זה כתוב ביה במתא אנקונה כיון שהם לא היו יודעים אם נכתב ונחתם באנקונה אלא שראו שהיה כתוב בגט במתא אנקונה. עוד אם היתה כונתם לתת סימן בגט היה להם לערב הסימן הזה עם הסימנים שמביאים בסוף ולא היה להם לתת ריוח בין הדבקים אלא ודאי כונתם היתה להעיד איך נכתב ונחתם בפניהם כמו שכתב החכם השלם כמהר"ר נר"ו. ועם היות שהעדות הזה הוא בכתב ולדעת רש"י והרמב"ם ז"ל קיימא לן מפיהם ולא מפי כתבם הנה החילוק שנתן החכם השלם נר"ו נאה ומתקבל מאד. ובר מן דין בנדון דידן איכא חלוק אחר והוא זה דכיון שיש בשטר השליחות ג' עדים הוו בית דין והוי כאלו ב"ד קיימו עדי הגט דלכ"ע הוי קיום גמור. ואף על גב דלא כתוב ביה במותב תלתא כי אם בפנינו עדים ליכא למיחש מידי שהרי כתב הרא"ה והביא סברתו הריב"ש סי' שי"ח וז"ל דשלשה שישבו לקיים את השטר ומת א' מהם דצריכי למכתב במותב תלתא כחדא הוינא וכו' דדוקא משום דלא חתימי אלא תרי הא אי חתימי תלתא לא צריך למכתב תלתא ולא בי דינא ולא חיישינן דלא הוו במותב תלתא כחדא מסקנא דמלתא שאם יש קיום על עדי השלחות אף על גב שאין מי שיכיר חתימת עדי הגט יכול השליח ליתן לה הגט אף על פי שאינו יכול לומר בפני נכתב וכו' ותהיה בזה מותרת לכל אדם. כל זה כתבתי לא מהיותי סומך על דעתי דעת קלישתא כי אם בהיותי סומך על דעת החכם השלם כמהר"ר נר"ו ודעת החכמים השלמים אשר בשאלוניקי אם יסכימו בזה. הצעיר מרדכי מטאלון.
הן אמת כי דיני גיטין וקדושין צריכין מיתון וישוב גדול ודעתא צילתא ולא כן אנכי עמדי כי לבי בל עמי ברוב הטרדות והיגונות אשר השתרגו עלו על צוארי עכ"ז יען גזר אומר הרב המובהק הפוסק נר"ו לאפושי גברי בהוראה זו התאפקתי לחוות דעי גם אני ויהי מה לקיים גזרת כבודו.
ותחלת כל דבר ראיתי לדקדק בדברי הריב"ש ז"ל במה שכתב דאינו מוסכם מן הכל דכל שיש עדים בשליחות דהוה ליה כאתיוה בי תרי דלהרי"ף והרמב"ם ז"ל לא סגי אלא דוקא היכא שב' שלוחים בהבאתו והוכיח זה ממה שכתבו ההיא דפרק המביא תנין שנים שהביאו גט ממ"ה =ממדינת הים= אין צריכין לומר בפני נכתב ובפני נחתם זהו כשהגט יוצא מתחת ידי שניהם וסייע עוד להוכיח סברא זו ממה שכתב רש"י ז"ל שניהם אדוקים בו ושניהם שלוחים בהבאתו סוף דבר כוונת הריב"ש ז"ל דאליבא דהני רבוותא דוקא אתיוה בי תרי אין צריך לומר בפני נכתב ובפני נחתם אבל עדי השליחות לא מהנו. וכפי הנראה מדבריו ז"ל דהיינו טעמא דבשניהם שלוחים איכא למימר שכל שהם שלוחי הגט מסתמא חתמו העדים בפניהם או ידעו בחתימתם אבל עדי השליחות אין להחזיק הגט בעדים מצויין לקיימו מחמתם.
ואני בעניי נוראות נפלאתי על דברי הרב הנז' ואם כי איני כדאי לחלוק על תלמיד קטן כל שכן להקשות על דברי מעין המתגבר אורו של עולם אשר באורו נראה אור עכ"ז פשיטות הדברים הרהיבוני הוציאוני ממחיצתי. ותחלה אומר דמלתא דפשיטא היא שהרמב"ם ז"ל אינו מחלק היכא שיש עדים על השליחות לשניהם שלוחים ממש כאשר אבאר וזה שהרי לדברי הריב"ש ז"ל המחלק צריכין אנו לתת טעם אחר אשר לא כדברי התוספות והרשב"א ז"ל דסבירא להו דאפילו בחד שליח ואחד מצטרף עם השליח להעיד על השליחות מהני דלדידהו טעמא דמלתא דכיון שיש שנים עדים שהוא שליח גט זה כדי לגרשה שוב אין הבעל יכול לערער ולומר מזויף הוא אמנם לדברי המחלק צריך לומר הטעם שכתב כבודו ז"ל והוא דבשלמא כשהם שלוחים אמרינן מסתמא חתמו העדים בפניהם ויראה מדבריהם שאם יתברר שלא חתמו העדים בפניהם או אינם מכירים החתימות עדין יכול הבעל לערער ולבטל גט זה ולומר מזוייף הוא. והמעיין בדברי הרמב"ם ז"ל שכתב פרק שני מהלכות גירושין יראה בבירור שכל שנתן גט לשנים אעפ"י שלא ראו לא כתיבה ולא חתימה אינו יכול לערער וזה לשונו. הבעל שהביא גט בידו חתום ואמר תנו גט לאשתי הרי אלו יתנו לה. הא קמן בהדיא דלהרמב"ם אעפ"י שלא יעמדו השליחים על כתיבתו וחתימתו אפילו הכי כיון שנתן להם הבעל הגט אינו יכול לערער ולומר מזויף הוא כיון שיש שני עדים שמעידים שהוא הביא גט זה כתוב וחתום. ולפי זה הטעם מלתא דפשיטא היא דלא שאני לן היכא ששניהם שלוחים לשליח אחד ואחד מצטרף להעיד על שליחותו וכדברי התוספות והרשב"א ז"ל זה ראיתי להוכיח דהרמב"ם ז"ל סבירא לי' כסברת התוס' והרשב"א ז"ל ומה שיש ליישב בדברי הרמב"ם על זה אכתוב בסמוך בס"ד כשאעמוד על דברי רש"י ז"ל.
ובדברים אלו שכתב הרמב"ם ז"ל פ"ב הואיל ואתא לידן אומר מה שהוקשה לי בהם שיראה שיש לדקדק בדבריו שממה שכתב כאן יר' שאם נתן גט הבעל לשנים בלא עדי חתימה דלא הוי מגורשת שכך כתב הבעל שהביא גט בידו חתום שנראה מדקדוק דבריו דדוקא משום דיש עליו עדים הרי אלו יתנו הא לאו הכי לא יתנו וממה שכתב פ"ט יר' דאפילו בלא עדי חתימה הוי גם כשנתנו לשנים שיתנוהו לה וז"ל אמר לסופר כתוב לי גט לאשתי כתבו ונתנו לבעל בלא עדים ונטלו הבעל ונתנו לשליח וכו' עד הרי זו ספק מגורשת וכו'. יראה משם דמשום דליכא אלא חד שליח אינה אלא ספק מגורשת וטעמא דמלתא כמו שכתב שם שאין השליח נאמן להתיר הערוה אף על פי שהוא עד אחד אלא מפני כתבי העדים שחתמו על הגט שהן כמי שנחקרה וכו' הא בשולח הגט על ידי שנים אפילו לית ביה עדי חתימה הויא מגורשת ופשטא דשמעתא דאמר לב' צאו וקדשו לי את האשה וכו' מוכחא נמי דבשנים לא בעינן עדי חתימה וכדאמרינן הן הן שלוחיו הן הם עדיו על כן אמרתי שדברי הרמב"ם צל"ע.
בין כך ובין כך הדבר ברור כשמש אצלי בלי שום ספק דלא פליג הרמב"ם ז"ל על דברי התוספות והרשב"א ז"ל ומסתמא הרי"ף ז"ל גם כן סבירא ליה הכי ומהרמב"ם ז"ל נשמע להרי"ף ז"ל דמסתמא דברי הרמב"ם בשטת רבו הרי"ף אמרם כל שכן כי הדבר נראה וקרוב אצל השכל דאפילו בחד שליח ואחד מצטרף להעיד על שליחותו מהני ומהטעם שכתבו דכיון שיש ב' עדים על השליחות שוב אינו יכול לערער הבעל וכו' ואם כן רש"י ז"ל גם כן לא יחלוק על זה הטעם.
ואם לחשך אדם לומר שממה שכתב רש"י ז"ל בריש גטין לכאורה יראה דטעמיה הוי כמו שכתב עליו הריב"ש ז"ל ואפשר שזה הלשון הניעו לרב הנזכר ז"ל לתלות כך על רש"י וזה לשון רש"י ז"ל על ההיא דאיכא ביניהו דאתיוה בי תרי ושניהם נעשו שלוחים לגרשה והגט יוצא מתחת ידי שניהם לרבה בעי למימר לרבא לא בעי למימר שהרי ב' הם ואם יערער הבעל הרי העדים מצויין לקיימו. לכאורה יראה דכוונת הרי עדים מצויין לקיימו היינו דמסמתמא /דמסתמא/ השלוחים עמדו על כתיבת הגט ואם יערער הבעל יקיימוהו דאם איתא דאזיל בשיטת התוספות והרשב"א ובטעמייהו לא ה"ל למימר שהרי עדים מצויים לקיימו דמשמע שידעו מחתימת העדים הא לאו הכי בעו למימר בפני נכתב וכו'.
לזה אומר שאין זה דקדוק מוכרח שאפשר שמה שכתב שהרי עדים מצויין לקיימו הכי פירושו כיון שנתן הבעל הגט לב' שוב אינו יכול לערער ולטעון מזוייף הוא שהרי מצויין לקיימו והקיום הוא נתינת הגט מידו לידם וזה יספיק אף על פי דאתברר לנו שלא ראו כתיבת הגט וחתימתו ואם כן אליבא דכולי עלמא אלים כל היכא שיש עדים על השליחות כאתיוה בי תרי. והדבר נכון וברור לעניות דעתי.
ואם לחשך אדם לומר אם כן דאליבא דכל הנך רבוותא אלים כל שיש עדים על השליחות כאתיוה בי תרי אם כן מאי האי דנקטי בלישנייהו במה דברים אמורים כל זמן שהגט יוצא מתחת ידי שניהם דמשמע לפחות שיהו שניהם שלוחים בהבאתו לשמעינן רבותא דעדים על השליחות אלים ומהני.
לזה אשיב בקל ואומר דכיון דשליחות הולכה אינו צריך עדים והכי מוכח מתלמודא דידן ומשום הכי לא מסקי אדעתייהו דהני רבוותא לכתוב דין כשיש עדים על השליחות ומשום הכי לא שקלו וטרו אלא כששניהם שלוחים דשכיח טפי מלעשות עדים על השליחות ובזה יש לדחות מה שכתב הריב"ש לתת קצת הוכחה למה שהבין בדברי רש"י ז"ל מההיא דרב הונא דשנים שהביאו גט וכו' עד מה שכתב ועל כרחין כשנעשו שלוחין שניהם הוא דהוי מלתא דלא שכיחא ולא בשליח אחד שיש עדים על שליחותו. והנה הרב הנז' ז"ל יען שהוא תופס מנהגנו שאנו נוהגין לעשות שליחות הולכה בעדים שאנו חוששין למה שכתב הרא"ש ז"ל בשם הירושלמי אם כן אין ספק דשכיח טפי עשות שליחות דחד בשני עדים מעשות ב' שלוחים.
אמנם לדינא דתלמודא דידן שעל זה דרכו רש"י והרי"ף והרמב"ם ז"ל טפי הוי לא שכיח שליח א' בעדים משני שלוחים ואם כן אין להוכיח מההיא דרב הונא כלל וקל להבין.
ועתה אבוא לנדון דידן ואומר שאם הסימנים שנותנים עדי השליחות על הגט הם סימנים מובהקים ודמו לנקב יש בצד אות פלונית אין ספק אצלי דאפילו אם לא ראו עדי השליחות כתיבת הגט כלל ועקר אלא שמינה הבעל שליח בפניהם וראו הגט כתוב וחתום בידו ויש להם סימנים מובהקים בגט ומעידים בזה בשטר שליחותם ומתקיים עדותם בבית דין סגי בהכי ויכול השליח ליתן הגט לאשה הנז' ואין הבעל יכול לערער וכל שכן שמנוסח שטר השליחות יראה שמעידים שנכתב ונחתם בפניהם כאשר כתב הרב הפוסק נר"ו והסכים לדעתו הרב הכולל כמהר"ר מרדכי נר"ו אמנם אם הסימנים הנזכרים אינם סימנים מובהקים עדין היה אפשר לפקפק אפילו שמעידים שבפניהם נכתב ונחתם כיון שאין הוכחה גמורה שעל זה הגט מעידים שאיפשר שהגט שנמסר בפניהם הוא גט כשר ונאבד ונשרף וזה הגט הבא לפנינו מזויף הוא. לזה אשיב ואומר דאין לחוש לזה מכמה טעמים. א' דאיפשר דכל א' מהסימנים שנותנים מראשי השיטות הוי סימן מובהק דמהני אפילו מדאורייתא, ואפילו אם תמצי לומר דלא הוו סימנים מובהקים איפשר דשלשה סימנים הנזכרים אף על פי שיהיו גרועים אלימי כחד סימן מובהק. ונוסף על זה כיון שהעדים מעידים בשטר השליחות שעדי הגט הם פלוני ופלוני והם החתומים על הגט הזה היא חששה רחוקה לומר שהגט שמעידים עליו בזה הגט נאבד או נשרף וזה אחר הוא.
כלל העולה מדברי שגט זה הוא גט כשר וינתן לאשה רוסה הנז' על ידי שליח הבעל או שליח שלוחו ומותרת להנשא לכל מי שתרצה. נאם הכותב בבלבול גדול ערב חג הסוכות. הצעיר שלמה הכהן.
@שו"ת מהרש"ך חלק א סימן לב
ראיתי פסק החכם השלם הכולל כמהר"ר יום טוב פאראג'י זלה"ה על השאלה שנשאלה מאתו מאותם השותפים שמכרו האבנים טובות שקנו יחד ומכרום השנים בלי רשות שותף האחר גם ראיתי מה שהשיג המנגד עליו הגם הלום ראיתי דברי החכם השלם כה"ר יצחק פאראג'י נר"ו שכתב לקיים ולאשר דברי החכם השלם אביו זלה"ה ולבטל דברי המנגד והאמת כי לא הייתי רוצה להשיב על דבר זה יען כי אין מדרכי להטפל בדברי קנטורים ונגודים אמנם להפיק רצון השואל כי לא יכולתי לעבור על פיו הוכרחתי לכתוב הנלע"ד ויען כי כפי הנראה עיקר כונת השואל היא לעמוד על דברי המנגד לראות היעמדו דבריו או אם יש לבטלם לכן אמרתי לכתוב תחלה ולהשיב הנראה לעניות דעתי בבטול דברי המנגד ואחר כך אבוא להבין ולדקדק מה שנראה לעניות דעתי בדברי החכם השלם הפוסק זלה"ה ואח"כ בדברי החכם השלם בנו נר"ו.
ותחלת כל דבר אומר דאין לספק ולפקפק כלל בכונת רש"י ז"ל במה שכתב פרק כל הגט במאי דקאמר רבא בההיא בריתא דקתני ר' יהודה אומר בג' פרקים מוכרים את התבואה דנפקא מינה לשותפי דודאי כונת רש"י ז"ל במה שכתב ופירוש דבריו הם כמו שפרשם החכם השלם הפוסק זלה"ה דסתמא דמילתא היא לחייב ממון כדין כל שותף הפושע בנכסי השותפות ואם כוונתו ז"ל היתה שאין לחייב שותף העובר חוץ לפרקים ואין לשותף עליו אלא תערומת /תרעומת/ כל כי האי הוה צריך לאודועי ולפרוש בהדיא.
ועתה אני בא לדון על הראיה שהביא המנגד לבטל הפי' שפירש החכם הפוסק זלה"ה מההיא מימרא דרבא דהאי מאן דגזל חביתא דחמרא דכיון דבההיא לא מחייבינן ליה אלא כפי מה שהיה שוה בעידנא דתברה או שתיה ולא מחייבינן ליה כיוקרא דלקמיה א"כ בההיא דשותפים אף על פי שעבר ומכר שלא בזמן הקצוב במכיר' אותה הסחורה אין לחייבו בחיוב ממון כיוקרא דלקמיה ומה שכתב רש"י ז"ל פרק כל הגט לא הוי אלא לענין תרעומת.
נוראות נפלאתי עליו מכמה אנפי. חדא דאדמותיב ופריך להחכם השלם הפוסק זלה"ה שהבין מה שהבין בכונת רש"י ז"ל. ואמר שאי אפשר להבין כן בדברי רש"י ז"ל מההיא דמאן דתבר חביתא וכו' ליסעייה מההיא דשקולאי כפי מה שפרש"י ז"ל שם בפרק השואל דיראה מדבריו בפי' דאף על פי ששברו החבית ביומא דשוה ד' חייב לשלם כיוקרא דיומא דשוקא והיה יכול לדון קל וחומר ומה אם בההיא דשקולאי דלא עשו הנזק בידים אלא דאתבר חביתא ממילא תחת ידם עם כל זה אף על פי שבשעת הנזק לא שויא כי אם ד' מחייבינן להו לשלומי כיומא דשוקא כ"ש דשותף שמכר הסחורה שלא בזמן הקצוב למכירתה שעשה הנזק בידים דודאי דמחייב לשלומי כיוקרא דלקמיה איני יודע מה יוכל להשיב על זה ובלי ספק שזה היה מספיק שלא לבטל הכונה שפירש החכם הפוסק זלה"ה בדברי רש"י ז"ל.
וגם אמנם כי ממקום שבא ורצה להוכיח יראה דאין להוכיח כלל ותמהתי מאד איך לא השגיח בההיא מימרא דרבא דהאי מאן דגזל חביתא דחמרא מחבריה בטעמא דמילתא דאיתא עלה פרק המפקיד משום דכל הגזלנים משלמים כשעת הגזלה וכיון שכן דטעמא דההיא דגזלן הוא דאין לנו אלא מה שכתבו חכמים דכל הגזלנים משלמים כשעת הגזלה והאמת כי לא היה צריך לתת עוד טעם לחלק אלא לומר בסתם אין לנו אלא תקנת חכמים ואין ללמוד ממאי דאיתמר גבי גזלן להך דשותפי דהא כדאיתא והא כדאיתא כל שכן דאיכא לפלוגי טובא בטעמא דמילתא דבשלמא גבי גזלן דין הוא דהיכא דתברה או שהיה דלא מחייבינן ליה כיוקרא דלקמיה כיון דלפחות מחייב לשלומי כדהשתא א"כ נמצא שהגזלן פורע דבר שאינו בעולם ומפסיד בכך ואם לא היה פורע כלל נמצא הנגזל נפסד קרנא ושבחא ובהכי סגי דכבר אנו מחייבין לגזלן לשלומי אבל בההיא דשותפי אם אינו מתחייב לפרוע מה שהזיק ופשע דהיינו שהפסיד לשותפו במכירת הסחורה שלא בזמנה א"כ מה הפסיד הפושע בפשיעתו וק"ל.
איברא דעם מה שכתבתי לחלק מההיא דגזלה להך מלתא דשותפי יראה דא"כ איכא למידק עליה דרש"י ז"ל במה שכתב בההיא דשקולאי דנראה מדבריו דסבירא ליה דאפילו שבשעת הנזק לא היתה שוה החבית כי אם ד' זוזי עכ"ז ישלם כיוקרא דלקמיה א"כ מ"ש מהך דגזלה דהא התם נמי כבר מפסדו הנהו שקולאי שמשלמים כשעת הנזק א"כ אמאי מחייבינן להו לשלומי כיוקרא דלקמיה. לזה אשיב ואומר דלדידי לא היה צריך לתת טעמים וחילוקים רק לומר בסתם אין לנו רק מה שכתבו חכמים והא כדאיתא והא כדאיתא אמנם מה שנתתי טעם לחלק הוא לפי שיטת המנגד שרצה לדמות ההיא דשותפי לההיא דגזלה אמרתי דאפ"ה אין לדמות דשאני ושאני. הן אמת כי ראיתי מה שכתב החכם השלם כה"ר יצחק נר"ו שמצא בחידושי הרב זקנו זלה"ה קושיא שמקשה מההיא דשקולאי לההיא דגזלה ותירץ מה שתירץ וכבר כתוב אצלי מה שיש לפקפק בקושיא וגם בתירוץ.
גם במה שרצה להוכיח מדברי הרשב"א ז"ל דלפרש"י ליכא חיוב ממון ממאי דפסקיה ללישנא דרש"י ז"ל אתמהא טובא דאם מלשון רש"י ז"ל כמו שכתוב בספרינו משמע כונה א' וכפי מה שהעתיק הרשב"א ז"ל הלשון משמע כונה אחרת אם כן מה ראה הרשב"א ז"ל על ככה לתלות ברש"י ז"ל בוקי סריקי ודברים שלא עלו על לבו ושינה את טעמו ולשונו כפי מה שכתבם הוא ז"ל והשיאם לכונה אחרת בשינוי הלשון דבר זה לא יעלה על לב דהאמת הגמור הוא דאין שום הפרש בכונה לענין דינא ממה שהעתיק הרשב"א דברי רש"י ז"ל למ"ש בספרים דהכל עולה לכונה א' ואין ביניהם אלא קיצור הלשון. כל זה ראיתי ונתון אל לבי בבטול דברי המנגד וימחלני כבודו יהיה מי שיהיה כי לא אוכל להתעלם להגיד הנראה לעניות דעתי על הדין ועל האמת.
ועתה אבוא לדקדק ולעמוד על דברי החכם השלם הפוסק זלה"ה כי יראה מדבריו שאין לחייב לשותף שעבר ומכר הסחורה שלא בזמן הקצוב במכירתה רק לפרש"י ז"ל במה שכתב בההיא דפרק כל הגט אמנם כפי הנראה מדברי הראב"ד ז"ל במה שפירש בההיא דשקולאי והסכימו עמו כל האחרונים ומכללם הרא"ש ז"ל יראה דאין לחייב לשותף הזה העובר ומוכר שלא בזמן כיוקרא דלקמיה. ואני שמעתי ולא אבין איפשר שקוצר שכלי הוא הגורם דיראה לעניות דעתי שאין חולק בזה וכל אנפין שוין ששותף המוכר הסחורה שלא בזמן הקצוב פושע הוי וחייב לשלם כיוקרא דלקמיה ואומר דאיברא דבההיא מימרא דרבא דפרק כל הגט פליגי רבוותא בפי' דרש"י ז"ל כתב מה שכתב החכם השלם הפוסק זלה"ה והתוספות ז"ל כתבו שם בשם ר"ח ור"ת כונה אחרת בפירושא דההיא שמעתא מכל מקום יראה לענין פסקא דדינא בשותף המוכר סחורה חוץ לפרקים שלא מדעת חבירו ודאי דס"ל דפושע הוי וחייב לשלם ע"פ הערך הנמכר בזמן הראוי למכור ולא פליגי בהך דינא אלא שהוסיפו לומר דשני שותפים שנשתתפו אפילו בסתם אם יש זמן ידוע למכירת הסחורות מצו מעכבי אהדדי שלא לחלוק עד אותו הזמן ורש"י ז"ל חולק בזה ואומר דדוקא לשלא יוכל השותף האחד למכור שלא מדעת חבירו איתמר ההוא מלתא דרבא אבל לא לעכב שלא יוכלו לחלוק השותפות אם ירצו. ואזלי בפירושא דהך שמעתא ע"פ מה שפירשו בההיא שמעתא דפרק המקבל דאמר רבא הני בי תרי דעבדי עסקא בהדי הדדי דלפי שיטת רש"י ז"ל שם משמע דשותפין שנשתתפו לא מיבעי' בסתם אלא אפילו בקביעות זמן יכול כל אחד מהם לחזור בו מטעמא דקי"ל בעלמא פועל יכול לחזור בו מ"ה פי' ההיא שמעתא דמיירי בב' קבלנים שקבלו עסקא מב"ה =מבעל הבית= בשותפות ור"ח ור"ת אזלי בההיא שמעתא בשיטת הרי"ף ז"ל כמו שפירשה שם בפרק המקבל יע"ש ולכן פי' הך שמעתא דפרק כל הגט על פי השיטה ההיא ומכל מקום ודאי דכי היכי דאין השותף יכול לחלוק ומצי מעכב השותף האחד קודם הזמן ההוא מכל שכן שאינו יכול השותף למכור הסחורה שלא מדעת חבירו ואם עבר ופשע ומכר חייב. ויראה דיש לתמוה על התוספות דפרק המקבל פי' וכתבו בסתמא ההיא שמעתא על פי שיטת רש"י ז"ל ובפרק כל הגט כתבו בפירושא דלמאי הלכתא אמר רבא וכו' לשותפי כפי' ר"ח ור"ת והני ב' פירושי לא שייכי אהדדי כמו שכתבתי.
ועתה אומר שלא זכיתי להבין דברי החכם השלם הפוסק זלה"ה במה שכתב דלפי מה שפי' הראב"ד ז"ל ההיא מימרא דשקולאי והסכימו עמו כל האחרונים ומכללם הרא"ש ז"ל אין לחייב לשותף שעבר ומכר סחורה חוץ לפרק. ואני הצעיר לא כן אנכי עמדי דנראה לעניות דעתי דלא דמי הך דינא דשקולאי לההיא דשותפים ואף על גב דהראב"ד ז"ל וכל הנהו רבוותא ס"לבההיא שקולאי דלא מחייבי לפרוע אלא בשעת הנזק לא יתחייב לומר דס"ל הכי בשותפים דבשלמא גבי שקולאי שלא עשו נזק בידים אלא שנשבר תחת ידם החבית דין הוא שלא יתחייבו אלא כשעת הנזק אבל בשותפים דהפשיעה היא שעברו ומכרו הסחורה שלא בזמנה א"כ דין הוא שיפרעו הפסד הפשיעה והיינו שיתחייבו לשלם כפי הערך הנמכר לזמן הקצוב. ועוד דבשלמא התם גבי שקולאי כבר נפסדים הנהו שקולאי דמשלמים נזק הנעשה בחבית כפי העת שנעשה אבל בשותפים אם לא יפרעו מה שהפסידו למכור הסחורה שלא בזמנה מה הפסידו בפשיעתם. ויראה לעניות דעתי להוכיח זה דאפילו הרא"ש ז"ל שפי' ההוא דשקולאי כפיי הראב"ד ז"ל בההיא דפרק כל הגט כתב פרש"י גם הביא פר"ח וכבר כתבתי למעלה דלא פליג ר"ח אדינא דרש"י ז"ל אם כן יראה מדבריו דלא דמו הא דשותפי לההיא דשקולאי כמו שכתבתי וק"ל.
האמת יגעתי ולא מצאתי דרך להבין כונת החכם השלם הפוסק גם כי כפי הנראה הכל מסכימים עמו בזה אי אפשר אלא שנתעלמה ממני הלכה אחלי יכונו לפני אלי צורי אחסה בו יאיר עיני חשכתי ודרך תבונות יודיעני.
ועתה אבוא לדקדק ולהבין דברי החכם השלם כה"ר יצחק נר"ו וראיתי מה שרצה לתרץ קושית המנגד שרצה לבטל הכונה שפירש החכם השלם אביו זלה"ה בפי' רש"י ז"ל שהקשה עליו מההיא דמאן דגזל חביתא דחמרא ורצה לתרץ דההיא דגזלה מיירי ביוקר שאינו מצוי ורגיל תדיר ומ"ה לא שיימינן ליה אלא כפי מה ששוה בזמן השתיה והשבירה וכתב שחלוק זה מצאו בחדושי הרב זקנו בב"ק שכתב שמצא בחדושי הרב רבינו ישעיא הראשון שהקשה מההיא דשקולאי להך דמאן דגזל חביתא דחמרא ותירץ זה החילוק. והאמת דהקושיא שהקשה הרב זקנו ז"ל מההיא דשקולאי להך דגזל חביתא דחמרא כפי מה שכתוב בקונטריס הבא לפני אינו דומה לקושית הרב רבינו ישעיא ז"ל. איברא דאין להקפיד על זה ולכן איני חושש להאריך השינוי שיש בין קושיא לקושיא מכל מקום לענין התירוץ והחילוק אומר דהן אמת כי הוא חילוק דק מאוד ובלי ספק חריף סכיניה מכל מקום אי לא דמסתפינא אמינא אם קבלה היא נקבל ואם לדין יש תשובה דאם איתא דמאי דקאמר דהיכא דשוויא מעיקרא זוזא וכד אתבר ממילא שוויא ד' אינו משלם אלא זוזא כדמעיקרא היינו היכא דלא בריר לן בשעה שגזלה שעתידה להתיקר לקמיה אבל היכא דבריר לן דעתידה להתיקר אף על גב דבשעת הגזלה לא שוי זוזא חשיב כאלו שוי ד' כיון דבריר דעתידה להתיקר אם כן לא הוה ליה לרבה לומר בסתם משלם זוזא כדמעיקרא אלא ה"ל לחלק החלוק הנזכר. גם נראה לעניות דעתי דהקושיא מעיקרא היה אפשר להכחישה וכמו שיתבאר ממה שכתבתי למעלה.
עוד ראיתי מה שכתב וז"ל גם אפשר לשנויי ולתרוצי בדרך אחר והוא זה דלעולם לא דמי הא דגזלן לנ"ד דגזלן היינו טעמא דלא יהיב כיוקרא דלקמיה משום דקנייה בשינוי והאריך להוכיח ולאמת דשייך לומר דיש שינוי ביין מכמה אנפי ובלי ספק שכונתו לתרץ הקושיא שהקשה המנגד. ואני בעניי שמעתי ולא אבין דאיכא למשדי כמה נרגי בדברים אלו. חדא דבהדיא משמע ממה שכתבו התוספות ז"ל פרק המפקיד על הך מימרא דמאן דגזל חביתא דחמרא דיוקר שער היין לא חשיב שינוי אין צורך לטרוח לכותבו יעויין שם.
ועוד דאיך יעלה על הדעת לומר דטעמא דלא מחייבינן לגזלן לשלומי כיוקרא דלקמיה היינו משום דקנייה בשינוי דהיינו יוקר השער וזה השינוי נמשך משינוי אחר ממה שנעשה היין יותר משובח ואם זה השינוי עדין לא בא לעולם איך אפשר לומר דקנייה במה שעתיד להשתנות דבר זה לא יעלה על לב לעולם ואם כונתו לומר דאין ראוי לשלם כיוקרא דלקמיה כיון דאפילו אם היה מתיקר ואיתא בעיניה לא מחייב לשלומי ההוא יוקרא משום דקנייה בשינוי השתא נמי לא משלם כיוקרא דלקמיה הא נמי ליתא דהא משמע בגמרא דאי איתא בעינה הדרא למרה אף על גב דמתיקרא. באופן שדברי החכם השלם צל"ע. מכל מקום בין הכי ובין הכי יראה דיוקר היין לא חשיב שינוי וכמו שיש להוכיח בפשיטות מרבני התוספות ז"ל. זהו מה שהעליתי במצודתי החלושה על זה הענין. נאם הצעיר שלמה הכהן.
@שו"ת מהרש"ך חלק א סימן לג
נדרשתי לאשר שאלוני על ראובן ושמעון שהיו שותפין בחצר ובקש שמעון להעמיד ריחים בחצר וראובן מוחה והשאלה היא אם יכול למחות או דלמא לאו כל כמיניה ואין מחאתו מחאה ויכול שמעון לעשות בשלו מה שלבו חפץ.
והנה נוראות נפלאתי מי הזקיקו לשואל לשאול על דבר פשוט מביעתא בכותחא כי בלי ספק דבר זה לא ניתן ליכתב לרוב פשיטותו וזיל קרי בי רב הוא דאף על גב דלכאורה ולפום ריהטא משמע ממתניתין דפרק לא יחפור דאינו יכול למחות דהכי איתא התם אבל אינו יכול למחות בידו ולומר איני יכול לישן לא מקול הפטיש ולא מקול הריחים הנה כל המפרשים ז"ל סקלו לנו את הדרך בפירוש משנה זאת באופן דאליבא דכולהו כל אנפין שוין שאין רשאי שמעון להעמיד הריחים ומחאת ראובן הוי מחאה וזה דלכלהו רבוותא הוקשה להו בפשטא דהך מתניתא מאי שנא פטיש וריחים מרופא וגרדי דק"ל דאחד מבני חצר שבקש לעשות רופא אומן וגרדי חברו מעכב עליו. והנה הרמב"ם ז"ל פ"ז מהלכות שכנים כתב דטעמא דמתניתין דקתני אינו יכול לעכב ולומר איני יכול לישן מקול הפטיש וכו' היינו טעמא משום שכבר החזיק אבל אם עתה מחדש רוצה להעמיד ריחים או פטיש יכול חברו לעכב ובהכי ניחא ליה הקושיא כמו שכתב הרב המ"מ בארוכה יעוין שם. ורבינו ירוחם בנתיב ל"א ח"ג הלך בשיטת הרמב"ם. הא קמן דאליבא דהנך רבוותא אפילו שלא תהיה כונת שמעון להעמיד הריחים רק לצורך עצמו ולא לעשות מלאכת אחרים אפילו הכי יכול ראובן לעכב עליו כל שלא החזיק מקודם כדרך שמחזיקים לנזקים. איברא דמדברי התוספות והרמב"ם והרשב"א נראה דכל שאינו מעמיד הריחים רק לצורך עצמו דהשתא לא נפישי נכנסים ויוצאים אין חברו יכול לעכב דסבירא להו להני רבוותא דמאי דקאמר ברישא דמתניתין איני יכול לישן מקול הנכנסים ומקול היוצאים לא הוי מקול ממש אלא מפני רגל הרבים שמרבים עליו את הדרך.
והנה בנ"ד בלי ספק ששמעון זה הרוצה להעמיד ריחים הוא לעשות מלאכת אחרים ויהיו נכנסים ויוצאים לקנות קמח או לטחון באופן שמרבה עליו את הדרך דכל כי האי גוונא לא מבעיא אם רוצה להחזיק עתה מחדש דמלתא דפשיטא היא שחברו יכול למחות אלא אפילו החזיק בו כבר יכול למחות ולומר סבור הייתי שיכול אני לקבל ועכשו אין אני יכול לקבל וכמו שדקדק הרשב"א ז"ל מלישנא דמתניתין דקתני חנות שבחצר יכולין למחות ולא קתני ולא יעשה אדם חנות בחצר ובלי ספק הוא דקדוק נכון וראוי למי שאמרו. והנה לרוב פשיטות הדבר לא כתבתי רק בקיצור ובראשי פרקים ואם עדיין יהיה א"ז מפקפק מה שלבי הומה לי שבל יראה ובל ימצא מפקפק ומערער בדבר זה אוסיף שנית ידי. נאם הצעיר שלמה הכהן.
@שו"ת מהרש"ך חלק א סימן לד
יהודה גבר באחיו אשר נתן לו האלדים עושר וכבוד ונכסים ובהיותו אל גרם המעלות בנויות ברמה נתן לבניו מתנות אשר נדבה רוחו אותו לכל א' כיד ה' הטובה עליו מעות וכלי כסף וזהב מקרקעי אגב מטלטלי להיות לו לכבוד לשם ולתפארת ויקרבו ימיו ללכת בדרך כל הארץ וישכב עם אבותיו והניח אחריו ברכה זרע ברוכי ה' הבנים בניו יירשו עזבון אביהם. ובהמשך הזמן הרים ה' לשטן את הדד האדומי מזרע יון אשר בא על הבנים בעלילה נורא לאמר לקח אביכם את כל אשר לי בנשך ובתרבית אשר לא כדת ודין וישאל מאתם מה שירשו מאביהם משא צמד פרחים עשרים אלפים פרחים מתנשא לאמר חוב האב יפרעו הבנים. ובני יהודה נתעצמו בעד היוני אשר לזה נעשו הוצאות ופזורים יעלום לסכום רב כדי להנצל מעלילות ברשע ותסקופי מילי אשר היה מתעולל על אביהם ואשר בכל זה יארך הספור בעתים אשר עברו עליהם ומה ראו על ככה ומה הגיע אליהם. עד אשר יצא דבר מלך שלטון מי יאמר לו מה תעשה וגזר על בני יהודה שיפרעו חוב עלילת היוני אשר העליל על אביהם ולפרעון העלילה הנז' הוציאו ובזבזו כל מה שירשו מאביהם לא נשאר בידם מאומה מכל מה שירשו כי אם המתנות אשר נתן להם אביהם הנז' לעיל. עתה קם ראובן ותובע מבני יהודה מה שהיה חייב לו אביהם וטוען עליהם שמצוה עליהם לפרוע חוב אביהם ושכופין אותם בכך כמו שכופין את אביהם. ובני יהודה טוענים שאין חיוב עליהם לפרוע כי אם ממה שירשו אביהם אך שאינם רוצים לפרוע חוב אביהם מנכסיהם ודורכים דרך ישרה באומרם שבהיות אמת שלא נשאר להם מעזבון אביהם כלום כנז' לעיל שהכל לקח לו הגוי בחוב עלילת אביהם והמעט מזער הנשאר בידם הוא המתנות אשר נתן להם אביהם כנז' אשר לא יחשב לירושה. ואם שמצוה או חיוב עליהם לפרוע חוב אביהם הוא כשהיתה הירושה בידם אך עתה שלקח היוני כל מה שירשו בטענת הירושה כנז' היינו כאלו לא ירשו מאחר שלא נשאר בידם כלום מעזבון אביהם כנז' ואינם רוצים לעשות מצוה כזאת בפרוע פרעות חוב אביהם מנכסיהם וסומכים על סברת הרי"ף והרמב"ם וכל שאר הפוסקים שמסכימים לדעת אחד שאין מוטל עליהם לקיים מצוה כזאת כ"ש שאין עליהם חיוב כלל וזה מבואר. עוד טוען ראובן על בני יהודה שהיות שאחד מאחיהם שמו אונן מת בחיי אביהם והניח בת וביום הנחיל יהודה לבניו וצותו לביתו הניח בעד הבת הנז' מעות ואחרי מות יהודה עבור ימים או עשור מתה הבת וירשו בני יהודה עזבון הבת שהניח אשר אלו גם כן נשארו שארית פליטה מעלילת היוני בכלל מה שנשארו לבני יהודה הנז' אשר הוא המתנות כנ"ל. ועתה שואל ראובן מבני יהודה שיפרעו חוב יהודה אביהם ממה שירשו מעזבון בת אחיהם אונן הואיל וגם אותם המעות היו משועבדים לפרעון חוב אביהם להיות שאונן היה חייב גם הוא לפרוע חוב אביו ממה שירש ואף אם מת אונן ולקחה בתו הירושה נעתק החיוב לבתו היורשת ועתה שירשו הם יפרעו מירושת הבת אשר הוא ירושת אביהם המגיע לאחיהם אונן. ובני יהודה אומרים שמה שצוה יהודה אביהם לתת לבת אונן אחיהם אינו החלק שנוגע לאונן מדין ירושה שאלו היה כן למה היה לו לצוות ומה שזכתה הבת לא זכתה מדין ירושה כי אם מדין מתנה גם כי כשמתה הבת היותה קטנה וכשבאו אלו המעות וזכו בהם לא היו משועבדים לפרעון חוב אביהם ולא היו ירושה מכח אביהם כי אם מה שזכו בהם זכה מדין ירושת הבת אחיהם אונן כנ"ל. עתה שואל השואל אם יש טעם לשבח בטענות בני יהודה שמאחר שלעת כזאת אין בידם כלום מעזבון אביהם כי אם המתנות שנתן להם כנ"ל אשר זה לא יאמרו עליו שם ירושה לשיהיו חייבים לפרוע חוב אביהם היות שכל הירושה נשאל מאתם בעלילת היוני על אביהם ובטענת הירושה בא עליהם ומכח שבא הירושה לידם יצא רצוני שהוכרחו לפרוע עלילת אביהם והיינו כאלו לא ירשו כלום כנ"ל. או נאמר שמאחר שירשו ונכנס בידם עזבון אביהם חל עליהם חובת פרעון החוב ואם נאבד מידם הירושה בעלילת היוני מזלם גרם. גם הם גרמו להם בבלי דעת לדחות מעליהם הרעה בשתי ידים ורוב הוצאות ופזורים ללא הועיל כדי לנגד ליוני גרם להפסיד כל הירושה ועתה יפרעו מנכסיהם אף שטענת היוני לא היתה כי אם על מה שירשו כנ"ל. או נאמר שמאחר שלא נתקיימה בידם הירושה לאו ירושה היא כנ"ל ולסמוך על דעת הריב"ש ז"ל שכתב בסימן תע"ח שלא יאמר ירושה כי אם עד שתתקיים בידם שכן נראה מדבריו עד אומרו ואף אם ירשו בפועל קצת נכסים מפני זה לא נתחייבו. גם על טענת ראובן על ירושת הבת אם נראים דברי בני יהודה מטעם שאומרים שאונן אחיהם לא ירש כלום ומה שזכתה הבת מדין מתנה או אם נאמר ירושה לאו בת חיובא היתה כשמתה היות שהיתה קטנה ואין נזקקין לנכסי קטן וזה מבואר. אם כן מה שירשו מהבת לא היה משועבד לבעלי חובין של יאודה אביהם מכמה פנים כנז'. ילמדנו רבנו אור עינינו המאיר לארץ ולדרים כל פרטי הדינים התלויים בדברי בני יאודה ואם הדין עמהם להנצל מלפרוע חוב אביהם.
תשובה שאלה זו ארוכה מארץ מדה ומצד אחר היא קצרה מאד כי לא נתבאר בשאלה אם אלו המתנות שנתן יאודה לבניו היו קודם שנתחייב בחוב ראובן או אם לאחר שנתחייב גם לא נתבאר בשאלה אם זה החוב הנז' הוא מלוה בשטר או מלוה על פה דאיכא נפקותא טובא לענין דינא כמו שאבאר. כי הנה אם המתנות הנז' נתנם יהודה לבניו קודם שנתחייב לראובן לאו דינא ולאו דיינא שאין לראובן שום תביעה אל האחים הנז' כיון שנכסי עזבון אביהם נשתדפו שנפסדו מחמת עלילת אותו היוני יש"ו ולא נשאר להם כי אם המתנות הנז' והמתנות הנז' החזיקו בהן זמן ועדן קודם פטירת אביהם כאדם המחזיק בשלו פשיטא דאין לראובן תביעה עליהם לא מבעיא מהקרקעות ומהמטלטלין וכלי כסף וכלי זהב שהם דברים מסויימים שנתן להם אביהם בחייו אלא אפילו מהמעות שנושאים ונותנים בהם וטוענים עליהם שאותם המעות הם שנתן להם אביהם במתנת בריא זמן הרבה קודם פטירתו. אף על גב דהיה אפשר לפקפק על זה ולומר מאן לימא לן דהנך מעות היו ממעות מתנה כיון דלא מסיימי דילמא הוו ממאי דשבק להו אבוהון בתורת ירושה ומעות המתנה אזלו להו ונפסדו באותן הערעורין והעלילות. האי לאו מילתא היא שאפילו אם לא עברו עליהם כל הבלבולים שעברו מאותם העלילות והיו כל נכסי עזבון אביהם שרירים וקיימין רצוני בשוייונן ובשומתן אך לא הנכסים בעצמן שהניח אביהם בשעת מיתתו אלא היורשים הנז' מכרום ולקחו מעותיהם ולקחו להם סחורות אחרות באופן שנכסי העזבון שהניח אביהם אינם עתה בעין כמו שהניחם אין בעל חוב גובה מהם. וכשמכרו מטלטלין כל אנפין שוין שאין חייבין לשלם שאין שעבוד בעל חוב על המטלטלין שאף על פי שמתקנת הגאונים מטלטלי דיתמי משתעבדי היינו דוקא בעוד שהם בידם אבל אם מכרו נוקמי אדאורייתא כמו שכתב הטור כל זה ח"מ סי' ק"ז. איברא שאם מכרו קרקע כתב הטור ח"מ בסי' הנז' וז"ל ונראה לי שאם מכרו קרקע שחייבים לשלם ולא מטעם חוב אביהם אלא מטעם מזיק שעבודו של חברו דקי"ל שהוא חייב ואין לך מזיק גדול מזה שהכניסו למקום שאינו יכול לגבותו ומיהו א"א הרא"ש ז"ל כתב בתשובה שאף אם מכרו קרקע אין חייבים לשלם שאפילו מזיק שעבודו של חברו ליכא וכו'. ובודאי דמצו היורשים לומר קים לן כהרא"ש ז"ל.
ומילתא אגב אורחיה אמינא דתמיה לי על הטור ז"ל דלעיל בסי' ק"ד כתב בשם הראב"ד ז"ל דראובן שלוה על פה מנה משמעון בעדים ומת תוך זמן ההלואה והניח קרקע לחנוך בנו ששוה מנה וכו' עד הדין עם לוי אף על פי שעדין לא הגיע זמן של שמעון וכו' עד וכותבין ב"ד שטר חוב לשמעון על חנוך במנה שהרי המזיק שעבודו של חברו חייב מדינא דגרמי וכו'. יראה מדבריו אלו דפסיקא ליה הך דינא דכי האי גוונא מקרי מזיק שעבודו של חברו בלי שום חולק ובסי' הנז' לעיל כתב סברת הרא"ש ז"ל שחולק על זה. עוד אמרתי לדקדק בדברי הטור /ח"מ/ בסי' ק"ז הנז' במה שכתב בהך דינא דשקלינן וטרינן ביה וז"ל ואם אין בעל חוב יכול לטרוף מהלקוחות כגון שמכרן לגוי או מלוה על פה או מלוה בשטר ולא שעבד לו מטלטלי אגב מקרקעי לדברי רב האי גאון שפירש בההיא דיתומים שקדמו ומכרו בנכסים מועטים מה שמכרו מכרו וכו' עד וא"א הרא"ש ז"ל תמה על דברי רב האיי וכתב כיון דהני זוזי לא אשתעבדו אבנות אלא שעבודייהו על נכסי אבוהון וכיון שמכרו ואין יכולין לטרוף הפסידו מזונותיהן למה הדבר דומה למלוה על פיה שיצא על היתומים ומכרו הנכסים שאין בעל חוב גובה מן המעות שבידם ולאו הני זוזי שבק אבוהון. ויש לי לדקדק בדבריו אלו תחלה במה שכתב שאם אין בעל חוב יכול לטרוף מהלקוחות וכתב הנהו תלת אנפי שכתב דיראה דהבנת ושיעור לשונו כך הוא שבשני צדדים הראשונים היינו כשמכרו קרקע ומשום שמכרו לגוי דגוי לא בר מטרף מיניה הוא או אם הוא מלוה על פה אפילו אם מכר קרקע לישראל אינו יכול לטרוף דמלוה על פה לא גבי ממשעבדי. ועל הצד השלישי יראה דמיירי דמכר מטלטלים לישראל וקאמר דאם לא שעבד לו מטלטלי אגב מקרקעי דאינו יכול לטרוף מהמטלטלים ששעבד ואתמהה דאפילו אם כתוב בשטר ששעבד לו מטלטלי אגב מקרקעי אין בעל חוב יכול לטרוף משום תקנת השוק. עוד יש לי לדקדק במה שכתב הרא"ש ז"ל ותמה על דברי רב האי וכתב למה הדבר דומה למלוה על פה שיצא על היתומים ומכרו שאין בעל חוב גובה מן המעות שבידם ולאו הני זוזי שבק אבוהון ויראה דאפילו מלוה בשטר נמי כל שמכרו לא גבי בעל חוב ממעות שבידיהם דכיון דטעמא דלא גבי היינו משום דלאו הני זוזי דשבק אבוהון מה לי מלוה בשטר מה לי על פה. וכעת אין לי פנאי להאריך לישא וליתן בתירוצא דהנך קושיות גם כי לא נפקא מינייהו מידי לענין דינא דנ"ד לא אחוש לתירוצייהו.
ואחזור לנ"ד דליכא למיחש להחמיר על היורשים לומר שהמעות שנמצאים עתה בידיהם ורוצים לפטור עצמם באמור שהם מהמתנות שנתן להם אביהם בחייו דדילמא לא היא אלא הם מהירושה שאפילו את"ל שכן הוא שהן מהירושה כל שנשתנו הנכסים מכמו שהניחם אביהם אין לחוש לחייבם. זאת ועוד אחרת יש טעם לשבח לפוטרם דכיון דמספקא לן אם המעות שבידיהם הם מהירושה או מהמתנה כיון דהך דינא דמטלטלי דיתמי משתעבדי לבעל חוב לא הוי אלא מתקנת הגאונים אם כן לא מפקינן להו מינייהו כל דלא ידעינן בודאי ובבירור שהן מעזבון אביהם באופן שזכינו לדין שאם המתנות הנז' זכו בהן קודם שנתחייב אביהם לראובן אין לו שום תביעה עליהם על דבר המתנות הנז'.
אמנם אם המתנות הנז' היו אחר שנתחייב יהודה לראובן יש לחקור ולידע אם החוב הנז' הוא מלוה בשטר או אינו אלא מלוה על פה שאם הוא מלוה בשטר יראה שחייבים לפרוע חוב אביהם מאותן המתנות שקבלו מאביהם לא מיבעיא מהקרקעות אלא אפילו מהמטלטלים אם כתוב בשטר החיוב שעבוד מטלטלי אגב מקרקעי דאף על גב דהלכה רווחת מה שכתבתי למעלה שאין בעל חוב גובה ממטלטלי שמכר או נתן הלוה אף על פי שכתוב בשטר שעבוד מטלטלי אגב מקרקעי משום תקנת השוק יראה דמתנה שאדם נותן לבניו אפילו במתנת בריא לא שייך למימר הכי דבמתנה דעלמא שייך לומר משום תקנת השוק משום דמתנה כמכר דמי דאי לאו דעבד ליה נייח נפשיה לא הוה יהיב ליה מידי אבל גבי בניי לא שייך למימר הכי. ומנא אמינא לה מיהא דאמר ר' אלעא בפרק נערה באושה התקינו הכותב כל נכסיו לבניו הוא ואשתו נזונים מהם וכתב רש"י ז"ל שם דאף על גב דמתנה כמכר לענין שעבוד התם הוא דאי לאו דעביד ליה נייח לנפשיה לא יהיב למתנה אבל בנו ליכא למימר הכי. וכתב המרדכי בפרק הנז' דמהכא פסק הר"ם דהנותן מתנה לבנו או ליורשו לא הוי מתנה להפקיע כתובה סוף דבר מתנה שאדם נותן ליורשיו הוי כמו ירושה בעלמא והאריך שם בפירושא דהך פסקא י"ש =יעויין שם=. ומהאי טעמא נמי אפשר לומר דאפילו לא כתב בשטר שעבוד מטלטלי אגב מקרקעי בעל חוב גובה מהם לאחר מות אביהם דמתנת בריא מאב לבן חשיב כירושה והשתא דקי"ל דמטלטלי דיתמי משתעבדי כל שישנם בעין אותם המטלטלין כעין שנתן להם אביהם דהיינו על האופן שכתבתי למעלה חשיבי כאלו ירשום ממנו לאחר מיתתו. אמנם אם היא מלוה על פה אפשר לומר דאין בעל חוב גובה ממתנת בריא שאדם נותן לבניו כי היכי דלא גבי ממתנת בריא דעלמא. ואע"ג דיראה דכיון דהך פסקא דמוהר"ם עביד ליה למתנת בריא דיורשים כירושה כמו שכתבתי א"כ לא שאני לן ממלוה על פה למלוה בשטר וכיון דמלוה על פה נגבת מן היורשים ה"נ במתנת בריא מהיורשים עכ"ז יראה דאיכא למידק דכיון שהוי מלוה על פה דקיל שעבודיה אפשר לומר דלא שאני לן ממתנת בריא דיורשים למתנת בריא דעלמא דכיון דהך מילתא דמפלגי ממתנת בריא דיורשים למתנת בריא דעלמא הוי מילתא דחידושא ואם כן אית לן למימר אין לך בו אלא חדושו ולא דיינינן הך מילתא אלא דוקא בגוונא דמיירי מוהר"ם ודכותיה ודייקינן לישניה דקאמר לא הוי מתנה להפקיע כתובה דהיינו מלוה בשטר אמנם במלוה על פה לא דיינינן הכי ובטעמא כל דהוא יספיק לאוקומי ממונא בחזקת מרייהו. זהו מה שנראה לי בענין המתנות.
ועתה אבוא אל החלק האחר מהשאלה והיינו הערעור שמערער הבעל חוב הנז' על בני יהודה על חלק נכסי עזבון בת אונן שירשה חלק אביהם מנכסי אבי אביה ונפטרה ויירשוה האחים הנזכרים ורוצה ותובע חובו מאותן הנכסים שהם נכסי עזבון יהודה (האיש) [שהיה] חייב לו ובני יהודה רוצים לפטור עצמם בטענות אם משום שאותו החלק שזכתה הבת הנזכרת מנכסי אבי אביה לא זכתה בהם בתורת ירושה רק בתורת מתנה כמו שבא בשאלה א"כ אין לראובן תביעה על אותם הנכסים. זאת ועוד אחרת כיון שהבת היתה קטנה וא"כ אפילו את"ל שאותם הנכסים שזכתה בהם הבת הנז' בתורת ירושה אין לראובן שום זכות בחלק אותם הנכסים שכיון שבעוד היתה הבת קיימת לא היה לראובן עליה שוםתביעה כי היתה קטנה וקי"ל אין נזקקין לנכסי קטן א"כ גם הם הבאים עתה מכחה אין לראובן עליהם שום זכות כאלו היא היתה קיימת. אלו הם כללות ותורף טענות בני יהודה להפטר מזה הערעור.
ואשיב ואומר דמה שטוענים ליפטר שלא זכתה הבת בנכסי אבי אביה בתורת ירושה רק בתורת מתנה הנה אם אותה מתנה היתה מתנת ש"מ =שכיב מרע= לאו דינא ולאו דיינא דאין טענתם כלום דמתנת ש"מ כירושה שוויוה רבנן ומלוה על פה גובה ממנה. ואם היא מתנת בריא יש לישא וליתן גם בזה קצת ממה שנשאתי ונתתי בזכות וענין המתנה שהניח להם אביהם ולא אאריך עוד בכך כי אין צורך כי מה שהעלתי באותו הענין שייך קצת ג"כ בזאת המתנה של הבת הנז' כאשר יוכל לראות המעיין.
אמנם מהטענה השנית שאומרים שכיון שהבת היתה קטנה ולא היה לבעל חוב הנז' עליה שום זכות גם עליהם הבאים עתה מכחה ג"כ לא יהיה לו שום זכות ותביעה היא טענה חשובה ומספקת דודאי מה שזכו עתה היורשים הנז' בנכסי הבת הנז' אעפ"י שהנכסים הנז' היו מנכסי אביהם המחוייבים ומשועבדים לחוב ראובן הנז' עכ"ז כיון שבאו לרשות יורש קטן באופן שלא היה עליהם זכות לראובן דרביע עלייהו אריא דאין נזקקין לנכסי קטן ונטהרו משעבוד החוב הנז' עכשו שירשו הם הנכסים ירשום באותו כח וזכות שהיה לה לבת הנז'. ועוד אני מוסיף לומר שאם הנכסים הנז' אינם עתה מאותו האופן שהניחם יהודה דהיינו שנמכרו הנכסים ולקחו המעות יש לפוטרם מטעם זה גם בחלק זה כמו שכתבתי למעלה דכיון דלאו הני זוזי שבק אבוהון לא משתעבדי לבעל חוב.
כללא דמלתא דאם המתנות הנז' נתנם יהודה לבניו קודם שנתחייב לראובן כל אנפין שוין דאין לראובן בהם כלום ואם נתנם לאחר שנתחייב אם חוב ראובן הוא מלוה בשטר טורף מקרקעות המתנות ואם כתוב בשטר דשעבד לו מטלטלי אגב מקרקעי או אפילו לא שעבד אמינא דהוי פלוגתא דרבוותא דלמהר"ם דסבירא ליה דאפילו מתנת בריא לבניו או ליורשיו הוי כירושה א"כ מצי ראובן למגבי מן המטלטלין איברא דכיון דהוי פלוגתא דרבוותא מצו היורשים לומר קים לן כמאן דלא מפליג במתנת בריא מיורשים לאיש נכרי ואם היא מלוה על פה כל אנפין שוין דאין לראובן שום תביעה על היורשים הנז' לא בקרקעות ולא במטלטלים ולא בשום חלק מאותן המתנות ובחלק הבת ג"כ אין לראובן שום תביעה עליהם מהטעמים שכתבתי. הנלענ"ד כתבתי. הצעיר שלמה הכהן.
@שו"ת מהרש"ך חלק א סימן לה
ראובן ושמעון דרים בעיר אחת והם סוחרים ויש להם פקידים בארץ אחרת לראובן יש אחיו שהוא פקידו שם ולשמעון יש שהוא פקידו ושותפו ושניהם הפקידים גלו אזני שני הסוחרים ראובן ושמעון בכתביהם על סחורה אחת איך היה לה בקוש במקום ההוא ונתיקרה בדמיה ונועדו יחדו ראובן ושמעון ויאמרו איש אל רעהו תהי נא הסכמה בינינו ונכרתה ברית שכל מה שנקנה אני ואתה ממין הסחורה הזאת לשלוח אל המקום ההוא שהכל יהיה בחברה ושותפות ההנאה לשנינו ויכרתו ברית שניהם. וכאשר בקשו לפשט ידם לקנות הסחורה ההיא כל א' מקצתו בעד החברה הנז' לא נמצאו להם מעות מזומנים לקנות במדודים כי על כן נועצו יחדו והסכימו לקנות הסחורה ההיא באשריות להמתנת זמן ולהיות ערבים פרענים א' לאחד וכל אחד על הכל כמנהג וכן עשו וקנו שיעור ידוע רובו ככלו קנו באחריות בערבות א' לאחד ומיעוטו במדודים מס"ו חלקים הא' במדודים והשאר באשריות. ושלחו ראובן ושמעון הנז' כל הסחורה כלה הקנוייה להם בחברה כנז' בספינה אחד לחשבון שניהם ועשו פוליסה די קארגו מהספן על שם שניהם איך טענו ראובן ושמעון שיעור כך סחורה כך כדי למסור שם במחוז פלוני לשני פקידיהם. וכל אחד משניהם ראובן מצד עצמו ושמעון מצד עצמו כל א' כתב לפקידו איך הסחורה ההיא ההולכת בספינה פלונית נקנית באשריות בערבות אחד לאחד. וצוו לפקידיהם שימהרו למכור הסחורה או להחליפה ולשלוח פה (הריטרטו) [הריטורנו] כדי לפרוע לבעלי חובים. והלכה הספינה עם הסחורה לשלום ובין כך ראובן חלה את חליו אשר מת בו מחולי מסוכן אשר לא יוכל להרפא. וכראות שמעון כי ראובן לא יתרפא מהחולי ההוא כתב לפקידו שהוא שותפו איך הוא ערב פרען בעד ראובן לסך ידוע שיסדר עם פקידו של ראובן שהוא אחיו שישולח פה מהרה הריטורנו של אותה הסחורה לבעלי חובים בטרם ימות ראובן. ושמעון זה שלח כזאת כתב מיוחד לאחיו של ראובן שהוא פקיד ואח. והשיב אחי ראובן לשמעון בכתב דע כי אני במקום פלוני והנני נודע ללכת למקום פלוני שהוא מקום המסחר ושם אעשה הקונטראטו מהסחורה ואשלח הריטורנו על ידי פקידיך חבירך. ויהי כאשר הלך אחי ראובן אל מקום המסחר התעסקו והשתדלו ב' פקידי ראובן ושמעון בקונטראטו של הסחורה הנז' ולקחו תמורתה חליפי הסחורה כל כך בגדי צמר ומסר אחי ראובן ליד פקיד שמעון שהוא חברו מהבגדים ההם כדי שיעור פרעון חובות הסחורה ששלחו שם שנלקחה באשריות בערבות ראובן ושמעון א' לאחד כנז' שיפרעו מהם לבעלי חובים ואת היותר חלקו שמה שני הפקידים ולקח כל אחד חלקו אחר עשיית חשבונם. ופקידו של שמעון שהוא גם כן חברו טען הבגדים ריטורנו של הסחורה בספינה אחת ובאותה ספינה היו עוד סחורות נפרדות מיוחדות לשמעון לבדו שלא היו מחשבון הסחורה הנזכרת ועשה פקידו של שמעון שם פוליסה די קארגו ובה היה מפרט הסחורות הבאות לשמעון לבדו בפרט וסחורות הבאות לראובן ושמעון יחדו בפרט שהיו ריטורנו של הסחורה המשותפת הנז' למסור אותם לראובן ולשמעון לפי שהיו מריטורנו של הסחורה הנז'. וגם כתב אגרת פקידו וחברו של שמעון לשמעון תקבל סחורות הולכות בספינה פלונית שהם מריטורנו הסחורה שלקחתם באשריות ובהם תפרע חובותיך והזהר בפעם אחרת שלא תכנס ערב בעד שום אדם. ונתאחרה הספינה לבא עם (הריטראטו) [הריטורנו] המשותף הנז' עד שביני ביני נפטר ראובן לעולמו ועשה צואה לפני מותו על כל עניניו וחובותיו ובכתב צואתו כתב וביאר כל ענין הסחורה המשותפת הנז' עם שמעון כנראה בשטרי מוכרי הסחורה והגיעו זמני הפרעון לבעלי חובים ועדין הריטורנו לא הגיע והבעלי חובים נוגשים אצים דוחקים את שמעון שיפרע להם ונמצאו לשמעון מעות מוכנים ופרע חלקו בחובות ובעד חלק ראובן לא מצא מאין לתפוס כדי לפרוע והבעלי חובים מצערים אותו. אז ראה ועשה סחורה מהבגדים העתידים לבא ריטראטו הסחורה המשותפת ולקח מעות מוקדמים מהקונים למסור להם הבגדים כשתבא הספינה ובאה הספינה אחר זמן רב ומסר שמעון הבגדים הבאים ריטראטו של הסחורה הנז' לקונים ההם. וכל הדברים האלה גלויים וידועים לאלמנת ראובן ולאחיו העומד פה ועשו עצמם כאלו לא ידעו דבר ונזדווגו על שמעון ותובעים ממנו באמור לו איך הבגדים הבאים בספינה הם בשותפות עם ראובן הנפטר והאלמנה מבקשת לגבות כתובתה מהם בטענה זו. ושמעון טוען כי אין לראובן שום מעות בסחורה ההיא ששולחה בחברה כי באשריות נקנית בערבות א' לאחד ולא היה לראובן רק בהיות חבר בהנאתה בלבד. ועוד כי הנפטר כתב בצואתו ששמעון יהיה ערב בעדו לסחורה ההיא אמנם אין לו בסחורה ההיא שום דבר משלו. באופן שאין מקום לאלמנה לתפוס כלום מאלו הבגדים לגביית כתובתה. זו אף זו מופת חותך שמוכרי הסחורה בעצמם יעידון יגידון שבכל מה שמכרו סחורה לשמעון בערבות ראובן את פני ראובן לא ראו רק חתימת ידו בלבד כי שמעון לבדו היה המוציא והמביא כי לא היו עושין עיקר רק משמעון כי ראובן חשוב בעיניהם כמת בהיותו חולה. והאלמנה אף היא תשיב אמריה לו כי לא ידעה כל הענינים האלה רק הסיעה עצמה לצד אחד כי אלו הבגדים הם בשותפות עם בעלה ורוצה לגבות כתובתה מהם. ושמעון אומר אית דין ואית דיין כי אין לבעלה כלום בנכסים האלה כי הנכסים האלה באו מחוייבים לחוב של בעלה וניתנו לפרעון חובו ולא נותן מהם דבר משל בעלה שתהיה לה תפיסה בהם ואין שומעים לה כי כל דבריו וטענותיו הם ברורים כשמש. יורנו מורנו קדוש ישראל פודה וגואל היושב על כסא ההוראות למופת ולאות אם יש לאלמנה הזאת כח ושום זכות בטענותיה נגד שמעון ודברי שמעון קרובין לשמוע ודברי האלמנה אינם נשמעים שאין בהם טעם וראיה כי אם דרך קפצה פיה. יאיר עינינו באור תורתו וכסא כבוד מעלתו יכון לעד אמן.
תשובה הן אמת כי שורשי חילוקי הדינים דשייכי לענין בעל חוב שקדם וגבה הם רבי הכמות גדולי האיכות וכעת אסתפק בשיעור הצריך לברר ולבאר פסק השאלה לנדון דידן. ואומר שלא נתברר מתוך השאלה טענת האלמנה מה היא אם רוצה לזכות בנכסים הנז' בטענה דאפילו אם תמצי לומר שאמת ויציב הוא שבעלה ראובן חייב אותם החובות שטוען שמעון אפ"ה כיון ששטר כתובתה קודמת לחובות הנז' שעבודה קודמת ותגבה כתובתה מאותם הסחורות הבאות בספינה הנז' כיון שכתוב בכתובתה ששעבד לה מטלטלי אגב מקרקעי. או שטוענת דאינה יודעת אם בעלה חייב כלום. ואפשר שטענת שמעון שאומר שבעלה ראובן חייב הסך הנז' שקר הוא והודאת וצואת בעלה שאמר שאותם הנכסים הם מחוייבים לאותן החובות הנז' אינו מזיק לה דלאו כל כמיניה במה שהודה כיון שחב לאחרים דהיינו אשתו. והיה אפשר להביא ראיה על זה ממה שכתב הרשב"א ז"ל בתשובה הביאה בית יוסף סימן ק' בא"ה וז"ל ראובן הודה בכתב ידו לשמעון שכל מה שיש לו בין קרקע בין מטלטל הוא משותף בין שניהם ואחר ימים נשא אשה ושעבד לה כל נכסיו ואחר כך נפטר ושמעון בא בכתב ידו לחלוק בנכסים וכו' עד הדין עם האלמנה בקרקעות והוא הדין למטלטלים אם כתב לה מטלטלי אגב מקרקעי וכו'.
ומלתא אגב אורחיה אמינא שדקדקתי מתוך תשובה זאת דלית ליה להרשב"א דאיכא תקנת השוק במתנה כסברת הרא"ש דסבירא ליה דבין אם מכר או נתן אין בעל חוב מוציא מיד הלוקח או מקבל מתנה אפילו אם שעבד לו מטלטלי אגב מקרקעי דאם איתא דסבירא ליה להרשב"א דבמתנה איכא משום תקנת השוק אם כן היכי קאמר הכא והוא הדין במטלטלין אם כתב לה מטלטלי אגב מקרקעי דהא מה שהודה בכתב ידו שאותם המטלטלין הוא משותפים בין שניהם לא גרע ממתנה וקל להבין.
ועוד כתב הרשב"א בתשובה אחרת על ראובן שהוציא כתב ידו של שמעון אחיו שהודה שקבל ממנו פקדון כך וכך מעות ונפטר שמעון ואין ספק בנכסים לכתובה ופקדון הדין עם האלמנה ואפילו הודה שמעון בפקדון בשעת פטירתו אינו מזיק לאשה דהודאתבעל דבר במקום שחב לאחרים אינו כלום. מאלו הב' תשובות שכתב הרשב"א יראה לכאורה לומר גם כן בנדון דידן שהודאת בעלה ראובן אינו מזיק לה. ולכן יש להשיב ולבאר הדין על כל הפנים והצדדים שאפשר לצדד. ואומר שאם החובות שטוען שמעון הם בשטר לאו דינא ולאו דיינא שזכה שמעון בנכסים הנזכרים ומה שגבה גבה וכל הטענות הנזכרת שאפשר שתטעון האלמנה הנזכרת מתבטלות בזה אם טענת קדימת זמן שעבודה אינה מועלת לה יען כי הנכסים והסחורות הבאות בספינה הנזכרת קנאם וזכה בהם בעלה ראובן לאחר החיוב שנתחייב בשטרי החובות שטוען שמעון והנהוג בכל השטרות ליכתוב בהם שעבוד מטלטלי אגב מקרקע דקנה ושיקנה ואם כן הא קימא לן הלכה רווחת בישראל דלוה ולוה ואחר כך קנה דיחלקו ואין שום קדימה לאחד על האחר וכיון שכן בע"ח מאוחר שקדם וגבה מה שגבה גבה דכל היכא דאין דין קדימה לאחד על האחר אם קדם האחד וגבה מה שגבה גבה וגם בזה מתבטלת הטענה האחרת שטוענת שאפשר שערעורי שמעון הם שקר והודאת בעלה אינה כלום וכדכתיבנא דכיון שיש בידי שטר עדיו בחותמיו זכין לו כי טענתו אמתית.
אמנם אם החובות הנזכרות הם מלוה על פה בזה יש מקום עיון דכיון דחוב שמעון אינה בשטר אפילו אם הסחורות הנזכרות לא באו ברשות ראובן הנפטר ולא זכה בהם עד אחר חוב שמעון אפילו הכי יראה דהאלמנה קודמת כיון ששעבודה בשטר ואפילו שקדם שמעון וגבה מה שגבה לא גבה דריהטא דהלכתא דהך דינא הוי הכי דלא מבעיא היכא ששעבוד השטר קודם למלוה על פה דכל אנפין שוין דמלוה בשטר קודמת לגבות למלוה על פה בין מקרקעי בין מטלטלי ואי קדם וגבה בעל חוב מאוחר בין מקרקעות בין מטלטלין מה שגבה לא גבה דכיון דכתוב בשטר שעבוד מטלטלי אגב מקרקעי חזר להיות דין המטלטלין כדין הקרקע וכי היכי דבקרקע מילתא דפשיטא היא דבעל חוב מאוחר שקדם וגבה מה שגבה לא גבה הוא הדין במטלטלין וזה פשוט. אלא אפילו היכא דמלוה על פה קודמת למלוה בשטר דאיכא פלוגתא דרבוותא אי מלוה על פה קודמת למלוה בשטר לגבות מבני חרי מקרקעי דרבינו האיי כהרמב"ם והרשב"א ז"ל סבירא להו דמלוה על פה קודמת. איברא דהרי"ף והרמב"ם סבירא להו דמלוה בשטר קודמת מכל מקום במטלטלי דיתמי כל אנפין שוין דמלוה בשטר מאוחרת קודמת לגבות למלוה על פה ואפשר שאפילו קדם וגבה בעל חוב דמלוה על פה מה שגבה לא גבה וטעמא דמלתא דכיון דמטלטלי משתעבדי למלוה בשטר מדינא כל שכתוב בו שעבוד מטלטלי אגב מקרקעי ומלוה על פה לא משתעבדי ליה מטלטלי אלא מתקנת הגאונים וליכא מאן דפליג בהא ונדון דידן הוו מטלטלי דיתמי דלאחר מיתת הלוה באים לגבות ואם כן אפילו היה החוב דמלוה על פה הנזכר מוקדם לכתובת האשה וקדם וגבה הבעל חוב מה שגבה לא גבה כיון ששעבודו על המטלטלים אינה רק מתקנת הגאונים כיון שאינה כי אם מלוה על פה וכתובת האשה שעבודה על המטלטלים הוי מדינא וכמו שמתבאר כל זה מתשובת הרשב"א שכתב סי' תתקי"ד.
וכל מה שכתבתי הוא אפילו אם זמן מלוה על פה קודמת לזמן מלוה בשטר כל שכן בנדון דידן דכתובת האלמנה קודמת למלוה על פה. ומה שכתב הר"ן בפרק מי שהיה נשוי וז"ל ומיהו דוקא כשבאו לגבות מן הקרקעות אבל ממטלטלי אפילו מלוה בשטר מוקדמת ומלוה על פה מאוחרת אם באו לטרוף כאחד חולקין לפי שאין דין קדימה במטלטלים ואם בא מלוה על פה וגבה מה שגבה גבה דכל שאין בה דין קדימה מה שגבה גבה ע"כ. כל דברי הרב הנז' היינו בשלא כתב בשטר שעבוד מטלטלי אגב מקרקעי דהשתא אין בהם דין קדימה ואם כן מי שקדם וגבה מה שגבה גבה. אמנם אם שעבד לו מטלטלי אגב מקרקעי מלתא דפשיטא דאז יש דין קדימה במטלטלין כמו במקרקעות כמו שכתבתי לעיל ובזה א"א שימצא שום חולק. והר"ן עצמו כתב בפרק הכותב וז"ל אפילו תפיסה דלאחר מיתה בכל מקום מהניא לדידן דמטלטלי דיתמי משתעבדי לבעל חוב ובעל חוב מאוחר שקדם ותפס זכה בהם ואין בעל חוב אחר מוציא מידו אפילו לחלוק עמו לפי שזכה זה בתפיסתו וה"ל כאלו גבה ומה שגבה מטלטלין גבה שאין דין קדימה במטלטלין אלא אם שעבדן אגב קרקע. גם אין לומר כיון שקנה הנכסים הנז' אחר כל החובות ה"ל כלוה ולוה ואחר כך קנה דדינן שוה וא"כ מי שקדם וגבה מה שגבה גבה דלא שייך למימר הכי אלא כששתי החובות בשטר אבל כל שאחד מהם על פה לעולם מלוה בשטר קודמת כל שכתוב בשטר שעבוד מטלטלי אגב מקרקעי. ודברים אלו נראה לעניות דעתי שהם דברים פשוטים באופן שאם זה החוב שטוען שמעון על נכסי ראובן הוא מלוה על פה יראה שהדין עם האלמנה וגובה כתובתה מהן ואף על פי שקדם ראובן וגבה מה שגבה לא גבה ואם מכר הסחורות הנז' יראה דחייב מדינא דגרמי והיינו מזיק שעבודו של חבירו דשעבוד כתובת האלמנה הנז' היתה גם כן על המטלטלין כמו על הקרקעות כמו שכן זכתה ממה שכתוב בשטר כתובתה ששעבד לה מטלטלי אגב מקרקעי ובודאי דצריכא רבה למידק אם יש איזה זכות לשמעון בנכסים הנז' כיון שכבר נכנסו תחת ידו לראות אם יש צד ואופן להעמיד חזקתו ותפיסתו.
ואומר דאם באנו לחשוב לשמעון הנזכר בעל חוב של ראובן הנזכר כיון שאין עליו שעבוד שטר רק מלוה על פה איני רואה שום זכות לשמעון ולא יועיל לו תפיסתו בידו וגבייתו כלל. אמנם רואה אני שאין לחשוב לשמעון בע"ח דראובן דאינו אלא ערב והבעלי חוב הם אנשים אחרים כמו שבא בשאלה ואם כן אפשר לומר שכשמסר אח ראובן ופקידו הסחורות הנז' במקום שנעשה המסחר כדי שיעור החוב הנזכר כמו שבא בשאלה הוי כאלו מכרם לו בסך הנזכר ושיתחייב הוא לפרוע לבעלי החובות ואם כן יש לשמעון הנז' דין לוקח והשתא אין שום זכות לאלמנה על שמעון כיון שבאו לידו בתורת מכר, ואעפ"י שכתוב בכתובתה שעבוד מטלטלי אגב מקרקעי אינה יכולה לטרוף ממנו כלל כיון שהוא לוקח וטעמא דמלתא משום תקנת השוק כמו שכתב הרא"ש ז"ל בתשובה כלל פ' והביאו בנו בעל הטור ז"ל ח"מ סימן ס' ובהך מלתא דתקנת השוק לענין מכר וכו' אין שום חולק איברא דלענין ב"ח מאוחר שקדם וגבה אי אמרינן ביה מה שגבה גבה משום הך תקנה כפי מה שכתב מוהר"י קארו ז"ל יש מחלוקת בדבר וכבודו ז"ל הכריע דלא שייכא האי מילתא דתקנת השוק כלל לענין ב"ח מאוחר שקדם וגבה. ואני בעוניי זה לי ימים כתבתי בגליון הספר זה לשוני נראה דמלתא דפשיטא היא דלענין ב"ח מאוחר דיינין ליה כדיניה דאם איתא דשעבוד מטלטלי אגב מקרקעי לא מהני לענין ב"ח מאוחר שקדם וגבה נמצא דשעבוד מטלטלי אגב מקרקעי לא מהני ולא מידי אם כן אמאי כותבין אותו ומה תועלת בכתיבתו בשלמא אי מהני לבעל חוב מאוחר ניחא אלא אי אמרינן דלא מהני לבעל חוב מאוחר למאי אהני ליה כיון דלענין מכירה ומתנה נמי לא מהני. וכבר היה אפשר לדחות זה ולומר דאפילו את"ל דשעבוד מטלטלי אגב מקרקעי לא מהני לענין בע"ח מאוחר שקדם וגבה אפ"ה הוצרכו לכותבו ויש תועלת בכתיבתו לענין מכירת שטרות דהיינו אם היה ללוה שטר חוב על אחר ומכרו ב"ח גובה ממנו ומהטעם שכתב הרא"ש דטעמא שאין גובין ממטלטלי שמכר משום תקנת השוק אבל בשטרות לא שייך תקנת השוק ולא שכיח וא"כ נמצא דמהני שעבוד מטלטלי אגב מקרקעי לענין מכירת שטרות וק"ל.
ואחזור לנדון דידן דנראה דיותר ראוי לחשוב לשמעון הנז' לוקח מלחושבו בשם בעל חוב כמו שכתבתי לעיל ובזה יזכה במקחו. ועוד אפשר להפך בזכות שמעון דכיון שכל הסחורות הנז' הוא היה המוציא והמביא והכל היה נעשה על ידו וכמו שכתוב בשאלה שיעידון יגידון מוכרי הסחורה ונאמנים להעיד אם אינם נוגעים בעדות רצוני בזה שכבר קבלו מעותיהם ונתפרעו מחובם דבהכי אינם נוגעים בעדות אם כן יראה דמשעה ראשונה הכל היה ברשות שמעון הנז' ובחזקתו ולא היה לראובן בנכסים הנז' רק ההנאה והריוח שיעשה בהם והעד על זה כי תיכף שנעשתה ההלבשה מהסחורה הקדומה במקום מסחר מסר אח ראובן פקידו ושותפו כל שיעור נכסים ולא השאיר לעצמו רק חלק הריוח שנעשה המגיע לו ולאחיו כמו שמוכיח נוסח השאלה. וכפי הנראה מעולם לא זזו הסחורות והנכסים הנז' מתחת יד וחזקת שמעון או שותפו כי יש הוכחה גדולה בזה שלא היה לראובן בזה רק הנאת הריוח. ובזה נוכל להפך בזכות שמעון מכח הודאת ראובן הנפטר ותועיל הודאתו לזכות שמעון אף על פי שחב לאחרים דהיינו אשתו דלא דמי לההוא גווני שהשיב הרשב"א עליהם מה שהשיב כמו שכתבתי למעלה דנראה דאיכא לפלוגי טובא דהתם באותם השאלות שהשיב עליהן הרשב"א כל הנכסים היו בחזקת המודה ולא היה כלל ועיקר מאותם הנכסים ברשות מי שהודה לו עליהם ולכן אינו נאמן לומר של פלוני הם להפקיע זכות האשה אמנם בנ"ד שבשעת הודאת ראובן בצואתו נכסים הנזכרים היו בחזקת שמעון ותחת ידו למה לא תועיל הודאתו בהם.
העולה מכל מה שכתבתי הוא שאם החוב שעליו מדיינים ומריבים האלמנה ושמעון הנז' הוא חוב בשטר לאו דינא ולאו דיינא שזכה שמעון כמו שכתבתי. אמנם אם הוא מלוה על פה כפי מה שהעלה חולשת עיוני איני רואה לו שום זכות רק על פי הדרכים שכתבתי ובזה יש לזכות לשמעון בדינו. וכל מה שכתבתי הוא כנושא ונותן בדבר הלכה אבל למעשה ופסק הדין יהיה מה שיגזר ויפסק על פי החכמים השלמים השרידים אשר ה' קורא אשר קטנם עבה ממתני נר"ו לבי אשית לדעתם. נאם הצעיר שלמה הכהן.
@שו"ת מהרש"ך חלק א סימן לו
ילמדנו רבינו אורנו וישענו על מעשה שהיה פה העירה מונישטיריו אחר השרפה אשר נשרפה העיר והיתה והיתה /תיבת והיתה כפולה/ למאכולת אש ונשרפו השתי בתי כנסיות וקמו כל אנשי העיר ואמרו הנה עתה אשר נשרפו השתי בתי כנסיות נהיה לעם אחד ושפה אחת ונבנה האחד לשם בית הכנסת מקום תפלה כי ברוב עם הדרת מלך מלכו של עולם ונשב באהבה ואחוה ושלום וריעות ואחד לשם מדרש בו נקבע מקום ישיבה להגות בו יומם ולילה באופן כי תעלה מדרגתו. וזה יהיה ע"פ הגורל אל אשר [יצא] שמה הגורל נבנה מקום בית תפלה ואשר יהיה הגורל בית המדרש יהיה מדרש, ונפל הגורל כי ב"ה =בית הכנסת= ארגון היה בית הכנסת וע"ז נשבעו שבועה חמורה כראוי בלי שום ערמה ע"ד ידועים מפורשים ונתנו יחידי קהל פורטוגאל מעות לעזור לבנות הב"ה בחושבם היום או למחר תעלה מדרגת בית הכנסת ולא ישאר למרמס ולטיט חוצות ח"ו וישבו סכום ימים יחד כולם בבית הכנסת של אראגון. עתה ראו יחידי פורטוגאל כי לא די כי הבית הכנסת שלהם לא נבנה ולא נעשה בית המדרש רק כי זרים באים ומטנפים אותו והיינו לחרפה ולבזיון מקום בית תפלה יהיה למקום טנופת ואמרו אחר שאנחנו עזרנו עם מאודינו לכם לקום בית תפלתכם בתנאי שגם אתם תהיו לעזור ולקום בית תפלתינו ואתם לא זה דרככם רק לעזוב אותו למרמס הנה אנחנו מותרים מהשבועה ונקום עם מיעוט יכלתנו ונבנה הבית הכנסת שלנו וגם כן אנחנו חשבנו כי היו נהיה לעם אחד ועתה כרובם כן רבו הקטטות והמריבות. וילמדנו אורנו אם יכולים לבנות [הבית] הכנסת שלהם או יש שום פתח התרה לשבועתם.
תשובה בשמים עדי וסהדי כי (מיראה) [מיראי] הוראת התר שבועות ונדרים אני ומה גם כעת כי אני טרוד לא אדע צאת ובא בדבר הלכה ערוכה כאשר בנפשי ולבבי ודברים אלו צריכים עיון ושקול הדעת אמנם להפיק רצון השואל התאפקתי לכתוב הנראה לע"ד על הדין ועל האמת.
ויען כי באו בדברי השאלה טענות בערעור השבועה ובבטולה צריך לבאר ולעמוד על כל הטענות ולדעת הצודקת ובלתי צודקת וזה החלי בס"ד. ואומר דאם באנו לבטל שבועה זו ולהתירה בלי שאלת חכם מטעם אחד שכתוב בשאלה והוא דכיון דכל כונת שתי הכתות בהוסדם להתחבר יחד לא היתה רק להקל הוצאת הבנין ולכן הסכימו שיתחברו שתי הכתות יחד לבנות הבית הכנסת הא' אשר יפול שם הגורל וא"כ אעפ"י שנשבעו אחר כך שלא יוכלו להתפלל בב"ה (אחד) [אחר] אין בכך כלום דכיון שנבנה הב"ה הא' בסיוע שתי הכתות יחד נתקיימה כונת שבועתם ומה שהזכירו והוסיפו בשבועה שלא יוכלו להתפלל וכו' ה"ל כמאן דליתא ואפשר לומר לכאורה ולפום ריהטא דיש להקל מטעם זה ונוכל לדמות נדון זה לההיא דתנן שלהי קונם יין היו מסרבין בו לישא בת אחותו ואמר קונם שהיא נהנת לי מותרת ליהנות לו שלא נתכוון זה אלא לשם אישות וכן היה מסרב בחברו שיאכל אצלו ואמר קונם לביתך שאני נכנס טיפת צונן שאני טועם לך מותר ליכנס לביתו ולטעם טיפת צונן לא נתכוון אלא לשם אכילה ושתיה כל מעיין בהנך תרי בבי יראה בבירור דהך בבא בתרייתא עדיפא והוי חדושא טפי מקמייתא דבבא קמייתא יראה דלשון הקונם שאמר שהיא נהנת לי אפשר לומר דכונתו לא היתה על כל הנאות שבעולם רק על הנאת נשואין ואע"ג שלשון הקונם הוי סתם ומשמע כולל כבר אפשר לעשות מלשון הסתמי הכללי חלקי ופרטי אבל בבא בתרייתא דהיו מסרבין בו לאכול ואמר קונם שאני נכנס לבית' קונם טיפת צונן וכו' זה הלשון הוא מבואר ומפורש בהדיא שאסר עליו ליכנס בביתו של חברו וטעימת טיפת צונן א"ה קמ"ל דאמרי' דלא נתכוון כי אם לאסור עליו מה שהיו מסרבין בו והיינו אכילה גמורה ומה שהוסיף לאסור עוד על מה שהיו מסרבין בו הוו מילי דכדי ואין בכך כלום אם כן בנדון דידן נמי אעפ"י שהשבועה היתה בפי' שלא להתפלל בב"ה אחר עכ"ז אית לן למימר דאין להחמיר על הנשבעין רק בענין סיוע הבנין אשר עליו היתה כונת חברתם והסכמתם יחד להקל ההוצאה ומאחר שכבר נבנה הבית הכנסת האחד אשר נפל שם הגורל לבנות בסיוע מעתה אם תרצה הכת האחרת לבנות הבית הכנסת שלהם ולהתפלל שם אין עליהם תפיסה מחמת השבועה.
אמנם כד מעיינן יראה דלא דמי כלל הך נ"ד לההיא דקונם יין דאיכא לפלוגי טובא וכמו שחלק הריב"ש ז"ל בסי' קצ"ה על מה שנשאל על ענין אותם הב' סופרים וז"ל דהתם כיון שהיו מסרבין בו ולא הודה לדבריהם וקפץ ונדר לעבור על דעתם כבר יש הוכחה שאין כוונתו לידור אלא במה שהיו מסרבין בו אלא שלא חשש לדקדק בדבורו בחמתו אבל במי ששואל מחברו אי זה דבר והודה לו בנדר ביותר משאלתו לא נאמר כן דאפשר שזה שואל ממנו מעט והנותן נותן לו הרבה. ועוד חלק דכל הני הוו בנדרים שנודר אדם בינו לבין עצמו והולכים אחר כוונתו משום דבעינן פיו ולבו שוים אבל במי שנותן מתנה לחברו כל שלשון המתנה כולל הולכין אחריו ע"כ. ונראים הדברים דבנ"ד נמי איכא לפלוגי הכי באופן שמזה הטעם נראה דאין להקל.
גם אין להקל מטעם אחר שבא בשאלה דאפילו אם תמצי לומר שכוונו גם כן בשבועתם שלא להתפלל בבית הכנסת אחר כיון שכבר התפללו אי זה זמן עם מעט ואם הרבה כבר קיימו שבועתם והא ודאי בורכא היא דבשלמא אם נוסח השבועה היתה שיתפללו באותו בית הכנסת היה אפשר לומר דכיון שכבר התפללו אי זה זמן אם מעט ואם הרבה אפשר לומר כבר קיימו שבועתם ומעתה הם רשאים להתפלל במקום אחר אשר תאוה נפשם אבל כיון שנוסח השבועה היתה שאסרו עליהם להתפלל במקום אחר בסתם ולא קבעו זמן אסורים להתפלל לעולם בשום בית הכנסת אחר דהלכה רווחת במי שאסר עליו שום דבר בלא זמן אסור בו לעולם וכמו שכתב הטור ביורה דעה סי' רי"ט והוא מדברי הרא"ש ז"ל שכתב כן בסוף פרק שבועות שתים ונתן טעם לדבר דאי זה זמן תתן לו לא מסתבר שלא יאסר אלא רגע א'.
גם יראה דאין להקל מטעם אחר שבא בשאלה והוא שסבת הסכמתם להתחבר הב' כתות יחד היתה בחשבם כי מחמת מאורע השרפה רבים ישנו את מקומם וילכו לעיר אחרת ועתה נמצא כי לא נפקד מהם איש. ולכאורה היה נראה דאפשר להקל ולסמוך על טעם זה דכיון שהסבה שעליה נתחברו והסכימו להתאסף ולהתחבר יחד לא יצא כן אל הפועל א"כ הוה ליה כתולה נדרו בדבר אחר והלכה רווחת דאין צריך שאלה לחכם וכההיא דתנן פ' פותחין קונם שאני נושא את פלונית שאביה רע אמרו לו מת או שעשה תשובה וכן קונם לבית זה שאני נכנס שהכלב רע בתוכו או הנחש בתוכו אמרו לו מת הכלב או נהרג הנחש דבכל הני קאמר רב הונא עלייהו נעשה כתולה נדרו בדבר אחר ואין צריך שאלה לחכם וכמו שכתב הר"ן בשם הירושלמי. ועוד אפשר לומר דנ"ד יהיה על פי זאת המחשבה אשר עליה נתאספו ונתחברו כנדרי טעות וכההיא דקונם שאני נושא לפלונית שהיא כעורה והיא נאה שחורה והיא לבנה דכיון שחשבו שרבים ישנו את מקומם ואחריו לא היה כן נמצא דנדרו בטעות דעדיף טפי מתולה נדרו בדבר אחר. עם כל זה יראה אכתי דאין להקל כ"כ (כההיא) [דההיא] דתולה נדרו בדבר אחר וההיא דנדרי טעות היינו טעמא דהן נתרין בלא שאלה משום דבשעת הנדר תלו הנדר באותם הדברים והזכירו הדבר בפירוש. אמנם בנדון דידן כפי הנראה בשעת השבועה לא הזכירו שום דבר ולא תלו השבועה בסבה ואף על פי שמתחלה כשהסכימו לעשות זה הקבוץ והחבור היתה לסבה הנז' כיון שבשעת השבועה לא הוזכר כלל ולא תלו השבועה בזאת הסבה הוו דברים שבלב ודברים שבלב אינם דברים כדאמרי' פרק האיש מקדש ההוא גברא דזבנינהו לנכסיה אדעתא למיסק לארעא דישראל אמר רבא דברים שבלב אינם דברים ואף על פי שגלה דעתו שעל דעת כן הוא מוכר אלא שלא אמר כן בשעת המכר. באופן שיראה דאין להקל גם כן מזה הטעם.
אך אמנם באו בשאלה טעמים אחרים לשבח אשר עליהם יש לסמוך להקל ולומר ששבועה זו בטלה ונתרת בלי שאלת חכם. וזה שבלי ספק כונת חברתם ואגודתם יחד היתה להיות ביניהם אהבה ואחוה כמו שבא בשאלה אמנם אם ח"ו יהיה ביניהם לסבת התחברותם יחד חלוק לבבות אדעתא דהכי לא נשבעו להיות נקבצים להתפלל בבית הכנסת א' כי אין אדם דר עם נחש בכפיפה אחת ואומדנא דמוכח טובא דאדעתא דהכי לא נשבעו ועדיף האי אומדנא מההיא דמי שהלך בנו למדינת הים ושמע שמת וכו' ומההיא דזבין נכסיה אדעתא למיסק לארעא דישראל ופירש בשעת המכר.
גם בא בשאלה טעם אחר לשבח והוא כי אינו ראוי לנהוג קלות ראש ובזיון בב"ה האחר כי עתה בגלותנו בתי כנסיות שלנו נקר' מקדש מעט ואין לנהוג בהן קלות ראש אפילו בחורבנן ואם כן לא יעלה על הדעת שיתחברו השתי כתות לבנות בית הכנסת אחד והאחר יהיה לקלס ולבזיון ועל זה חשבו לבל יצא תקלה מתחת ידם לעשות מאותו בית הכנסת האחר מדרש כי בזה היו מעלים בקודש דקדושת בית המדרש גדולה מקדושת בית הכנסת, ועתה אחרי אשר נתרשלו לגמור ולקיים תקון בית המדרש כנז' נקיים יחידי בית הכנסת של קהל קדוש פורטוגיזיש יצ"ו משבועתם ודיים שיפסידו מה שהוציאו בסיוע בית הכנסת קהל קדוש אראגוניזיש ועתה יוציאו הכל מחלקם לבד לבנין בית הכנסת שלהם של פורטוגיזיש ויוכלו להתפלל במקום קביעותם בתחילה כי גם זו מצוה רבה להעמיד ולקיים מקום קביעות תפלתם ותחשב להם לצדקה.
סוף דבר בהא סלקינן כי מאלו הב' טעמים השבועה הנזכרת היא בטלה מעיקרא בלי שאלת חכם דאומדנא רבה דמוכחא דאדעתא דהכי לא נשבעו. ואפילו מחמת השתי טענות שאמרתי שאין לסמוך עליהם להקל עם כל זה אם יראה בעיני שתי הכתות דאותם הכונות הן אומדנא דמוכחא ואדעתא דהכי נשבעו גם עליהם יש לסמוך ונקיים הם משבועתם. ועכ"ז אומר לרוחא דמלתא ומהיות' טוב אל תקרי רע שיתאספו כל יחידי בית הכנסת פורטוגיזיש וישאלו על שבועתם בפני שלשה יחידי ק"ק אראגוניזיש יצ"ו או אם ימצאו שם שלשה אנשים מעיר אחרת יתירו להם שבועתם ובהתרה אחת יספיק לכולם ביחד. ואעפ"י שההתרה הנז' תהיה שלא מדעת ק"ק אראגוניזיש ויראה לכאורה דאין להתיר אלא בפניהם ומדעתם לצאת ידי חובת ב' הטעמים שהוזכרו בירושלמי בהא דקי"ל דהמודר הנאה בפניו אין מתירין אותו אלא בפניו אפילו הכי בנדון דידן שהשאלה היא לרווחא דמילתא כמו שכתבתי אין לחוש כל כך, ועוד כיון שההתרה היא לדבר מצוה דהיינו לברוח מן המחלוקת שאין לך מצוה גדולה מזו. זאת ועוד אחרת לבנות את מקדש ה' ההרוס ולחזור למקום קביעות תפלתם כל אנפין שוין דיש להתיר אפילו שלא מדעת חברו. לאפס פנאי קצרתי וכתבתי הדברים במעט ריש מילין. נאם הצעיר שלמה הכהן.
זה כתבתי על פסק של החכם השלם סיני ועוקר הרים כמהר"ר שמואל טאייטצאק יצ"ו.
הן אמת כי דברי החכם השלם סיני ועוקר הרים הפוסק נר"ו אינם צריכין חזוק עכ"ז להפיק רצונו באתי באותותי אלה להודיע כי הדין דין אמת פשוט וברור כמו שכתב מההיא דרבינא חשיב ואפיק פירי ואע"ג דאיכא פלוגתא דרבוותא בטעמיה דרבינא אי הוי מטעם רבית קצוצה או מטעם מחילה בטעות מכל מקום אינו מעלה ומוריד בעקר הדין דלעולם בזביני מחזירין ממלוה ללוה ואפילו אם נרצה לחוש למה שכתבו ת"ה בשם הראב"ד מה שאין ראוי מכל הטעמים שכתב החכם השלם הפוסק נר"ו עכ"ז לא גרע מאבק רבית והכי דייק לישניה שכתב דכל בזביני לאו רבית קצוצה משמע הא אבק רבית הוי וכיון שכן אם אכל הלוקח הזה פחות משיעור חובו מילתא דפשיטא היא שמנכה מחובו שיעור מה שאכל דעד כאן לא פליג רב אשי עליה דרבא אלא דאכל שיעור זוזי וזה פשוט וכל זה הוא אפילו נרצה לחוש ולהקל על פי שיטת הראב"ד כפי מה שכתבו ת"ה בשמו כ"ש שאין ראוי לחוש מהטעמים שכתב והעולה על כלם הוא כי בלי ספק צורתא דשמעתתא מוכחא דלא כותיה ואין ספק כי א"א לישב שיטת ההלכה לפי דבריו כי אם בדוחק גדול אשר ע"כ ראוי לדחותם מהלכה נגד אותם הפוסקים שכתבו דמלתיה דרבינא הוי בזביני דלדידהו רווחא שמעתא.
והואיל ואתא לידן זאת התמיה הגדולה אמרתי אני בעניי אענה אף אני חלקי לתת איזה תירוץ וישוב בדוחק גדול. ואומר דאיפשר דסבירא ליה להראב"ד דקים ליה לרב פפי דלא מפליג רבה בר רב הונא ממשכנתא לזביני וכי היכי דבזביני לא הוי אלא אבק רבית משום דלא קץ ליה ה"נ במשכנתא דאע"ג דעובדא דמייתי עלה תלמודא מילתיה דרבה בר רב הונא לא הוי אלא בזביני אין לחוש במעשה שהיה כך היה אבל מכל מקום במשכנתא נמי ס"ל הכי. ואפשר לדקדק כן מדברי התוספות ממה שכתבו ודוקא בזביני כעין עובדא דרבה בר רב הונא אפיק רבינא פירי ולא בהלואה דלכאורה יראה שהרגישו קושיא במה שכתבו דטעמא דרבינא הוי משום מחילה בטעות דאי אפשר זה דכיון דמייתי תלמודא מילתיה דרב פפי בתר מאי דקאמר ליה רבא לאביי דלא שנא הלואה מזביני יראה דמאי דאפיק רבינא פירי הוי בין בזביני בין בהלואה דאם איתא דלא הוי אלא בזביני לחוד אם כן אמאי נטר תלמודא עד הכא לאתויי מילתיה דרב פפי לעיל גבי את ונוולא אחי הוה ליה לאתויי וכיון שכן הוקשה להם דבהלואה ליכא למימר דטעמא דאפיק הוי משום מחילה בטעות ודחיקא להו לומר דלעולם מאי דאפיק פירי הוי בין בזביני בין בהלואה ולא הוי מחד טעמא דטעמא דזביני הוי משום מחילה בטעות כי היכי דלא תיקשי אדרבא דלעיל וטעמא דהלואה הוי מטעם רבית קצוצה דמיירי במשכנתא באתרא דמסלקי דההיא דרבינא דלעיל הוי באתרא דלא מסלקי דכיון דסתם תלמודא וקאמר רבינא אפיק משמע דתרוייהו מחד טעמא הוא דחשיב ואפיק ולכן תרצו מה שתרצו כמו שעוד אבאר ואם איתא דסבירא להו לתוס' דרבה בר רב הונא לא מיירי אלא דוקא בזביני ולא בהלואה אם כן אדרבה לאידך גיסא הוה להו למידק ולהכריח מה שכתבו ממאי דקאמר ודלא כרבה בר רב הונא יראה דבזביני דוקא הוא דחשיב ואפיק ואיכא לאוקומי טעמא דמלתא משום מחילה בטעות אלא ודאי קים להו לתוספות דפשטא דמלתא הוי בין בזביני בין בהלואה ומאי דקאמר נמי ודלא כרבה בר רב הונא דאית ליה בתרווייהו דלא הוי אלא אבק רבית ומאי דקאמר ודלא כרבה בר רב הונא ולא קאמר ודלא כרבא כיון דהוא קאמר בפירוש דלא שאני לן בין הלואה לזביני איפשר דכיון דקים ליה לרב פפי דרבה בר רב הונא לא פליג בין הלואה לזביני ובלי ספק רבה בר רב הונא רב גובריה וחשיב מרבא ומשום הכי אמר רב פפי ודלא כרבה בר רב הונא כלומר עשה מעשה והפליא הפלא ופלא שחלק על רבה בר רב הונא והתוס' כדי להעמיד דבריהם שכתבו דטעמא דרבינא הוי משום מחילה בטעות ראו לדחוק ולומר דמאי דאפיק רבינא פירי הוי בזביני כעין עובדא דרבה בר רב הונא עם היות שהפשט היותר נכון הוא דמאי דאפיק הוי נמי בהלואה. והנה הראב"ד כדי להנצל מקושית רבינא אדרבינא ולא ראה מה שכתבו התוס' דמאי דאפיק הוי מטעם מחילה בטעות דהא ריהטא דמילתא מוכחא דמאי דאפיק הוי מטעם רבית קצוצה ודבר הלמד מעניינו הוא ולכן כתב דלא קמיירי רבינא אלא במשכנתא אבל בזביני לא דאי אפשר לומר כן דאיפכא שמעינן ליה ומאי דקאמר ודלא כרבה בר רב הונא לא יקשה במה שכתבתי דקים ליה לרב פפי דרבה בר רב הונא ס"ל דמשכנתא נמי לא הוי אלא אבק רבית.
כל זה ראיתי לתת תירוץ וישוב לתמיהא הגדולה הזאת ואם כי יראה הדבר בעיני דחוק מאד. נאם הצעיר שלמה הכהן.
@שו"ת מהרש"ך חלק א סימן לז
מאת הכח המסור אלי מאת פרנסי ומנהיגי ק"ק גרוש קטאלוניא יע"א לדון ולשפוט כפי הנראה לע"ד על דברי ריב ומחלוקות שנפל בין שתי הכתות הלא הם הגביר ונעלה כה"ר אברהם אלמושנינו יצ"ו כת אחד והאחים המעולים בני כה"ר יוסף אלמושנינו ז"ל כת אחרת על אופן חלוקת החצר שדרים בו הכתות הנז' שה"ר אברהם הנז' טוען על חלוקת החצר והחלק המגיע לכל א' מהכתות הנז' הוא באופן אחד והאחים הנז' טוענים שהחלק המגיע לכל אחד מהכתות הוא באופן אחר. זאת ועוד אחרת נפל מחלוקת ביניהם שה"ר אברהם הנז' טוען ותובע שרוצה לבנות כותל מפסיק בינו ובין האחים הנז' לסלק היזק ראיה מביניהם ותובע מהם שיסייעו בהוצאת בנין הכותל והאחים הנז' טוענים ומוחים בבנין הכותל המפסקת בטענה שכך ירשו מאביהם והחזיק ודר שם בלא הפסק כלל כמו כן רוצים הם להחזיק ולדור בלי הפסק כלל. לכן באתי באותותי אלה להודיע הנראה לע"ד לדון בענין זה.
ואומר כי הן אמת על אופן חלוקת החצר והמרפסת הייתי חושב שלא היה צריך לטרוח לכתוב אופן החלק המגיע לכל כת מהם כי חשבתי שיתבאר הדבר באר היטב מגזרת ופסק החכם השלם הכולל כמה"ר משה אלמושנינו זלה"ה. אחר כך שבתי וראיתי כי עדיין היה נשאר מקום פקפוק על אופן החלוקה אשר על כן גמרתי אמרתי ששורת הדין נותן שבמשך המרפסת יהיה ויגיע חלק כה"ר אברהם הנז' מתחלת פתח ביתו עד העמוד הנצב בראש החלון הנשקף לצד ביתו של כה"ר אברהם הנז' ושאר המרפסת יהיה של האחים הנז' וחלל החצר יתחלק לחצאין שוה בשוה.
אמנם על ענין בנין הכותל המפסקת שטוען כה"ר אברהם הנז' לעשותה והאחים הנ"ל מערערים ומוחים נראה לע"ד שהדין עם כה"ר אברהם הנז' שיכול לכופם לבנות הכותל להרחיק ולסלק הזק ראיה מביניהם וטענת האחים שטוענים כך ירשנו מאבינו אינה טענה דאיברא דבעלמא אמרינן דאף על גב דכל חזקה שאין עמה טענה אינה חזקה הבא מחמת ירושה אינו צריך טענה ויראה מזה דאין מערערים על היורש שהחזיק במה שירש מכל מקום לא דמי נדון זה להאי מלתא דאמרינן דהבא מחמת ירושה וכו' דהתם טעמא דמלתא הוא דכיון דאם היה מורישו קיים והוה טעין למערער מכרת או נתת לי והחזיק ג' שנים נאמן אם כן אף אנן טענינן ליורש מורישו לקחו מזה המערער או נתנו לו במתנה. אבל בנדון זה אפילו היה אביהם של האחים הנז' קיים והיה טוען על אחיו כה"ר אברהם הנז' מחלת לי על הזק ראיה שאני מזיק לך או מכרת או נתת לי במתנה אינה טענה וכמו שכתב הרא"ש ז"ל הביאו הטור ח"מ סי' קנ"ז וז"ל ואם חלקו ולא תבע שום א' מהם לעשות הכותל ואחר זמן תבע הא' מחבירו שיעשו אותו וטוען חברו מחלת לי על הזק ראיה שאני מזיקך או מכרתו או נתתו לי במתנה אינה טענה ולא שייך כאן חזקה דטעמא דחזקה כיון שלא מיחה הפסיד והיינו דוקא היכא שהמחזיק מזיק ואינו נזוק כגון מי שיש לו חלון על חצר חברו אבל היכא שהמחזיק נזוק כמו שהוא מזיק יכול לומר לא חששתי למחות כיון וכו', התבאר מזה שאפילו שהיה אביהם קיים לא היה יכול לטעון מחלת לי וכו' וא"כ אין טענת האחים הנז' טענה לומר כך ירשנו מאבינו וכו'.
והואיל ואתא לידן זה הלשון שכתב בעל הטור דקדקתי במה שכתב בו הרב מהר"י קארו זלה"ה וז"ל יש לדקדק דברי הרא"ש שכתב דטעמא דחזקה היינו משום דכיון דשתק ולא מיחה הפסיד והא ליתא אלא לדעת הרמב"ם ז"ל אבל לדעת הרא"ש אפילו בשאר נזקין בשתק ולא מיחה לא הוי חזקה אלא צריך שיבא בטענה ועוד תחלת דבריו כאן הם נתתו לי או מכרתו לי והיינו בא בטענה וא"כ היאך יבא על זה דטעמא דחזקה היינו כיון ששתק ולא מיחה הפסיד והניח הרב הנז' זאת התמיהה בצריך עיון.
ואני בעניי נוראות נפלאתי כי תמיהת הרב הנז' על הרא"ש היא הטעה מפורסמת ויש לתמוה על מי שהוא אורו של עולם כי באורו נראה אור איך תמה על הרא"ש מה שתמה דהא בכל דוכתא דאמרינן שהמחזיק הבא בטענה אתה נתתו או אתה מכרתו לי דנאמן היינו טעמא דכיון שכנגדו שתק ולא מיחה שלש שנים נראין הדברים שנתנו או מכרו כדברי המחזיק והמערער הפסיד. והשתא אתי שפיר מה שכתב הרא"ש כאן שאפילו יטעון א' מהם מכרתו או נתתו לי והחזקתי ג' שנים אינה טענה דהא בעלמא היינו טעמא דנאמן המחזיק משום דכיון ששתק ולא מיחה המערער הפסיד והכא לא שייך לומר הכי מהטעם שכתב ובהכי סלקי דברי הרא"ש שפיר ותמיהות הרב עליו נפלאו ממני.
ואחזור לנדון דידן דהא מדברי הרא"ש יראה דאפילו חלקו החצר ולא תבע שום אחד מהם לעשות הכותל כל זמן שיתבע א' מהם לעשות אותו ושכנגדו טוען עליו מחלת לי טענתו אינה טענה ואם כן אפילו אם זה החצר דנדון דידן היה נחלק בחיי כה"ר יוסף ז"ל והיה מתברר חלק כל א' מהם ולא תבעו זה את זה על בנין הכותל עכ"ז כל זמן שהיה תובע כל א' מהם לבנות הכותל לסלק הזק ראיה מביניהם אם היה טוען חברו מחלת או מכרת או נתת לי אינה טענה א"כ לאחים הנז' הבאים מכח אביהם לא מהני טענת כך ירשנו מאבינו כ"ש שבנ"ד עדיין היו מדיינין כפי הנראה על אופן חלוקת החצר א"כ לא היה מקום לתבוע בדין הכותל ולומר דכיון ששתק ולא מיחה הפסיד באופן שרשאי ה"ר אברהם דוד האחים הנז' לכוף את האחים הנז' על בנין הכותל. ועוד יש טעמים אחרים לבטל טענת האחים המערערים על בנין הכותל אין צורך להזכירם כי במה שכתבתי יספיק לבטל טענתם. באופן שבמרפסת יבנו הכותל המפסיק סמוך לעמוד שאצל החלון הקטן אשר היא למעלה בבית האישפינסא שמחזיק כה"ר אברהם הנזכר באופן שהחלון הנז' ישאר לצד חלק מפרסת האחים הנ"ל ולא יוכלו האחים הנזכרים למחות בחלון הנז' ולא יוכל ה"ר אברהם הנז' להוסיף בפתיחת החלון הנז' יותר ממה שהיא היום הזה והכותל המפסקת הנז' יעשו אותה גובה ארבע אמות בנין פארמאקיש או לאדריגיוש להוצאת ב' הכתות הנז' ובתוך ג' ימים יחוייב כל כת מהם לדרישת חבירו לתת מחצית ההוצאה וכמו כן אם ירצו לעשות מחיצה מפסקת בחלל ושטח החצר תהיה ההוצאה לחצאין על האופן הנ"ל ותהיה גבוהה ארבע אמות ובכן איש על מקומו יבא בשלום ואם ירצו הכתות הנ"ל להגביה בנין הכותלים המפסיקות הנ"ל יותר מארבע אמות בשותפות ביניהם הרשות בידם אך אם לא יסכימו שתי הכתות בכך יהיה הרשות ביד אי זה מהם לעשותה אך בזאת שמותר ההוצאה הצריכה לכך תהיה מוטלת על מי שירצה להגביהה יותר מהארבע אמות. מלך שהשלום שלו ישפות שלום להם ולנו לכל ישראל. נאם הצעיר שלמה הכהן.
@שו"ת מהרש"ך חלק א סימן לח
זה ימים נדרשתי לאשר שאלוני לחוות דעתי הקצרה והחלושה על מה שערער רבי יהושע ביבאש על ג'אמילה בת ה"ר שלמה קאזיש נ"ע, והשבתי מה שנראה לע"ד על הדין ועל האמת. עתה חזר השואל לאמר כי עוד הוסיפו צרת ערעורים הן בסתירת קצת דברים שנכתבו ונחתמו באמת ובתמים בזכות הנערה הנז' להדיח מעליה רעת העיגון עפ"י קבלת העדויות הקדומים הן בקבלת עדויות אחרים חדשים מקרוב באו אשר על כן ראוי להחמיר. והנה שקלתי הכל בכף מאזנים. ונראה בעיני להג הרבה ויגיעת בשר להאריך עוד בדבר הזה בלי צורך כי ראיתי כונת המערערים אינה אלא לנגד לה"ר יוסף קאזיז יצ"ו ולולי כי השואל אלצני לכתוב לא הייתי טורח לסתור דברים בנויים על תוהו ולהפיק רצונו אגלה דעתי בקצור מופלג.
ואומר שראיתי כל מה שכתב החכם השלם סיני ועוקר הרים כמהר"ר שמואל טאיטאצק נר"ו לבטל כל דברי המערערים כי כפי הנראה הגיעו לידי כ"ת והנה אחד מטענות המערערים על פסק ההתר היא מה שנכתב להקל מטעם פסלות העד וגמגמו על זה שנפסל שלא בפניו והביאו ראיה ממה שאמר הרב הגדול והקדוש מוהר"ר יוסף קארו נר"ו טור א"ה סי' מ"ב שמצא כתוב וז"ל ועוד אפילו היו פסולי עדות דאורייתא אם לא נתקבלה עדות פסולם בפניהם עדות הפוסלים בטלה.
הן אמת כי כשכתבתי אז תפשתי במושלם כי נפסל העד בפניו כפי מה שהבנתי מתוך השאלה וכמדומה לי שכל מי שיראה אותה השאלה ישפוט כך בביאור אמנם עתה שמגמגים ומפקפקים על זה אפשר מעשה שהיה כך היה שנפסל שלא בפניו ולכן ראוי לדעת אי מהני אי לא.
ותחלת כל דבר ראיתי לפרש כוונת התוספות במ"ש פ"ב דכתובות בההיש /בההיא/ דשנים החתומים על השטר ומתו וכו' ואומר כי כפי הנראה לע"ד ממה שדקדקתי במה שאמר הרא"ש ז"ל בפסקיו יראה דס"ל דהאי ברייתא מיירי שבאו המלוה והלוה יחד לדון על אותו השטר והמלוה מקיים שטרו או על פי עדים אחרים או כשכתב ידן יוצא ממקום אחר והלוה מערער ומביא עדים שפסולים היו ועל זה כתבו התוס' דאי אפשר שמעידים העדים שהם עתה ג"כ פסולים דאהא לא הוה פריך תלמודא תרי ותרי נינהו דפסולים לגמרי הם דלא עדיפי עדים החתומים על השטר ממה שאם היו עומדים לפנינו וכיון דבשעה שנראה השטר לפני ב"ד דהוי כאלו באו אז העדים עצמם להעיד נפסלו אהני סהדותייהו דהני בתראי לפסול את השטר כאלו העידו בפניהם לפוסלם לגמרי ולהכי מוקמי ליה דקאמרי ועכשו כשרים דהשתא אפילו בפניהם לא מהימני בתראי לגמרי אלא דהוו כתרי ותרי ובהכי סלקי שפיר דברי הרא"ש דקאמר דלא עדיפי עדים החתומים וכו' והתימה על הרב כמוהר"ר לוי ן' חביב זלה"ה שכתב זה על דברי הרמב"ן ז"ל בשמא ואפשר דלא הכריח דבריו מדברי הרא"ש ז"ל כמו שפירשתי.
ואיברא דקשיא על דברי התוספות לכאורה ולפום ריהטא בפשטא דשמעתא דאם איתא דטעמא דמהני סהדותייהו דבתראי למיפסל לקמאי בגזלנותא כדי לבטל את השטר משום דלא עדיפי עדים החתומים וכו' וה"ה והוא הטעם אם אמרו פסולים היו באותה שעה ועכשיו כשרים דאפילו בפניהם לא הוי אלא תרי ותרי בעדים החתומים על השטר נמי הוו תרי ותרי א"כ היכי קאמר רב ששת זאת אומרת הכחשה תחלת הזמה וכשם שאין מזימין את העדים שלא בפניהם וכו' והא לדבריהם עדים החתומים על השטר כלפניהם חשיב.
וכד מעיינן שפיר יראה דתירוץ קושיא זו אינה צריכא לפנים וזיל קרי בי רב הוא דמאי דקאמרי התוספות דלא עדיפי עדים החתומים על השטר וכו' היינו לסברת המקשה ומסקנא דתלמודא דס"ל דלא קרעינן ליה ולא מגבינן ביה אמנם אליבא דרב ששת כל כמה דלא הוי בפניהם ממש אין מזימין ואין מכחישין ועתה אומר דאפי' את"ל שנמאן לשמוע לדברי הריב"ש אין ראוי להקל כ"כ לפסול העדים המעידים על פה בבית דין שלא בפניהם בנדון דידן דהוי מלתא דשטרא כיון דאליבא דתוספות אשר מימיהם אנו שותים עדים שבשטר חשיב כבפניהם למפסלינהו לא בעינן בפניהם ממש ואם יפקפק המפקפק ויאמר דאפילו לפי דברי יראה דבנדון דידן אין לפסול לעדים הללו כיון שנתקיים השטר קודם דע"כ לא קאמרי התוספות דעדים החתומים על השטר חשיבי כבפניהם היינו דוקא כשבאו העדים הפסולים קודם שנתקיים השטר או בשעת קיום השטר וכדכתיבנא אבל בנדון דידן שנתקיים השטר קצת ימים קודם שהעידו הנך סהדי בתראי על פיסול העד אין נאמנין לפסלו דזיל בתר טעמא דכיון שנתקיים השטר ה"ל כאילו העידו עדותם בבית דין והלכו להם א"כ הוי שלא בפניהם כ"ש לפי מ"ש הרא"ש אליבא דידיה דאפילו אמרו הנך בתראי למיפסלינהו לקמאי לגמרי לאו כל כמינייהו כיון דכתב ידן יוצא ממקום אחר דאנן סהדי דכל שטר שנכתב ונחתם בלי שום פיסול נחתם א"כ יראה דאין לפסול עדות שנכתב בשטר אחר שנתקיים יראה דלאו מלתא היא דקיום זה השטר דנדון דידן לא דמי לההוא קיום שכתב הרא"ש ז"ל וכמו שחלק החכם השלם כמה"ר שמואל טאיטאצאק נר"ו כי בלי ספק הוא חלוק פשוט וברור כשמש לא יתעלם משום יודע דעת אם לא ידפקהו בהלת הנצוח.
ועוד אני אומר דברים אמרתים קודם המאורע הלז כי בעניינים הללו הנעשים במחשך ובסתר לא יעידו כי אם אנשים אשר על הסתם הם חשודים לעבור על עבירות שבתורה כי בלי ספק לא יעיד בדברים הללו אדם מוחזק בכשרות והולך בדרכי יושר וכמעט אי איישר חילי הייתי דן להיות מכריז בצבור אם יש יודע אי זה פיסול על העדים המעידם עדויות כאלה. ואף על פי שכתב הרא"ש ז"ל חלילה לנו לבייש שום בן ברית ומנע הדבר עד מאד היינו דוקא בענייני ממון אמנם בעניינים הללו אפילו הרא"ש יאמר שראוי להכריז עליהם אחר שמעשיהם גרמו להיותם נחשדים. ובפרט אחר שהוכרז פעמים שלש בכל העיר בגזרת נח"ש ששום בר ישראל לא יקדש אשה בפחות מעשרה וגם העדים שלא ימצאון שם. וא"כ מזה הטעם אפילו הרא"ש יודה בנ"ד שראוי לפוסלם לגמרי ולבטל עדותן בעדות הנך סהדי בתראי דע"כ לא קאמר הרא"ש דלא מהימני הנך בתראי למפסלינהו לקמאי לגמרי כי אם מטעם אנן סהדי דכל שטר שנכתב ונחתם וכו' והיינו דוקא בשטרי הודאות והלואות ודכוותייהו דשייך למימר אנן סהדי וכו' אבל בעדויות הללו אדרבה על הסתם אנן סהדי דבפיסול נכתב ונחתם והעדים המעידים בפיסולם גלוי מלתא בעלמא הוא א"כ יראה ממה שכתבתי דבנ"ד כ"ע מודו דמהנו הני סהדי בתראי למפסל לקמאי אפילו שלא בפניהם.
ועל העדות שנתקבל מר' יוסף ן' אלרבי ור' יעקב הראבון שראו באנדרינופלי שטר חתום ומקויים יראה דאין לחוש כלל אפילו אי חשבינן ליה עדות גמורה כיון שנתקבל שלא בפני בעל דין דאפילו למאן דאמר דבעדות קדושי אשה לא בעינן שיעידו בפני בעל דין בנ"ד כ"ע מודו דבעינן שיעידו בפני בעל דין כאשר נכתב בפסקים הקודמים אין צריך להאריך עוד. ואם נפשך לומר לא יהא אלא קול בעלמא דקי"ל דקלא דאתחזק בבית דין חיישינן ליה אפילו דאתחזק שלא בפני בעל דין כ"ש שיש להקל יותר מטעמא דאיכא כמה ספיקי דקדושי קול גמורין אפילו שלא על ידי שטר לא הוו אלא קדושי ספק כאשר יראה מדברי הרמב"ם הלכות אישות ומדברי טור א"ה כ"ש דהוי קול על ידי שטר דגריע טפי מצורף לזה שהבחורה הזאת היתה זקוקה ליבם דלא תפסי בה קדושין אלא מספק וכדשמואל דקי"ל כותיה דקאמר בעניותינו צריכה גט מספק מספקא ליה לשמואל האי לא תהיה אשת המת [אי] ללאו הוא דאתא אי דלא תפסי בה קדושין הוא דאתא ועל הכל דהוי קלא דבתר אירוסין ואפסיקא הלכתא בפרק המגרש ולקלא דבתר אירוסין לא חיישינן.
סוף דבר על משמרתי אעמודה כי כל ערעורים שערערו על הבחורה גאמילה אין בהם ממש ומותרת לה"ר יוסף קאזיז בלי מכשול ועון וכל מה שכתבתי הוא אם יסכימו רבני הדור אשר משרת ההוראה על שכמם ואם לאו דעתי יהא בטלה ומבוטלת. נאם הצעיר שלמה הכהן.
@שו"ת מהרש"ך חלק א סימן לט
ראובן לקח בתורת השאלה משמעון תיבת בגדי משי סתומה על מנת לשלחה ללוי את ראובן פה שאלוניקי ואמר לו המשאיל שהיו בתוך התיבה תשע מאות ושמונים ושלשה אמות ובהסכמת ורשות שמעון ראובן משכן התיבה בתורת קאנביו ויהי בבואה פה שאלוניקי התיבה ביד לוי אח ראובן בעודה במכס הקאפאן פתח התיבה בפני בית דין חשוב ולא נמצא בתוכה רק שש מאות ושנים ושמונים אמות. ועתה טוען שמעון שהוא נתנה לראובן בתורת השאלה ושעליו מוטל האחריות כדין כל המשאיל לכל שואל. וראובן משיב שהוא לא ידע סכום האמות שהיו בתוך התיבה רק שקבלה סתומה וכמו שנתת לי התיבה כך תטלנה בפני ב"ד. יורנו מורנו וגאוננו הדין עם מי ושכרו כפול מן השמים.
תשובה גרסינן בירושלמי הביאו הרי"ף ז"ל סוף פ' הכונס וז"ל חד בר נש אפקיד גבי חבריה שק צרור אירעו אונס הדין אמר סיגין הוא מלא והדין אמר מטקסין הוה מלא אתא עובדא קמיה רב ואמר הרי זה נשבע ונוטל. ונחלקו רבוותא בפירושא דהך עובדא כי הנה כתב הרא"ש סוף פרק הכונס וז"ל שמעתי שהגאונים פירשוהו בפקדון וכתבו דעשו תקנת נגזל בפקדון וכו'. ולדברי הגאונים אונס דנקט לאו דוקא אלא פי' שאבד בפשיעה וכמו שכתב נמקי יוסף. גם מאי דקאמר והדין אמר מטקסין הוא מלא מיירי אפילו בטוען ברי. וכתב הרא"ש שם סוף פרק הכונס וז"ל ותימא למה יעשו תקנת נגזל במפקיד וכו' והאריך שם על זה י"ש =יעויין שם= דטריחא לי מילתא לכתוב מה שכבר כתוב בס' הדפוס וכו'.
ואומר דיראה לע"ד דיש לגמגם בדברי הרא"ש במה שכתב וז"ל אבל במפקיד למה הטילו אי דטעין נפקד ברי דסיגין הוה משתבע דהכי הוא ויותר נראה שיהא פטור בלא שבועה מידי דהוה בטוען חיטין והודה לו בשעורין. משמע מדבריו דיראה לו דהך עובדא דמיא לטענו חיטין והודה לו בשעורין ומשום הכי תמיהא ליה דהיכי אמרינן דישבע המפקיד ויטול דהא קי"ל טענו חיטין והודה לו בשעורין פטור. ואם כן יש לתמוה במה שכתב בסמוך וז"ל ואי דטעין שמא אמאי נשבע המפקיד בלא שבועה יטול דה"ל נפקד מחוייב שבועה ואין יכול לישבע כמו טענו מנה ואמר ליה חמשין ידענא וחמשין לא ידענא דהכא נמי טענו שק מטכסים והודה על השק ועל המטקסים [אמר] לא ידענא דשמא סיגין היו. יראה דתפס במושלם דהך עובדא דמיא לטענו חיטין ושעורים והודה לו על החיטין וטען על השעורים איני יודע ומשום הכי תמה דא"כ הוה לן למימר מתוך שאינו יכול לישבע משלם מידי דהוה אדאמר חמשים ידענא וחמשים לא ידענא ואי הך עובדא דמי לטענו חיטין והודה לו בשעורים כמו שכתב למעלה ואמר ויותר נראה וכו' הוה ליה לאתמוהי דאפילו הנתבע טוען שמא דין הוא שיהא פטור כדין טענו חטין והלה אומר איני יודע אם חיטים אם שעורים דפטור כדמוכח סוף פרק המניח וכמו שהשיג הראב"ד על הרמב"ם פרק ה' מהלכות שאלה ופקדון שכתב בהך עובדא דדמי לטענו חיטים והלה אומר איני יודע אם חטים אם שעורים ואפילו הכי ישבע המפקיד ויטול מהטעם שכתב הרב המגיד בשם הר"י ן' מיגאש יעויין שם. ולכן יראה לומר בלי שום ספק שמה שכתב ויותר נראה שיהא פטור מידי דהוה בטוען חיטין והודה לו בשעורים הוא טעות שנפל בספרים וצריך למוחקו. והנה העלה הרא"ש לפירושא דהך עובדא ויישב ע"פ שיטת הגאונים וראה לומר דדוקא היכא דהנפקד טוען שמא סיגין היה מלא דאין לחייבו מטעם מתוך שאינו יכול לישבע ישלם דלא אמרינן הכי אלא היכא דהיה לו לידע אבל בנפקד לא היה לו לידע וכמו שהאריך שם ומשום הכי כתב דישבע המפקיד ויטול כדין נגזל. וזה שלא כדברי הרמב"ם דסבירא ליה דאפילו גבי נפקד אמרינן מתוך שאינו יכול לישבע ישלם וז"ל בפרק ה' מהלכות שאלה ופקדון וכן כל שומר שנתחייב לשלם ואמר איני יודע כמה דמים אני חייב לשלם והבעלים אומרים אנו יודעים כך וכך היה שוה יטלו בלא שבועה ע"כ. ומשום הכי הוצרך לדחוק ולאוקומי ההיא עובדא דשק צרור דהוי טענו חיטים והודה לו בשעורים יעויין כל זה שם.
איברא דהרא"ש סבירא ליה כפי מה שכתב בפרק שבועת הדיינים ופרק הכונס דאפשר לפרש הירושלמי לענין טמון באש וז"ל בפרק הכונס ואפשר לפרש הירושלמי חד בר נש הפקיד חד שק צרור גבי חבריה אירע אונס לנפקד שנשרף ביתו בפשיעת שכנו שלא שמר גחלתו ונתחייב המבעיר לשלם הנזק אף על פי שמה שבתוך השק הוי טמון ומיירי דנפלה גדר מחמת דליקה והוי חציו ומחייב אטמון ואמר המבעיר דמלא סיגין הוו והשתא מייתי סייעתא מרב דעשו תקנת נגזל באשו. וכן כתוב בנמקי יוסף שכתב הרא"ה בשם רבו הרמב"ן. וכל מה שכתב הרא"ש ע"כ הדרך הראשון הוא כדי להסכים לסברת הגאונים איברא דאינו מסכים עמהם אלא כשהנפקד טוען שמא אבל בטוען בריא ישבע הנפקד ויפטר.
העולה מכל אלו השטות והפירושים ג' מחלוקות בדבר. לפי שיטת הגאונים לא שנא נפקד טוען בריא לא שנא טוען שמא המפקיד נשבע ונוטל כדין נגזל עם גזלן. ולסברת הרא"ש דוקא כשהנפקד טוען שמא המפקיד נשבע ונוטל אמנם אם הנפקד טוען בריא הנפקד נשבע ונפטר. ולסברת הרמב"ם כשהנפקד טוען בריא נשבע הנפקד ונפטר וכשטוען שמא יטול המפקיד בלא שבועה מטעם שהנפקד נתחייב בשבועה שהמפקיד טוענו במאה ומודה לו במקצת ובשאר אינו יודע הוה ליה מחוייב שבועה ואינו יכול לישבע ומשלם.
וא"כ בנ"ד שהמשאיל ארגז הבגדי משי הנז' טוען בריא שהיו כך וכך אמות והשואל טוען איני יודע אם היו כך או כך שמא לא היו אלא כך וכך יראה לכאורה דהיינו הך פלוגתא דהנך רבוותא דלסברת הגאונים והרא"ש המשאיל ישבע ויטול ולסברת הרמב"ם יטול המפקיד בלא שבועה. וא"כ יראה דאפילו אם באנו להקל על השואל מטעם שהוא מוחזק אין להקל עליו אלא דוקא דלא נימא שיטול המפקיד בלא שבועה וכסברת הרמב"ם אבל מ"מ לפחות עבדינן כסברת הגאונים והרא"ש דסבירא להו דישבע המשאיל ויטול כל הסך שטוען.
אמנם יראה דקושטא דמלתא הוא ואין צורך לפנים וזיל קרי בי רב הוא דלא דמי כלל האי פלוגתא דרבוותא שכתבתי לנדון דידן. דמאי דפליגי הנהו רבוותא אינו אלא דוקא כשהנפקד נתחייב דהיינו שנאבד כל הפקדון והמפקיד טוען כך וכך מעות היה שוה הפקדון שהפקדתיך והנפקד אומר איני יודע כמה היה שוה דהשתא כבר הודה שחייב ובכי האי גוונא שייכא פלוגתא דהנך רבוותא אבל בנדון דידן כל אנפין שוין דיכול השואל לטעון אין לך בידי אלא ארגז סתום עם בגדי משי ואיני יודע כמה אמות היו ומה שהנחת טול ואפשר שלא אבדת כלל ואין למשאיל על השואל רק שישבע שאינו יודע ויפטר מלשלם. באופן שאין למשאיל על השואל בנדון דידן שום תביעה מהטעם הכתוב וק"ל.
ובר מן דין מטעם אחר יראה דאין למשאיל על השואל שום תביעה כיון שנתן לו רשות למשכנה ביד שמשכנה ועשה עליה תורת ליטרה די קאמביו כמו שבא בשאלה ואם כן עתה שנפל הספק כמו שנפל בהפסד סך אמות הבגדי משי שנמצאו חסרים מהארגז לפי חשבון טענת המשאיל כל תביעתו על נותן הקאמביו הדר.
הן אמת שחייב השואל לטרוח לטעון עם נותן הקאמביו ולעמוד בדין עמו כיון שנהנה השואל מהמשאיל בשאלת הארגז הנזכרת ואפילו אם לא היה נהנה היה חייב לטרוח. ונלמד דבר זה ממאי דאיתא בגמרא פרק הגוזל קמא והכי איתא התם אתמר נגנבה באונס והוכר הגנב אמר אביי אם שומר חנם הוא רצה עושה עמו דין רצה נשבע אם שומר שכר הוא עושה עמו דין ואינו נשבע ורבא אמר אחד זה ואחד זה עושה עמו דין ואינו נשבע הא קמן דלרבא אפילו שומר חנם עושה עמו דין אם כן בנדון דידן לא גרע זה השואל לענין טריחת חייוב לעשות דין עם נותן הקאמביו משומר חנם דעלמא לגבי גנב ואם כן שורת הדין מחייב שהשואל יעשה דין עם נותן הקאמביו אפשר שיזכה בדין באופן שלא יפסיד המשאיל ואם לא יזכה כל ההפסד על המשאיל הדר מטעם כל מה שכתבתי. נאם הצעיר שלמה הכהן.
@שו"ת מהרש"ך חלק א סימן מ
נדרשתי לאשר שאלוני היקרים ה"ר חיים גאטינייו וה"ר אליא אשכנזי יצ"ו בודקי קהל קדוש סידרוקאפסי יצ"ו כדת מה לעשות על יתרת שנמצא בריאה כלפי פנים דהוי פלוגתא דרבוותא טובא מינייהו סברי דכל דלא הוי מגבה כשרה וקצת מינייהו סברי דכל דלא הוי ממש בדרא דאוני טרפה. גם שאלו ממני כדת מה לעשות בבועא שנמצאת בשיפולי אונה. והנה לרוב ההפצרות לא אוכל להתעלם מחוות דעתי הקצרה. ואומר כי עם היות שטבע נושא דברים אלו יסבול לדבר בהם באופן ארוך עם כל זה יען כי אין הפנאי מסכים אכתוב בקצרה הנראה לע"ד.
ואומר לשאלה הראשונה דאין ספק דכל הנך רבוותא דמכשירי יתרת בפנים יש להם על מה שיסמוכו מהכרח הגמרא והנך רבוותא דמטריפי יש להם גם כן על מה שיסמוכו מהכרח הגמרא ובלי ספק שכל מעיין היה נותן טעם לשני הסברת מכח הגמרא אפילו אם לא היו הם בעצמם מכריחים דעתם וסברתם. אך אמנם מה צורך להאריך בזה אחר שכל אחד מהם כתב הכרח סברתו. אמנם מה שנשאר לנו לבאר הוא לאי זו מן הסברות יש לנו להטות ולהכריע.
ואומר כי הן אמת שכפי המנהגים שהסכימו לנהוג פה שאלוניקו בענין בדיקת הריאה אשר נכתבו ונחתמו בשם שני צנתרות הזהב הרבנים המובהקים כמהר"ר אברהם סיראליו זלה"ה וכמהר"ר שמואל די מדינה נר"ו יראה שהסכימו להחמיר. גם כפי מה שדקדקתי מפסקי הרב המובהק כמהר"ר יוסף ן' לב נר"ו יראה שתופס להחמיר איברא דאין הדבר מפורש כל כך. אמנם כפי מה ששמעתי מפי בודקי עירנו לא נהגו חומרא בדבר זה מעולם. גם כפי מה שכתב הרב הגדול מהר"ר יוסף קארו נר"ו נראה שדעתו לפסוק כדברי המכשירים ובלי ספק כפי הנראה מדבריו כן נוהגים בעיר הריסותנו תוב"ב. ואני בעניי גם כי איני כדאי להכריע בהורמנא דהנך אריותא אמינא דהמקל לא הפסיד ואין כאן בית מיחוש כלל בכל מקום שיהיה רצוני שיהיה להם בשר בריוח כל שכן בזה המקום אשר עליו באה השאלה דדחיקא להו מילתא.
גם לשאלה השנית אשיב ואומר כי הן אמת מה שנמצא במנהגים בשיפולי אונה אם לא להטריף בועא אפילו בשיפולי אונה אם לא יהיה בו הקף בשר ולכאורה הדעת נותן כך לפי שטעם המכשירים בשיפולי אונה הוא כי יען שהאונות הן סמוכות למצר החזה ודופן סותם דהוי במקום רביתייהו לית לן למיחש והנה כיון דמחזקינן להך בועא לרעותא אם לא דאמרינן דדופן סותם ומהני להגין על רעותא דבועא יראה דאין להקל בשביל כך כיון דלא סביך ולא סריך דלפי דמילתא דפשיטא היא ששרש סתימת הדופן נפקא לן מהא דאמר רב יוסף בר מניומי אמר רב נחמן ריאה שנקבה ודופן סותמתה כשרה וקאמר עלה רבינא והוא דסביך בבישרא ואיכא מרבוותא טובא דסבירא להו דרבינא בא לפרש דברי רב נחמן איברא דכפי מה שכתבו התוספות בשם רב שר שלום גאון יראה דסבירא ליה דבין סריך וסביך בין לא סביך וסריך כשרה ולית הלכתא כרבינא דסבירא ליה דרבינא לא בא לפרש דבריו של רב נחמן אלא סברא דנפשיה קאמר.
והנה התוספות הכריחו דרבינא לא בא לפרש דברי רב נחמן מדפריך תלמודא עליה דהעלתה צמחים חוששים לה ומי אמר רב נחמן הכי והא אמר רב נחמן ריאה שנקבה ודופן סותמתה כשרה ולא משני הא דסביך הא דלא סביך ע"כ ותמיהא לי טובא בדברי התוספות אלו דהיכי הוה מצי לשנויי דההיא דהעלתה צמחים הוי בדלא סביך דהא רישא דהך מלתא דרב נחמן מוכחא דבסביך קא מיירי דהכי קאמר ריאה סמוכה לדופן אין חוששין לה ופירש רש"י דבוקה בצלעות ועלה קאי סיפא דמלתיה דהעלתה צמחים חוששין לה אפילו אם היא סמוכה לדופן אם כן היכי הוה מצי לאוקומי הך מימרא בדלא סביך אדרבא יראה דאי אתינא למידק מצינא למידק דהך מימרא דרב נחמן ריאה שנקבה ודופן סותמתה מיירי בדסביך כיון דפריך מזאת המימרא למימרא אחרת וכפי הנראה דפריך בפשיטות מיניה וביה דהיכי קאמר בהעלתה צמחים אף על פי שסמוכה לדופן שחוששין לה לא יהיה אלא נקב בפועל כיון דסמוכה לדופן ס"ל לרב נחמן דכשרה כדמוכח מההיא דריאה שנקבה ודופן סותמתה איברא דלקושטא דמלתא הך הוכחה לא הוי כל כך הוכחה גמורה דא"ל דמאי דפריך תלמודא הוי במכ"ש והכי קאמר ומי אמר רב נחמן דבהעלתה צמחים אפילו בסמוכה לדופן שחוששין לה והאמר רב נחמן ריאה שנקבה ודופה /ודופן/ סותמתה אפילו אינה סמוכה כשרה וכה"ג איכא טובא בתלמודא דפריך במכ"ש ולא פריך בפשיטות ואין כאן מקום להאריך בזה מ"מ מה שדקדקו התוספות דרבינא סברא דנפשיה קאמר מדלא משני הא דסביך הא דלא סביך תמיהא לי טובא דהיכי ה"מ לשנויי הכי וכדכתיבנא. ולאפס הפנאי לא יכולתי לעיין בתירוץ קושייא זאת וכעת צריך לעיין.
ואחזור לנדון דידן ואומר דאיברא כי כפי מה שהעתיקו התוספות סברת רב שר שלום גאון יראה דלא בעי לא סביך ולא סריך אמנם הטור כתב בשם הגאון הנז' דנהי דלא בעינן סביך לפחות בעינן סריך וכפי הנר' הנהוג להכשיר הוא שתהיה האונה נאחזת בסירכה למצר החזה דהיינו מקום רביתיה אז חשוב הגנה וסתימה אבל אם אינה נאחזת בסירכה לא חשיב סתימה דלת"ה כשנקבה הריאה בפנים במקום החתוך וסירכא יוצאת משם לדופן אמאי טרפה דדל מהכא הסירכא היוצאת לדופן כיון שהנקב הוא בחתוך והוי כמו נקב בגב האונה סמוך למצר החזה דכי היכי דהוי מצר החזה הגנה הכי נמי הוי הגנה מחתוך לחתוך ואם איתא דבמצר החזה אפילו בלא שום סירכא חשיבא הגנה וסתימה ה"ה נמי בנקבה במקום החתוכים מחתוך לחתוך לא הוי סתימה והגנה אלא בנאחזת בסירכא החיתוך הא' לחיתוך האחר ודכותה במצר החזה דתרוייהו שוו בדינא ומילתיה דרב נחמן נמי דייק דלא סגי בלאו סירכא נאחזת מאונה לדופן דקאמר ריאה שניקבה ודופן סותמתה כשרה ואם איתא דס"ל דכל נקב שיהיה באונות לצד מצר החזה כשרה אפילו בלא אחיזת סירכה הכי הוי ליה למימר ריאה שניקבה סמוך למצר החזה כשרה דהא ידעינן דדופן החזה הוי מקום רביתיה דאונות ומשום הכי כשרה אלא ודאי מדקאמר ודופן סותמתה יראה דבעינן סתימה אחריתי מלבד הגנת המקום דהיינו אחיזת הסרכה דהשתא דייק שפיר לישנא דדופן סותמתה כלומר הדופן סותם על ידי סירכא מלבד חבורם הטבעי אם כן יראה דבהך מילתא דבועא בשפולי אונה כיון דמחזקינן ליה ברעותא אין להקל משום דהוי סמוך למצר החזה כיון דלא סביך ולא סריך עם כל זה יראה דהמקל לא הפסיד דכיון דהך מלתא דבועא בשיפולי אונה אין לנו שורש לאוסרו כי אם דברי בעל הלכות גדולות כמו שכתבו כל המפרשים אם כן כל מה שנוכל לפרש דבריו להקל יש לנו לפרשם והנה המשמעות היותר אמיתי בשפולי ריאה היינו תחתית הגמור דהיינו שיפולי אומה כמו שתרגם אנקלוס ויתיצבו בתחתית ההר ואתעתדו בשפולי טורא וזכורני בקטנותי בהיותי בשיריש ארץ מולדתי שהיו אז באותו הזמן שם בודקים מובהקים וזקנים והיו נושאים ונותנים בענין בועא בשפולי ריאה והיו מעלים להלכה ולמעשה אין לנו אלא אלא /תיבת אלא כפולה במקור/ כמו שתרגם אנקלוס ויתיצבו בתחתית ההר וכו'.
כלל העולה מדברי דבכל אי זה מקום שירצו לנהוג קולא בשתי השאלות הנזכרות הרשות בידם ומה גם עתה בזה המקום אשר עליו באה השאלה שדחוק להם למצוא בשר וכפי הנראה הם רוצים שיתירו להם דבר שכפי הנראה אין להתירו אלא בדוחק ובצער ושאלתם ובקשתם היא שיתירו להם לעשות נפיחה בבהמת גוי אחר שיתנו לו ארבעה או חמשה לבנים ובלי ספק דבר זה התרו קשה מאד כ"ש שאין ראוי להחמיר בשתי השאלות הנזכרות אחר שיש להם על מה שיסמוכו בלי שום פקפוק ומכשול ועון. הן אמת שפה שאלוניקי אף על פי שכפי הנראה והנשמע כל הבודקים נהגו להכשיר בשתיהם אי אישר חילי אחזיק במנהג שהסכימו הרבנים הנזכרים הואיל ונפק מפומייהו. נאם הצעיר שלמה הכהן.
@שו"ת מהרש"ך חלק א סימן מא
נדרשתי לאשר שאלוני לחוות דעתי הקצרה על שני דברים שבאו בצואת החכם הכולל כמהר"ר משה אלמושנינו זלה"ה. הראשונה שצוה שתטול אשתו שני חלקים מנכסיו לפרעון סכי כתובתה מלבד החלק שיש לו בחזקת חצר אביו נ"ע וחזקת חצרו ושאר מטלטלין ונכסים אחרים כמו שכתוב בארוכה בצואה. והנה כשמוע האשה את דברי צואת החכם בעלה ז"ל נתרצתה וקבלה עליה לקיים דבריו ונטלה קנין ונשבעה שבועה חמורה בפני הרב המובהק כמהר"ר שמואל די מדינה נר"ו לקיים כל דברי הצוואה ולבלתי סור ממנה ימין ושמאל. עוד צוה החכם הנזכר שהיה מיחד מנכסיו חלק וחצי לפרנסת זרע בנו כה"ר ברוך יצ"ו. וזה לשון הצואה וחלק אחת וחצי לפרנסת זרע בני ברוך לאשר יהיה לומד ועוסק בתורה והקרן יהיה קים והריוח יהיה לזרע בני הנזכר כי כן תקנתי בשעה שהקדשתי אותם שהם מריוח הספרים שהדפסתי הראשונים.
ועתה שאל השואל ממני בחלק הראשון אם תוכל האלמנה הנזכרת לחזור בה ממה שנתרצתה לקיים צואת בעלה נ"ע ונטלה קנין ונשבעה ולומר שאינה רוצה לקיים צואת בעלה ז"ל רק לגבות כל סכי כתובתה משלם וגם אם תהיה עוברת על שבועתה אינה חוששת לאיסור עונש השבועה כי היא חסה על ממונה יותר מנפשה. ובחלק השני שאל השואל שאם פחתו סך המעות שהניח החכם הנזכר נ"ע אחר פטירתו קודם החלוקה שכפי מה שצוה היה נוגע לחלק זה חמשה עשר אלפים לבנים וכפי סך המעות הנראים עתה בעת החלוקה אם ירצו להשוות כל החלוקות שצוה החכם הנז' ז"ל שוה בשוה אינו נוגע חמשה עשר אלפים לבנים לחלק זה אם נאמר שכיון שמה שהניח לפרנסת זרע כה"ר ברוך היה מטעם הקדש וצדקה וחייב עצמו לתתם לפרנסת הנז' והודה בצואתו כי זה לו ימים שנתחייב באותו החוב אין ראוי שיפחתו מהחמשה עשר אלפים כיון שבשעת מותו הניח סך מעות אשר כפי אותו הסך מגיע לחלק שהניח לפרנסה הנזכרת הט"ו אלפים לבנים הנזכרים ועל סמך שידע סך נכסיו צוה מה שצוה ואם פחתו הנכסים אחר כך פחתו ליורשים והט"ו אלפים לבנים הנזכרים לא יגרעו ולא יפחתו. או אם נאמר כיון שלא הזכיר סך מבורר לפרנסה הנזכרת רק כפי הנראה השוה כל החלוקות ואמר שיעשו נכסיו לט"ו חלקים ושיטול פלוני בנו כל כך חלקים ופלוני בנו כ"כ חלקים וכו' עד וחלק אחד וחצי לפרנסת הנז' נראה שהשוה את כל החלקים וכיון שבשעת החלוקה נפחתו הנכסים יעריכו והפחת לכל החלקים שוה בשוה. ע"כ עניני השאלה שנשאלתי עליה.
והנה תשובתי לשני הענינים תהיה בקצור היותר אפשר. ואומר לענין הראשון דמלתא דפשיטא היא דלא כל כמינה של אלמנה הנזכרת לחזור בה כיון שנתרצתה וקבלה עליה בפירוש שהיא מרוצת לקיים צואת בעלה ז"ל והיה אפשר לומר דאפילו בדברים בעלמא בלי שתטול קנין ושבועה דבריה קימים כמו שאבאר בעזרת האל. והוא דגבי ההיא מתניתין דמחלק נכסיו לבניו וכתב לאשתו קרקע כל שהוא אבדה כתובתה נחלקו המפרשים בפסקא דמלתא דלהרי"ף והרא"ש ז"ל אפילו לא חלק בפניה רק ששתקה ולא מחתה כשנודע לה אבדה דכיון שחלק לה כבוד לחלוק עם הבנים ודאי מחלה ולר"ח דוקא כשחלק לה חלק אחד כאחד מהבנים אז מחלה בשתיקה לבד אבל אם לא נתן לה כאחד מהבנים אז לא מחלה בשתיקה אלא אם כן כתב לה וקבלה עליה. ואברא שכתבו המפרשים ז"ל שאין דברים הללו אמורים אלא לענין עקר כתובה ותוספת ומקולי כתובה שנו כאן אבל בעל חוב והוא הדין נדוניא שדינה כבעל חוב לא. היינו דוקא לענין שאבדה כתובתה בשתיקה דלא הוי אלא דוקא בעקר כתובה ותוספת אבל כל שקבלה עליה בפירוש ודאי דמהני אפילו לענין נדוניא דלא גרעי דברי קבלתה לקים עליה דברי צואת בעלה ממחילה כיון דנכסי בחזקת היורשים קיימי והיא המוציאה מהם דשטר העומד ליגבות לאו כגבוי דמי דקי"ל כב"ה כדמייתי תלמודא בדוכתי טובא ואם כן הוה ליה כאלו מחלה ליורשים הנשאר לתשלום פרעון כתובתה ובדברים בעלמא סגי דהלכה רווחת בישראל דמחילה אינה צריכה קנין ואפילו אם תמצי לומר שהיא נקראת מוחזקת מה שאין ראוי להעלות על לב אפילו הכי כיון שנטלה קנין לקים הצואה הוה ליה כאלו נתנה במתנה כל השארית וקנו היורשים כיון שנטלה קנין סודר על זה ואינה יכולה לחזור בה.
ויען שמעתי אומרים שזאת האלמנה טוענת שמסרה מודעא על מחילתה ומתנתה באתי לבטל דבריה וטענותיה ואם כי לבי הומה לי כי אין צורך לטרוח בזה שנכרים הדברים דהוו מילי דכדי ולעולם לא יבאו עדים להעיד שמסרה מודעא ולכן לא היה צריך לדבר כלל בזה אפילו הכי ראיתי להשיב על טענתה ואומר דאפילו את"ל שיבאו עדים ויעידו שמסרה מודעא בלי אונס כלל לא מהני מסירת מודעתה וגילוי דעתה. וזה לא מבעיא אם מה שנתרצתה לקיים הצוואה דמי לפשרה דהוה ליה כאלו נתפשרה עם היורשים מכתובתה בסך כך ופשרה דמי למכר כמו שכתב הרמב"ם ז"ל פרק י' מהלכות מכירה וכי היכי דבמכר בעינן שיעידו העדים שהכירו באנסה הכי נמי בפשרה ואם כן מסירת מודעה גרידתא לא מהני ולא מידי אלא אפילו אם תמצי לומר דדמי מה שקבלה האלמנה הנזכרת לקים הצואה למחילה או מתנה כמו שכתבתי וקימא לן דבגיטא ובמתנתא גלויי מלתא בעלמא היא אפילו הכי מילתא דפשיטא היא דהוי פלוגתא דרבוותא אי בגילוי דעת כל דהו סגי ואפילו אם ידוע הדבר שאותה מודעא שמסר בפני העדים דברי שקר הם הוי מודעא לבטל המתנה איברא דרובא דרובא דרבוותא סבירא להו הכי עם כל זה אית לן תרי אריותא דס"ל שאם ידוע שלא היה שם אונס מסירת מודעא אפילו במתנה לאו כלום היא הלא המה הר"ש והרמב"ן ז"ל ופשיטא שיכולים היורשים לומר קים לן כהני רבוותא דס"ל דמסירת מודעא היכא שידוע שלא היה שם אונס דלא מהני אפילו במתנה כיון שהם המוחזקים בנכסים כמו שכתבתי. כל שכן דבנ"ד מלבד הקנין נעשה ונתחזק הדבר בשבועה חמורה ובודאי כדי ליפטר מענש איסור השבועה צריך שיהיה האונס נכר וברור ובהכי קרינן ביה האדם בשבועה פרט לאנוס אך אמנם באופן אחר איני רואה צד ואופן לזאת האלמנה ליפטר מקבלת חיובה ואפילו אם תטעון שאינה חוששת לאיסור כי רוצה לגבות כתובתה משלם מי יחוש לדברים דקים כאלו כי אפילו היא היתה המוחזקת הדין נותן שיכפוה לקיים שבועתה ונדרה ולא תעבור על שבועתה בשאט בנפש כל שכן שבטענתה זאת רוצה להוציא מיד היורשים המוחזקים בנכסיהם אם כן אין ספק שדברים אלו הם מוקצים מן הדעת מחמת איסורן. ע"כ מה שראיתי לכתוב בחלק הראשון.
ולחלק השני אשיב ואומר דנראה לי דאין לפחות כלל מהט"ו אלפים לבנים דהיינו החלק הא' וחצי שהניח לפרנסת זרע ה"ר ברוך על פי הערך שהעריך החכם ז"ל נכסיו מאה וחמשים אלפים לבנים ואף על פי שעתה בעת החלוקה כשבאו לשום הנכסים לא עלו לסך הנז' אפילו הכי אין לפחות מהט"ו אלפים הנז' וזה ממה נפשך. אם בשעת פטירת החכם ז"ל היה נמצא כל הסך שכתב לאו דינא ולאו דיינא דמלתא דפשיטא היא שאם פחת אחר כך הסך הנז' לא יפחת מזה החלק יען כי זה החלק אינו זוכה בהם הזוכה מטעם ירושה רק מטעם מתנה וכתב הטור ח"מ סימן רנ"ג בשם הרשב"א ז"ל וזה לשונו מי שאמר יש לי כך וכך נכסים ביד פלוני כך וכך ביד פלוני כך וכך ביד פלוני והיה מונה והולך את שלו ומתוך כך צוה תנו לפלוני מאתים זוז אין נותנין לו כל המאתים זוז אלא לפי חשבון מה שיקבצו מהם שהרי גלה דעתו שלפי מה שיש לו צוה ליתן לפי חשבון אבל אם נאבדו מקצת הנכסים לא נאבדו אצל מקבל המתנה וכו' וכל שכן שזאת המתנה כפי הנרא' רצה החכם ז"ל לזכות מקבלה וליפות כחו בכח הקדש וצדקה דאיכא יפוי כח טפי דבלי ספק כל לגבי הקדש גמר ומקני טפימלגבי היורשים דהא גבי הקדיש כל נכסיו ועמד מספקא להו בגמרא אי לגבי הקדש גמר ומקני אפילו לגביה נפשיה ואף על גב דהך בעיא סלקא בתיקו היינו משום דאפשר דלגבי נפשיה לא גמר ומקני אבל כל לגבי היורשים נראה דאית לן למימר בכל גונא דגמר ומקני להקדש טפי מנייהו ואם כי בלי ספק אם בשעת פטירת החכם הנזכר היו עולים נכסין לסך הנז' הדין נותן שכל מה שנאבדו או נפחתו מהנכסים אחר כך כל הפחת הוא לחלקי היורשים וחלק זה לא יפחת ולא יגרע. אלא אפילו אם תמצי לומר שאפילו בשעת פטירת החכם לא היה עולה סך נכסיו למאה וחמשים ומנה וטעה בחשבונו אפילו הכי יראה לי דאין לפחות זה החלק מהט"ו אלפים לבנים כאלו הי' כותב בפי' שיתנו לזה החלק ט"ו אלפי' לבני' והטעם דכיון שהזכי' החכ' ז"ל סך נכסיו בלי שום צורך כי מה לו להזכיר סך נכסיו הי' די שיאמר שיחלקו נכסיו הנמצאים יהיו מה שיהיו לט"ו חלקים בלי ספק שלא הוציא דבריו לבטלה שהרי בכל אדם דעלמא אמרי' אין אדם מוציא דבריו לבטלה ואפילו לענין דינא ואפוקי ממונא אמרי' דקיימא לן כר' מאיר דסבירא ליה הכי כ"ש באיש חכם אשר כל דבריו היו במספר במשקל וא"כ אין ספק שכונתו בהזכיר סך נכסיו היא לא' משתי סבות או מפני שראה לתת קצבה לזה החלק שהניח לפרנסה הנז' ולכן אמר שסך נכסיו היו כך וכך ונפקא מינה שכונתו שלערך אותו הסך יתנו חלק וחצי לפרנסת זרע ה"ר ברוך דבלי ספק הזכרת נכסיו ליכא נפקותא מיניה לענין שאר חלוקות היורשים כי אם דוקא לגבי הך מלתא לפרנסת זרע ה"ר ברוך ורצה שבכל ענין יתנו הט"ו אלפים לבנים או אפשר שבחייו כבר הקדיש הט"ו אלפים בפירוש ועתה יען כי חשב כי ט"ו אלפים לבנים הם חלק א' וחצי מנכסיו כשיחלקו לט"ו חלקים אמר וחלק א' וחצי וכו' והראיה על זה שאמר כי כן תקנתי וכו' כי בלי ספק דבריו אלה מוכיחים על יושר כונתו כי בעודו בחיים חייתו זה לו ימים הקדיש סך זה דבודאי כשהקדיש הזכיר סך ברור והיינו הט"ו אלף כפי הנראה מכללות זאת הצואה על כן על פי הטעמים האלה יראה לי שכונת החכם ז"ל בצואתו היה לקים אלה הט"ו אלפים לבנים לפרנסת זרע ה"ר ברוך בלי שום פחת ומגרעות ולבי הומה לי כי הרוצה לערער ולגרוע כלל מזה הסך אין רוח חכמים נוחה הימנו והמקיים והמאשר צואה זאת על פי יושר כונתה עליו יאמר החכם ז"ל בעולם הנשמות תנוח דעתך שהנחת את דעתי. נאם הצעיר שלמה הכהן.
@שו"ת מהרש"ך חלק א סימן מב
לאה אלמנת ראובן תבעה כתובתה בבית דין ולא עלתה בידה לגבותה בפעם ההיא ולאחר הימים חזרה ותבעה כתובתה בבית דין וגבתה כל סכי כתובתה משלם ושוב תבעה בבית דין מזונותיה מעת שתבעה כתובתה בבית דין בפעם הראשונה ועד עת שגבתה כתובתה בפעם השנית. והיורשים טוענים שאחר שעמדה ותבעה כתובתה בב"ד בפעם הראשונה שוב אין לה מזונות הגם שלא גבתה כלום בפעם ההיא. יודיענו רבנו אם הדין עם האלמנה או עם היורשים.
תשובה נוראות נפלאתי מהשואל למה הוזקק לשאול זאת השאלה פשוטה אפילו לדרדקי דבי רב ואפשר כי נפשו אותה לדעת כל החילוקים דשייכי לענין תובעת כתובתה אולי מתוכם תזכה האלמנה. הנה מלתא דפשיטא היא ושגורה בפי הכל מאי דקאמר רב יאודה משמיה דשמואל דהתובעת כתובתה בבית דין אין לה מזונות ומסיק בגמרא דדוקא בב"ד אבל שלא בב"ד יש לה מזונות. והנה הרא"ש ז"ל כתב על הך מימרא בשם הירושלמי וז"ל ובלבד מן השופי אבל מן האונס לא כהדא ארמלתא דר' אבהו רימו בה ואמרו כי כהן בעי לך תבעת פורנא ואבדה מזונות מן דאתידעון מיליא עילון עובדא קמיה דרב אסי חזר לה מזונות וכו'. ובעל הטור בנו ז"ל הלך בשטת אביו שתופס הירושלמי הנז' לעקר וז"ל בטור אבן העזר סימן צ"ג אלמנה שתבעה כתובתה בבית דין אין לה עוד מזונות אפילו לא פרעוה וכו' עד ואפילו בבית דין לא הפסידה אלא אם כן תבעה מעצמה אבל אם תבעה מדוחק שלא נתנו לה מזונות או שרימוה ואמרו לה פלוני חפץ לישא אותך ומחמת זה תבעה כתובתה או כיוצא בה לא הפסיד' מזונות ע"כ הרי לך אליבא דהני תרי אריותא שיש לחלק החילוק הנז'. איברא דהרי"ף והרמב"ם לא הביאו הך ירושלמי הנז' כנראה דלית להו החילוק הנז' וטעמם כמו שכתב מוהררי"ק נר"ו דכיון דגמרא דידן לא מפליג בדיני משמע דסבר שאין חילוק בדבר. ועוד יש לחלק חילוק אחר והוא מה שכתב הריב"ש ז"ל בתשובה סימן ת"פ על שכיב מרע שכתב בצואתו אני מניח שתהא אשתי ניזנת כל ימי מיגר אלמנותה יתר על כתובתה נר' שאין אלמנה זו מפסדת מזונות בתביעת כתובתה בב"ד וכו' והאריך בטעם הדבר. אלו החילוקים יש לחלק בהך מלתא דתובעת כתובתה.
והנה בנ"ד אם זאת האשה תבעה כתובתה מעצמה בשופי בלא אונס לאו דינא ולא דיינא דפשיטא דכל אנפין שוין דהפסידה מזונותיה משעת תביעה ראשונה אע"פ שלא גבתה אז הכתובה אמנם אם היתה התביעה מחמת אי זה אונס יש לה מזונות דאע"ג דלהרי"ף והרמב"ם לית להו ולא סבירא ליה ההיא מימרא דירושלמי מ"מ כיון דלהרא"ש והטור אית להו לפלוגי הכי כדכתיבנא מציא אמרה האלמנה קים לי כהרא"ש והטור כיון שהנכסים הם בחזקתה כל זמן שלא נשאת ולא הפסידה. גם אם בעלה צוה לפני מותו שתהא ניזנת מנכסיו כל ימי מיגד אלמנותה לא הפסידה מזונות אף על פי שתבעה כתובתה וכמו שכתבתי בשם הריב"ש. והדברים פשוטים וברורים ולכן כתבתי וחתמתי שמי על זה. הצעיר שלמה הכהן.
@שו"ת מהרש"ך חלק א סימן מג
ראובן יש לו חזקות שיש בהם בתים עליות תחתיות שניות ושלישיות והוא דר בתחתיות ובשניות דרה אשה שבעלה זקן וחולה מוטל על ערש דוי ונכה ידים ורגלים ובשלישיות דרה בהם אשה חשובה נשואה שבעלה עומד כהיום מעבר לים ובא ראובן בעל החזקות הנזכרות ובתוך שכירותו מכר חזקותיו כלם לשמעון שהוא מצרן בשלישיות הנז' ושמעון קנה אותם כדי להרחיב דירתו לבד. ילמדנו רבנו אם שמעון זכה הקונה במקחו וגם מצרן בשלישיות או דלמא השוכרים מוציאים מיד הלוקח הנז' כיון שדרים בתוך הבתים הנזכרים.
תשובה תשובה קודם שאגיד לשואל דעתי וסברתי אמרתי לישא וליתן בההיא שמעתתא בפרק המקבל ומה שנחלקו המפרשים והפוסקים בפירושה דשייכא לנדון דידן והכי איתא התם משכנתא לית בה משום דינא דבר מצרא ואמר רב אשי אמרו לי סבי דמתא מחסיא מאי משכנתא דשכונה גביה מאי נפקא מינה לדינא דבר מצרא. וכתב הרמב"ם ז"ל פרק י"ב מהלכות שכנים ז"ל הממשכן מקום ואחר כך מכרו לזה שהוא ממושכן בידו אין בו משום דינא דבר מצרא. והנה הרמב"ם לא ביאר היכא דמכר הלוה לאחר אי מצי הממשכן למיפק מיניה אי לא. והנה הרב הגדול מוהר"י קארו זלה"ה חושן משפט סימן קע"ה בסופו אחר שכתב והעתיק לשון הרמב"ם שכתבתי כתב אחר כך שהרב המגיד מפרש שמה שכתב הרמב"ם למעלה מזה השכירות אין בו משום דין בן המיצר דה"ק אם השכיר ביתו לאחד ואחר מכרה לו אין בן המצר יכול להוציאה מידו ודבר זה נלמד מק"ו דמשכנתא ובסוף דבריו כתב ונראה דלפי זה ה"ה אם מכרה לאחר שהשוכר מוציאה מידו מטעם דינא דבר מצרא. כנראה דס"ל לרב הנז' ז"ל דלהרמב"ם כי היכי דאם קנה הממשכן אין בעל המצר מוציא ממנו ה"נ אם קנה אחר הממשכן מוציא ממנו דליכא לפלוגי ומהאי טעמא יצא לו מה שכתב למעלה בסמוך דלהרמב"ם היכא שקנה הממשכן שדה אחד מבני המצר סמוך לשדה הממושכן אצלו שבעל המצר האחר מוציא יכול להוציאו ממנו כמו שיש להוכיח ממה שכתב שם פרק י"ב וז"ל לפיכך אם טען הלוקח ואמר גזלן אתה בשדה זו וכו' או שוכר או ממשכן צריך בעל המצר להביא ראיה וכו' משמע בהדיא מזה הלשון שהשוכר קרקע או שהוא ממושכן בידו ונמכר קרקע הסמוך לו אין לשוכר או למי שהוא ממושכן בידו דין בן המצר להוציאו מיד הלוקח וכתב הרב הנז' וז"ל ומשמע לי דה"ה נמי אפילו קדם וקנה בן המצר מוציא מידו שאם היה לו דין בן המצר לענין זה ג"כ היה לו דין בן המצר להוציאו מיד הלוקח שאינו בן המצר.
ונראה לע"ד דיש לדחות כל מה שכתב הרב הגדול הנז' בין לענין שדה הממושכן בין לענין שדה הסמוך לממושכן דאפשר דדוקא אם קנה הממשכן השדה הממושכן אצלו אין בעל המצר יכול לדחותו אמנם אם קנה אותו אחר ולא מבעיא אם קנה אחד מבני המצר אין הממשכן יכול להוציאו ודכוותא בשדה הסמוך לשדה הממושכן דנהי דס"ל להרמב"ם שאם קנה אותו אחר אין הממשכן או השוכר יכול להוציאו כמו שיש להוכיח מלשונו שכתבתי למעלה אבל מכל מקום אפשר שאם קנה אותו הממשכן אין בעל המצר יכול להוציאו. ויש להוכיח וללמוד כן מסברת הרשב"א ז"ל דס"ל דשדה הממושכן שאם קנה הממשכן אין בעל המצר מוציא ואפילו הכי ס"ל שאם קנה אחר אין הממשכן רשאי להוציא ממנו ולענין שדה הסמוך לשדה הממושכן כתב הרב המגיד בשם הרשב"א ז"ל שאם קנה המלוה אין בעל המצר מוציא ומילתא דפשיטא היא דאם קנה אחר שאין הממשכן מוציא דלא עדיף שדה הסמוך משדה הממושכן וק"ל. באופן שמה שכתב הרב הגדול הנז' בסברת הרמב"ם אינה מוכרחת.
ועוד י"ל בדברי הרמב"ם ולומר דס"ל דאם קנה אחר שדה הממושכן שאין הממושכן יכול להוציאו מדלא כתב אלא דוקא הממשכן מקום ואחר כך מכרו לזה שהוא ממושכן בידו אין בו משום דינא דבר מצרא משמע בהדיא לע"ד דאם קנה אותו אחר אין הממשכן יכול לדחותו דאם איתא דס"ל דיכול לדחותו לשמועינן רבותא דבעל המשכנתא באופן זה וממילא משמע דכ"ש באופן שכתב וק"ל.
עוד ראיתי ובינותי בפסקי הרב הגדול מוהרר"י ן' לב זלה"ה השניים סימן מ"א כשרצה לעמוד על סברת הרמב"ם בדין שדה הסמוך לממושכן כתב וז"ל והרמב"ם שכתב וז"ל ולפיכך אם טען הלוקח ואמר גזלן אתה לשדה או אריס אתה לשדה זו או שוכר או ממשכן צריך בעל המצר להביא ראיה שהוא בעל המצר ושקרקע זו בחזקתו וכן כל היוצא בזה עכ"ל אי ס"ל כהרשב"א במה שכתב דמשכנתא לית בה משום דינא דבר מצרא ס"ל נמי כהרשב"א במה שכתב שאם אחד מבני המצר מכר שדהו למלוה וכו' ואי ס"ל כרש"י במה שכתב דמשכנתא לית בה משום דינא דבר מצרא איצטריך למימר דס"ל להרמב"ם ז"ל כיש מי שחלק עכ"ל הרב הגדול הנז' ז"ל.
ואני בעניי ראיתי דאיכא למידק טובא עליה דמר. תחלה יש לתמוה במה שכתב דאי ס"ל להרמב"ם כהרשב"א במה שכתב דמשכנתא לית בה משום דינא דבר מצרא ס"ל נמי כהרשב"א במה שכתב שאם אחד מבני המצר מכר שדהו למלוה וכו' דמה הכרח י"ל כן דהא אפשר לומר דסבירא ליה להרמב"ם כהרשב"א במה שכתב דמשכנתא לית בה משום דינא דבר מצרא ומכל מקום לא יתחייב שיסבור כהרשב"א במה שכתב שאם אחד מבני המצר מכר שדהו למלוה וכו' דהא סברת יש מי שחילק היינו אפילו דבההיא דמשכנתא לית בה משום דינא דבר מצרא סבירא ליה כהרשב"א שהיא הסברא שמגרעת יותר כח הממשכן.
ותו איכא לאתמוהי טובא במה שכתב דאי ס"ל כרש"י במה שכתב דמשכנתא לית בה דינא דבר מצרא אצטריך למימר דס"ל להרמב"ם כ"ש מי שחילק ואתמהא טובא דאיך יתכן לומר דסבירא ליה כהרשב"א במה שכתב דמשכנתא לית בה משום דינא דבר מצרא דלדידיה בעל המשכונה גריע מהמצרן דאלו מצרן מוציא מאחר שקנה ובעל המשכונה אינו מוציא מאחר שקנה ועם כל זה כתב בשדה הסמוך למשכנתא אם קדם וקנה בעל המשכנתא אין בעל המכר יכול להוציא ואי ס"ל כרש"י דבעל המשכונה עדיף מהמצרן לגבי שדה הממושכן דאפילו אם קדם וקנה המצרן השדה הממושכן יכול בעל המשכנתא להוציא הקרקע מיד המצרן ובשדה הסמוך יסבור שאפילו אם קנה בעל המשכנתא בעל המצר מוציא ממנו כסברת מי שחילק דהשתא יציבא בארעא וגיורא בשמי שמיא וזה לא יתכן דיראה דלרש"י ז"ל דס"ל דעדיף בעל המשכנתא מהמצרן לגבי שדה הממושכן דין הוא דלגבי שדה הסמוך למשכנתא דלהוי כאחד מבני המצר וכמו שכתב הרב הגדול הנז' בפסק הנז' לקמן בסמוך וזה לשונו איברא דמאן דס"ל דעדיף המשכנתא מהמצרן מסתברא דאפילו לגבי הבתים הסמוכים למשכנתא דלהוי כאחד מבני המצר. באופן שדברי הרב הגדול הנז' עמקו ממני וצריכים לי עיון.
עוד ראיתי לדקדק במה שכתב הרשב"א בתשובה הביאה הרב בעל המישרים וזה לשונו כי בשכירות שייך דינא דבר מצרא כמו במכר. וכפי הנראה מדקדוק דברי בעל המישרים דהרשב"א בא לחלוק על מה שכתב הרמב"ם פרק י"ב מהלכות שכנים דשכירות אין בו משום דין בן המצר וכפי הנראה מדברי הרב הגדול מוהרר"י קארו זלה"ה נראה דמאי דכתב הרשב"א כי בשכירות שייך דינא דבר מצרא היינו לענין אם השכיר ביתו לאחד ואחר כך מכרה לו שהרי אחר שכתב דברי הרמב"ם ופירש על פי שיטת הרב המגיד הביא זה הלשון של הרשב"א משמע דסבירא ליה שכונת הרשב"א הוא במה שכתב כי בשכירות שייך דינא דבר מצרא כמו שכתבתי.
ואני בעניי נפלאתי הפלא ופלא וחזרתי על כל הצדדים וצדי צדדים ולא מצאתי מקום להעמיד ולומר שדברי הרשב"א באו לחלוק על דברי הרמב"ם במה שכתב שכירות אין בו משום דין בן המצר בהנחת כונת דברי הרמב"ם כפי מה שפירש הרב המגיד כמו שכתבתי למעלה.
ותחלה אודיע כי מה שכתב הרב המגיד שדין שכירות נלמד קל וחומר ממשכונה היינו דודאי שכירות עדיף וכמו שכתב הרב הגדול מוהרר"י קארו זלה"ה דמשכנתא גריע שאינו דר בה וגם אינה קנויה לו אמנם שכירות עדיף שהוא דר בתוכה וגם היא קנויה לו דשכירות ליומיה מכר הוא והשתא אתי שפיר שכירות ממשכנתא מקל וחומר דהשתא משכנתא שאינה קנויה לו דאינה אלא שכונה גביה אפילו הכי אם קנה הממשכן אין בעל המצר יכול להוציאו ממנו שכירות לא כ"ש שאם קנה השוכר שדין הוא שלא יוכל בעל המצר להוציא ממנו.
ואתמהא טובא על הרב הגדול מוהרר"י ן' לב זלה"ה שהבין מדברי הרב המגיד דמשכנתא עדיף משכירות שכתב וזה לשונו וראיתי בספר בעל המישרים שהרשב"א כתב דבשכירות יש בה דינא דבר מצרא דלא כהרמב"ם ואתמהא דשכירות להוי עדיף ממשכונה ובהדיא כתב הרב המגיד משנה וזה לשונו השכירות אין בו דין המצר זה לא מצאתי מבואר אבל נראה לי דק"ו הוא ממשכונה משמע מדבריו אלו דס"ל דשכירות גריע ממשכנתא ועוד הוכיח לקמן בסמוך שכונתו כך שכתב וזה לשונו ונמצינו למדין מכל מה שכתבנו לפי סברת רובא דרבוותא אם נמכר השדה או הבית הסמוך למשכנתא לא מצי בעל המשכנתא לסלוקי ליה ללוקח מדינא דבר מצרא וכל שכן בשכירות דודאי דהמשכנתא דמיא טפי למכר מהשכירות וכמו שכתבתי לעיל שכתב המגיד משנה השכירות אין בו דין המצר זה לא מצאתי מבואר אבל נראה לי דק"ו דמשכונה באופן שיש לתמוה על הרב בזה ואי אפשר להעמיד דבריו דודאי הסברא היא בהפך במחילה מכבוד חכמתו כי רבה היא.
ועתה אבא לבאר מה שכתבתי שיש לתמוה וחזרתי על כל הצדדים ולא מצאתי מקום להעמיד דברי הרשב"א שבאו לחלוק על הרמב"ם כפי הנחת פירוש הרב המגיד בדברי הרמב"ם והוא דלא ימנע אי פליג עליה דהרמב"ם לגרועי כח השוכר או ליפות ביאור דברי אם בא לגרע היינו דהרמב"ם סבירא ליה דשכירות יש לו דין משכנתא וכי היכי דבמשכנתא אם קנה הממשכן אין בעל המצר מוציא ממנו ה"ה אם קנה השוכר שדה או הבית השכור אצלו אין בעל המצר מוציא ממנו ואתא הרשב"א לפלוגי עליה דהרמב"ם ואמר דבשכירות שייך דינא דבר מצרא וכונתו שבעל המצר מוציא מיד השוכר או ליפות אתא היינו דלהרמב"ם דוקא אם קנה השוכר אין בעל המצר יכול להוציא ממנו אבל אם קנה אחר אין השוכר יכול להוציא ממנו והיינו כדין משכנתא ואתא הרשב"א לחלוק עליו ואמר דבשכירות שייך דינא דבר מצרא והכונה לומר דשוכר יש לו דין בן המצר לכל דבר לא שנא שאם קנה הוא שאין בעל המצר יכול להוציא מידו כדין בן המצר ל"ש שאם קנה אחר שהשוכר מוציא מידו וזה וזה לא יצדק דודאי לגרוע שכירות ממשכנתא לא יתכן דודאי שכירות עדיף ממשכנתא כמו שכתב הרב המגיד גם ליפות כח השכירות מכח משכנתא א"א כמו שכתב מוהרר"י קארו זללה"ה דאין ליפות כח השוכר מכח הממשכן דדיו לבא מן הדין להיות כנדון באופן דיראה לעניות דעתי דאין שום צד ואופן להעמיד דברי הרשב"א שבא לחלוק על הרמב"ם כפי מה שנראה מבעל המישרים ע"פ הנחת פי' הרב המגיד במה שכתב הרמב"ם ז"ל שכירות אין בו דין בן המצר. ואתמהא טובא על שני המאורות הגדולים מוהרר"י קארו ומוהרר"י ן' לב זלה"ה שנראה מדבריהם שתפשו במושלם שכונת הרשב"א במה שכתב דבשכירות שייך דינא דבר מצרא כמו במכר דשייך על דברי הרמב"ם כפי פירוש הרב המגיד ואני בעוניי איני יכול להולמו אלא ודאי אמינא ולא מסתפינא דאם מה שכתב הרשב"א ז"ל כונתו לחלוק על הרמב"ם כמו שכתב בעל המישרים היינו משום שהבין בפירוש כונת הרמב"ם במה שכתב שכירות אין בו משום דין בן המצר הוא כמו שהבין הטור ז"ל דהיינו שאם ראובן השכיר חצר לאחר לא יאמר המצרן אני רוצה לשוכרו ממך ואני קודם בו. והשתא אתי שפיר דברי הרשב"א שחולק על הרמב"ם וסבירא ליה דבשכירות יש בו דינא דבר מצרא ואם ראובן השכיר חצרו לאחר יכול המצרן לומר אני רוצה לשוכרו ואני קודם ואפשר שהרמב"ם והרשב"א ז"ל לא כתבו כלל בדין מי שהשכיר ביתו לאחד ואחר כך מכרה לו שסמכו על דין המשכנתא שכתבו שמשם יש ללמוד גם כן בשכירות בק"ו כמו שכתב הרב המגיד כפי פי'.
ועוד יראה לע"ד בדקדוק לשון דברי הרשב"א דכונתו הוא כמו שכתבתי דהיינו שהמשכיר שדהו לאחר יכול המצרן לדחות השוכר ושוכרהו כי היכי דאם היה מוכרה לאחר היה יכול לדחותו והיינו דקאמר וסיים בלשונו דבשכירות שייך בו דינא דבר מצרא כמו במכר דודאי לשון כמו במכר לפי פי' זה אתי שפיר ומתיישב אמנם על פי פי' האחר איני יכול להולמו אפילו בדוחק וק"ל. כל זה ראיתי לדקדק ולעמוד בענין זה וכו'.
ועתה אבא למשפט השאלה ואומר דודאי שזכה שמעון במקחו מכמה אנפי וטעמי כמו שאבאר. חדא דאפילו באיניש דעלמא שאינו מצרן שקנה כבר הורה זקן ה"ה הרב הגדול מוהרר"י קארו זלה"ה שזכה הלוקח וכמו שכתב והאריך בסוף הלכות מצרנות יעויין שם אין צורך להעתיק דבריו כי ספרו הגדול ספר בית יוסף נמצא אצל כל אדם. ונוסף על זה בנדון דידן יש עוד טעמים לשבח לזכות לשמעון הלוקח בקניתו. חדא שהוא מצרן לבתים השלישיות כמו שבא בשאלה ורובא דרובא דרבוותא סבירא להו וכל אנפין שוין דאם קנה המצרן שדה הממושכן או השכור אין הממשכן או השוכר יכול להוציא ממנו איברא דלרש"י והרא"ש ז"ל דסבירא להו דמאי דקאמר בגמרא דמשכנתא לית בה משום דינא דבר מצרא היינו דעדיף כח הממשכן דאפילו אם קנה המצרן הממשכן מוציא ממנו מ"מ לא שבקינן כל הנך רבוותא דס"ל דלא עדיף כל כך כחו של הממשכן ועל פי הדרך שפסק הרב הגדול הנז' היכא דמכרה לאיניש דעלמא.
ועוד יש טעם אחר לשבח בנדון דידן לזכות הלוקח כיון שראובן מכר כל הבתים הנז' תחתיות ושניות ושלישיות ביחד ודמי למאי דאמרינן בגמרא פרק המקבל מכר כל נכסיו לאחד לית ביה משום דינא דבר מצרא איברא דלרש"י ז"ל וקצת מרבוותא סבירא להו דמאי דאמרינן בגמרא פרק המקבל דהיכא דמכר כל נכסיו לית ביה משום דינא דבר מצרא היינו היכא שמכר כל נכסיו לאחד בכל מקום שהם ויצאו מצרני אחד מהם וערערו לית ביה משום דינא דבר מצרא שלא תקנו חכמים ללוקח להסתלק לעשות הטוב והישר לבעל המצר שהוא רעה למוכר שזה לא יקנה השאר שימשיך את ידו בשביל זו ובמקום פסידא דמוכר לא תקום דינא דבר מצרא משמע שאם המצרן האחד רוצה לקנות כל הנכסים או מצרן כל שדה ושדה רוצה לקנות שדה שהוא מצרן לו אית ביה דינא דבר מצרא מ"מ איכא רבוותא טובא דס"ל דאפילו אם המצרן גם כן רוצה לקנות כל נכסיו בכל מקום שהם אמרינן דלית ביה משום דינא דבר מצרא וטעמא דמילתא לפי שאינו מצוי אדם שיקנה כל נכסיו ביחד לפיכך כשיזדמן לו אין לו להודיע למצרן דשמא בתוך כך ימלך הלוקח ולא תקינו הטוב והישר למצרן להפסיד למוכר וסברא זו היא סברת הרא"ש הביאה בעל הטור בנו בהלכות מצרנות גם הרב המגיד כתב כן בפרק י"ב מהלכות שכנים בשם העיטור בשם הרמב"ן וכן כתב בעל נמקי יוסף בשם הרשב"א והר"ן ז"ל א"כ בנדון דידן ששמעון לקח כל הבתים הנז' ביחד אעפ"י שכל אחד מהשוכרים רוצים לזכות בבתים כל אחד בביתו משום דינא דבר מצרא אין להם כח בזה כפי מה שכתבתי מכל הני טעמי יראה לע"ד דיש לזכות ללוקח במקחו ודי והותר. ולרוחא דמילתא אמינא מטעמא אחריתי יועיל להיות סניף לטעמים האחרים לזכות ללוקח דהרי כמה מרבוותא סבירא להו דלית דינא דבר מצרא בבתים אלא דוקא בשדות איברא דהרשב"א ורוב האחרונים גם הראשונים כתבו דבבתים נמי איכא דינא דבר מצרא מכל מקום פלוגתא דרבוותא הוי וק"ל דהלוקח מוחזק לגבי המצרן וכיון שכן יכול הלוקח המוחזק לומר קים לי כהני רבוותא דסבירא להו דלית דינא דבר מצרא בבתים.
ויען כי אני רואה סידור השאלה ותכונתה דיראה מדברי השואל שכונתו לבקש זכות לשוכרים הנז' להוציא מיד הלוקח באתי להודיע שטענות השוכרים אין בהם ממש כי הנה אם באי' לזכות בטענה שהשוכרים הם נשים כמו שבא בשאלה שבשניות דרה אשה בעלה זקן וחולה וכו' וגם בשלשיות דרה בהם אשה חשובה שבעלה עומד מעבר לים וכיון דחזינן לענין דינא דבר מצרא יפה כח האשה כדאמרינן בגמרא לאשה וליתמי אין בה משום דינא דבר מצרא ורוצה השואל לומר דכי היכי דיפה כח האשה לענין שאם לקחה אין בעל המצר יכול להוציא ממנה הכי נמי היכא דהשוכר היא אשה אף על גב דלגבי שוכר דעלמא אמרינן שאם קדם וקנה לוקח אחר שאין השוכר מוציא ממנו כל שהשוכר היא אשה יש ליפות כחה ותוכל להוציא מיד הלוקח וטענה זו היא בטלה ומבוטלת ואומר דאיברא דהיכא דהלוקח היא אשה אין המצרן מוציא ממנה כמו שכתבתי ומזה הטעם כתב הטור בשם ה"ר יהודה ז"ל ומיהו אם קדם מצרן וזבין אין הבעלים הראשונים יכולים לסלקו דהוה ליה כמו ב' מצרנים שקדם אחד מהם וכן נמי כל היכא דאמרינן אין בו משום דינא דבר מצרא כגון לאשה וליתמי ולשותפין וכונת דבריו במה שכתב כגון לאשה וכו' היינו דכי היכי דאם קדם המצרן לבעלים הראשונים זכה במקחו הכי נמי אם קנו אשה ויתמי וכו' קודם הבעלים הראשונים זכו במקחם מכל מקום היינו היכא שקדמה האשה ולקחה כיון שהיא מוחזקת כדין כל לוקח שהוא מוחזק ודינא דבר מצרא עליה אינו אלא משום ועשית הטוב והישר אמרי א"כ דין הוא דגבי אשה ויתמי כיון דאין דרכן לחזור טוב וישר הוא שימכרו להם אבל אם קדם הלוקח וקנה דנימא אף על גב דבעלמא אין השוכר מוציא מיד הלוקח מכל מקום היכא שהשוכר היא אשה יש ליפות כחה נגד הלוקח המוחזק זה לא יצדק ולא יעלה על לב לעולם.
ותו כי אעיקרא דאמרינן דלאשה לית בה משום דינא דבר מצרא חזינן דאיכא פלוגתא דרבוותא טובא וחילוקי סברות בדין זה דאיכא רבוותא דסבירא להו דדוקא באשה אלמנה או פנויה אבל באשה נשואה כיון שיש לה בעל לא שייך טעמא דאינן יכולים לחזר שהרי יש לה בעל שיכול לחזר ואיכא מרבוותא דס"ל דאפילו בנשואה אמרינן ואיכא מרבוותא דס"ל סברא ממוצעת והיא דבנשואה נמי אית ביה דינא דבר מצרא כל שיש לה מעות ונכסים ידועים הא לאו הכי לא א"כ נשים הללו שעליהן באה השאלה כיון שיש לה בעל לסברת הנהו רבוותא דס"ל דהך דינא דלאשה דלית בה דינא דבר מצרא הוי דוקא באשה אלמנה וכו' שאין לה מי שיחזור אבל נשואה לא א"כ אין כאן מקום לזכות לנשים הללו דאין לומר כיון דהא' בעלה זקן וחולה מוטל על ערש דווי ונכה ידים ורגלים והאחרת בעלה עומד מעבר לים כהיום כאלו אין להם בעל חשיב דודאי כי האי גוונא אמרינן דא"ה לא פלוג רבנן ויש להן בעל מקרו וכו'.
גם יראה מתוך דברי המסדר השאלה שכונתו לזכות לשוכרים יען כי הלוקח קנה אותם להרחיב דירתו ואולי עלה בדעת השואל דכי היכי דהיכא דללוקח לית ליה ארעא ודחיקא ליה שעתא והמצרן לא אצטריך ליה אלא להרווחא בעלמא דכתב הר"ז הלוי ז"ל בשם אביו דלית ביה משום דינא דבר מצרא ה"נ בנ"ד זה דכיון דהלוקח אין צורך לבתים אלא להרוחה בעלמא דהיינו להרחיב דירתו כמו שבא בשאלה והשוכרים צריכים לבתים דין הוא ליפות כח השוכרים לגבי הלוקח ויוכלו לדחותו. והא ליתא דדוקא לדחות הלוקח למצרן חשיב ועדיף ההוא טעמא שכתב הר"ז הלוי וטעם הדבר הוא על פי מה שכתבתי למעלה דכיון דהלוקח מוחזק לגבי המצרן דלית ביה אלא משום ועשית הטוב והישר טעם כל דהו יספיק לדחות זכות המצרן כל דאיכא נמי עשית הטוב והישר לגבי הלוקח אבל לדחות הלוקח בעבור השוכרים הבאים עליו לדחותו מטעם זה לא אריך ולא מעלי ואם לאלה הכונות כיון השואל כמו שנראה מדבריו דמה צורך היה לו לומר אם השוכרים הן נשים או אנשים גם אם הקונה קנה להרחיב דירתו או לא ודאי שלא כיון אלא לבקש צד וזכות לשוכרים הנז' ואם לזה כיון לא יפה כיון כללא דמלתא בהא סלקינן דהלוקח זכה במקחו בפשיטות בלי פקפוק וערעור. נאם הצעיר שלמה הכהן.
@שו"ת מהרש"ך חלק א סימן מד
ראובן ושמעון היו ביניהם חשבונות ועסקים באופן שהיה חייב ראובן לשמעון סך מעות ונתפשרו ביניהם על פרעון אותם המעות שיפרעם ראובן לשמעון לזמן ידוע ביניהם וכל זה נגמר בסבר פנים יפות ברצון שמעון ונכתב ונחתם ביניהם ולקצת ימים חזר בו שמעון ובא באיומים עצומים על ראובן שיפרענו קודם הזמן שהגבילו ראשונה גם בקש מעם ראובן שיתן לו ערבים על פרעון המעות לזמן שבקש מאתו שמעון וראובן בראותו כי היה לאל יד שמעון להטילו בבית הסוהר הוכרח להודות לו על מה שבקש ממנו לפורעו לזמן שבקש ממנו גם בא במפגיע את פני קרובו לוי שיכנס ערב בעדו על פרעון המעות לאותו זמן שבקש מאתו שמעון ולדרישתו נכנס לוי ערב בעדו ונכתב הכל בשטר כתוב וחתום בכל תוקף וקודם שנתחייבו ראובן ולוי הנז' מסר ראובן מודעא בכל תוקף על האונס שאנסו שמעון ועתה בא גם לוי הערב הנז' להפטר מחיובו מטעם האונס אשר עליו מסר ראובן המודעא וטוען דכיון שראובן הוא פטור מאותו החיוב שנתחייב בפעם השנית בטענת המודעא א"כ גם הוא לוי אף על פי שהוא לא נאנס הוא פטור מהחיוב דלא עדיף ממאן דאתי הוא מחמתיה שהרי הוא לא נכתב ונכנס ערב רק על מה שימצא היותו ראובן מחויב וכיון שראובן פטור מכח המודעא א"כ נמצא שנכנס ערב על מה שאינו מחוייב והרי הוא פטור ג"כ ילמדנו רבינו הדין דין אמת ושכרו מן השמים.
תשובה אם המודעא שמסר ראובן הלוה הנזכר מספקת להפקיע חיובו לאו דינא ולאו דיינא שלא נשאר שום תביעה על לוי הערב ויש ללמוד דבר זה בקל וחומר ומה אם במקום שיש תביעה ודאית למלוה על הלוה או על נכסיו דהיינו דינא דהלוה לאחד משני יוסף בן שמעון ויוסף בן שמעון האחד קנה נכסים מיוסף בן שמעון חברו והיה מקום לומר שיוכל לתבוע מאותו שקנה הנכסים ממנו אם הוא הלוה מוטב ואם לאו אלא שהאחר הוא הלוה מכל מקום היה יכול לומר שעבודי גבך ואמרינן דמכל מקום אינו יכול לתובעו מטעמא דאמרינן נכסוהי דבר איניש אינון ערבים ביה וכל שאינו יכול לתבוע הלוה אינו יכול לתבוע הערב הא קמן דאפילו במקום דיש חיוב ודאי או ללוה או לערב מכל מקום אינו יכול לתבוע כ"ש בגונא דאין שום חיוב על הלוה דליכא לחיובי לערב ואין צורך להאריך עוד. נאם הצעיר שלמה הכהן.
@שו"ת מהרש"ך חלק א סימן מה
ראובן רב פעלים יש לו בן יחיד ואביו אהבו לסבת אשתו שאינה ראויה לבנים וכדי לראות כצאן משפחות מבנו חמודו קודם מותו בקש להשיאו אשה הוגנת לו והנה יש עתה שתי שנים ומחצה שנכנס לחופה וכנראה נסתחפה שדהו לפי שרוב ימי השנה היא זבה בטומאת נדתה לא תחסר כל בה נוסף על זה שראתה דם אחר תשמיש יותר מג' פעמים רצופים בפחות מכדי שיעור שתרד מן המטה ותרחץ פניה למקוטעים פעמים אין מספר באופן שחנוך בן ראובן מב' שנים וחצי שנכנס לחופה לא נתיחד עמה עשרה פעמים מחמת הסבה הנז'. ועוד סבה אחרת שטוען חנוך שהיא אינה ראויה להיות לאיש מחמת שנראה לו שעקר מטרין לא היה לה כי בבואו עליה הקושי אשר יש לה מבפנים מונע הכנסת הגשם בגשם ונבדקה האשה הזאת ע"י נשים מובהקות וגם המילדות העבריות אומרות שבעל אי אפשר לבא עליה אורח כנשים כי ה' סגר רחמה סוגרת ומסוגרת אין יוצא ואין בא ואפילו ע"י תרופות. ועל האמת כי ראובן להיותו חומל על בנו ומצטער על עצמו לראות מבנו זרע אנשים הפציר רפואתה ע"י רופאים וע"י נשים רחמניות ולא הועיל לה.
ועתה שאל השואל אם אסור זה חנוך להיות עם אשתו פן (לא) יבא לידי איסור כמו שכתבו הפוסקים דהכל מודים דכשראתה ג' פעמים רצופים שהוחזקה נדה כל ימיה ויוצאת בלא כתובה ואין לה פירות ולא מזונות כמו שכתב הטור /אה"ע/ סימן קי"ז ומהרי"ק ז"ל כתב בסי' הנזכר בשם הר"ם ברואה דם מחמת תשמיש אין לה תקנה ואסור להשהותה ומדלא אמר בג"פ =בג' פעמים= רצופים נראה שכונתו הוא אפילו למקוטעין ואע"ג דכתב ר"י דאפילו זנתה יכולה להיות תחתיו ותשמשנו כשפחה שאני התם דליכא למיחש כולי האי שמא יבא עליה דכיון שזנתה תחתיו שונא הוא לה ומאוסה היא בעיניו מה שאינו בנ"ד שיש לחוש לבא עליה באיסור ואחר שהוא אסור להשהותה ראוי לדעת אם חייב לתת לה כתובה ואם אותה כתובה היא לבד מה שהכניסה ופטור מעיקר כתובה ותוספת או חייב בעיקר כתובה ופטור מתוספת לפי שכפי הנראה הדין נוטה שיהיה חייב בעיקר הכתובה שהוא המנה מאתים דחזו לה מדאורייתא ולא התוספת לפי שהתוספת הושם לקנס פן יגרשנה לא מרצונה ועכשיו שהתורה אסרה לו להשהותה עמו מה יוסיף ומה יתן כי כל מה שהוא עושה הוא שלא לעבור על ד"ת וכבר כתב הרא"ש כלל ל"ד סימן א' על קנס אחד שקבעו ראובן ושמעון על מי שיעבור הזמן הקבוע ביניהם לנשואין שיתן אותו הסכום ואח"כ אחות המשודכת יצאה מהכלל והעביר המועד וראובן תובע הקנס משמעון ושמעון טוען דאדעתא דאונס גדול כזה לא אתני והשיב דהדין עם שמעון אף על פי שלא פירש שום תנאי בשעת הנשואין כי אנן סהדי שאם היה יודע שדבר זה היה עתיד לבא וכו' הוי כאילו התנה מעיקרא בשעת מעשה והאריך בראיות וכמו כן נוכל לומר שקנס התוספת לא נתפייס לפורעו אם לא על האופן שגזרו ביה רבנן אבל לא נתפייס לפרוע קנס על אונס גדול כזה שגזרה עליו התורה שלא להיות עמה כי מה תוספת תקח לה באופן שמזה הצד נראה שהוא פטור מתוספת עד שיהא חייב בעקר הכתובה הגם שהתוספת בשאר דברים יש לו דין עקר כתובה וכפי דברי מהרר"י ן' לב זלה"ה בחלק הא' שרצה להוכיח שבזמן הזה המנה מאתים אינו נגבה להיות התוספת במקום המנה מאתים נראה שהיה פטור גם כן מהמנה מאתים הגם שיהיה מדאורייתא כי לא חייבו התורה לתתו אם לא שיגרשנה לא מרצונה או שתגבה אותו אחר מותו.
ואמנם לטענה הב' שאומר שאינה ראוייה לאיש נראה מדברי כל הפוסקים שהוא נאמן עד שהיא תביא ראיה לסתור דבריו וכל עוד מחזיק הוא בדעתו אין לה עליו לא כתובה ולא תנאי כתובה כמו שכתב הרא"ש כלל ל"ג סימן ב' וגם הטור אבן העזר סימן קי"ז. לכן נר ישראל רכבו ופרשיו פרשז עלינו מזיו שכינתו תאיר לעם ההולכים בחשך הסכלות ההעדר אורך נגה עליהם יהיה סתרה תרים מכשול מנגד עמך ישראל קבוצי מטה תחת כנפות שמש צדקתך אשר באורך יראו אור כאור שבעת הימים הראשונים היו טובים מאלה תרום ידך החזקה עני ואין עוזר לו להצילו מיד עשקו נפש האב והבן לבם ופיהם שוים לעשות רצון קונם והמה מייחלים לאל בעד שלות אדוננו וגאוננו גאון תפארת ישראל אתה ומאת האלקים צדקה יחשב לאיש האלי"ם קדוש הוא להיות אל העם מול האלי"ם וכל איש על מקומו יבא בשלום עושה שלום במרומיו ירום ויגבה למעלה מכיפת הרקיע שם כבוד מלכותו מוכתר בכתר תורה ושם טוב עולה על גביהן אמן.
תשובה הנה חנוך בן ראובן הנז' מערער על אשתו בשתי טענות הבאות בשאלה והשואל סידר השאלה ע"פ מה שראה בספרי הפוסקים נראה מדבריו שהוא יודע ומבין הגם שאיני מכירו ואת שמו לא הגיד לי וראוי לעמוד על דבריו לבררם וללבנם לפסוק הדין דין אמת לאמיתו.
ותחלת כל דבר אודיע מה שכתב הרמב"ם ז"ל בדין אשה שרואה דם אחר תשמיש פ' כ"ה מה' אישות וז"ל הרי שבדקה עצמה ונבעלה ובעת שקנחה עצמה היא והוא נמצא דם על עד שלה או על עד שלו אם אירע זה פעם אחר פעם ג' פעמים סמוכות זו לזו הרי זו אסורה לישב עם בעלה ותצא בלא כתובה לא עיקר ולא תוספת וכו' עד בד"א כשהיתה כך מתחילת נשואיה ובעילה ראשונה ראתה דם אבל אם אירע לה חלי זה אחר שנשאת נסתחפה שדהו וכו'. ויראה דיש לדקדק על דברי הרמב"ם ז"ל שכתב בהלכות אישות גם במה שכתב פרק ד' מהלכות איסורי ביאה בדיני נדה וזה כשנעמוד על מה שכתב בפרק ה' מהלכות שגגות וז"ל אם עבר ובא עליה סמוך לוסת ודמה שיבעול ויפרוש קודם שתראה דם וראתה בשעת תשמיש חייבים בקרבן שזו היא שגגה לפיכך אם נמצא דם על העד שלו שניהם טמאים וחייבים בקרבן נמצא על עד שלה אם קנחה עצמה מיד כשפירש הבעל ולא שהתה שניהם טמאים וחייבים קרבן ואם שהתה עד כדי שתושיט ידה לתחת הכר או תחת הכסת ותטול עד לבדוק בו ואח"כ קנחה עצמה שניהם טמאים בספק ופטורים מן הקרבן ואם שהתה כדי שתרד מן המטה ותדיח את פניה ואח"כ קנחה את עצמה ונמצא דם בעלה טהור עכ"ל. ומי שיעמוד על דברי הרמב"ם יבין וישכיל שפסק כדברי רב חסדא דמייתי תלמודא פרק כל היד והכי איתא התם דרמי תלמודא עלה דמתניתין דקתני איזהו לאחר זמן כדי שתרד מן המטה ותדיח את פניה וכו' מהא דתניא איזהו אחר זמן פירש רבי אליעזר ברבי צדוק כדי שתושיט ידה תחת הכר או תחת הכסת ותטול עד ותבדוק בו ושני רב חסדא ואמר מאי אחר אחר אחר וכו' עד הכי קאמר איזהו אחר זמן כדי שתושיט ידה לתחת הכר או תחת הכסת ותטול עד ותבדוק בו וכדי שתרד מן המטה ותדיח את פניה מחלוקת ר' עקיבא וחכמים. נמצא שיש בכאן ג' גבולין כמו שכתב הרמב"ם הא' כשרואה מיד אחר שפירש בעלה ממנה ולא שהתה כלל נאסרת בודאי וכששהתה כדי שתושיט ידה תחת הכר או תחת הכסת ותטול עד ותבדוק שאז נאסרת מספק וכדי שתרד מן המטה ותדיח את פניה היא טהורה לדברי חכמים. וא"כ יש לתמוה על מה שכתב בסתם בה' אישות דאמר ובעת שקנחה עצמה היא והוא נמצא דם על עד שלמה או על עד שלו דמשמע דבכל עת שקנחה ומצאה דם יוציא ויתן כתובה והיה לו לחלק ולומר אם קנחה עצמה מיד כשפירש הבעל ולא שהתה אסורה לישב עמו ותצא שלא בכתובה ואם שהתה עד כדי שתושיט ידה תחת הכר או תחת הכסת אסורה עליו מספק ואפשר שלענין כתובה איבדה דמספק תצא שלא בכתובה כדין המוציא מחברו דאמרינן עליו הראיה מכל מקום אפשר שאם תפסה אין מוציאין מידה על האופן שכתב במקומות אחרים בדין הספקות דאי תפש לא מפקינן ואם שהתה בכדי שתרד מהמטה מותר לבעלה ולא נאסרה עליו וכמו שפסק בהלכות שגגות דהיינו כחכמים דפליגי עליה דר' עקיבא. גם בפרק ד' מהלכות איסורי ביאה לא הזכיר כלל מאלו החילוקים לא ידעתי למה.
והואיל ואתא לידן הך מילתא אומר שראיתי מה שכתב הרב הגדול מוהרר"י קארו זלה"ה על מה שכתב הטור ביורה דעה סי' קפ"ז גבי אשה שרואה דם מחמת תשמיש שנתן שיעור בכדי שתרד מן המטה וכתב הרב הגדול הנז' שכן כתב סמ"ג וסמ"ק וסה"ת ואחר כך כתב שיש לתמוה עליהם שכתבו שיעור זה דהא בגמרא רמי אהא דתנן איזהו לאחר זמן כדי שתרד מן המטה ותדיח את פניה מדתניא איזהו לאחר זמן וכו' ושני רב חסדא מאי אחר אחר דאחר ופרש"י מאי אחר דקתני מתניתין איזה לאחר זמן כדי שתרד לאו אאחר אותיום קאי דטמא מספק אלא איזהו אחר זמן שהוא אחר אותה שלאחר אותיום שאינה מטמאה את בועלה לרבנן אלא לרבי עקיבא כדי שתרד מן המטה. לפי זה אם הם לומדים לרואה מחמת תשמיש ממתניתין דפרק כל היד לא היל"ל כדי שתרד מן המטה שאם שהתה כשיעור הזה קודם שבדקה לא מחזקינן לה שמחמת תשמיש ראתה אלא כך היל"ל בכדי שתושיט ידה תחת הכר או תחת הכסת ותטול עד ותבדוק. והאריך הרב הגדול הנז' לכתוב על זאת התמיהה עד שכתב מה שפסק הרמב"ם ז"ל בפרק ה' מהלכות שגגות דהיינו הלשון שכתבתי למעלה לחזק תמיהתו על הפוסקים הנז' ואח"כ כתב לישב דברי הטור וסמ"ק וז"ל ושמא יש לומר שמה שכתב הרמב"ם שפטורים מקרבן היינו לומר שפטורים מחטאת אבל מכל מקום חייבים אשם תלוי וסוברים סמ"ג וסמ"ק וסה"ת ורבינו שמאחר שחייבים אשם תלוי אינו רשאי לקיימה כל שראתה כן ג' פעמים וכו'.
ותמיהא לי טובא על דברי הרב הגדול זלה"ה שמה תירץ בתמיהתו שתמה על הפוסקים הנז' שכתבו שיעור כדי שתרד מן המטה ותדיח את פניה לאסור דבכה"ג כתב הרמב"ם שבעלה טהור וא"כ אינה נאסרת על בעלה דמה שכתב הרמב"ם שניהם טמאים מספק ופטורים מן הקרבן היינו כל ששהתה כדי שתושיט ידה תחת הכר או תחת הכסת ותטול עד ותבדוק בו אבל כל ששהתה בכדי שתרד מן המטה ס"ל להרמב"ם דטהור וא"כ עדיין התמיהה שתמה על הפוסקים הנז' במקומה עומדת באופן שדברי הרב צריכים עיון.
ויראה לומר לתרץ הקושיא שהקשה דודאי אותם הפוסקים הנז' שכתבו שיעור כדי שתרד מן המטה ס"ל כרבי עקיבא ואפשר לומר ג"כ שזו היא סברת היש אומרים שכתב הראב"ד ז"ל בספר בעלי הנפש הביאו הרב הגדול מוהררי"ק זלה"ה בסי' הנז' וז"ל שם אחר שכתב סברתו בדין הרואה דם מחמת תשמיש כתב סברת ויש אומרים שאין אנו בקיאים עכשו בשעורים הללו הילכך כל סמוך לביאה אם בדקה ומצאה דם נאסרת על בעלה והרי היא בחזקת רואה מחמת תשמיש ומסתברא כוותיהו יראה מדברי ויש אומרים שחוששין להחמיר כדברי ר' עקיבא דס"ל דבכדי שתרד מן המטה ותדיח את פניה דמטמאה את בעלה.
אחר כל אלה הדברים אומר דכללא דמלתא דנקטינן בפסקא דדינא דרואה דם מחמת תשמיש שאם ראתה בתחלת נשואיה ובעילה ראשונה דם ג"פ רצופים ע"פ השיעורים הנז' תצא שלא בכתובה ותוספת אמנם אם בתחלת נשואיה שמשה כדרכה ולא ראתה ואח"כ אירע לה זה החולי נסתחפה שדהו ויוציאה ויתן כתובה כדין כל המומין שנמצאו עליה בתחלת נשואיה כשבאה מבית אביה לבית בעלה אין לה על הבעל כתובה ותוספת מפני שהטעתו ונמצא מקחו מקח טעות אמנם אם בא עליה או אירע לה איזה מום אחר שנשאת נסתחפה שדהו של הבעל הנז' ברואה דם אחר תשמיש ג"פ אם אירע לה אי זה קלקול אחר נשואיה זמן מה נהי שנאסרה עליו וצריך להוציאה מ"מ חייב ליתן לה סכי כתובתה ותוספת ולא הפסידה כלום מכל סכי כתובתה. ואם אירע לה זה החולי למקוטעין ולסרוגין בין תכף כשנשאת בין לאחר זמן שנשאת לא נאסרה עליו וסופרת שבעה נקיים וטובלת ומשמשת עמו.
ויש לנו לדון ולחקור בדין זה היכא שראתה ג"פ רצופים שנאסרה על בעלה ועכ"ז הכניס הבעל עצמו לספק איסור ושמש עמה ולא ראתה דם מאותה הבעילה ועוד שמש עמה פעם אחרת ולא ראתה ולפעם אחרת שחזר לשמש חזרה וראתה מחמת תשמיש אותו הפעם ומשם ואילך היתה רואה למקוטעין אם יש לאוסרה על בעלה או לא ויש פנים לכאן ולכאן דאפשר לומר דכיון שנאסרה על בעלה מחמת הג"פ רצופים שראתה ואח"כ לא נרפאה לגמרי כי עדיין רואה למקוטעין ראוי לחוש ולאוסרה עליו מספק או אפשר לומר שלא נחוש לראית הג"פ רצופים כיון שעתה אינה רואה אלא למקוטעין אין לחוש. ויראה לע"ד דהפסק יותר מחוור להחמיר.
ועתה אבא לענין פסקא דנ"ד ואבא לדון על מה שכתב השואל ששאל וזה לשונו אם אסור זה חנוך להיות עם אשתו פן יבא לידי איסור כמו שכתבו הפוסקים דהכל מודים דכשראתה ג"פ רצופים שהוחזקה נדה כל ימיה ויוצאה בלא כתובה וכו'. וזה אינו כמו שכתבתי שאם הג"פ שראתה רצופים לא היו בתחלת נשואיה לא הפסידה כתובתה. גם מה שכתב שראה במוהררי"ק ז"ל שכתב בשם הר"ם דרואה דם מחמת תשמיש אין לה תקנה ואסור להשהותה ומדלא אמר בג"פ רצופים נר' שדעתו הוא אפי' הוא למקוטעין יר' לע"ד דזה אינו כן דלא מצינו שום פוסק שיאמר שרואה דם אחר תשמיש ג"פ שתאסר על בעלה אלא דוקא בג"פ רצופים בזו אחר זו אבל כל שלא ראתה ג"פ רצופים לא מצינו פוסק שיאמר שנאסרת על בעלה באופן שיראה לע"ד שאשה הרואה דם מחמת תשמיש למקוטעין ובסרוגין אינה נאסרת אלא דוקא כשראתה ג"פ רצופים ואח"כ ראתה למקוטעין שאז ראוי לחוש כמו שכתבתי למעלה, ואם כן אומר שמה שיראה לדון בדין זה דנדון דידן על פי הטענה הא' שבאה בשאלה שאם זאת האשה ראתה שלשה פעמים רצופים אעפ"י שאחר כך אינה רואה אלא למקוטעין מ"מ איכא לספוקי בספק איסור נדה וצריך להוציאה וחייב ליתן לה כתובתה וכל סכי כתובתה כיון שזה המאורע אירע אחר הנישואין ונסתחפה שדהו ואין מקום לומר שכיון שנאסרה עליו ואסור להשהותה הפסידה כתובתה כמו שכתב השואל.
גם מה שרצה לצדד דאפשר לומר שאפילו אם תמצי לומר שחייב לתת לה כתובה אם דוקא אותה כתובה היא לבד מה שהכניסה לו בנדוניא ופטור מעיקר כתובה ותוספת או חייב בעיקר כתובה ופטור מתוספת לפי שכפי הנראה הדין נוטה שיהא חייב בעיקר הכתובה שהוא המנה מאתים דחזו לה מדאורייתא ולא התוספת לפי שהתוספת הושם לקנס פן יגרשנה שלא מרצונה ועכשיו שהתורה אסורה לו להשהותה עמו מה יוסיף ומה יתן וכו'. לא ידעתי מאין ראה אלו הדברים שהתוספת הושם לקנס פן יגרשנה שא"כ לא יתחייב בתוספת אחר מותו ולפי סברתו א"כ אפילו מנה מאתים לא יהיו לה לפי' שתקנת מנה מאתים הוא כדי שלא תהא קלה בעיניו להוציאה א"כ מה יעשה זה שהוא מוכרח להוציא שלא לעבור על ד"ת.
גם רצה לדמות לפטור מתוספת לחנוך בן ראובן הנזכר כיון שהוא מוציא את אשתו שלא לעבור על דברי תורה ממה שכתב הרא"ש בתשובה וכו'. כל מה שכתב על זה הם דברים שאין להם שחר ואין ראוי לישא וליתן עליהם שהכל תלוי במה שכתבתי שכיון שאירע לה קלקול אחר שנשאת נסתחפה שדהו ונהי שאסור להשהותה מכל מקום חייב לפרוע לה כל סכי כתובתה. זהו הנראה לפסוק על פי הטענה הראשונה.
ועתה אבא לדון לישא וליתן מה שיראה לע"ד על פי הטענה האחרת שבא בשאלה והיא שהאשה הזאת אינה ראויה להיות לאיש מחמת שנראה לו שעיקר מטרין לא היה לה כי בבא עליה קושי אשר יש לה מבפנים מונע הכנסת גשם בגשם וכו' והשואל רצה לדמות זאת הטענה למה שכתב הרא"ש ז"ל בתשובה הביאה הטור ז"ל באבן העזר סי' קי"ז האומר על אשתו שאינה ראויה לאיש והיא אומרת שהיא ככל הנשים וכו' אין לה עליו לא כתובה ולא תנאי כתובה וכו' ובודאי דה"ה תוספת אין לה ואם כן בנדון דידן נמי אין לאשה הזאת כתובה ולא תוספת. לזה אומר דאפשר דנ"ד לא דמי לההיא דהרא"ש דאפשר דההיא דהרא"ש דהאומר על אשתו שאינה ראויה לאיש היינו שרחמה צר כמעט סגור שאין השמש יכול ליכנס ומום זה נמצא בקצת נשים כמו שכתב הריב"ש ז"ל בסי' קכ"ז שיש בתולות פתחן סגור חותם צר וצריכות אשה חכמה תפתח אותו באזמל ואפשר שיגיע שיעור הצרות והסגירה עד שאפילו אזמל לא תספיק ומום כזה בלי ספק שהיתה היא יודעת שהיה בה זה המום א"כ נמצא שהטעתו ודין הוא שלא יהא לה עליו שום תנאי מתנאי כתובה ולא תוספת אבל מום זה שטוען חנוך על אשתו כי בבא עליה קושי שיש לה מבפנים מונע הכנסת גשם בגשם יראה דמום זה הוא מום אילונית שאחד מסימניה הוא שמתקשה בשעת תשמיש וא"כ אף על פי שדין אילונית הוא שכל שלא הכיר בה תצא שלא בכתובה דהיינו מנה מאתים מכל מקום לענין תוספת איכא פלוגתא דרבוותא דלהרי"ף והרמב"ם ובע"ה והרמב"ן והרשב"א ס"ל דתוספת יש לה וטעמא דמלתא כמו שכתב הר"ן ז"ל בפרק אלמנה ניזונית דלא דמי אילונית לשאר מומין שהיתה יודעת בהם והטעתו שהדבר ידוע שאין אדם מתפייס במומין ולא באשה נדרנית עלה דידה הוה רמי לגלויי ועליה סמך ולא חשש לבדוק אבל באילונית לא היה הדבר מוטל עליה שלא היתה יודעת שהיא אילונית וא"כ תוספת שהוסיף לה מדעתו כיון שהיא רוצה לעמוד תחתיו לאו כל כמיניה להפסידה. אמנם הראב"ד ז"ל סבירא ליה דאין לאילונית תוספת מידי דהוה אשאר מומין דעלמא וז"ל בהשגות בפרק כ"ה מהלכות אישות על מה שכתב הרמב"ם שהאילונית יש לה תוספת א"א הרב ז"ל כתב כך ותמהנו עליו על האילונית שלא הכיר בה אמאי יש לה תוספת.
ועתה אומר דמכח טענת מום גדול כזה שטוען חנוך על אשתו דבודאי זה המום נמצא עליה בשעת שנשאת עמו אם כן דין הוא שתפסיד התוספת שכתב לה בכתובתה ואומר אני כן מכח ב' טעמים הא' הוא דאם סברת הראב"ד אינה סברה יחידית אלא איכא מרבוותא דס"ל כותיה וכמו שמוכיח מלשונו הכתוב בהשגות שכתב הרב ז"ל כתב כך ותמהנו עליו. ויראה שאינו הוא לבדו התמיה. וכיון שכן הלכה רווחת בישראל דבמידי דהוי פלוגתא דרבוותא יכול המוחזק לומר קים לי כהני רבוותא דמסייעין לי. איברא דאם סברת הראב"ד אין גם אחד שיסכים לסברתו אלא דכ"ע סבירא להו דאילונית יש לה תוספת אם כן אין מקום לזכות לחנוך להפסיד את אשתו התוספת מטעם מוחזק דיכול לומר קים לי דהלכה רווחת בישראל דאין יכול המוחזק לומר קים לי כפלוני הגאון היכא שכל חכמי ישראל חולקים עליו מכל מקום יש לי עוד טעם אחר לשבח לזכות לשמעון מה שכתב כתבתי פעם אחרת בענין הפסד התוספת והוא דבדבר שהסכימו הפוסקים שתפסיד כתובתה דהיינו מנה מאתים כגון איילונית ודכוותה וגם כן הך ריעותא דאשה זו דנדון דידן דמיא לאילונית א"כ אעפ"י שכתבו שתוספת יש לה איכא לפלוגי מתוספת דידהו לתוספת דידן דתוספת דידהו שהבעל היה מוסיף מדעתו ורצונו ורצה ליזוק בנכסיו דין הוא שלא תפסיד מה שהוסיף לה מדעתו כיון שהיא רוצה לעמוד תחתיו אמנם תוספת דידן שאינו מוסיף לה מדעתו אלא שנתפשט בכל ישראל שכל הנושא אשה חייב להוסיף על הנדוניא שמכנסת לו שליש מלבר וחוב הוא על הבעל להוסיף זאת הקצבה א"כ נמצא שתוספת דידן שוה לדין מנה מאתים וכי היכי דהפסידה מנה מאתים הכי נמי תפסיד התוספת שכתב לה באופן שחנוך זה הנז' בדין הוצאת אשתו יש עליו צד שמחייב עליו לגרשה ואסור להשהותה והיינו מכח טענה שרואה דם אחר תשמיש כמו שבא בשאלה ויש צד אחר שאעפ"י שלא יהיה חייב לגרשה מכל מקום יש לו רשות להוציאה דהיינו מטעם השני שמתקשה בשעת תשמיש ולענין פיטורו מחיוב מנה מאתים ותוספת הוי פטור מכח טענה שמתקשה בשעת תשמיש אעפ"י שאין לפוטרו מכח טענת שרואה דם אחר תשמיש כמו שכבר כתבתי למעלה.
ומה שאני פוטר לחנוך זה מחיוב כתובה אינו אלא מחיוב מנה מאתים ותוספת אבל הנדוניא שהכניסה מבית אביה כל מה שהיא בעין חייב ליתן לה דאפי' בזינתה אמרינן דלא הפסידה בלאותיה קיימים דאם היא זנאי כליה מי זנו. אמנם כל מה שאבד או נגנב או נשחק מנכסי נדוניתא אעפ"י שקבלם עליו הבעל בנכסי צאן ברזל אינו חייב כלום. וכל זה כדין האילונית על פי טענת המום שטוען חנוך שאינה ראויה לתשמיש כי על פי הטענה האחרת נהי שחייב להוציאה ונאסרה עליו מכל מקום חייב ליתן לה כל סכי כתובתה. נאם הצעיר שלמה הכהן.
רואה אני את דברי האח החשוב נבון וחכם נחמדים מזהב ומפז וזאת היתה לי להסכים עמו על הדין ועל האמת ואומר דמלתא דפשיטא דאין כח ביד האנשים הקמים על אנשי החברה הקדומה לבטלם ממצותם ולהחזיק הם בה גם כי כוונתם תהיה לשמים ודמיא הך מלתא לההיא דמערבין בבית ישן וכו' בין לפרש"י בין לפי' התוספות דמלתא דפשיטא דמאי דבעי בגמ' מאי טעמא אין הכונה לבקש טעם אחר זולת הנז' במשנה דהיינו מפני דרכי שלום אלא ה"פ מאי דרכי שלום שייך בהך דמערבין כיון דליכא דררא דממונא ולא הפסד מצוה דבהנחת העירוב בבית ב"ה איזה שיהיה אין עליו קיום מצוה יותר משאר בני החצר א"כ אמאי אתי לאנצויי ודחיק לאשכוחי מלתא דאיכא לאנצויי ומסיק אלא משום חשדא דהשתא איכא טעמא רבה לאנצויי לרש"י כדאית ליה והתוספות כדאית להו אמנם בנדון דידן לא דינא ולא דיינא דאיכא מפני דרכי שלום כיון שרוצים להוציאם ממצותם אשר החזיקו בה כמה שנים.
והואיל ואתא לידן הך מילתא אימא בה מלתא דקשייא לי בדברי התוס' ז"ל במה שכתבו בדיבור אלא משום חשדא וז"ל פי' ר"ת שלא יאמרו מפני החשד שחושדין אותו לגנוב פת של עירוב אבל בשיפורא ליכא חשדא שיודעין שמניחין אצל ריש מתיבתא וכו' ע"כ. וקשיא לי טובא דא"ה למאי דסליק אדעתיה מעיקרא וקאמר אילימא משום כבוד מאי קפריך מההוא שיפורא דשאני ושאני דבשלמא התם כך היה מנהגם לחלוק אותו כבוד לריש מתיבתא מפני חשיבותו אבל בהך דמערבין למה ישנו העירוב מבית לבית בלי טעם וסיבה ויפגמו בכבוד הב"ה הראשון שהיה העירוב אצלו אם כן נימא דלעולם משום כבוד ולא תיקשי מידי מההיא דשיפורא. חיי ראשי הייתי חפץ למצוא תירוץ מרווח לקושיא זאת כי כעת לא מצאתי תירוץ מרווח.
סוף דבר שהאנשים הקדומים זכו במצותם ומי שירצה להוציאה מידיהם עבירה היא בידו ואין ראוי לעשותו והרבות בראיות הוא להג הרבה ויגיעת בשר. לבד זה ראיתי לכתוב כי גדולה מזאת כתב בעל הטור י"ד מי ששפך יכסה ואם קדם אחר וכסה וכו'. והנה לכאורה יראה דמצות שחיטה ומצות כיסוי הם ב' מצות נפרדות ואפילו אם נאמר שכולה מצוה אחת סוף סוף עדיין לא גמר הראשון מצותו ואפילו הכי אמרינן מי ששחט יכסה ומי שקדם לכסות קונסין אותו עשרה זהובים בזמן שדנין דיני קנסות. כל שכן בנדון דידן שאלו האנשים החזיקו במצוה זה כמה שנים שאין רשאי שום אדם להוציאה מידם. הן אמת היה ספק בידי להביא ראיות ואסמכתות אמנם לאהבת הקיצור ומה גם עתה בדברים פשוטים לא אאריך. נאם הצעיר שלמה הכהן.
@שו"ת מהרש"ך חלק א סימן מו
גט שנכתב שם האשה ברונה בלא אל"ף /א'/ בין הבי"ת והרי"ש /הב' והר'/ ונכתב אל"ף /א'/ לבסוף אם יש לחוש מפני שדרך הלעז לכתוב אל"ף /א'/ אחר האות הפתוחה ודרך הרומאנייוטיש לכתוב ה"א /ה'/ בסוף השמות.
תשובה יראה דאין צריך לומר דכשר וכשר לגרש בו לכתחילה אלא לכתחילה נמי כתבינן הכי שהרי כתב מהרר"י ן' לב ז"ל בספר פסקיו השלישי שאלה י' בסוף דבריו שאחר שראה תשובת הרשב"ץ חשב דרך נכון שחסרון וי"ו /ו'/ הוא חסרון דהכל קפדי ביה אבל חסרון הא' שהיא במקום תנועת הפתח איכא דקפדי ואיכא דלא קפדי וזימנין הסופרים משמיטין ויש לסמוך על מה שנוהגים באגרות ובשטרות ובכתובות ואפשר דמשום זה רבני הגריגוש אינן מקפידין על תנועת הפתח בגיטין לפי הנשמע משום דבשטרות ובכתובות ובאגרות בלשון הלועז שלהם אינם מקפידים על זה עכ"ל.
ויש להביא ראיה לדבריו מתשובת ריצב"א שהביא המרדכי בפרק המגרש על גט שכתבו שם העיר בודייש ובמקום הנתינה קורין אותו באודייש וכתב דכיון דמתוך מקום כתיבת הגט מוכיח כי בא מארץ הגר ולשונם לדבר בלישנא קלילא אין להקפיד כלל וכו'. דמשמע שראוי לכתבו באודייש ומ"מ משום דלשונם לישנא קלילא אין להקפיד ואף על פי שיש הפרש במבטא כשנכתב באלף מכשנכתב בלתה כי האל"ף /הא'/ נעה או הויו בבאודייש ואלו בבודייש נראה שנכתב אחר הבי"ת /הב'/ לקרות הבי"ת /הב'/ בשוריק והוי"ו /והו'/ נחה והיה אפשר למטעי דבודייש לחוד או באודייש לחוד כ"ש הכא שאין הפרש במבטא בין השם הנכתב באל"ף /בא'/ ובין הנכתב בלתה כי האל"ף /הא'/ נחה וגם כן דרכם שלא להקפיד בלשון הלועז לכתבה דהאי טעמא עדיפא שלא להקפיד בגט טפי מטעמא דאמר ריצב"א שלא להקפיד מפני שמדברים בלישנא קלילא ומכיון דשם זה הוא נהוג ברומאנייוטיש בתרייהו גרירנא למכתביה כותייהו בלא אל"ף /א'/ בתנועת הפתח כיון דקפדי ואיכא דלא קפדי ואפילו לפי מ"ש הנז' בשאלה הנז' מתחלה בשם פאלומה שהיה חוכך להחמיר שלשון הלועז שלנו כשנרצה לחטוף ולומר שתי אותיות כאחת נכתוב פלו בלי שום א' מהאותיות שהן אמות מכיון דאפ"ה כתב אין לנו להחמיר כלל בדיעבד אם ניתן ואי אפשר להנתן מחדש בנדון דידן דהוי שם ברונא נר' דאפילו לכתחלה כתבינן ליה בלא אל"ף /א'/ דכיון דשם זה שגור בגריגוש ליכתב בלא אל"ף /א'/ דכיון למטעי לקרות הבי"ת והרי"ש /הב' והר'/ חטופות כאחת דודאי ידעי שהבי"ת/שהב'/ נקראת בפתח ואדרבה אי כתבינן ליה באל"ף /בא'/ אתו למטעי שהוא שם אחר שהאל"ף /שהא'/ גם כן נעה ולא שהונחה לתנועת הפתח שבבי"ת /שבב'/ א"כ יוציא לעז על הגיטין הראשונים וכיון דאי כתבינן באל"ף /בא'/ איפשר דאיכא חשש פסול ואי כתבינן בלא אל"ף /א'/ בדיעבד מיהת כשר אפי' דנדמייה לשם פלומה לכן ראוי למכתביה לכתחלה בלא אל"ף /א'/. וג"כ כתיבת האל"ף /הא'/ בסוף ולא ה"א /ה'/ הוא הנכון מכיון דנהגינן למכתב בשם הלועז אל"ף /א'/ באחרונה ומביאין ראיה מרב אדא בר אהבה וכן כתוב בתשובות אשכנזיות ואפילו לדוחים ראיה זו משום דאשכחן בלשון בבלי רבה ורבא אין קפידא בדבר כמ"ש הנ"ל בהשאלה הנ"ל ואף על פי שהוא ז"ל כתב שמה שיראה לו נכון יותר לכתוב ה"א /ה'/ בסוף התיבה מכיון דמנהג היהודים הספרדים לכתוב ה"א /ה'/ בסוף תיבה כשכותבין לשון לעז ספרדי באותיות עבריות נראה דכיון (דלדידיה) [דלדידהו] אפילו לכתחילה מצו למכתב באל"ף /בא'/ לבסוף אלא שבה"א /שבה'/ יותר נכון (לדידיה) [לדידן] אין לנו להניח המנהג הנהוג לכתוב אל"ף /א'/ לבסוף לכתחלה לפי הנלמד מאותיות רב אדא בר אהבה ומה שנמצא בתשובות אשכנזיות מפני דעת הרב הנזכר לא מפני מנהג הרומנייוטיש כיון דלדידהו נמי בדיעבד מיהת כשר וליכא הכא למימר דאתו למטעי שהוא שם אחר כיון שאין הקריאה משתנית מפני היות אל"ף /א'/ בסוף או ה"א /ה'/ וליכא נמי הכא משום מוציא לעז על הראשונים דהא ידיע מלתא שהלועזים והאשכנזים כותבים אל"ף /א'/ לבסוף בגטין על פי הכלל הנז' והרומאנייוטיש אינן מקפידין בזה ונהרא ונהרא ופשטא.
גם יש קצת סמך לדבר מדאשכחן בפרק ערבי פסחים רב ברונא ומאן לימא לן שאין זה שם ברונא הנהוג עתה בנשים כמו שם שמחה שנוהג בזכרים ובנקבות ונקראת הבי"ת /הב'/ בפתח ואין צריך לומר אחר שנכתב וניתן הגט כך שתנשא בו לכתחלה ולית ביה בית מיחוש. ואם יערער אדם בזה אין ממש בגמגומו ורנונו והרי הוא כאלו אינו ומראה הנגע עמד בעינו ונשא את עונו. זה הפסק נתנו לי שאעיין בו ואגלה הנלע"ד.
ראיתי השאלה ואת אשר כתב ופסק עליה החכם השלם הפוסק נר"ו ואומר כי הנה החכם השלם הפוסק נר"ו ראה ראיה אחת בזה הגט ואני רואה ב' ראיות כי הנה מה שאני מבין מתוך דבריו לא ראה גמגום אחר שהיה צריך לתקן כי אם מה שנכתב ברונא בחסרון אל"ף /א'/ אחר הבי"ת /הב'/ שהיה משפטה לבוא אחריה אל"ף /א'/ נחה כמשפט כל אות פתוחה שכותבים הלועזים אחריה אל"ף /א'/ אמנם לא הזכיר גמגום אחר שיש לגמגום והנה במה שנכתב שם זה של ברונא בלא רפה על הבי"ת /הב'/ כי כפי הנשמע זה השם קורין אותו בבית רפויה ואם כן היה ראוי להכתב בגט ברונא ברפה על הבית כמו שנוהגים לכתוב הלועזים כי הנה בשם ג'וייא וג'אמילה כותבין רפה על הגימ"ל /הג'/ וכן בשם פ'אסאנה כותבין רפה על הפ"א /הפ'/ וכן שאר שמות שיש כזה האופן שצריך לכתוב רפה עליהם ובגט זה בלי ספק לא נכתב רפה על הבי"ת /הב'/ כפי מה שאני מבין מתוך מה שכתב החכם השלם הפוסק נר"ו כמו שאכתוב בס"ד.
והנה קודם כל דברי ראיתי לכתוב הנראה לע"ד כנושא ונותן בראיות שהביא כבוד חכמתו להכשיר הגט הנז' אעפ"י שנכתב שם ברונה בלא אל"ף /א'/ אחר הבי"ת /הב'/. ותחלה אשיב על מה שכתב שיש סמך להכשיר ממה שראינו בתלמוד מזכיר שם רב ברונה בלא אל"ף /א'/ תחת הבי"ת /הב'/ ומאן לימא לן שרב ברונה אינו נקרא בפתח תחת הבית ואפילו הכי אינו כתוב אל"ף /א'/ אחר הבי"ת /הב'/ ואפשר ששם ברונה הוא שוה לזכרים ולנקבות כמו שם שמחה. זה תורף כונת לשונו אף על פי שלא העתקתיו אות באות כמו שכתב.
והנה במחילת כבוד חכמתו יראה דאיכא למישדי נרגא בזה הסמך שכתב דאחר שמסורת בידינו בקריאת רב ברונה המוזכר בתלמוד בשוא תחת הבי"ת /הב'/ וגם הנו"ן /הנ'/ אנו קורין אותה בטעם הנקרא מלרע והנשים שיש להן זה השם מלבד החילוף שיש בקריאת הבי"ת /הב'/ בפתח יש חילוף אחר בקריאת הנו"ן /הנ'/ שקורין אותה בטעם מלעיל מה שאין כן בשם שמחה שלא מצאנו שום חילוף וא"כ דוחק הוא לומר שהמסורת שבידינו בשם ברונה המוזכר בתלמוד נפלו בה ב' טעיות בקריאתו שנסמוך לומר שאפשר דשם רב ברונה המוזכר בתלמוד הוא השם המורגל שקורין לנשים.
ועוד אומר כי מזה הסמך שכתב החכם השלם הפוסק נר"ו יראה שלא נכתב בזה הגט על שם ברונה רפה כיון שראה כבוד חכמתו לדמותו לרב ברונה המוזכר בתלמוד וא"כ יצא לנו הגמגום האחר שכתבתי למעלה.
עוד אומר שלפי דברי החכם נר"ו שרצה לדמות שם ברונה המוזכר בתלמוד לשם האשה הזאת א"כ לא היה לו לפקפק במה שנכתב אל"ף /א'/ בסופה שלא כמנהג הרומנייוטיש דמשמע מדבריו שהיה מן הראוי לכתוב ה"א /ה'/ ולא אל"ף /א'/ ואדרבה אם היה כותב ה"א /ה'/ לבסוף היה טעות דלא הוה דמי לשם רב ברונה שבתלמוד כי שם כתוב באל"ף /בא'/. כל אלו הספקות נסתפקתי בזה הסמך שכתב החכם השלם נר"ו.
ועתה אבוא לישא וליתן במה שכתב להביא ראיה מתשובת הריצב"א שכתב המרדכי פרק המגרש ורצה לדון קל וחומר אם בראיה שכתב ריצב"א מחילוף באודייש לבודייש אפילו שיש הפרש במבטא בין השם הנכתב באל"ף /בא'/ מכשנכתב בלתה כי באודייש האל"ף /הא'/ נעה או הוי"ו /הו'/ ואילו בבודייש נכתב הוי"ו /הו'/ אחר הבי"ת /הב'/ לקרות הבית בשוריק כתב להכשיר כ"ש הכא שאין הפרש במבטא בין השם הנכתב באל"ף /בא'/ ובין השם הנכתב בלתה.
והנה אני בעוניי שמעתי ולא אבין דיראה דאין ללמוד משם להכשיר הגט דבשלמא בההיא דריצב"א ראוי להכשיר כיון שאין שום חסרון אות כפי השם שקורין במקום הכתיבה שהחילוף שנפל בין מקום הכתיבה למקום הנתינה אינו אלא על קריאת שם שבמקום הכתיבה קורין אותו בלשון קלילא אמנם באותיות נכתבות כפי שם מקום הכתיבה אין בהם שום חסרון כי אותיות שם הכתיבה הם בודייש בכל מקום ולא עוד אבל בשם זה של ברונה כפי אופן קריאתו חסר אל"ף /א'/ תחת הבי"ת /הב'/ ויש הפרש גדול במבטא דכשנכתב באל"ף /בא'/ אחר הבי"ת /הב'/ אני קורין ברונה בבית פתוחה וכשחסר אל"ף /א'/ אחר הבי"ת /הב'/ אפשר שיקרא הבי"ת /הב'/ בשוא ולא יהיה השם הכתוב בגט שם האשה המתגרשת כי יש שמות נשים שקורין ברוניטה בשוא תחת הבי"ת /הב'/ ויהיה ג"כ השם הכתוב בגט זה נקרא ברונא בשוא ויאמר שאפשר שהיתה נקראת ברוניטה וברונה הנה שם קיצור מברוניטה כמו שקורין ליצחק חאקין כמו שכתב הרב בעל ת"ה וא"כ באנו לחשש שינה שמו ושמה.
ומלתא אגב אורחיה ראיתי לישא וליתן גם במה שכתב החכם השלם הנז' בחילוף שם הגט שכתב ריצב"א ממקום הכתיבה למקום הנתינה שבמקום הנתינה קורין באודייש האל"ף /הא'/ נעה או הוא"ו /הו'/. ויש לפקפק בדברי חכמתו דיראה דאין מקום לומר שיקרא זה השם של באודייש כי אם בנעות האל"ף /הא'/ והאל"ף /והא'/ נקראת בשורק והוא"ו /והו'/ נחה לא בנעות הוא"ו /הו'/ והאל"ף /והא'/ נחה שאם הנעות היא בוא"ו /בו'/ א"כ אפשר שאין חילוק בקריאת השם הנז' ממקום הכתיבה למקום הנתינה ואפילו שמקום הכתיבה כותבין בודייש חסר אל"ף /א'/ הכל דבר אחד במבטא שגם במקום הכתיבה קורין בודייש בבי"ת /בב'/ פתוחה והוא"ו /והו'/ נעה ולא קפדי על חסרון האל"ף /הא'/ אחר הבי"ת /הב'/ הפתוחה ובמקום הנתינה כותבים באודייש משום דקפדי לכתוב אל"ף /א'/ אחר הבי"ת /הב'/ הפתוחה דאיכא דקפדי ואיכא דלא קפדי. וכפי דרכו שכתב דאין להקפיד בחסרון האל"ף /הא'/ אחר הבי"ת /הב'/ הפתוחה לא היה מקום לגמגום באותו הגט עד שהוצרך ריצב"א להכשירו מטעם ששנוי השם אינו אלא לישנא קלילא דלפי דבריו אין כאן לישנא קלילא אלא חסרון האל"ף /הא'/ שיש ממקום הכתיבה למקום הנתינה וקל להבין.
ואם כה יאמר החכם השלם הנז' שהיה ידוע באותו הגט שכתב עליו ריצב"א שבמקום הנתינה היו קורין באודייש בבי"ת /בב'/ פתוחה והאל"ף /והא'/ והוא"ו /והו'/ נעה ובמקום הכתיבה בודייש הבי"ת /הב'/ בשורק היה לו לריצב"א להזכיר חילוף המבטא הגדול שיש בין מקום הנתינה למקום הכתיבה ועוד דאין זה לישנא קלילא דבשלמא אם החילוף הוא שבמקום הנתינה קורין באודייש האל"ף /הא'/ בשורק והוא"ו /והו'/ נחה כמשפט הוא"ו /הו'/ הבאה אחר האות הנקרא בשורק שייך לומר דליכא אלא לישנא קלילא בין מקום הכתיבה למקום הנתינה אמנם כפי החילוף האחר שכתב החכם השלם יש חילוף גדול ולא שייך לומר דאין חילוף כי אם לישנא קלילא כל זה ראיתי ונתון אל לבי לישא וליתן בדברי החכם השלם נר"ו.
ועתה אומר מאי דשייך לענין פסקא דדינא כפי שיראה לע"ד כי הנה נפלו בגט זה אלו הב' גמגומים דהיינו חסרון האל"ף /הא'/ אחר הבי"ת /הב'/ וחסרון רפה על הבי"ת /הב'/ כפי מה ששמעתי פעמים רבות שקורין לנשים שיש להם זה שם של ברונה בבי"ת /בב'/ רפויה. והנה לחסרון אל"ף /א'/ אחר הבי"ת /הב'/ הפתוחה יראה כפי מה שבינותי מדברי הרב הגדול מוהרר"י ן' לב זלה"ה שכתב בפסקיו כפי מה שרשום בזכרוני כי כעת לא ראיתי ספרו יען כי אינו נמצא כעת אצלי שאפילו שאין להקפיד בחסרון האל"ף /הא'/ הבאה בנחות אחר האות הפתוחה שלפניה היינו דוקא היכא דליכא למטעי אמנם היכא דאיכא למטעי כמו בשם פאלומה שאם יחסרו האל"ף /הא'/ שאחר הפ"א /הפ'/ הפתוחה יחטפו האותיות ויקראו פלומה בשוא תחת הפ"א /הפ'/ וא"כ גם בנ"ד איכא למטעי כמו שכתבתי למעלה שאפשר שיקראו ברונה בשוא תחת הבית דומה לשם ברוניטה כמו שכתבתי וא"כ יש מקום לחוש לכתחילה ולהקפיד לכתוב אל"ף /א'/ אחר הבי"ת /הב'/. אמנם יראה שאם מנהג הרומנייוטיש הוא שלא לכתוב אל"ף /א'/ אחר האות הפתוחה שלפניה אפילו במקום דאיכא למטעי כמו בשם זה דנ"ד או פלומה וכיוצא בהם שהם שמות מורגלים בשאר לשונות הלועזים המקפידים לכתוב אל"ף /א'/ אחר האות הפתוחה יראה דאין להקפיד אם האשה המתגרשת והאיש המגרש הם הרומנייוטיש כיון שנהגו לכתוב כן אפילו לכתחילה. ואף על פי ששאר לועזים כשיש ביניהם שם של ברונה לא יכתבו בחסרון אל"ף /א'/ אחר הבי"ת /הב'/. איברא דיראה דאכתי איכא קפידא בחסרון הרפה כפי מה שאני חושב ממה שאני זכור בקריאת זה השם ולכתחילה צריך להזהר מכל טעות בגט דח"ו טעות בגט מביא לידי חשש פיסול ממזרות. אמנם אם הגט כבר נכתב ונתן לאשה המתגרשת ואין מקום לכתוב גט אחר שהלך הבעל למקום אחר אין לחוש אפילו בחסרון אל"ף /א'/ אחר האות הפתוחה במקום דאיכא למטעי אפילו לדידן הספרדים ושאר לשונות הלועזים שמקפידים על זה לכתחילה. גם אין לחוש בחסרון הרפה גם לא בכתיבת האות האחרונה אם נכתבה באל"ף /בא'/ או בה"א /בה'/. וראוי לחוש בעיגון האשה. אבל מכל מקום לדעתי לכתחילה יש לחוש בכל אלו הדקדוקים ולהקפיד עליהם כי מיראי הוראה אני. נאם הצעיר שלמה הכהן.
@שו"ת מהרש"ך חלק א סימן מז
ראובן ושמעון העידו בקדושי אשה אחת ואחר כך נמצא שהעדים הנז' הם קרובים זה עם זה והקורבה היא בזה האופן שאשת העד האחד היא בת אחיו מאמו של העד האחר. על זה ילמדנו רבנו אור ישראל אם יש חשש בקדושים אלו ושכרו כפול מן השמים.
תשובה מילתא דפשיטא היא דאלו העדים המעידים על הקדושין הנז' הם פסולים מחמת קורבה ואינם מצטרפים להעיד ופיסול קורבתם נתבאר במשנה פרק זה בורר והכי איתא התם אלו הם הקרובים אחיו ואחי אביו עד הם ובניהם וחתניהם. למדנו ממשנה זאת דחתן ראובן פסול לשמעון. וקורבת העדים אלו דנ"ד בכה"ג היא דעד הא' הוא חתן של [אחיו של] העד הב' וא"כ יראה דאין לחוש בקדושין הללו. מכל מקום יראה דאיכא לספוקי דיש מקום לחוש כי הנה לסברת הרמב"ם דס"ל דכל פיסול קורבה מצד האם אינו אלא מדרבנן כמו שכתב פרק י"ג מהלכות אישות ופרק ד' מהלכות עדות כתב דהמקדש בפני פסולי עדות מדרבנן חוששין לקידושיו.
הן אמת זה קרוב לי"ו שנים בא מעשה לידי שנשאלתי עליו [לעיל שאלה ג']. על קול שיצא שלוי קבל קדושין מיאודה בעד בתו בהיותה קטנה וא' מן העדים היה בן אחי אמו של לוי וצדדתי על כל הצדדין שהיה אפשר לצדד יען כי ראוי לחוש ולדקדק היטב בחששת ערוה החמורה. והנה הצדדין שראיתי לצדד בדבר כדי להקל לשלא לחוש הם: כי הנה בזה השרש שכתב הרמב"ם ז"ל שכל הדבר הנלמד ממדרש חכמים אינו מן התורה שמזה יצא לו לומר שהקורבה מצד האם אינה מן התורה אלא מדרבנן אותו השרש סתר הרשב"א בתשובה עם היותו מגדל עוז להחזיק דבריו לחוש להחמיר באיסור ערוה החמורה כמו שכתב בענין עד א' במלחמה וע"ז השרש האריך והרבה דברים מפי סופרים ומפי ספרים לסותרו ולהפילו באופן דלפי דעת הרשב"א וכל הנהו רבוותא שכתב בתשובתו כמו שהעתיקה הריב"ש ז"ל סי' י"ד יעויין שם נמצא דקורבה מצד האם הוי נמי מדאורייתא וליכא לפלוגי מקורבת האם לקורבת האב באופן שמזה הצד יראה דיש מקום להקל.
עוד ראיתי צד אחר והוא דאפילו את"ל שנודה לסברת הרמב"ם דנאמר דהנך קורבות מצד האם לא מפסלי מדאורייתא אלא מדרבנן מכל מקום אפשר דאין לחוש לקדושין דנקטינן כהרי"ף דס"ל דהמקדש בפסולי עדות דרבנן אין חוששין לקדושיו וטעמא דמלתא דאפקעינהו רבנן לקדושי מיניה. וגם בעל העיטור כתב שיש אומרים דכל הני דפסילי מדרבנן אם קדש בפניהם אפילו שניהם מודים לא תפסי קדושין כלל ואינה צריכה ממנו גט. איברא דכל רבוותא אחריני קמאי ובתראי ס"ל דלא בכל גונא אמרינן אפקעינהו כי אם בהנהו דוכתי דאתמרו בתלמודא.
עוד יש צד ומקום אחר להקל ממה שכתב הר"ש בר צמח שמה שכתב הרמב"ם דפסול קורבה הבא מדרשא הוא מדרבנן מפני שסובר בכל מדרש חכמים שאינם קרויים דאורייתא אינו שהם מדרבנן אלא שהם קרויים מדרבנן לענין שאינם נכללים בדברי רבי שמלאי לענין מנין המצוות אבל מכל מקום דין תורה הם וא"כ המקדש בפניהם אינה מקודשת. כל אלו הצדדים יש לצדד להקל במקדש בפני פסולי עדות מצד קורבה מן האם.
הן אמת כי באותו המעשה שבא לפני לא נסמכתי להקל בפשיטות מפני אלו הטעמים והצדדים שכתבתי לבד רק לפי שכפי הנשמע אז היה אותו הדבר בדוי ומעולם לא קדש לוי לבתו והיו דברים מוכיחים שהיה הענין בדוי כי לוי אשר בא עליו אותה השאלה היה שר וגדול בישראל בחכמה ובחסידות ובמעלה גדולה ולא יצוייר עליו שקדש את בתו כשהיא קטנה כמו שכתבתי שם בפסקי.
ונוסף עוד שם טעם אחר כי כשנשאלתי על אותו הענין כבר נתקדשה הבת הנז' (לאחיה בן) [לאחי] אמה באופן שמצד הטענות והצדדים שכתבתי למעלה לא אסמוך להקל כי מיראי הוראה אני. מכל מקום אם ימצאו שנים או ג' מורים להקל ושלא לחוש לקדושין הנעשים בפני קרובים מצד האם ויהיו כדאים לסמוך עליהם גם אני אהיה סניף להם להקל. מכל מקום בנדון זה שלפנינו כפי הנשמע המקדש מתרצה ומתפייס לגרש טוב הדבר לעשות כן לסלק כל צד פקפוק ובית מיחוש. נאם הצעיר שלמה הכהן.
@שו"ת מהרש"ך חלק א סימן מח
/סימן זה מורכב במקור משני סימנים בעלי ספרור זהה החל מהפסקה: ראובן ושמעון שעשו משא ומתן מתחיל הסימן השני/ ראובן קנה חצר א' מתוגר א' בערכאות של גוים ונתן מעות החצר אל התוגר ולקח את החוג'יטיש מידו וראובן חלף הלך לו אל ארץ אחרת לעסוק במשאו ומתנו ולא הוציא ראובן התוגר מתוך החצר אשר קנה. אחר ימים בשובו ראובן אל ביתו באה אחות התוגר והוליך אל התוגר אחיו בפני השופט שלהם וצעקה צעקה גדולה באומרה איך מכר אחיה החצר שלא מדעתה ושלא מרצונה שהיא מצרנית אל החצר שיש לה חצר א' סמוך לאותו חצר וכוונתה היה לעשות החצר באקוף. ויהי כשמוע השופט את דברי האשה גזר אומר כי המקח בטל ואמר אל ראובן שיחזור החוג'יטיש אל התוגר ושיקח מעותיו. וכן נעשה. עתה טען ראובן ואומר שיש לו דין חזקה באותו החצר ואינו מניח לשום אדם ליכנס בחצר הנז'. עתה ילמדנו רבנו אם יש לראובן דין חזקה כיון שהמקח מעיקרא לא היה מקח וגם התוגר מעולם לא יצא מהחצר ועוד היום עדיין דר בתוך החצר.
תשובה עם היות שהדבר פשוט מאד ולא היה צריך לטרוח לכתוב עליו עכ"ז להפצרת השואל הוכרחתי לכתוב שורותים אלו ואומר דאיברא שראובן קנה החצר הנז' באופן המועיל כיון שנתן המעות ועשה שטר הנקרא חוג'יט בערכאות שלהם ולא היה יכול יהודי אחר להחזיק בחצר הנז' אפילו אליבא דשמואל דאמר נכסי הגוי הרי הם כמדבר וכל המחזיק בהם זכה דהא מסיק טעמא דמלתיה בגמרא דהוי משום דגוי מכי מטו זוזי לידיה אסתלק ישראל לא קני עד דמטא שטרא לידיה ולכך הרי הן כמדבר א"כ בנ"ד שנתן המעות ונעשה השטר אין לומר כל הקודם זכה אלא הרי הוא בחזקתו של ראובן ולא היה רשאי וזכאי ישראל אחר להחזיק ולזכות במה שקנה וזכה ראובן אמנם כל מאי דאמרינן הוא אם לא היה מתבטל המקח אבל אחר שנתבטל המקח ועבר כל המאורע שבא בשאלה לא נשאר שום זכות לראובן כלל בחצר הנז' ורשאי כל מי שירצה להחזיק ולזכות בחצר הנז' ולא יוכל ראובן למחות ולעכב עליו.
והדין נותן כך אם מדינא דתלמודא אם מכח ההסכמות הנהוגות פה שאלוניקי יע"א כאשר אבאר והוא דכיון שנתבטל המקח מחמת שתפשה וצעקה אחות התוגר עליו שלא היה רשאי למוכרו לשום אדם אחר זולתה ונתבטל המקח על כך בדיני ערכאותיהם וזה האיש ראובן לא דר בחצר הנזכר אפילו שעה אחת א"כ מדינא דתלמודא מעתה כל שקודם זכה ודמי הך מילתא לההוא עובדא דהוה בדורא דרעותא בישראל דזבן ארעא מגוי ואתא ישראל אחרינא רפיק בה פורתא אתא לקמיה דרב יהודה אוקמה בידא דשני וטעמא דמילתא הוי כדמסיק עלה בגמ' משום דדינא דמלכותא דינא ובאגי מיטמרי הוו דאינהו גופייהו לא יהבי טסקא למלכא ומלכא אמר מאן דיהיב טסקא ליכול ארעא ופי' ר"ש שדות טמונות שלא היו נותנים הבעלים מס למלך אלא מבריחים עצמם ומדינא דמלכותא לא היה בידם דבעלים כח למכור ומכרם בטל וזה השני שהחזיק קנה בדינא דמלכותא וכו'. הא קמן דכל שאין כח ביד הבעלים למכור המכר בטל וכל הקודם זה. אם כן בנדון דידן כיון שלא היה כח לתוגר בעל החצר הנז' למוכרו לאחר זולת לאחותו המצרנית נמצא שנתבטל המקח מעיקרו דמה לי אם לא היה כח ביד המוכר למכור לשום אדם כלל כההיא עובדא דדורא דרעותא או שלא היה כח ביד המוכר למכור לאדם אחר בלי רשות המצרן לזולתו כיון דהמכר בטל מדינא דמלכותא. וכיון שזה האיש ראובן לא נכנס בחצר הנז' לדור להחזיק בו נמצא שמעולם לא היה לו זכות וחזקה בחצר כי אם מכח המכר וכיון שהמכר נתבטל מעיקרא לא נשאר לו זכות כלל.
גם מכח ההסכמות אינו יכול ראובן לעכב על מי שירצה ליכנס ולהחזיק בחצר הנז' דלשון ההסכמה מוכיח בבירור שאין לעכב על שירצה ליכנס בחצר ובבית שיצא חברו ממנו תוך ג' שנים אלא דוקא כשנכנס הראשון והחזיק ודר בחצר אז אם יוציאוהו משם או יצא מעצמו אינו רשאי ישראל אחר להחזיק שם עד משך זמן ג' שנים אבל בנושא כנ"ד אינו מוכיח מתוך לשון ההסכמה שלא יוכל ליכנס ולהחזיק מי שירצה. ויראה לי דליכא למימר דאעפ"י שלא נכתב נדון כזה בפי' בלשון ההסכמה אכתי אפשר לומר דמתקני ההסכמות נתכונו שבכל אופן שהחזיק יהודי אחר בחצר או בית הגוי אינו רשאי ישראל אחר להחזיק תוך הזמן הנז' בהסכמות דאדרבה איפכא מסתברא דכיון דהך מילתא הוי מילתא דלא שכיח שיתבטל מקח מולקיי שקנה ישראל מגוי אם כן חזר הדין לכללין דמילתא דלא שכיח לא גזרו ביה רבנן.
והוצרכתי לכתוב זה להסיר פקפוק וכו' שהיה אפשר לפקפק והוא אם נראה לומר שנוכל להוסיף על ההסכמה מחמת האומדנה מאי דלא משמע כלל מהלשון והדבר ידוע שבדבר זה נתחבטו אבות העולם קמאי ובתראי וכעת איני כותב דעתי הקצרה להיכן נוטה בדבר זה יען כי בנדון דידן זה אין אנו צריכין לישא וליתן על כך מהטעם שכתבתי.
ועוד אני מוסיף לומר דאי אפשר שראו מתקני ההסכמות שאין ראוי לתקן כלל בנדון דומה לזה ולכן לא הזכירו אותו בהסכמה דבשלמא בשוכר בית או חצר מגוי ודר בו זמן מה ויצא או הוציאוהו ראוי לתקן שלא יפסיד חזקתו שהחזיק בה עד עבור הג' שנים הנז' אבל בקונה המולקיי קנין גמור ונתבטל המקח קודם שיכנס בחצר לאו דינא ולאו דיינא שאין ראוי לתקן כלל ועיקר אלא כל שנתבטל המקח כל הקודם זכה.
כלל העולה שאין לראובן שום זכות בחצר הנז'. הנראה לע"ד כתבתי וחתמתי שמי הצעיר שלמה הכהן.
כך קבלתי מרבותי ע"ה שאין אדם זוכה בחזקת חצר או בית או חצר או חנות עד שיעשה שני דברים אחד שישתמש מן החצר וכו' וגם שיפרע שכירות. חסר אחד מאלו אין המחזיק זוכה ובנ"ד אחר שנתבטל המקח בדיניהם הוה ליה כאלו מעולם לא נקרא שם ישראל עליו ואין מקום לקונה לזכות כלל וכמו שכתב החכם השלם הפוסק נר"ו ודברים פשוטים הם לא היה צורך לאורך. נאום הצעיר שמואל דמדינה.
/כאן מתחיל במקור סימן מ"ח השני/ ראובן ושמעון שעשו משא ומתן והתנו בשטר כדברים האלה ונתחייב שמעון הנזכר לשלוח המכירה אשר מכר לראובן הנזכר בזמן פלוני ואם לא ישלחנה או לא יביאנה עד זמן הנזכר יפרע ויתך סך כך לתלמוד תורה של העיר ההיא וכן אם לא יקבלנה ראובן הנזכר יתחייב גם הוא הסך הנזכר. ועכשיו כשמכר שמעון הנז' המכירה אשר מכר עדיין לא היתה בידו לבד היתה בעיר אחרת ששם הוא מנהג שלא יאחר אפילו עד הזמן הנז' לבא משם המכירה הנז' וכשמכרה שמעון הנז' היה מכוין שיגיע לזמן הנז' וכשהגיע הזמן אשר התנו בשטר לא הגיע עדיין המכירה אשר מכר שמעון ממקום אשר היה מצבה עתה ילמדנו רבינו אם שמעון חייב הקנס אשר התנו בשטר מאחר שקבל עליה כי כשקבל אפילו שלא יגיע המכירה קבל או מאחר שכשהוא מכר היה דעתו שיגיע המכירה מאחר שכך היא דרכה שלא יאחר יותר מהזמן הנז' וא"כ כשקבל עליה היה דעתו על כך ופטור הוא מאחר שלא הגיע או לא.
תשובה. תחלת כל דבר אודיע לשואל דאיכא פלוגתא דרבוותא אם יש דין אסמכתא בהקדש או לא. אם כן אליבא דמאן דסבר שיש דין אסמכתא בהקדש יראה דבנדון דידן אין לחייב לשמעון הקנס שנתחייב. דליכא למימר דאפילו דמאן דאית ליה דין אסמכתא בהקדש יש לחייב לשמעון משום דהך מלתא לא הוי אסמכתא אפילו בהדיוט כיון שאותו הדבר שהתנה עליו הוי מידי דאין בידו כמו שבא בשאלה שאותה הסחורה היתה עתידה לבא ממקום אחר באופן שיראה שאין הדבר תלוי בדעת עצמו ומלתא דפשיטא היא שא' מחלוקי אסמכתא הוא שהתולה במידי דלאו בידו לא הוי אסמכתא וקני. הא ליתא דודאי נדון דידן פשיטא דהוי אסמכתא דבהדיוט אליבא דכ"ע דמי למאי דקאמר רב חמא בפרק הרבית האי מאן דיהיב זוזי לחבריה למזבן חמרא ופשע ולא זבין ליה משלם כדקא אזיל אפרוותא דזול שפט ומסיק רב אשי אפילו יין סתם נמי לא מאי טעמא הוי אסמכתא ואסמכתא לא קניא ומאי שנא מהא דתנן אם אוביר ולא אעביד וכו' התם בידו הכא לא בידו. עד כאן. ופי' דמלתא כמו שכתבו התוספות והרא"ש בפסקיו דהוי בידו ולאו בידו כיון דמצי לקנות מכל מקום כיון דתלוי באחרים דאם לא ירצו למכור ממי יקנה הלכך לא גמר ומקני דסבור שמא אמצא יין ואדעתא דהכי מתני אם לא אקני אשלם לך כמו שהייתי יכול לקנותו כי סבור אמצא יין הרבה לקנות ומכל מקום אינו לגמרי בידו שמא לא ירצו האחרים למכור לו הילכך לא גמר ומקני. ונ"ד נמי הכי הוי כיון שהדבר מצוי שאותה הסחורה שהתנה עליה שמעון מגעת קודם הזמן שקצב שמעון ליתנה לראובן מ"מ כיון שהדבר תלוי באחרים לא גמר ומקני. גם מה שפירשו הרמב"ן והר"ן בההיא דמאן דיהיב זוזי לחבריה ומה שפירשו תלמידי הרשב"א ז"ל והביאם הרב הגדול מוהרר"י קארו נר"ו ח"מ סימן ר"ז אפריין נמטייה הוי דומיא דנ"ד ומאי דקי"ל דמידי דלאו בידו לא הוי אסמכתא היינו אין בידו כלל. סוף דבר זה הקנס אשר נתחייבו בו ראובן ושמעון הנזכרים בשאלה הוי אסמכתא ואם כן למאן דאית ליה דין אסמכתא בהקדש אין לחייב לשמעון הנזכר אף על פי שעבר זמן. והרוצה לעמוד על עיקרן של דברים יעיין בכתבי מוהר"ר איסרלן סימן נ"ג בסוף דבריו. דאין לחייב ולומר דניזיל לחומרא בפלוגתא דרבוותא במידי דצדקה דבפרק מי שמת בעי תלמודא הקדיש נכסיו הפקיר נכסיו חילק נכסיו לעניים מהו וסלקא בתיקו ופסק באור זרוע התם דאוקי ממונא בחזקת מריה ולא זכו עניים בהקדש כיון דסלקא בתיקו. אם כן יראה דבנדון דידן ג"כ אין לחייב לשמעון כיון דהך מלתא הוי מלתא דאסמכתא ואיכא פלוגתא דרבוותא אם יש אסמכתא בהקדש.
אך אמנם אין ראוי לסמוך על דבר זה לבד אם לא ישאל על נדרו ויתחרט בפני ג' שיתירו לו. וזה מוסכם דיש שאלה בהקדש כמו בכל נדר דעלמא כמו שכתב הרמב"ם ז"ל בפרק ב' דנדרים וז"ל: וכשם שנשאלים על נדר א' כך נשאלים על דברי הקדש. וגם הרא"ש ז"ל בתשובותיו הסכים לזה ותירץ מה שיש להקשות על זה מההיא דשור שנגח ד' וה'. וכן כתוב בטור יורה דעה סימן רנ"ח זה לשונו. אמירת אדם לגבוה כמסירתו להדיוט לפיכך מי שנדר ליתן צדקה אי אפשר לחזור בו והני מילי בלא שאלה אבל אם יתחרט ומוצא פתח לנדרו ישאל לחכם ומתירו. אם כן זכינו לדין מכל דברי הפוסקים הנז' שאם ישאל שמעון הנזכר על נדרו ומתחרט מעיקרא מתירין לו ובלבד שיודיע הדבר את שכנגדו משום האי דירושלמי דהנשבע לחבירו אין מתירין לו אלא בפניו או מדעתו.
וכל זה הוא אם הקנס הוא מרובה אבל אם הוא מועט הטוב והישר הוא שיתנהו ולא יסמוך על קולות אף על פי שהן אמיתיות. נאם הצעיר שלמה הכהן.
@שו"ת מהרש"ך חלק א סימן מט
/סימן זה מורכב במקור משני סימנים בעלי ספרור זהה. החל מהפסקה: ראובן טען לשמעון שהיה חייב לו, מתחיל הסימן השני/ ראובן אשר בשאלוניקי יש לו שותפות עם שמעון הדר בקושטאנטינה בכ"כ סחורה שקנה ראובן לחשבון שניהם ושולחם לשמעון והריוח וההפסד לאמצע אך אמנם יש לשמעון יפוי כח על ראובן שכל אחריות הסחורה מעת קנותה עד אחר יציאתה מן העיר הוא על ראובן ועתה בא המוכס אשר בשאלוניקי ותובע מראובן מחצית המכס המגיע לו ממחצית הסחורה אשר לשמעון שותפו כי דינא דמלכותא כך הוא שאיש אשר אינו מתושבי העיר שקונה סחורה יפרע חלק המגיע לו מן המכס וראובן משיב כיון שכל אחריות הסחורה עד אחרי יציאתה מן העיר הוא עלי הרי נעשת ברשותי וכולה שלי עד צאתה מן העיר והנה אנכי מתושבי הארץ ואני פטור מן המכס ואם תימצי לומר שבזה הדין עם המוכס מפני שכיון שבעת שקונה ראובן הסחורה קנאה לחשבון שותפו ואעפ"י שהוא מקבל אחריות עד צאתה מן העיר אין זה דומה אלא לתנאי שיש עם שמעון שותפו ואחרי צאתה מן העיר נתקיים התנאי אפילו נאמר כן איכא למבעי היכא דראובן קנה כל הסחורה לעצמו ואחרי צאתה מן העיר זיכה מחציתה ע"י אחר לשמעון שותפו מי אמרינן דהשתא הוי כלה של ראובן ואע"ג שמאחרי צאתה מן העיר יש לו חלק לשמעון ה"ל כאלו לקחה שמעון באמצע הדרך שאין לו למוכס עליו כלל ואת"ל בהא דהדין עם שמעון מטעמא דכתיבנא אכתי מבעיא לי היכא דראובן קנה הסחורה לעצמו והתנה עם שמעון על תנאי שאתן לך בשכר טורחך מחצית השכר ואתה תקבל עליך מחצית ההפסד וחצי האחריות מעת קנותי הוא עליך ועם היות כי גדול יותר מחצית הריוח מקבלת מחצית ההפסד וקבלת אחריות זה יהיה בשכר טרחך אם נאמר בזה דודאי הסחורה של ראובן היא ושמעון אינו אלא כשלוחו בשכר ופטור מן המכס או דילמא לא ואם תימצי לומר כיון שמחצית האחריות של שמעון מעת שקנה הסחורה ראובן ר"ל כאלו שמעון שותף בה וחייב במכס אכתי תבעי היכא דלא קבל מחצית האחריות בתנאי זה אלא מאחרי יציאתה מן העיר מהו. על הכל יבא דברי מורנו ורבנו ושכרו כפול ומכופל מן השמים.
תשובה ראיתי כל הצדדים שצדד והניח השואל לפטור לשותף הדר בקושטאנדינה מחלק המגיע למכס לחשבונו ובלי ספק כלם שוים לטובה מעלו ומהנו להפטר מהחיוב הנזכר. וכמעט לא היה צריך לכתוב מרוב פשיטותו. אמנם להפיק רצון השואל אכתוב איזה דבר בענין.
ואומר דבלי ספק הצד הנזכר הבא בשאלה שקונה השותף הסחורה על אחריותו עד מהלך שעה אחת אחר צאתה מהעיר עדיף ומהני האי תקנה בנדון כי האי גונא מההיא תקנתא שכתב הריב"ש ז"ל באותו נדון שנשאל דהא התם התיר למפקיד לשלוח אותם הסחורות ביד הנפקד להנצל מן המכס המתחייב באותה העיר במתנה על מנת להחזיר אף על פי שהחזרה תהיה באותה העיר אשר היא מקום חיוב המכס כנראה שבתיקון אותה השעה שהסחורה עוברת על בית המכס שתהיה על שם מי שפטור מאותו המכס מספיק אף על פי שבאותה העיר שפורעים בה המכס נמכרת אותה הסחורה על שם המפקיד ואחר שחזרה לרשותו. כל שכן בנדון זה שהשותף הדר בשאלוניקי הקונה הסחורה קונה אותה על שם עצמו ובאחריותו ואין לשותף הדר בקושטאנדינה שום דבר בסחורה הנזכרת לא זכות ולא אחריות עד שעה אחת אחר צאתה מן העיר מקום חיוב המכס פשיטא ופשיטא דמהני ומעלי טפי מההיא וק"ל.
עוד יש לי ללמוד דמעלי ומהני קבלת האחריות ליפטר מחיוב המכס הנזכר דהא חזינן דשרי לישא וליתן בגוונא דמחזי כאגר נטר כל שקבל עליו הנותן האחריות כדמוכח בפרק הרבית בההיא עובדא דרב יהיב זוזי לחמרי וקביל עליה אונסא דאורחא ושקיל מיניה חמשא אף על גב דבסורא אזלן ארבעה וההיא פסיקא היינו שמקדים מעות לחמרים שישאו ויתנו בהם לצרכם עד זמן קצוב ואחר כך יביאו לו תבואה ממקום הזול למקום היוקר לערך הזול והם טורחים בהבאת התבואה ממקום למקום ומחזי כרבית בשכר קדימת המעות ומה שנושאים ונותנים עמהם עד הזמן הקצוב ואפילו הכי כיון שקיבל עליו הבעל הבית אחריות אונסא דאורחא שפיר דמי.
איברא דהך מילתא דפסיקת הבאת תבואה ממקום הזול למקום היוקר איכא לאקולי טובא כמו שאכתוב. והנה רש"י ז"ל ס"ל דהא דתניא החמרים מעלים במקום היוקר כמקום הזול הוי אפילו אחריות הדרך בהליכה וחזרה על החמרים ואינו נותן להם בעל הבית שכר טרחם ועמלם. והתוספות הקשו עליו כמה קושיות ותמיהות דלכאורה יראה דהוו קושיות חזקות. וכד מעיינינן שפיר יראה דיש לדחותם בנקל. דרש"י ז"ל ס"ל דבהך פסיקא דחמרים בהבאת תבואה איכא לאקולי טובא מהטעם שכתב הרב המגיד ז"ל דכיון דאפשר שלפעמים יוזלו הפירות במקום היוקר טפי ממקום הזול והבעלים מקבלים על כרחם על פי הערך הראשון שהתנו יש להקל אף על פי שיהיה האחריות על החמרים מה שאין כן בההיא דטרשא דרב חמא. ויראה דרש"י ז"ל דקדק לישנא דבריתא דברישא גבי המוליך חבילה ממקום למקום דהיינו כההיא דרב חמא קתני ברשות מוכר מותר ברשות לוקח אסור ואלו גבי חמרים קתני סתמא החמרים מעלים במקום היוקר כמקום הזול וכו' ולא מפליג בענין קבלת אחריות משמע דבכל גונא אפילו יהיה אחריות הדרך על החמרים שרי ומאי דקביל עליה רב אונסא דאורחא לרווחא דמלתא עבד כן דאדם חשוב שאני דמהאי טעמא נמי לא שקל מינייהו שיתא כדאזלינן בכפרי אף על גב דבשאר אינשי שרי למשקל שיתא ומעיקרא כי פריך בגמרא ונשקול מינייהו שיתא הכי נמי דהוה מצי למפרך ואמאי הוצרך לקבולי עליה אונסא דאורחא אלא דעדיפא מינה פריך משום דפירכא דאמאי אצטריך לקבולי עליה אונסא דאורחא איכא לדחויי דרב ס"ל דברייתא דקתני החמרים מעלין במקום היוקר וכו' היינו בדקביל עליה בעל הבית אונסא דאורחא קא מיירי אך אמנם קושיית ונשקול מינייהו שיתא ממה נפשך קשה ובמאי דתרץ בגמרא אדם חשוב שאני מתרצא נמי קושיא דאמאי אצטריך לקבולי עליה אונסא דאורחא וק"ל. ובזה יראה לי דאפשר לומר דלרש"י ז"ל מאי דמסיק ופסיק תלמודא דבשאר סחורות אסור לעשות כן היינו כל שלא קבל עליו בעל הבית אחריות ההבאה ממקום הזול למקום היוקר דדוקא גבי תבואה דהוי מלתא דשכיח דשייך למימר הנהו טעמי רברבי איכא למשרי אמנם בשאר סחורות דלא שכיחי כולי האי ולא שייכי בהו הנהו טעמי לא שרינן בלא קבלת הבעל הבית האחריות אמנם אי קביל עליה אחריות שרי אעג"ב דיראה דאכתי איכא למיחש שהרי טורחים הסוחרים להביא הסחורה ממקום הזול ומחזי דעבדי הכי בשכר המעות אפשר לומר דכיון דאין אחריות הדרך על החמרים דחשש טורחם ועמלם בטעמא כל דהוא שיזדמן לומר דניחא להו בהכי סגי להתיר מה שאין כן אם קבלו עליהם החמרים האחריות דאז בעינן טעמא רבה להקל כי הנהו דגבי תבואה דמגלי להו תרעיה ומוזלי גבייהו ובשאר סחורות ליכא כי הנהו טעמי. ובהכי מתרצי כל הני קושיי ותמיהי שהקשו התוספות ז"ל.
וכד מעיינינן נדוק ונשכח דסליק פירושא דהך ברייתא דחמרים בתלת אנפי. רש"י ז"ל ס"ל דאפילו אחריות ההליכה והחזרה על החמרים ואינו נותן להם שכר טורחם ועמלם א"ה שרי כמו שכתבתי. והתוספות מפרשים דאחריות הדרך בחזרתם עם התבואה היא על בעל הבית ואינם לוקחים שכר טרחם ועמלם. והרמב"ן ז"ל פירש דאחריות כל הדרך על החמרים ומעלה להם שכר טרחם. וכללא דמילתא דהך פסקא דחמרים קיל טפי. עם כל זה איכא לאוכוחי בנדון דידן דכל מקבל עליו אחריות חשיב כשלו ואין לשותף האחר שום זכות באותה הסחורה עד הגעתה אל המקום אשר התנו בעת שותפותם שמשם והלאה תהיה הסחורה הנזכרת ברשות שניהם.
ועוד אודיע לשואל כי כפי מה שדקדקתי מדברי הרב בעל תרומת הדשן ז"ל יראה שמתיר לקצוץ בריבית בהדיא כל שהנותן מקבל עליו כל מיני ואופני אחריות אם מאונסים אם מגנבה ואבדה דס"ל ז"ל דההיא דרב חמא מוגר זוזי היינו משום דלא קבל עליו אלא אחריות אונסים אבל לא שאר אחריות כמו אחריות גנבה ואבדה אבל אם קבל עליו כל מיני אחריות שרי בכל גוונא לקצוץ ומה שגמגם כי האי גונא ברבית דאורייתא היינו כל שמתנין כך כדי להתיר לקצוץ ומצד אחר עושין טצדקי ותואנות ותחבולות להבטיח הקרן כנראה דפליג על הריב"ש ז"ל שאוסר להלוות ריאל א' השוה עשרים דינרים על אחריות ספינה ההולכת מעבר לים ושיתן בשובה בשלום כ"ד דינרים ובלי ספק שראוי לדקדק בדין זה להכריע בין הני תרי ארייותא כעת אין כאן מקומו אך אמנם במאי דשייך לנדון דידן אומר דבלי ספק כל אנפין שוין דכיון שאין כאן קציצת ריוח ולא הערמת רבית כל שהנכסים באחריותו על שמו הן נקראים לכל דבר באופן שבשני הצדדים הראשונים שהניח השואל הדין עם ראובן ואין למוכס עליו שום חיוב. ואודיע לשואל שאף על פי שהוא הניח זה הענין בשני צדדים יראה לי דשניהם הכל דבר אחד איני רואה בהם שום הפרש כי ודאי כונת הענין הוא שיקנה השותף הא' הפטור מהמכס הסחורה על שמו ויהיה על אחריותו מעת קנייתה עד שעה אחת אחר צאתה מן העיר ואין צורך לזכות לו על ידי אחר אלא כיון שהתנה שמעון עם ראובן שאין לו חלק בשותפות אלא עד שעה א' אחר צאת הסחורה מן העיר שאלוניקי די בזה.
ומעתה אין צורך לצדד צדדים ואופנים אחרים ועכ"ז יען צדד הצד האחרון אשיב בקצרה ואומר שכפי הנראה רוצים ראובן ושמעון לעשות זה המשא ומתן אשר ביניהם תורת עיסקא וא"כ נראה דאלו הסחורות אפילו שמשעת קנייתן יש לשמעון בהם חשש אחריות ונקראין ג"כ על שמו כיון דלא הוי אלא כמקבל עיסקא מראובן דהוי פלגא מלוה ופלגא פקדון וקיימא לן דלהכי קרו ליה עיסקא שאפילו אם מת אינו נעשה מטלטלין אצל בניו א"כ נמצא דלא הוי שמעון אלא כשלוחו של ראובן אעפ"י שמתחייב באחריות בשכר הריוח ע"כ.
כל זה ראיתי לכתוב בזה הענין ואם כי האמת חומר השאלה ונושאה הוא דבר פשוט עכ"ז הדברים אשר בהם נכנסתי לפסוק דין זה בהרחבה בלי ספק יש ויש להעמיק בהן אך אמנם חולשתי וטרדותי לא יתנוני לישא וליתן בדברים כראוי אם ה' יגזור לכשאפנה ויהיה לי שעת הכושר אעמיק יותר בזה ובדברים אחרים כאשר עם נפשי ולבבי. סוף דבר בהא סלקינן ונחתינן שראובן פטור לפרוע המכס חלק השותף הדר בקונשטאנדינה מכל הצדדים שהניח. הנלענ"ד כתבתי וחתמתי שמי הצעיר שלמה הכהן. /כאן מתחיל במקור סימן מ"ט השני/ ראובן טען לשמעון שהיה חייב לו עשרים אלף לבנים ונתרצו ונתפייסו ראובן ושמעון לשים ביניהם דיינים ונתנו להם כח יפה ורשות שלמה אגב ארבע אמות קרקע לדון ולגזור בכל מה שיראה להם בעיניהם וטען ראובן לשמעון העשרים אלף לבנים בפני הדיינים אשר בררו להם והשיב שמעון לראובן שיצא ידי חובתם לו ופרעם לו בזה האופן ששלח לוי תושב עיר פ' כתב חליפין שהשיג לבנו של ראובן מחשבון שהיה ביניהם שהיה חייב לו ששה עשר אלפים לבנים וכתב שישלמם בעדו אביו ראובן הנז' והד' אלפים לבנים הנשארים פרעם בגוי א' שהיה חייב אותם לו ובמעמד שלשתם אמר לו שיקבלם מהגוי הנז' ועלתה הסכמת הדיינים שבבא כתב יד לוי הנז' שכדברי שמעון כן הוא ששלח הכתב מהששה עשר אלפים לבנים כנ"ל אז שמעון הוא פטור פיטור גמור מתביעת כל העשרים אלף לבנים ולא יהיה לראובן על שמעון שום תביעה קלה וחמורה מהכ' אלף לבנים כנ"ל ואח"כ בא כתב מיד לוי וזה נוסח הכתב מאש אגורה אין אישטה אורה רישיבי אונה קארטה וואישה אי מי אישקדיכיש די לו קי ווש פאזי ראובן לה וירדאד קי ווש דיגה יו שיינפרי לו פינסי שודו אישטו קומו ווש מי דישישטיש קילי דישטיש איל שטר דילוש דיזישיש מיל אש' קי יא קדיאו קי ווש אקורדאריש קואנדו ווש דישי יו אקי קומו אביאש ייראדו אין אבידלי דרדו איל שטר קי איל שיינפרי פינשו די פאזיר גראנדי המוציא אין נואישטרה מונידה אינו שי לי אה פיג'ו איש פור פואירשה קי אה די בושקאר מיל טראנפאש פאדה ויאיר שי פודרה פלייאר פור דונדי פודיר טראואר מאש אקי וינו איל פיג'ו די ראובן אינו לו אי בישטו אאון אי אישטי קוריאו אישטה די פרישה אינו ווש פואידו רישפונדיר אקילייא קארטה מאש בע"ה קון אוטרו קוריאי קי אישטארה אקי און פאר דידיאש פארי פור ווש מאנדאר אלגונה פאבור שי פודיירי מאש פארה לוקי דיזיש קילי דימאנדי יו אקי אאיל פיג'ו די ראובן קי מי דיגה קי קומו פאגו לוש דיזישיש מיל אש' שאויינדואיל קומו טומו לה אישקריטורה קימי אביאה דאדו טאנביין אמי נייגארה תידירה קומו נו מי דיביאה נאדה אי פואיש ייראשטיש אין דארלי לה אישקריטורה שין טומאר עדים קומו נו טיניאה מאש דימאנדה קון בוש. ואחר כך בא כתב א' מיד לוי הנזכר שכתב לשמעון וז"ל דיאישטה נו שירה מאש שינו פ'אזיר לי שאביר קומו ריסיבי אונה שויאה אין לו קואל מי אישקריבי וואישה מירסיד קי בוש אישקריביירה פור איל פיג'ו די ראובן אין לו קואל לוש דיאש פאשאדוש מי בינו אקי אי לה הוג'ארה איל פיג'ו די ראובן אימי דיגו שיירטאש פלאבראש אימידייו אונה קארטה דישו פאדרי אימי דיג'ו קי נו אישקריביירה קואינטרה שו פאדרי איקי איל אקי מי דאריאה שיגוראנסה פור לוש וינטי מיל אשפי' קי טודו דאנייו אי אינטיריש קימי ביניירי די אישי פלייטו קי איל מילוש האריאה בואינוש אי אוטראש סייראטש פלאבראש מוג'ו מאש פונדאש אין קוזאש קינו לי אירן דאדו אאיל אאינטינדיר אינילייאש אי יו לה בירדאד טומי מוג'ו התפעלות אי קפצתי בשבועה די אינישטי פיגו נו פאבלאר ביין נימאל נו אאונה פארטי ני אאוטרה. על הכל יורנו המורה מורה צדיק הדין עם מי.
תשובה לא נזכר בשאלה טענת ראובן מה היא להפטר מפסק גזרת הברורים שגזרו שאם יבא כתב מלוי שותף שמעון ששלח כתב החלוף מהסך הנזכר שבא בשאלה שאין לו עוד ערעור על שמעון באופן שצריך לצדד על כל הטענות שאיפשר שיטעון ראובן ולראות אם יש טענה לראובן מספקת לבטל טענת שמעון וזכותו. ואומר שאם ראובן טען ואמר שמעולם לא היה ללוי כתב חלף מחיוב על בנו אם כן אחרי שנתברר על פי כתב לוי שהיה לו זה הכתב חלוף ושנתן שמעון הכתב הנזכר לראובן מעתה נפטר שמעון מערעורי ראובן על פי גזירת הברורים אף על פי שלא נודע בבירור אם היה ביניהם חשבונות אחרים ואיפשר שהכתב חלוף נתקבל ובא לידי ראובן על אותם החשבונות ועדיין התביעה הזאת שדנו עליה בפני הברורים שבררו במקומה עומדת דכיון שהוחזק כפרן במה שטען מעולם לא היה ללוי כתב חלוף מחיוב על בנו כדכתיבנא איתרע ובטלה טענתו ובזה כל אנפין שוין דאפילו במוציא שטר על חברו והלה טוען שפרעו ומביא עדים שראו שנתן לו מעות ולא ידעו אם בתורת פקדון או מתנה אפילו אליבא דהר"י ן' מיגאש ז"ל והרמב"ם ז"ל ורבוותא אחריני דסבירא להו דכל שאין העדים מעידים שבתורת פרעון קבלם יכול לומר בתורת מתנה נתנם לי או סטראי נינהו ונאמן במיגו דמתנה אפילו הכי כל שאמר בעל השטר לא היו דברים מעולם הוחזק כפרן ובטל השטר באופן שאין ספק ואין צורך להאריך שאם ראובן טען שלא היה ללוי שום כתב חלוף על בנו שהוחזק כפרן ונפטר שמעון מתביעתו וערעורו כמו שפסקו וגזרו הברורים כיון ששמעון מוציא כתב ידו של לוי ששלח כתב החלוף הנזכר שהיה לו על בן ראובן.
אמנם מה שיש מקום לדקדק הוא אם טען /המלה טען כפולה/ טען ראובן שהן אמת שהיה ללוי הנזכר כתב חלוף של חיוב הנזכר על בני וקבלו אמנם קבלו בפרעון חשבונות אחרים באופן שזאת התביעה במקומה עומדת ושמעון טוען כי לא היה ביניהם חשבונות אחרים כי אם זאת התביעה באופן שבקבלת כתב חלוף הנזכר נתפרע ממנו. ואומר דאיברא דאיכא פלוגתא דרבוותא במוציא שטר חוב על חבירו והלה טוען שפרעו ומביא עדים שראו שנתן לו מעות ולא ידעו אם בתורת מתנה או פרעון ובעל השטר טוען שבמתנה נתנם לו או לפרעון שטר אחר דאיכא מרבוותא דסבירא להו דכל שלא העידו העדים שנתנם בתורת פרעון נאמן לומר במתנה נתנם לי או סטראי נינהו במגו דמתנה וזאת היא סברת הר"י הלוי ן' מיגאש והרמב"ם ז"ל גם הר"ן זכרו לברכה כתב שזו היא סברת הרי"ף זכרו לברכה והרב המגיד כתב גם כן שרבינו מאיר סובר כן וכתב שלשון הגמרא מסייעם דפרעיה באפי סהדי אלמא דבעדי פרעון מיירי גם הרא"ש זכרו לברכה כתב על בעלי הסברא הזאת שנלמד מהא דאמרינן פרק שבועת העדות מנה מניתי לך בפני פלוני ופלוני ועדים רואים אותו מבחוץ ואמרינן והלה מה טוען אי דקאמר במתנה נתנם לי כי עדים רואים אותו מאי הוי אלמא אף על גב דאיכא עדים דיהיב קמייהו כיון דלא ידעי לשם מה נתנם לו נאמן לומר במתנה נתנם לי. והנה הרמב"ן והר"ן ז"ל דחו ראיה זו בשתי ידים כמו שיוכל לראות המעיין בספריהם. גם הרא"ש ז"ל איפשר לומר שלא כתב מה שכתב והביא ראיה מההיא דשבועת העדות רק ללמד ראיה לסברת הר"י הלוי ז"ל והנמשכים לסברתו וליה לא סבירא ליה. באופן דלהרמב"ן והרא"ש והר"ן ז"ל אפילו במוציא שטר על חבירו והלה מביא עדים שראוהו שנתן לו מעות איתרע ולאו כל כמיניה דבעל השטר לומר במתנה נתנם לי או סטראי נינהו במגו דמתנה. ואם כן בנדון דידן אפילו אם יטעון ראובן לבטל טענת שמעון שטען שפרע באותו כתב חלוף ויאמר שאמת שקבל הכתב הנז' אך לא היה לפרעון זה החוב לאו כל כמיניה ויכול שמעון לומר קים לי כהרמב"ן ז"ל והרא"ש והר"ן ז"ל. וזה אפילו את"ל דשייכא הך מילתא דנדון דידן בהך פלוגתא דרבוותא דכתיבנא. כ"ש דבנ"ד יראה דאפילו לשיטת ולסברת הר"י הלוי וסיעתו איתרע תביעת וטענת ראובן דע"כ לא קאמרי התם דמצי למטען סטראי נינהו אלא משום שיש לו שטר על החוב א"כ כיון שהעדים לאו אגופא דשטרא קא מסהדי אלא השטר במקומו עומד ואדמי בעלמא דיהיב באנפייהו קא מסהדי ולא ידעי לשם מה יהבינהו ניהליה הלכך השטר במקומו עומד כמו שכתב כל זה שם הרא"ש ז"ל אבל בנ"ד דתביעת ראובן הוי תביעה ע"פ לאו כל כמיניה לבטל טענת שמעון והזכות שמביא וטוען מהכתב חלוף הנז' ולומר סטראי נינהו דמילתא דפשיטא הוא דאיכא לפלוגי טובא מתביעה בשטר לתביעה ע"פ וה"נ מפלגינן לענין המחאת מעמד שלשתם דאמרי' בהיכא שטען ראובן על שמעון שהמחהו אצל לוי והיה לוי עני והטעהו ושמעון טוען שאח"כ העני דאמרינן שאם היה חייב שמעון לראובן בשטר צריך להביא ראיה שהיה עשיר באותה שעה ואח"כ יפטר ואם הוא מלוה ע"פ נאמן שמעון ושורש ועקר הדבר הוא מטעם דמילתא דשטרא אלים ומילתא דע"פ קיל טפי ואין צורך להאריך בראיות דאיכא לפלוגי טובא מתביעה בשטר לתביעה ע"פ באופן דבנ"ד יראה בבירור דאליבא דכ"ע לאו כל כמיניה דראובן לבטל טענת שמעון במה שמוכיח מתוך הכתב חלוף כיון שהוא נתחייב לקיים גזירת הברורים והדברים פשוטים. נאם הצעיר שלמה הכהן.
@שו"ת מהרש"ך חלק א סימן נ
נדרשתי לאשר שאלוני אם צריך קיום בית דין לשטר הרשאה שמביא שליח הגט שמנהו הבעל והרשהו לעשות שליח ושליח שליח וכו'.
והנה מצאנו ראינו לרב הגדול מהר"י ן' לב נר"ו שנסתפק בחקירה זאת וצדד כל חלקי הסותר והעלה דצריך קיום בית דין וז"ל מהר"ף הביאו הטור א"ה ומה שכתוב בתקון שטרות שטר הרשאה לשליח הגט ממקום למקום נראה שאין צריך אלא לפי שכתוב בשטר ההרשאה וכו' כפי הנראה סובר הרב הנזכר דאין מקום להאמין לשליח המביא ההרשאה מכח הרשאתו אם לא תתקיים בחותמיה שאם לא תתקיים עדיין יש לחוש שמא מזוייפת היא ואם מאמינים אותו בלא קיום גם כן יש להאמינו בעל פה בלא שום שטר הרשאה ואם כן למה הצריכו לכתוב שטר הרשאה. ואני בעניי לא כן אנכי עמדי בכוונת מהר"ף במחילה מכבוד הרב הנזכר כי רבה היא כמו שאכתוב בס"ד. עוד יש לתמוה על הרב במה שרצה לצדד ולהוכיח מדברי הרא"ש במה שכתב בפסקיו ריש פ"ק דגיטין דכי היכי דמהימנינן לשליח לומר שמנהו שליח הכי נמי יש להאמינו על שהרשהו למנות שליח אחר. וקודם שאבאר אופן התמיהא הזאת שיש לי על דברי הרב נר"ו אומר שיש לתמוה על הרא"ש תמיהא גדולה וחזקה בלי ספק. כי הנה בתחלת דבריו כתב שנאמן השליח על שליחותו אפילו בלא שום כתיבה בעולם ולא מצי בעל מכחיש ליה דכי היכי דהימנוהו רבנן לומר בפני נכתב וב"נ =ובפני נחתם= הימנוהו לומר שהבעל עשאו שליח כיון שהגט יוצא מתחת ידו ודבריו אלו מסכימים ומכוונים עם מ"ש בתשובותיו כלל מ"ה סימן י' בסוף התשובה. והנה אחר זה הלשון כתב וכן נ"ל מסברא דאי לא מהימן לומר שהוא שליח נמצא שצריך השליח לקיים כתב שליחותו ואם כן למה הוצרכו משום עיגונא דאיתתא להאמינו על קיום הגט כי היכי שיקיים כתב השליחות יקיים חתימות הגט. ואתמהה דהיאך מכריח דבריו הקודמים מכח סברא זאת דאכתי נימא שיצטרך להביא כתב חתום בעדים להעיד על שליחותו ונקל עליו שלא יצטרך לקיימו והימנינן ליה על קיום כתב שליחותו כי היכי דהימנינן ליה על קיום הגט אבל על פה בלא שום כתיבה אין לנו להאמינו וכמו שהכריח הוא ז"ל בתשובה הנזכר' שבקל יש לנו להכשיר שטר החתום בעדים דעדים החתומים על השטר נעשה כמי שנחקרה וכו' אבל אין להאמינו על פה מטעם דמהימן אקיום ואם כן אין להוכיח מכח סברא זאת הדין הקודם שכתב שיש להאמין לשליח בלא שום כתב חתום וכגון שיאמר על פה שהבעל מנהו שליח כי בלי ספק דבריו הראשונים שכתב בפסקיו הם ממש דבריו שכתב בסוף התשובה ואם כן לא יצדק על זה מה שרצה להוכיח מכח הסברא שכתב שאותם הדברים אינם מספיקים אלא להכריח שלא יצטרך לקיים כתב שליחותו אבל אכתי אין להאמינו על פה לומר שהוא שליח וכמו שכתב בתחלת התשובה שם באופן שדבריו בפסקיו אינם מסכימים סופן לתחלתן.
ועתה אומר מאי דתמיהא לי בדברי מוהר"י ן' לב נר"ו במה שרצה לדקדק מדברי הרא"ש דיש להאמין לשליח על כתב שליחותו משום דאף על גב דדל מהכא טעמא דכיון שהגט יוצא מתחת ידו עדיין צריכין להאמינו מטעם דאין עדים מצויין לקיימו ה"ה והוא הטעם דיש לנו לומר שנתן לו רשות הבעל למנות שליח דמאי אולמיה דהאי מהאי.
והנה דברים אלו תמוהים אצלי מאד במאי דקאמר דמאי אולמיה דהאי מהאי דבשלמא במה שאנו מאמינין אותו על כתב שליחותו איכא תרי טעמי לטיבותא חדא שהגט יוצא מתחת ידו ועוד דאין עדים מצויים לקיימו אמנם להאמינו שנתן לו רשות לעשות שליח אין מקום דאף על גב דאיכא טעמא דאין עדים מצויין לקיימו לא סגי בהאי טעמא לחודיה.
ועתה אבוא להבין ולדקדק דברי מהר"ף וכוונתו במה שהצריך שטר הרשאה להאמין לשליח שהרשהו הבעל לעשות שליח אם הנאמנות הוא אחר שיתקיים השטר בחותמיו או אפילו בלא קיום. ואומר כי הנלע"ד הוא שמהר"ף סובר שאין צריך שיתקיים שטר ההרשאה. ויש לי להכריח זה במה שכתב בשטר שליח קבלה שאחר שסדר נוסח שטר שליחות קבלה כתב הנה פירשנו דין שליח קבלה אבל נכון שלא תעשה אשה שליח לקבלה שאין אדם יכול לצאת ידי חובתו נקי. הנה שבשטר שליחות קבלה הפליג להחמיר בענין הקיום עד שכתב שיש להזהר שלא לעשות שליח קבלה שאין אדם יכול לצאת נקי וכו' ואם איתא שבשטר שליחות הולכה סבירא ליה דבעי קיום היה לו להפליג ולהחמיר ג"כ כמו בשטר שליחות קבלה אלא ודאי דבשטר שליחות הולכה לא בעי קיום בכל גוונא אפילו להאמינו שיהיה רשאי לעשות שליח. והטעם הוא ברור אצלי והוא דסגי לן במה שיביא שטר הרשאה בידו כתוב וחתום בעדים ובהכי סגי להאמינו דכי היכי דהימנינן ליה על קיום הגט ה"נ הימנינן ליה על קיום כתב השליחות אבל אין להאמינו על פה מטעם דמהימנינן אקיום הגט ונסייע סברא זאת ממה שכתב הרא"ש בתחלת דברי אותה התשובה שהזכרתי למעלה אמנם בשטר שליחות קבלה הפליג להחמיר ולהצריך קיום דהתם לא שייך לומר כי היכי דהימנוהו על קיום הגט ה"נ הימנוהו על קיום השליחות וק"ל. א"כ יראה לע"ד דמהר"ף אינו מצריך קיום להרשאת שליחות הגט אפילו להרשות שיהיה השליח רשאי למנות השליח ואין לי בזה שום ספק.
ומילתא אגב אורחיה אודיע לשואל שנסתפק לי אי מהר"ף ס"ל דבעי שליחות הולכה עדים אע"ג דאין צריך שטר ולא עדים לקיום שליחותו אך צריך לעשותו בעדים כסברת הרא"ש וליכא בין מנהו שליח ולא הרשהו לעשות שליח להרשהו לעשות שליח אלא דלקיים שליחותו לא בעינן שיעידו עדים ולא שיביא שטר להחזיק שליחותו כיון שהגט יוצא מתחת ידו לא מצי בעל מכחישו לומר לא שלחתיך וזה הטעם אינו מספיק כי אם להחזיק שליחותו אבל שנאמינהו שהרשהו לעשות שליח לא סגי ולכן צריך להביא שטר הרשאה ונקל עליו להאמינו בלי שיקיים כתב השליחות אבל ע"פ לא מקילינן כולי האי או דילמא למנוי שליחותו אין צריך עדים ולכן אין מקום לכתוב הרשאה אמנם להרשותו לעשות שליח צריך למנותו ולהרשותו לפני עדים ולא סגי שיאמר לו כן בינו לבינו כמו במנוי השליחות גרידא. ונסתפקתי בזה יען כי לכאורה היה נראה לדקדק דס"ל דלעולם בעי שימנוהו בעדים ומשום הכי כתב וז"ל מה שכתוב בתקון שטרות שטר הרשאה בשולח גט ממקום למקום נראה שאין צריך אלא לפי שכתוב וכו' ומדקאמר שאין צריך יראה דמנוי השליחות היה בעדים אבל אין צריך להודיע בעדים ולא בשטר דאלת"ה אלא שאין צורך למנות השליח בעדים אין מקום לומר שאין צורך לכתוב הרשאה כיון שעקר הדבר לא הוצרך מעולם ליעשות בעדים. אבל שבתי וראיתי כי זה הדקדוק אינו כ"כ מוכרח באופן שצריך לדעת סברת מהר"ף מה היא במנוי השליחות אם צריך עדים כסברת הרא"ש או לא בעי וכסברת הרמב"ם.
ואחזור לענין ראשון דבלי ספק אין צורך לקיים שטר הרשאה כמו שהוכחתי מדברי הר"ף עוד יש להוכיח כן מדברי הריב"ש במה שכתב בסימן ע' על מה ששאלוהו על ראובן שהביא גט ממ"ה =ממדינת הים= ובידו שטר מנוי שליחות ששמעון שליח הבעל מנה אותו שליח ומודיע בשטר השליחות ששמעון הנזכר היה בכחו לעשות שליח אחר אך שטר השליחות שהביא ראובן לא נתקיים אבל ראובן אמר שהוא שליח ב"ד ונסתפק השואל אם שליח השליח נאמן לומר שליח ב"ד אני או אם צריך עדים ושם האריך השואל אופני צדדי הספק והשיב הוא שכשם ששליח א' נאמן לומר בפ"נ וב"נ =בפני נכתב ובפני נחתם= ונתקיים הגט על פיו ונאמן לומר שהוא שליח לגרושין בלא עדים ובלא שטר כך שהשליח השני כיון שהגט בידו נאמן לומר נתקיים גט זה בפני ב"ד ע"י השליח הראשון וכו' ואין צריך להאריך ולומר רק שליח ב"ד אני ואין צריך שטר שליחות ולא לעדים א"צ לומר בנדון זה שבידו שטר שליחות ולא בעינן קיום אלא מדרבנן מכמה אנפי יש להוכיח מכח תשובה זו שאין צריך כלל ועיקר קיום שטר שליחות ההרשאה דאם איתא שצריך שיתקיים שטר השליחות א"כ איך נאמין לשליח הב' בלא עדים ובלא שטר שנתקיים שטר השליחות דאיכא למיחש לב"ד טועין דאע"ג דאפסיקא הלכתא דלא חיישינן לב"ד טועין מכל מקום במידי דאיכא למיחש ושכיח לטעות חיישינן ושכיח לטעות ולומר דשטר הרשאה לא ליבעי קיום א"כ אין להאמינו במה שיאמר שליח ב"ד אני דמאן לימא לן שנתקיים שטר שליחות שליח הראשון.
ועוד יש להוכיח זה יותר בבירור ממה שכתב בתשובת שאלה נ"ה ששאלוהו על מה שחלקו הגאונים ז"ל כי יש מהם פוסקים הלכה כרב שאין האשה עושה שליח לקבל גט מיד שלוחו של בעלה ויש פוסקים כר' חנינא שיכולה אם יש לחוש לדברי האוסר ולעשות דרך אחרת והשיב שיותר יש לסמוך על הפוסקים כר' חנינא וכו' עד וכ"ש אם בשטר השליחות שביד השליח הב' מזכיר שיתן הגט לידה או ליד שלוחה א"כ למאן דאית ליה טעם האיסור משום בזיון דבעל הכא לא קפיד וכו' ואעפ"י ששטר השליחות אינו מקויים כיון דקיום שטרות דרבנן פסקינן לקולא ואע"ג דמלתא דהריב"ש הוי בשטר שליחות שליח שני ג"כ יפול הדין והטעם בשליחות שליח ראשון שיכול לתת גט ליד שליח האשה כיון שהרשהו על זה כמו שרגילים לכתוב בשטר הרשאות וג"כ שייך טעמא דאע"ג דלא נתקיים שטר השליחות פסקינן לקולא דלהך מילתא לא שאני לן משליח ראשון לשליח ב'. נאם הצעיר שלמה הכהן.
@שו"ת מהרש"ך חלק א סימן נא
ראיתי מה שכתב החכם השלם מאד נעלה לתהלה כמהר"ר דוד בן נחמיאש נר"ו על מה שנשאל מהזקן ונשוא פנים הר' אברהם בן מאיור יצ"ו על כי זה לו כמה ימים ושנים אשר החזיק במלאכתו אשר עושה במכס המלך יר"ה ושאל השואל מכבוד חכמתו האם יוכל שום יהודי אחיהו להשיג גבולו ולסלקו מאומנותו. ועם היות כי דבריו אינם צריכין חזוק כי כולם נכוחים למבין וישרים עם כל זה להפיק רצון השואל יואל אחוה דעי גם אני באתי בשורותים אלו.
ואומר דבלי שום ספק בנדון דידן כל אנפין שוין שזכה ה"ר אברהם הנז' באומנותו ואין שום אדם רשאי להשיג גבולו ומי שירצה להשיג גבולו ראוי למחות בו ולגעור בו ולעשות בו נזיפה. וזה דאע"ג דפליגי רבוואתא בההיא דעני המהפך אחר החררה אי הוי אפילו במלתא דהפקר ומתנה או לא אלא דוקא במלתא דמקח וממכר או שכירות היינו דוקא כל שלא בא עדין ליד הראשון אלא שמחזר ליטלו כי ההיא דראה את המציאה ונפל לו עליה או ההיא דמי שליקט את הפאה דבכלהו לא בא עדין שום דבר ליד הראשון ולא עשה מעשה חשוב לקנותו כדמוכח פרק אוחזין בשמעתא דארבע אמות קונות לו לאדם בכל מקום וה"ה במקח וממכר ושכירות היכא דלא הוי אלא מחזר לקנות או להשתכר כי האי גונא היכא דבא השני ונטלו מידו נקרא רשע אבל אין מוציאין מיד השני כלום אבל כל שזכה הראשון והגיע לידו אפילו בדבר של הפקר מלתא דפשיטא הוא דאין יכול שום אדם ליטלה מידו והנטלו היא גזל גמור מדאוריתא וחייב להחזירו.
גם המחזר לזכות בדבר של הפקר ועדין לא בא לידו אמנם עשה מעשה רב ויגע וטרח טרחא יתירתא כי ההיא דעני המנקף בראש הזית כל שקדם אחר ונטל מה שתחת הזית איברא דאין כאן גזל גמור מדאוריתא מפני שעדין לא בא לידו מכל מקום יש כאן גזל מפני דרכי שלום. אם כן יראה לומר דאפילו אם תמצי לומר שמשקל המכס הנזכר יהיה דבר של הפקר מכל מקום כיון שזכה כבר ה"ר אברהם הנזכר והחזיק בו ימים ושנים ומטא לידיה מלתא דפשיטא דמעתה אין שום אדם רשאי להוציאו מתחת ידו דעדיף טפי מההיא דמרחיקין מצודת הדג מן הדג מכמה אנפי, חדא דההיא דמצודת הדג לא מטא לידיה ממש אלא מטעמא דדגים יהבי סירא חשבינן כאלו מטא לידיה. ותו דהתם מה שרוצה לעשות השני אינו אלא שרוצה לתת מצודתו קרובה למצודת חבירו ואפילו הכי מטעמא דדגים יהבי סירא אמרי' דמרחיקין כל שכן הכא בנ"ד שלא יהא רשאי שום אדם ליטול המשקל שהחזיק בו הר' אברהם הנז' דהוי כאלו היה גוזל מצודתו של חבירו דמטא לידיה ממש.
ומכ"ש בודאי דעדיף טפי נ"ד מההיא תשובה שכתב הרשב"א ז"ל על מה שנשאל על אותו החייט שהוא עושה מלאכת העירוני שכתב החכם השלם הפוסק נר"ו דבלי ספק ההיא עובדא גריע טפי מההיא דמרחיקים מצודת הדג וכמו שדקדק הרשב"א ז"ל בלשונו שכתב ודמי קצת וכו' דיראה דאיכא לפלוגי דהנה בשלמא התם בדגים דין הוא שנחשוב כאלו מטא לידיה כיון דדגים איתנהו בעולם ויהבי סירא אמנם בההיא עובדא דחייט אינה דבר שבא לעולם ורצה הרשב"א לדמות ההיא עובדא לההיא דמרחיקים מצודת הדג משום דכיון שרגיל הוא לעשות מלאכתו על ידי זה והוא מכרו חשוב כאלו מטא לידיה.
אם כן יראה דכ"ש בנ"ד דעדיף טפי מכל הני גווני דין הוא שאפילו אם תמצי לומר שיהא הפקר ממש דין הוא שלא יהא שום אדם רשאי להוציאו מתחת ידו וכ"ש שכפי מה שבא בשאלה הך מלתא דמי והוי כמו מקח וממכר כמו שבא בשאלה אשר ה"ר אברהם הנז' יגע וטרח והוציא הוצאות רבות עד אשר השיגה ידו מאמר המלך יר"ה.
וטרם אשית קנצי למלי ראיתי לישא וליתן במה שתמה החכם השלם הפוסק נר"ו לתרוצי מה שקשה אליבא דר"ת דס"ל דבמלתא דהפקר לא הוי רשע הנוטלו אחר חבירו המהפך ומחזר אחריו א"כ אמאי מרחיקין מצודת הדג ותירצו מה שתירצו. וקשה דהא בגמ' יהיב טעמא רבה דהיינו שאני דגים דייהבי סירא ובלי ספק דיראה דהך טעמא סגי לפלוני וכמו שיראה מדברי הר"ן ז"ל פרק האומר. והנה ראיתי מה שפלפל ונשא ונתן בזה החכם השלם נר"ו ודבריו דברי פי חכם חן ובהורמנותיה ראיתי לכתוב הנראה לע"ד אולי ישר יכשר בעיני כבוד חכמתו. ואומר דלר"ת קשיא ליה דמאי קאמר בגמ' לימא מסייע ליה דהא כיון דהך מילתא דצידת דגים הוי מילתא דהפקר א"כ ע"כ אית לן לאסוקי אדעתין טעמא דדגים יהבי סירא דאי לת"ה אמאי מרחיקים כיון דקיימא לן דהמחזר אחר חררת הפקר יכול חבירו ליטלה ממנו לכתחילה ולא הוי רשע א"כ קשה דהיכי אסיק אדעתיה למימר לימא מסייע ליה כיון דע"כ אית לן למימר שאני דגים וכו' ובהכי ליכא סייעתא לההיא דבר מבואה וכו'. ומשום הכי קאמר ר"ת דטעמא דמרחיקין אע"ג דהוי מהפקר משום דהוי אומנותו בכך או מהטעם האחר שכתב והשתא לא אסיק אדעתיה טעמא דדגים יהבי סירא דבהכי דמי שפיר לההיא דבר מבואה ומ"ה קאמר לימא מסייע ליה וכו' ודחי תלמודא דלא דמי לההיא דבר מבואה משום דשאני דגים דיהבי סירא וכו'. אמנם הר"ן ז"ל רוח אחרת עמו תירץ ויישב באופן אחר כמו שהורגלו המעיינים לומר בענין זה והוא דהמסייע דאסיק אדעתיה לסיועי מההיא דדגים שפיר ידע טעמא דדגים יהבי סירא אמנם הנה נראה לו שלא יספיק זה הטעם כי אם לומר דלא להוי ההיא מלתא דדגים מילתא דהפקר אלא כשאר מלאכות ואומניות אמנם לא חשיב כל כך דנימא דכיון דיהבי סירא כאלו מטא לידיה ממש ומשו"ה בעא לסייועי דבודאי איכא לאוכוחי מההיא דמרחיקין דבר מבואה אבר מבואה מצי מעכב ודחי תלמודא שאני דגים וכו' כלומר ומהאי טעמא חשיב כאלו מטא לידיה ולא דמי לההיא דבר מבואר דעדיין לא מטא לידיה כלל וק"ל כל זה ראיתי ונתון אל לבי לתרץ מה שהקשה ותמה החכם השלם נר"ו.
ועוד ראיתי לכתוב דקשיא לי בזה כי הנה יראה דמה שהוצרכו התוספות והר"ן ז"ל לתרץ ההיא דמרחיקים מצודת הדג הוי לפי שיטתם דס"ל דבמילתא דהפקר לא הוי רשע אמנם לשיטת רש"י אין צריך יישוב ותירוץ ואתמהא טובא דע"כ אפילו לרש"י נמי אנו צריכין לומר מה שכתב ר"ת כפי שיטתו או ע"פ הדרך שכתב הר"ן דהא בההיא דעני המהפך אחר חררה של הפקר הנוטלו ממנו אין עליו אלא תרעומות והוי רשע אמנם לעכב עליו מדינא לא מעכב וא"כ איכא למידק דמאי מייתי סייעתא תלמודא מההיא דמרחיקים מצודת הדג לההיא דבר מבואה מצי מעכב אחבריה דהא בההיא דמרחיקים לא אמרינן שירחיק אלא כי היכי דלא להוי רשע אבל מכל מקום מדינא לא מצי לעכובי ואם כן צריכינן למה שתירצו התוספות והר"ן כי היכי דנימא דמאי דקאמר מרחיקים הוי משום דמצי לעכובי מדינא כי ההיא דבר מבואה והשתא א"ש דאסיק אדעתיה לסיועי מההיא דמרחיקים ותמיהא זאת כעת לא יכולתי לתרצה לאפס פנאי וצל"ע.
ואחזור לעיקר הדין ואומר שהדבר פשוט וברור שזכה ה"ר אברהם הנז' במלאכתו ואומנותו כיון שהחזיק בה כמה ימים ושנים לא שנא שזכה בה מן ההפקר לא שנא שזכה בה בתורת מקח וממכר אין שום אדם רשאי להוציא מתחת ידו מלאכה הנז' וכל מי שירצה להוציא גוערים בו ומוחין בידו וינהגו עמו נזיפה עד שיחזור בו ולא ישיג גבול ה"ר אברהם הנז'.
ידעתי כי בכל מה שכתבתי לזכות לה"ר אברהם הנז' לא הוספתי ולא חדשתי דבר מכל מה שכתב החכם השלם הפוסק וכו' כי בכלל דבריו דברי. נאם הצעיר שלמה הכהן.
@שו"ת מהרש"ך חלק א סימן נב
נדרשתי לאשר שאלוני קצת יחידי סגלת תהלת ק"ק עץ חיים יע"א על דין עסק ביש שאירע ברחל בת ה"ר יצחק גאנג'ולה נ"ע שיצא עליה קול שנתגרשה מר' שלמה זונאנה וקודם שנתגרשה מר' שלמה הנ"ל נישאת ליחיד אחד מקהלם ושאלו השואלים אברר כל הצדדים שיש לצדד לאסור ולהיתר בענין זה.
והאמת כי להשיב בענין זה כראוי היה צורך להאריך ולכתוב כל הדברים דשייכי לדין זה ולבאר מקום מוצאם מהתלמוד ומספרי הפוסקים. אמנם יען כי השואלים שאלו ממני אכתוב להן ריש מילין אמרתי לקצר. ואומר דאם רחל זאת לא היתה נישאת לאיש הזה זולת שהיתה מקבלת קידושין לבד בזה לאו דינא ולאו דיינא שאחר שיבדקו על קול קידושי זונאנה ולא יתאמתו אותם הקידושין דודאי יגרש זונאנה וכונס זה המקדש הב' שקדושיו ודאין.
אמנם עתה שנישאת לזה הב' קודם גירושי זונאנה הכניסה עצמה למבוכה גדולה וזה כי עתה צריך לחקור ביותר על הקידושין הראשונים שאם הקדושין הראשונים הם ודאין היא אסורה לשניהם כדין האשה ששמעה שמת בעלה ונישאת לאחר דקי"ל תצא מזה ומזה ואף על פי שלא נבעלה מהב' אפילו הכי קנסינן לה. אמנם אם לא יתאמת הקול הראשון לא נאסרה רחל לזה הב' אף על פי שנישאת ומגרש ראשון וחוזר זה הב' ומקדש קידושין אחרים וכונס ומותרת לו. וזה כשידוע שלא נבעלה שאם נבעלה אסורה לשניהם כיון שנבעלה קודם גרושי הראשון. וטעמא דמלתא שכיון שאנו מצריכין אותה גט מראשון הרי היא בחזקת אשתו ונמצא שבא עליה בזנות ואסורה עליו עולמית.
ועתה מה שצריך לידע ולחקור הוא שכיון שניסת יש לחוש שמא נבעלה ואם כן אפילו שמחמת הנישואין גרידי אין לחוש לאוסרה דלא דמי לההיא דשמעה שמת בעלה דהתם היתה א"א =אשת איש= גמורה לראשון בלי שום ספק ודין הוא לקונסה.
אמנם בנדון דידן שקידושי הראשון קידושי ספק אין לאוסרה על הב' אם לא נבעלה אעפ"י שניסת אמנם מכל מקום יש לספק שנבעלה כיון שניסת ולכן מפני חשש בעילה אני מגמגם לאסור. ואף על פי שרחל זאת הנ"ל פירסה נדה יום אחד קודם נישואיה אין מקום להתיר ולומר שודאי לא נבעלה דמכמה אנפי יש לחוש לבעילה אם נתיחדה עמו אפילו שפירסה נדה דהא אפילו בחתן דעלמא קי"ל דכל שלא בעל אם פירסה נדה אסור להתייחד עמה דתקיף ליה יצריה ואתי למבעל כל שכן בחתן זה שהכניס עצמו בספק איסור לכנוס אשה שאפשר שהיא א"א ומאן דעביד הא נפיל בהא באופן שאם נתיחדה עמו יש לספק בבעולה. ואין להקל ולומר דאפילו אם יהיה ספק שנבעלה כל שאינו ודאי שנבעלה יש להתיר מטעם ספ"ס =ספק ספיקא= ספק לא נבעלה ספק נבעלה ואת"ל שנבעלה שמא הקדושין הראשונים אינם כלום. דאיכא למישדי נרגא בהך ס"ס מכמה אנפי דזה הס"ס אינו מתהפך שלא נוכל לומר ספק אם הקדושין הראשונים ודאין או לא ואם תמצי לומר שהם אמת שמא לא נבעלה שאם אנו אומרים שהקידושין הראשונים הם אמת אפילו שלא נבעלה אסורה לו כיון שנישאת כמו שכתבתי למעלה. ועוד כיון שאנו מצריכין לה גט מראשון אף על פי שאין אנו יכולים לעמוד על הקול אם כן אנו מחזיקים אותה בחזקת אשת איש כמו שכתבתי למעלה גם אין להקל ולומר כיון דרחל זאת היא בספק א"א לזונאנה וקי"ל מלקין על היחוד ואין אוסרין על היחוד והא דאמרינן מלקין על היחוד היינו בפנויה אבל ביחוד א"א לא שאם כן אתה אוסרה על בעלה ומוציא לעז על בניה. יראה מכאן דיש להקל ביחוד א"א ולא נחוש שנבעלה. דליכא למימר הכי בנדון דידן מכמה אנפי. חדא דכיון דכבר נאסרה על זוננה מחמת הקידושין שקידשה זה הב' אם כן יש מקום כאן לחוש ליחוד גם דבעלמא דין הוא שאפילו נתיחדה לא נחוש לבעילה דאחזוקי אינשי ברשע בעילת א"א לא מחזקינן. אמנם בנדון דידן כיון שזה האחרון כנסה כמדומה לו שהיא אשתו ולא יחדל לעשות בה מאשר ירצה. באופן שהנראה לע"ד בענין רחל הנ"ל הוא שאם נתיחדה עם האיש הזה אסורה לו דיש לחוש שבעל ואפילו אם פירסה נדה. ואם לא נתיחדה עמו וקידושי זוננה לא יהיו קידושין ודאין אלא קדושי ספק מותרת לזה הב' אחר גירושי זוננה. ואין להחמיר עליה בשביל שנישאת, באופן שדעתי נוטה להצריך עדים כשרים שיעידו שלא נתיחדו ואם לא נתיחדו היא מותרת ואם לא יביאו עדים אין להתיר. וכל אלה הצדדים שכתבתי דעתי הקצרה מסכמת כן אם יסכימו החכמים השלמים יע"א ואם לאו דעתי בטלה ומבוטלת ושלום על ישראל. נאם הצעיר שלמה הכהן.
@שו"ת מהרש"ך חלק א סימן נג
ראובן שלח סחורה ליד שמעון וכתב לשמעון שישלח הסחורה ליד שותפו שהיה ראובן שותף בויניציא ושמעון לא שלח אותה הסחורה ליד שותפו של ראובן אלא שלחה ליד שותפו של שמעון כי היה לשמעון שותף בויניציא ושלחה ליד שותפו וכשהלכו הנכסים בויניציא הלך שותפו של ראובן ותבע הסחורה הנז' מיד שותפו של שמעון ולא רצה ליתנה לו באומרו כי שותפו שלחה לידו הגם כי נטענה לשם ראובן הלכה ליד שותפו של שמעון ולא רצה ליתנה ליד שותף של ראובן באומרו כי שותפו שלחה לידו ואינו רוצה להוציא הנכסים מתחת ידו, בין כך אירע מקרה לשותף ראובן רע מוזק משרפה ואבדון והוכרח שותף ראובן לברוח מויניציא והלכו לוים ולקחו הנכסים הנז' מיד שותף שמעון באמרם כי באו לשם ראובן. ועתה ראובן אומר אם היית נותן הנכסים ביד שותפי והיית עושה כפי מה שכתבתי לך לעשות והיה מקבל שותפי נכסי היה מוכרם תכף והיה מביא תמורתם ונכסי היה מביאם עמו כי היה עושה תכלית מהם כמו שעשה מנכסים אחרים אשר הגיעו לידו ותיכף היה מוכרם והיה מביאם עמו באופן כי כל הנזק אתה פשעת ששלחת נכסי ליד שותפך ושותפך לא רצה ליתנם לשותפי כשתבע נכסי ממנו. וזה טוען הבעלי חובין שלך לקחו הנכסים. וזה אומר הכל גרמת לי כי לא עשית שליחותי ואבדת ממוני בידים לכתחלה. ילמדנו רבנו הדין עם מי.
תשובה ילע"ד דאין מקום לחייב לשמעון ופטור מתביעת ראובן ממה נפשך דאם הבעלי חובים שתפסו הנכסים היו ישראל מילתא דפשיטא היא דאין מקום לחייב אפילו אם היה שולח ראובן הסחורה הנז' לשותפו של שמעון והיה כותב לו שיתננה לשותפו ועכבה כ"כ זמן עד שאירע האונס. והטעם דלא יהא אלא גזלן שחייב להשיב ולשלם מה שגזל כל שחייבוהו הב"ח הנז' והוציאו מתחת ידו נכסי ראובן פטור מחיובו דמצי למימר כי היכי דמשעבדנא לך משעבדנא להאיך מדר' נתן דתניא ר' נתן אומר מנין לנושה בחבירו מנה וכו'. והכי איתא בגמ' פרק שור שנגח ד' וה' גבי ההיא דתניא שאלו בחזקת תם ונמצא מועד בעלים משלמים ח"נ =חצי נזק= ושואל ח"נ ומוקי לה בגמרא כגון דאקדים בי דינא ותפסיה ופריך תלמודא אי הכי אמאי בעלים משלמים ח"נ נימא ליה אתפסתיה לתוראי בידא מאן דלא מצינא לאשתעויי דינא בהדיה ומסיק תלמודא לשנויי הך פריכא משום דאמר ליה כי היכי דמשתעבדנא לך ה"נ משתעבדנא להאיך מדר' נתן וכו'.
ואם הב"ח גויים ג"כ אין עליו תפיסה אפילו אם באו ליד שותף שמעון מידו של ראובן ועכבם דמלתא דפשיטא היא דזה העיכוב שעשה שותפו של שמעון עד שמחמת כך הפסיד מלמכור נכסיו ולהרויח במשאו ומתנו מילתא דפשיטא היא דמשום כך אין לו עליו אלא תרעומת כמבטל כיסו של חברו דקי"ל דאין לו עליו אלא תרעומת א"כ מעתה אפילו אם מחמת העיכוב נמשך לו הפסד מחמת תפיסת הב"ח הגוים אין לחייבו כי לא נמצא שלא היה אלא גרמא בעלמא וגרמא בנזקים פטור. דלא שייך כאן לחייובי משום דינא דגרמי דקי"ל כמאן דדאין דינא דגרמי דלא שייכי כאן הנהו תרי חילוקי שחילק ר"י ז"ל בין דינא דגרמי לגרמא. חדא דברי היזקא וחדא שיהא הנזק נעשה בשעת מעשה. ומילתא דפשיטא דבשעה שעכב שותף שמעון לא הוה ברי הך היזיקא גם לא נעשה ההיזק בשעת מעשה דהיינו מעשה העיכוב.
וכל מה שכתבתי בהנחה שהיה מקבל שותפו של שמעון הנכסים הנז' מיד ראובן כ"ש דמעשה שהיה כמו שבא בשאלה כך היה שראובן שלח הסחורה לשמעון שישלחנה לשותפו של ראובן ושמעון שלחו ליד שותף שלו ולא כתב לו שיתננה לשותפו של ראובן דהשתא אפילו אם נמשך הנזק הנז' מחמת עיכוב שותפו של שמעון הסחורה הנז' אפילו אם נאמר שההפסד הנמשך מיד שותף שמעון יש לדמותו לדינא דגרמי אצל השותף הנז' מכל מקום אין כאן חיוב דהא שותף שמעון אם עכב הסחורה הנז' לא פשע בה שהוא חשב שהיה של שותפו ולגבי שמעון המשלח הסחורה הנז' שלא הודיע שהיה של ראובן פשיטא דאין עליו צד דדינא דגרמי כי אם גרמא דהיינו שלא הודיע לשותפו שהסחורה היא של ראובן או פשיעה שפשע שלא שלחה לשותף ראובן.
וקרוב הדבר לדמות הך עובדא דנ"ד להנהו עובדי דפרק המפקיד עובדא דההוא גברא דאפקיד זוזי גבי חבריה אשלמינהו לאימיה ואותבינהו בקרטליתא ואיגנוב ואמר רבא היכי לידינו דייני נימא ליה לדידיה זיל שלים אמר וכו' עד אמר לאימיה שלימי אמרה לאו אמר לי דלאו דידיה נינהו דאקברינהו וכו'. עוד איכא עובדא דההוא אפטרופא דזבין תורא להו ליתמי ומסרה לבקרא וכו'. ואופן הדמיון שאני מדמה הך עובדא דידן להנהו עובדי היינו דוקא לומר שכל א' יש לו התנצלות להפטר. איברא דלענין דינא לא דמי נ"ד לדינא דהנהו עובדי דבעובדא קמא קא מסיק רבא דמשתבע איהו דהנהו זוזי אשלמינהו לאימיה ומשתבע אימיה וכו' וכאן לא שייך חיוב שבועה וגם עובדא דאפטרופא מסקנא דההוא דינא לא שייך כלל בנ"ד.
סוף דבר כללא דמלתא דמכל מקום לא שייך שום חייוב לא לשמעון ולא לשותפו. נאם הצעיר שלמה הכהן.
@שו"ת מהרש"ך חלק א סימן נד
על דבר ההפרש אשר נפל בין היקר ונעלה כה"ר שמואל פונייא יצ"ו וה"ר מנחם אלקנה יצ"ו אשר נתערבו שניהם בעד ראובן לתוגר א' בעד כמה אלפים לבנים וכי רבו ביניהם קטטות נתפשרו ביניהם כי ה"ר מנחם יצ"ו יפרע לתוגר בעד הערבות הנז' אלף לבנים ומזה עשו שטר תנאים ביניהם בכל חמר שבועה וקנין וא' מתנאי השטר הוא שנתחייבו וקבלו עליהם בחמר השבועה הנז' כי בתום השנה יבאו ויפרעו לתוגר תכף כדי להשחית השיגי"ל אשר עליהם מכל הערבות. ויהי מקץ השנה בא רבי שמואל הנזכר וקרא לה"ר מנחם הנזכר שיבאו ויפרעו לתוגר כל אחד חלקו ובאו שניהם בפני התוגר ורבי שמואל הנזכר פרע לתוגר חלקו ואמר לרבי מנחם שיפרע גם הוא האלף לבנים ויעשו שיגי"ל כאשר הם מושבעים ורבי מנחם השיב אמריו לו כי היה דין ודברים עמו כי היה רוצה להשביעו אם נתפרע הוא מראובן החייב הראשון ור' שמואל צעק חמס שיבא ויפרע וישחיתו השיגי"ל ואח"כ אם יהיה לו דין ודברים עמו יעמדו בדין והוא לא רצה ודחה לתוגר בעת ההיא וכן נפטרו מפני התוגר. וכי באו שניהם בפני היהודים התרה רבי שמואל לר' מנחם בפני עדים לאמר יבא ויפרע חלקו לתוגר כי התוגר רוצה ללכת לו ולא יוכלו לעשות שיג"יל וגם כי הוא עובר על שבועתו במה שאינו פורע תכף כאשר נתחייב. והוא השיב לו כי אם יש תביעה עמו יבא ויעמוד בדין לפני בית דינו למחר. והלך לדרכו ולא השגיח בדברי ר' שמואל הנז'. ויהי בבוקר חלף הלך לו התוגר הבעל חוב ובידו שבעה אלפים לבנים של ה"ר שמואל הנז'. וכי ידע ה"ר שמואל הנז' צעק בקול מר על ה"ר מנחם הנז' לאמר יען לא פרע אתמול עמו לתוגר והיו לוקחים עדים ומשחיתים השיג"יל ועתה הוא באחריות גדול וגם כי הוא אשר עבר על שבועתו. וה"ר מנחם אומר כי הנה הוא לא עבר כי מה שלא פרע לפי שהיה לו טענה כנגדו שנתפרע מה"ר שמואל צרפתי הוא החייב הראשון כל החוב לכן לא פרע. ועל טענת ה"ר מנחם השביעוהו ב"ד שבועת היסת לה"ר שמואל הנז' כדין הטוען ואין לו ראיה. ושאל השואל אם ראובן הנז' עבר על שבועתו במה שלא פרע תכף לתוגרמים כאשר עשה ה"ר שמואל הנז' כי כן כתוב בשטר שיפרע תכף בחמר השבועה הנז' וכי לא עשה כן עבר ובפרט אחר ההתראה או אם נפטר במה שטוען כי מה שלא פרע היה לסיבת טענה שהיה לו נגד ה"ר שמואל הנז' שישבע לו איך לא נתפרע מהחייב הראשון ע"כ. גם שאל אם ה"ר מנחם הנז' כיון שלא פרע לזמנו ועבר אם חייב בכל אי זה אחריות אשר ח"ו יהיה בדבר במעות אשר פרע ה"ר שמואל במה שהיה סבה עצמית שלא השחיתו השיג"יל כאשר נשבעו ואין זה גורם בנזיקין שהוא פטור אך הוא המזיק עצמו כי לכתחלה אחר ההתראה לא רצה לפרוע כדי להזיק לה"ר שמואל כאשר התפאר על זה בפני אנשים לאמר כך וכך עשיתי לר' שמואל פינייא. גם בזה יורנו ילמדנו רבנו אם חייב ה"ר מנחם הנזכר באחריותו ע"כ.
תשובה לא נתברר בשאלה אם מה שטען רבי מנחם שלא היה רוצה לפרוע יען כי יש לו דין ודברים עם רבי שמואל כי רוצה להשביעו אם נתפרע מראובן החייב הראשון אם כונת טענה זו הוא שנפרע אחר שנעשה השטר או כונתו שנפרע קודם שנעשה השטר. ונפקא מינה שאם כונת הטענה הוא שנפרע אחר שנעשה השטר הוי ספקא דדינא כדין כל מוציא שטר על חבירו וטוען עליו פרעתיך ישבע לי שלא פרעתיך אם אין נאמנות בשטר מצי למטען הכי וישבע המלוה תחלה קודם שיפרענו הלוה ואם יש נאמנות בשטר לאו כל כמיניה למטען הכי ויפרענו תחלה ואחר כך ישביענו שלא נפרע מזה החוב פעם אחרת. הכא נמי בנדון דידן אם אין נאמנות בשטר יכול לעכב ולומר תשבע לי תחלה שאין אתה פרוע מזה החוב ואם יש נאמנות בשטר היה חייב לשלם תחלה וכיון שעכב מלשלם נמצא שעבר על שבועתו.
ואם כוונת הטענה היא שהיה פרוע קודם שנעשה השטר בזה יש מקום לדון ויש פנים לכאן ולכאן. דאיכא למימר דאפילו ליכא נאמנות בשטר א"ה היה חייב לשלם מכח שבועתו ולאו כל כמיניה למיטען הכי במילתא דנאמנות לא מהני אלא היכי דטעין במידי דשייך אחר שנעשה השטר דהיינו פרעתיך אח"כ אבל היכא דלא טעין הכי אלא שטוען טענת פרעון קודם השטר חסרון הנאמנות אינו מעלה ומוריד ונמצא שהשטר קיים כיון שכבר נתחייב וחייב להשלים מכח שבועתו וק"ל. או דילמא אפשר לומר לאידך גיסא דאפילו אם יש נאמנות בשטר דבעלמא לא מצי למיען /למיטען/ פרעתיך אח"כ היכא דטעין קודם שנעשה השטר היה פרוע החוב מראובן החייב הראשון א"כ נמצא שהשטר נעשה בטעות ולא חלה שבועתו כיון שהחיוב היה בטעות ודמי לנדרי שוגגין.
ויראה לע"ד דבלי ספק זה האיש הר"ר מנחם הנז' עבר על השבועה שנשבע לרבי שמואל הנזכר ואפילו אם כונת טענתו הוא שהחיוב נעשה בטעות כמו שכתבנו אין לו בית מנוס בכך כיון שאין לו ראיה ברורה על זה דאין לו רק להשביע לרבי שמואל הנזכר שלא היה פרוע ואם כן היה לו להנצל וליפטר מחיוב שבועתו ואחר כך היה לו להשביע את שכנגדו. ולאו כל כמיניה לומר דקים ליה דנקי הוא בינו לבין קונו משבועתו ונאמן אדם על עצמו דבמה שנוגע בין אדם לחברו לא שייך לומר הכי והיה צריך לקים מה שהתנה עם חבירו באופן שבלי ספק עבר על השבועה. אמנם אם יש ללמוד זכות שלא עבר במזיד שהיה נראה לו שהיה פטור בטענתו שכבר היה פרוע או לא עוד יתבאר זה במה שאכתוב בסמוך בס"ד.
והנה על מה שטוען ה"ר שמואל שגרם לו הפסד במה שלא רצה לפרוע לתוגר הנזכר ואומר שלא היה גרמא בנזיקין אך הוא המזיק עצמו כי לכתחלה לא רצה לפרוע כדי להזיק. בזה יש מקום לעיין שאנו צריכין לחקור בזה שלשה חקירות. אחת אם שייך לומר דינא דגרמי כשהמזיק לא הזיק במעשה שעשה בידים אלא שההזק נמשך בשב ואל תעשה דהיינו כנדון דידן דמחמת שלא רצה לפרוע ה"ר מנחם לתוגר נמשך ההזק הנזכר. חקירה שנית שאפילו אם תמצי לומר דשייך דינא דגרמי אפילו בשב ואל תעשה אי שייכי הכא בנדון דידן הנהו חלוקי שחלק ר"י בין דינא דגרמי לגרמא בנזיקין דהיינו דבעינן שיהא בריא הזיקא ותו שיהיה הנזק נעשה מיד. חקירה שלישית דאפילו את"ל דאיתנהו הנהו חלוקי אפילו הכי יטעון שמה שלא רצה לפרוע הוא משום דהוה קים ליה שהיה החוב כבר פרוע על כן לא פרע אם יפטר מטעם זה אפילו את"ל דשייכי הכא כל דיני דחלוקי דינא דגרמי או לא.
ואשיב בקצרה ואומר על שלשה חקירות הללו ואומר לחקירה ראשונה דמילתא דפשיטא היא דלרבי מאיר דדיינינן כותיה בדינא דגרמי ס"ל דאפילו אם נעשה ההיזק בשב ואל תעשה מחייב כדמוכח בהדיא בהגוזל קמא דשקיל וטרי תלמודא גבי ההוא עובדא דריש לקיש אחוי ליה דינרי לרבי אלעזר ואמר מעליא הוא דקאמר התם דאי הוה משתכח בישא בעי לאחלופי וקי"ל כרבי מאיר דשקיל וטרי תלמודא הי רבי מאיר ומייתי לה מדוכתי טובא ודחי דילמא שאני התם דעביד בידים עד דמסיק מההיא דתנן מחיצת הכרם שנפרצה אומרים לו גדור וכו' הא קמן דאפילו בשב ואל תעשה מחייב דהא בההא דמחיצת הכרם שנפרצה לא עשה מעשה רק שלא רצה לגדור, וליכא למימר דשאני ההיא שממונו הולך ומזיק שהגפנים שלו הולכים ומתערבים עם תבואתו של חבירו ודמי לשורו דלא טפח באפיה. דהא ליתא דאם כן היכי מוכח מהכא דדינינן דינא דגרמי. אלא ודאי לא מתסר מפני הערבוב לבד אלא מפני שנתיאש מלגדור ויאושו הוא הגורם האיסור כמו שכתב כל זה הרמב"ן ז"ל בחבורו בדינא דגרמי. ואם כן אין לפטור לרבי מנחם מטעם שמה שהזיק לא היה במעשה בידים כי אם בשב ואל תעשה. גם כן אפשר לומר דאפילו לא היה מתרה בו רבי שמואל הנזכר היה חייב. ואף על גב דמההיא דמחיצת הכרם שנפרצה משמע דלא מחייב אלא בהתראה דהכי קתני מחיצת הכרם שנפרצה אומרים לו גדור חזרה ונפרצה אומרים לו גדור. כבר כתב הרמב"ן ז"ל דמאי דקתני אומרים לו גדור לאו משום התראה מחייבו אלא מפני שאינו נאסר אלא אם כן התרו בו דמסתמא לא ניחא ליה דליתערב כרמו בתבואתו של חבירו. וטעמא דמלתא דלא בעינן התראה לחייב משום דאדם מועד לעולם ומשום הכי הגורם הזק ניכר חייב לרבי מאיר. וטעם זה היה אפשר גם כן לומר [בנ"ד] דאפילו אם יטעון שמה שלא פרע לא היתה כונתו להזיק רק שטעה שלא היה מחוייב לפרוע עד ישבע רבי שמואל הנזכר שלא נתפרע אפילו הכי כיון שמצד הדין היה מחוייב לפרוע אפילו שבשוגג טעה שלא לפרוע מחייב מטעמא דאדם מועד לעולם.
איברא דיראה מדברי הרמב"ן ז"ל בחבור הנזכר דהיכא דלא עשה מעשה בידים וטען הכי איכא למפטריה אף על גב דדינא דגרמי דינא הוא משום דאיכא למימר לביה אנסיה שחשב שהיה פטור וז"ל שם. וכן בדן את הדין הורה רבנו ז"ל שאינו משלם אלא בנשא ונתן ביד דאנוס מקרי דרחמנא אנסיה למידן כיון דחזי למידן וגמיר ולביה אנסיה למטעי בשקול הדעת ואקילו ביה רבנן ולא עשו בו אונס כרצון.
גם ממה שכתבו התוספות פרק הגוזל קמא על ההיא מתניתא דמחיצת הכרם שנפרצה משמע דההיא דאומר לו גדור הוי מטעם התראה. וז"ל והא דנקט אומרים לו גדור ולא נקט חייב לגדור נראה לר"י לפי שצריך להתרות בו ואם לא התרו בו לגדור אין חייב באחריותן. ומטעם זה נמי נראה בנדון דידן דאם רבי מנחם מתנצל שלא נתכוין להזיק ומה (ש) [שלא] פרע היה בחשבו שלא היה מחוייב לפרוע טענתו טענה ומפטר בהכי. אך אמנם אי משום הא אין לפוטרו בנדון דידן אפילו לדברי התוספות דכיון שהתרה בו ה"ר שמואל פעם ופעמים אם כפי מה שבא בשאלה שהתפאר ה"ר מנחם בפני אנשים לאמר כך וכך עשיתי לה"ר שמואל באופן שאין לפוטרו מצד שלא הזיק כי אם בשב ואל תעשה. גם אחרי שהתפאר שבכונה לא רצה לפרוע. כל זה הוא טעם לחייב לה"ר מנחם.
אך מה שאני מגמגם בדבר זה הוא דאיכא למידק אי שייכי בנדון זה אותן החלוקים שחלק ר"י בין דינא דגרמי דדיינינן לחייובא בין דינא דגרמא דמפטר. והחלוק א' הוא שהמזיק בעצמו ועשה ההזק לממון חברו וברי היזיקא. ואיברא דהמראה ממון חברו לגוי חשיב ברי היזקא וקי"ל דאחוי אחוויי ברי היזיקא דאקשיה רחמנא לתוא מכמר ובודאי אין מרחמין עליו והוא בעצמו עושה ההזק ולא דמי לשיסה בו את הכלב או הנחש דלא ברי היזקא דשמא לא ינשכנו. ובלשון אחר חלק שיצריך שההזק נעשה מיד לאפוקי ההיא דשיסה בו את הכלב ההיזק לא נעשה עד אחר השסוי. וכמו שביאר כל זה בארוכה הרב בעל תרומת הדשן. באופן שבנ"ד איכא למידק אי שייכי הני תרתי חלוקי שחלק (ודי) [ר"י]. ובמקום שאירע המאורע יוכלו לשער אי שייכי הני תרי מילי דכתיבנא. ואם התוגר הנז' הוא רע מעללים פשיטא דברי היזקא וההזק נעשה מיד.
איברא דלמה שחלקו התוספות בשם ריצב"א ז"ל דטעמא דדינא דגרמי הוי משום קנסא וכל דבר ההווה ורגיל בו קנסוהו רבנן וחשבוהו לדינא דגרמי וכדי שלא יהא כל אחד הולך ומזיק ממון לחברו וכל דבר שאינו הווה ורגיל קרי ליה גרמא ופטור. ובלי ספק שכפי זה החלוק יש להקל יותר. אך אמנם אם אמת הדבר הוא שנתפאר על כך כמו שכתוב בשאלה יש לקנסו והוא גם הוא יש לו לקבל עליו כל הקנס שיקניסוהו ואולי יחנן ה' ונסלח לעונו כי רב הוא כפי נסח השאלה. נאם הצעיר שלמה הכהן.
@שו"ת מהרש"ך חלק א סימן נה
ראובן ושמעון קיימו ביניהם שותפות וחברה בחזקת שתי חצרות שראובן היה מחזיק מקדם בחצר האחד הוא הפנימי ושמעון היה מחזיק בחצר החצוני ונשתתפו שניהם בשתי החצרות באופן שהיה יד כל אחד מהם שוה ליד חברו בכל אחד משתי החצרות ואפילו שיקום מערער ויוציא לשמעון מתוך חצרו החצר הנשאר לפלטה ישאר בשותפות ביניהם ונכתב ענין השותפות הנז' בשטר ביניהם בקנין בכל תוקף וכתוב בשטר השותפות הנז' שפסל כל אחד מה על עצמו כל עד או עדים לסתור או לנגד שום דבר מכל הנ"ל. ויהי כי ארכו הימים נפטר ראובן לבית עולמו ובא שמעון להחזיק בחלקו מהחצרות הנז' כפי הכתוב בשטר השותפות הנז' ואלמנת ראובן המחזקת בתוך החצרות הנז' ממאנת מלתת לו לשמעון חלקו מהחצרות הנז' וטוענת כי אין לו לשמעון זכות כלל בחזקת החצרות כי אם היה לו זכות מקדם בחצרות אפשר שמכרו לבעלה ראובן כיון שהיא לבדה החזיקה בחצרות הנז' אחרי מות בעלה שלשה או ארבע שנים ואין דובר אליה דבר. ושמעון טוען כי מאחר ששטר השותפות הוא קיים בידו לא אבד זכותו בשביל מה ששתק עד היום כי אם שתק עד היום היה לסיבת האהבה שהיה לו עם בעלה לא רצה לתבוע את אלמנתו עד היום הזה ועתה הנה הוא תובע זכותו מכח השטר אשר בידו. ילמדנו רבינו הדין עם מי ושכרו מן השמים הרבה מאוד.
תשובה איברא דאם ראובן השותף היה מחזיק ג' שנים לבדו בחצרות הנז' והיה טוען שלקחם משמעון שותפו היה נאמן כל שיש בחצרות דין חלוקה דאע"ג דק"ל דשותפין אין מחזיקין זה על זה מ"מ כל שיש בה דין חלוקה וטעין דנחת לכולה כל אנפין שוין דמחזיקים. וגם אם המחזיק אחריו היה יורש אעפ"י שלא היה בא מחמת טענה יש לו חזקה דהלכה רווחת דהבא מחמת ירושה אין צריך טענה כל שיביא עדים שדר בה המוריש יום אחד והוא ג' שנים או איפכא סגי בהכי. אבל אלמנת ראובן אינה יורשת של ראובן גם אינה לוקחת שנאמר גם כן שתוכל להחזיק בלא טענה דטענינן ללוקח. אבל כיון שאינה טוענת שום טענה רק מה שטוענת על שמעון הוא כי אעפ"י שמקדם היו שלו איפשר שמכרה לו ובודאי שטענה זאת אינה מספקת לבטל השטר שביד שמעון. ואעפ"י ששתק שמעון ולא ערער כל אלו השנים שעברו אין בכך כלום כי ראה שמעון שלא היה צורך למחות כיון שזאת האלמנה לא היתה דרה בחצר מכח שום טענה רק שבעלה היה דר שם מקדם בתורת שותפות שמעון ונשארה בבתים אחר פטירת בעלה. ודמי הך מלתא ליורש ברשות דאיכא פלוגתא דרבוותא אם יש לו חזקה והפסק המחוור הוא דאין לו חזקה ליורד ברשות ואפילו אחר כמה שנים. באופן שזוכה שמעון בחזקת החצרות מכח השטר שבידו ואינו רוצה שום טענה מספקת לאלמנה הנז' לבטל חזקתו. נאם הצעיר שלמה הכהן.
@שו"ת מהרש"ך חלק א סימן נו
ראובן שמעון לוי נשתתפו בעד זמן קצוב והתנו ביניהם שכל ריוח אשר יזדמן להם הי"ת ואפילו מציאה בשוק שתהיה בשותפות וגם אם ח"ו יקרה שביה לאיזה אחד מהם שיפדה מדמי השותפות ואחרי אשר נגמר הזמן הקצוב ביניהם חלקו וכל אחד מהם לקח חלקו ונשארו להם קצת חובות ומדי יום ביומו היו גובים מהחובות והיו חולקין המעות ועדין שבועת השותפות לא נשבעו ולהיות שבזמן השותפות אחד מן השותפין הנ"ל היה נושא ונותן עם שר אחד תוגר לקנות המשי שלו ולא נגמרה הסחורה עם השר הנזכר מפני שהשר הנזכר היה רוצה למכור המשי הנזכר ביוקר גדול שטם השר את השותף הנזכר ונתחכם במרמה ותחבולה וכתב בערכאות שלהם בשיגי"ל שהיהודי ראובן שהוא השותף הנזכר הודה בפני הדיין שחייב לשר הנזכר סכום מה ממעות מכל כך משי שלקח ממנו ולקח השורט מהשיגי"ל בידו דהינו העתק השיגי"ל ונשאר הענין כן בסוד ולא נודע הדבר ואחרי שמת השר הנזכר כמו עשרה שנים אחרי מותו קם בן השר עם השוריט מהשיגי"ל שמצא שנשאר לו מאביו ותבע המעות מראובן השותף הנזכר והזמינו לדין באומרו שחייב לאביו כל כך מעות כנראה מהראיה שבידו דהיינו העתק השיגי"ל ועתה ראובן השותף הנזכר הוצרך להוציא הוצאות להציל את עצמו מיד המעליל לכן ראובן השותף הנזכר לעיל שואל משותפיו חלקם מכל ההוצאות שעשה וגם טוען שאם ח"ו יכריעוהו ויהיה מוכרח לפרוע כל המעות מהעלילה הנז' שיפרע כל אחד מהשותפין חלקו. יורנו רבנו מורה צדק אם הדין עמו אם לאו.
תשובה ראיתי השאלה הזאת והנה השואל הזה הציע הצעות כפי הנראה שדעתו הוא שיש צורך באותן הצעות ואיכא נפקותא מנייהו לענין תשובת שאלתו. והאמת הוא כי אינם מעלים ומורידים כלל ועקר. כי הנה כתב שהתנו השותפין הנז' שאם ח"ו יקרה שביה לאיזה אחד מהם שיפדה מדמי השותפות. ונראה שרצה לדמות זה המקרה של העלילה הזאת לאונס שביה וחשב שאם לא היו מתנים על חיוב פדיון אונס שביה לא היו מתחייבים גם כן בעלילה הזאת אמנם אחר שהתנו מה שהתנו יש מקום לחייב על אונס עלילה זאת. ואם כך עלה בדעתו טעה טעות גמורה. כי הנה מלתא דפשיטא היא שא' מן השותפין שנשבה אפילו בעודו מתעסק בשותפות אין השותפין חייבין לפדותו דאע"ג דאמרינן דהשותפין הם שומרי שכר זה לזה היינו דוקא בעסק הממון אבל בעסק שמירת גופו כל א' שמירת גופו עליו ואין חייב בשמירת חברו ולכן צריך שיתנו. אמנם בעלילת ממון כל שאירע ההפסד לא' מהם בסבת עסק השותפות ההפסד לאמצע אעפ"י שלא התנו באופן שתנאי פדיון אונס שביה אינו מעלה ומוריד.
גם מה שכתב בשאלה כי אחר אשר נגמר הזמן הקצוב ביניהם וכל א' מהם לקח חלקו ונשארו להם קצת חובות ומדי יום ביומו היו גובים מהחובות והיו חולקים המעות ועדיין שבועת השותפין לא נשבעו. הנה בכאן אני רואה כמה טעיות. כי הנה כפי הנראה חושב כי אעפ"י שחלקו כל עוד שנשאר להם חובות לגבות גם שעדיין לא נשבעו שבועת השותפין ה"ל כאלו לא חלקו ועדיין מיקרו שותפין. וכל זה אינו דכיון שחלקו הסחורות והמעות שהיו בעין מקרי חלקו שפיר אעפ"י שנשארו חובות לגבות. גם מה שיראה מדבריו דעדיין יש להם לישבע שבועת השותפין אף על פי שחלקו זה אינו דאין השותפין נשבעין שבועת השותפין אלא כל זמן שלא חלקו אבל כיון שחלקו אין משביעין עוד זה את זה בטענת שמא אלא מחרימין סתם על כל מי שתופס משל חברו כלום. גם אף על פי שחלקו אם יש עליו טענה משביע עליה ומגלגל עליו את השאר כמו שכתב הטור ז"ל ח"מ סימן צ"ג באופן שכל דברי שאלתו לא יועילו ולא יצילו לצורך תשובתו.
אמנם פסקא דמלתא בנדון דידן הוא שאם זאת העלילה שמעליל זה התוגר על א' מהשותפין הנזכרים היה בסבת עסק השותפות כמו שבא בשאלה שלפי שלא רצה ליקח המשי שהיה רוצה ליקח לצורך השותפות ביוקר גדול כמו שהיה רוצה השר התוגר הנזכר שיקחנה העליל עליו העלילה הנזכרת אע"פ שזמן תביעת העלילה היה עתה לאחר שחלקו השותפות אם יתברר שסבת עלילה זאת היתה מחמת משטמת השר שלא רצה ליקח המשי הנזכר כפי הערך שהיה רוצה לאו דינא ולאו דיינא שחייבים שאר השותפים לפרוע חלקם מכל מה שיוציא השותף הנזכר על זה הענין בין שתהיה ההוצאה להשחיד לתוגר להנצל מן העלילה בין שיהיה מוכרח לפרוע הכל חייבים שאר השותפים לשאת אתו במשא העלילה הנז' להנצל ממנו מכל איזה אופן שיהיה. נאם הצעיר שלמה הכהן.
@שו"ת מהרש"ך חלק א סימן נז
ראובן נתארס עם לאה בת שמעון בקדושין גמורים כדת וכהלכה ונכנס בבית שמעון חמיו ועמד שם ימים רבים בביתו לילה ויום והיה לבו גס עם ארוסתו באהבה רבה ולקצת ימים נפלו בין ראובן ושמעון דברי ריבות עד שנתפרדו איש מעם רעהו וגירש ראובן את לאה ארוסתו בגט כדת וכהלכה ושוב נתמצעו ביניהם אנשי חיל וחזרו לחבר את האהל וחזר ראובן ונכנס לבית חמיו ודר שם עם לאה ארוסתו בבית א' ימים רבים לילה ויום כבתחלה ושוב נפלו ביניהם דברי ריבות ויתפרדו איש מעם רעהו. ילמדנו רבנו אם נתבטל הגט במה שנכנס פעם שנית עם ארוסתו ולנה עמו בבית אחד וצריכה גט שני או לא.
תשובה איברא דהלכה רווחת דאע"ג דקי"ל דאמרינן הן הן עדי ייחוד הן הן עדי ביאה ואעפ"י שלא ראוה שנבעלה כל שיש עדי ייחוד צריכה גט שני היינו דווקא מן הנשואין משום שלבו גס בה אבל מן האירוסין כל דליכא אלא עדי ייחוד לא חיישינן עד שיראו שנבעלה דאז ודאי בעי גט ב' משום דאמרינן אין אדם עושה בעילתו בעילת זנות. מכל מקום יראה דאי לבו גס בה מן האירוסין כל שיש עידי ייחוד חיישינן לה כדמוכח בפ' האשה שנתארמלה דאמרינן לוה הימנה ונתגרשה אינה נפרעת אלא ע"י אחר ואמר רב נחמן תנא באבל רבתי בד"א שנתגרשה מן הנשואין אבל מן האירוסין נפרעת על ידי עצמה שאין לבו גס בה ואפ"ה בההיא עובדא דארוס וארוסתו דאתו לקמיה דרבא ומשום דחזא דגייסי אהדדי אוקי שלוחא בינייהו. הא קמן דכל היכא דלבו גס בה לא מפלגינן מאירוסין לנישואין. דבר זה קיימתיו מסברתי אח"כ ראיתי שכתב כך הר"ן בשם הרשב"א. באופן דבנ"ד אי איכא עדים שראו לראובן הנז' עם ארוסתו רחל ועדי הייחוד יהיו כשרים להעיד והארוס והארוסה ראו את העדים כשנתייחדו לאו דינא ולאו דיינא שצריכה גט ב'. אבל כל דליכא עדים ממש אלא חששת הכנסת ראובן בבית חמיו לדור כבתחלה ונאמר מסתמא אנן סהדי שנתייחד עמה אין דעתי נוטה להצריכה גט ב' כי הגט הראשון לא נתבטל ובמקומו עומד. כל זה כתבתי בנחיצה כי היה דבר השואל נחוץ. מכל מקום עוד אוסיף לעיין ולדקדק אם יש לחוש כיון שדר ראובן הנז' בתמידות אצל חמיו כי לפי מה שרשום בזכרוני יראה דאין כאן בית מיחוש. נאם הצעיר שלמה הכהן.
@שו"ת מהרש"ך חלק א סימן נח
ראובן היה שוחט ובודק וכל ימיו הוחזק בכשרות ויראת שמים באומנותו ובכל שאר ענייניו. עתה אירע ששחט בהמות הרבה ולא בדק הסכין בין כל א' וא' ואחר שחיטת כל הבהמות בדק הסכין ונמצא יפה. גם העידו עליו שכשבדק הסכין בתחילת השחיטה אחר שבדקו השחיזו במשחזת ולא בדקו אח"כ. ועל זה הערעור טען ראובן הנז' שכשהשחיזו במשחזת לא היה שום פגימה בסכין שכבר בדק הסכין כתקנו ולא היה פגום רק שלא היה חד ולכן השחיזו ועתה מרננים אחריו וטוענים עליו להעבירו מאומנותו. גם יש מהמורים שרצה ג"כ להטריף כל הבהמות יען כי לא בדק הסכין בין כל א' וא'. ועתה יורנו המורה לצדקה מה יהיה משפט המאורע הזה כי לדברו יחלנו.
תשובה קודם שאגיד לשואל דעתי וסברתי בנדון זה אמרתי לישא וליתן בההיא שמעתא דפרק קמא דחולין ובמאי דשקלי וטרו עלה רבוותא ז"ל דשייכא לנדון הלז והכי איתא התם.
אמר ליה רב אחא בריה דרבא לרב אשי רב כהנא מצריך בדיקותא בין כל חדא וחדא כמאן כרב הונא ולמפסל קמייתא לא כרב חסדא ולאכשורי בתרייתא. מריהטא דהך לישנא משמע לכאורה דלכתחלה השוחט בהמות הרבה צריך שיבדוק בין בהמה ובהמה דהכי דייק לישנא דמצריך. ותו איכא למידק הכי דכיון דהיכא דבעי לאוקומי כרב חסדא ולאכשורי בתרייתא יראה דלכתחלה בעי למבדק בין כל חדא וחדא דאליבא דרב חסדא הך בדיקה הוי כבדיקה דקודם שחיטה דעלמא וכיון שכן מדרב חסדא נשמע לרב הונא דהא רב הונא מחמיר טפי מרב חסדא כמו שעוד אבאר בס"ד. וק"ל.
ועוד דאפשר דאפילו לרב הונא הא דמצריך בדיקותא בין כל חדא וחדא הוי נמי לאכשורי בתרייתא ומאי דקאמר למיפסל קמייתא ר"ל למיפסל נמי קמייתא וה"ה לאכשורי בתרייתא ולרב חסדא לא מצריכינן בדיקה אלא לאכשורי בתרייתא דוקא.
ומדברי בעל המאור ז"ל יראה דהשוחט בהמות הרבה לכתחלה צריך שיבדוק בין כל חדא וחדא וכמ"ש הרא"ש ז"ל בפסקיו בשמו וז"ל אע"ג דמצריך רב הונא בדיקותא בין כל חדא וחדא זהירות יתירא הוא מפני שחיטת רוב בהמות שלא יפול בהם ספק דילמא אגב דנגע סכינא בכל עצם ועצם דמפרקת איפגמא וכו'. מריהטא דהך לישנא יראה לדקדק קצת דכוונת הרב הנז' להצריך בדיקה לכתחלה בין כל חדא וחדא כדכתיבנא. הן אמת שאינו כל כך ברור.
והואיל ואתא לידן הך לישנא דהרב בעל המאור ראיתי לדקדק בו במאי דקאמר דמאי דמצריך רב הונא בדיקותא היינו משום שלא יפול ספק דילמא אגב דנגע סכינא בכל עצם ועצם דמפרקת איפגמה. ואתמהא טובא דכיון דאליבא דרב הונא קיימינן אמאי קאמר משום שלא יפול ספק דאגב דנגע סכינא בעצם דמפרקת איפגם דהא לרב הונא לא חייש לנפגם בעצם המפרקת אלא לנפגם בעור ואם כן הכי הל"ל משום שלא יפול ספק דילמא בעור שבין בהמה לבהמה נפגמה דההיא חששא דנפגם בעצם ליתא אלא לרב חסדא וצל"ע. ומכל מקום אמינא דלענין דינא יראה דהרב הנזכר מצריך לכתחלה בדיקה בין בהמה לבהמה.
איברא דהרב בעל ת"ה ז"ל בסימן קפ"ד צדד בדבר והעלה דלהרי"ף והרמב"ם ז"ל אפילו לכתחלה לא בעי בדיקה בין חדא לחדא. והמעיין באותה התשובה יראה מה שכתב כי בלי ספק העמיק הרחיב בשקלא וטריא דהך שמעתא וכתב דברים נאים וראויים למי שאמרם.
ואני בחולשת עיוני ראיתי לדקדק בו קצת. והוא דבתחלת דבריו כתב דמאי דמצריך בדיקה בין כל חדא וחדא לרב חסדא הוי לכתחלה דאם לא בדק בין כל חדא וחדא וגם לא בסוף מיפסלי כלהו לבר מקמייתא כדין כל בדיקה הבאה קודם שחיטה והכריח זה מדפריך בגמ' למאי דמוקי לה כרב חסדא א"כ תבעי ביקור חכם וקאמר דכיון דלרב חסדא משמע הכי א"כ דוחק הוא לומר דרב הונא מחמיר טפי מרב חסדא דלא נימא נמי דמאי דקאמר מצריך בדיקותא הוי לכתחילה ולחובה. אח"כ ראה לדחות ההיא הוכחה שהוכיח ממאי דפריך תלמודא א"כ תבעי ביקור חכם. ומכל מקום העלה דלרב חסדא נהי דבדיעבד לא פסלינן מכל מקום מדנקט מצריך בדיקותא שמעינן דלכתחילה מיהא חשו חכמים שמא יפגם בשחיטה קמייתא וצריך לבדוק ולהכשיר בתריתא. ואליבא דרב הונא צדד אי בעי לכתחלה לבדוק בין כל חדא וחדא או לא אלא אי בעי ליכנס עצמו בספק שנמצא הסכין לבסוף פגום יטרוף הכל. והעלה הרב ז"ל דלרב הונא שפיר דמי למעבד הכי וכמו שהכריח הוא ז"ל.
ותמיהא לי דאיך העלה לרב הונא הכי כיון דלרב חסדא קאמר דלא מצי למיעבד הכי לכתחלה ודייק לישנא דמצריך ואח"כ לרב הונא דמחמיר יותר איך נחלק להקל טפי אליביה מרב חסדא ואין סברא לומר כן כמו שהכריח וכתב הרב למעלה כשצדד דאפשר דלרב חסדא אפילו בדיעבד לא מפסלינן וה"ה לרב הונא והשתא נמי נהי דמסיק לרב חסדא בדיעבד לא מפסלינן מכל מקום כיון דמסיק אליביה דמ"מ אין להקל לכתחלה א"כ יראה דלרב הונא נמי אין להקל לכתחלה ודוחק הוא לומר דהשתא במה שצדד בסוף דבריו והעלה דלרב הונא מצי למיעבד הכי ליכנס בספק וכמו שהכריח מלישנא דנקט למיפסל קמייתא מינה נשמע לרב חסדא נמי דלכתחלה לא בעי בדיקותא בין כל חדא וחדא וק"ל.
ותו איכא למידק במה שכתב דמדנקט במלתא דרב הונא למיפסל קמייתא ולא נקט לאכשורי כדנקט במלתא דרב חסדא אי הוה ס"ל דרב כהנא דמצריך בדיקותא בין כל חדא וחדא הוי לכתחילה ולחובה כדי להכשיר אלא כך י"ל דרב כהנא הצריך בדיקה בין כל חדא וחדא כלומר שאם לא בדק בין כל חדא וחדא ובדק לבסוף ונמצא הסכין פגום פסולה אפילו שחיטה קמייתא והכריח דכוונת לישנא מאי דנקט למיפסל הוי לאשמועינן הכי משום דליכא למימר דלהכי לא נקט ולאכשורי קמייתא משום דרוצה לאשמועינן דאפילו היכא דשחט בהמות ולא בדק בנתיים גם בסוף כגון שנאבד הסכין אפילו הכי כשרות כדפסק האשר"י בהדיא להכי נקט ולמיפסל קמייתא כלומר אם ימצא הסכין פגום כלם פסולות אבל אם לא ימצא שום פגם כגון שנאבד לא חיישינן לפסול הא ליתא דאי להכי אתי אמאי כתב האשר"י הך דינא מסברא ודימה למקום אחר ה"ל להוכיח מלשון התלמוד. ע"כ תורף דבריו.
ויראה דאיכא למידק בהך מילתא עליה דבעל ת"ה ועליה דהרא"ש ז"ל דהא מה שמכריח הרב בת"ה לומר דאפילו לכתחלה לא צריך לבדוק בין כל חדא וחדא אם ירצה ליכנס בספק הוא מלשון הרי"ף והרמב"ם שכתבו לשון ושאם וכמו שהוכיח הוא ז"ל ואם איתא דס"ל דלכתחלה צריך לבדוק לא ה"ל לכתוב דאי ושאם אלא ואי או ואם. והנה והנה /תיבת והנה כפולה/ הרא"ש ז"ל כתב ואי לא בדק בין כל חדא וחדא והך לישנא משמע דלכתחלה צריך לבדוק לפי הנחת בעל ת"ה וא"כ אליבא דהרא"ש על כרחיך אית לן למימר דמאי דנקט לישנא דלמיפסל ולא נקט לאכשורי משום דרוצה אשמועינן דאפילו אם שחט בהמות רבות ונאבד הסכין כלם כשרות דהיינו הכוונה שדחה בת"ה וקאמר דליכא למימר הכי דאי אפשר לפרש הכוונה הראשונה א"כ איכא למידק עליה דהרא"ש אמאי לא הכריח דין נאבד הסכין שכתב מלשון התלמוד דקאמר ולמיפסל קמייתא ולא נקט ולאכשורי בתרייתא ולא היה צורך לדמות אותו למקום אחר ע"כ.
נתבאר מכל מה שכתבנו בענין בדיקת הסכין בין כל חדא וחדא לכתחלה אפשר דהויא פלוגתא דרבוותא דאיכא מאן דמצריך ואיכא מאן דלא מצריך אך אמנם בדיעבד כל אנפין שוין שאם לא בדק בין כל חדא וחדא ולא לבסוף כגון שנאבד הסכין אם בתחלת שחיטה בדק הסכין ונמצא יפה כלם כשרות וכן אם בדק לבסוף ומצא הסכין יפה אמנם אם נמצא הסכין פגום כלן פסולות ואפילו הראשונות.
ועתה אבא לנ"ד ואומר שהמורה שרצה להורות להטריף הבהמות ולהעביר הבודק מאומנותו לא ידעתי מה ראה על ככה דכיון שבדק הסכין לבסוף ונמצא יפה הבהמות כשרות וכ"ש דאין להעביר הבודק ואפילו אם היה נמצא הסכין פגום אע"ג דהבהמות הוו טרפות אין לנו להעביר הבודק מאומנותו בשביל כך.
איברא דיש לעיין ולחקור בעניין דינא במי ששחט ב' או ג' בהמות שלא מדעת הבעלים ולא בדק בין חדא לחברתה וכשבדק לסוף שחיטת כולם נמצא הסכין פגום דלפי דינא כולם פסולות ויש לעיוני בהא אי מחוייב השוחט לשלם דמי הבהמות משניה ואילך לבעלים כיון שהזיק במה שלא בדק הסכין בין חדא לחדא ופשע במלאכתו אע"ג דלא פסלינן הני אלא מטעם ספק דאפשר דבבתרייתא נפגם הסכין וכיון דלא פסלינן כלהו אלא מטעם ספק יראה דלא מפקינן ממונא מספק דקי"ל דטבח שהפסיד במלתא דספקא לא מחייבינן ליה כדמשמע מההיא מוגרמתא דאתא לקמיה דרב טרפה ופטר לטבח לשלומי וכו'.
איברא דאיכא לפלוגי טובא דההוא מוגרמתא הספק שאנו מפקפקים בה הוא ספקא דדינא דמספקא לן אי הלכה כר' יוסי בר יהודה דמכשר או כרבנן דאסרי וכן שהה במיעוט הסימנים דהוי ספיקא בדינא כיון דהוי בעיא בגמרא וסלקא בתיקו אמנם האי ספקא דנ"ד הוי דמספקא לן אי איפגם סכין בקמייתא או בבתרייתא ממה נפשך פשע זה הבודק במה שלא בדק בין כל חדא וחדא שאם היה בודק ונמצא יפה היו הבהמות הראשונות כשרות ולא היינו פוסלים לבד אותה שנמצא בה הריעותא ואם היה נמצא פגום היה מתקנו ואפשר שלא היה חוזר ליפגם דמלתא דלא שכיח הוא שיפגם הסכין הבדוק. באופן דאפשר לומר לחייב את הטבח אם יארע על ידו כך כיון שפשע בזה וליכא בהאי ספיקא דדינא.
אמנם לא ברירא לי מלתא האי דאכתי אפשר לומר סוף סוף איכא ספק בדבר ואית למימר דמספיקא לא מפקינן ממונא. ואיני מעמיק עתה בדבר זה יען כי כעת אין אנו צריכים לכך גם כי אני כעת טרוד בטרדות רבות ובפרט טרדת המועד ולכשאפנה אעמיק להעמיד הדבר על נכון הדין והאמת. ולא כתבתי עתה מה שכתבתי רק כדי לעורר הספק ולהתלמד במקום אחר.
סוף דבר בהא סלקינן ובהא נחתינן דמאי דשייך ומספיק לנדון דידן דכל אותם הבהמות כשרות אף על פי שלא נבדק הסכין בין כל חדא וחדא אלא בתחלה ובסוף ונמצא הסכין יפה וכל שכן שהבודק מעולם הוחזק בכשרות ויראת י"י גם עתה לא הפסיד חזקתו ולא הורע כחו רק בחזקת כשרותו הוא עומד.
וגם מה שהעידו עליו שאחר שבדק הסכין קודם שחיטת אחת מהנה ושוב העבירו במשחזת ואחר כך שחט בו מבלי שבדקו בין השחזה לשחיטה. גם בזה אני אומר שמאחר שהוא טען והשיב שלא העבירו במשחזת משום פגם שהיה בו אלא משום שלא היה הסכין חד בהא ודאי נאמן הוא הבודק בטענתו דהא קי"ל עד א' נאמן באיסורין בדבר שבידו לתקן. וכי תימא מי יימר לן שלא נתקלקל הסכין בהשחזתו והוא לא חזר לבודקו לפי דברי המעידים עליו. אי משום הא נמי אין להחמיר ולהטריף מאחר שכל העדים מעידים שלאחר שחיטת כלן בדק הסכין ונמצא יפה. נאם הצעיר שלמה הכהן.
@שו"ת מהרש"ך חלק א סימן נט
+א"ה. עיין לעיל שאלה ח'.+
ראובן ושמעון ולוי עשו שותפות ביניהם בעד שנה אחת וחצי והטילו לכיס זה מנה וזה מאתים וזה שלש מאות והתנו ביניהם שלוי שהוא בעל המנה לא יקח מהשכר וכן מההפסד כי אם לפי מעותיו וראובן ושמעון יחלקו ביניהם בשוה וכמו שהם בהנאה כן הם בהפסד אמנם לוי התנה עמהם שלא יתחייב להתעסק בשותפות כי אם פה בעיר כל זמן שיצטרך לעסוק בשותפות אבל כשלא יצטרך יהיה לו רשות לעסוק במלאכתו שהיא מלאכת הצרפות וכל ההנאה שיעשה בין במלאכתו בין בקניית כסף וזהב וכל הנאה אחרת הכל יהיה לחשבונו ולא ישים אותה בשותפות בהיות שאינו נוטל כי אם לפי מעותיו אמנם ראובן ושמעון וכל הנאה שיעשו הכל יהיה לשותפות ואפילו מציאה ובזה נתפייס לוי שלא יטול בשכר כי אם לפי מעותיו ואחר שהגיע זמן החלוקה חלקו השותפות ביניהם כפי תנאיהם וחזרו ועשו שותפות וחברה חדשה ולא קבעו זמן החלוקה ושם ראובן בשותפות החדש ק"ן אלפים לבנים ושמעון מאה ולוי חמשים והתנו ביניהם שלוי יניח מלאכתו ולא יתעסק בה כלל ושיתחייב ללכת לעמוד בויניציא שתי שנים לעסק השותפות וראובן הלוה לו ממעותיו י"ח אלפים לבנים ושמעון י"ב אלפים לבנים באופן שלוי אעפ"י שאין לו בשותפות כי אם חמשים אלפים לוקח מהשכר בעד שמונים אלפים וכן הוא בהפסד. וזה לשון השטר מהשותפות אשר ביניהם: אנחנו חתומי מטה באנו בפשר לעשות שותפות וחברה חדשה ה' למען רחמיו יעשה שיהיה בסימן טוב ורווח אמן בזה האופן יהיה החברה שילך עתה לוי אחי יצ"ו בע"ה בויניציא לעמוד שם בע"ה שתי שנים ואני ראובן הלויתי מהקרן שימצא לי כשנעשה חשבון עם שמעון י"ח אלפים לבנים ושמעון יצ"ו הלוה לאחי לוי יצ"ו שנים עשר אלפים לבנים מהקרן אשר ימצא לו כשנעשה חשבון נקי יחד ע"כ לשון השטר.
עוד התנו ביניהם שראובן ושמעון יקח כל אחד כפי מעותיו מלבד ההלואות שהלוו ללוי בין בשכר בין בהפסד ולוי תיכף שעשו זה השותפות הלך עם סחורות בויניציא כפי התנאי וראובן ושמעון שנשארו פה עשו חשבון ביניהם ונמצא שהקרן של לוי הוא חמשים אלפים וק"ן ראובן ומאה שמעון ועמד לוי בויניציא חמש שנים ובחזרתו מויניציא לא באו בחשבון כלל רק היו מתעסקים שלשתם בשותפות ראובן היה עומד פה בעיר וקונה סחורות והיה שולחם ללוי בעיר טריקולה ולוי היה שולחם לשמעון בראגוזה כל זמן המחלוקו' ונמשך השותפות ביניהם כמו ט"ו שנים ובתוך זה הזמן הלך שמעון עם סחורות בויניציא בלי בקשת שום תנאי מחדש רק על הסתם ועמד בויניציא זמן הרבה והיו מתעסקים ראובן ולוי פה תוגארמה בעסק השותפות ושמעון בויניציא. והנה קודם חלוקת השותפות נפטר שמעון לבית עולמו ובאו יורשי שמעון עם ראובן ולוי בחשבון השותפות ונפל הפרש בין היורשים ולוי וזה שהיורשים טוענים ואומרים שמה שאביהם הלוה לו מהקרן שלו י"ב אלפים לא הלוה אותם לו אלא אדעתא שילך לעמוד בעיר ויניציא וכל החמש שנים שעמד בויניציא יקח הנאה הנוגע לו בעד הי"ב אלפים לבנים מהלואה אמנם על שאר הזמן לא יקח כי אם כפי מעותיו. ועוד טוענים היורשים ואומרים שגם ההלואה מהי"ח אלפים שהיה מלוה ראובן ללוי ראוי שיקחנה שמעון כל זמן שעמד הוא בויניציא כי מה שהלוו ראובן ושמעון ללוי זה י"ח אלפים וזה י"ב אלפים לא היה כי אם בעבור עמידתו בויניציא וכל זמן שעמד בויניציא יזכה בהלואות אבל הזמן שלא עמד בויניציא לא יזכה בהם ואדרבה יזכה בהם שמעון כפי הזמן שעמד בויניציא. ושמעון טוען ואומר כי ההלואה שהלוו לו לא היה בעבור עמידתו בויניציא כי אם בעבור שהקרן שלו הוא מעט ואינו ראוי שיניח מלאכתו להתעסק כל הזמן בשותפות ולא יקח הנאה כלל יותר ממעותיו ועל כן הלוו לו הלואות הנז' ומה שהיה מתפייס בשותפות הראשון לקחת כפי מעותיו ולא יותר הוא בעבור שהיה עוסק במלאכת ידו ובקניית כספים וכל ההנאה היתה שלו אמנם עתה שכל הנאה שעושה ואפילו מציאה היא באמצע השותפות לא היה מתפייס לקחת כפי מעותיו ולכן הלוו לו ההלאות הנז'. עוד טוען לוי ואומר מאחרי שלא באו בחשבון כלל ונמשך השותפות כל הזמן הנז' וודאי אדעתא כפי מה שהתנו בתחילת השותפות ראוי להתנהג כל זמן משך השותפות ואעפ"י ששמעון בשעת השותפות לא נתחייב ללכת לעמוד בויניציא עכ"ז לא יוכל לעכב ההלואה דאם איתא כשהלך בויניציא לא היה בכוונתו לתת ההלואה איבעי ליה (לאתהנויי) [לאתנויי] ולהודיע ללוי שעתה שהוא הולך בויניציא אינו נותן לו ההלואה ולא היה לו ללוי להתנות כי הוא סומך על התנאי שעשו בשעת ההלואה על כן כל אלו הטענות טוען לוי ואומר שהנאת ההלואות יהיו שלו כל זמן משך השותפות. ועתה יורונו רבותנו מאירי עינינו יושבי על כסא ההוראות המעמידים במשפט ארץ באיזה דרך ישכון אור והדין עם מי ומאל השופט כל הארץ תהיה משכרתכם שלמה אמן.
תשובה עמדתי על כל דברי שאלה זאת ואומר דגם אם נניח שיש לספק בתנאי הנעשה בשותפות הזה החדש שיהנה לוי מריוח אותם ההלואות שהלוו לו ראובן ושמעון דאפשר שלא היה אלא בעודו בויניציא אבל אחר חזרתו לביתו לטורקיאה לא. מכל מקום יש לזכות ללוי מכמה אנפי. הא' דבשלמא אם כשבא לוי מויניציא אחר החמש שנים הנז' היו עושים חשבון מכל ריוח הנמשך בשותפות באותם החמש שנים שישב לוי בויניציא והיה מבורר אז מה שהגיע לחלק לוי באותו הריוח בין מסך מעותיו בין מהיתרון שיש לו מצד ההלואה ואחר ברור החשבון הזה היה הולך שמעון לויניציא אף על פי שבעת הליכתו ובכל זמן הנמשך אחר כך לא אמר שמעון ללוי שמכאן ואילך לא יזכה בריוח ההלואות והיה נראה לומר כיון שלא חזר להתנות לבטל התנאי הקודם שבסתם כונתו היתה למחול ולוותר לו שיזכה בריוח ההלואה הנז' מ"מ היה אפשר לומר דאין להוכיח שמחל וויתר. דבשלמא אם אחר שהלך שמעון לויניציא היו חוזרים לעשות חשבון אחר והיו מעלים חשבון לוי בריוח שהגיע אחר הליכת שמעון לויניציא שיעור המגיע לסך מעותיו וגם שיעור המגיע לפי סך מעות ההלואה ואחר זמן היה מערער שמעון על החשבון ואומר שלא כדין זכית באותו הריוח ממעות ההלואה שכוונת התנאי כשנעשה בזמן השותפות החדש שתזכה בריוח אותם ההלואות לא היתה הכוונה רק על משך זמן עמידתך בויניציא לאו כל כמיניה לערער כיון שעשו חשבון והעלו בחשבונם החדש על האופן הראשון נראה דודאי מחל אבל כל זמן שלא עשו חשבון חדש אין הוכחה שמחל ומה ששתק בעת הליכתו לויניציא ולא ערער לבטל התנאי הנזכר היה לפי שהיה ממתין עד שעת חשבון אחר. ויש ללמוד דבר זה ממה שכתב הרא"ש ז"ל בתשובה הביאה הטור ז"ל ח"מ סימן קע"ז על ראובן ושמעון שהיו שותפין ונשבה ראובן ופדאהו שמעון ובאו נשיהם לחלוק ותובעת אלמנת שמעון כשיעור פדיון שנטל מן האמצע והשיבה אלמנת ראובן בעליך פדאהו מהאמצע והיה אחר כך כמה שנים ולא תבעו ועוד כשנשבה הלך בעסק השותפות וראוי לפדותו מהאמצע יראה לי כדברי אלמנת שמעון כי לא נתחייב שמעון בפדיון ראובן הנזכר עד ואף על פי שלא תבע שמעון כל ימיו בשביל זה לא מחל כי רצה להמתין עד שעת חלוקה. מכאן יש ללמוד גם כן בנדון דידן דאין להוכיח משתיקת שמעון שרצה למחול ולוותר ללוי.
והואיל ואתא לידן תשובה זאת אכתוב מה דקשיא לי במה שכתב וזה לשונו. ואפילו בשאלה שהשואל ממון חייב באונסין השואל גופו של חבירו לעשות מלאכתו אינו חייב באונס גופו אם נשבה או נשבר רגלו במלאכתו אינו חייב באונס. משמע שרוצה לחלק משאלת ממון לשאלת הגוף בהך מילתא ואתמהה דהא בשאלת ממון נמי כל שנאנס ממון השאלה מחמת מלאכה לא מחייב השואל באונסין.
ונחזור לנדון דידן ואומר דאפילו אם נאמר שלא יודה לוי בריוח אותם ההלואות בעבור השתיקה היינו דוקא אם היו עושים חשבון מאותו הזמן שעמד לוי בויניציא אבל בשלא עשו חשבון כלל ועקר משנת השכ"ו עד מות שמעון איך יעלה על הדעת לומר שלא יטול לוי בחשבון כפי הריוח המגיע למעותיו גם ממעות ההלואה כי אם עד שבא מויניציא דאם כן נפל פותה בבירא ומאן מפיס לדעת כמה ריוח מגיע לו עד אותו זמן דבר זה לא יסבלהו הדעת. באופן שמזאת הטעם יראה דיש לבטל זה הערעור שמערערים היורשים.
ועוד יש טענה אחרת גדולה מזאת להוכיח שכל משך זמן השותפות החדש היה על התנאי הנזכר דכיון שלוי הנזכר בזמן השותפות הראשון שהיה משנת השכ"ג עד שנת השכ"ו היה עוסק במלאכתו ומרויח בו לעצמו וכן בשאר הנאות שהיה מרויח לעצמו ומחמת כן לא היה רוצה ליטול ריוח כי אם כפי מעותיו ועכשו בזה השותפות החדש נתבטל מריוח מלאכתו ומשאר הרוחים שהיה מרויח בהם לעצמו כדי להשתדל בכל כחו בעסק השותפות בכל מקום שיהיה שם או בויניציא או בטורקיאה שכל מה שירויח יהיה לאמצע השותפות הדבר מוכיח כי תנאי ההלואה לא היה על הליכתו לויניציא לבד כי אם על ביטול מלאכתו וצריך לקים התנאי עמו כיון שהפסידוהו מהנאת ריוח מלאכתו ודמי להא דתניא פרק הגוזל ומאכיל ואם אמר לו טול דינר זה בשכרך והעבירני נותן לו שכרו משלם ומקשינן עלה מאי שנא רישא ומאי שנא סיפא ואמר רמי בר חמא בצייד השולה דגים מן הים דאמר ליה דאפסדתן כוורי בזוזא. באופן שמכל אלו הטענות יראה דאין ליורשי שמעון ערעור על לוי על הריוח המגיע לו מסך ההלואות וזוכה באותו הריוח כמו בריוח המגיע לסך מעותיו. ותו לא מידי. נאם הצעיר שלמה הכהן.
@שו"ת מהרש"ך חלק א סימן ס
ראובן גיסו של שמעון דבר על לב נפתלי שיתרצה לשדך עצמו עם לאה בת שמעון הנז' והפציר בו עד מאד להביא הדבר לידי גמר והשיבו נפתלי כי היה ירא פן אחרי שיתפרסם הדבר יחזור בו שמעון או לאה בתו ויתבייש ואז ראובן ושמעון השיבוהו לאמר כי הם יעשו קנס ביניהם כמנהג העולם שכל החוזר בו פורע אל הכת המקיים דמי הקנס והשיב נפתלי כי לא היה בטוח על שמעון אבי הנערה שיפרע הקנס רק שיתחייב ראובן גיסו על פרעון הקנס ובכן נגמר הדבר ונתחייב בקנין ושבועה חמורה. ולקצת ימים כשנתפרסם הדבר בעיר קמו קצת אנשים קנאים ודברו על לב הנערה ואביה והטו את לבה שלא תתרצה בנפתלי ובכן נתפרדה החבילה. וכאשר ראה נפתלי את אשר נעשה תבע מראובן הקנס שהתנו ביניהם וכשמוע ראובן דבריו הלך וקבל התרה לשבועתו ע"י ב"ד של ג' ואחד מהם היה שמעון אבי לאה. ועתה הנה ראובן טוען ואומר שכיון שלדעת קצת אפילו בקנס של שדוכין לא מהני קנין מצי ראובן למימר קים לי כהנך דסברי דלא מהני קנין בקנס שדוכין. ועוד טוען ראובן שהוא אנוס בדבר כי לא בא המיאון מצדו רק מצד לאה בת שמעון ואם כן אינו חייב כלום מצד הקנין ואי משום השבועה כבר התירו לו והותר. ונפתלי טוען שכיון שהמנהג שהחוזר בו פורע הקנס אל המקיים הרי נהגו כדעת הרא"ש והנמשכים לדעתו ואם כן מחוייב לפרוע מכח הקנין ואי משום טענת אונס הרי מתחילה אדעתא דהכי נתחייב ראובן שאם יחזור בו שמעון או בתו שיתחייב בקנס.
ועוד שואל נפתלי אם ראוי לייסר ולהוכיח לאותם המתירים שהתירו לראובן שבועתו יען נתחלל שם שמים על ידיהם כי יצא הקול בעיר חטא ישראל וגם עברו ברית חלפו חק שבועה גדולה לאלדי"ם ונמצאו שאר בני אדם למדים להקל בשבועות ולא שבקין חיי לכל בריה. ילמדנו רבנו אם מחוייב ראובן לפרוע הקנס ושכר אדוננו כפול מן השמים.
תשובה אם באנו לבאר חלוקי דיני קנסות ואסמכתות דעלמא ודיני קנסות שדוכין תרבה המלאכה לכן לא ראיתי להאריך לטרוח בזה רק אודיע לשואל כי רובא דרובא דרבוותא סברי דאין דין אסמכתא בקנס של שדוכין מתרי טעמי. חדא דלא שייך אסמכתא אלא היכא דגזים כההיא דאם אוביר ולא אעביד אשלם אלפא זוזי והכא לא חשיב אסמכתא כלל דלאו גוזמא הוא מה שמתנה עמו אם יחזור דדמי בושתו הוא ולא גזים כההיא דאם אוביר ולא אעביד אשלם במיטבא. ואיכא טעמא אחריתי משום דכל חד וחד בעי למקני גמר נמי ומקני. ולפי אלו הטעמים היה אפשר לומר דאפילו בדבורא בעלמא סגי.
אך אמנם כפי הנראה מכל הפוסקים דבעינן קנין וכל אנפין שוין דקנין גרידא סגי ולא בעינן ב"ד חשוב ומעכשיו וכמעט אין גם אחד מהפוסקים אשר למדתי וראיתי שיסבור דלא לסגי בקנס של שדוכין לקיים הענין בקנין גרידא זולת הרמב"ם ז"ל שכתב מה שכתב פרק י"א מהלכות מכירה ז"ל שם. כשהיו רוצים חכמי ספרד להקנות באסמכתא היו עושים כך קונים מזה שהיה חייב לו מאה זהובים וכו' עד ועל דרך זה היו עושים כל התנאים והשדוכין וכל הענינים הדומים להם. ע"כ. יראה מדבריו שמשוה קנס שדוכין לשאר קנסות דעלמא וכמעט שהיה אפשר לומר דאף על גב דבעלמא קי"ל דאין הולכין בממון אחר הרוב ומצי המוחזק לומר קים לי כהך מיעוטא דרבוותא דמסייע לי ואף על גב דהוי מיעוטא דמיעוטא עם כל זה בדין זה דיינינן ואמרינן כהנך רבוותא דמסייעי לתבוע דמסתבר טעמייהו.
ויען כי בעל הדין יערער וימאן בזה ואפשר שיצדק בערעורו צריך לבאר ולברר כל מלתא דשייך בהאי דינא עד יצא כנוגה ויתברר הדין לאמתו.
ואומר דמלתא דפשיטא היא דבכל דבר שלא יספיק ויועיל קנין לגמור הדבר ולקיימו דהיינו מדי דאסמכתא ודבר שלא בא לעולם ודבר שאינו ברשותו ונשבע המקנה והמתחייב לעשות הדבר ההוא נגמר הדבר ההוא ומחייבים את המתחייב שאף אם מדין הקנין אינו מחוייב לקיים תנאו מכל מקום כדי לקיים שבועתו חייב להשלים וב"ד כופין אותו להשלים כמו שביאר כל זה הריב"ש בתשובותיו. אם כן בנדון דידן שנעשה קנס השדוכין בקנין ושבועה אליבא דכ"ע חייב להשלים החוזר בו. ומה שיש כאן מקום עיון הוא במה שטוען ראובן שהלך וקבל התרה בפני שלשה לשבועתו ואם כן כבר התירו לו חומר השבועה ונסתלק מעליו ומצד חיוב הקנין מצי למיטען קים לי כהני רבוותא דסברי דלא מהני קנין בקנס של שדוכין דאף על פי שהתירו לו השבועה עם כל זה אם היה מחוייב מצד התנאי לא פקע חיוביה מינה ולא הרויח רק שאינו עובר על השבועה.
לזה אשיב ואומר דאין ממש בטענת ראובן מכמה טעמים לשבח פשוטים וברורים כשמש וזה דאיברא דר"ת סבר שהנשבע לתועלת חברו אם התירוהו ב"ד שלא מדעתו של חברו בדיעבד מותר מכל מקום אין הכל מודים לסברתו דהא הראב"ד ז"ל ורבוותא אחריני ס"ל שאפילו בדיעבד אם התירוהו אינו מותר ודחו כל ראיות ר"ת ז"ל א"כ בפלוגתא דרבוותא בספק שבועה יש לחוש ולהחמיר וכ"ש דאפי' ר"ת דס"ל שאם התירו לו מותר כתב ומכל מקום הב"ד או החכם שנזקק לכך ראוי לייסרו שנותן דמי מלחמה בשלום כמו שכתב כל זה הריב"ש בתשובותיו באופן שכל איש אשר בשם בשם ישראל יכנה צריך להרחיק עולה כזה מאהלו ולחוש לחומרת ספק שבועה. וכל זה אני אומר אפילו אם מצד חיוב הדין הגמור לא היה חייב ראובן מכל מקום ראוי לחוש ולסלק מעליו חומרת ספק שבועה כ"ש שמצד הדין הגמור חייב ראובן הנז' וכופין אותו לשלם לנפתלי הקנס שהתנה עמו. והטעם בזה הוא שכיון שראובן אינו יכול לפטור עצמו מנפתלי כי אם בטענת תרי קים לי כהנך רבוותא דהיינו קים לי כהנך רבוותא דס"ל דלא סגי קנין גרידא לקיים קנס השדוכין וקים לי כר"ת דסבר שהנשבע לתועלת חברו אם התירו לו שלא מדעתו מותר. ואם כן איכא תרי ספקי דמסייעי למוציא מחברו דהיינו נפתלי ובספק ספיקא דממונא אזלינן לחומרא דנתבע ומפקינן ממונא מיניה.
ויען כי אפשר שירצה לטעות אי זה מתעקש במה שכתבו התוספות בפרק ד' נדרים בשם ר"ת וז"ל ואומר ר"ת שלכך נהגו לאסוף כל בני העיר בשעת שדוכין היינו כי היכי דלהוו ב"ד ולא יהא ערבון אסמכתא. וירצה לומר ודקדק מהכא דר"ת בעי נמי בקנס שדוכין ב"ד חשוב ולא סגי קנין גרידא וא"כ בנדון זה שלא נעשו שדוכין אלו בפרסום כפי הנראה מתוך השאלה מצי ראובן המוחזק לומר קים לי כר"ת בין לענין חיוב הקנס מצד התנאי בין לענין התרת השבועה ובחד קים לי סגי דהיינו קים לי כר"ת בכולא מלתא. אומר דהא ליתא וטעות גמור הוא להבין כך מדברי התוספות דהא כתבו התוספות בפירוש בפרק זה בורר דר"ת סבר דקנין גרידא סגי בקנס שדוכין והמרדכי כתב בפירוש בשמו ואם כן ילמד סתום מן המפורש ונאמר דמ"ש התוספות בשמו בפ' ד' נדרים לאו למימרא דסבר איהו דבשדוכין בעינן לאפוקי מדין אסמכתא ב"ד חשוב אלא משום דבשאר קנסות והתנאים סבר דבעינן לאפוקי מדין אסמכתא קנין בב"ד חשוב הביא כדמות ראיה על זה דמשום הכי נהגו העולם לעשות פרסום בשדוכין אף על פי שאינו צריך אלא לרווחא דמלתא יען כי בעלמא בשאר תנאי אסמכתא בעינן ב"ד חשוב רצה העולם שלא לחלק. והיינו דכתבו התוספות בתר הכי ואין נראה לר"י שהרי כמה פעמים אין שם אלא קרובים וכו'. ומי שידקדק היטב בדבריהם יראה בבירור דלא נחלקו ר"ת ור"י אי בעינן ב"ד חשוב בשדוכין אי לא דתרוייהו סברי דקנין גרידא סגי וזה דבר אמת שאין בו ספק וק"ל. באופן דר"ת נמי ס"ל דבתנאי שדוכין סגי בקנין גרידא ואין גם אחד מן הפוסקים שלא יסבור כן זולת הרמב"ם ז"ל כמו שכתבתי למעלה ואם כן אי אפשר שיפטר ראובן מחיובו כי אם בתרי קים לי כהנך רבוותא והך טעמא מהני ומסייע למוציא מחברו כמו שכתבתי למעלה כי הוא כלל גדול בדין וכמו שכתב כל זה מהרר"י ן' לב זלה"ה בפסקיו והביא ראיה ממה שכתבו התוספות בפ"ק דכתובות שכתבו וז"ל אי למיתב לה כתובה וכו' דאם היה בא לב"ד היה נאמן להפסידה כתובתה אף על פי שלאוסרה עליו לא היה נאמן משום דאין לנו לומר דשמא אינו בקי בפתח פתוח ואוקמה בחזקת התר אבל מכל מקום כתובתה הפסידה אף על פי דיש לומר שהוא טועה בפתח פתוח ואיכא למימר אוקי ממונא בחזקת מריה וקשה דאמאי מפסיד כתובתה דהא ספק ספקא ספק אם הוא בקי בפתח פתוח אם לאו ואת"ל פתח פתוח הוה ספק אם הוא באונס או ברצון ואפילו אשת כהן באונס לא מפסדה כתובתה. ועוד האריכו שם בתוספות לקיים זה יעויין שם.
באופן שמכל אלה הדברים רואה אני להלכה ולמעשה שראובן חייב לנפתלי לפרוע לו הקנס שהתנו ביניהם אם שמעון או לאה בתו יחזרו בהם. ואל מה שיגע והשתדל בעזרת וסיוע שמעון אבי לאה להפטר מחיובו לריק יגע וחייב לשלם לו וישוב ממחשבתו אשר חשב שלא כדין שלא יצרפה למעשה. ואם יתן כתף סוררת וימאן לעשות הישר והטוב ראוי לכל ב"ד לייסרו ולכופו עד אשר יפייס לראובן בעל דינו. וכל מה שכתבתי הוא העולה מצד הדין הגמור כמו שנתבאר באר היטב מפי סופרים ומפי ספרים אפילו לא היה מתפשט המנהג לחייב את החוזר בפרעון הקנס שהתנו בשעת שדוכין כל שכן שכפי הנראה נתפשט המנהג כמו שבא בשאלה וכיון שכן אפילו אם מצד הדין היה פטור מה שאינו כן כמו שכתבנו עם כל זה חייב לשלם מכח המנהג דמנהג מבטל הלכה וכמו שהוכיחו כל הפוסקים מההיא דסטומתא קניא דפרק אי זהו נשך. ועל מה שבא בשאלה בטענת ראובן שהיה רוצה להפטר מטעם אונס האריכות לסתור טענה זאת הוא להג הרבה ויגיעת בשר כי בלי ספק היא טענה של הבל וריק כי מה טעם אונס הוא סירוב לאה כיון דמתחלה אדעתא דהכי נתחייב כמו שבא בשאלה. נאם הצעיר שלמה הכהן.
@שו"ת מהרש"ך חלק א סימן סא
ראובן חלה מחולי אשר ממנו מת ואחר שהוברר לנו היות דעתו מיושב עליו והשיב על הן הן ועל לאו לאו צוה מחמת מיתה ואמר כי מצד א' שיש בית ועליה שיהיה לבנו הגדול וכן ג"כ מצד אחר שיש בית ועליה לבנו הקטן גם שיתנו לבנו הקטן אלף לבנים וכל שאר הנכסים בין מעות בין כסף וזהב ומטלטלים הכל יהיו ביד אשתו וכל זה צוה בפני אשתו וגם צוה שהבנים לא יוכלו להוציאה מהבתים כל ימי חייה ונפטר וחיי אריכי לרבנן ולכל ישראל שבק ובנו הגדול בהיותו בחיים חייתו השיאו ונתן לו הבית הא' ובנו הב' נשא אשה אחרי פטירתו והאלמנה אם הבנים נתנה לבנה הקטן האלף לבנים וגם נכנס לחופה בבית כאשר צוה אביו ברצון אמו וגם דר בתוך הבית עם אשתו כמו ד' שנים או יותר ונולדו לו ב' בנים אחר עבור כמו ב' שנים או יותר נפטר הבן לבית עולמו וחיי לרבנן ולכל ישראל שבק והניח אשתו ושני בניו בבית אשר הניח לו אביו. עתה האלמנה אם הבן הנפטר רוצה לגבות כתובתה תוספתה ונדוניתה ואומרת שמה שהניח לה בעלה אינו מספיק לכתובתה ולכן היא רוצה לגבות גם מהבתים בהיות שהיו משועבדים לכתובתה ורוצה להוציא את האלמנה כלתה גם את היתומים הקטנים מהבית ולקחת הבתים לחשבון כתובתה כנז'. עתה ילמדנו רבנו אם יש כח ביד האלמנה אם הנפטר לקחת הבתים לחשבון כתובתה כנז' או בהיות שבעלה צוה בפניה ככתוב לעיל והיא קיימה הצואה לאו כל כמינה לחזור בה. על כן יורנו מורנו מורה צדק הדין עם מי ושכרו כפול מן השמים.
תשובה מלתא דפשיטא היא דאין כח לאלמנה אם הבן הנז' לקחת הבתים הנז' לחשבון כתובתה כמו שאבאר והוא דגבי ההיא מתניתין דהמחלק נכסיו לבניו וכתב לאשתו קרקע כל שהוא אבדה כתובתה נחלקו המפרשים בפסקא דמלתא דלהרי"ף והרמב"ם והרא"ש ז"ל אפילו לא חלק בפניה רק ששתקה כשנודע לה ולא מחתה דכיון שחלק לה כבוד לחלוק עם הבנים ודאי מחלה ולר"ח דוקא כשחלק לה חלק א' כא' מהבנים אז מחלה בשתיקה לבד אבל אם לא נתן לה כא' מהבנים אז לא מחלה בשתיקה אלא א"כ כתב לה וקבלה עליה. ואיברא שכתבו המפרשים שאין דברים הללו אמורים אלא לענין עיקר כתובה ותוספת ומקולי כתובה שנו כאן אבל ב"ח והוא הדין בנדוניא שדינה כב"ח לא היינו דוקא לענין שאבדה כתובתה בשתיקה אבל כל שקבלה עליה בפירוש ודאי דמהני אפילו לענין כתובה דלא גרעי דברי קבלתה עליה לקיים צואת בעלה ממחילה כיון דנכסי בחזקת היורשים קיימי והיא המוציאה מהם דשטר העומד ליגבות לאו כגבוי דמי. והנה בנ"ד מכל הצדדין וצדי צדדין יר' דאין שום זכות לאלמנה הזאת. חדא דאפילו אם לא היה כאן אלא ששתקה בצואת בעלה יספיק דכפי הנר' מרוצת הענין כמו שבאה בשאלה האלמנה הזאת רוצה לגבות נדוניא ותוספת והנכסים שהניח לה בעלה אינם מספיקים לגבות כל סכי כתובתה ולכן רוצה לקחת הבתים אעפ"י שיש לה בנכסים שהניח לה בעלה שיעור מספיק לגבות נדונייתה וא"כ בשתיקה מהני כיון שחלק לה חלק כא' מהבנים ויותר דבהא אפילו לר"ח סגי. ותו דאית כאן קבלה עליה כיון שנכנס לחופה הבן הנז' בבתים הנז' ודר בהם כל הזמן הנז' ברשותה ורצונה דבר זה לא גרע ממחילה כמו שכתבתי וא"כ אפילו אין בנכסים שהניח לה בעלה סך מספיק לגבות הנדוניא ורוצה ליקח הבתים להשלים גביית נדוניתה אינה יכולה כיון שמחלה וקבלה עליה במה שעשה וקיימה צואת בעלה. ותו לא מידי. נאם הצעיר שלמה הכהן.
@שו"ת מהרש"ך חלק א סימן סב
ראובן נתן לשמעון מאה גרושוש בזמן שהיה שוה הגרוש לערך חמשים אח"כ נגזרה גזרה מאת המלך יר"ה שיהיה ערך הגרוש לערך ארבעים ושאל השואל על חיוב שמעון לפרוע לראובן איך הוא אם יתן לו הגרושוש כמו שנתן לו ויהיה הפסד על המלוה או דילמא כיון שהוזלו כ"כ יפרע לו הגרושוש לערך שיוצאים עתה. עוד שאל השואל על ראובן שהלוה לשמעון אלף ות"ק גרושוש שיפרע לו לזמן קצוב שקצבו ביניהם אלף זהובים ואז היה ערך הגרושוש לערך חמשים כנז' וערך הזהוב לערך ע"ה ועתה מחמת גזרת המלך הוזל הזהוב ואינו יוצא רק לערך ששום איך יתחייב שמעון לתת לראובן אם אלף זהובים כמו שהתנה ויהיה ההפסד על ראובן המלוה או דילמא כיון שהוזלו כ"כ חייב לפרוע לו כפי הערך של עכשו.
תשובה צר לי מאד על ההפסד הגדול שהגיע לכל ישראל מחמת זאת הגזרה אמנם כל איש ישראל צריך שיצדיק עליו את הדין ויקבל בסבר פנים יפות ההפסד המגיע לו מחמת הגזרה על פי התורה.
וקודם שאגיד לשואל דעתי וסברתי ראיתי לישא וליתן בההיא שמעתתא דפרק הגוזל קמא ולברר וללבן כוונת רש"י ז"ל ותוספות ז"ל כי צ"ע להבין כוונתם ז"ל והכי איתא התם.
איתמר המלוה את חבירו על המטבע ונפסל המטבע אמר רב נותן לו מטבע היוצא באותה שעה ושמואל אמר יכול לומר לו לך הוציאו במישן. ופרש"י ז"ל המלוה את חברו שום פרקמטיא על המטבע שקצץ לו נותן לו מעות מטבע היוצא בשעת פרעון דהא קבל לתת לו מעות והאי לאו מטבע הוא ודוקא הלוהו פרקמטיא אבל הלוהו מעות את שהלוהו משלם לו. וכתבו עליו התוספות ז"ל ולפירושו נראה דאם הלוהו מעות נמי וקצב לו שישלם לו מעות משלם ממטבע היוצא באותה שעה דמעות שנפסלו לאו מטבע נינהו ולא נקט בקונטריס פרקמטיא אלא משום דכשמלוה אדם מעותיו אין רגילים להזכיר דבר אבל כשמוכר פרקמטיא אפילו אמר סתם כך וכך מעות תתן צריך לשלם לו מטבע היוצא, והקשו לפירושו דהוה ליה למימר המוכר לחברו על המטבע או הוה ליה למינקט הקיף ועוד כיון דמעות פרקמטיא זוקף עליו במלוה אין סברא לחלק בין הלוה מעות לפרקמטיא שמכר במעות ע"כ. וצריך לדקדק בזאת הקושיא השניה שהקשו דיראה לכאורה דלאו קושיא היא דהא לרש"י ז"ל לא שנא ליה הלוהו מעות וקצב או מכר לו פרקמטיא דמה שמחלק רש"י ז"ל בהלוהו הוי דוקא שהלוהו סתם מעות אבל כל שקצב לא שני ליה בין הלוהו מעות לפרקמטיא שמכר במעות. ויראה דכוונת התוספות ז"ל הוא להקשות על רש"י ז"ל דכיון דהלוהו סתם נותן לו מעות שהלוה לו א"כ במוכר פרקמטיא נמי שלא התנה עמו אלא שאמר לו סתם כך וכך מעות תתן לי דכיון שמכר לו פרקמטיא והיה צריך לזקוף עליו מעות דין הוא שיהיה כמו הלוהו ולא התנה ויתן לו כפי המטבע שהיה באותה שעה ולכן פירשו דאין חילוק בין מכר לו פרקמטיא בין הלוהו מעות ומיירי כשתנה עמו על מנת שישלם לו מעות דכיון שפירש לו כך סתמא דמלתא לכך פירש שאם יפסל יתן לו מטבע היוצא אבל אם מכר לו פרקמטיא ואמר לו סתם כך וכך מעות תתן לי אינו צריך לשלם אלא ממעות היוצאים בשעה שמכר לו דדמי להלוהו מעות סתם וס"ל לתוס' ז"ל הכי מדנקט בגמרא המלוה את חברו על המטבע דודאי דהלוהו מעות צריך שיתנה עמו ע"מ שישלם לו מעות ואז יתחייב ליתן ממטבע היוצא כיון דהתנה אבל בהלוהו סתם פשיטא דנותן לו מעות שהלוה לו כמו שכתבו בסמוך וא"כ במכר נמי כדי לחייב שיפרע ממטבע היוצא צריך שיתנה עמו ולפי שהוקשה להם לפי שיטתם ז"ל דאם איתא דבהתנה עמו כך קמיירי א"כ מ"ט דשמואל דאמר יכול לומר לו לך והוציאו במישן דהא כיון שהתנה עמו כך אית לן למימר שכונת תנאו הוא שיפרע לו פרעון שלא יצטרך לטרוח ללכת למישן ומ"ה כתבו ושמואל סבר דכיון שיוצא במישן שם מטבע עליו וכונתם במאי דקאמרי ושמואל סבר הוי והא לפי פירושם דקשיא להו מאי דכתיבנא ומ"ה אמרו דעכ"ז כיון שיוצא במישן שם מטבע עליו.
והנה כפי פי' רש"י וכפי פי' התוספות ז"ל יר' דכל שהלוהו מעות והתנה עמו לשלם לו מעות כל אנפין שוין דמשלם לו ממטבע היוצא איברא דלפי' ר"י ז"ל שכתבו התוס' אפי' הלוהו מעות והתנה עמו שישלם לו מעות אינו נותן לו אלא כמו שהלוהו דס"ל דמאי דקאמר בשמעתין המלוה את חברו על המטבע ונפסל דנותן לו ממטבע היוצא היינו שהלוהו סאה חטים ואמר לו תחזיר לי סאה או כך וכך מעות דכיון שלא זקף עליו כמלוה גמורה שיכול לפרוע לו חטים אם ירצה נותן לו מטבע היוצא באותה שעה.
עוד צריך לחקור ולידע אם מטבע שהוזל דמי לנפסל או לא ודבר זה אין צריך לפנים וזיל קרי בי רב הוא דבהדיא כתבו התוס' בדיבור הנז' דנפסל מטבע דמי לזולא אליבא דרב ושמואל דס"ל כרב הונא ומ"ה כתבו דכי היכי דבהוזל משלם כזולא דהשתא כדאמרינן באיזהו נשך מלוה אדם כור חיטין הוזלו נותן לו חטין הוקרו נותן לו דמיהם ה"נ בנפסל נותן מעות שהלוהו.
ואיכא למידק במה שרצו להשוות הך דינא דמטבע לההיא דמלוה אדם כור חטים דודאי הך דינא דמלוה על המטבע לא פסיקא מילתא דבמטבע של זהב קמיירי אלא איפשר דבמטבע של כסף נמי קמיירי וא"כ היכי מדמה דינא דמלוה אדם כור חטין דההיא הוי דינא דסאה בסאה להך מילתא דהלוהו מעות בסתם דההיא דמלוה אדם כור חטין כל שלא קצץ לתת לו מעות אלא שהלוהו כור חטין אמרינן הוזלו נותן לו חטים הוקרו נותן דמיהן ובהלואת דינרים של כסף דקיימא לן דכספא טבעא הוי מותר ללוות דינרים של כסף בדינרים של כסף ואם הוקרו נותן לו דינרים של כסף טבי ותקולי וכדמוכח בריש הזהב בההיא עובדא דרב אוזיף דינרי מברתיה דר' חייא דכל מידי דחשיב טבעא לית ביה דינה דסאה בסאה וצ"ע.
ועתה אבא לבאר משפט שאלותנו ואומר דאפילו אם באנו לדמות זה ההפסד שאירע בזלזול המטבעות מחמת הגזרה לההיא שמטבע שנפסל וא"כ לפי פירוש רש"י ותוס' ז"ל כל מי שלוה גרושוש והתנה עם המלוה לשלם לו גרושוש יראה לכאורה דהדין נותן שישלם לו הגרושוש לערך היוצא בשעת הפרעון כיון דהתנה כד מעיינינן שפיר יראה דלא דמי הך מילתא דנ"ד לההוא דינא דגמרא ולכן יראה דאפילו התנה בפירוש ע"מ שתתן לו גרושוש והוזלו אח"כ דדמו לנפסלו וכדכתיבנא אפ"ה אין כונת התנאי מספיק לחייב ללווה בהפסד הגרושוש כי דינא דגמרא כפי מה שנראה לע"ד ריהטא דמילתא מיירי בגוונא דלא היה רק מין מטבע אחד שהיו נושאים ונותנים עליו ולכן המתנה שישלם לו מעות כוונתו הוא על מעות שיצאו בהוצאה ולא על מעות שנפסלו או הוזלו אבל בזמנינו זה שיש כמה מיני מטבעות שנושאים ונותנים בהם יש לנו לומר שכוונת התנאי שהוצרך להתנות ע"מ שיתן לו גרושוש לא היה רק לאפוקי שלא יתן לו מטבע הנקרא אש' או שאר מטבעות שנושאים ונותנים ולא לחייב לשלם לו גרושוש לערך היוצא בשעת הפרעון דודאי לא אסיקו אדעתייהו שיוזלו כ"כ דנימא דמשום הכי התנו באופן שאפילו שהתנה לשלם לו גרושוש הפסד הנמשך מחמת הגזרה חוזר על המלוה. וזה החילוק יראה לע"ד אמיתי ונכון ומספיק אפילו להוציא כ"ש להחזיק ולהעמיד הממון בחזקת מריה וק"ל.
ובזה תתבאר משפט השאלה האחרת המלוה את חברו גרושוש ונתן לו אלף ות"ק גרושוש והתנה עמו שיתן אלף זהובים שאינו נותן לו כי אם אלף זהובים אעפ"י שהוזלו בשעת הפרעון ההפסד חוזר על המלוה מהטעם שכתבתי בשאלה הראשונה ואין צריך לכפול הדברים.
ועוד אני אומר כי יש טעם גדול לומר שכל ההפסד הנמשך בב' מיני השאלות הנז' חוזר על המלוה והוא כי בלי ספק אלו הב' מטבעות דהיינו גרושוש וזהובים מיקרו פירא דחזינן דזולא ויוקרא תליא בדידהו ולא תלו ביוקרא וזולא דפירא אלא אדרבה יוקרא וזולא דפירי תליא בדידהו וא"כ דמי להלואת סאה בסאה והלואת גרושוש בעבור גרושוש דמי להלואת חטים בחטים שעורים בשעורים והלואת אלף ות"ק גרושוש בעבור אלף פרחים כמו הלואת שלשים סאה של שעורים בעשרים סאה של חטים דדבר ידוע דמותר ללוות סאה בסאה אם יש לו אפילו סאה א' לוה עליה כמה סאין וכן מותר ללוות על שער שבשוק ואפילו אין שער קבוע בשוק וגם אין לו מאותו המין שלוה עליו כתב מוהר"ר ישראל זלה"ה שמותר ללוות דינר זהב בדינר זהב כל שיש לו מטלטלים וכו' יעויין בכתביו ומילתא דפשיטא היא דבהנך גווני דשרינן ללות סאה בסאה אם הוקרה או הוזלה הכל הוא ברשות המלוה וא"כ בנ"ד בין הלואת גרושוש בגרושוש או גרושוש בזהובים משעה שנעשה העסק ונגמר בין הלוה והמלוה קמו ברשות המלוה לענין יוקרא וזולא.
ועוד יראה דכיון דמותר ללוות גרושוש בגרושוש או גרושוש בזהובים מטעמא דמיקרו פירי א"כ נמצא דקונין זה את זה וכל שמשך הלוה בגרושוש בין לתת לו גרושוש בין לתת לו זהובים נגמר הקנין ואינו יכול לחזור שום אחד מהן בין הוקרו בין הוזלו.
איברא דאם זה העסק של נתינת גרושוש בעבור זהובים לא היה נותן המלוה כי אם מטבע הנקרא אש' היה יכול לערער המלוה על הלוה שיחזור לו מעותיו כיון דקיימא לן דהכסף אינו קונה את הזהב וטעמא דמלתא דכספא הוי טבעא ודהבא הוי פירי וק"ל, ואפילו אם נעשה העסק בקנין סודר לא מהני מידי ואין בכך כלום דהא קי"ל דאין מטבע נקנה בחליפין ואפילו מי שפרע ליכא כיון שחוזר מחמת ההפסד. ואם נפשך לומר שהגרושוש גם כן כיון שהם מטבע של כסף חשיבי טבעא לגבי זהובים דהוו מטבע של זהב וא"כ חזר הדין למה שאמרנו דבטל המקח אפילו הכי אינו מרויח כלל המלוה שהלוה פרע לו הגרושוש כמו שקבלם והכל עולה לחשבון אחד.
סוף דבר דעתי הקצרה נוטה שמי שהלוה לחברו גרושוש בעבור גרושוש או גרושוש בעבור זהובים שההפסד הנמשך הוא על המלוה. ועוד היה לי דברים אחרים להכריח דעת זה מפני הטרדא איני מאריך אם יצטרך אחזור ואכתוב באופן שמה שכתבתי אני מסכים להלכה ולמעשה אם יסכימו ב' או ג' בעלי הוראה ואיני סומך על דעתי בזה יען כי ההפסד הוא גדול למפסיד יהיה הלוה או המלוה. נאם הצעיר שלמה הכהן.
@שו"ת מהרש"ך חלק א סימן סג
מעשה שהיה כך היה ראובן שמעון לוי ויהודה היו שותפים בכל מיני סחורה ומשא ומתן ובכל ריוח שיזדמן להם והיה לכל אחד מהם סך ידוע בשותפות והיה ראובן עומד בחנות באישקופיא ושמעון לוי ויהודה בשאלוניקי והיו שולחים לו סחורות והוא היה מוכר והיה תנאי ביניהם שראובן יקח מהשותפות הצריך לו לצורך אוכל לבד ואם יקח אי זה דבר עוד היה לוקח וכותב בחשבונו והיו מאמינים לו בזה ומדי שנה בשנה היו באים ומקבלים ממנו חשבון וחוזרים ומקיימים השותפות ונמשך ביניהם שותפות זה שנתים ימים. ויהי בהיות שמעון באישקופיא נחלה ראובן חולי כבד ובראות עצמו מסוכן עשה צוואה על כל דבר וענין מהשותפות ויהי ככלותו לצוות ויקרא הוציאו כל איש מעלי וישאר אך ראובן ויששכר אוהבו בבית ודבר לו בלחש וצוה לו ויהי כראות שמעון שראובן דבר ליששכר בלחש נכנס חששא בלבו וכצאת יששכר מאת ראובן אמר לו שמעון איני אומר שתגיד לי שום דבר אבל כשיטילו קנס אתה תדבר. ויהי כאשר ראה ראובן ששמעון היה מדבר קשות ויקרא ליששכר ויאמר לו שמא הגדת דברי ויאמר לו יששכר איני רוצה להיות בענין זה יחידי צוה לאיש אחר שיהיה עמדי מפני שאיני כדאי. ויהי כראות ראובן כך קרא לשמעון ויאמר לו כבר צויתי בצואתי על כל דבר וענין עוד יש לי מלבד השותפות שיש לי עמך ועם לוי ויהודה בחנות יש לי ביד איש אחד ידוע ליששכר סך נכסים שהן בשותפות ביני וביניך הקרן והריוח לחצאין. ויען שמעון ויאמר לו ולוי ויהודה אין להם שום חלק באלו הנכסים ויאמר לא כי הן שלי ושלך בשותפות ולא פירש עוד כי סתם הענין ולא אמר מה הם הנכסים וכמה הם וביד מי הם. ויען שמעון ויאמר לו חלילה שמעולם לא היה לי שותפות עמך זולת השותפות שיש לנו עם לוי ויהודה וכל איזה דבר שיהיה הוא מן השותפות ויש לכל אחד ואחד חלקו בהן. וימת ראובן וילך שמעון אצל יששכר ויאמר לו נלך לראות מה הן הנכסים ויאמר לו יששכר תדע איך הניח ביד התוגר פלו' ארגז א' ובתוכה כסף צרוף וחפצי זהב ומרגליות וילך שמעון ויחפש ויבקש וימצא התוגר והשתדל ופזר והוציא הוצאות עד שהוציא הארגז מיד התוגר ובפני אנשים פתח הארגז ויקח החצי מן הכל והחצי השני נשאר ביד יששכר לחשבון יורש ראובן. עכשו שמעון לוי ויהודה השותפים טוענים ואומרים שכל הנכסים הם מהשותפות שראובן קמץ וגזל אותם מהשותפות ומביאים ראיות. ראשונה שיש עדים מעידים שבהיות ראובן ממתיק דברים עמהם אמרו לו האמת שאומרים שיש לך כמה וכמה אלפים וראובן קפץ בשבועה ונשבע שלא היו לו רק מה שהיה לו בשותפות. ועוד שמכירים הנכסים אשר בארגז שהם מן הנכסים הנמכרות בחנות מן השותפות. ועוד השותפים אומרים שלא צוה ראובן ליששכר על אלו הנכסים כיון שבשעת צואתו לא פירש ביד מי היו הנכסים ומה היו וכמה היו ואין יששכר נאמן לומר שעל אלו צוה שכבר הוא אומר שמפני שלא היה כדאי להוציא הארגז בעבור זה צוה ראובן ואמר שהיו בשותפות עם שמעון מכלל שאם היה כדאי לא היה מגיד כלום ואם כן אינו נאמן ולכן אומרים השותפים שלא על אלו הנכסים צוה אלא על סך שהביא איש אחד לשותפים אחרי פטירת ראובן לצאת ידי שמים ואמר שהנפטר חלה פניו שיסתירם ויתנם ליורשיו, עוד ראיות ואמתלאות אחרות דיש רגלים לדבר שראובן גזל וקמץ אלו הנכסים המושתפים הנז'. עתה יורנו מורנו מורה צדק אם יכולין השותפים מכח טענות וראיות אלו להעמיד הנכסים בחזקת השותפות.
תשובה הן אמת כי בשומעי המאורע רע ומר אשר כל פרטי פרטיו מוכיחים רוע כונת ראובן וכי כל מגמתו לעשוק אהב עד דכדוכה של נפש אמרתי אני אל לבי בקנאתי ואש עברתי היעלה על לב כי בדבר כזה יצטרך האדם לטרוח לכתוב ולהרבות אמרים בלי צורך ותועלת עד כי גמרתי אומר אם היו דברי נשמעים שלפסוק דין זה יספיק אותה התשובה הארוכה שכתב הרא"ש ז"ל בכלל ס"ח סי' י"ט והביאה הטור ח"מ סימן ס"ה על שאלת ראובן שהיה לו שטר על שמעון ולוי שהיו שותפים בהרבה עסקים והיה השטר באלף ותש"מ זהובים וכו'. כל מעיין דברי הרא"ש ז"ל בתשובה ההיא ישפוט בצדק כמה יש לנו ללכת אחר אומדנות ואמתלאות מוכיחות עם היות שהדין הכללי נוטה לצד אחר כמו שכתב שאעפ"י ששורת הדין נותן ששטר שנפל חיישינן לפרעון וכמו שהוכיח מכל ההיא שמעתתא דסוגיית שנים אוחזין עכ"ז היכא שיש סברות וידים מוכיחות דלא חיישינן לפרעון אזלינן בתר האומדנות כמו שהאריך להביא כל האומדנות וההוכחות אשר היו באותו המאורע אשר מתוכם נתברר בבירור שלא היה מקום לחוש לפרעון. ובלי ספק בנדון דידן רבו מספר האומדנות וההוכחות שיש להוכיח מתוכן שכל אותן הנכסים שהפקיד ראובן ביד התוגר הם גזולים מנכסי השותפים הנז'. ואמינא ולא מסתפינא שההוכחות והאומדנות יספיקו לחתוך דין זה ולהודיע לבני האדם כי ראובן הנפטר אשום אשם בדבור במחשבה ובמעשה להסתיר נכסים משותפיו ולגוזלם להעשיר את יורשיו וראוי לכל דיין שזממו אל יפק וידון להשיב את הגזלה אשר גזל ואולי יתעשת האלדי"ם על ראובן הנפטר לכפר פשעו וחטאתו. ובלי ספק כי זה היה מספיק ולא הייתי חפץ לטרוח עוד בדבר. אמנם יען כי השואל אמר אלי כי באותה העיר אשר קרה זה המאורע לא יתרצו באלו האומדנות לבד עם היותם ברורות והפציר בי שעכ"פ אשיב לו על פי הטענות הבאות בשאלה לכן ראיתי לכתוב הנראה לי על פי הטענות הנז'.
ואומר דבלי ספק הטענה שטועני' השותפים שיש עדים מעידים שבהיות ראובן ממתיק דברים עמהם אמרו לו האמת שאומרים שיש לך כמה וכמה אלפים וראובן קפץ בשבועה ונשבע שלא הי' לו רק מה שהי' לו בשותפות בלי ספק שהיא טענה חשובה ומספקת להוכיח שלא היו לראובן נכסים אחרים זולת הנכסים שהיו לו בכלל השותפות ואין לומר שכונתו היתה שלא להשביע את עצמו דע"כ לא קאמרינן לא הודה אלא שלא להשביע את עצמו ומהניא הך טענה אלא באומר לחברו כך וכך יש לך בידי ואין הלה תובעו אמנם בנ"ד שהשותפים שאלוהו על כך שהיו שומעין קול המון שהיו לו כל כך נכסים והוא דבר נוגע לצורך שותפותם כי ב"ס אם היו לו נכסים אחרים היה מגיע להם הפסד מזה שהיה משתדל בשאר נכסיו ולא יהיה משתדל בנכסי השותפות כהוגן וכראוי והוא השיב להם שאין לו נכסים אחרים בלי ספק דהוי הודאה גמורה ואין כאן לא טענת השטאה ולא טענת שלא להשביע את עצמו וכל שכן שנשבע על הודאתו וכיון שנשבע לא מצי לאשתמוטי בשום טענה בעולם וכמו שכתב הטור ח"מ סימן פ"א ז"ל אמר מנה לפלוני בידי ולא אמר אתם עדי וקפץ ונשבע על הודאתו בפני עדים ובא המלוה ותבעו והשיב שלא להשביע את עצמו כיון ונשבע לשקר אין שומעין לו וטעמא דמילתא הוי בלי ספק משום דכולי האי לא הוה עביד שלא להשביע ומשום האי טעמא כתב הרא"ש ז"ל גדולה מזו שאם הודה בכתב ידו שחייב מנה לפלוני או כתב יד אחר והוא חתם עליה וחתימתו נכרת אינו יכול לומר שלא להשביע את עצמי הודתי.
איברא שמתשובה אחרת שכתב הרא"ש ז"ל יראה לכאורה שסותר דבריו שכתב בזאת התשובה וז"ל שם באותה תשובה האחרת ראובן נפטר ונמצא באחד משטרותיו מכתב ידו שטר זה חציו לפלוני אם יזכה בו פלוני באותו החצי. תשובה. אין לפלוני חלק בו ולא דמי לשטר שנכתב עליו פרעון וכו' עד אבל מה שכתוב עליו שיש לאחר חלק בו אינו מגרע כח השטר הלכך אין בו ממש שאפי' אם היה אומר בפני עדים זה השטר חציו שלך וכו' עד ולא עדיף מה שכתב מאלו הודה בפני עדים. אמנם מי שידקדק היטב בדברי הרא"ש יראה בבירור תרוץ דבריו. ויען כי לא נפקא לן מידי מהך מלתא לענין דינא דנדון דידן לא אטפל לכתוב עליו. אך אמנם הדבר פשוט וברור דאפילו את"ל דכתיבת ידו לא חשיב ועדיף מהודאה בפני עדים שלא יוכל לטעון ולומר שלא להשביע את עצמו כוונתי בנשבע על הודאתו כל אנפין שוין שאין שום טענה מועלת לבטל הודאתו א"כ בלי ספק כיון דלא אמיד ראובן זה הנפטר שיהיו נכסים אחרים זולת השותפות כמו שהוכחתי מכח הודאתו אם כן אין שום זכות ליורשיו זולת החלק שנתברר שהיה לו עם שותפיו. ודמיא הך מילתא לההיא עובדא דרבי מיאשא דמייתי תלמודא פרק הכותב ההוא גברא דאפקיד שב מרגניתא דציירי בסדינא גביה ושכיב ולא פקיד אתו לקמיה דרבי אמי אמר להו חדא דידענא ביה בר' מיאשא דלא אמיד ועוד הא קא יהיב סימנא. ואף על גב דבההיא עובדא דהתם לא פקיד רבי מיאשא אמנם אי פקיד ואמר שלי הם היה נאמן וכמו שכתבו התוספות וז"ל אף על גב דאלו הוה רבי מיאשא קים והוה טעין שלי היה נאמן אע"ג דלא אמיד כבר כתבו טעמו בצדו דהוי משום דאימור מציאה אשכח או במתנה נתנו לו אבל בנדון דידן לא שייך למימר הכי דאנן סהדי שלא מצא גם לא נתנו לו מתנה כל כך נכסים דהוי מילתא דלא שכיח וכל שכן שבפי' אמר אחר שהרגיש ערעורי שמעון השותף האחד על יששכר הנפקד שאותן הנכסים הן בשותפות בין שניהם והקרן והריוח לחצאין א"כ כבר הודה שלא מצא מציאה ולא נתנו לו מתנה רק שהם נכסי' ושטרח ועמל בהם זולת הנכסי' שיש לו בכלל השותפות ואינו נאמן כיון שכבר הודה מקודם בשבועה שאין לו נכסים זולת הנכסים שהיו לו בשותפות עם שותפו הנז'.
ואין לפקפק ולומר דבההיא עובדא דר' מיאשא קאמר רבי אמי תרי טעמי וא"כ הכא דליכא אלא חד טעמא והיינו דלא אמיד מאן לימא לן שמוציאין הממון מחזקת יורשי ראובן דהא ליתא דבלי ספק הפירוש המחוור בההיא עובדא הוא מה שפירש רשב"א דטעמא דלא אמיד סגי לשלא נחוש דילמא דרבי מיאשא נינהו ומאי דקאמר ועוד הא קא יהיב סימנא היינו לאפוקי שלא נאמר דילמא דאיניש אחרינא נינהו אבל בנדון דידן בלי ספק טעם דלא אמיד לחוד מספיק להעמיד נכסים אלו בחזקת השותפים הנז' דכיון שאינן שלו ודאי שאין צד לתלות שהן דאיניש דעלמא כיון שהוא היה הנושא והנותן בנכסי השותפות מוקמינן מילתא אחזקתיה ונאמר שהן מנכסי השותפות כל זמן שאין ראיה להפך להוציא הדבר מחזקתו וכמו שעוד אבאר בסמוך בע"ה. כ"ש דבנ"ד קא יהבי אלו השותפים סימנים מוכיחים שרוב הדברים הנמצאים בתוך הארגז הן מנכסי השותפות והן דברים ידועים לכל העולם א"כ בלי ספק שהנכסים הנמצאים בתוך הארגז של הארבעה השותפים הן בלי שום פקפוק וערעור מכח כל מה שכתבתי וכ"ש בהצטרף לזה דבר ידוע לכל והלכה רווחת בישראל מכל הפוסקים חדשים גם ישנים דדבר הידוע שהוא משל השותפות אין לא' חזקה בו על חברו. וגדולה מזו כתב הראב"ד ז"ל וז"ל ולא מיבעיא מילתא דידיע בסהדי לתרוייהו שוה בשוה ואמר חד מינייהו כולא דילי דזבינתיה מינך דלא מהימן דהא עקר לסהדותייהו לגמרי אלא אפילו לא ידיע לתרוייהו שוה בשוה כגון דחזו דהאי אייתי זוזי והאי אייתי זוזי וזבינו בהו עיסקא ולא ידיע כמה אייתי האי והאי ולבתר יומין נפק האי עיסקא מידא דחד ואמר תרי תלתי דידי ותילתא דחברי לא מהימן אלא פלגי לה בשוה וכו' ע"כ.
מכל מה שכתבתי נראין הדברים פשוטים שכל הנכסים המופקדים ביד יששכר הן מכל השותפים מכח הטענות הנז' מלבד האמתלאות והאומדנות אשר מתוכן יראה הרואה כי הטוב והישר יכשר בעיני אלדי"ם ואדם להשיב הנכסים לשותפים הנז'. וזאת עצתי ליששכר הנפקד הזה אשר עליו באה השאלה יען כי הוא נודע בשערים המצויינין על דבר אמת וענות צדק כי חפץ חסד הוא יתן הנכסים ביד השותפים הנז' ועלי קללתו כי בעשותו כך יעשה האמת והצדק ואדון השלום שלום יעשה לו. הנראה לע"ד כתבתי וחתמתי שמי נאם הצעיר שלמה הכהן.
@שו"ת מהרש"ך חלק א סימן סד
ראובן חלה את חוליו אשר מת בו ולפני מותו הלכו לפניו שמעון ולוי אשר נכנסו ערבים בעדו בעד סך ידוע שהיה חייב לתוגרמים והתחננו לפניו שיתן סדר לפרעון החובות ההם ולא יגיעם הפסד והזק. אז צוה ראובן ואמר שהעורות ידועים אשר היו לו בעיר וסחורות אחרות ידועות יהיו משועבדים לפרעון החובות שימכרו אותם ומדמיהם יפרעו החובות, ויהי לאחרי פטירתו בא שמעון ושלח ידו בעורות אשר היו בעיר ולקח עליהם מעות לפרעון החובות בתורת קאמביו בריוח שלשים למאה והלכו העורות לאנקונה וכשהגיע זמן פרעון הקאמביו והוצרכו העורות להמכר ירדו פלאים ונמכר בזול הרבה כי מה שהיה שוה קודם לכן ששה ועשרים נמכר באחד עשר באופן שלא הספיקו דמי העורות לפרעון הקאמביו. ועתה הנה צעקת האלמנה גדלה עד לשמים באומרה כי שמעון פשע פשיעה גדולה במה ששלח העורות דרך קאמביו לאנקונה כי מי הרשהו על ששלח כך כי המצוה לא צוה רק שימכרו העורות סתם והיה אפשר לו לשמעון למוכרם שם בעיר ולא היה כ"כ הפסד בהם ואולי לא היה בהם הפסד כלל אמנם בשולחו אותם לאנקונה נעשה בהם הפסד רב ועצום כי אין ספק שהאיש אשר עשה הקאמביו על העורות לקח מהם שיעור שהיה שוה לפחות שליש יותר מכדי סך הקאמביו ועכ"ז ירדו פלאים עד שלא (הפסידו) [הספיקו] לפרעון דמי הקאמביו וא"כ הרי שמעון פשע מה שלא היה כח בידו לעשות ופשע פשיעה גדולה בנכסי יתומים. ילמדנו רבנו אם על שמעון מוטל לשלם מה שהפסיד ושכר אדוננו גדול והרבה מאד.
תשובה לאפס פנאי ולסבות אחרות לא הייתי רוצה ליטפל בדין זה אמנם להפיק רצון השואל הוכרחתי לכתוב הנלענ"ד ואומר דלכאורה ולפום ריהטא יראה דפסקא דהך מילתא תליא בפלוגתא דרבוותא דפליגי באפוטרופוס שמנהו אבי יתומים אי מחייב בפשיעה או לא דרבנו האיי ור"י והרשב"א והרא"ש ובנו בעל הטור ז"ל סבירא להו דחייב וה"ר חיים כפי מה שכתבו התוספות בשמו פרק שור שנגח ד' וה' סובר דלא מחייב גם הטור כתב כן בשם הרמב"ן וטעמא דמלתא הוא דאי מחייבינן לשלומי ממנעי ולא עבדי א"כ יראה דאלה האנשים שמעון ולוי אפילו את"ל שפשעו כמו שבא בשאלה מכל מקום כיון שנתמנו לאפוטרופוסים על הסחורות הנז' מאת ראובן הנפטר מצו למימר קים לי כה"ר חיים והרמב"ן דלא מחייבי בפשיעה.
אמנם כד מעיינן יראה דיש לחייב לאנשים האלה בהפסד הנמשך בעורות הנז' מכמה אנפי. חדא דאיכא למימר דעד כאן לא פטרי ה"ר חיים והרמב"ן אלא היכא שפשע דהיינו שמחמת התרשלות וחסרון השתדלנות נמשך נזק והפסד ליתומים אבל היכא שעשה מעשה בידים שלא התירו חכמים לעשותו דהיינו כגון לשלוח נכסי יתומים דרך אניה בלב ים כמו שכתב המ"מ פרק י"א מהלכות נחלות יראה דכל אפין שוין דכה"ג מקרי מזיק בידים ומזיק לחוד ופושע לחוד דהא פשיעה בבעלים פטור ומזיק בבעלים חייב וא"כ אפילו אם תמצי לומר דיש לאנשים האלה דין אפוטרופוס שמנהו אבי יתומים מכל מקום כיון שעשו מעשה בידים לשלוח העורות הנזכרים דרך ים יש לחייבם ואף על פי שלא נפסדו הנכסים ונאבדו בדרך שכבר הגיעו אל מקום חפץ שולחם ושם אירע אונס ההפסד מחמת שהוזל ערכם וירדו פלאים מהערך הקודם כמו שבא בשאלה מ"מ הא אפשיטא הלכתא תחלתו בפשיעה וסופו באונס חייב ואפילו לרבא דסבירא ליה דבעינן שיהא האונס בא מחמת הפשיעה אבל כל שלא בא האונס מחמת הפשיעה אפילו למ"ד תחלתו בפשיעה וסופו באונס חייב פטור כדמוכח בההיא שמעתא דפרק המפקיד דאתמר פשע בה ויצתה לאגם ומתה כדרכה דלרבא פטור אפילו למ"ד תחלתו בפשיעה וסופו באונס חייב משום דאמרינן מלאך המות מה לי הכא ומה לי התם בנדון דידן ודאי דאונס דהפסד הנזכר נמשך מחמת הפשיעה שאם לא היו אלה האנשים שולחים אותם העורות למקום אחר דרך ים רק שהיו מוכרים אותם במקום שנמצאו שם לעת פטירת ראובן לא היה בהם הפסד אם כן נמצא שהאונס בא מחמת הפשיעה ויש לחייבם מטעם זה אפילו אם תמצי לומר שיהיו אפוטרופוסים גמורים ואפילו לדעת ה"ר חיים והרמב"ן.
ועוד יש טעם אחר לחייב לאלה האנשים במה שפשעו דע"כ לא כתבו הנך רבוותא לפטור מהפשיעה אלא באפוטרופוס שנתמנה לתועלת וזכות היתומים דזיל בתר טעמא דאי מחייבינן להו ממנעי ולא עבדי אבל אלה האנשים לא נתמנו לתועלת היתומים כי אם לתועלת עצמם ששעבדו להם אותם הנכסים והרשום שימכרום כדי שיהיו בטוחים מחוב ערבותם ובכי האי גונא יראה דאם פשעו לא עבדינן תקנתא וחייבין לשלם וק"ל.
ועוד דבמחלוקת זה דאפוטרופוס שמינהו אבי יתומים אי מחייב בפשיעה או לא כתב מוהר"י קארו זלה"ה דכהנהו רבוותא דס"ל דמחייב נקטינן. יראה דס"ל דלא חיישינן לסברת ה"ר חיים והרמב"ן ז"ל ואע"ג דאיכא לאתמוהי דבכל דוכתא אמרינן דמצי המוחזק ליפטר ולומר קים לי כרבוותא דמסייעין לי אפשר דלגבי יתומים קטנים לא עבדינן כי האי כללא. כל זה נראה לע"ד כדי לחייב לאנשים האלה אם יראה בעיני החכמים השלמים נר"ו. נאם הצעיר שלמה הכהן.
@שו"ת מהרש"ך חלק א סימן סה
ראובן היה נשוי עם רחל בת שמעון והניח בן קטן וצוה מחמת מיתה שיהיה לוי אפוטרופוס לפקח על כל נכסי עזבונו וענייניו וראובן היה לו עם שמעון חמיו דין ודברים ותביעות וראובן בראותו בחזותו כי מת חמיו ולא הספיק לתבוע תביעותיו וטענותיו עמו שם לדרך פעמיו אל המקום אשר שם האפוטרופוס בהרשאת רחל אשתו כדי לתבוע מהאפוטרופוס חלק הירושה בעש"ג =בערכאות של גויים= המגיע לאשתו כפי דיניהם ואיים וגזם דברים הרבה כדי להפחידו ולאיימו אך לא הוליכו בפני עש"ג רק מחמת אימת האיומים והגזומים נתפשרו עמו ונתנו לו שנים עשר אלפים לבנים וכתבם בכתובת אשתו נוסף על כתובתה שהכניסה לו המעות הנז' לנכסי מלוג. ואחר ימים או שנים נפטרה לב"ע רחל אשת ראובן והאפוטרופוס תובע מראובן המעות הנז' שנתן לו באומרו כי כשנתנם לו היה אנוס ומתיירא פן יוליכהו בפני עש"ג וראובן טוען שלא עשה לו שום אונס מאחר שלא הוליכו בפני עש"ג רק מתוך הדברים וההפחדות נתפשר עמו ובאו לידו במתנה גמורה והעד שכתבם בכתובת אשתו לנכסי מלוג. עוד טוען ראובן שאף את"ל שהדברים הם כמו שטוען האפוטרופוס שהיה אנוס כשנתנם כיון שהוא לא קבלם אלא בהרשאת אשתו ובשליחותה והיא זכתה בהן מנכסי אביה ואח"כ זכה הוא מכחה א"כ אפילו את"ל שיהיה לאפוטרופוס או ליתום דין ודברים בתביעה הנז' ולבעל הפשרה כל ריבם וטענותם אינה אלא על רחל כיון שהיא הזוכה הראשונה אמנם עליו אין להם שום תביעה ודין ודברים. עתה ילמדנו רבנו אם זוכה ראובן בטענותיו אלו להפטר מתביעת לוי האפוטרופוס או אם עדין יש דין ודברים עמו.
תשובה איברא דאם המעות הנז' שלקח ראובן מלוי האפוטרופוס לקחם באונס רצוני דחשבינן להנהו ההפחדות והאיומים שעשה לאונס או שהוליכו ממש בערכאות של גוים ומחמת כן הוכרח להתפשר עמו מילתא דפשיטא היא דאותה המתנה והפשרה בטלה דקי"ל תליוה ויהיב אינה מתנה ואעפ"י שלא מסר מודעא מתנתו בטלה דאין לחוש למה שכתב מוהר"י קולון ז"ל בשם ה"ר יודה ברזילי דבמתנה נמי בעינן שימסור מודעא ואם לא מסר מתנתו קיימת דאיכא לאקשויי עליה טובא וכמו שכתבתי על זה פעם אחרת אין צורך להאריך עתה בזה באופן שאלו המעות שנלקחו מיד האפוטרופוס מנכסי היתום הנז' מאחר שנלקחו באונס תורת גזל להם. וא"כ מה שטוען ראובן דאפילו את"ל שבאונס לקחם כיון שבשליחות אשתו לקחם ועל שמה נלקחו המעות מיד האפוטרופוס ולא היה לו כח לעשות דבר כי אם בהרשאתה והיא זכתה במעות הנז' תחלה ואם אחר כך זכה הוא בהם מכחה זכה אם כן לאו בעל דברים דידיה האפוטרופוס הנזכר או כל מי שירצה לטעון כנגדו כל הני מילי בלי ספק הוו מילי דכדי וטעותא. דאפילו אם היתה רחל אשתו תובעת התביעה הנז' ולא מיבעיא מן האפוטרופוס אלא שהיה תהיה היורש כדת משה וישראל גדול בבנים ותבעה והוציאה ממנו המעות הנז' כיון שהוציאם באונס הוו גזל ואעפ"י שנתייאש מהם חייב לשלם ולהחזיר המעות אחר פטירתה כדין יורש דק"ל שחייב לשלם ולהחזיר מה שגזל מורישו כל שהגזלה קיימת אעפ"י שנשתנית לדינא דגמרא והשתא לדידן דק"ל דמטלטלי משתעבדי אפילו אין הגזלה קיימת נמי חייב לשלם וכמו שכתב הטור כל זה חשן המשפט סימן שס"א יעויין שם ובעל בנכסי אשתו יורש הוי דליכא למימר ליקח הוי ואם כן קנאם ביאוש ושנוי רשות דהא ליתא דלא אמרינן בעל בנכסי אשתו לוקח הוי אלא היכא דליכא פסידא דאחריני כדאפסיקא הלכתא בשילהי יש נוחלין אמנם הכא איכא פסידא דליכא למימר אינהו דאפסיד אנפשייהו כדאמרי' התם גבי האשה שמכרה בנכסי מלוג דהכא מאי דהיה ליה למעבד מאחר שאנסו דהאי לנקטיה בכובסיה כי היכי דלישבקיה גלימיה. וכל מה שכתבתי הוא אפילו אם היתה האשה עצמה התובעת והאונסת כ"ש שראובן בעצמו נעשה שליח ומשתדל על זאת התביעה דיראה דאפילו אם לא היתה לו טובת הנאה כלל בתביעה הנז' אלא שהיה אדם אחר מבחוץ הואיל ונעשה שליח לתבוע תביעה בעש"ג או לעשות שום אונס אשר לא כדת היה חייב לשלם אעפ"י שלא נהנה משליחותו כלל ועקר מדינא דגרמי דכל חילוקי דיני חיובא דגרמי שייכי ביה ולא ראיתי להאריך בזה כי אין צורך לטרוח בדברים פשוטים וברורים באופן שאין לראובן שום זכות להפטר מהתביעה הנז' מכח זאת הטענה.
אמנם רואה אני את דבריו לזכותו ולפוטרו מכח מה שטוען שלא אנסו רק דברים בעלמא בהפחיד ואיום שהרי כתב מהר"י קולון ז"ל סימן קפ"ו דאליבא דמוהר"ם וראבי"ה דסבירא להו דלא חשבינן אונס להפחדות ואיומים א"כ כל הדברים הנעשים מחמת הפחדות ואיומים מה שעשה עשוי ואע"ג דרב האי ורבנו חננאל ז"ל סבירא להו דחשבינן להפחדות ואיומים כל שבידו לעשות לאונס פשיטא דיכול המוחזק לומר קים לי כמוהר"ם וראבי"ה ז"ל וא"כ הפשרה שנעשה יש לה דין מתנה גמורה וזכתה רחל בהם כיון שעל שמה ניתנו.
ואין לערער על האפוטרופוס שפשע שנתן מתנה מנכסי היתום בלי שום טענת אונס דיראה לכאורה שיש לחייבו דבשלמא אם היה אנוס אין להאשימו במה שנתפשר אבל כיון שהפשרה היתה בלי שום אונס יראה דמקרי פושע והאפוטרופוס שפשע חייב לשלם. דהא ליתא דכיון שראה שאם לא היה מתפשר אפשר או ודאי שיוליכו אותו בעש"ג ויגיע ליתום נזק מסך גדול מתוך כך ראה להתפשר בסך מועט אין לחייבו כלל ותבוא עליו ברכה ואפריין נמטייה. ויש לדמות זה לההיא עובדא דמייתי תלמודא פרק אלמנה נזונת רבינא הוה בידיה חמרא דרבינא זוטי יתמא בר אחתיה הוה לדידיה נמי חמרא הוה קא מסיק ליה לשכרא אתא לקמיה דרב אסי אמר ליה מהו לאמטויי בהדן א"ל זיל לא עדיף מדידך. וכתבו המפרשים ז"ל דמהך עובדא יראה דאע"ג דלא התירו לאפוטרופוס להוליך נכסי יתומים במקום שיש ספק סכנה עכ"ז בדבר שאם יניח אותו כאן אפשר שיפסד התירו ואם נאבד אין לחייבו. ואין לחלק דשאני התם דאינו עושה שום הפסד בנכסי היתומים להדיא אלא שמכניסן בספק הפסד מיראת ספק הפסד אחר אבל לעשות הפסד בידים להדיא אכתי אפשר דאסיר דמהיכא תיתי לפלוגי ואדרבה איכא למימר דהא עדיפא דהתם שרינן להכניס כל הדבר בספק הפסד שיאבד כלו לגמרי מחמת ספק הפסד שיארע כאן נמצא שאם יהיה הפסד במה שהכניסם לא הרויחו כלל היתומים כ"ש הכא שמפסיד מועט מחמת חשש הפסד מרובה ונמצא שהיתומים מרויחים בזה.
ועוד יש טענה אחרת לפטור את האפוטרופוס דכיון דהוי פלוגתא דרבוותא אי הני הפחדות והגזמות חשיבי אונס דלמוהר"ם וראבי"ה לא חשיבי אונס ולרבנו האיי ורבנו חננאל חשיבי אונס כדכתיבנא לעיל אע"ג דלגבי המוחזק במתנה מזכינן ליה בטענת קים לי כהני רבוותא דלא חשבי ליה לאונס מכל מקום לא מצינן לחיובי לאפוטרופוס ולהוציא ממנו שגם הוא יוכל לומר קים לי כהנך רבוותא דחשבי לאונס ואם כן נראה דאין לערער על האפוטרופוס לחייבו במה שנתן.
ונחזור לנדון דידן שאותם הי"ב אלפים בתורת מתנה באו ליד ראובן בזכות אשתו וזכתה היא בהם מכח זאת הטענה דשקלינן וטרינן בה במאי דסליק מינה ולא היה יכול האפוטרופוס להוציאם מידה כיון שבתורת מתנה באו לידה ואפילו אם תמצי לומר שיכול האפוטרופוס לתבוע ממנה המעות שזכתה בהם בעודה בחיים חייתה כיון שסוף סוף מחמת ההפחדה והאיום ויראת הנזק נתנם לה ובהסתלק הנזק כדי להפך ולחזר אחר זכות היתום היה אפשר ע"צ הזרות והרחוק לצדד לחייבה עם כל זה בעוד בחיים חייתה לא היו יכולים לתבוע כלל ועקר לראובן ולחייבו לעמוד בדין על זאת התביעה לא מטעם השליחות ולא מטעם שיש לו זכות בנכסי אשתו דמצי אמר לאו בעל דברים דידי את ולא מצית לאשתעויי דינא בהדאי אי מטעם השליחות כיון שלא אנס בהדיא אין לחייבו מדינא דגרמי וכמו שהיה חייב אם אנס כמו שכתבתי למעלה שהיה חייב בשביל השליחות לחודיה ואף על פי שלא היה לו הנאה כלל גם מטעם שזכה בנכסים לאכול פירותיהם לא מחייבינן ליה למיקם בדינא ודיינא דקנין פירות לאו כקנין הגוף הוא ואף על גב דהיכא שרוצה הבעל לתבוע בנכסי אשתו איכא חלוקים בגמרא גם בפלוגתא דרבוותא בהי גוונא רשאי לתבוע בלא הרשאה ובהי גוונא לא סגי בלא הרשאה כמבואר בספרי הפוסקים מכל מקום לתבוע ממנו שום תביעה שיהיה לאדם אחר בנכסי מלוג שלה לאו דינא ולאו דיינא דאין על הבעל שום תביעה ואם כן זכינו לדון בנדון דידן שבעוד בחיים חייתה של רחל הנזכרת אף על פי שיהיה אי זה צד זכות רחוק לתבוע ממנה על הנכסים הנזכרים לא היו יכולים לתבוע לראובן בעדה ועתה אחרי פטירתה לב"ע גם כן אין לתבוע ממנו כלום ואף על פי שקנה כל נכסי אשתו קנין גמור וקנין הגוף וטעמא דמלתא דהשתא מצינן למימר בעל בנכסי אשתו לוקח הוי דמעיקרא כי הוה שקלינן וטרינן אם יש לנכסים האלו דין גזל אין לפטור לבעל מטעם בעל בנכסי אשתו לוקח הוי מהטעם שכתבתי והארכתי למעלה.
אבל השתא דברירנא דאין כאן טענת אונס ותורת מתנה יש באותם המעות הנזכרים איכא למימר איהו דאפסיד אנפשיה ליתן מתנה כי היכי דאמרינן גבי האשה שמכרה בנכסי מלוג ומתה הבעל מוציא מיד הלקוחות מטעמא דבעל בנכסי אשתו לוקח הוי ולקוחות אנהו דאפסידו אנפשייהו ואם לחשך אדם לומר דכיון שהמעות הנזכרים שזכתה בהם האשה זכתה בהם ברשותו ומדעתו אם תמצי לומר שהאשה היתה חייבת בהם להחזירם אלו היו תובעים אותה בעוד בחיים חייתה גם אחרי פטירתה לב"ע חייב הבעל לשלם דהא בההיא דהאשה שמכרה בנכסי מלוג כתב רבנו אפרים ז"ל והביאו הרב המגיד פרק כ"ב מהלכות אישות וז"ל שם אם הבעל מודה שברשות מכרה אינו מוציא מיד הלקוחות כלום דכשלוחו דמיא ואי בעי לוקח מערים עליו דבעל דלא עבדא ערמה ומאי דמכרה הוה לדעתו ולהנאתו וכו'. יראה משם דאף על גב דכשמכרה בלא דעתו אמרינן דלקוחות אינהו דאפסידו אנפשייהו ומוציא מידם עם כל זה כשנעשה הדבר ברשותו ודעתו לא מצי למיטען עלייהו דלקוחות מידי. ואם כן יראה דבכל דוכתא במידי שנעשה ברשות הבעל כי היכי דמחייבא איהי מחייב איהו נמי. אף אתה אמור לו דשאני ושאני דאיכא לפלוגי טובא. דבשלמא התם גבי האשה שמכרה בנכסי מלוג כיון שהבעל היה לוקח ראשון כשמכרה האשה מרשותו ודעתו ללוקח אחר נעשה כלוקח ראשון שמכר ללוקח שני ועשה מעשה להפקיע ולהפסיד זכותו ויש לו לקיים ממכרו. אמנם כי האי גוונא דנדון דידן אם באו ליד האשה מעות במתנה ואחר כך זכה בהם הבעל מטעם בעל בנכסי אשתו לוקח הוי היאך נוכל לבטל זכותו כיון שלא עשה מעשה להפקיע זכותו. וחלוק זה כ"כ ברור שלא היה ניתן ליכתב לרוב פשיטותו. ועלה מזה אם כן דאפי' את"ל שהיו יכולין לתבוע לרחל אי זו תביעה ע"צ הזרות והריחוק אפ"ה אחר פטירתה אין הבעל חייב כלום כ"ש דלפי האמת והצדק אפי' לאשה עצמה אין עליה שום תביעה, ומה שכתבתי וצדדתי יהיה לרווחא דמילתא. כלל העולה שאם זאת הפשרה אשר כן נעשה לא נעשה מחמת הכרח ואונס תביעת ראובן בפני עש"ג רק שהפחיד בדברים לבד הפשרה קיימת וזכה ראובן במתנתו ואינו חייב לשלם כלום. נאם הצעיר שלמה הכהן.
@שו"ת מהרש"ך חלק א סימן סו
בשמים עדי ושהדי כי מעולם ברחתי מהטפל במחלוקת ודברי ריבות ויעבור עלי מה אך אמנם עתה לא אוכל להתאפק כי קנא קנאתי קנאת ה' צבאות וקנאת מורי הרב המובהק נר"ו אשר מנעוריו נודע בשערים המצוינין בחכמה ובחסידות וכל יודעי שמו יבואו ויגידו צדקתו ועתה לעת זקנתו עבר עליו מאורע רע ומר על לא חמס בכפיו אך אמנם יען היותו מוכיח ומישיר כדרכי האמת והצדק דברי שנאה סבבוהו וילחמוהו ולכן אמרתי לחוות דעי גם אני להיכן הדין נוטה משפט השאלה אשר עליו נתגלגלו כל הענינים הנמשכים וידעתי נאמנה כי לא נכחד עצמת האמת מעיני כל יודעי דת ודין אך אמנם שנאה מקלקלת השורה וכו'.
ואומר כי נדון זה לא יצדק עליו אריכות דברים אך אמנם הכרח המנגדים הגיעו אל הרב מורי נר"ו להאריך מה שהאריך כי בלי ספק יכולים הג' ק"ק יע"א לכוף את הקהל הרביעי ובזה כל אנפין שוין מכל הצדדים שאפשר לצדד לא נשאר שום צד כלל לומר שיהיו רשאין יחידי הקהל האחר לבלתי הסכים בהסכמה הנז'.
והנה אזכיר כל הצדדין שאפשר לצדד בקוצר. חדא דאפילו את"ל דלא מצו הרוב לכוף את המיעוט היינו במידי דאיתא רוחא להאי ופסידא להאי שאין כולם שוין בדבר אמנם במידי דאיכא רווחא להאי ולהאי כנ"ד שכולם שוין בדבר לא מצינו מי שיחלוק ויאמר שלא יוכלו לכוף הרוב את המיעוט ומי שירצה לומר שההסכמה זאת הוי רווחא להאי ופסידא להאי בלי ספק אהבת הניצוח גבר עליו. ואם נפשך לומר דאפי' את"ל דבמידי דאיכא רווחא להאי ולהאי מצו לכוף היינו כשהרוב והמיעוט הם בקהל אחד אך אמנם כשהם נפרדים בב' קהלות איכא לפלוגי ולומר דאינם יכולים לכוף דלא שייך לומר רוב ומיעוט אלא כשהם בחברה אחת ובכת א' ונחלקו ועלו למנין ונמצאו הרוב נוטים לצד אחד והמיעוט לצד א' אמנם בקהלות אשר מתחלה במקום ההוא כל קהל וקהל היה נפרד מחבירו ולא קרב זה אל זה יר' דאין מקום לכופם מטעם רוב ומיעוט אפ"ה במידי דהוי מגדר מלתא כל אנפין שוין דמצו לכוף כנ"ד דהוי מגדר מלתא. וכל זה הוא אפי' אם נר' לומר שאלו הקהלות הנז' הם נחשבות כקהלות נפרדות כ"ש וק"ו אחר אשר מימי קדם קדמתה עלתה הסכמתם באלה ובשבועה כי עם היותם מתפללים בבתי כנסיות נפרדים עכ"ז לכל התקונים וההסכמות שיתקנו ושיסכימו יהיו נחשבים כיחידים ולא יוכלו להפרד אלו מאלו ובפרט לקבל עליהם ההסכמה הזאת אשר עליה נתגלגלו כל אלו הדברים אשר בלי ספק אין אדם יכול להתירה כיון שנתקבלה באלה ובשבועה והוי מלתא דאיסורא ואם קצת שנים לא נהגו על פי ההסכמה הנזכרת היה בטעות או באונס אך אמנם עתה אחר שנסתלקו האונסין ראוי לנהוג על פי ההסכמה הקדומה המקובלת עליהם יחד נוסף על זה דאפילו אם תמצי לומר שזאת ההסכמה היתה חדשה ממש ומעולם לא היה שום חבור לד' הקהלות יחד עם כל זה יראה דכיון שהד' קהלות יחד מנו עליהם מרביץ תורה אחד ומלך אחד בלי ספק שהוא מצרפן וכאלו היו בחבורה ואגודה אחת וכיון שהרב המנהיגם ראה לתקן הסכמה אחת והסכימו הג' קהלות בכך מעתה מחוייבת הקהלה האחרת להסכים עם שאר הקהלות ובזה יהיה להם שלום. כבר כתבתי כי הנדון לא יסבול אריכות דברים ולכן לא הבאתי הדברים בשורשם כי אם ראשי פרקים לבד בלי ראיות כי בלי ספק הם דברים פשוטים אפילו לדרדקי דבי רב. נאם המדבר מרוב שיחו וכעסו נאם הצעיר שלמה הכהן.
@שו"ת מהרש"ך חלק א סימן סז
על מעשה שהיה כך היה ראובן גירש את אשתו דינה בפני ב"ד חשוב ומומחה וביטל כל המודעות על פי כל סברות הפוסקים לסברת הרמב"ם והרשב"א והרמ"ה ז"ל. סוף דבר גירש ברצון גמור מדעתו בלי שום זכר אונס כלל ונעשה מעשה בית דין כתוב וחתום מיד הדיינים שנתגרשה והעידו שלא נשאר שום פקפוק בגט הנזכר. אחר ימים שגרש ראובן הנזכר הלך לדרכו ויצא מהעיר אשר גירש את אשתו והוציא אביו כתב חתום בעדים מעידים איך ראובן הנזכר קודם שגירש את אשתו מסר בפניהם מודעא ואמר להם דעו כי אני מגרש את אשתי שלא מרצוני רק שאני מוכרח מחמת כמה אונסים ולא יכולתי להנצל מהם כי אם בגירושי אשתי הנז' כי הכריחוני ואנסוני לגרשה. ואני הצעיר נשאלתי על זה וראיתי כתב המודעא והאונסים לראות אם יש ממש לבטל הגט. והנה מלבד מה שראיתי ובינותי בדברי המודעא והאונסין שמעידים עליהם כמה צדדים וצדי צדדים יש לחוש שהכל שקר וכזב כמו שרבו הרואים כן תמהו על הענין. עם כל זה שתי אני אל לבי לעיין אחר ההנחה ותפיסה במושלם שכל הדברים שנכתבו הם כנים ואמתיים אם ראוי לבטל הגט או לא ועיינתי וגמרתי לכתוב מה שהורוני מן השמים עם היות שידעתי נאמנה שדברי לא יועילו ולא יצילו את דינה העניה הזאת מכבלי עיגונה.
תשובה עיקרא דהך מלתא איתא בפרק חזקת הבתים דגרסינן התם אמרי נהרדעי כל מודעא דלא כתיב בה אנן ידעינן באונסא דפלניא לאו מודעא היא ומקשי תלמודא מודעא דמאי אי דגיטא או דמתנתא גלויי מלתא בעלמא היא וכו'. וכתב הר"ש ז"ל וז"ל מודעא דמאי אי במודעא דמסר אגיטא ואמתנה לא צריך כולי האי אלא כיון דמודע לסהדי דהך גיטא שאני נותן לאשתי אנוס אני בו לפיכך דעו שאני מבטלו בפניכם וכן המתנה שאני מקנה לפלוני אנוס אני תהא מבוטלת אע"ג דלא ידעי סהדי אונסא דיליה הרי הגט והמתנה בטלין דגלויי מלתא בעלמא הוא כלומר הרבה בני אדם יוכלו לידע אונסו וכיון שאינו מקבל ממון במתנה ובגט זה שנותן אם איתא דניחא ליה ליתנם מדעתו למה לו למסור מודעא ואי לא ניחא ליה ליתן למה לו ליתן גט ומתנה הילכך אין צריך לפרש אונסו דלא דמי לזביני וכו'.
כללא דמלתא אליבא דר"ש דמודעא דגיטא בעינן שיאמר שהוא אנוס ומתוך כך רוצה לבטל הגט ואעפ"י שלא יכירו העדים באונסו אמרינן מסתמא הוא אמת דאניס ודי לנו בגלויי מלתא ולא חיישינן אם תתגלה אם לא דסברא דאניס ומכל מקום אם נתגלה הדבר שאינו אנוס בטלה מודעתו ממילא ואין צורך לבטול אחר דסבירא ליה דבלא אונס אם אמר גט זה שאעשה לא יהא גט אין זה ביטול כיון דלא נאנס.
אמנם הרא"ש ז"ל פירש הך מלתא בענין אחר וז"ל שם בפסקיו מודעא דמאי אי דגיטא או מתנה גלוי [מלתא] בעלמא הוא פירוש הרי הוא מגלה דעתו במסירת המודעא שאינו עושה דבר זה בנפש חפצה ולא ניחא ליה דליקני והמתנה בטלה בכך וכן הגט ואפילו אם ידוע הדבר שאותה מודעא שמסר בפני העדים דברי שקר הן הויא מודעא לבטל המתנה והגט.
והנה ראיתי לרב הגדול מוהררי"ק זלה"ה שכתב בטור אבן העזר סימן קל"ד שהרמב"ן ז"ל מסכים לסברת הר"ש ז"ל ומשבח סברתו כמו שהאריך יעויין שם.
גם כתב בשם הר"ן ז"ל שנראה מדברי הרמב"ן ז"ל שכל שתלה מודעתו בדבר שאין בו אונס אין בדבריו כלום והנה הרב המגיד כתב פרק ששי מהלכות גרושין בשם הרמב"ן ז"ל שמודעת הגט אפילו אין לו אונס כלל מודעתו קיימת לא ידעתי במה נפל זה החלוף בדברי הרמב"ן ז"ל אולי נוסחאות מחולפות היו להם בדברי הרמב"ן ז"ל.
גם ממה שכתב הרב הנז' בשם הרמב"ן ז"ל יראה דסבירא ליה להרמב"ם ז"ל ג"כ דכל שתלה מודעתו בדבר שאין בו אונס שאין בדבריו כלום וז"ל שם והר"ם הספרדי ז"ל כתב שאם אמר כל גט שאכתוב מכאן ועד עשרים בטל הוא בטל וזו היא מסירת מודעת הגט וזה ודאי אפשר דמסתמא נימא אנוס הוא אבל אם פירש שאינו אנוס ומבטל לפי שיטתו כשר כדברי הר"ש ז"ל וממה שכתב בשם הר"ן ז"ל יר' שסובר בדברי הרמב"ם שמכוין לדברי הרא"ש דאפילו אם תלה מודעתו בדבר שאינו אונס אפילו הכי מבטל גיטא.
ואיברא שממה שכתב הרמב"ם ז"ל בפ"ו מהלכות גרושין אין מקום להכריע דעתו להיכן נוטה אבל ממה שכתב בפ"י מהלכות מכירה יראה בפירוש דס"ל דבמתנה כיון שמסר מודעא אעפ"י שאינו אנוס המתנה בטלה וז"ל שם במד"א במוכר או בעושה פשרה אבל במתנה או במחילה אם מסר מודעא קודם מתנה אעפ"י שאינו אנוס הרי המתנה בטלה שאין הולכין במתנה אלא אחר גלוי דעת הנותן. באופן דבהך שמעתא דפרק חזקת הבתים שכתבתי יש בה אלו הב' פירושים מה שפירש הר"ש ז"ל ופירוש הרא"ש ז"ל ומפרשים אחרים ההולכים בשיטתו ובסברתו.
והנה יראה לע"ד דאיכא למידק טובא בהך פירוש דהרא"ש דלא ימנע אם בשעת מסירת המודעא אמר דעו שאני אנוס לכן אני מבטל גט זה בפניכם או לא אמר אלא דעו שאני אנוס ואיני נותן גט זה ברצוני ולא הזכיר לשון בטול שאם אמר שהוא אנוס ומפני כך הוא מבטלו וס"ל להרא"ש ז"ל שיכול לבטל הגט העתיד לכתוב ודלא כהר"ש דס"ל שאינו יכול לבטל כדכתיבנא א"כ מה שייך לומר גלוי מלתא בעלמא הוא כיון שבפירוש ובהדיא מבטלו ואם לא הזכיר בטול בפירוש אלא שמתוך מסירת המודעא שאמר דעו כי אני אנוס ליתן גט זה גילה דעתו בביטול הגט וס"ל דסגי בהכי כיון שגילה דעתו אעפ"י שלא בטלו בפירוש אתמהה דהא ליתא דבשלמא גבי מתנה אמרינן דגלויי מלתא סגי וכדמוכח מההיא עובדא דההיא מתנה טמירתא אמנם בגט איפסיקא הלכתא כאביי דגלויי דעתא בגיטא לאו מלתא היא כדאיתא פרק השולח גבי ההיא עובדא דגידול בר רעילאי כ"ש כשמגלה דעתו בדברים של שקר דהיינו באונס שאינו.
ועוד יש ללמוד מק"ו דלא תסגי גלוי דעתא בבטול הגט קודם שנכתב דהא לסברת הר"ש וסיעתו אפילו בטול בפירוש לא מהני לבטל הגט העתיד לכתוב כמו שכתבתי. כעת אין לי פנאי ושעת הכושר לעמוד ולהתישב על דבר זה לכשאפנה אשנה ואולי אזכה לעמוד על בוריין של דברים.
ועתה אבא לבאר ולפסוק נ"ד ואומר שזאת המודעא שמסר ראובן בן יעקב המגרש בפני עדים המלאה מבטולים רצוני לבטל הגט כפולים ומכופלים על כל האונסים שנזכרו שם יראה דליכא לספוקי דלדעת הר"ש וסיעתו דסבירא להו דלא מהני מודעא כלל אם לא יאמר שהוא אנוס איברא דלא בעינא שיכירו העדים באונסו דמסתמא אמרינן דאניס אבל מכל מקום אין לתלות מודעתו באונס של שקר אם כן יראה דלדידהו ליכא מודעא בלא טענת אונס ומלתא דפשיטא דמאן דמסר מודעא אם חזר ובטלה בטולו בטול וכדמוכח מההיא דפ' האומר משקלי עלי וכמו שכתב הר"ש עצמו בהך שמעתא דפ' חזקת א"כ אליבא דידיה המוסר מודעא אפילו מחמת אונס וידעו העדים שחתמו על הגט במודעא שמסר והכירו באונסו כל שחזר בו וברצונו ובטל בטולו בטול דאמרינן שחזר ונתרצה ואזלינן בתר דבורו האחרון דאתי דבור ומבטל דבור ואעפ"י שהאריך במודעות ומסר מודעא על בטול המודעא ומודעא על בטול בטול המודעא ואמר שידעו שאפילו אם יבטל כל המודעות שבעולם שהוא מבטלם מתוך האונס עכ"ז כיון שזה המגרש בטל המודעא בפני הרב המסדר הגט על פי סברת הרא"ש וע"פ סברת הרמב"ם וע"פ סברת הרמ"ה וע"פ סברת הרשב"א נתבטלו כל המודעות והודה ונתרצה בבטול ובסלוק האונסין שאחר דבורו האחרון אזלינן וכ"ש אם מסר מודעא בפני שנים והודיע להם שהוא אנוס ואח"כ בטל כל המודעות בפני ב' אחרים שלא ידעו כלל ועיקר ממסירת המודעא הקודמת כגוונא דנ"ד דעדיף טפי ויש לצרף לזה להקל בדבר מה שכתוב בהגהות בפרק עשירי מהלכות מכירה בשם ה"ר אפרים וז"ל אשר כתב רבנו אפרים בתשובתו אמר רבא לא כתבינן מודעא אזביני משום טעמא דאין אדם יכול לבטל דבר שעתיד לעשות ואחרי כן נותן ואפילו הוא אנוס דכיון דעדים ראשונים ראו אונסו ועשה בפניהם מודעא ואח"כ מסר בפני אחרים בשתיקה וכתבו וחתמו הרי אלו מעידים שהיתה מכירה זו גמורה ושנים הראשונים אחרים מעידים שהיה קודם לכן אונס הואיל ונוכל לקיים דברי כלם ואם בסוף נתרצה הילכך לא כתבינן מודעא וכו'. ואם כי אין לסמוך כ"כ במה שכתב ה"ר אפרים אפילו לענין ממון שיש לדקדק עליו מה שדקדקתי במה שכתבתי פעם אחרת לענין תביעת ממון מכל מקום יספיק לעשותו סניף בנ"ד לסברת הר"ש דבלי ספק לסברתו יספיק בטול מודעא אפילו למודעא הבאה בהכרת אונס המוסרה כיון דלדידיה לא חשיב מודעא אם לא יהיה בה אונס דבמודעא בלא אונס ממילא בטלה כמו שכתבתי.
אמנם מה שנשאר לדקדק הוא אליבא דהרא"ש ובעלי סברתו דסבירא להו דמסירת מודעא לחוד וטענת אונס לחוד דלדידהו אפשר למסור מודעא לבטל הגט אפילו בלא טענת אונס וא"כ אפילו אם המודעות יהיו בטלות במה שחזר ובטלם עכ"ז טעות האונס במקומה עומדת וכמו שנתבאר כל זה באר היטב במה שכתב הטור ח"מ בשמו בסוף סימן קק"ה י"ש באופן שמודעא זאת המורכבת מבטולין ומאונסין א"כ אעפ"י שיספיקו הבטולין שבאו אח"כ לבטל הבטולין והמודעות שקדמו עכ"ז אנו צריכין לעמוד על טענת האונסין אם יש בהן ממש או לא ואעפ"י שכתב הרא"ש שכל המוסר מודעא ואומר שהוא אנוס ומפני כך הוא מבטל אפילו שהאונס יהיה שקר אפילו הכי מודעתו מודעא דכיון שגילה דעתו בבטול הגט סגי בהכי היינו דוקא היכא שלא חזר לבטל המודעות אבל כל שחזר ובטל ויספיק הביטול לבטל המודעות הקודמות כשנתבטלו כראוי למר כדאית ליה ולמר כדאית ליה אם כן אם באנו לערער מחמת האונסין צריך שיהיו האונסין אמתיים מספיקים וחזקים לבטל הגט.
והנה אם באנו לעמוד על האונסין הנזכרים במודעא יראה דלא חשיבי מידי וגריעי טובא דאם באנו לעמוד על האונס שהיה מגזים אחי המגורשת לאבי המגרש להלשינו שהיה חייב לאיסקאלה מבידין מאתים אלפים לבנים גם שהיה רוצה להוליכו לערכאות ש"ג =של גויים= שהיה חייב לו ל' אלף לבנים יראה דכל זה לא חשיב אונס לבטל הגט שנכתב ונמסר ביד האשה וכתבו לה מעשה ב"ד כדין וכהלכה מכמה אנפי אי משום שאין כאן אונס במעשה כי אם הפחדה בעלמא דהפחדה לאו מילתא היא אי משום דגזים איניש ולא עביד ואי משום דבעינן שיגזים ויפחיד בדבר דאי עביד בהו הזיקא ואפשר שאלו הגוזמות שהגזים לעשות שלא יועילו דאפשר שילך לעש"ג =לערכאות של גויים= וימסור וילשין ולא תעשה מחשבתו שלא כל המביאין בערכאות יצליחו וכמו שכתב כל זה מוהרר"י קולון זלה"ה בסימן קפ"ו יעויין שם.
גם שכל אלו ההגזמות והפחדות היו לאבי המגרש ואפשר שאפילו אונס בפועל לאבי המגרש לא יספיק להחשיבו אונס למגרש דאם באנו לומר משום כבוד אביו הוכרח לגרש הא ליתא דאפילו היה מכריחו אביו לגרש אינו מחוייב לשמוע בקולו דאין כאן משום כבוד אב ואם וכמו שכתב כל זה הריב"ש ז"ל בתשובה.
עוד בא אונס אחר במודעא וז"ל בלשון לעז ביין שאניש קי אישטי גט קידו אמי מוג'יר קי שו אנוס אונס ניכר קי ביין שאביש קי מי איג'ו די קאזה אי שי מי אליואנטה קון סודו לו מיאו קי מי לו נייגאבה טודו אינואביאה רומידייו דישאקאר מי האזיינדה די שו פודיר האמת לא הכרתי ולא ידעתי המגרש הזה ואפשר שלא ראיתיו אמנם כפי הנשמע זה המגרש היה ירוד בנכסים שאביו נעשה אכזרי עליו כעורב עד שהוצרך לעשות מלאכה בזויה מלאכת הצמר להתפרנס אם כן מה המה הנכסים שעכב לו אשתו כי כפי מה ששמעתי אפילו נדוניתה שהביאה מבית אביה לא נתפרעה ממנו.
ועוד אפילו אם היה אמוד בנכסים המגרש הזה הדור אתם ראו אם דבר זה יעלה על לב לעולם הס כי לא להזכיר כי אשה תספיק ויהיה יכולת בידה להשתרר על בעלה להוציאו מביתה ולעכב נכסיו והלא אמרו ז"ל באגרות ששלח אחשורוש להיות כל איש שורר בביתו לולא אגרות ראשונות לא היה משתייר משונאיהם של ישראל שריד ופליט שאמרו מלך טפש הוא דשלח לן כי האי גוונא דקרחא בביתיה פרדשכא להוי ואפילו אם תמצי לומר שהיתה יכולת בידה לעכב נכסיו בחזקה עם כל זה אפשר שכיון שרצה להתפשר עמה ולקחת ממנה אשר תשיג וקיימא לן דפשרה דומה למכר וכי היכי דבמכר אמרינן אגב אונסיה גמר ומקנה הכי נמי בנדון זה אפשר שהמגרש הזה כדי להציל את שלו ולבא עמה בפשרה מחל על האונס וכבר הייתי יכול להביא ראיות מהפוסקים דדבר זה לא חשיב אונס מהטעם שכתבתי ולאפס פנאי לא יכולתי לטרוח בדבר זה גם כי הדבר פשוט בעיני שאין כאן טענת אונס לא יגמגם בדבר זה רק מי שלא ירצה לירד לעומקו וק"ל.
באופן שהנראה לע"ד והעולה מכל מה שכתבתי הוא דלא מבעיא לסברת הר"ש דאין כאן בית מיחוש לעגן האשה הזאת מחמת המודעא אפילו שיהיו אלו האונסין גדולים וחזקים בביטול המודעות שבטל אחר כך נתבטלו ונסתלקו האונסין כמו שכתבתי אלא אפילו לסברת הרא"ש דמודעא לחוד ואונס לחוד ובטול המודעא לא יספיק רק לבטל המודעא מכל מקום האונס במקומו עומד היינו אם הוא אונס כדאי אבל אלו האונסים הבאים במודעא אינם חשובים כמו שכתבתי ואם כן הכל בטל והמעשה ב"ד אשר כן נעשה ונתקיים ביד האשה על קיום גיטה שריר וקים ותוכל להנשא למי שתרצה. זהו מה שהעלתי בחולשת עיוני בענין זה בקוצר. והאמת כי היה מקום להאריך כי אלו העניינים סובלים אריכות לדקדק ולהבין בדברי הפוסקים אבל מה אעשה וחולשותי המפורסמות לא יתנוני השב רוחי לאפס פנאי לא אוכל לעבור במעבר התוספת והאריכות והאמת לסבה זאת היה מקום לימנע מלכתוב כלל ועיקר לולא כי שמעתי צעקת האלמנה הזאת כי רבה על אודות בתה בוכה ומבכה אחרים עמה ואיך אעשה בנפשי שקר להתעלם מחוות דעי מה אעשה כי יקום אל וכי יפקוד מה אשיבנו ואין לאיש נכבד מנפשו לכן התאפקתי לכתוב מה שכתבתי על הדין ועל האמת לבטל המודעא הנזכרת ידעתי נאמנה כי דברי אלה לא יצילו ולא יועילו להציל האשה הזאת מכבלי עגונה אם לא יסכימו הרבנים המובהקים נר"ו אשר קטנם עבה ממתני להם משפט הגאולה לגאול את האשה הזאת כי עוד לאלוה מילין וטעמים מספיקים להציל את האשה הזאת ולהוציא לאור משפטה והם רשאין לאומרם ולא אני ואני את נפשי הצלתי.
אחרי אשר כתבתי כל זה חזרתי לדקדק במה שכתבתי לבטל טענת האונס שטען המגרש שאשתו תפשה ולקחה כל נכסיו ומחמת כן נאנס והוכרח לגרש כדי להציל את שלו מידה וכתבתי שאעפ"י כן אפשר לומר דכיון שהיה רוצה להציל את שלו מיד אשתו אגב אונסיה גמר ומגרש ודמי למכר ולפשרה כמו שכתבתי למעלה בינותי בספרים וראיתי תשובה להר"ש בר צמח ז"ל הביאה מהרר"י קארו זלה"ה טור א"ה סימן קל"ד דמשמע מינה בהדיא במה שכתב בנדון דומה לזה דמצינן למימר הכי ואעפ"י שיש גמגומים בדברי הרב הנז' כעת לא אוכל לעמוד עליהם לאפס פנאי וז"ל ויש אונס אחר אעפ"י שהוא אונסא דאחריני אינו אונס בגופו כגון שגזלה ממנו אשתו ממון ואינה רוצה להחזירו עד שיגרשנה ואינו יכול לכופה בדין להחזירו אליו או מפחידתו להפסידו ממון ולא מסר מודעא אני מסתפק אי ידיע מילתא דמחמת אותו עשוי גרש הוי גט מעושה וקרוב אני לומר דכיון דלא מסר מודעא לא הוי גט מעושה ואגב אונסיה גמר ומגרש וכן נראה דעת רבנו פרץ וכו'. הא קמן שכתב הרב הנז' ז"ל דאונס זה אם לא מסר מודעא לא חשיב אונס דאמרינן אגב אונסיה וכו' ואעפ"י שכתב שאם מסר מודעא דהוי הגט בטל מכל מקום מילתא דפשיטא היא דאם חזר ובטל המודעא בטולו בטול. אם כן בנ"ד אעפ"י שמסר מודעא על האונס כיון שבטל בטולו בטול.
עוד הביא מוהרי"ק זלה"ה בסי' הנז' תשובה אחרת מהרשב"א ז"ל וז"ל שאלת ראובן בעל לאה וקרובי לאה היו בהסכמה שיגרש ראובן את לאה אשתו ונאותו זה לזה בקנס אלף דינר ושיגרש לזמן קבוע ואחר נתחרט ראובן ומיאן בדבר והללו מתרין בו מצד הקנס עד שהלך לגזבר להתפשר עמו ולא קבל ומחמת יראה זו גירש ראובן זה אלא שלא היה בקי למסור מודעא אם נדון זה בגט מעושה. תשובה. נראה לי שגט זה מעושה ופסול כל שיודעים באונסו אעפ"י שלא מסר מודעא שאין מסירת מודעא אלא היכא דשקל זוזי משום דסתמא דמילתא אגב אונסא דזוזי גמר ומקני כל שלא מסר מודעא אבל תליוה ויהיב לאו כלום הוא ואינו צריך מודעא כל דידעינן באונסיה ותליוה וגירש לא הוו גירושין דהא ליכא זוזי וכו'. ועוד האריך יעויין שם. מי שידקדק היטב בתשובה זו יראה דדוקא בההוא גונא דההיא עובדא שהיו כופין אותו לשלם הקנס ולהוציא ממון מביתו או שיגרש אותה דדמי לתליוה ויהיב משום הכי חשיב גט מעושה אבל כי האי גוונא דנ"ד שכבר תפשה האשה וגזלה נכסיו ועתה רוצה להשיב את שלו ודמי לתליוה וזבין או לפשרה דדמי למכר אמרינן אגב אונסיה גמר ומגרש. באופן דיראה מדברי התשובות הנז' דהך אונס לא חשיב אונס מהטעם שכתבתי דהיינו דאגב אונסיה גמר ומגרש.
הן אמת דיראה לפקפק על זה ממקום אחר וזה כיון דלתקנת זה האונס אמרינן דדמי למכר משום הכי אמרינן דאגב אונסיה גמר ומגרש וכפי הנראה מדברי הרמב"ם ז"ל שחילק בין גרושים למכר בפרק ו' מהלכות גרושין נתן תקון למסירת מודעא על הגט וגם על ביטול מסירת מודעא כמו שיראה המעיין בדבריו ובפרק י' מהלכות מכירה לא נתן תקון רק למסירת מודעא על המכר אמנם מסירת מודעא על בטול מודעא לא כתב תקון כלל אדרבא כתב שאמר לעדי המודעא הוו יודעים שכל קנין שאני לוקח לבטל המודעא וכו'. ולא ידעתי לעמוד על ישוב דבר זה עד שבינותי בפסקי הרב הגדול מוהר"ר לוי בן חביב ז"ל שחלק בדבר והעולה מדבריו הוא דלא יועיל במכר התקון הכתוב בגט דמכר כיון דידעינן באונסיה דין הוא שלא יועיל מה שאין כן בנושא הגט שדבר ומלתא אגב אורחיה אמינא דשמעינן מדברי הרב הנזכר דסברת הרמב"ן היא דמודעת הגט הוי מודעא אפילו בלא אונס. והנה הפקפוק שיש לפקפק הוא דכפי החלוק שחילק הרמב"ם בין גט למכר אם כן במסירת המודעא הזאת שתליוה באונס נהי דקושטא דמלתא היא דהיכא דמסר מודעא אפילו מחמת אונס על הגט וחזר ובטלו בטלה המודעא אמנם אם מסר מודעא גם כן על ביטול המודעא אין תקנה אחר כך משום בטול. ובנדון דידן כיון שזה המגרש מסר המודעא על בטול המודעא יראה דאין שום תקנה אחר כך בשום בטול והמודעא קיימת.
גם יראה דלדברי הרא"ש דס"ל דבגט לא חשיבא מודעא אלא מחמת אונס דכתבתי למעלה דלדידיה אם בטל המודעא נתבטל גם כן האונס מכל מקום במה שכתבתי יקשה דיראה דאיברא דאם מסר מודעא על הגט ובטלה מבוטלת אמנם אם מסר מודעא על בטול המודעא אין לה תיקון מכל מקום יראה דיש להקל בנ"ד כיון שזה המגרש הודה שלא מסר מודעא ופסל כל העדים שיעידו עליה דלהרשב"א אפילו במכר מהני כמו שכתב הרב המגיד בשם הרשב"א פ"י מהלכות מכירה יספיק להקל שלא לעגן עניה זאת בדבר שיש כמה אמדנות ואמתלאות שמסירת המודעא הוא שקר ובזה די.
אחר כך ראיתי בהגהות פרק י' מה' מכירה דלרשב"ם מהני ביטול למסירת ביטול מודעא אם כן יראה דלרשב"ם מהנו הביטולין שביטל בהם כל המודעות הקודמות ואפילו אם נראה לו' דלא מהנו כיון שהודה שלא מסר מודעא ופסל עדים שוב אין לחוש גם אם יגמגמו דדל מהכא מסירת המודעא ונימא דלא מסר מודעא כיון שהודה שלא מסר ופסל כל עדים שיעידו שמסר מודעא מכל מקום אכתי יש עדים מעידים על האונסים וכיון שכן שיש אונסין והלכה רווחת דאונס גרידא בלא מסירת מודעא מהני בגט ומתנה לזה אומר שכבר כתבתי דהאונסין שאומרים מאותם ההפחדות לא מילתא היא גם אונס הגזלה כבר כתבתי דאגב אונסיה גמר ומגרש כדי להציל את שלו על משמרתי אעמודה כי האשה הזאת מותרת לינשא ולא אבוש בעה"ז ולא פני יחוורו לעה"ב. נאם הצעיר שלמה הכהן.
שבתי וראיתי את אשר הוסיף לקח טוב החכם השלם סיני ועוקר הרים נר"ו להתיר הנערה בת רבי יעקב אג'י מלבד הפסק הראשון שפסק כבודו וגם זאת הפעם אענה אף אני חלקי ואומר דאף על גב דלכאורה יראה ממה שכתב א"ז דאין קפידה בשנים הנוספין בחליצה אם אינם כשרים ואם כן בנדון דידן נראה דכשר דאין קפידא אם נועדו ד' דיינין גם אם יהיה ריעותא דפיסול קורבה ביניהם כיון שבהסתלק אחד מהם נשאר ב"ד שקול יפה הגון ומה שאמרתי שהוא כשר יהיה לב' טעמים האחד הוא דהשתא ומה התם גבי חליצה דאף על גב דעיקר החליצה היא בג' הראשונים שקבעו מקום מאתמול סוף סוף כבר הצריכו חכמים להוסיף עוד ב' אחרים ונעשה הכל ועד אחד והיה ראוי לומר שאם יהיה איזה פיסול בשנים הנוספים שיתבטל הועד כולו ואפילו הכי כתב הא"ז דאין קפידה כ"ש גבי קבלת עדות (דעלמא) [בעלמא] דסגי בשלשה שאם יארע אי זה פיסול ב"ד הנוסף דלא קפדינן בהכי אדרבה אמרינן סלק את האחד וישאר הב"ד כהוגן והטעם האחר דהשתא ומה התם דגבי חליצה כל החמשה הוו נמי עדים להעיד על החליצה כ"ש גבי קבלת עדות דלא הוו אלא דיינין גרידא. וכד מעיינינן שפיר נוכל לומר לאידך גיסא דאפילו הא"ז יודה בנדון דידן דיש להקפיד ולא חשיב קבלת עדות לב' טעמים האחד כיון דבחליצה הוזמנו השלשה לבד מאתמול ולמחרתו הב' הנוספים אעג"ב שיהיה ריעותא בשנים אין קפידא לבטל השלשה אמנם בהך קבלת עדות שהוזמנו ונועדו יחדו בפיסול אחד מהם סגי ואפילו היו מאה. והטעם השני הוא דהתם גבי חליצה פיסול השנים לא שייך כלל בהדי השלשה אבל בנדון דידן כיון דאלו הד' השנים מהם קרובים זה לזה באופן דליכא שלשה כיון דהב' פסלו זה את זה. ואפי' אם תמצי לומר דפליג א"ז אנידון דידן דלדידיה לא נתבטל רק קבלת עדות כבר הקשה עליו בעל תרומת הדשן זלה"ה יעויין שם אם כן נראין דברי החכם השלם נר"ו שכיון שנמצא פיסול קורבה באלו הדיינים נתבטל כל הועד כולו ואין כחם כח ב"ד יפה שלא יוכלו העדים לחזור בהם וכמו שהוכיח הוא בפלפולו הזך בלישמרים מההיא מתניתין דכל הכשר לדון כשר להעיד. ואם ירצה שכנגדו לחלוק עליו ולומר דאין להוכיח משם כלל דמתניתין לא קמיירי אלא בכשרות ופסלות הדיין או העד מצד עצמו ולא מצד צרופו עם אחרים והכי קתני כל הכשר לדון מצד עצמו כשר להעיד ובמידי דתליא מלתא בצרופו לאחרים לא קמיירי. לזה נשיב ונאמר מנא לן למשכוני נפשין ולדחוקי לפרש מתניתין בהך פירושא כיון שלא מצינו לשום פוסק שיחלק בין דיינים לעדים ויאמר דאף על גב דגבי עדים ק"ל שעדים רבים שהעידו בדבר אחד ונמצא ביניהם קרוב או פסול בטלה כל העדות גבי דיינים לא אמרי' הכי אלא אם נתקבצו ונועדו לדון או לקבל עדות יותר משלשה הראויים לדון אף על פי שנמצא אחד קרוב או פסול יתקיים הדין בשאר ובלי ספק כיון שהושוו עדים ודיינים אם איתא דבהך מילתא איכא לפלוגי בינייהו לא הוו שתקי כל הפוסקים ז"ל מלבאר דין זה אדרבא מצאנו ראינו אותה הנה שהביא החכם השלם נר"ו שכתב בשם אבי"ה ז"ל וראיתי שהיו הג' וכו'. ואף על גב דההיא הגה מיירי בחליצה ואיכא טעמא רבה לחלק מדיינות חליצה לשאר מיני דיינות וכמו שכתבתי למעלה עם כל זה בדקדוק קצת יראה דבעל ההגה לא שאני ליה מחליצה לשום דין דעלמא כל שכן כי סתם זה הענין כפירושו וסמכו כל הפוסקים קמאי ובתראי בדבר זה לשאר דברים שהושוו עדים ודיינים ולא הוצרכו לבארו. וא"כ זכינו לדין דכללא דכייל ותני כל הכשר לדון וכו' לכל מילי כייל ותני כמו שכתב החכם השלם נר"ו.
סוף דבר הנראה לעניות דעתי שטעם זה יספיק לבטל הקבלת עדות הנז' ואשה זאת מותרת להנשא מוסף על כל הטעמים שהובאו בפסק האחר וככחי אז כחי עתה להתיר את האשה הזאת לכל מי שירצה לקדשה בלי שנצריכנה גט מהלעז הזה שהוציאו עליה. ידעתי נאמנה לא עתה אבוש בעוה"ז ולא פני יחוורו בעוה"ב על הסכמתי בהתרת האשה הזאת. נאם הצעיר שלמה הכהן.
@שו"ת מהרש"ך חלק א סימן סח
נדרשתי לאשר שאלוני על נערה שנשבית והעיד עליה אשה ששמעה מפי עד אחד שהעיד עליה שהיא טהורה מהו שתנשא לכהן.
תשובה יראה לעניות דעתי לומר בפשיטות דנערה זאת מותרת לינשא לכהן מכמה טעמי והם דכיון דקאמר תלמודא בדוכתי טובא בשבויה הקלו וחזינן דהקלו בעדות זו דאפי' עד אחד ואפי' עבד ואפי' אשה סגי ה"נ דמקלינן להתיר בעד מפי עד אף על גב דלא הוזכר בגמרא וליכא למימר כיון דלא הוזכר הבו דלא לוסיף עלה כדרך שכתב הריב"ש לענין גוי מסיח לפי תומו מפי גוי מל"ת =מסיח לפי תומו= בעדות אשה כיון דגוי מסיח לפי תומו חדוש הוא הבו דלא לוסיף עלה דבשלמא בההיא דלא אשכחן בשום דוכתא דמקלינן בהכי ולא הוזכר בשום מקום כפי סברת הריב"ש אין לנו לומר כיון דהקלו בגוי מסיח לפי תומו הכא נמי נקיל במסיח לפי תומו מפי מל"ת אבל הכא בהך דינא דעד מפי עד כיון דחזינן דבדוכתא אחריתי דהיינו בעדות אשה כי היכי דמקלינן להתיר בעד אחד ובפסולי עדות מקלינן נמי להתיר בעד מפי עד הכא נמי נוכל לומר בשבויה דכי היכי דמקלינן בעד אחד ובפסולי עדות נקיל נמי בעד מפי עד לא גריע מעד פסול וכיון דעד פסול כשר להעיד בשבויה ה"נ שרינן בעד מפי עד ואע"ג דממה שכתב הרשב"א בתשובה דעד מפי עד אינו נאמן להכחיש את העד ואפילו עד פסול מכל מקום יראה דהיינו להכחיש עד שהעיד דין הוא שלא יהיה נאמן להכחישו במה שהעיד שראה הוא בעצמו והוא אינו מעיד אלא מפי עד אחר אבל שיהיה גרוע עד מפי עד להעיד משאר פסולי עדות אין להוכיח מאותה תשובה כן אדרבא מצאנו שכתב בסי' אלף רנ"ב בהפך כמו שאכתוב בסמוך בס"ד.
ועוד מטעם אחר יש להוכיח דעד מפי עד כשר בשבויה דכיון דעד אחד בהכחשה שאינו נאמן באשה לומר מת בעלה כל שלא התירוה תחלה לינשא ואפילו עד פסול אוסר ועד כשר מתיר לא תנשא ובשבויה הקלו דעד א' בהכחשה דעד א' פסול מהניא כפי מה שכתב הר"ן בשם אחרים פרק האשה שנתארמלה. והרמב"ם פרק י"ח מהלכות איסורי ביאה הוסיף עוד להקל להתיר אעפ"י שהעד המתיר הנז' פסול ועד כשר מכחישו.
ויען ראיתי לאחד מחשובי החכמים המובהקים נר"ו שרצה לדחות זאת ההוכחה וזה תורף לשונו. והיכא דאיכא עד אחד בהכחשה הוה ליה כאלו אין כאן עד כלל דאוקי חד בהדי חד ואוקי אתתא אחזקתה וכיון שכן בעדות אשה כיון דמדאוריתא היא בחזקת אשת איש לא מצו רבנן להתיר מש"כ /מכ"ש/ בשבויה דאע"ג דהכחשה כמאן דליתא אין כאן איסור תורה ממש דאפילו בעד טומאה לבדו לא נאסרה מן התורה הלכך אין כאן לספק דאוריתא והוא איסור שבויה שאסרו חכמים וכו'.
אני בעניי לא זכיתי להבין דברי כבוד חכמתו דיראה דאדרבא דבמה שכתב לדחות ההוכחה הזאת הנז' הוא מחזיק יותר ומראה פנים להקל ולהתיר וזה דכיון דבעדות אשה דמדאורייתא קיימא בחזקת אשת איש אפילו הכי סגי בעד מפי עד להתיר כל שכן בשבויה דאין כאן אלא ספקא ויש לנו להקל ולהתיר. את זה ראיתי לכתוב במה שנתקשה אצלי בדברי החכם השלם הפוסק נר"ו במה שרצה לדחות ההוכחה הנז'. הן אמת יש לי עוד דקדוקים אחרים בדבריו אלה שכתב לדחות זאת ההוכחה ויען אין מדרכי לדקדק ולהשיג על שום דבר רק במה שנוגע לעקר נדון השאלה לא אטריח עצמי בזה. באופן שיראה לע"ד דיש להוכיח להקל מזאת ההוכחה הנז'.
עוד יראה דשפיר אית לן למילף ק"ו מעדות אשה ולומר דאיסור כרת התרת איסור לאו לכ"ש וליכא למימר אשה תוכיח וכו' דאיכא למפרך מה לאשה שכן אינה נאמנת ביבמה והיינו לומר מת יבמה לא תנשא לשוק אם כן דין הוא שלא תהא נאמנת בשבויה תאמר בעד מפי עד שנאמנת גבי יבמה הכי נמי תהא נאמנת בשבויה דהא בהדיא כתב הרשב"א ז"ל בסימן הנ"ל דעד מפי עד ביבמה שרי להתיר. וזה לדברי החכם השלם הנז' נר"ו שראיתי מתוך דבריו שסובר שמה שכתב הרשב"א ז"ל לא הוי אלא דוקא ביבמה.
ואני בעניי יראה לעניות דעתי דכוונת הרשב"א ז"ל היא דבכל דוכתא דסגי להתיר בעד א' עד מפי עד נמי מהני ועם זאת הכונה דיראה לעניות דעתי דסבירא ליה להרשב"א ז"ל אין לנו צורך לעשות הוכחות וילפותות למילף דעד מפי עד כשר בשבויה באופן דיראה לעניות דעתי דיש להקל בשבויה בעד מפי עד עם כל הנך אנפי דכתיבנא ואע"ג דאשה עצמה אינה נאמנת עליה בשבויה לומר שהיא טהורה היינו מטעמא דלא מהמנינן אשה עצמה ביבמה דהיינו משום כיון דליכא אלא איסור לאו יהיה הדבר קל בעיניה בשבויה נמי כיון דליכא אלא איסור לאו יהיה הדבר קל בעיניה ואף על גב דבשבויה אפשר דאיכא איסור סקילה שמא יהיה לה בן וישמש בעבודה בשבת על גבי המזבח מכל מקום אינה חוששת האשה באיסור שהוא לעתיד בספק. ותו איכא בשבויה טעמא אחריתי דאפשר לומר דמאי דקאמרה טהורה אני לאפוקי נפשה (בחזקת) [מחזקת] בעולה לגוי דזלזול הוא לה ואפשר דמשום האי טעמא לא מהמני שפחתה ובנה ובתה אפילו הגדולים כי אם במל"ת =במסיח לפי תומו= דחשיבי כעצמה להאי מלתא.
הן אמת שעומדים לפנינו ככותל דברי הרא"ש ז"ל שכתב בכלל ל"ב דאין להכשיר גוי מסיח לפי תומו בעדות שבויה מפני שלא נזכר בגמ' ומעדות אשה לא ילפינן דק"ו פריכא הוא דאשה עצמה תוכיח וכו'. ואומר דהרא"ש ז"ל אזיל לשיטתיה וסבירא ליה דאין להתיר עד אחד ביבמה וכל שכן עד מפי עד. ומשום הכי קאמר דאיכא למפרך אשה תוכיח. דלדידן דסבירא לן דעד אחד ביבמה מהני ליכא למפרך האי פרכא דאשה תוכיח כמו שכתבתי למעלה. באופן דלדידן הוי הך ק"ו תרוצא ולא פריכא. ואין לומר דלא עבדינן הך ק"ו מהטעם שכתב החכם השלם הפוסק נר"ו דאין דנין דברי סופרים מדברי סופרים. ועם היות כי אין דרכי לעשות השגות בכתב כל שאינו נוגע לעיקר נדון השאלה מכל מקום לא אוכל להתאפק שלא להשיב על דבר זה יען אני רואה בהך מלתא כמה תיוהי.
חדא דמה שייך לומר כאן אין דנין דברי תורה מדברי סופרים ולא דברי סופרים וכו'. דאנן הכי דיינינן ומה אם בדבר החמור מדברי תורה דהיינו כרת ראו חכמים להקל בעדות בדבר האסור מן התורה באסור קל דהיינו לאו גרידא אינו דין שיאמרו להקל בעדות ג"כ.
ועוד דאם איתא דכי האי גונא מקרי אין דנין דברי סופרים מדברי סופרים היכי קא עביד רבא הך ק"ו גופיה בגמ' גבי עד אחד ביבמה.
ועוד דאפילו מדברי סופרים לדברי סופרים עבדינן היכא דבדבר א' מדברי סופרים יש ב' דברים א' לחומרא וא' לקולא ובמקום אחד מדברי סופרים יש שאותו דבר שהוא במקום אחד לחומרא הוא כאן לקולא ודיינינן ק"ו לומר שהדבר האחר שהוא שם לקולא יהיה גם כן לקולא. ואשכחן כי האי גוונא פרק החולץ בגמרא ר' יוסי אומר כל הנשים יתארסו וכו' אמר רב חסדא קל וחומר ומה במקום שאסור לכבד מותר ליארס מקום שמותר לכבס אינו דין שיהא מותר ליארס. והא הנהו תרי מילי דעבדינן בהו קל וחומר למילף חד מחבריה הוו מדרבנן והיכי עבדינן קל וחומר אלא ודאי לא דמי לההיא מלתא דקתני עלה במסכת ידים אין דנין דברי סופרים מדברי סופרים ולא לההיא מלתא דכתב הרא"ש בסימן נ"ה וקל להבין למי שישים לב. ויען כי אני טרוד בכמה טרדות ואני חלוש איני יכול להאריך וגם כי היום הזה אמרו לי לכתוב בחפזון לכן לא אאריך ואסמוך על המבין ועוד אכתוב בזה בסמוך בס"ד.
והואיל ואתא לידן הך מלתא דעד א' ביבמה שכתב הרא"ש ז"ל דאין להקל להתירה בעד א' לעלמא כמו שהאריך בפסקיו פרק האשה רבה אומר דיראה לעניות דעתי דאיכא למידק עליה מהא דתנן פרק האשה בתרא ב' יבמות זאת אומרת מת בעלי וזאת אומרת מת בעלי זאת אסורה מפני בעלה של זו וזאת אסורה מפני בעלה של זו דבשלמא אם עד א' נאמן ביבמה והוא הדין דאשה דעלמא נאמנת היינו דאצטריך לאשמועינן זו אסורה מפני בעלה של זו משום דהוו מאותן ה' נשים שאינן מעידות זו לזו דחיישינן שמא לקלקולא מכוונה ותמות נפשה עם פלשתים היא דקאמרה אבל אם איתא דעד אחד ביבמה לא מהימן אם כן אמאי אצטריך למתניתין לאשמועינן זו אסורה מפני בעלה של זו כיון דאפילו עד דעלמא לא מהימן.
איברא דלכאורה יראה דבשמעתא גופא איכא למידק הכי כי קא מבעיא ליה הך בעיא למשרי יבמה לעלמא אמאי לא פשיט לה מהאי מתני'. אמנם יראה לתרץ דבשלמא בשמעתין הוה אפשר לדחות דליכא למפשט מהתם מידי דאיכא למימר דלעולם דעד אחד ביבמה וכל שכן אשה לא מהמני ואפילו הכי היה אפשר לומר דב' יבמות שכל אחת אומרת מת בעלי שיותרו לעלמא דמגו דמהימנה אנפשה לומר מת בעלי להנשא תהא נאמנת לגבי יבמה ואפילו הכי אשמעינן מתניתין דזו אסורה מפני בעלה של זו וכו' ולעולם דאפשר דהיינו מטעמא דעד אחד לא מהימן ואף על גב דהכא היה מקום להאמין במגו מכל מקום לא פלוג רבנן אבל לבתר דגלי לן רבא דעד אחד נאמן ביבמה מטעמא דקאמר דאסור כרת התרת וכו' אם כן אית לן לפרושי הך מתניתין דהאשה בתרא בההוא אנפא שכתבתי למעלה דהוי מרווח טפי דטעמא דמתניתין משום דלקלקולא קא מכוני וק"ל.
ועתה אני בא לדון במה שפקפק הרא"ש ז"ל להתיר גוי מל"ת בשבויה ואפילו אם תמצי לומר דל מהכא ק"ו דין הוא דגוי מל"ת יועיל בשבויה מכמה אנפי והם דכיון דאשה מהימנא בשבויה דין הוא דגוי מל"ת להוי נאמן נמי דיראה דגוי מל"ת עדיף טפי מאשה וכמו שהוכיח הרב בעל ת"ה מההיא דאמר רבי עקיבה לכשתהא כהנת כפונדקית. איברא דהא אפשר למשדי נרגא דליכא למילף מההיא דלהוי גוי מל"ת עדיף מאשה דמאי דקאמר התם לכשתהא כהנת כפונדקית היינו משום דמלבד מסיח לפי תומו עוד הוציאה להם מקלו ותרמילו וכמו שפרש"י ז"ל.
עוד יראה לי לומר דגוי מסיח לפי תומו יהא נאמן בשבויה דכיון דבנה ובתה ושפחתה אף על גב דלא מהמני מתורת עדות במסיח לפי תומו מהמני ויראה דליכא לפלוגי במסיח לפי תומו לא שנא ישראל ולא שנא גוי דכיון דלא אעדות דעד סמכינן אלא דכיון דמסיח לפי תומו אמרינן ודאי קושטא קאמר אם כן יראה דמהני טעמי דל מהכא טעמא דקל וחומר איכא למשרי בגוי מסיח לפי תומו.
מכל מקום יראה דכיון דהרא"ש מחמיר שלא להתיר בגוי מסיח לפי תומו בשבויה יראה דה"ה והוא הטעם דאין להתיר בעד מפי עד ואם כן אף על גב דנימא שכל הפוסקים ס"ל דמקילינן בעד מפי עד מכל מקום כיון שהרא"ש ז"ל מחמיר יראה לכל הפחות אם הכהן הוא אשכנזי יש לו לחוש לדעת הרא"ש כיון שהאשכנזים תפשוהו לרב ונוהגים כל מנהגם על פיו בין לחומרא בין לקולא כך היה נראה לכאורה. אבל אחר העיון יראה לע"ד דאפשר לומר דהרא"ש ז"ל נמי סובר דסמכינן אעד מפי עד בשבויה דיש לי להוכיח זה מלשונו ממ"ש וכן על פי בת קול משיאין מה שאין כן בשבויה דבלי ספק אין כונת הרא"ש ז"ל לומר בת קול יוכיח דאם כן למה הוצרך להאריך בלשון מעוקל היל"ל אשה ובת קול יוכיחו.
גם הפירוש האחר שכתב החכם השלם הפוסק נר"ו כבר כתב כבוד חכמתו כמה דוחק יש בו אשר על כן לבי אומר לי שכונת הרא"ש ז"ל היה שאין להקל בשבויה בעדות גוי מסיח לפי תומו ובת קול אף על גב דמקלינן בהו באשת איש גבי עגונה ואף על גב דאיכא למילף ק"ו ק"ו פירקא /פירכא/ הוא דאיכא למימר אשה תוכיח גם מטעמא דכיון דתלמודא מיקל בכל הני פסולי עדות וכו' אפילו הכי לא מכשרינן בהנך גווני כיון שלא הוזכרו בגמרא ואפשר דטעמא הוא כיון דהני טעמי דהיינו גוי מסיח לפי תומו ובת קול לא שייכי במלתא דעדות לא מקילינן בהו כיון דלא הוזכרו בגמרא ואף על גב דמקילינן בשאר גווני דמסיח לפי תומו דהיינו בנה ובתה ושפחתה בהני תרי גווני כיון דלא הוזכרו בגמרא לא מכשרינן אבל במה דשייך לעדות דהיינו עד מפי עד שפיר מקילינן כי היכי דמקילינן בעד אחד ובהכי סלקי שפיר דברי הרא"ש במה שתמהתי למעלה דמנא ליה לפלוגי בעדות מסיח לפי תומו וק"ל.
באופן דיראה דיש להתיר נערה זאת אפילו לכהן אשכנזי כיון דאפשר דהרא"ש נמי ס"ל דמכשרינן בעד מפי עד ואפילו אם תמצי לומר שאין הדבר ברור כל כך דס"ל להרא"ש דמכשרינן בעד מפי עד מכל מקום אפשר להקל מטעם ס"ס =ספק ספיקא= ספק אם דעת הרא"ש הוא להקל ואפילו אם תמצי לומר שלא יהיה כל כך ברור אפשר לומר שאין ספקו של הרא"ש מוציא מידי ודאי של שאר הפוסקים שדעתם נוטה להקל ואפילו האשכנזים לא יחושו בזה. כל זה כתבתי להלכה ומכל מקום אחר אשר אני רואה החכם השלם הפוסק להחמיר שהוא גדול ורב מחשובי האשכנזים איני סומך על (דעתם) [דעתי] אם לא יסכימו לפחות שני בעלי הוראה מהרשומים. נאם הצעיר שלמה הכהן.
@שו"ת מהרש"ך חלק א סימן סט
ראובן שמעון לוי היו שותפים בנכסים בחלקים שוים ובהמשך זמן השותפות עלו בתוהו ונאבדו נכסי השותפות וגם נשארו עליהם חובות מחשבון השותפות. ילמדנו רבינו אם ההפסד והחובות יהיו מוטלות על שלשתם לפרעם לשלישים או אם יש כח ביד שמעון ולוי להטיל כל ההפסד והחובות על ראובן לבדו. על זה יורנו מורנו הדין עם מי ושכרו כפול מן השמים.
תשובה הן אמת כי לא הייתי רוצה להשיב בדבר זה יען כי אין מדרכי לטרוח לכתוב בדבר שאין בו מקום לישא וליתן ולהעמיק בו איזה ענין אמנם בענין זה רואה אני שאין כאן צורך לשואל אלא כדי לכוף המתעקשים כנגדו ובאין עליו בעקיפין בלא שום טענה אפילו רחוקה מן האמת אלא כגזלנין וחמסנין דמאין הרגלים לומר שכל ההפסד והחובות יהיו על ראובן דאפילו אם היה המתעסק בממון השותפות ראובן לבדו ונאבד בידו כדרך הסוחרים אין מקום לחייבו דאיברא אם נגנב או נאבד איזה דבר מתחת ידו בזמן שהיה מתעסק בשותפות באופן ששומר שכר חייב דאז גם השותף מתעסק חייב דהלכה רווחת השותפין שומרי שכר זה לזה אמנם מתוך השאלה אין מקום להוכיח אם ראובן לבדו היה מתעסק גם אם נפסד ונאבד מתחת ידו על האופן ששמר שכר חייב כמו שכתבתי באופן שאיני רואה שום צד ואופן לטענת שמעון ולוי הרוצים להטיל על ראובן כל ההפסד והחובות אלא הכל יתחלק ביניהם וכל אחד יפסיד השליש.
ולא מבעיא בנדון זה שהשותפים הנז' היו שותפים שוים בנכסיהם בחלקים שוים כמו שבא בשאלה אלא אפילו לא היו החלקים שוים ולא התנו בפירוש על חלוקת הריוח וההפסד אפילו הכי דין הוא שיהא הריוח וההפסד לאמצע. דאף על גב דבכי האי גונא איכא פלוגתא דרבוותא דהנה הרמב"ם כתב בפ"ד מה' שלוחין ושותפין הטילו לכיס זה מנה וזה מאתים השכר או הפחת לאמצע והראב"ד חולק עליו לענין ההפסד אף על גב דלענין השכר סבירא ליה דחולקין לאמצע מהטעם שכתב הירושלמי דאמר ליה עד דאת מזבן חדא זימנא אנא מזבינא עשרה זימני מכל מקום לענין ההפסד סבירא ליה דכל אחד מפסיד כפי מעותיו. ואברא דבעלמא אמרינן דיכול המוחזק לומר קים לי כרבוותא דמסייען לי אמנם בנדון זה דאין שום אחד מוחזק מחברו אם כן אפילו לא היו החלקים שוים אין מקום שיאמרו השותפים קים לן כהראב"ד דסבירא ליה דכל אחד יפסיד לפי מעותיו דכיון דאין שום אחד מוחזק מחברו וכל אחד ואחד יכול לומר קים לי וכו' א"כ דין הוא שיחלקו ההפסד בשוה אפילו לא היה השותפות בחלקים שוים. כ"ש בנ"ד שהשותפים הנז' היו שוים בנכסיהם בחלקים שוים כמו שבא בשאלה ולאו דינא ולאו דיינא שכל ההפסד והחובות מוטלות על שלשתם לפרוע לשלישים. והמערער על זה והמחזיק ביד המערער אין פחד אלקים לנגד עיניו ולא יעלה בידו מחשבתו וזממו כי הדין עם ראובן שאין מוטל עליו לפרוע אלא השליש. נאם הצעיר שלמה הכהן.
@שו"ת מהרש"ך חלק א סימן ע
ראובן ושמעון נשתתפו זמן שנה א' ועשו שטר השותפות בתנאים כנהוג וגם שאחר הזמן יעשו חשבון ישר ומדוייק כראוי ביניהם וכן עשו. ואחר השנה ההיא נתרצו יחד להשתתף שנה אחרת בעל פה שלא עשו שטר ביניהם אלא יתנהגו על אופן שנהגו השנה ראשונה. ביני וביני נפשם חפצה לעשות שותפות שניהם עם שלשה שותפים אחרים הלא הם לוי ויאודה ויששכר השנה ההיא. עכשו בתוך השנה בא ראובן ואמר לשמעון שחפץ להתפרד מהשותפות הנז' ודי לו בשותפות שעשה עמו השנה ראשונה ככתוב בשטר השותפות ועל כן בא עמי לעשות חשבון ישר מכל העובר בינינו. השיב לו שמעון מרצונך הגמור חזרת לעשות השותפות שנה אחרת השלם הזמן כמו שהתנת ואחר כך נעשה חשבון כראוי. וראיה לדבר שברצונך הגמור נעשת השותפות שנשתתפת עם שלשה שותפים אחרים למשוך השותפות כל השנה שניה. ושמעון הנז' מוחזק מהנכסים ואומר שישלימו וימשיכו השותפות הנ"ל וראובן אינו רוצה להמשיכו בזה. ילמדנו רבנו הדין עם מי אם ימשך השותפות שמעון אם לאו. ושכרו כפול מן השמים.
תשובה איברא דבשותפין שנשתתפו לזמן קצוב ורצה א' מהם לחלוק איכא פלוגתא דרבוותא אם יכול חבירו לעכב על ידו או לאו. והנה הרמב"ם ז"ל פ"ד מהלכות שלוחין ושותפין כתב שמעכב על ידו וז"ל שם השותפין שהתנו ביניהם שיעמדו בשותפות עד זמן קצוב כל א' וא' מעכב על חברו ואין א' יכול לחלוק עד שיגיע הזמן. גם הראב"ד ז"ל הסכים לסברת הרמב"ם כמו שכתב הטור ח"מ סימן קע"ו. גם בהגהות פ"ה מהלכות הנז' כתבו כן בשם התוספות יעויין שם. גם במרדכי בפרק מי שהיה נשוי כתב כללו של דבר אין השותף יכול לסלק שותף חברו קודם הזמן כל זמן שלא שינה התנאי שביניהם. אמנם הטור ח"מ סימן קע"ו כתב בשם ר' ישעיה דמשמע מדבריו שכל א' יכול לכוף חברו לחלוק אפילו בתוך זמן השותפות. גם הנמקי יוסף בפרק המקבל בההיא שמעתתא דמייתי תלמודא דאמר רבא הני בי תרי דעבוד עיסקא בהדי הדדי וריוח ואמר ליה חד לחבריה תא נפלוג ואמר לאידך נרווח טפי דינא הוא דמעכב כתב וז"ל אמר המחבר מהכא דמוקמינן דשותפים דקבלו עיסקא מב"ה משמע דהני בי תרי דעבדי שותפות אף על גב דקבעי זמן לא מעכבי אהדדי למיפלג ונראה לי דטעמא הוי משום דלא גרע מפועל שיכול לחזור בו ואם הוא אינו משתעבד נכסוהי לא משתעבדי טפי דמכחו משתעבדי.
והנה מוהרר"י קארו זלה"ה רצה לדקדק מדברי התוספות והרא"ש דסבירא להו שיכול לערער ולחלוק והדקדוק הוא ממה שכתבו בהא שמעתתא דכתיבנא וז"ל התוספות שם וא"ת אמאי נקט בכי האי גונא ולא נקט האי מאן דקביל עיסקא מחבריה וי"ל לפי שהמקבל יכול לחזור קודם הזמן ולומר לא אטרח עוד ואטול מה שיגיע לידי עד הנה דפועל יכול לחזור בו אפילו בחצי היום אבל בעל עיסקא יכול להיות שאין יכול לחזור וכו'. גם הרא"ש כתב בסגנון זה. והנה התוספות והרא"ש לא הזכירו כלל דין השותפין מ"מ רצה לדקדק הרב הנז' זלה"ה וללמוד דכי היכי דזה דקביל עיסקא אמרינן דהמקבל יכול לחזור בו מטעם מאי דאמרינן בעלמא פועל יכול לחזור בו הכי נמי בשותף מהאי טעמא נמי יכול לחזור בשעבוד גופו וכיון דיכול לחזור משעבוד גופו ממילא פקע שעבוד נכסיו דנכסיו לא נשתעבדו אלא מכחו ויראה דדמי הך מלתא למה שכתב רבנו תם בטעמא דהמוכר שטר חוב לחבירו וחזר ומחלו מחול דאעג"ב דמכירת שטרות הוי דאורייתא מכל מקום אם מחלו מחול משום דתרי שעבודי אית ליה ללוה גבי מלוה שעבוד גופו ושעבוד נכסיו וכשמוכר השטר אינו מוכר כי אם שעבוד נכסיו דשעבוד גופו לא שייכא ביה מכירה ושעבוד גופו נשאר גבי מלוה ויכול למוחלו וכיון דמחל שעבוד גופו ממילא פקע שעבוד נכסיו.
ואומר דאיברא דנמקי יוסף הכי דייק לה להך מלתא וכתב ושותף יכול לחזור בו כמו שכתבתי מכל מקום כיון שאין התוספות והרא"ש ז"ל כותבין שום דבר בפירוש בדין השותפין אפשר לומר דאף על גב שכתבו בחד דקבל עסקא דהמקבל יכול לחזור בו לא ילפינן מינה לשותפין דאיכא לפלוגי דבשלמא גבי מקבל דאין לו באותה עיסקא קרן כלל ועקר כי אם טורחו ועמלו לישא וליתן בנכסי הנותן ולחלוק בריוח וכיון שכן כיון שאין לו שעבוד נכסים כי אם שעבוד גופו יכול לחזור כדין פועל אמנם שותף המשעבד נכסיו לזכות השותפות אפשר לומר דכל חד וחד מינייהו כיון ששעבד נכסיו לאו כל כמיניה להפקיע שעבוד נכסיו אם כן אפשר לומר גם כן שלא יוכל להפקיע שעבוד גופו ולא דמי לההיא דמוכר שטר חוב שכתבתי וק"ל. ואפילו אם תמצי לומר שיוכל להפקיע שעבוד גופו ולא ישתדל לטרוח בצורך תועלת השותפות מכל מקום לאו כל כמיניה לחלוק השותפות שיוכל לומר לו השותף האחר אני אשתדל בנכסים לקנות ולמכור לישא וליתן ואתה תתיצב מנגד באופן שאפשר שאין להוכיח ולדקדק מדברי התוס' והרא"ש מה שדקדק מוהרר"י זלה"ה.
איברא דלענין פסקא דמלתא לא נפקא לן מינה מידי דמכל מקום הך מלתא הוי פלוגתא דרבוותא כמו שכתבתי ואם כן בנדון דידן כיון ששמעון הוא המוחזק בנכסים והם תחת ידו ורשותו יכול לעכב על ראובן מלחלוק השותפות ויאמר קים לי כהנך רבוותא דסבירא להו שאני יכול לעכב. זאת ועוד אחרת שכפי הנראה קרוב הדבר ששמעון הנז' בשותפות ראובן הנזכר לא הוי אלא כמקבל עיסקא שנכסי השותף הם של ראובן וכיון שכן יראה דאיכא למידן הך מלתא כחד דקביל עסקא מחבריה דכל אנפין שוין דהמקבל יכול לחזור והנותן אינו יכול לחזור בו וכדכתיבנא. נוסף על כל זה שכפי הנראה משטר השותפות שנשתתפו הג' כתות כמו שכתוב בשאלה נשתתפו בשבועה שלא להפרד מאותו השתוף עד משך שנה א' ואם כן איני רואה צד ואופן לראובן שיוכל לערער על שמעון שיחלוקו. נאם הצעיר שלמה הכהן.
@שו"ת מהרש"ך חלק א סימן עא
נדרשתי לאשר שאלני המעולה ה"ר משה ביואש יצ"ו על עסקת חנות שהיה מחזיק בה הגביר נשא ומאד נעלה הנבון ה"ר דוד ביואש אביו זלה"ה והי"ד וקם תוגר אחד ושאל ממנו שימכרנה בפחות הרבה משוייה וימאן ה"ר דוד הנזכר לתתה לו וכראות התוגר מיאון וסירוב ה"ר דוד למוכרה אמר לו שאם לא ימכרנה לו באותו הערך שיעליל עליו עלילות גדולות וכראות הר"ר דוד זלה"ה כוונת התוגר כי רעה היא מסר מודעא בפני עדים והכירו באונסו כי רב הוא וכל זה כתוב וחתום ביד ר' משה יצ"ו. ועתה מקרוב קנו אותה החנות יהודים סוחרים מאותו התוגר ורצה ה"ר משה הנז' להוציאה מיד היהודים בטענה שמה שקנו מן התוגר אינו כלום כיון שאביו זלה"ה מסר מודעא על מכירתו לתוגר נמצא שמעולם לא החזיק בה התוגר ביושר רק גזולה היתה בידו ושאל את פי אם תועיל מסירת המודעא לבטל המכר או לא.
ואומר דאיברא דבענין מסירת מודעא על מכר אי מהני אי לא רבו מספר הדעות והמחלוקות ואפריין נמטייה למהררי"ק נר"ו אשר סדרן לפנינו כשולחן ערוך לפני האדם בנ"ד מילתא דפשיטא טובא דמהני מסירת מודעא כיון דהוי שדה זה ואליבא דמקצת רבוותא אפילו מסירת מודעא לא בעינן כיון דאניס דס"ל דהיכא דאניס בשדה זה אע"ג דלא מסר מודעא ולא הכירו העדים כלל לעת הצורך באונסו ויוציאו השדה מיד הלוקח ואע"ג שלפי דעת א' שהביא העיטור בפירושא דוהא אמר רבא לא כתבינן מודעא יש לפרש דבריו באופן דס"ל דכשאין האונס בגוף הדבר כההיא דפרדסא לא כתבינן אע"ג דמסר א"כ בנ"ד כיון שהאונס לא היה בגוף החנות לא מהני ולא מידי לבטל המכר לאו מילתא היא מתרי טעמי דדילמא אין כונת העיטור זה הפירוש אלא הפירוש האחר שהביא מהררי"ק נר"ו. ועוד דאת"ל שהפירוש הנז' יהיה הנכון כיון דלא הוי אלא לרבא אבל לרב הונא בכל גונא כתבינן ודילמא הלכה כרב הונא ולא יהא אלא ספק קרקע בחזקת בעליה הראשונים עומדת ומהני מסירת המודעא.
אך אמנם מה שיש לדקדק בנ"ד כיון שזה האונס שמסר מודעא עליו ה"ר דוד זלה"ה אינו אונס שהיה עושה אז התוגר רק שהיה מגזים ומאיים ומפחיד לעתיד ואפשר שלא היה יכולת ביד התוגר לעשות איומיו וגזומיו כיון שלא נתברר לעדים בודאי שהיה יכולת בידו אין כאן אונס ואעפ"י שהיה ברור למוכר או שהיה ירא ורך הלבב לא חשיב משום הכי אונס ואת"ל דהיה יכולת ביד התוגר לעשות איומיו וגזומיו ונתברר לעדים א"ה לראבי"ה ולמהר"ם לא כתבינן מודעא אלא כההיא עובדא דפרדסא דוקא שראינו שעשה האונס שהכהו או שכובש שטר המשכנתא דהוא כמאן דעבד אבל בדברים שהפחידו ולא עשה הדבר אף על פי שראו עדים אותו אונס לא כתבינן מודעא. לזה אומר דאין ספק בדבר שהוברר לעדים שהיה יכולת ביד התוגר לעשות [שכל אשר] מכיר התוגר ואחזת מרעיו תלמידי בלעם יש"ו [יודע כי] לא יבצר מהם כל אשר יזמו לעשות רע. והנה רבנו חננאל ורבוותא אחריני פליגי על ראבי"ה ומהר"ם וסבירא להו שמכיון שהפחידו בדברים שיש בידו לעשות אף על פי שאינו עושה לו עתה שום נזק כתבינן מסירת מודעא.
ונראה לעניות דעתי דמהרר"י קארו נר"ו תופש סברת רבנו חננאל כפי הנראה ממה שכתב לישב מה שדקדק על דברי הרי"ף וז"ל ונראה לי דלהרי"ף לא כתבינן מודעא אליבא דרבא אפילו היכא דאניס אלא כי הוי כגוונא דפרדסא שהיה בידו לעשות כמו שאמר אבל כי גזים ליה בדבר שאין בידו לעשות אעפ"י שהמוכר אומר מחמת זה אני מוכר לא כתבינן מודעא וכו' עד ומאן דפליג עליה סבר דאפילו בכי האי גוונא כתבינן משום דאף על גב דאנן ברירא לן דאין בידו לעשות מאי דגזים דילמא המוכר לא בריר ליה או הוא ירא ורך הלבב וקיימא לן כרבא וכו'. זהו תורף לשונו. ואם איתא דסבירא ליה לרב נר"ו כסברת מהר"ם וראבי"ה יפרש דברי הרי"ף הכי ולימא דלהרי"ף לא כתבינן מודעא לרבא אפילו דאניס אלא היכא שעושה האונס עתה כההיא דפרדסא אבל היכא דמפחיד לעתיד אעג"ב דבריר לסהדי שיש יכולת בידו לעשות לא כתבינן ומאן דפליג עליה סבר דאפילו בכי האי גונא כתבינן וקי"ל כרבא דלא כתבינן אלא היכא שעושה האונס עתה אם כן משמע דסבירא ליה לרב דליתא לסברת מהר"ם וראבי"ה אלא ודאי דלרבא ורב הונא ולכ"ע כתבינן מודעא היכא דאתברר לסהדי אונס לעתיד ומאן דפליג סבר דאף על גב דלא אתברר לסהדי כתבינן דדילמא בריר למוכר או הוא ירא ורך הלבב וקי"ל כרבא ורב הונא דלא כתבינן היכא דלא אתברר לסהדי דאיכא אונס לעתיד אבל מדאתברר כתבינן ולא בעינן שיעשה האונס עתה. והנה כיון דהך מילתא הוי פלוגתא דרבוותא והחנות בחזקת ה"ר משה עומדת כדכתיבנא מצי למימר קים לי כהני רבוותא דסבירא להו דהמאיים בדבר שבידו לעשות כתבינן מודעא אם כן זכינו לדין שזכה ה"ר משה בחזקתו ויכול להוציאה מיד היהודים שקנו אותה מהתוגר.
עוד יראה לע"ד טעם גדול לשבח לזכות לה"ר משה כיון שמכירת החנות היתה בפחות משויה הרבה וכפהו התוגר על המכירה ועל סכום המעות דמי למתנה כמו שכתב הטור ז"ל ח"מ תחלת סימן ר"ה ולכ"ע בגט ובמתנה בגלוי מילתא בעלמא סגי כדאיתא בגמרא אמרי נהרדעי כל מודעא דלא כתיב בה וכו' מודעא דמאי אילימא בגיטא ומתנתא גלוי מלתא בעלמא וכו' וכפי מה שהסכימו הרבה מן המפרשים בפי' גלוי מלתא בעלמא היא יראה מדבריהם דבמסירת מודעא אפילו לא יתברר שהיה שם אונס כיון שגלה דעתו שאינו נותן ברצונו סגי לבטל המתנה ואף על פי שמדברי הרשב"ם ומפרשים אחרים נראה דאפילו במתנה אם יתברר שלא היה שם אונס לא מהני מסירת המודעא אפילו הכי נראה דלא בעינן אונס כל כך גדול לבטל המתנה כמו לבטל המכר אם כן גם אם לא יהיה בנ"ד כל תנאי אונס הצריכים לבטל המכירה במסירת מודעא לפחות יספיקו לבטל מתנה וק"ל.
ואין יכולים היהודים הנזכרים לטעון על ה"ר משה לאו בעל דברים דידן את זיל אשתעי דינא בהדי התוגר דאינהו דאפסידו אנפשייהו לקנות דבר שיש עליו עוררים דסתמא דמלתא כשמסר מודעא רבי דוד זלה"ה לא היתה כונתו כדי להצילה מיד התוגר אלא אם יחזור וימכרנה התוגר ליהודי אז יחזור על היהודי בטענה גזולה היתה ביד התוגר ממני וכפי הנראה אין לתוגר שטר מקנית החנות ומלתא דפשיטא דגוי אין לו חזקה בנכסי ישראל אלא בשטר וישראל הבא מחמת גוי דינו כגוי לגריעותא אליבא דכ"ע.
סוף דבר איני רואה כעת שום זכות ליהודים הקונים אם אין להם טענה אחרת לזכות בה. אך אמנם על מה שנשאלתי עתה מה"ר משה השבתי הנלענ"ד. הצעיר שלמה הכהן. (אחר כך זכו הקונים בטענה אחרת שצדקו בה).
@שו"ת מהרש"ך חלק א סימן עב
ראובן חייב לשמעון סך תל"ה גרושוש לזמן פלוני וזה נסח השטר: בפנינו עדים חתומי מטה הודה ראובן איך חייב לשמעון סך תל"ה גרושוש יפים וטובים ותקילין חוב גמור ונתחייב לפורעם לו או לכל מוציא שטר זה בעדו לסוף זמן פלוני בלי אחור ועכוב אחר כלל ובלי שום שאלת זמן ב"ד כלל ובמטבע גרושוש מדודין כנז' ולא בדבר אחר וחמר שטר זה קיבל עליו ראובן הנז'. ובעת הגיע זמן הפרעון טען שמעון שבעת עשית השטר היו הגרושוש שוים חמשים לבנים וכעת עלו לששים לבנים וכי אינו מחוייב לו כי אם לפרוע לו גרושוש ולא מטבע אחר אבל יחשבם עליו לפי שווים. יורנו מורנו אם הדין אתו או אם הוא מחוייב לפרוע לו תל"ה גרושוש בכל אופן שישוו ושכרו כפול מן השמים.
תשובה לאהבת השואל הוכרחתי להשיב בדבר זה שלא היה צורך להשיב עליו לרוב פשיטותו.
ואומר הן אמת בזמן גזרת המלך יר"ה על הגרושוש שהיה ערכם חמשים ויצא דבר מלכות מלפניו שיהיו לערך ארבעים פסקתי וכתבתי [לעיל סימן ס"ב] שמי שהלוה לחברו קודם הגזרה גרושוש לפרוע לו גרושוש אין לו עליו לפרוע אלא סך הגרושוש שהלוהו כדין סאה בסאה דקי"ל דהמלוה את חבירו סאה בסאה על הצדדין הידועין אשר אין צורך עתה להאריך ולהעלותם על ספר קם דינא ובין הוזלה בין הוקרה מחזיר לו סאה דיוקרא וזולא הדר על המלוה. אמנםנדון זה לא דמי כלל לההיא דמנוסח השטר יראה דשמעון לא נתחייב לראובן גרושוש רק כ"א אלף ותש"ן לבנים דהיינו סך תל"ה גרושוש לערך חמשים שהיה כן ערכם בעת החיוב ונתחייב לפרוע הסך הזה בגרושוש לערך שווים בעת ההיא ולא במטבע אחר ומלתא דפשיטא היא דמלשון השטר משמע מה שכתבתי שלא נתחייב רק כ"א אלף ותש"ן לבנים שכן כתב הודה ראובן איך חייב לשמעון סך תל"ה גרושוש וכו' עד ובמטבע גרושוש דמלשון סך יראה דמה שנתחייב לו הוא הסך של תל"ה גרושוש דאלת"ה היה לו לכתוב הודה ראובן שחייב לשמעון תל"ה גרושוש בלבד.
ועוד שאם הכונה היא שהיה חייב לו תל"ה גרושוש כמו שלווהו מה צורך לכתוב ובמטבע גרושוש ולא בדבר אחר דוודאי כל לשון זה מיותר אם לא שנאמר דכיון שהחיוב לא היה רק על כ"א אלף ותש"ן לבנים הוכרח לומר שיהיה הפרעון בגרושוש שיעלו לסך הנז' בזמן הפרעון בין שיוזלו ובין שיוקרו ובמקום שאינו צריך לא ראיתי להאריך. נאם הצעיר שלמה הכהן.
@שו"ת מהרש"ך חלק א סימן עג
ראובן מכר מערה שהיה לו מוקטעה שהיה פקיד עליה וחזקת חנות א' שהיה לו לשמעון וקנו ממנו בקנין ואמר לסופר שיכתוב לו את השטר בכל חזוקי סופר והתנו ביניהם שהמעות ישאר חייב לתת אותם לשבוע הבאה ונטלו ממנו העדים קנין איך קבל המעות מיד שמעון ובשבילם העביר לו כל זכות שהיה לו ולמפקיד המערה בידו לשמעון וכן החנות הנז' ואחר כל זה בפני העדים עצמן זקפן המעות הללו על שמעון במלוה שנטל קנין בפני עדים איך הוא חייב לראובן כך מעות ליתנם לו לשבוע הבאה ולשמעון היו לו ביד ראובן סך מה ואמר בפני העדים מכל הסך שנתחייבתי בקנין קבל כבר ג' אלפים לבנים השאר מתחייב אני לתת לו לשבוע הבאה וראובן הודה כך וקם שמעון והלך לו ואחרי שהלך לו ופסע כמו חמשה פסיעות אמר לעדים כיון ששמעון לא האמין בי בעד הג' אלפים לבנים גם אני אעשה לו כמו כן וקרא אחריו ובא שמעון אל המקום שהיו שמה ראובן והעדים ואמר לו בלשון לעז מירה קי שי נו מי דאש פור לה שימאנה קי וייני איל דינירו נו טינגו פיג'ו נאדה. אחרי כן קודם עבור השבוע בא ראובן ולקח משמעון כמו חצי המעות ושלח לו פעם אחרת ולקח מעות ממנו ובין כך ובין כך יצא מערער על החנות שחזקת החנות היתה של אבי המערער ובעוד שהיה מערער המערער שלח המוכר איש א' עם כתב ידו לשמעון שיתן לו שארית המעות אחרי עבור השבוע ושמעון בראותו שהיה מי שיצא מערער על החנות דחה אותו בדברים בפעם ההיא שוב אחרי עבור כמה ימים שלח ראובן לבנו שיתן לו ת' לבנים ושמעון נתנם לו ואחרי אשר פסקו הרבנים שבעיר שאין לו למערער דין ודברים בחנות בא ראובן ואמר לשמעון הנה כבר פסקו שהחנות היא שלך ואם תרצה לתת אותה בריוח ג' אלפים לבנים אעשה שיתנו לך כי באו לי אחרים והיו מוסיפים על הסך ג' אלפים לבנים ואני אמרתי להם שכבר מכרתי ואין לי בה רשות וכח וזכות כלל ושמעון השיב שלא היה חפץ למכור אז אמר לו המוכר היום אלך ואקח שארית המעות והוא השיב לו שהמעות מזומנים כל זמן שירצה יבא ויקחם ובין כך וכך קם השוכר שהיתה החנות והמערה מושכרים אצלו וטען ואמר שהוא היה מצרן מחמת שהיה שוכר וגם כשהיה מערער אותו המערער הראשון בא השוכר שהוא בא בטענת מצרנות ואמר לשמעון תדע איך פלוני מערער על החנות הנז' ויש לו שטר שהיא של אביו ואני לאהבתך גערתי בו ולא רצה והלך לו אצל הרבנים ואמרו שהדין עמו על כן ראה איך קנית מהמוכר שיש לו מערער ויהי כאשר השכן ההוא הפציר במוכר מטעם מצרן והודה לו החכם שלו שהוא מצרן מכר לו המערה והחנות לשוכר הנז' ועשה לו שטר מכר וקודם עשות שטר המוכר הב' בא שמעון ואמר לסופר שהיה השטר אצלו ואמר לו שיתן לו את השטר אמר לו הסופר שכבר עדין לא נתנו לו המעות שכן אמר לו המוכר שעדיין יש לו לקבל מעות ממה שנתחייב שמעון לתת לו שעל כן לא היה רוצה לתת לו את השטר אמר לו שמעון כיון שאין אתה מאמין עד שאתן המעות תן לי השטר ואזכה במקח בפני עדים ואחר כן אמסור אותו בידך בתורת משכון עד אשר אתן השטר וכן עשה הסופר וזכה לו השטר בפני עדים וזכה בו שמעון כיון שלא היה מקפיד ראובן המוכר אלא בהאמנת המעות וחזר שמעון ומסרו בידו בתורת משכון עד אשר יתן שארית המעות ועוד אומר ראובן שכאשר מכר לשמעון אמר לו לשוכר ראה שאני מוכר החנות והמערה אם אתה רוצה קח אותה והוא השיב שהיו לו קאריזיאש למכור ויקחנה ואם לאו שישים מביתו חפצים עד שימצא מעות להביא לו וכראות המוכר כן החליט המכר לשמעון. עתה יורנו אם יש שום פקפוק במכר הנעשה ראשונה כיון שלא נתן כל המעות ואמר לו שאם לא נתן כל המעות לא עשה ולא כלום ואת"ל שהמכר הראשון עקר אם יש כח ביד השכן ושוכר ליקח אותה מיד שמעון מדין בן המצר ואת"ל שהוא מצרן מחל או לא מחל.
תשובה יראה דזכה שמעון במקחו ואין עליו שום ערעור מצד אופן הקניה כי אין בה פקפוק שיתבטל מצדה אחר שנעשה הדבר ונגמר בקנין סודר והודה ראובן המוכר איך קבל מיד שמעון הלוקח כל דמי החנות והמערה. ומה שאני אומר שאין לפקפק בקנייה זאת הוי מחד מתרי טעמי או שנאמר שכיון שקבל המעות הודאת בעל דין כמאה עדים דמי וחשבינן להך הודאה כאלו קבלה ממש ואעפ"י שאחר כך כתב שטר עליו ונתחייב בו שמעון הלוקח הנז' לפרוע לראובן המוכר הוה ליה כאלו חזר והלוה לו המעות וכמלוה אחרת דמיא וא"כ כל שנטל קנין סודר וקבל את הדמים כל אנפין שוין דקנה. דעד כאן לא פליגי הנהו רבוותא שכתב הר"ן ז"ל בהלכות בשם הרב אלברג'ילוני ז"ל דפלוגתא היא ביני רבוותא בקנין סודר אלא אי לא קנה עד שיתן דמים או דילמא אלימא מילתא דקנין אע"ג דלא יהיב זוזי קני מכל מקום כשנתן את הדמים כ"ע מודו דקנה.
ואפילו אם נאמר דהך הודאה שהודה שקבל לא חשיבא ההיא הודאה כאלו קבל המעות שאעפ"י שהודה אמרינן דאין זה כי אם נסחת הענין הוא כך ולא מהניא ההיא הודאה למחשביה כקבלה והיה אפשר ללמוד זה מתשובות שכתב מוהררי"ק ז"ל בשם הרשב"א ז"ל בטור ח"מ סי' קצ"א.
מכל מקום יראה דאפילו אם נאמר כך מה שלפי האמת אינו כן מכל מקום לא גרע הך הודאה שהודה שקבל המעות כאלו פריש ואמר שרוצה לקנות בקנין סודר לחוד ולא יתעכב הדבר בעבור קבלת הדמים ומלתא דפשיטא היא דאע"ג דאמרינן בגמרא דבשטר מכר לא קנה עד שיתן את הדמים מכל מקום אי פריש קנה אעפ"י שלא נתן את הדמים ומהני טעמא דפריש בכל גוונא אע"ג דלא מיירי תלמודא הך דינא דאי פריש פריש אלא לעיל במימרא ראשונה דקאמר תלמודא דבמקום שכותבין אתה שטר דלא קנה בכסף מכל מקום אי פריש מהני הכי נמי אמרינן להך דינא במימרא שניה וכן כתב הרב המגיד פ' א' מהלכות מכירה על מה שכתב הרמב"ם דבשאר קרקעות אעפ"י שהגיע שטר של מכר בידו לא קנה עד שיתן את הדמים וז"ל ואפילו בשאר קרקעות נראה דאם התנו תנאן קיים דומיא דכסף דלעיל.
ויש לתמוה על הרב הגדול כמהרר"י ן' לב ז"ל שכתב בספרו הראשון שאלה פ' ונסתפק וז"ל אם מאי דאתמר בגמרא פרקא קמא דקדושין לא שנו אלא במקום שאין כותבין את השטר אבל במקום שכותבין את השטר לא קנה עד שיכתוב את השטר ואי פריש ואמר כי הא דרב אידי בר אבין וכו' אי אמרינן נמי הכי בההיא דאמרינן דלא שנו אלא בשטר מתנה אבל במכר לא קנה עד שיתן דמים וכתב ז"ל דיש פנים לכאן ולכאן ושהוא מגמגם בדבר לפי שלא מצא בכל הפוסקים הנמצאים אצלו מי שיאיר עיניו בזה אלא כתבו סתמא הדין דאי פריש פריש במימרא הא' והדין במוכר שדה מפני רעתה במימרא השניה כנראה לכאורה דהם סוברים דכל א' מאלו הדינים הוא דוקא היכא דאתמר והעלה ואמר שהדברים שקולים ואין ולא ורפיה בידיה, נוראות נפלאתי ממעלת חכמתו כי רבה היא וכל ספרי הפוסקים היו נסקרים לפניו וכל יקר ראתה עינו איך נעלם ממנו זה הלשון של הרב המגיד ז"ל שכתבתי. מלבד כי הענין בעצמו נראה דבר פשוט וטעמא דמסתבר דאין לחלק ממימרא השניה למימרא הראשונה דכי היכי דאמרינן במימרא הראשונה דאי פריש מהני הכי נמי במימרא השניה דליכא לפלוגי כלל. וא"כ בנדון דידן כיון דאיכא קנין סודר והודאת קבלת המעות אין לפקפק בקניה הנז' מהטעמים הכתובים.
ואין לפקפק ולומר דאפשר דמאי דמהני קנין סודר היינו במקום שאין כותבין את השטר אבל במקום שכותבין את השטר לא קנה עד שיכתוב את השטר וכי היכי דפליגי רבוותא ז"ל היכא שקנה בחזקה במקום שכותבין את השטר כמו שכתב הר"ן ז"ל דלהרמב"ן ז"ל לא קנה עד שיכתוב את השטר דסבירא ליה דכי אמרינן לא שנו אלא במקום שכותבין את השטר אכולא מתניתין קאי וכו' אפשר דבקנין סודר גם כן במקום שכותבין את השטר לא קנה עד שיכתוב את השטר דיראה לעניות דעתי דאין שום צד בעולם לפקפק בזה דבשלמא גבי קנין כסף וקנין חזקה דלא דמו לקנין שטר כלל איכא למידק אי במקום שכותבין את השטר סגי בלאו הכי או לא אבל בקנין סודר אפילו במקום שכותבין את השטר יראה דסגי בקנין סודר לחודיה והטעם דהנך שני קניינים דהיינו שטר וקנין סודר דמו להדדי דקנין סודר היינו קנין שטר ולא גריע מיניה ואפשר דאלים מיניה באופן שאין שום עדיפות ויפוי לכתיבת שטר אפילו במקום שכותבין על קנין סודר.
ויש ללמוד דבר זה ממה שכתב הר"ן שם במקום הנזכר למעלה כשרצה להוכיח ולהכריח סברת איכא מאן דאמר דאלימא מלתא דקנין אע"ג דלא יהיב זוזי קנה וז"ל והכי נמי מסתברא מדאמרינן פרק קמא דמציעא המוצא שטר הקנאה בשוק יחזיר לבעלים אי משום כתב ללוות ולא לוה הא שעביד נפשיה ואם איתא דלא קנה עד שיתן דמים ליחוש דלמא לא יהיב דמי אלא שמע מינה דבלא דמים נמי קנה עכ"ל.
ואם איתא דיש שום יפוי ועדיפות בהצטרפות אלו הב' קנינים דהיינו שטר וקנין כדכתיבנא אם כן מאי מייתי לאוכוחי דאלימא מלתא דקנין מההיא דהמוצא שטר הקנאה בשוק דילמא שאני התם דאיכא תרתי דהיינו שטר וקנין.
ועוד יש להוכיח דקנין שטר וקנין סודר זה נכנס במקום זה ואין שום יפוי ועדיפות לזה על זה מלישנא דפלוגתא דרבוותא שכתב הר"ן וז"ל איכא מאן דאמר דדיניה כשטר וכו' יראה דמחלוקתם הוא במימרא דגמרא דקאמר דבשטר מכר לא קנה עד שיתן את הדמים והיינו במקום שכותבין את השטר דא"ה לא קנה עד שיתן את הדמים ופליגי הנהו רבוותא אם במקום שכותבין את השטר נעשה הדבר בקנין סודר דהיינו קנין שטר ונכנס במקומו אי אלים משטר וקנה אעפ"י שלא נתן דמים או דלמא לא עדיף משטר ולא קנה עד שיתן דמים אבל לעולם שני אלו הקניינים הנז' דהיינו קנין סודר וקנין שטר כל אחד ואחד מהם מועיל מבלי צרוף חברו ואין שום יפוי בצרוף שניהם.
וכתבתי כל זה יען כי ראיתי בתשובה הנז' לרב הגדול מוהרר"י ן' לב זלה"ה דברים תמוהים אצל ע"ד וז"ל ומזה הספק נולד לי ספק אחר הוא שהר"ן ז"ל במימרא הראשונה כתב מחלוקת הרשב"ם והרמב"ן היכא שקנה בחזקה במקום שכותבין את השטר ולא הזכיר מחלוקת בקנין לחוד ובמימרא השניה כתב בשם הרב הברצלוני ז"ל דאיכא פלוגתא דרבוותא היכא דקנה מיניה בקנין סודר דאיכא מאן דאמר דיניה כשטר דאיכא מאן דאמר דאלימא מלתא דקנין וכו' וטבע החלוקה מחייב אחד מג' או שנאמר דמי שהוא סבור דאלימא מלתא דקנין ובמימרא השניה הוא הדין במימרא הראשונה וכו'. כנראה מדברי הרב ז"ל ומהספק שנסתפק דאפשר לומר דבמקום שכותבין את השטר קנין סודר לא יועיל עד שיכתוב את השטר ויראה דיש עדיפות ויפוי במקום שכותבין את השטר לקנין שטר על קנין סודר. ולע"ד יראה דהא ליתא וכמו שיש להוכיח מההוכחות שכתבתי.
מכל מקום בנ"ד אפילו נימא דבמקום דכותבין שטר לא קנה בקניין סודר עד שיכתוב את השטר מכל מקום כיון שיש כאן הודאה שקבל את המעות מהני ומעלי ונתחזק ונתקיים המקח הנז' אי מטעם שכיון שהודה שקבל המעות חשבינן כאלו קבלם ומלתא דפשיטא היא דכי היכי דקנין שטר כל היכא שנתן הדמים קנה הכי נמי בקנין סודר וכמו שהוכחתי למעלה ממה שכתב הר"ן או מטעם דחשבינן להך הודאה כאילו פריש שרוצה לקנות בקניין סודר לחוד כמו שכתבתי למעלה.
והואיל ואתא לידן זאת התשובה של הרב הגדול הנזכר ראיתי לכתוב עוד דברים שנתקשו אצלי מלבד הנז' ואפשר כי לקוצר השגתי לא זכיתי לירד לסוף דעתו. כתב הרב הגדול הנז' וז"ל וזה הספק שיש להסתפק בקנין יש להסתפק גם כן במה שכתב ממחלוקת הרשב"ם והרמב"ן היכא שקנה בחזקה במימרא הראשונה יראה דהספק הוא אי אלים קנין חזקה מקנין שטר ואע"ג דלא יהיב זוזי קני או דילמא דלא קנה עד שיתן דמים. יראה ממרוצת לשון הרב הנז' זלה"ה שלא נזכר מחלוקת בענין זה בפוסקים. ומי שיעיין בספרי הפוסקים יראה בבירור דאיכא פלוגתא דרבוותא בהך מלתא. הנה הרב המגיד כתב בהלכות מכירה פרק א' וז"ל ודע שהמפרשים ז"ל נחלקו חזקה במקום שכותבים את השטר אם היא קונה לבדה ויש מי שכתב דקונה כל היכא דהמוכר לא עייל ונפיק אזוזי וכן העלה הרשב"א ז"ל והכא היינו טעמא דבעינן נתינת דמים משום דלא החזיק בכולן הא החזיק בכולן ומוכר לא עייל ונפיק אזוזי קנה אעפ"י שלא נתן דמים. גם הר"ן ז"ל יר' מדבריו דבקנין חזקה קונה הכל בלא דמים כל היכא דלא עייל ונפיק אזוזי. איברא דבעל התרומות בשער ס"ד ח"ג כתב שחזקה כשטר דמיא דלא קני אלא במתנה ומוכר שדהו מפני רעתה. הא קמן דפליגי רבוותא אי קנה בחזקה אעפ"י שלא נתן את הדמים או לא קנה עד שיתן את הדמים כי היכי דאיכא פלוגתא גבי קנין סודר.
עוד ראיתי לדקדק בתשובת הרב הגדול הנזכר שאחר שכתב באותו מעשה שנשאל עליו שכתב שקנה בקנין סודר לחוד מהטעם שכתב כתב עוד וז"ל ולרוחא דמלתא אמינא נמי דעד כאן לא פליגי רבוותא אלא אי בקנין לחוד או בחזקה לחוד אי מהני בלא שטר או בלא דמים אבל הכא דאיכא תרתי קנין ודמים כיוצא דנדון דידן מסתברא דכל אפין שוין דסמך דעת הלוקח וכו'. ואתמהא טובא דהיאך כתב הרב ז"ל שאותם העשרים פרחים שנתן לוי לראובן המוכר דחשיב קנין להצטרף בהדי קנין סודר והוו תרי קנינין דהא בהדיא כתב הר"ן על מה דקאמר בגמרא דבשטר מכר לא קנה עד שיתן את הדמים איכא מ"ד דדוקא כל הדמים אבל מקצת דמים אפילו לא עייל ונפיק אזוזי לא קני דכי אמרינן דבמקצת דמים קנה הכל כל היכא דלא נפיק ועייל אזוזי ה"מ בנותן מקצת דמים לשם קנין ולא עייל ונפיק אשארא גלי אדעתיה דניחא ליה דלקני בהכי אבל הכא דמים הללו לא לשם קנין נתנם לו שהרי בשטר הוא קונה אלא לשם פרעון נתנן ולפיכך אף על פי שקבלם אין כאן הוכחה דניחא ליה שיקנה בהם. ואם כן גם באותו הנדון שנשאל הרב זלה"ה אחר שנעשה הדבר בקנין סודר דחשיב כשטר וכמו שכתבתי למעלה אם כן אותם העשרים פרחים שנתן לוי דהיינו מקצת דמי המכר לא סגי בהכי כפי הסברא שכתב הר"ן בשם איכא מאן דאמר כמו שכתבתי דאין כאן הוכחה דניחא ליה שיקנה בהם. ואפשר שלא יהיה חולק על סברת איכא מ"ד שהיא סברא מתקבלת אל השכל ואם כן יש לתמוה איך כתב הרב זלה"ה בפשיטות שיש שם שני קנינים. כל אלה הקושיות והתמיהות עמדו בפני בדברי הרב זלה"ה אפשר שקוצר השגתי וטרדותי סבוני גם סבבוני לבלתי עמוד על כונת הרב זלה"ה וכעת כל דברי התשובה הנזכרת מחמת אלו הקושיות והתמיהות צל"ע.
ואחזור לפסקא דנדון דידן ואומר בפשיטות דהכא שנגמר הדבר ונעשה בקנין סודר והודה המוכר שקבל המעות לאו דינא ולאו דיינא דאין לבטל מכר זה ואין לערער עליו אי מטעם דההודאה שהודה המוכר חשיב כאלו נתפרע מהלוקח אי מטעם דחשיב כאלו פירש ואמר שרוצה לקנות בקנין סודר כמו שאכתוב כל זה למעלה א"כ אפילו שאח"כ אמר המוכר דברים המטילים גמגום ופקפוק על המכר אין לחוש להם מאחר שכבר נפסק ונגמר הענין כמו שיראה ממרוצת הענין שעבר כפי מה שבא כתוב בשאלה שאחר שהפסיקו ולא היו עסוקים עוד באותו הענין נתפרדו איש מעל אחיו הלך המוכר אצל הלוקח לומר אותם הדברים הנזכרים.
גם אין לערער על המכר הנז' מטעם דעייל ונפיק אזוזי כיון שהודה שקבל המעות אי חשבינן ההודאה כאלו נתפרע ומה שנתחייב אח"כ שמעון הלוקח לפרוע למוכר חשיב כאלו חזר והלוה לו המעות וכמלוה דמי אי מטעם דההודאה חשיבא כאלו פירש שרוצה לקנות בקנין לחוד וכל דפריש דניחא ליה דליקני בקניין סודר לחוד קנה ואפילו עייל ונפיק אזוזי וכמו שכתב הר"ן בהלכות י"ש =יעויין שם=.
וכל מה שכתבתי הוא אפילו אם לא כתבו השטר דודאי דסגי בלאו הכי בלי פקפוק וערעור כמו שכתבתי כ"ש שנכתב השטר ונחתם קודם ערעורי המוכר ואע"ג דלא מטא שטרא לידיה דלוקח אין בכך כלום דהלכה רווחת בישראל ואפסיקא הלכתא דלא בעינן בשטרי אקנייתא מטא שטרא לידיה וכמו שפסקו רובא דרובא דרבוותא ודחו סברת מי שכתב דבעינן דמטא שטרא לידיה מההיא דהמוצא שטר הקנאה בשוק יחזיר לבעלים וכו' כמו שכתב הריב"ש ז"ל סימן קס"ה דודאי פשטא דהך מימרא מוכחא דלא בעינן מטא לידיה וצריך לישב הך מימרא לסברת הפוסקים דבעינן מטא לידיה והאמת כי יש לי תרוץ קצת לתרץ הך מימרא לפי סברתם באופן שלא נשאר פקפוק וערעור לבטל הקניה הנז' מצד אופן הקנין.
ועל טענת המצרנות מה צורך להאריך ולכתוב אחר אשר כבר נודע ונתברר מנהג העיר הזאת והתקנה שהתקינו הרבנים הקדמונים קדושים אשר בארץ המה שלא יהא דין מצרנות נוהג באלו החזקות. מעתה אין צורך להאריך לטרוח לכתוב טעמים לבטל טענת המצרנות. באופן שמכל הצדדים זכה שמעון הלוקח במקחו. נאם הצעיר שלמה הכהן.
@שו"ת מהרש"ך חלק א סימן עד
ראובן היה לעבר הים ושמעון שלח נכסיו לידו למוכרם ובין זה הלך לוי למקום ראובן ולקח בהקפה כמה סחורות מגוים ונכנס ראובן ערב קבלן ופרען בעד לוי ובין כך ראובן ירד מנכסיו ואין לו לפרוע לשמעון ועתה בא שמעון ותובע מלוי שיתן מה שיש בידו ולוי טוען איני חייב לראובן אלא הוא ערב בעדי לסוחרים ואני רצוני ללכת לפרוע לסוחרים ההם. ילמדנו רבינו הדין עם מי.
תשובה איברא דאם לוי היה חייב לראובן וראובן היה חייב לשמעון ואין לראובן נכסים אחרים שיוכל שמעון ליפרע מהן מילתא דפשיטא היא שמחוייב לוי לפרוע לשמעון מדרבי נתן דאמר מנין לחייב בחברו מנה וחברו בחברו שמוציאין מזה ונותנין לזה וכו'. אמנם בנדון דידן אפילו אם תמצי לומר שראובן המחוייב לשמעון לא יהיו לו נכסים אחרים ליפרע מהם כיון שלוי זה אינו חייב כלום לראובן רק שראובן ערב בעדו לסוחרים הגוים אין מקום לחייבו מדרבי נתן וטענת לוי היא טענה חשובה שרוצה ללכת לפרוע לסוחרים הגוים ההם.
ועוד אני מוסיף לומר דלא מבעיא כי האי גונא דערבות דנדון דידן דאינו אלא ערב קבלן כמו שבא בשאלה והדבר ידוע שבערבות סתם האידנא נוהגים הגוים כדיננו לתבוע ללוה תחלה כמו שכתב הטור ז"ל בהלכות רבית ובערב קבלן הדין הוא שהמלוה יכול לתבוע מכל אי זה מהם שירצה בין ממנו בין מן הלוה אלא אפילו בערב שלוף דוץ שאין למלוה על הלוה שום תביעה אלא על הערב וא"כ יראה דכיון דאין לגוים על לוי שום תביעה אלא על ראובן ונמצא שאין לוי חייב כלל רק לראובן ויש לחייבו לפרוע לשמעון ולא יוכל לוי לומר סוף סוף כיון שעקר זה הממון הוא של גוים אני רוצה לפרוע להם כדי לקדש שם שמים דבשלו יכול לקדש ולא בשל אחרים דהיינו בנכסי שמעון כיון דזה החוב ראוי הוא שיפרע שמעון ממנו מדר' נתן.
ונוכל ללמוד הך מילתא מההיא דכתב הר"ם מרוטנבורק הביאו הטור ח"מ סימן קפ"ג וז"ל ראובן שלח לשמעון שיקנה לו בגדים מגוי בהקפה וכשהגיע זמן הפרעון נתן ראובן המעות לשמעון לפרוע ונמצא שהמוכר שכחם צריך שמעון להחזירם לראובן וכו' עד אינו יכול לומר אני רוצה לקדש את וכו' ולהשיבם דבשלו יכול לקדש וכו' ולא בשל אחרים דשאני התם שהגוי שכח אותו החוב ונמצא שהיה זוכה ראובן באותם המעות בשכחתו ולכן אין לשמעון לומר אלך ואקדש שם שמים כי בשלו יכול וכו'.
אמנם בנדון דידן שהגוי זוכר חובו אף על פי שנסתלק מעל לוי מהחוב הנז' ואין לו תביעה כי אם על ראובן עם כל זה כיון שהגוים נתנו הסחורה ללוי אף על פי שאחריות הפרעון קבלוהו על ראובן עם כל זה כשלא יוכלו לגבות מראובן אם יפסידו חובם ישאר תרעומת הגוים עליו אם לא יפרעם ויכול לוי לומר שרוצה לפרוע לגוים כיון שהממון הוא שלהם כי היכי דלא להוי להו עליו תרעומת. ודמי הך מלתא להך דמייתי תלמודא פרק ארבעה אבות ופרק מי שהיה נשוי דאמר אביי ללישנא דאיכא דאמרי אמר אביי ראובן שמכר שדה לשמעון שלא באחריות ואתא בעל חוב דראובן וקא טריף ליה מיניה דינא הוא דאזיל ראובן ומפצי ליה מיניה ולא מצי אמר ליה לאו בעל דברים דידי את דאמר לא ניחא לי דתהוי ליה לשמעון תרעומת עלי. ואעפ"י שאין אנו צריכים בזה בנ"ד דהך ערבות דנ"ד לא הוי אלא כשאר ערבות דעלמא באופן דמלתא דפשיטא שאין לשמעון שום תביעה על לוי עכ"ז כתבתי מה שכתבתי כדי ללמוד למקום אחר וזה ברור. נאם הצעיר שלמה הכהן.
@שו"ת מהרש"ך חלק א סימן עה
זה ימים נדרשתי לחוות דעתי הקצרה על דין ודברים אשר בין השותפים החכם ה"ר אליעזר פורמון יצ"ו וה"ר יאודה ראמאש יצ"ו וה' היודע ועד כמה יגיעות יגעתי לבלתי הטפל בדבר יען כי לא הובררתי משתי הכתות יחד לקבל עליהם משפטי ודיני. זאת ועוד אחרת כי כבר נגזר ונפסק דין זה ע"פ חכמים שלמים אשר הובררו לדון ולהכריח בדבר ע"פ הדיינים הברורים הלא הם הגבירים ומעולים כה"ר שמואל ברוך יצ"ו וכה"ר עזרא קאלדירון יצ"ו וקבלו עליהם השותפים הנז' בחמר שבועה לקיים גזרתם. ידעתי נאמנה אותותי אלה לא יועיל ולא יצילו היו כלא היו. לכן חליתי פני השואל אל יטריחני בחנם ובלי צורך די לי טרדותי המוכרחות. ולא שוה לי כי הפציר בי עד מאד עד שהוכרחתי להפיק רצונו.
ואומר דמלתא דפשיטא היא שה"ר יהודה פשע פשיעה גמורה במה שכתב לשותפו החכם הנזכר יצ"ו שיתן לרבי דוד מוהל נ"ע כל מעות שיבקש ממנו כי הגביר ונעלה רבי שמואל מאטאלון יצ"ו נתחייב לתת לו כל מה שיכתוב רבי דוד נ"ע שקבל כיון שחיוב זה לא נעשה בקנין או לפחות בעדים או כתב ידו כנהוג בין הסוחרים והחכם ה"ר אליעזר נתן סך המעות הנזכרים בשאלה על סמך שותפו שחשב שעשה הענין כראוי ונאבדו המעות מחמת פשיעה זאת כי הגביר ה"ר שמואל מאטאלון יצ"ו אמר שלא היו דברים מעולם ולא נתחייב על זה כלל ועיקר ובלי ספק שהאריכות לבאר שנק' פושע הוא להג הרבה ויגיעת בשר. ומה שנראה שצריך לבאר שנק' מזיק בידים דאם נאמר דלא מקרי אלא פושע אכתי יש לפוטרו ולא מחייב כיון דשניהם השותפים הנז' נתעסקו יחד בשותפות מתחלה אם כן כל אחד מהם הוי עמו במלאכתו של חברו וכיון שכן אע"ג דקי"ל השותפים שומרי שכר זה לזה וחייבים בגניבה ואבידה וכל שכן בפשיעה היינו דוקא כשהשותף האחד לא נתעסק בשותפות אבל אם נתעסק אפילו אם פשע האחד ונאבד איזה דבר בפשיעתו פטור דקי"ל פשיעה בבעלים פטור כדאיתא ריש פרק השואל לכן אני אומר דודאי אם מה שעשה ה"ר יהודה לא מקרי אלא פשיעה גרידא אפשר דפטור אם נתעסקו יחד מתחלה בשותפות. אך אמנם יראה לי דמקרי מזיק בידים כיון שעשה מעשה שכתב לשותפו שיתן מעות על סמך ואחריו לא היה כן. דבשלמא אם היה נאבד איזה דבר מעסק השותפות מחמת התרשלות ופשיעה בלתי שמירה כראוי יש לפטור מטעם פשיעה בבעלים אמנם כשההפסד בא מחמת מעשה רע כזה שכתב לשותפו מה שכתב אין לך מזיק גדול מזה ומלתא דפשיטא היא דמזיק אפילו בבעלים חייב.
ויש להביא קצת סיוע לסברא זאת שכל מה שנזכר בדברי הפוסקים בענין פשיעת השותפות נכתב סתם לחיוב ולא הוזכר חילוק פשיעה בבעלים אלמא דס"ל כיון שהפשיעה היא שעשה מעשה ושינה מדרך השותפין כגון שמכר בהקפה במקום שרגילין שלא להקיף או שהתנו ביניהם שלא ימכרו בהקפה או ככל אותם שהביא הטור /ח"מ/ סימן קע"ו בשם הרמב"ם ז"ל דכל אותם הפשיעות הוו פשיעות מחמת מעשה בידים משום הכי חייב דהוי מזיק בידים ודוחק הוא לומר שמה שכתבו בסתם לחייב היינו היכא דלא הוי פשיעה בבעלים אבל לעולם פשיעה בבעלים פטור אפילו היכא שפשע ועשה מעשה בידים וק"ל.
ומה שנראה לכאורה שיש לגמגם ולפקפק במה שכתבתי הוא ממה שכתב הרא"ש בתשובת שאלה והביאה הטור סוף סימן קע"ו וז"ל ומה שטוענת ששמעון שהחזיר שטר חוב לגוי שהיה רובו פרוע ומתוך כך באו לידי הפסד והיא רוצה ליטול מן הנכסים קודם חלוקה וכו' עד אם תברר בעדים שפשע שמעון בחזרת השטר חייב שמעון לשלם כל הפסד שבא לראובן באותה החזרה דפשיעה גמורה היתה להחזיר שטר שרובו פרוע ושותפים הם שומרי שכר זה לזה וחייבין לשלם כל אחד לחברו אף בגניבה ואבידה וכל שכן בפשיעה עכ"ל. ואם איתא דכשהפשיעה היא מחמת מעשה בידים לא מקרי פושע גרידא אלא מזיק א"כ בנדון זה שכתב הרא"ש שעשה מעשה בידים דהיינו שהחזיר השטר למה הוצרך לתת טעם לחייבו משום דשותפין שומרי שכר הם אפילו אם תמצי לומר דשותפין לא הוו אפילו שומר חנם ולא מחייבי אפילו בפשיעה אפילו הכי יש לחייב לשמעון כיון שעשה מעשה בידים שהחזיר השטר שרובו פרוע דהיינו מזיק.
וכבר היה אפשר לומר שמה שכתב הרב הרא"ש ז"ל משום דשותפין שומרי שכר הם לרווחא דמלתא כתביה דאפילו את"ל דלא מקרי מזיק אלא פושע גרידא אפ"ה מחייב כיון דהוי ש"ש =שומר שכר=. אך קשה דטפי עדיף לומר דהוי מזיק דאפילו אם תמצי לומר דהוי עמו במלאכתו דפושע פטור אפילו הכי מחייב משום דהוי מזיק. באופן דלכאורה מה שנראה מפשט תשובת שאלה זו דאפילו פושע מחמת מעשה לא מקרי מזיק וא"כ יראה דיש לפטור לה"ר יהודא אפילו שפשע במה שעשה כיון דלא מקרי מזיק משום דהוי פשיעה בבעלים.
אך אמנם יראה לעניות דעתי לומר דאפילו אם נאמר דבההיא עובדא דהרא"ש ז"ל לא מקרי פושע היינו משום דלא מינכר היזקא כולי האי וכמו שמוכיח ממה שכתב אם תברר בעדים שפשע דמשמע דאינו בריא היזקא אבל בנדון דידן פשיטא דבההיא היזקא שגרס בכתיבתו שיתן שותפו מעות לר' דוד מוהל שאפילו אם לא היה נפטר לבית עולמו היו מונחים על קרן הצבי כיון שלא היו בטוחים מהנבון וגביר ה"ר שמואל מטאלון באופן דבנדון דידן אפילו הרא"ש יודה דמקרי מזיק בידים.
וכל זה הוא אפילו אם נאמר שדברי הרא"ש באותה התשובה באו מכוונים אך אמנם מי שידקדק ויבין היטב בדברי התשובה הנז' יראה בבירור כי הם מעורבבים עד שכמעט ראוי לומר לאו מר בריה דרבינא חתים עלה באופן שאין לחוש לאותה התשובה הנזכרת. ובודאי דמקרי מזיק בידים הר' יהודה וחייב לשלם לשותפו כל ההפסד שנמשך לו מחמת פשיעתו.
עוד יראה לי טעם אחר לחייב לה"ר יהודה הנזכר והוא דאפילו אם היה עושה התנאי שעשה עם ה"ר שמואל מטאלון יצ"ו בפני עדים כראוי עדין יש פשיעה גדולה שכפי הנראה מתוך השאלה אופן חיוב ה"ר שמואל הנזכר הוא שכל מה שיתן לרבי דוד מוהל נתחייב הוא ליתן ולא הזכיר סך וקצבה וידוע דאליבא דהרמב"ם ורבותיו אינו מתחייב אלא כשמזכיר סך קצוב שכך כתב פרק כ"ה מה' מלוה ולומה מי שלא פירש דבר קצוב שערב כגון שאמר לו כל מה שתתן לו אערב לך וכו' נראה לי שאין זה הערב חייב כלום כיון שלא ידע הדבר ששעבד עצמו בו וכו'. ואף על פי שרבים הם חולקים על הרמב"ם ז"ל מכל מקום היה יכול לו' ה"ר שמואל יצ"ו קים לי כהרמב"ם ורבותיו ולא היה מתחייב כלל במעות שקיבל רבי דוד מוהל ונמצא שחיוב כה"ר שמואל אינו כלום וכיון שכן פשע ה"ר יהודה במה שעשה ואין לו התנצלות לומר דלאו כ"ע דינא גמירי וחשב שהיה מספיק מה שעשה שהיה לו ליזהר [ללמוד] מפי בקיאים אופן החיוב שהיה לו לעשות עם כה"ר שמואל הנזכר שיועיל. ואין לומר דחיוב זה מועיל אפילו שלא הזכיר דבר קצוב שכן נוהגים הסוחרים להתחייב אפילו בדבר שאין לו קצבה ודבר ידוע הוא שיש להלך אחר [מנהג] הסוחרים כמו שנתבאר זה במקומות הרבה בדברי הפוסקים ועיקר ראייתם מהא דאמרי בפרק איזהו נשך אמר רב פפי משמיה דרבא האי סיטומתא קנייא ופירש רבנו חננאל כדרך שנוהגים בדרך המקח שתוקע כפו לכף חברו ובזה נגמר המקח וכתב הרא"ש ז"ל על דבריו וז"ל וכיוצא בזה באיזה דבר שנהגו לגמור המקח כגון במקום שנותן הלוקח פשוט א' למוכר ובזה נגמר המקח וכן כתב הרב המגיד פרק ז' מה' מכירה בשם הרשב"א שבכל דבר שנוהגים התגרים לקנות קונים וגם כן כתב הרי"ף ז"ל פרק הגוזל עצים היכא דשדר ליה כתבא לחבריה ואמר ליה ההוא מידי דאית לי גבך שדרינהו נהלי לא מחייב באחריותו דהכי נהיגי תגרי. מכל זה יראה דבכל הדברים מנהג הסוחרים עיקר. אם כן בנ"ד ג"כ אם בין הסוחרים נוהגים שכשאדם מתחייב לחברו אפילו בדבר שאין לו קצבה התנאי קים ואינו יכול לטעון קים לי כהרמב"ם ודאי שמה שעשה ה"ר יהודה עם ה"ר שמואל לא פשע במה שלא פירש דבר שיש לו קצבה. אך אמנם אני ראיתי פעמים רבות כיוצא בזה ויורו המורים באמת ובתמים שיכול המוחזק לומר קים לי כהרמב"ם ורבותיו. אם כן יר' שמלבד הפשיעה הראשונה שכתבנו שעשה ה"ר יהודה פשע גם בזה. באופן שמכל הצדדין יראה לחייב לר' יודה הנז' לשלם לשותפו החכם הנזכר כל מה שהפסיד בגרמת פשיעותיו.
וכבר כתבתי למעלה כי דברי אלה בענין זה אינם מעלים ולא מורידים כי כבר נגזר ונפסק הדין על פי החכמים השלמים נר"ו שבררו הבירורים הנז' ידעתי נאמנה דלא נמטיין אפילו שיבא מכשורא כי אני לא נקראתי לדבר זה רק כנושא ונותן בדבר הלכה. נאם הצעיר שלמה הכהן.
@שו"ת מהרש"ך חלק א סימן עו
ראובן מחזיק בתוך חנות א' זה כשתי שנים ועתה בא שמעון ובידו שטר ראיית החזקה שהיא שלו ואמר לראובן מה אתה עושה בתוך שלי, השיב ראובן אתה מכרת לי ובתוך שלי אני עומד. השיב שמעון לא היו דברים מעולם. השיב ראובן הנה בידי ראיה שאתה עמדת לדין לפני החכם המובהק י"א ובפניו הודת שמכרת לי החנות הנז' וגם על הריבוטיקה חזרת אותי לפני החכם המובהק הנז' לדין ואמרת לפניו שאשבע על זה ונשבעתי ונשאר ברשותי החנות והריבוטיקה והרי בידי הפסק דין של החכם הנז' אשר פסק בינינו וזה נוסחו: להיות ששמעון לפני אני החתום למטה הקריב לדין את ראובן על דבר ההפרש המנשך ביניהם מחמת החנות ששמעון הודה בטענותיו שמכר בשבועה החזקה ממנו לראובן כנז' וההפרש שעליו הגישו לדין לפני הוא מושב העשוי בעובי הכותל המפסיק ביניהם כלפי חוץ ששמעון הנזכר טען שהיה אותו מושב לצדו יותר מדאי ואני גזרתי שילך בנאי א' הלא הוא פלוני לראותו ועל פיו יתברר להם עד היכן זכותו של זה וזכותו של זה יען ששני החניות של שני בעלי הדין סמוכות זו לזו ופלוני הבנאי הנז' שם להם סימן ואחר זה חזרו לדין לפני ואמר שמעון שכאשר מכר לראובן הנז' לא מכר כי אם החנות בלבד אבל לא הריבוטיקה והשיב ראובן הנז' שהכל מכר לו שמעון הנז' חנות והריבוטיקה כל אשר היה שולט ומחזיק התוגר פלוני וחזר וטען שמעון שישבע על זה ראובן הנז' שבועת התורה ועל פי מאמרו של שמעון הנז' השבעתיו ונשבע ראובן הנז' שבועת התורה שהכל מכר לו שמעון חנות וריבוטיקה באופן שכפי כל זה מיום זה והלאה יש לראובן הנזכר זכות וחזקה בכל מה שהיה שליט ומושל התוגר הנ"ל ולראיה חתמתי שמי יום פלוני לחדש פלוני וכו'. חזר שמעון והשיב לראובן הנז' אני לא לא נתחייבתי בקנין על פסק דין החכם הנז' ואם הלכנו לפניו היה כדי להתוכח על ענין המושב הנז' ושם נמשכו הדברים ואם שם אמרתי אי זה דבר לא אמרתי כמודה בפני ב"ד ולא כמודה בפני עדים. חזר ראובן וטען לא כי לדין הלכנו והרי החכם הנז' מבאר בתוך פסקו שהקרבתני לפניו לדין וכל המשך לשונו הולך על זה ולפניו חזרתני לדין והשבעתני על דבר הריבוטיקה ודברים וענינים אלו אינם של ויכוח אלא של דין. ועוד שהרי בידי עדות מן עד א' שמעיד בכתב שנמצא שם באותו פרק ומעמד לפני החכם המובהק הנזכר ומעיד שלדין הקרבתני לפני החכם הנזכר וכל מה שהחכם הנזכר כותב בפסקו הנזכר כן עבר בפניו אות באות ככל דברי החכם הנזכר שהוא נמצא שם בנזכר. יורנו [רבינו] אם על ראובן להביא ראיה אחרת או אם פסק דין החכם הנזכר די לו לראייה ואם נאמן החכם הנזכר בפסקו שכתב שהקריבו לדין לפניו להעביר לשמעון על פי גזרתו. בפרט שהחכם הנזכר אחד מן גדולי המורים מפורסם בתוך העיר לדון לרבים. או אם יש ממשות בדברי שמעון להשמט מן הגזרה ופסק דין כנזכר. ואם יש ממשות בדברי שמעון אם יהיה נדון החכם הנזכר בדבריו כעד אחד לצרפו עם העד השני שמעיד ככל דברי החכם נר"ו להרשיע את שמעון על פי הודאותיו לפניהם הנזכרים לעיל אף שלא אמר הוו עלי עדים וכו' לאו כל כמיניה בנדון זה בפרט שראובן עומד בתוך החנות והריבוטיקה זה שתי שנים ואם יש דרך אחרת בזכות איזה מהם יודיע מעלת כבוד תורתך ואורו יאיר יזהיר ככוכבים לעולם אנ"ס.
תשובה הן אס,,, /אפשר/ שדברים הללו לא ניתנו ליכתב ולא מן השם הוא להעלותם על ספר כי כל השומע יצחק יאמר יוד קרת קא חזינא הכא לטרוח לכתוב דברים פשוטים דמלתא דפשיטא שהדין עם ראובן וזכה במקחו ובחזקתו וכל ערעורי שמעון אינם כלום מאחר שהקריבו ריבם הגישו עצומותיהם לפני דיין המיוחד שבעם מפורסם בדורנו כרב נחמן בדורו בכל תנאי מומחה לרבים שכתב רב שרירא גאון ז"ל וליכא מאן דפליג שיכול לכוף לדון לפניו בעל כרחם. דעד כאן לא פליגי הרמב"ם והרא"ש אלא לענין הודאה בפניו אי חשיבא הודאה בבית דין אי לא אבל לענין כפייה כולי עלמא מודו. כ"ש בנדון דידן שקבלו עליהם ונתרצו ויאותו שניהם יחד לקיים גזרתו. ומעתה מה שטוען שמעון כי הוא לא נתחייב בקנין על פסק דין הרב הדיין נר"ו אין בדבריו ממש שמעולם לא שמענו יצטרך קנין לקבל פסק דין הנגזר על פי התורה מכח טענות בעלי הריב דאפילו מי שקיבל עליו קרוב או פסול אחר שנגמר הדין אינו יכול לחזור בו אפילו אם לא קנו מידו ולא בעי קנין אלא שלא יוכל לחזור בו קודם גמר דין או אם קבל עליו קרוב או פסול א' במקום שנים דהוו תרתי לריעותא שאז יכול לחזור בו אפילו לאחר גמר דין אם לא קנו מידו. ואם יטעון שמעון לא עבר דין ביניהם לפני הרב הדיין נר"ו על שכירות הריבוטיקה רק על אודות מושב החנות שביניהם ואם דבר אי זה דבר לא דבר כמודה בפני ב"ד ולא כמודה בפני עדים איני רואה בדבריו ממש משתי טענות חזקות. א' כיון שהרב הדיין מעיד שנפסק הדין על פיו ועד א' מצטרף עמו להעיד פשיטא שנאמנים ואע"ג דתנינא פרק עשרה יוחסים נאמן הדיין לומר לזה זכיתי ולזה חייבתי בד"א שבעלי דינים לפניו אבל אם אין בעלי דינים לפניו אינו נאמן הני מילי כשהדיין לבדו מעיד אבל אם יצטרף אחר עמו נאמנים ולא הוי הדיין נוגע בדבר. וכן כתב הרא"ש כלל ו' סימן ט"ו שאלה ד' מנחם תבע לקהל בלדוריר וכו'. ואם כי יש לי להתלמד קצת בזאת התשובה כעת לא אטרח בזה דלא נפקא מידי לענין דינא, נקטינן מדברי התשובה שכשהדיין מעיד ומצטרף אחר עמו אעפ"י שאין בעלי דינים עומדים לפניו נאמן. כ"ש בנדון דידן שיש ביד ראובן פסק דין מהרב הדיין נר"ו יעיד יגיד איך עמדו לפניו לדין וזכהו ומוכח בגמרא גבי ההיא דנאמן הדיין וכו' דהיכא דנקיט זכותא חד מנייהו דמהימן אפילו בשודא דדייני כ"ש בדין התלוי בטענות. אם כי האמת אני מסופק אם יועיל פסק הדיין להכחיש את שמעון אם יטעון מעולם לא עמדנו בדין על דבר זה דלא דמי לההיא דשמעתין דהתם אפשר דשניהם מודים שעמדו לדין על עסק דינם ולא נחלקו אלא לדעת למי זיכה ודינא הוי דיועיל הפסק דין שתפס בידו אבל כשמכחיש הדבר מעקרו לא ידענא מה אדון בה ואם יראה להכריע לאיזה צד יותר נראה להכריע שאינו נאמן. עם כל זה בנדון דידן שיש עד אחד מצטרף עם הרב הדיין כל אפין שוין דמהימן. ואפילו אם תמצי לומר שכדבריו כן הוא שלא נפסק דין מהרב הדיין על זה כיון שאומר שהודה ודבר דברים אבל לא היתה כונתו כמודה בפני עדים אפילו הכי זכה ראובן בהודאתו לא מיבעיא להרא"ש דסבירא ליה דהודאה בפני יחיד מומחה דחשיבא הודאה ואין צריך לומר אתם עדי אלא אפילו להרמב"ם דלא מהני מידי כיון שנמצא עד אחד במעמד הדיין הנזכר פשיטא דהודאתו הודאה אף על פי שלא אמר אתם עדי ויהיו דבריו דרך שיחה לא הוו מילי דכדי דליכא למיטען טענת משטה הייתי בך ולא טענת שלא להשביע וכו' שלא מצינו טענות אלו אלא בנתבע שבא לחייב עצמו אבל במודה לפטור חבירו במה שבידו אין לומר כן וזה מוסכם מכל הפוסקים לא ראיתי חולק בדבר זה.
הן אמת ראיתי פסק מאחד קדוש גדול ורב ורם מן הרבנים המובהקים שבדורנו נר"ו וכפי הנראה סבירא ליה למר דשייך טענת שלא להשביע כשבא לפטור את חבירו. נלאיתי לבקש מנין לו לרב זה ולא זכיתי למצוא אם כן כיון שהודה בפני עדים שמכרה לו בלא שום תנאי לאו כל כמיניה לחזור בו ולומר שלא מכרה לו או לטעון תנאי היו דברינו.
עוד אני רואה טענה אחרת לזכות את ראובן אפילו אם נחשוב את העד כמאן דליתיה אם ישבע ראובן עתה בפנינו שמכר לו שמעון החנות והריבוטיקה בלי שום תנאי כיון שעסק דינם אינה על גוף הקרקע רק על חזקה הנהוגה כפי ההסכמות הנהוגה פה שאלוניקי ולכאורה יראה שעסק דינם זה לא דמי לדין קרקע אלא לדין טלטל וכי היכי דבמטלטלי האומר לחברו טלית זו שלי היא והלה טוען שלך היתה ולקחתיה ממך ישבע הלוקח ויזכה במה שבידו הוא הדין בנדון דידן מאחר שישבע ראובן יזכה בכל מה שבידו. ואפילו אם תמצי לומר דלא פסיקא לן אם אלו החזקות דמו למטלטל או לקרקע לפי שנפל מחלוקת בין קדמונינו הגאונים הבאים מספרד ואני בעניי זה לי ימים הוקשו אצלי דברי המדמים לקרקע איך הפריזו על מדותיהם שהרי גוף הקרקע עצמו כתב הטור חושן המשפט סימן צ"ה שיש גאונים שכתבו שבחוצה לארץ חשיבא קרקע כמטלטלי ואיך נעמוד אנחנו להחמיר ולומר שאפילו אלו החזקות יהיו חשובים כקרקע.
סוף דבר גם אם נניח שהמחלוקת שנפל בין הקדמונים בענין זה יהיה לנו כשאר מחלוקת הפוסקים והוי ספק מכל מקום נוכל לעשות ספק ספיקא ויזכה ראובן במה שבידו ספק אם יש לו דין טלטל [וזוכה] בשבועתו ואם תמצי לומר דיש לו דין קרקע וכמו שכבר הוסכם מכל דייני הארץ הלזו דילמא קיימא לן כהרא"ש דסבירא ליה דהודאה בפני יחיד מומחה חשיבא הודאה וכיון שהודה שמעון בפני הדיין המומחה זכה ראובן מכח הודאתו וכל ערעורי שמעון הוו ערעורי דכדי ושלותא. ותו לא מידי. נאם הצעיר שלמה הכהן.
@שו"ת מהרש"ך חלק א סימן עז
הן אמת עמדתי על דברי העדויות אשר נתקבלו בבתי דינים שבק"ק מונישטיריו יע"א על ענין הבהמה שנמצא אחת מהכליות מקולקל ולדברי הרבה מן העדים נמצא בכוליא ליחה ומוגלא סרוחה כפי מה שבא מפורש בעדויות ואחרי אשר עמדתי ועיינתי על הדין ועל האמת אין ספק אצלי מפאת הדין לאסור בשר אותה בהמה כיון שכבר נמצא ריעותא בכוליא ולא הספיקו לבודקה וכל שנמצא ריעותא בכוליא ולא נתברר הדבר מנא לן להכשיר דאע"ג דרוב הפוסקים כתבו דבעינן שיגיע הלקות והמוגלא עד החריץ שבכוליא ולא חיישינן לדברי המחמירים אף בדלא הגיע לחריץ מכל מקום כל שלא נבדק לדעת אם הגיע לחריץ אם לא אין להכשיר משום דהוי ספקא דאורייתא כיון דאתחזק איסורא והדברים ברורים אין צורך להאריך בהם.
האמנם ראה ראיתי שהראה המכשיר טעם להכשיר הבהמה משום דהוי ספק ספיקא ספק אם המוגלא היתה מהחלב שעל הכליות או מהכוליא עצמה ואת"ל מהכוליא עצמה ספק אם הגיע לחריץ או לא וקי"ל ס"ס =ספק ספיקא= אפילו בדאורייתא שרי.
וגם הלום ראיתי את האוסר שבקש לסתור האי ספק ספקא מטעם דאינו מתהפך ואני אומר דאי משום הא לא אירייא כי חפשתי ומצאתי אף בס"ס בלתי מתהפך נטו להקל הלא הוא הרשב"א ז"ל בתשובה על השוחט בהמות של גוי קצב ומניח הבהמות בידו בין שחיטה לבדיקה והגוי יכול להכניס ידו דרך בית השחיטה ולמשמש בכל חלקי הריאה אם הם מותרות והשיב במקום שראינו הטבחים מורגלים ובקיאים בכך מסתברא שאסור ומעשה היה במקומנו אפילו בטבחים ישראל והעברנום אבל מן הסתם יראה שמותר בדיעבד דלא גרע מנטל זאב בני מעיה והחזירן כשהם נקובים וכל שכן הכא דאיכא תרי ספיקי ספק הכניס ידו ספק לא הכניס ואם תמצי לומר הכניס שמא לא מצא סירכא ע"כ. הא קמן דמכשיר הרשב"א מטעם האי ס"ס הגם שאינו מתהפך דאי אמרת ואם תמצי לומר מצא סירכא אין מקום לומר עוד שום ספק ועם היות כי איני מטיל ספק במה שכתבו בשם התוספות דאין להקל בס"ס הבלתי מתהפך עם כל זה רואה אני לחלק ביניהם דאית ס"ס דאין להקל אלא אם כן יהיה מתהפך ואית ס"ס דיש להקל אפילו בשאינו מתהפך וטעם החלוק ידוע אצלי לא ראיתי כעת להאריך בו. והאי ס"ס דנדון דידן אי הוה ס"ס כבר היינו יכולים להקל משום דהוי דומיא דההוא ס"ס שהקל הרשב"א אף בשאינו מתהפך ואם כן כבר היה מקום אל המכשיר הנ"ל להכשיר מטעם הס"ס הנ"ל. אמנם לפי הנראה לי אין בזה ס"ס כלל כי אחרי שהחלב שהיה על הכוליא הוא דבוק עם הכוליא כאחד ה"ל חדא ספיקא אם המוגלא הגיע לחריץ או לא דאין לומר ספק אם היה בחלב או בכוליא דכיון דאדוקין הם ה"ל כאבר אחד ולא נשאר כי אם ספק אחד אם הגיע לחריץ או לא ואם כן עלה בידנו דבשר אותה בהמה היתה ספק טרפה וספקא דאורייתא לחומרא.
ולענין הכלים שנתבשל בהם בשר אותה בהמה רואה אני להתירם וטעמא דמלתא כי דבר ידוע הוא המחלוקת שנפל בין רש"י ור"ת ז"ל בענין טעם כעיקר דרש"י ז"ל סופר דטעם כעיקר דרבנן ור"ת ס"ל דהוי מדאורייתא ושורש מחלוקת זה יעויין בדברי הר"ן ז"ל פרק גיד הנשה ושם העלה הר"ן ז"ל דעקר כסברת רש"י ז"ל דהוי מדרבנן ואף ר"ת לא פליג עליה אלא במין בשאינו מינו אבל במין במינו גם הוא ס"ל דהוי מדרבנן ואם כן אפשר להקל בכלים הללו דמסתמא משתמשים בהם במינו דהוי איסורו לכ"ע מדרבנן וכיון דבנדון דידן אין איסור בשר הבהמה שנתבשל בכלים אלא מטעם ספק אם אם הגיע לחריץ או לא אם כן הוי ספק במלתא דרבנן וספקא במלתא דרבנן לקולא. ועוד היה אפשר דאפילו לדעת האומר דטעם כעיקר מדאורייתא היה אפשר להקל בנ"ד מטעם ספק ספיקא [ספק א'] אי הגיע לחריץ או לא ואת"ל הגיע שמא לא יתן הכלי טעם בתבשיל המתבשל בו. ואעפ"י שכתב הרשב"א ז"ל בפרק גיד הנשה דבקדרה שנבלעה מאיסורי תורה אית לן על כרחין למימר דבדידיה משערינן ולא במאי דנפק מיניה וכו' עד ואפילו למאן דאית ליה טעם כעיקר אינו מדאורייתא מכל מקום רבנן שיעור ששים הסכימו לכל האיסורין מזרוע בשלה וששים מובררים הצריכו כיון שהאיסור וההתר לפנינו והלכך כי לא ידעינן מאי דנפק מניה משערינן מדידיה. יראה מדבריו אלו דאין להקל באיסור הבלוע מטעם שנאמר שמא לא יתן טעם במה שיתבשל. י"ל דהיינו דווקא באיסור ודאי אמנם בדבר שאיסורו מטעם ספק יש להקל אף למאן דאמר דטעם כעיקר הוי מדאורייתא. כל שכן שהדבר מוסכם מרוב הפוסקים דהוי מדרבנן וכמו שכתבתי. נאם הצעיר שלמה הכהן.
@שו"ת מהרש"ך חלק א סימן עח
ראובן עשה שותפות וחברה עם שמעון ומקודם לכן היה לו לראובן שותפות עם לוי והיה לוי עומד בויניציא שהיה מקבל הסחורות שהיה שולח לו ראובן והיה מוכרם ושולח חילופיהם ליד ראובן בתוגרמה וכשעשה ראובן השותפות עם שמעון אמר לו ראובן שמעותיו כלם היו בפראנקיאה והאמין לו שמעון ועל פי דבריו שם שמעון חלקו בשותפות במעות מדודים ואחר זמן קודם שיבואו המעות ששם ראובן הנז' בשותפות מפראנקיאה חלה ראובן את חוליו ונפטר לבית עולמו ולפני מותו צוה ראובן הנזכר לשותפו שמעון הנזכר לחלק נכסי עזבונו באופן זה שיתן ליורשיו כך כך ואחר כך יתן להקדש פלוני כך ואחר כך יתן ליתומה פלונית כך לפי שאמר שהיו לו כל אותם המעות בפראנקיאה ושמעון הנזכר הודה וקבל על עצמו לחלק הנכסים ההם כפי אשר צוה ראובן הנז' ולתת לכל אחד מהם חלקו ליורשים ולהקדש וליתומה בחושבו שהיה ספק בנכסי עזבון ראובן לתת הסכים ההם אשר צוה. וכשבא הריטראטו מפראנקיאה מיד לוי הגיע ליד זבולון וכאשר נודע הדבר ליורשי ראובן נאספו עליו ובזרוע נטויה ובעלילות דברים מרים שהיו רוצים למסור כל אותם הנכסים ביד הפיטאלמאג'י שלחו ידם ולקחו היורשים כל אותם הנכסים לעצמם. וכאשר באו גזברי ההקדש ואפוטרופוסי היתומה הנז' לקבל חלקם אשר צוה ראובן לא נמצא ספק בנכסים ובאו ותבעו משמעון שיתן להם חלקם כאשר הודה הוא וקבל על עצמו לתת להם חלקם. ושמעון משיב שכל מה שהוציא ראובן בחברה הנז' לא הוציאו במדודים ולא מסרו ליד שמעון רק אמר שהיו לו המעות הנזכרים בפראנקיאה ושמעון סמך על דבריו ולבסוף על פי החשבון שהציג לוי לפני שמעון אחרי פטירת ראובן נמצא שאין הנכסים כשיעור שצוה ראובן לחלקם ואם הוא שמעון קבל עליו לחלקם על האופן שצוה ראובן לא נתחייב לתת משלו רק לחלקם אם יהיו על אותו השיעור שאמר ראובן. וזולת זה טוען שמעון כי אותם הנכסים ששלחו יד בהם היורשים לא מידו היתה זאת אלא היורשים מיד זולתו קבלום ביד רמה ומה לו לעשות. ועוד טוען שמעון שנראים הדברים שראובן הנז' לא כיון יפה ולא דקדק חשבונו בצוואתו כי הנה נמצא כתוב בפנקס השותפות מיד ראובן כשעשו השותפות שהיה לו קרן לשום בשותפות הנז' הה' אלפים לבנים וכשעשה הצואה אמר שהיו לו בחברה ט"ו אלפים לבנים יותר וא"כ כיון שבסוף נמצא שלא היו נכסי ראובן כל כך כאשר צוה נמצא שמה שקבל שמעון עליו בחלוק הנכסים היה בטעות ואין כח ביד ההקדש והיתומה להוציא ממנו מה שלא הגיע לידו ורשותו. ועוד טוען שמעון ותובע מיורשי ראובן שיחזירו לו כל אותם נכסים שלקחו מיד זבולון יען אותם הנכסים היו מחשבון השותפות שהיה ביניהם ובכללם היו המעות מדודים שהוציא שמעון בשותפות הנז' ולכן תובע שיחזירו לו הנכסים ואחרי כן יתבררו הדברים על פי חשבון לוי ואם ימצאו לו לראובן נכסים הוא יתן להם חלקם כפי אשר יגיע להם כי כן לא יעשה בקרב ישראל לשלוח יד בחזקה לשלול שלל שלא כדת. על כל אלה הטענות ילמדנו רבנו אם הדין עם שמעון הן על מה שתובעים ממנו הגזברים גם היתומה והן על מה שתובע הוא מהיורשים ושכר אדוננו כפול מן השמים.
תשובה יען כי השואל היה דברו נחוץ ואני טרוד לא אוכל להאריך רק בקוצר מילין ואומר לענין תביעת גזברי ההקדש ואפוטרופוסי היתומה משמעון דאין להם שום תביעה עליו מאחר שהנכסים לא הספיקו לתת מהם כמו שצוה ראובן וכפי הנראה מדברי השאלה לא עלו רק מה שהיה מגיע לחלק היורשים וא"כ היורשים זכו בחלקם ע"פ הצואה שצוה שיתן ליורשיו ואח"כ להקדש ואח"כ ליתומה וכיון שכל כל הקודם בשטר זכה כיון שאמר ואחריו דאף על פי שאין הסכים שוים מכל מקום כל שאמר בזה הלשון דהיינו תנו לפלוני ואחריו לפלוני כל הקודם בשטר זכה ונוטל חלקו והאחרים יפסידו דדוקא אם אמר תנו לפלוני כך ולפלוני כך ולפלוני כך כל שאין הסכים שוים כל א' מהם נוטל לפי הערך ואם הסכים שוים אפילו אמר תנו לפלוני כך ולפלוני כך ולפלוני כך הראשון זכה בקדימה כיון שהיה יכול לכוללן בבת אחת כיון שהסכים שוים כיון שאמר ואחר כך כל הקודם זכה באופן דבנ"ד אעפ"י שלא היו הסכים שצוה לחלוק שוים כיון שאמר ואח"כ כל הקודם זכה דהיינו היורשים שהקדימם וההקדש והיתומה הפסידו כיון שלא הגיעו הנכסים כי אם לצד חלק היורשים. ומה שטוענין על שמעון שהוא חייב וקבל על עצמו לתת לכל א' חלקו לזה אומר דאפילו אם נתחייב בקנין לתת הסכים הנז' לכל א' חלקו ומה שהודה ונתחייב הוא על סמך שהיה נראה שנכסי ראובן היו עולים לכל הסכים הנז' א"כ אחר שנודע לבסוף על פי החשבון שהציג לוי שלא היו עולים לסך הנז' א"כ הוי קנין בטעות וכל קנין בטעות חוזר ונלמד דבר זה מההיא עובדא דגינאי וכו'. נאם הצעיר שלמה הכהן.
@שו"ת מהרש"ך חלק א סימן עט
ראובן שלח בכתב לאמר לשמעון שיצוה לאברהם שיקנה לו לראובן כל כך סחורות ושהוא יפרע בעדו לאברהם בשכר טורחו ה' למאה וכן עשה שמעון ופרע לאברהם ה' לק' כאשר כתב לו ראובן. ויהי אחרי כן צוה יעקב לאברהם שיקנה לחשבון ראובן הנז' סחורות וטרם שהלך אברהם לקנות הסחורה ההיא הראה ליעקב הכתב ששלח בתחלה ראובן שהיה מצוה בה לשמעון לפרוע לאברהם ה' לק' וכראות יעקב הכתב שתק ולא דבר מאומה והלך אברהם וקנה הסחורה בעד ראובן ואחר כך תבע אברהם מיעקב שיפרע לו ה' לק' כאשר נתפרע משמעון וכאשר עיניו ראו בכתב שהראה לו ושתק יעקב טוען שאינו רוצה לפרוע לו רק ב' לק'. ילמדנו רבינו הדין עם מי.
תשובה לא נתברר מתוך דברי השאלה למה מערער יעקב על אברהם שלא לתת ולפרוע לו ה' לק' מאחר שיעקב בעיניו ראה המכתב שהראה לו אברהם ושתק כמו שבא בשאלה. ואפשר לתת טעם לערעורו על א' מג' פנים. הא' שאפילו שהיה מתנה יעקב בפירוש לתת לו ה' לק' כיון שלא נטל קנין יעקב להתחייב באותו פרס יכול יעקב לדחותו ולומר לו משטה הייתי בך ולא יפרע לו רק על האופן שנוטלים שאר המתעסקים דהיינו ב' לק'. או אפשר שטעם ערעורו שאפילו אם תמצי לומר שאם היה מתנה בפירוש לתת לו הסך הנז' שהיה מתחייב אפילו בלא קנין בנ"ד כיון ששתק יעקב בהראות לו הכתב ולא הודה בפירוש לדברי אברהם אפשר דשתיקה לאו כלום הוא לחייב ליעקב הפרס הנז'. או אפשר שטעם הערעור הוא דאם העסק היה לתועלת יעקב ובעדו אפשר דאפילו בשתיקה גרידא סגי לחייב דאמרינן שתיקה כהודאה דמיא והסכים לתת לאברהם הסך הנז'. אך אמנם כיון שאמר לו שזה העסק הוא בעד ראובן ואברהם הנז' סומך על הפאטוריאה הא' הנעשית בשליחות שמעון שנתנו לו ה' לק' כמו שכתב ראובן בכתב ידו לשמעון שיתנה עם אברהם אמנם יעקב זה לא כתב לו ראובן כלל כמה יתנה לתת מהפאטוריאה האחרונה ולכן כשהראה אברהם הכתב ליעקב משכר הפאטוריאה הראשונה שתק וכונת שתיקתו היתה שלא היה רוצה לתת סך קצוב רק מה שיראה בעיני ראובן או יתן כמנהג סוחרי המדינה לתת בשכר אותו הטורח או יוסיף לתת לו יותר וזאת היתה כונת השתיקה וא"כ עתה בא יעקב בטענה מחמת שאפשר שראובן מערער לבלתי תת רק ב' לק' לבד שאם בתחלה צוה לתת ה' לק' אפשר שהיה לצורך שעה שהיתה דחוקה לו. הן אלה שלשה פנים וטעמים שאפשר לומר לערעור יעקב. וראוי להשיב על כל אלה הצדדים שיש לצדד בטעם השאלה.
והנה אם כוון יעקב לסתור טענת אברהם ורוצה לדחותו שלא לתת לו ה' לק' מטעם שלא נטל קנין יראה לכאורה דאיכא למטען הכי. ודמי הך מלתא להא דתניא בפרק הגוזל בתרא ובפרק מצות חליצה הרי שהיה בורח מבית האסורים והיתה מעבורת לפניו ואמר ליה טול דינר והעבירני אין לו אלא שכרו. הא קמן דכל שפסק לתת יותר מהנהוג יכול לומר משטה הייתי בך ואין לו אלא שכרו.
אמנם כד מעיינינן שפיר אשכחן דהך מלתא הוי פלוגתא דרבוותא דבהגהות דשייכי לספר נזקין סימן כ"ב רצו לדקדק מהך ברייתא דהאומר לאותם שדכנים אני אתן לך כך וכך שפלוני יזווג בתו לי או לבני דאין לו אלא שכר טרחו ותו לא ושוב פקפקו לחלק וכתבו וז"ל אבל אם השדכן אומנותו בכך שהולך במלכות תדיר ומזווג זווגים שמא זה ראוי לדמותו לסיפא דציד השולה דגים מן הים דא"ל אפסדתן כוורי בזוזא או שמא לא דמי דהתם הריוח שלו ברור יותר התעלה מצודה מן המים ולכוד לא תלכוד אבל השדכנים פעמים רבים הולכים ואינם עושים ורפיא בידי אי דמיא לסיפא והבא להוציא צריך ראיה ברורה לכן טוב שיעשו קנין בסודר מה שנודרים להם. כל זה כתבו לשם חדושי רבנו מאיר ז"ל. עוד כתבו בסימן הנזכר בשם רבנו שמחה ז"ל דיראה דפליג אהא דרבנו מאיר ז"ל דלא דמי לטול דינר והעבירני דבשכר שדכנות רגילים לתת יותר מכדי שכר טורחו והביא ראיה ממעשה שבא לפני ר"י באחד שעשה בהשבעת שדים שהחזירו הגניבה ועל זה נתנו לו זקוק ואחר שעשה הדבר לא רצו ליתן לו אלא שכרו ופסק ר"י לתת לו כל אשר התנו דבדבר זה רגילים לתת יותר מכדי טורחו ועוד האריך על זה יעויין שם. יראה מדברי רבנו שמחה דכל שמרצונו התנה וגם הוא רגילות לתת יותר על כדי טורחו חייבים לתת לו מה שהתנו. ויראה לי שכונת דבריו שרצה לחלק מההיא דמי שהיה בורח מבית האסורים דהתם היה אנוס במה שהתנה שהיה בורח מבית האסורים וגם אין רגילות לתת דינר לעבור המעבורת ולהכי קאמר התם דאין לו אלא שכרו. ובהגהות מרדכי דמסכת קדושין כתבו מעשה בראובן שתבע משמעון תן לי עשרה זהובים שנדרת לי שאדבר עליך אל השר והשיב שמעון אמת נדרתי לך אבל מחמת יראה שהייתי ירא פן תקלקל ענייני נגד השר ולא היה שום קנין והשיב המורה שחייב ליתן לו דה"ל כפועל ואין צריך קנין. יראה מתשובת המורה דבכל גוונא כל שלא התנה מחמת אונס ידוע אין צריך קנין ולא שנא לן אם הוא רגילות ליתן יותר משכר טורחו על כך או לא כנראה דלא מחלק מההיא דמעבורת אלא דוקא משום דהתם הוה אונס ניכר שהיה בורח מבית האסורים ולכן כל שלא הפסידו ממקום אחר כההיא דשולה דגים מן הים אין לו אלא שכר טורחו אמנם כל שלא התנה מחמת האונס בכל גוונא בדבורא בעלמא גמר ומקנה.
כלל העולה מכל אלו החלוקים ומהך שקלא וטריא מהנך רבוותא דכל שמפסידו ממקום אחר מהרויח מאותו סך שהתנה לתת לו בשכר אותו העסק שמתעסק בעדו כל אנפין שוין שחייב לתת לו מה שהתנה ואין צורך להקנות על זה. אמנם כל שאינו מפסידו ממקום אחר והוא רגילות לתת יותר משכר טורחו היינו דאיכא בין רבנו מאיר ורבנו שמחה שהבאתי למעלה. וכל שאין רגילות לתת יותר משכר טורחו היינו דאיכא בין רבנו שמחה והמורה שכתב המרדכי ז"ל דאליבא דרבנו שמחה בעינן שיהא רגילות לתת כך ואליבא דהמרדכי שכתב בשם המורה אף על פי שאין רגילות לקצוב כך אינו צריך קנין דכללא כייל דפועל אינו צריך קנין.
והשתא בנדון דידן ל"מ אם זה האיש אברהם מפסיד ממקום אחר מה שמרויח בזה העסק דפשיטא דחייב יעקב המתנה ליתן לו משלם מה שקצב אלא אפילו אם אינו מפסיד ממקום אחר אם הוא רגילות ליתן בשכר הפאטוריאה ההוא הערך שקצב פשיטא דחייב ליתן המתנה מה שהתנה ואפילו לא קנו מידו ואינו יכול לחזור ולומר משטה הייתי בך. אמנם אם אינו מפסיד ממקום אחר וגם אין רגילות ליתן אותו הסך אני מסופק אם יכול לחזור ולומר משטה הייתי בך דאפשר דיכול לומר כיון דכל הני רבוותא דכתבינן לעיל ליכא מאן דס"ל דכל שאינו מפסידו ממקום אחר וגם אין רגילות ליתן אותו הסך שיתחייב המתנה בכך כל שלא קנו מידו זולת המורה שכתב המרדכי ואם כן יכול המוחזק לומר קים לי ככל הנך רבוותא.
וכל מה שכתבתי הוא אם אין מנהג ידוע בין הסוחרים אבל אם יש מנהג ידוע בין הסוחרים אין ספק דהמנהג עיקר ודיינינן על פי המנהג כמו שאמר הריב"ש בכמה מקומות בתשובותיו וזולתו מהפוסקים והוכיחו הדברים בכמה ראיות דמנהג המדינה עיקר וכמו שהוכיחו מההיא דסיטומתא קניא וכו'.
כל זה ראיתי להשיב אם טעם עיכוב יעקב הוא משום שלא קנו מידו אפילו את"ל שהתנה בפי' חמשה למאה. ואם טעם עיכוב יעקב שלא לתת ה' לק' הוא מפני שלא התנה בפי' אלא בשתיקה בעלמא כמו שכתבתי הא לאו טעמא ולאו מידי הוא דאי מהני התנאי דיבור בלא קנין שתיקה נמי מהניא דשתיקה מהניא לכל מילי כדאמרינן גבי המודה לחבירו בפני עדים ואמר התובע הוו עלי עדים ושתק הנתבע מהניא השתיקותא כאילו אמר כן תהיו עלי עדים בפירוש. וגדולה מזה כתב המרדכי פרק זה בורר וז"ל פסק ר"י אדם שהתנה לבחור אחד ללמוד בן חבירו בפני אבי הבן ושתק אבי הבן שתיקה כהודאה דמיא ואף על פי שאינו מדבר האב עצמו ע"כ. ואין צריך להאריך עוד בזה הטענה.
ועתה אבוא אל הטענה השלישית ואומר שאם טענת יעקב ועיכובו על אברהם הוא מפני שהוא הודיע לאברהם כי מה שהיה מצוה לו לקנות אותה סחורה היה בשליחות ראובן וראובן לא הרשהו לקצוב הערך כמו שהרשה לשמעון בפאטוריאה הקודמת ולכן לא נתחייב יעקב בכלום אלא הכל תלוי בדעת יעקב המשלחו יראה דטענתו טענה דאפילו אם התנה יעקב בפירוש לתת לאברהם הנזכר הה' לק' וראובן מערער שלא לתת לאברהם כי אם ב' לק' כנהוג כיון שהודיע יעקב לאברהם שהיה שליח ראובן בטל התנאי ואעפ"י שקנה מידו של יעקב וכמ"ש הטור ח"מ ריש הלכות שלוחין וז"ל עבר השליח על דעת משלחו לא עשה ולא כלום וחלק הרמב"ם ז"ל דוקא שהודיע שהוא שליח של פלוני וכן נראה מדברי הרא"ש בפרק גט פשוט גבי ההיא אתתא דיהבה ליה זוזי לההוא גברא למיזבן ארעא וכו' יעויין שם. וגם הר"ן ז"ל בפרק האיש מקדש יראה שסובר כן שכל שהודיע השליח שהוא שליח של פלוני ועבר על דעתו בטל המקח. ואיברא דבפירושא דההיא עובדא דפרק גט פשוט פליג עליה דהרא"ש ז"ל אמנם לענין דינא דנפיק מההוא דינא שוים הם כדכתיבנא. ואם כן בנ"ד אם ראובן לא הרשה ליעקב ליתן חמשה למאה וזה האיש יעקב הודיע לאברהם שמה שהיה מצוהו היה בשליחות ראובן והנהוג בין הסוחרים שלא לתת בשכר זו רק ב' לק' ואין רגילות לתת יותר יכול ראובן לערער ואין לאברהם שום תרעומת על יעקב ואין לו אלא ב' לק' אפילו שהיה מתנה עמו בפי' ה' לק' כיון שלא נעשה הדבר בהרשאת ראובן כי הרשאת הפאטוריאה הקודמת הנעשית ע"י שמעון לא תספיק לחייבו לפרוע על אותו הערך על זאת הפאטוריאה.
עד כאן מה שראיתי לכתוב על פי שורת הדין אם אין מנהג קבוע בין הסוחרים דבכל הני מילי מנהג הסוחרים מבטל הלכה. ואף גם זאת שאין ראובן המשלח רוצה לתת יותר מב' למאה אמנם אם ראובן רוצה לתת ה' לק' אין כח ביד יעקב לעכב שלא לתת כרצון ראובן המשלח. נאם הצעיר שלמה הכהן.
@שו"ת מהרש"ך חלק א סימן פ
זה ימים שאלני א' מחשובי העיר הזאת ומאציליה על ראובן שהוציא שטר מתנה על בתים שנתנה לו אמו ונמצא שהיה השטר חתום בעדים פסולים מפורסמים בפסלות ובזיוף באופן שנתבטל השטר ואיתרעי שהיה מזוייף, אחר כך הוציא שטר אחר על המתנה הנ"ל והעדים החתומים במתנה הם אנשים כשרים. ושאל השואל הנז' אם יש לחוש לבטל השטר האחרון כיון שהשטר הראשון היו עדיו פסולים ואמרתי לו שאין לחוש שאף על פי שהשטר הראשון היה פסול ומזוייף כיון שהשטר הב' עדיו כשרים אין לחוש לפסול הראשון.
אחר כך בא אלי שואל א' חכם ומבין ושאל ממני לענין הדין הנז' והשבתי לו כמשפט שהשבתי לשואל הראשון ואחר קצת ימים הייתי נושא ונותן עם השואל הראשון על ענין הנז' ועוד ענינים אחרים ואמרתי לו הדבר פשוט מאד כי הדין כך על פי מה שהשבתי לו כמשפט הראשון. ואחר שהלך השואל הנז' כמעט שעבר ממני ספקתי על ירך כי ראיתי כי טעיתי טעות גמורה כי בלי ספק הטועה בדבר זה טועה בדבר משנה וכמעט הוא כטועה בדבר שהצדוקין מודים בו לרוב פשיטותו ועמדתי מרעיד ומשתומם במחשבתי ואמרתי עלי במה היתה החטאת הגדולה הזאת לטעות בדבר פשוט כזה.
אחר כך אמרתי אני אל לבי להתנחם מעצבי ומרגזי אפשר כי מה' היתה זאת לסבה ידועה אצלי אין ראוי להעלותה בכתב.
ועתה ראוי להודיע מקום הטעות שטעיתי ואופנו גם אודיע קושט הדברים על הדין ועל האמת. והנה מקום הטעות הוא שדמיתי הך מלתא דנדון דידן לההיא עובדא דמייתי תלמודא בפ"ק דמכות וז"ל ההיא אתתא דאיתיאת סהדי ואשתקור ואיתיאת סהדי ואשתקור אזלא איתיאת סהדי אחריני ולא אשתקור אמר ריש לקיש הוחזקה זו א"ל ר' אלעזר אם היא הוחזקה כל ישראל מי הוחזקו.
והנה לשואל הב' כששאל ממני הראיתי לו מה שכתב הטור חשן המשפט סימן ל"א וז"ל מי שהביא עדים והוכחשו מתוך עדותן ואחר כך הביא אחרים על אותה תביעה וגם הוכחשו אפילו עד מאה פעמים ואחר כך הביא אחרים ונמצאו מכוונים על פיהם דנין ולא אמרינן כבר הוחזק התובע להביא עדים שקרנים אלא דנין לו על פי אלו כיון שלא הוחזקו שקרנים. אחר כך נזכרתי ונתתי אל לבי דלא דמי הך נדון דידן לההיא עובדא ולההוא דינא דמסכת מכות דההיא עובדא הות שהעדים העידו מפיהם בפני ב"ד משום הכי אמרינן אם היא הוחזקה כל ישראל מי הוחזקו אבל בנ"ד דהוי עדות בשטר משפטו ודינו נלמד ממקום אחר והוא מההיא שמעתתא דפרק אלו נערות דאמר רב פפא שמע מינה האי שטרא ריעא לא מגבינן ביה ומסיק תלמודא בפירושא דהאי שמעתא דהיינו דאתו בי תרי ואמרי לדידהו אמר להו זייפו לי משום הכי אמרינן כיון דקא מהדר אזייופא אימור זיופא זייף וכתב ופרש"י ז"ל הוא עצמו למד לכוון כתב הדומה לכתב ידי עדים שחתם בו. וכפי הנראה מדברי המפרשים והפוסקים ז"ל יראה דסבירא להו שאף על פי שיבואו העדים החתומים על השטר ויאמרו כתב ידינו הוא זה או שיתקיים כתב ידם בפני ב"ד דכיון דקא מהדר אזיופא חיישינן שמא זייף עד שהעדים בעצמם סבורים שהיא חתימתם ולכן אנו צריכים שעדי השטר בעצמם יעידו שראו ההלואה או דבר קרוב לזה כמו שאבאר.
הנה הרא"ש ז"ל כתב בפסקיו וז"ל יש מפרשים כיון שהעידו עליו דמהדר אזייופא כל שטרות היוצאים מתחת ידו מחזקינן להו בחזקת מזוייפים עד שיבאו העדים החתומים עליהם ויעידו שחתמו עליהם. כל מעיין לשון זה ישפוט בצדק דלא סגי שיעידו שהיא כתב ידם מידי דהוה אשאר קיום שטרות דעלמא דסגי בהכי דכיון דחיישינן לזייופי בעינן שיעידו שהם חתמו עליו ומאי דפליג הרא"ש על הויש מפרשים לא פליג אלא דוקא במאי דסבירא להו שכל השטרות היוצאים מתחת ידו מחזקינן להו בחזקת מזוייפים ועל זה כתב דלא מסתבר לומר כן דמלישנא דתלמודא משמע דדוקא בההוא שטרא שנפל חשש הזיוף מחזקינן אבל בשאר שטרות לא ולעולם דבזה השטר שנפל החשש (לה) [לא] עבדינן ביה עובדא ולא מגבינן ביה עד שיבואו העדים בעצמם ויעידו שחתמו זה השטר. והטור חשן המשפט סימן ס"ג כתב בשם הרמ"ה וזה לשונו אפילו אם עדי השטר מעידים שזו היא כתיבתם וחתימתם אינו מועיל דחיישינן שמא זייף עד שהם בעצמם סבורים שהיא חתימתם. אבל אם עדי השטר מעידים שראו ההלואה או אחרים מעידים עליהם שראו שחתמו תו ליכא למיחש לזיופי. גם הר"ן כתב בהלכות פרק אלו נערות וזה לשונו כיון דמהדר אזיופא אימר זייופי זייף הוא עצמו לכוון כתב הדומה לכתב ידי העדים שחתם בו ואפשר דאפילו אתו העדים ואמרו כתב ידינו הוא כל שאין זכורין על ההלואה לא מגבינן ביה דהא עבידי סהדי דטעו כהא דאמרינן בפרק גט פשוט בההוא שטרא זייפא דהוו חתימי ביה רבא ורב אחא בר אבא ואתו לקמיה דרבא ואמר אין חתימה דידי הוא וכו'. הא קמן דמכל דברי הנך רבוותא יראה בבירור ובפשיטות דבשטר שיש בו חשש זיוף לא עבדינן ביה עובדא ולא מגבינן ביה עד שיבואו עדי השטר בעצמם ויעידו שראו ההלואה או אותו ענין שנעשה עליו השטר.
גם מדברי הרמב"ם ז"ל במה שכתב סוף הלכות עדות יראה דסבירא ליה נמי כסברת כל הני רבוותא שכתבתי. ויש לתמוה על הר"ן ז"ל שכתב אחר הדברים שכתבתי למעלה בשמו וזה לשונו אבל הרמב"ם כתב בסוף הלכות עדות ויראה לי שאם באו עדי השטר והעידו הם בעצמם על כתב ידם גובים בו. יראה מדבריו דהרמב"ם פליג על סברתו דבעינן שהעדים יעידו על ההלואה וסבירא ליה דסגי בעדות כתב ידם.
ואתמהא טובא דמי שיעמוד על דברי הרמב"ם ז"ל יראה בבירור ובפשיטות דבעינן שהעדים יעידו על ההלואה ולא סגי בלאו הכי כיון דקמהדר אזיופא. ומה שכתב ויראה לי שאם באו עדי השטר והעידו הם בעצמם על כתב ידם גובים בו היינו משום דאזיל לשיטתיה שכתב פרק ח' וז"ל מי שחתם על השטר ובא להעיד על כתב ידו בב"ד והכיר כתב ידו שזה בודאי אבל אינו זוכר העדות כלל ולא ימצא בלבו זכרון כלל שזה לוה מזה לעולם הרי זה אסור להעיד על כתב ידו שהוא זה בב"ד שאין אדם מעיד על כתב ידו שהוא זה אלא על הממון וכו'. עוד כתב בזה הפרק וז"ל שטר שיצא בב"ד ובאו עדים ואמרו כתב ידינו הוא זה אבל מעולם לא ידענו עדות זה ואין אנו זוכרים שזה לוה מזה או מכר לו לא נתקיים השטר וכו' עד וכל מי שלא דן דין זה לא ידע בדיני ממונות בין ימינו לשמאלו. אם כן לפי דברי הרמב"ם ז"ל כל שבאו העדים החתומים על השטר להעיד על השטר נמצא שמעידים על ההלואה בעצמה כיון דסבירא ליה דכל שאין העדים יודעים וזוכרים ההלואה לא יעידו על חתימתם אפילו לא אירע חשש זיוף ולא סגי בצירוף דהיינו שיעיד כל אחד ואחד על כתב ידו ועל כתב ידו של חברו או שיצרפו אחד מן השוק עמהם ומ"ה כתב הרמב"ם ז"ל דבעלמא כל שנתקיים השטר דהיינו שהיה כתב ידם יוצא ממקום אחר או שהיו עדים שזה כתב ידם מקיימים את השטר ואין משגיחים על דבריהם וכו'.
אמנם לסברת התוספות ושאר המפרשים דסבירא להו דבעלמא אפילו אינם זוכרים ההלואה אפילו מתוך הכתב יכולים להעיד על כתב ידם ובלבד שיעיד כל א' על כתב ידו ועל כתב ידו של חברו או על ידי צרוף א' מן השוק דכי האי גוונא לאו על מנה שבשטר הם מעידים אלא על כתב ידם הם מעידים. והיינו דכתב הטור ח"מ סימן מ"ו וז"ל כתב הרמב"ם ז"ל עדים שאומרים כתב ידינו הוא זה אבל מעולם לא ידענו עדות זו ואין אנו זוכרים שזה לוה מזה לא נתקיים השטר עד שיזכרו עדותם אבל אם כתב ידם יוצא ממקום אחר מקיימים השטר ואין משגיחים לדבריהם וכו' עד וכאלו אומרים קטנים היינו שאינם נאמנים הואיל ומתקיים שלא על פיהם ע"כ. וכתב עליו הטור ז"ל ונראה שאפילו אין זוכרים שלווה או שחתמו מעולם כיון שמעידים שזהו כתב ידם מקיימים אותו על פיהם. וכוונתו ז"ל הוא לומר שכל שהעדים אינם יודעים העדות ואינם זוכרים שזה לוה מזה אף על פי שיעידו כל אחד מהם על כתב ידו ועל כתב ידו של חברו לא נתקיים השטר על פי העדים רק אם כתב ידם יוצא ממקום אחר או שיש עדים מן השוק מצויין לקיימו ועל זה כתב הטור דהא ליתא דאפילו אם אין זוכרים שלווה או שחתמו מעולם כיון שמעידים שזהו כתב ידם דהיינו שכל אחד מעיד על כתב ידו ועל כתב של חבירו מקיימים אותו על פיהם.
וראיתי להרב הגדול מוהררי"ק ז"ל שכתב בכונת הטור דברים שלא נתחוורו לע"ד דיש לתמוה עליהם טובא וז"ל ומה שכתב ונר' שאפי' אין זוכרים וכו' הוא ממה שכתבתי לעיל בסימן זה בשם התוספות דאפילו אומרים על כתב ידינו אנו מעידים אינן צריכים לצרף עמהם אחר ולעולם על מנה שבשטר הם מעידים והכי נמי כשהם אומרים שאין זוכרים הוה ליה כאומרים על כתב ידינו אנו מעידים וכו'. וזה אינו שמה שכתב בשם התוספות דאפילו אומרים על כתב ידינו אנו מעידים אינם צריכים צרוף היינו כשאומרים כך בסתם אבל כשאינן זוכרים ההלואה ודאי צריכים צרוף. באופן שמה שכתב הטור שאפילו אינם זוכרים שלוה או שחתמו כיון שמעידים שזהו כתב ידם וכו' היינו שיעיד כל א' על כתב ידו ועל כתב ידו של חברו ולא סגי כשיעיד כל א' על כתב ידו לבדו.
העולה מכל מה שכתבתי הוא דלהרמב"ם אפילו בשטרות דעלמא דליכא חשש זייוף כל שאין העדים זוכרים כלל ועיקר מהעדות הכתוב בשטר לא יעידו על כתב ידם ואסור להם להעיד ואין מקיימים השטר על פיהם וכולהו רבוותא אחריני סבירא להו דכיון דליכא חשש זייוף אפילו אינם זוכרים כלל ועיקר מההלואה ואינם יודעים אם חתמו על שטר זה מעולם רק שמעידים שזהו כתב ידם סגי בהכי נמשך ומתחייב מזה דכל היכא דאיכא בשטר הבא בפני ב"ד חשש זיוף אליבא דהרמב"ם כל שבאו עדי השטר בעצמם והעידו שזהו כתב ידם גובים בו דהוה ליה כאלו העידו על ההלואה כיון שאסור להעיד על כתב ידם אם לא יזכרו ההלואה אבל לכולהו רבוותא אחריני דסבירא להו בעלמא היכא דליכא חשש זייוף כל שמעידים על כתב ידם אפילו אם לא יזכרו מההלואה או שחתמו על שטר זה מעולם סגי בהכי א"כ היכא דאיכא חשש זייוף לא סגי כשיעידו על כתב ידם עד שיעידו על ההלואה או שחתמו על שטר זה א"כ נמצא דלענין דינא שטר מזוייף אין שום חלוק מסברת הרמב"ם לסברת כל שאר רבוותא א"כ יש לתמוה על הר"ן ז"ל שכתב אבל הרמב"ם ז"ל שנראה כחולק וכעת אין לי שעת הכושר לעמוד על ישוב תמיהא זו וצ"ע.
גם ראיתי לרב הגדול מוהרי"ק ז"ל שכתב בסימן ס"ג על דברי הר"ן שכתב דברי הרמב"ם הנז' וכתב הרב הנ"ל וז"ל כלומר וכשכתב ידם יוצא ממקום אחר דאי לא כיון שאין זוכרים ההלואה אין עדותן עדות. ואיכא לאתמוהי טובא בדבריו אלו חדא דאיך קאמר דכיון דאין זוכרים ההלואה אין עדותן עדות דהא להרמב"ם כל שמעידים על כתב ידם ודאי שזוכרים ההלואה כיון דבלאו הכי אסור להעיד על כתב ידם כמו שכתבתי למעלה. ותו איכא לאתמוהי במאי דקאמר וכשכתב ידם יוצא ממקום אחר דמשמע דאם כתב ידם יוצא ממקום אחר סגי דהא ליתא דהיאך אנו יוצאים ידי חשש זייוף כשכתב ידם יוצא ממקום אחר דאימור כיון דמהדר אזייופא למד וכיון לדמות החתימות. ועוד דאיך יעלה על הדעת דכתב ידם יוצא ממקום אחר מהני דהרי כתב הרמב"ם ז"ל וז"ל אבל שטר שקרא עליו ערער והוא שיבואו שנים ויאמרו ממנו שאל לזייף לו שטר זה אעפ"י שנתקיים שטר בחותמיו אין גובין בו. הא קמן בהדיא דכתב ידם יוצא ממקום אחר לא מהני ולא מעלי כלל לצאת מידי חשש זייוף. כתבתי כל אלו התמיהות והקושיות שנתקשו אצלי אפשר שאני בעניי לא זכיתי להבינם ולהשכילם אפשר שיגיעו דברי אלה ליד מי שיסבירם לי ודרך תבונות יודיעני.
העולה לענין פסק הלכה לנ"ד הוא שאחר שנתאמת ונתברר שראובן הנ"ל הוציא שטר המתנה הנזכר לעיל בעדים פסולים ומפורסמים נראה שחזר אחר עדים פסולים לכתוב שטר המתנה הנ"ל ועדיף האי גוונא מההיא דפרק אלו נערות דהתם אפילו לא עבד מעשה אלא דאתו בי תרי ואמרי לדידן אמר לן זייפו לי אמרינן דשטרא דמפיק הוי שטרא ריעא כל שכן הכא שעשה מעשה רע עד מאד לכתוב שטר ולהחתים עדים פסולים אם כן דין הוא שאף על פי שיוציא אחר כך שטר חתום בעדים כשרים שיהיה השטר בטל ונוקים ממונא בחזקת הנותן מאריה קמא עד שיבואו העדים החתומים ויעידו בפיהם על פי הדרכים שכתבתי. ולולי שאני טרוד בטרדות גדולות כנודע אבינו שבשמים באהבתו ובחמלתו יחמול עלי ועל כל בני ביתי ונוסף על כל הטרדות טרדת העסק בתיקון הדברים הצריכים לחג הפסח הע"ל הייתי מאריך בדברים וענינים דשייכי לדין זה כעת אסתפק במה שכתבתי לבטל זכות ראובן עד שיבואו העדים ויעידו מפיהם שידעו מהמתנה ככל הכתוב למעלה. הנלענ"ד כתבתי וחתמתי שמי שלמה הכהן.
היודע והוא עד שיש ימים שידעתי הריב הזה וכמה הפצירה בי האלמנה לכתוב שורותים על הדין ועל האמת כמו שכתב החכם השלם כמהר"ר שלמה הכהן נר"ו אשר נתן הודאה שהצילו מבא בעושק יתומים ואמת שכן ראוי אך אמנם הייתי אני מונע עצמי מלגלות לסבות אך שהוא כתב דעתו וגלה דעתו שאין לזכות לראובן הנזכר בשביל השטר השני כי שניהם כאחד ריעי וגריעי והבתים בחזקת יורשי הנותן קיימי שוה בשוה גם אני נטיתי אזן לגלות דעתי כי כן הוא דעתי כמו שכתב החכם השלם כי שפתיו דברו צדק וכעת איני יכול להאריך אך זה אני אומר שאם לא היה רק מה שכתב רבנו ירוחם ז"ל נתיב חלק ה' והביא סברות ועד כאן לא פליגי אלא בשאר שטרות שאינם מענין השטר שנמצא הזיוף אבל השטר שהוא מזה הענין ממש אליבא דכולי עלמא ריע ופסול ואע"ג שהוא כתב שיראה לו שאם באו עדי השטר והעידו הם בעצמם על כתב ידן גובין משמע לפי' דלא מהני קיום אלא שיבואו העדים בעצמם בפני בית דין ויעידו וכל שכן יש יש להסתפק אם דברי הרב חוזר למאי דסליק והוא בשהעדים אשר נמצאו מזוייפים לא הזכירו שם לוה וכו' יעויין שם אבל בנדון דידן שנזכר בפירוש בשטר הראשון שם הנותנת ושם הבתים ונמצא מזוייף אפילו רבנו ירוחם ז"ל יודה כל שכן וקל וחומר שיש לומר כן מאחר שהריב"ה ז"ל סתם וחתם דבריו כדברי הרמ"ה ז"ל שאפילו עדי השטר באים ומעידים שזו היא חתימתן אינו מועיל ועליו יש לסמוך.
וה' יודע שהיה לי להאריך ולהביא ראיה מתשובת הרא"ש וטעמים אחרים אלא שלא נתנו לי פנאי. ועל שנסתפק הרב הפוסק אם ה' יגזור בחיים ויתן לי פנאי לעיין אכתוב מה שתשיג ידי ודעתי. וחתמתי שמי הצעיר שמואל די מדינה.
@שו"ת מהרש"ך חלק א סימן פא
ראובן ושמעון אחים היו שותפים ושתפו עמהם את לוי בנו של ראובן ואת נפתלי בן שמעון ואת יאודה קרובם ותנאי השותפות ותנאי החלוקה היה באופן זה: ראובן עם בנו לוי היו לוקחים החצי ושמעון עם נפתלי בנו ועם יהודה קרובם היו לוקחים החצי ומהחצי אשר היה לוקח ראובן עם לוי בנו של ראובן היה לוקח הב' חלקים ולוי בנו חלק אחד ומהחצי אשר היה לוקח שמעון עם בנו נפתלי ועם יהודה קרובם היה לוקח שמעון הב' חלקים והחלק הא' היה לוקח נפתלי בנו עם יהודה קרובם וכשם שהיו לוקחים בהנאה כך היו בהפסד. ועמדו כן בשותפות זמן ושלחו את יהודה קרובם להסתחר בעד השותפות ונתעכב במקום ההוא זמן רב שהיה נושא ונותן בעד ענין השותפות ובתוך זה נפטר שמעון הנז' ויהודה החזיק בנכסי השותפות באומרו שרוצה לחלק ותפש מה שתפש ולקח מה שלקח ויצא ונתפרד מהשותפות ועשה שטר חלוקה עם מורשי השותפים שהיו פה והתנו תנאי גמור שאם יקום אי זה מערער ויעליל על שום א' מהם מהשותפים הנז' או על באי כחם מענין השותפות הנז' שיפרע כל א' מהם חלקו. וקם יהודה והלך אל ארץ אחרת למרחקים גם פה נפתלי בן שמעון רצה לחלק עם ראובן דודו ועם בנו לוי ושמו יד לחלק השותפות וחלקו כל דבר לחצאין שנפתלי לקח החצי כאלו היה יהודה בחברה אפילו שלקח יהודה מה שלקח מהכללות עכ"ז נפתלי בן שמעון לקח החצי וראובן עם לוי בנו לקחו החצי. ובתוך שהיו חולקים נפטר ראובן ולקחו בניו חלקו וחלקו אותו ביניהם כפי הדין. ויהי היום קם רשע עריץ והעליל על נפתלי ועל לוי בני שמעון וראובן כי בהיות אבותיהם בחיים חייתם היה נושא ונותן עמהם ונשאר משלו בידם כמות רב ממון רב ונמרץ ויבא עצות מרחוק לרשת משכנות לא לו והוכרחו הבנים הנז' לפזר ממון רב לסלק מעליהם העלילה כי מן השמים נלחמו אתם עד שבסוף הוכרחו לפרוע העלילה הנז'. ופרעו אותה באופן זה: החצי פרע לוי עם אחיו והחצי פרע נפתלי לבדו כי בן יחיד היה לאביו והוא לקח כל עזבון אביו היינו החצי מהשותפות הנז' ויהודה בהיות שהלך לארץ מרחקים ולא נמצא פה בפרעם פרעות על כן לא פרע הוא החלק הנוגע לו כי העלילה היה מהזמן שהיה הוא שותף עם האחים הנזכרים ועתה קם נפתלי בן שמעון ותובע מאת לוי ומאת אחיו שיפרעו לו החצי ממה שנוגע לו בעלילה בחלק יהודה כי יהודה הלך ואיננו והוא פרע בעד יהודה גם כן כי החצי מהעלילה פרע כנזכר. ולוי ואחיו משיבים לו כי אם פרע חצי העלילה כנזכר כן לקח בחלוקה החצי מכל דבר כאילו היה יהודה בחברה והוא שלקח בחלוקה הוא יפרע חלקו גם כן בעלילה וילך ויתבענו בכל מקום שימצאנו כי מה להם לפרוע בעד יהודה הוא שלקח חלקו בחלוקה הוא יפרע חלקו בעלילה ואם אמור יאמר שיהודה כבר נתפרד מה שלקח מהכללות לקחו הם. על כן יורנו מורנו ורבנו מלכנו על הדין ועל האמת.
תשובה מכוונת דברי השואל נראה שתופס במושלם שאם היה יאודה נמצא בשעת הפרעונות שפרע לוי ואחיו ונפתלי לאותו הגוי יש"ו המעליל אותה עלילה כנודע היה מתחייב אף על פי שהגוי לא תפס כי אם לאחים הנז' מחמת אבותיהם מכל מקום מתחייב מכח התנאי הכתוב בשטר שעשו בשעת הפרדת השותפות מורשי השותפים עם יאודה שהתנו שאם יקום איזה מערער ויעליל שיפרע כל א' חלקו.
ויראה לי דזה אינו כן כי האמת הוא שאפילו אם היה יהודה בשעת העלילה שהעליל הגוי הנזכר על לוי ואחיו ונפתלי מחמת אבותיהם לא היה מחוייב לפרוע כלל ועיקר באותה עלילה והתנאי שהתנו כמו שכתוב בשטר לא מהני ולא מעלי לחייבו ליהודא ויש בזה שני טעמים מספיקים לפוטרו ולזכותו. הא' הוא שהתנאי שהתנו שאם יקום איזה מערער שיתחייב כל א' מהם לפרוע לו התנו בדבר קצוב וכל שלא התנו בדבר קצוב באנו לפלוגתא דרבוותא כי הנה הרמב"ם ז"ל כתב פרק י"א מהלכות מכירה וזה לשונו חייב עצמו בדבר שאינו קצוב כגון שאמר הריני חייב לזון אותך או לכסות חמש שנים אעפ"י שקנו מידי לא נשתעבד שזו כמו מתנה היא ואין כאן דבר ידוע ומצוי שנתנו במתנה וכן הורו רבותי. ומזה יצא לו אם כן מה שכתב פרק כ"ה מהלכות מלוה ולוה וזה לשונו מי שלא פי' קצב הדבר שערב כגון שאמר לו כל מה שתתן תתן לו ואני ערב או מכור לו ואני ערב יש מן הגאונים שהורה אפילו מכר בעשרת אלפים או הלוהו מאה אלף שנשתעבד הערב בכל ויראה לי שאין זה הערב חייב כלום שכיון שאין יודע דבר ששעבד עצמו בו ולא סמכה דעתו ולא שעבד עצמו. יראה מדבריהם בבירור שכל חיוב שיתחייב האדם צריך שיהיה בדבר קצוב ואם לאו אינו מתחייב.
איברא דהראב"ד השיג עליו ועל רבותיו שם בפרק י"א מהלכות מכירה יעויין שם. וגם הרמב"ן והרשב"א הסכימו לדעת הראב"ד וסבירא להו דיכול להשתעבד האדם וחל השעבוד אעפ"י שהתנו על דבר שאינו קצוב. מכל מקום מלתא דפשיטא הוא דיכול יהודה המוחזק לומר קים לי כהרמב"ם ורבותיו ואין לחייב אותו לפרוע כלל ועיקר בעלילה הנז'.
והטעם הב' שכפי הנשמע זאת העלילה שהעליל הגוי יש"ו על האחים הנזכרים היה מסך ממון הרבה שאין הדעת סובלתו ואם כן יראה שאף על פי שנתחייב יהודא והתנה לפרוע כל מה שיעלילו על השותפות הנז' היינו במילתא דשכיח שיעלילו ואז יועיל התנאי. ומשום הכי כתב הרמב"ם ז"ל פרק י"ט מהלכות מכירה וזה לשונו מוכר קרקע לחברו והתנה עמו שכל אונס שיולד בקרקע זה יהיה חייב לשלם אפי' בא גוי וגזלה מחמת המוכר חייב לשלם. וכתב הרב המגיד על זה וזה לשונו והטעם הוא לפי שהוא אונס מצוי וכיון שקבל עליו כל אונס זהו בכלל. מכל מקום אונס גדול כזה שיבא גוי א' להעליל עלילה גדולה כזאת לא עלה בדעתם זה הפלא בעת שהתנו ואם כן אף על פי שהסכימו להתחייב בכל העלילות שיעלילו על השותפות אין לחייב ליהודה לפרוע אונס גדול כזה כיון דהוי מילתא דלא שכיח ולא עלה בדעתם בשעה שהתנו. והסכימו בזה כל הפוסקים דאמרינן אונסא דלא שכיח לא קביל עליה. ונלמד דבר זה מההיא עובדא דמייתי תלמודא פרק מי שאחזו והכי איתא התם רב פפא ורב הונא בריה דרב יהושע זבן שומשמי אגודא דנהר מלכא אגור מלחי לעבורינהו קבילו עלייהו כל אונסא דמתיליד לסוף אסתכר נהר מלכא אמרו להו אגירו חמרי אפקינהו נהלן דהא קבילתו עלייכו כל אונסא דמתיליד אתו לקמיה דרבא אמר להו קאקי חיורי משלחי גלימי דאנשי אונסא דלא שכיח הוא ע"כ.
אם כן יראה שכל ההפסד שאירע ללוי ואחיו כת א' ולנפתלי כת אחרת עליהם לבדם מוטל דהיינו ללוי ואחיו החצי ולנפתלי החצי כיון שהתביעה היתה מחמת האבות ולהם תפס הגוי המעליל העלילה הגדולה הזאת ואין לחייב ליהודה שיפרע כלל ועיקר עמהם אם מן הטעם הראשון אפילו היה העלילה דבר מועט כיון שהחיוב נעשה בלתי קצבה כמו שכתבתי ואם מן הטעם השני אפילו אם תמצי לומר שהיו מתנים בסך קצוב והיו מתחייבים לפרוע בעלילות והפסדים עד סך גדול מכל מקום אפשר שמה שהתנו להתחייב לאותו הסך לא היה רק אם יצטרפו עלילות רבות והפסדים שיעלו לאותו הסך הגדול שקצבו דאז הוי מילתא דשכיח אמנם שיבא גוי א' ויעליו /ויעלילו/ עלילות ברשע סך גדול כמו שהעליל הגוי המעליל הזה עליהם לא עלה על לבם לעולם ויכול יהודה לטעון שלא התנה על אונס כיוצא בזה וכיון שאין לחייב ליהודה בהפסד בעלילה הנז' מעתה נסתלקה תביעת נפתלי מעל האחים שטוען עליהם שיסיעוהו בהפסד החלק המגיע ליהודא ואין צורך למה שטענו האחים ליפטר מטענת נפתלי.
ועוד יראה לי דאפילו אם תמצי לומר שהיה מחוייב יהודא לפרוע בהפסד הנז' אם היה נמצא שם בשעת הפרעונות מכל מקום כל שלא נמצא שם ההפסד המגיע ליהודה על נפתלי הדר יען כי בזמן שותפותם היו נפתלי ואביו ויהודה הנז' כת א' ולוי ואביו כת אחרת אם כן מה שהתנו בשעה שנפרדו משותפות יהודה שכל הפסד ועלילה שיעלילו מענין השותפות שיפרע כל אחד חלקו על סמך ואופן שהיו בשותפות התנו וכי הכי שכשהיו בשותפות היו נפתלי ואביו ויהודה כת אחד ולוי ואביו כת אחרת אם כן ההפסד מוטל חצי על הכת האחד וחצי על הכת האחרת אם כן ההפסד המגיע לכל כת וכת מוטל על מי שימצא מהכת ההיא ואין לכת האחרת לפרוע כי אם לחצי המוטל עליהם ולא עוד.
סוף דבר בהא סלקינא ונחתינא דלא מבעיא שאין לנפתלי תביעה על לוי ואחיו אלא אפילו על יהודה אין לו עליו שום תביעה וזה יראה לע"ד דבר פשוט וברור. נאם הצעיר שלמה הכהן.
 
@שו"ת מהרש"ך חלק ב סימן א
ראובן נתן במתנה גמורה בעודו בחיים חייתו קצת בתים בתוך חצרו אשר לו ללאה אשתו ואחר זמן מת ראובן והניח אותם הבתים שנתן במתנה לאשתו עם בתים אחרות וחצרות והניח בן קטן ולאה הנז' אחרי מות בעלה נתן במתנה לבנה הקטן שמעון קצת בתים מאותם שהניח בעלה ואמרה לו שיזכה בהם או מכח כתובתה שתצטרך להתפרע מכתובתה מאותם הבתים או מכח המתנה שנתן לה בעלה בחייו באיזה אופן שיהיה רצתה שיזכה שמעון בנה בבתים הנז' ולפי שבנה שמעון הוא קטן ביותר עשתה שלוי דודה יזכה בבתים ההם בעד הנער שמעון הנז' אבל האלמנה הנז' עדיין לא הגבוה ב"ד כתובתה ולא נשבעה שבועת אלמנה. אחר ימים רבים הגבוה ב"ד הק"ק לאלמנה לאה הנז' כתובתה ונשבעה כדין ונתנו לה בעד סכי כתובתה אותם הבתים שנתנה לשמעון בנה קודם והלכה ומכרה אותם הבתים שהניח בעלה ליהודה הכל מכרה לו ונתפרעה כתובתה מן המעות ועתה שמעון הגדיל ומצא בתוך שטרי לוי דודו שטר המתנה שנתנה לו אמו אותם הבתים ועתה תובע מיהודה אותם הבתים שקנה מאמו באומרו שכיון שאמו נתנם לו במתנה קודם בין מכח כתובתה בין מכח המתנה שנתן לה אביו כבר זכה הוא בבתים ומה שמכרה אמו אחר כך לא הוי מכר כלל ואין כח ביד אמו להתפרע מאותם הבתים עתה יורנו מורנו אם הדין עם היתום שמעון הנז' ומה גם כי הוא יורש לאביו ומה' תהא משכורתו שלמה.
תשובה קודם שאגיד לשואל משפט שאלתו אמרתי לישא וליתן ולחקור חקירה אחת באלמנה שנתנה מתנה מנכסי עזבון בעלה קודם שנשבעה וגבתה כתובתה דשייכא לעובדא דנדון דידן לכאורה יען שזאת האלמנה נתנה לבנה הבתים הנז' קודם שגבתה כתובתה וגם יועיל למקום אחר. ותחלת כל דבר אמרתי להודיע לשואל כי בענין זה דאלמנה שנתנה מנכסי היתומים קודם שגבתה כתובתה איכא פלוגתא דרבוותא אי הויא מתנתה מתנה אי לא כי הנה בעל הטור א"ה סימן צ"ו כתב וז"ל כתב רב אלפס שאם מכרה או נתנה נכסי יתומים קודם שנשבעה מה שמכרה ונתנה קיים ומנכין אותו מכתובתה ומשמע מדבריו אפילו מקרקע וא"א הרא"ש ז"ל הביא דבריו בפסקיו לפסק הלכה אבל כתב בתשובה דוקא מטלטלי אבל מקרקעי בחזקת יורשים קיימי ואין בידה לתתם עד שיגבוה ב"ד ואם מכרה או נתנה אין מכירתה ומתנתה קיימת ואם מחלה לבעלי חובות על בעלה אין מחילתה כלום שכל זמן שלא תגבה חובות של בעלה אין לה בהם כלום ואין בידה לא ליתן ולא למחול עכ"ל. כפי הנראה מדברי הטור לא ראה בתשובו' אביו ז"ל רק זאת התשובה שכתב שהביאה כלל ב' סימן ו' והנה כתב עוד תשובה אחרת בכלל הנז' סימן ח' וז"ל אלמנה שנתנה מנכסי בעלה לאחר קודם שנשבעה על כתובתה והגבוה ב"ד הראוי לה לגבות אין מתנתה מתנה דאין לה בגוף נכסי בעלה כלום אלא שעבוד בעלמא ואי בעו יורשים מסלקו לה בזוזי והאריך בתשובה זו לבאר ולברר הענין: כל מעיין בתשובה זו יראה וידקדק בבירור דס ז"ל לא שבא מקרקעי לא שכח מטלטלי אין מתנתו מתנה ויש להוכיח זה בכוונתו בבירור מהטעם שנתן למה מתנתה אינה מתנה דהוי משום דבעל חוב מכאן ולהבא הוא גובה ומי שיעיין בגמרא בפ' כל שעה בפלוגתא דפליגי אביו ורבא אי ב"ח =בעל חוב= למפרע הוא גובה או מכאן ולהבא הוא גובה הוי אפילו במטלטלי דהא עלה דההיא מתני' דנכרי שהלוה לישראל על חמצו קא מייתי לה ועתה יש לתמוה על בעל הטור איך לא הביא זאת התשובה של הרא"ש שאינו מחלק בין קרקע למטלטל. ועוד יש לתמוה עליו במאי דקאמר במסקנת וסוף דבריו ואם מחלה לבעלי חובות של בעלה אינו כלום דכיון שהוא מחלק בין מטלטלי למקרקעי על פי אותה תשובה שכתב בשם אביו ז"ל שראה דבמטלטלי מתנתה מתנה א"כ אם מחלה לב"ח של בעלה למה לא תהיה מחילתה מחילה דיראה דבעלי חובות של בעלה לא עדיפי ממטלטלי. וראיתי אני מה שכתב מהר"י קולון בשרש י"ח שהעתיק לשון הטור במה שכתב בשם אביו הראש ז"ל שמחלק בין מקרקעי למטלטלי ולא הזכיר התשובה האחרת שכתבתי והעלה והסכים לפסק הלכה דאיכא לפלוגי בין מטלטלים לקרקעו' מהטעם שכתב שתופס סברת הרא"ש ז"ל שכתב באותה תשובה ואני בעוניי נוראות נפלאתי דאיני יודע ואיני רואה שום מקום לחלק בין מקרקעי למטלטלי רק על פי הדרך שכתב המרדכי בפ' הכותב שפסקו ר' יוסף בר יצחק ורבי שלמה בר יצחק וכן בה"ג שאם מכרה ונתנה קודם שבועה אתו יורשים ומפקי ל"ש מקרקעי לא שנא מטלטלי אפילו תפסה מחיים לא מהניא אלא א"כ תפסה מחיים ולא רצתה להשיב באופן שכל הפוסקים שפסקו וכתבו בדין זה לא חלקו ממקרקעי למטלטלי דהנהו רבוותא דס"ל דבמתנה קיימת לא שבא להו ממקרקעי למטלטלי ורבוותא דס"ל דאינה קיימת לא שאני להו ממקרקעי למטלטלי אלא אם כן תפסה מחיים ולא רצתה להשיב כמו שכתבתי בשם המרדכי באופן דאיכא לאתמוהי עליה דהרא"ש ושתי תמיהו' בדבר חדא בשתי תשובותיו שכתבתי דנראין דסתרי אהדדי זאת ועוד אחרת דדבריו שכתב באותה תשובת דמחלק ממקרקעי למטלטלי הם בעצמם קשים להולמם דמהיכא תיתי לחלק וראיתי לרב הגדול מהר"י קארו זלה"ה שכתב בסימן צ"ו הנ"ל ורצה לחלק חלוקים ליישב התשובות הנז' ואני בעניי לא זכיתי לירד לסוף דעתו ולכן לא נתחוורו בעיני אותם חלוקים וצ"ע. ועתה אבא לעמוד על אותה חקירה שאמרתי שראיתי לחקור ולדעת והיא אם לסברת הנהו רבוותא דס"ל דאם נתנה מתנה קודם שהגבוה כתובתה ונשבעה דמתנתה בטלה אי הוי דוקא לענין שהיתומים והיורשים יכולין לערער ולבטל המתנה ולסלקה בדמים כיון שאין לה על הנכסים אלא שעבוד אמנם אם לא ערערו ויתרצו שיתנו המתנה אינה יכולה היא לבטל המתנה שנתנה דכיון דבשעה שנתנה המתנה לה היה כח בידה ליתן שעדיין לא היו אותם הנכסים בחזקתה או דלמא כיון דטעמא דהנהו רבוותא שכתבו שמתנתה בטלה הוא מטעם דב"ח מכאן ולהבא הוא גובה וכמו שכתב הרא"ש ז"ל באותה תשובה השנית א"כ יראה דהאי טעמא מהני ומעלה לבטל המתנה בין מצד היורשים אם ירצו לבטלה ולסלק למקבל המתנה בזוזי ובין מצד האשה שנתנה המתנה אם תרצה לבטלה אפי' אם לא יערערו היורשים. ויען כי בדברי הפוסקים לא מצאתי מקום להוכיח בבירור להיכן דעתם נוטה בענין זה ראיתי לעמוד עליו.
ואומר שראיתי לעמוד על דין זה ללמוד הדין היכן נוטה מדינא דגזלן שנתן מתנה וחזר ולקחה מבעלים ראשונים מההיא שמעתא דשנים אוחזים דשקיל וטרי בההוא דינא והכי איתא התם בעא מניה שמואל מרב חזר ולקחה מבעלים ראשונים מהו א"ל מה מכר ראשון לשני כל זכות שתבא לידו מ"ט מר זוטרא אמר ניחא ליה דלא נקרייה גזלנא ורב אסי אמר ניחא ליה דליקום בהמנותיה ושקיל וטרי בגמרא מאי בנייהו ומסיק אלא איכא בינייהו דיהבא במתנה מאן דאמר ניחא ליה דליקום בהימנותיה מתנה נמי ניחא ליה בהמנותיה ומאן דאמר ניחא ליה דלא נקרייה גזלנא א"ל מאי גזליה מינך ופסק הרי"ף כרב אשי דיהיב טעמא משום דניחא ליה דליקום בהימנותיה ואם כן לדידיה מתנתו מתנה ואינו יכול לבטלה דאף על גב דבשעה שנתן לא היה שלו כיון שלקחה אחר כך אדעתא לאוקומי מתנתו ביד מי שנתנה לקחה ואם כן מתנתו מתנה וכן פסק הרמב"ם בפ"ע מה' גזלה ואבדה וז"ל המוכר שדה שאינו שלו אין ממכרו ממכר ולא קנה לוקח כלום כמו שבארנו חזר הגזלן אחר שמכרה ולקחה מבעליה נתקיימה ביד הלוקח מן הגזלן ואפילו נתנה לו הגזלן מתנה כשהיתה גזולה בידו כיון שחזר ולקחה נתקיימה ביד זה שקבל המתנה שמפני זה טרח הגזלן עד שקנאה כדי לעמוד בהימנותו. עוד צריך שנדע מה שכתבו התוספות דשקלא וטריא בהך שמעתא דגזלן הוי דוקא בשלא הכיר בה המקבל מתנה או הלוקח אמנם אם הכיר בה כשלקח או כשקבל המתנה שהייתה גזולה וחזר הגזלן ולקחה מבעלים הראשונים המקח והמקנה בטלים ועתה אומר דאלמנה שנתנה במתנה קודם מהגבוה כתובתה ונשבעה דיראה דיש לדמותה לגזלן שנתן מתנה לאחר וכי היכי דהתם אמרינן דאם חזר ולקחה מבעלים ראשונים מתנתו קיימת הכא נמי גבי אלמנה שנתנה במתנה קודם שהגבוה אם אח"כ הגבוה כתובתה ונתרצו היורשים לנכות המתנה מכתובתה מתנתה קיימת דה"ל כאלו חזר ולקחה כי היכי דתיקום בהימנותיה והיינו דוקא כשמקבל המתנה לא הכיר שמה שנתנה לו האלמנה לא הגבוה עדיין כתובתה אלא שחשב שהגבוה לו בכתובתה וכדאמרינן גבי גזלן אמנם אם הכיר שעדיין לא הגבוה כתובתה אף על פי שאח"כ הגבוה בעד כתובתה אותה מתנה בטלה מתנתה דהשתא לא שייך לומר ניחא לה דתיקום בהמנותה כיון שכבר הכיר המקבל שעדיין לא הגבוה כתובתה ולא היה בידה כח ליתן.
ועתה אבא לבאר משפט שאלתינו ואומר דלכאורה יראה לפי מה שכתבתי דמקנה זו שנתנה האלמנה היא בטלה כיון דבשעת המתנה לא הגבוה עדיין כתובתה ומקבל המתנה דהיינו מי שזכה בה לשם בנה הקטן הכיר שעדיין לא הגבוה כתובתה וכמו שאמרה היא בדבריה בפי' בשעת נתינת המתנה כמו שבא בשאלה ואם כן יראה דהמתנה בטלה ומה שמכרה אחר כך לאחר הגבייה מכירתה קיימת אך אמנם יראה לומר דהא ליתא דאיברא אם אלמנה זו היתה נותנת המתנה לאיש נכרי ומקבל המתנה הכיר שעדיין לא הגבוה כתובתה היא שורת הדין כמו שכתבתי דמתנתה בטלה מהטעם הנז' אך אמנם בנדון דידן שהאלמנה הנז' המתנה שנתנה היתה לבנה איכא לפלוגי טובא וחדא טעמא רבה לומר שהמתנה קיימת והמכר שמכרה אחר כך בטל והוא דמלתא דפשיטא היא שכל הנכסים של אביו של זה הבן בשעת שמת אביו נפלו לפניו וגביית כתובת אמו עליה דידיה הדר לפרוע מהנכסים שהניח לו אביו וכיון שכתב לו שטר והקנה לו הבתים הנז' אם כן ה"ל כאלו מחלה לו אותו הסך ששוים הבתים ואין עליו ותביעת גביית כתובה מאותו השיעור אם כן מה שגבתה אחר כך אותם הבתים ומכרם מכרה בטל כיון שכבר סלקה מעליהם זכות גביית כתובה מאותם הבתים כיון שנתנה במתנה לבנה והדין עם בנה הנז' לטרוף אותם הבתים מהלוקח שלקחם מחמו. נאם הצעיר שלמה הכהן.
@שו"ת מהרש"ך חלק ב סימן ב
ראובן שיש בידו ממון משמעון שנפטר לב"ע =לבית עולמו= ובהיות בחיים חייתו החזיק ראובן בממון ההוא ואמר לו אביו של ראובן הנז' המחזיק בממון הנז' ששמעון בעל הממון היה חייב לו מאה פרחי' בהלואת חן וחסד והטעם שלא היה שואל אותם ממנו לפי שהיה נושא ונותן עמו והיה ירא שימשך ידו מלישא וליתן עמו ויפסיד יותר מזה וביני וביני נפטרו שניהם אביו של ראובן המחזיק בממון הנז' ושמעון בעל הממון הנז' ועתה ראובן בנו של המלוה הנז' אומר שאביו היה אומר לו שבעל הממון הנז' היה חייב לו מאה פרחים וכיון שיש לו ממונו בידו רוצה להפרע ממנו אחר שישבע שכך היה אומר לו אביו ששמעון בעל הממון היה חייב לו הממון הנז'. ועתה שאל השואל אם יהיה ראובן נאמן בשבועתו אחר שהממון בידו להפרע ממנו מה שהיה אומר לו אביו שהיה חייב לו שמעון או לא.
תשובה תחלת כל דבר אודיע לשואל שאם היה אביו של ראובן חי והיה טוען ראובן לשמעון אני תופס ומחזיק במעותיך בשביל אבי שטען עליך שאתה חייב לו ורוצה לישבע דמלתא דפשיטא היא דלאו כל כמיניה דראובן לתפוס בשביל אביו אפילו ליכא עדים וראה ולא היה יכול אביו של ראובן לישבע על סמך הממון אשר ביד ראובן בנו ודבר זה נלמד בפשיטו' ממה שכתב הרא"ש בתשובה הביאה הרב בעל הטור בנו בח"מ סימן ע"ב ז"ל ראובן היה לו בידו משכונות של שמעון ומת שמעון ובאו יורשיו ותבעו ממנו המשכונות וטוען ראובן אותן המשכונות אני תופס בשביל שאמר לי לוי שותפי ששמעון הוא חייב לו מדמי השותפות ורוצה לישבע על משכונות שבידי כי אמר תפיסתי כתפיסתו וידי כידו בכל עסק השותפו' ובשליחותו אני תופס אותם ויכול הוא לישבע על תפיסתי כאלו הוא היה תופס בהם.
תשובה נראה לי שאין לוי יכול לישבע על המשכונו' שביד ראובן שותפו כי אם היה טוען ראובן שמעון היה חייב לי מעות ואני תופס המשכונות בשביל המעו' היה נאמן במגו דלא היו דברי' מעולם או החזרתי לך אבל גבי לוי אין כאן מגו כי אין מגו אלא במה שבידו לטעון אבל מה שביד אחר לטעון אין כאן מגו כי שמא חבירו לא היה רוצה לשקר ולומר לא היו דברים מעולם או החזרתי ע"כ. נראה מכאן בבירור שלא היה מקום לראובן לתפוס מממון שמעון כנגד חוב אביו בעוד בחיים חייתו.
ועתה אבא לנדון דידן שמת אביו של ראובן באופן שאם היה איזה זכות לאביו של ראובן הנז' על שמעון הנז' נתרוקן עתה אותו הזכות לראובן הנז' ועתה רוצה לתפוס בטענת עצמו דהיינו שחייב לו אותו הסך שהיה חייב לאביו והוא היורש. לזה אשיב ואומר דמלתא דפשיטא היא דאי איכא עדים וראה שיודעים באותו ממון שיש בידו משמעון לאו דינא ולא דיינא שאין לו שום זכות לתפוס ודבר זה נלמד ממה שכתב בעל התרומות שער מ"ט וז"ל שותף התופס מעסק השותפות בטענה שחבירו היה חייב לו כך וכך והלה אומר אין לך בידי כלום אי ידיע בסהדי ההוא מדעם דאיתיה בשיתוף לתרוייהו ואיכא ראיה לא מפיק מחזקתיה מאידך אלא נשבע האחר הסת שאין לו בידי כלום ומוציא חלקו מיד המחזיק וכו' באופן שאפילו היה ראובן הנז' בא בטענת עצמו שהיה חייב לו שמעון הנז' אותו הסך לאו כל כמיניה לתפוס בטענתו אי איכא עדים וראה אמנם אי ליכא ערים וראה לכאורה היה נראה דיש מקום לומר שיכול ראובן לתפוס ולעכב וטעמא דמלתא הוא דכי היכי דאמרינן בעלמא דהיכא דטוען על חבירו מנה לי בידך והנתבע טוען לא היו דברים מעולם או פרעתיך נשבע ונפטר מכל מקום אם התובע מוחזק בממון. שכנגדו יכול לעכב ולתפוס והיה נאמן במגו כיון דליכא עדים וראה ואין הנתבע נפטר בשבועה ואם כן הוא הדין והוא הטעם בנ"ד דחשיב בבא בטענת עצמו כיון שטוען אחר נגיחת אביו. אמנם כד מעיינן יראה דקושטא דמלתא בפסקא דדינא הוא שאין יכול ראובן לעכב ולתפוס מממון שבידו כנגד אותה טענה שטוען שאביו אמר לו ששמעון היה חייב לו הסך הנז"ל דמלתא דפשיטא היא דהטוען על חבירו אבא אמר לי שיש לו אצלך מנה דהוי טענת ספק ואין הנתבע נשבע בטענה זו כמו שכתב הרמב"ם ז"ל בפרק ראשון מהלכות טוען ונטען איברא דהראב"ד ז"ל וראה שחולק עליו בהשגות כמו שיוכל המעיין לראות שם בפרק הנז' מכל מקום כתב הרב המגיד ז"ל שאין דברי הראב"ד ז"ל מחוורים והסכים לסברת הרמב"ם ז"ל כמו שהכריח מסברת הרמב"ן ז"ל ורבנו מאיר ז"ל וכיון שכן אין להעלות על הדעת שיוכל ראובן לתפוס מנכסי יורשי שמעון שנשארו בידו משמעון מורישם בטענת ספק ואפילו אם תמצא לומר דחשיב הך טענה שטען ראובן דהיינו שכך אומר לו אביו טענת בריא להשביע לנתבע בסברת הראב"ד ז"ל מכל מקום יראה דאין מקום לומר שיוכל ראובן לעכב ולתפוס בטענה זו דבשלמא בעלמא היכא שבא בטענת עצמו שחייב לו יכול לתפוס בשבועה שחייב לו הנתבע אותו הסך שטוען עליו ונאמן במגו אי ליכא עדים וראה כמו שכתבתי אמנם בנ"ד כיון שראובן אינו יכול לישבע שהוא יודע בודאי ששמעון היה חייב אותו הסך לאביו אינו יכול לתפוס ולעכב ואפילו אם ישבע שכך אמר לו אביו לא מהני לתפוס ולעכב כי מי יודע אם תביעת אביו היתה תביעתו תביעת אמת באופן דמלתא דפשיטא היא שחייב ראובן להחזיר הממון שבידו ליורשי שמעון משלם מבלי שום עכוב ותפיסה כנגד אותו הסך שטוען שאמר לו אביו ששמעון היה חייב לו. נאם הצעיר שלמה הכהן.
@שו"ת מהרש"ך חלק ב סימן ג
ראובן נתן לשמעון סחורה להוליכה למצרי ולמוכרה שם בעדו ולהלביש דמיה בסחורה אחרת על מנת לתת ולפרוע לו פרס ידוע בשכר טורחו. ושמעון הלך בשליחותו ועשה והצליח ועלה בידו להציל אותה סחורה או הלבשה מהמוכס ולקח לעצמו דמי המכס מאותה סחורה שהציל. ויהי כהביאו ההלבשה לראובן תבעו ראובן שיתן לו דמי המכס ההוא שהציל כיון שבאמצעות סחורתו הגיע הריוח ההוא ואם כן שלו הוא. ושמעון טוען ואומר דכיון שבאמצעות השתדלותו הציל הסחורה מהמוכס לעצמו הציל ומה גם שאם באולי המוכס יזכור הענין בודאי שיחזור על שמעון לתובעו ולהוציא בלעו מפיו אם כן נכון הדבר שכל הריוח וההצלה ההיא יהיה לשמעון ולא לזולתו. ילמדנו רבנו מה יהיה משפט הריוח ההוא אם יהיה לראובן או לשמעון ושכרו מן השמים.
תשובה תחלת כל דבר ראיתי לישא וליתן אי לדמות מבריח נכסי חבירו מן המכס למבריח ארי מנכסי חבירו אי לא דיראה לכאורה דיש לדמותו דכי היכי דמבריח ארי מצילו מן ההפסד דהיינו שלא יזיק ארי נכסיו הכי נמי מבריח מן המכס מציל נכסי חברו מהפסד פרעון המכס. ועוד ראיתי לדקדק את"ל דיש לדמותו למבריח ארי עדיין צריך לעמוד על מה שחלקו התוס' לתרץ מה שהקשו מההיא דהשוכר את הפועלים ומההיא דהגוזל בתרא וכתבו בשם ר"י וז"ל ונראה לר"י דמבריח ארי שאינו נוטל שכר היינו כשאין הדבר ברור שיבא לידי הפסד כגון שהארי רחוק ואין יודע אם יבא כאן הארי אם לאו ואין מצילו אלא מדאגה ומן הפחד שדואג שמא יבא אבל אם הדבר ברור שיבא לידי הפסד ולידי דריסת הארי או מציל מיד הארי עצמו אז ודאי נוטל שכרו כמו שטף נהר חמור חברו הרי שחלקו בדין מבריח ארי ויש לספק במבריח נכסי חבירו ומן המכס לאי זה צד מאותם הצדדים יש לדמותו דאם באנו לדמותו לגיסא דחיוב אפשר לומר דלא דמי דהנה גיסא דחיוב היינו כההיא דשטף נהר חמורו שהחמור טובע בנהר ועמד זה והציל החמור מן הנהר שלא יטבע בו ויראה דמבריח נכסי חבירו מן המכס לא דמי להך גיסא דבשעה שמבריחם ומצילם לא היה המוכס עומד עליהם ולא שלטה בהם עין המוכס דבשלמא אם היו באים ליד המוכס וזה היה מבריחם הוה דמי לההיא דשטף נהר חמורו גם יראה דליכא לדמויי לאידך גיסא דמבריח ארי דהיינו שהארי רחוק ואינו ברור שיבא לידי הפסד ואפשר שאפילו בלא הברחתו של זה היה אפשר שלא היה בא לידי הפסד אבל בהברחת המכס הדבר ידוע שאפילו שזה מבריחם ממקום רחוק מבית המכס מכל מקום אם לא יהיה מבריח בודאי שיבואו ליד המוכס באופן שהפסד פרעון המכס הוא ודאי. ויראה דקושטא דמלתא הוא דלא דמי מבריח נכסי חבירו מן המכס למבריח ארי מנכסי חברו כי הנה מבריח ארי הוא שמצילו מהפסד גמור כי לא היה עליו שום חיוב אמנם במבריח נכסי חבירו מן המכס היינו שמציל נכסי חבירו מדבר שהיה חייב כי דבר ידוע כי דבר המכס הוי דינא דמלכותא עד שמטעם זה אמרו שאסור להבריח מן המכס באופן שהמבריח נכסי חבירו מן המכס לא דמי אלא לגוזל את המכס בנכסי חבירו באופן שצריך לדקדק בדין זה להיכן הדין נוטה לזכות בהברחת המכס אי למי שמבריחם וגוזלם או לבעל הנכסים. וקודם שאבא לדון על גוונא דנדון דידן ראיתי לעמוד בשותף המבריח נכסי השותפות מן המכס אם אותו הריוח הוא לאמצע או יזכה בו המבריח לבד ויראה דיש לספק אם יש לדמות שותף המבריח מן המכס לשותף שבקש אחד מהם מהמוכס שימחול לו ומחל לו שהוא לאמצע האלו הוא שלוחם לבקש בשביל כלם וכתבו ההגהות בפ' ה' מה' שותפין דטעמא דהך מלתא הוא משום דאין שותף חולק שלא לדעת חבירו ודרך השותפים לטרוח בשביל חבריהם ולכאורה יראה דה"ה והוא הטעם בטורח להעביר ולהבריח הנכסים מן המכס ואם באנו לחלק אפשר לחלק ולומר דדוקא בשותף המבקש מן המוכס למחול ומחל המוכס מדעתו ורצונו דין הוא שיחלוקו השותפין אבל במבריח מן המכס דמי לשותף שגנב וגזל כמו שכתבתי ויראה דיש מקום לומר דלגנוב לא היו שותפים והנה בהך מלתא דשותף שגנב או גזל יראה דהוי פלוגתא דרבוותא אי זכה השותף מאחר כי הנה ממה שכתבו הגהות מיימוניות סוף פ"ה מה' שלוחין ושותפין יראה דחולקין ובעל העטור הביא ראיה מהירושלמי דאינן חולקין דמה שכתוב בירושלמי דאחין שיצא אחד מהם ללסטים או לגנוב בלא חבירו דחולקין דבתמיהא אמר וכי אם יצא אחד מהם ללסטיות אחיו חולקין עמו איברא דאכתי איכא לפלוגי דנהי דהיכא דגנב או גזל אינם חולקין היינו בגנבה וגזלה שאינו מעסק השותפות מכל מקום בגנבה וגזלה הבאה ע"י עסק השותפות ההך גוונא דמבריח מן המכס יראה דחולקין כיון שאותה ההנאה דגזלת הברחת מן המכס היא על ידי עסק השותפות. ואבא לנ"ד ואומר דהנה בשליח שבשתלח לקבל מעות מן הנכרי וטעה הנכרי בחשבון איכא פלוגתא דרבוותא כמו שכתבו התוספות בפ' אלמנה נזונת דר"ת פסק מתחלה שחולקין השליח ובעל המעות ושוב חזר בו ואמר דהכל לבעל המעות ור"י פסק דהכל לשליח וטעמא דמלתא שהרי אם גנב וגזל והטעה את הנכרי מה טיבו של בעל הבית בה והנה בענין השליח שנשתלח לקבל מעות וטעה הנכרי בחשבון אותה ההנאה באה על ידי עסק מעות הבעל הבית ואפ"ה פסק ר"י דהכל לשליח מטעם שהרי אם גנב וגזל והטעה את הנכרי מה טיבו של בעל הבית בזה יראה דאינו מחלק מגזלה הבאה ע"י עסק בעל הבית מגנבה וגזלה שהיה גוזל השליח מבלי עסק בעל הבית והרא"ש בפסקיו פ' אלמנה נזונת הסכים לדברי ר"י אם כן יראה לנדון דידן שמה שהרויח שמעון הפאטור הנז' בהצלת הסחורה או ההלבשה מן המכס שזיכה בו לעצמו ואין לבעל הבית חלק בו והיה אפשר לפלוגי משותף לשליח דאף על גב דנימא דשותף המבריח מן המכס שהריוח לאמצע איכא לפלוגי דבשלמא שותף שקבע זמן לשותפותו שאפשר לומר שאינו יכול לחלוק בתוך הזמן גם כי דרך השותפים לטרוח בשביל חבריהם דין הוא שיחלוק בכל הנאת ריוח שיבא מתוך העסק ואפילו הברחה מן המכס אמנם שליח שדומה לפועל שיכול לחזור בו גם אין דרך השליח לטרוח בשביל מי ששלחו יותר מדאי שהדין נותן שיזכה באותו הריוח ומה שטוען ראובן לזכות בריוח ההוא כיון שבאמצעו' סחורתו הגיע הריוח ההוא היא טענה בטלה מהטעם שכתבתי וכ"ש כי כפי מה שכתבתי והעלתי בפסקי הנדפסים דאפילו שותף שהיה נושא ונותן עם הנכרי' וטעו הנכרי' בחשבון על ידו דלפי פסק ר"י הפסק בשליח שהכל לשליח יצדק גם כן בשותף אם כן יראה דאפילו שותף המבריח מן המכס יזכה הוא לבדו באותו הריוח והשתא יש לנו לומר דמכל שכן בשליח המבריח מן המכס שיהיה הריוח שלו. אך אמנם יראה שהשותף הבא להבריח הן המכס או השליח צריך ליזהר כשמבריח שלא יכניס נכסי חברו להפסד הנמשך למבריח מן המכס אם יפגע בו המוכס דבלי ספק דין הוא שכל הפסד שימשך מההברחה עליה דהמבריח הדר וחייב לשלם מדינא דגרמי כפי החלוקים שכתבו הפוסקים בדינא דגרמי וקל להבין. נאם הצעיר שלמה הכהן.
@שו"ת מהרש"ך חלק ב סימן ד
במותב תלתא כחדא הוינא נחנא בית דינא דחתימין לתתא כד אתא קדמנא הגביר הר' וידאל בר דוד יצו ואחרי האיום והגזום הראוי להעשו' כדת וכהלכה קם על רגליו והעיד בתורת עדות איך הוא דבר אמת כי בהיותו בפרישנא באו חמרים נכרים ואמרו לו אין אתה יודע איך הרגו משרתיך אמר להם אתם יודעים ומכירים משרתי אמרו לו הן הלא הוא דילי יעקב שהיה עוזר לנו להעמיס משאינו והיו לו מוסטא'גוש גדולים וראינו אותו הרוג מת תחת אילן באובא של איסטיפי ודמו רותח שניכר שבאותה שעה הרגו אותו והיה מוטל על האדמה וקולים אחר מכוסה עליו. ושאלנו לה"ר וידאל הנז' אם משרתו הנ"ל היה עוזר להעמיס לחמרי' הנ"ל וגם אם היו לו מוסטאגוס גדולים כמו שהם אמרו והשיב לנו שכן היה. עוד שאלנו לו אם היה לו משרת אחר שיקרא בפי החמרי' דולי יעקב זולת זה והשיב לנו שמעולם לא היה לו משרת שיקרא כן בפי החמרי' ולא משרת שיקרא שמו יעקב זולת זה שהוא יעקב אלחנאטי ששלחו מייאנובה לשאלוניקי ונסע מפרישנא שמנה ימים קודם שאמרו לו החמרים הדברים הנ"ל והיה דרכו לעבור באותו המקום שאמרו לו החמרי' הנ"ל שמצאוהו הרוג מת ואחרי שולחו לא ראהו עוד זה שתי שנים כל זה העיד ה"ר וידאל הנז' בתורת עדות גמורה ביום ב' י"ג לחדש מרחשון שנת הש"ן ליצירה פה שלוניקי. עוד העידו עדים נאמנים קדמנא בי דינא דחתימין לתתא כי זה יעקב אלחנאטי משרת כה"ר וידאל הנז' הוא בעלה של אורדואינייא בת ה"ר ששון הטבח נ"ע והכל שריר וקיים. ועתה שאל השואל אם מספיק העדות הנ"ל להתיר את האשה אורדואינייא הנ"ל לשוק אם לאו. למדנו רבנו הדין לאמתה של תורה ושכרו מן השמים.
תשובה כדי להוציא לאור משפט האשה הזאת להתירה מכבלי עיגונה צריך לעמוד על כל הפקפוקים והגמגומים שיראה לכאורה שיש לפקפק ולגמגם וצריך לבררם וללבנם. והנה תחלת כל דבר יראה דיש מקום לספק שערות החמרים הנ"ל והדברים שאמרו על האופן שאמרום יראה דנפקי מתורת מל"ת =מסיח לפי תומו= כפי סברת הר"ן שכתב בתשובה ז"ל שמי שהוא אומר מל"ת אינו אומר אותו דבר לבדו אלא בקשר ענין לפניו או לאחוריו וכל שלא אמר כן אינו אומר כמספר דברים אלא כרוצה להודיע אותו דבר לבדו ואינו נאמן ויראה שהחמרים האלה כפי מרוצת דבריהם כפי מה שכתוב בשאלה כונתם היתה להודיע להר' וידאל מהריגת משרתו. והנה יראה דמשום פקפוק זה אין לחוש שכבר ידוע ומפורסם הויכוח שעבר בין הרב הגדול מוהר"י טאיצטאצאק ז"ל ובין הרב הגדול מהר"ר דוד כהן צדק ז"ל על מאורע משה שוש כי מוהר"ר דוד כהן צדק ז"ל היה מחמיר בההוא נדון מטעם סברת הר"ן ז"ל הנ"ל ומוהארי"ט ז"ל כתב להקל מטעם כי ראיות הר"ן בתשובה זו הם חלושות ושבכל בתי דינים שבשאלוניקי בימי איתני וגאוני עולם שהיו בה פשט המנהג להתיר באמור הנכרי איש פלוני או ממקום פלוני מת אף על פי שלא יקדים שום דבר אחר ובלבד שלא יתכוין לא להתיר ולא להעיד וכמו שכתב גם כן כל זה מהרר"י קארו ז"ל בשם הרב הנז' באופן דקושטא דמלתא דאין לחוש לסברת הר"ן ז"ל בדין זה וא"כ אין לפקפק במה שכתבנו שדברי החמרים נראי' כרוצי' להודיע ולא כמספר דברים. וגם אין לספק ולומר שאפילו אם תמצא לומר כמו שכתבנו שתחלת דברי החמרים לא נפקי מתורת מל"ת מ"מ כיון שאחר כך אמר להם הר' וידאל הנז' אתם יודעים ומכירים משרתי והאריכו אחר כך החמרים והשיבו מה שהשיבו לשאלתו דנראה שיצאו מדין מל"ת. דהא ליתא וכמו שכתב הרי"ף בהלכות גבי ההוא עובדא דפונדקית וז"ל שמעינן מהא דהיכא דמתחיל נכרי ומסיח לפי תומו אף על גב דהדרינן ומגלינן מלתא מניה שפיר דמי ולא נפק מתורת מל"ת וגם הרמב"ם כתב פ' י"ג מה' גרושין וז"ל נכרי שהסיח לפי תומו תחילה אף על פי ששאלו אותו אחר כך ובדקוהו עד שיפרש כל המאורע הרי זה נאמן ומשיאין על פיו. באופן שאין לספק שכל דברי החמרים הנז' מתחלתן ועד סופן לא נפקי מתורת מל"ת. גם יראה דיש לספק בנדון זה מטעם שלא הזכירו החמרים הנז' לא שם אביו של יעקב הנז' ולא שם עירו וכל אנפין שוים דלפחות בעינן שיזכיר שמו ושם אביו או שמו ושם עירו וכמו שנזכר למעלה במה שכתבתי בשם הרב הגדול מהרר"י טאיטצאק זלה"ה. ואומר דקושטא דמלתא דאין לספק בשריותא דהך אתתא מטעם זה דנהי דקושטא דמלתא דאין מעדים עד שיזכיר שמו ושם אביו או שמו ושם עירו כמו שכתבתי היינו מטעם שאין סומכים על אמרן של האמתלאות והיינו כמו שכתב הרמב"ם ז"ל ישראל שאמר מת יהודי אחד עמנו במקום פלוני כך וכך צורתו כך וכך היו סמניו וכו' אבל בודאי כל שמעיד על דבר ברור שאי אפשר לספק באחר משיאין את אשתו אף על פי שלא הזכיר אפילו שמו וכמו שהארכתי בזה בפסקי הנדפסים בסי' ז' על מעשה דמרדכי ן' יחיד וא"כ בנ"ד שהזכירו שם הנהרג ואמרו שהיה משרתו של ה"ר וידאל הנז' ושהיו קורין אותו דילי יעקב ושאר הסימנים אין צריך שמו ושם אביו או שמו ושם עירו מאחר שנתברר שיעקב אלחאנאטי בעל האשה הנז' היה משרתו משום דנראה דהני עדיפי משמו ושם אביו או שם עירו. עוד היה נראה לכאורה דיש לספק בשריותא דהך אתתא ממה שכתב הרב בעל תרומת הדשן בסי' רל"ט וז"ל ועוד כתב רבינו שמחה ורבנו נתן ז"ל דאין עד מל"ת נאמן אלא כשאמר נהרג או מת משום דלא צריך טביעות עין אבל מצאתי פלוני הרוג עם סימנים היכא דאיכא למיחש שמא אחר הוא וצריך טביעות עין וכל טביעות עין דמל"ת שאין דעתו להעיד אלא שאומר ממילא לא סמכינן עליה. ואם כן לפי סברת אלו הרבנים בנדון זה שבסוף דבריהם אמרו החמרים שראו ליעקב הנז' הרוג מת תחת אילן וכו' נראה שהכירוהו בסימנים וא"כ לא סמכינן עלייהו. ואומר שגם אין לחוש ולפקפק מזה כי כבר כתבתי בפסקי הנדפסים בסימן קכ"ג על מאורע שלמה קאגיג"י דאין להחמיר מטעם סברת הרבנים האלה וכמו שיוכל המעיין לעמוד על דברי שם.
ועוד יראה דיש לפקפק בהתר אשה זו יען כי החמרי' הנז' לא אמרו קברנוהו והנה הרמב"ם ס"ל דאפילו בנכרי מל"ת ביבשה בעינן שיאמר קברתיו ואין לחלק ולומר דמאי דמצריך הרמב"ם ז"ל לומ' קברתיו אינו אלא דוקא בשנכרי אחד לבד מעיד במל"ת אבל בשנים כעין עובדא דידן דנראה שהחמרי' רבים העידו על הריגת יעקב הנז לא בעינן שיאמרו קברנוהו מיד דהוה בעד המעיד במלחמה או במים שאין להם סוף דאף על גב דבעד אחר בעינן שיאמר קברתיו מ"מ בשני עדים לא בעינן שיאמרו קברנוהו אלא אפילו אמרו מת סתם נאמנים. איברא דהרי"ף ז"ל פ' האשה שלום על מאי דשקיל וטרי גמרא בההיא בעיא דעד אחד במלחמה ובעי למפשט גמרא מההוא מעשה דשני ת"ח שהיו באים בספינה כ"ו ומסיק גמרא בההוא מעשה דב' ת"ח וקאמר היכו דמי דאמרי אסקינהו קמן וחזנהו לאלתר וקאמר סימנים עלייהו סמכינן וכתב הרי"ף שם בסוף לשונו ואי לא קא מסהדי הכי אפי' תרי סהדי לא סמכינן עלייהו וכ"ש עד אחד או אשה חיישינן דלמא אאמדן דעתא קא מסהדי מ"מ כבר כתב הרא"ש על דבריו וז"ל מה שכתב הרי"ף דתרי סהדי מסהדי באומדנא לא משמע כן בגמ' מדקאמר והא מים דכמלחמה דמי ומאה נשים כעד אחד דמו משמע דאי הוו כשני עדים לא אמרי בדדמי וכן מסתבר דבתר סהדותא דתרי סהדי לא דייקינן והנה לי זה ימים שעמדתי על דברי הרי"ף לישב מה שהקשה הרא"ש עליו כי לכאורה יראה דהויא קושיא חזקה ואלימתא כעת לא אוכל לעמוד על זה כי אני טרוד מאד סוף דבר היה נראה דכי היכי דבההיא דבמלחמה או מים שאין להם סוף בשני עדים לא בעינן שיאמ' קברנוהו משום דאיכא לפלוגי מעד אחד לשני עדים וכמו שכתב הרמב"ן וז"ל מה שכתב הרי"ף דתרי סהדי מסהדי באומדנא לא נהירא ע"כ. הכא נמי בהך מלתא דנכרי המעיד במל"ת ביבשה אפילו לדברי הרמב"ם דמצריך לומר קברתיו אינו אלא דוקא בנכרי אחד המעיד אבל בשנים לא והכי דייק לישניה דהרמב"ם ז"ל שכתב יצא נכרי וישראל מעמנו ובא הנכרי והסיח לפי תומו וכו' דמשמע דדוקא בנכרי אחד כתב מה שכתב וכן כל הנהו עובדי דמייתי בגמרא שיראה שמתוכם דקדק הרמב"ם הדין הנז' כלם באו על נכרי א' לבד שאמר אותם הדברי'. אמנם כד מעיינן שפיר יר' דאין לחלק זה החלוק דמלתא דפשיטא היא דמאה פסולי עדות כעד א' דמיא וכדמוכח בהדיא ממאי דקאמר בגמרא גבי ההוא מעשה דב' ת"ח ונשים אפילו מאה כעד אחד דמיא ואם כן נראה דלסברת הרמב"ם דמצריך לומר קברתיו בנכרי מל"ת ביבשה לא שאני לן מנכרי אחד לנכרים הרבה וא"כ היה נראה דאם באנו לחוש לסברת הרמב"ם ז"ל איכא למשדי נרגא בשריותא דאתתא דא, אמנם נראה דקושטא דמלתא דליכא לספוקי כלל בשריותא דהך אתתא אף על גב שלא אמרו אלו החמרים קברנוהו והטעם דאפי' הרמב"ם דמצריך לומר קברתיו אינו אלא דוקא כשלא הזכיר שמו וכמו שכתב הרב המגיד על דברי הרמב"ם דמה שהצריך קברתיו היינו משום שאין הנכרי מזכיר שם היהודי אלא שאומר איש יהודי שהיה עמי אבל כל שהזכיר שמו אין צורך לומ' קברתיו והכי דייק לישנא דהרמב"ם. והמעיין בספר פסקי המודפסים בפסק מרדכי יראה משם חילוק מהפוסקים שיש לפקפק לכאורה בזה וא"כ בנדון דידן שהזכירו החמרי' שמו ליכא לספוקי ולמיחש מידי מטעם שלא אמרו החמרים קברנוהו. סוף דבר בהא סליקנא דבמה שכתבתי לברר וללבן כל הפקפוקים והגמגומים שהיה אפשר לפקפק ולגמגם בנדון זה מעתה ליכא לספוקי בשריותא דהך אתתא אורדואינייא אשת יעקב אלחאנטאי לפי מה שיראה בחולשת עיוני וקוצר דעתי ומ"מ לא אסמוך על דעתי בהתרתה אם לא בהסכמת החכמים השלמים. נאם הצעיר שלמה הכהן.
@שו"ת מהרש"ך חלק ב סימן ה
בפנינו ב"ד חתומי מטה בא גט מאלסכנדרייא על ידי שליח הולכה ודקדקנו ומצאנו פטורין ביו"ד /בי'/ אחת גם בנפשכי ביו"ד /בי'/ אחת ודקדוקים אחרים תלויין במנהג ואמרנו לשליח שיביא גט אחר כי קרוב הוא ונוח לשוב למצרים והגט לא מקרע קרענא ליה ולא מיהב יהבנא ליה וכתבנו לאלסכנדרייא לב"ד אשר נכתב לפניהם לא יסמכו על הסופר כי הניח אותיו' פורחות ויש בהם דברים הנוגעים לפסול כי גם דברים הנוגעים למנהג וידענו כי היתה כשגגה היוצאת מלפני הסופר ושהב"ד סמכו עליו ולא דקדקו אחריו הדק היטב וכמו שטעה בזה ח"ו יטעה בדבר אחר לכן הזהרנו ידקדקו אחריו ואם אינו בקי לא יהא עסק בזה לא כמזהירים אלא כמזכירים מה שכתב הרא"ש ז"ל מאד יש להזהר שלא ישתדל בענין גיטין אם לא שיהא בקי כי רבו הדקדוקי' ובנקל יטעו בהם והוא פיסולי ממזרו' וכו'.
אחר הדברים האלה שאלונו משפטי צדק מה זה לא מהרנו ליתן הגט ושלחנו להביא אחר ועל מה הזהרנו לב"ד אלסכנדרייא כי אין מזהירין מן הדין ואין פוסלין מן הדין.
והשבונו תשובה שלימה דיו"ד /די'/ כדת קא חזינא בגיטא במלת פטורין שהיא תרגום כריתו' ומיראי הוראת שעה אנחנו מאחר שכיוצא בדקדוקי הגט כתב הרמב"ם ז"ל שאם שינה פסול הגט ואם לא נשאת לא תנשא.
והרא"ש ז"ל והטור כתבו בהדיא בכלל הדקדוקין שפיטורין בשני יודין וכן כתב בנוסח הגט שלו והרמב"ם ז"ל כתב וכן כל כיוצא בנוסח הגט ונוסח הגט שלו לא נתברר בענין מלא וחסר דאפילו בס"ת יש כמה ספקות במלא וחסר ומה שלא פירש אותם בכלל אותם הדקדוקי' משום דלאו כי רוכלא לחשיב וליזיל ומן הספק יש להחמיר לענין איסורא. וכבר הורה זקן רבן של ישר' מוהרר יוסף קארו ז"ל כחומרי דמר וכחומרי דמר ולא מצאנו חולק עליו בפירוש לכתחלה שכתב בפסק הלכה אבל פיטורין בשני יודין די תיצבייין בת' יודין וכתב אחר זה אם חסר אחר מן היודין פסול חוץ מן היודין הנוספות בדי תיצבייין שאינם אלא מנהג. ויש מי שאומר שאם לא בא הבעל וערער כשר.
ומשיחתו על הרב ז"ל ניכר שסמך יותר על דברי הפוסלין דסברא קמייתא כתב סתמא כלישנא דגמ' וסברא בתרא דאיכא דאמרי ולא כתב יש אומרים ויש אומרי' או משום דבענין איסורין רצה לפסוק כחומרי דמר וכחומרי דמר כדכתיבנא.
ובפרט היכא שלא חלקו בפי' דמסתמא לא מפשינן מחלוקת או משום שמצא בנוסחא אמיתית להרמב"ם ז"ל בשני יודין ומ"מ מאחר שהרב נטה לפסולא בדיעבד דספק להחמיר ולא מצאנו חולק עליו מאן רב גובריה בימים האלה לומר לדידי פשיטא לי ולהתיר לכתחלה במקום דליכא חשש עיגונא ואפשר להביא גט אחר. זאת ועוד אחרת שאפילו אותם המכשירים שכתב הרב ויש מי שאומר כתבו דלא הכשירו אלא אם כבר הגיע הגט ליד האשה אבל אם לא הגיע עדיין ליד האשה מודים רבנן שלא ינתן לכתחלה אם אפשר להביא אחר. והכריעו זה מתשובת הרא"ש ז"ל ולדידי ממקומו הוא מוכרח כמו שאכתוב בה. וישיבו אותנו דבר כי בנדון הזה שבא הגט מאלסכנדריא והבעל אינו פה במצרים מיקרי שעת הדחק וראוי לסמוך על סברת הראשוני' הלכה למעשה והשבונו כי מכאן לאלסכנדרייא ששיירות מצוייות לא מיקרי שעת הדחק והעדנו לנו עדים נאמנים את מוהר"ר לוי ן' חביב ז"ל ואת מוהר"ר דוד הכהן ז"ל וז"ל מוהר"ר לוי ן' חביב על גט אחד שבא מצפת תוב"ב לירושלים תוב"ב ופסל אותו הרב ז"ל על דקדוק אחר כמו אלו הדקדוקים ואף על פי שאותו הדקדוק לא היה מהכתובים טרח הרב הרבה להשוותו אליהם. ואחר כך כתב ולאמר עוד שאף על פי שאלו הפסולין שוים עכ"ז הגט כשר מטעם דכבר כתבו הראשוני' דכל אותם הדקדוקים המוזכרים שם דוקא פוסלין כשהבעל כתב הגט או צוה לכתוב אותו באותו האופן ומערער אחר כך אבל אם צוה לסופר לכתוב גט כשר והסופר לא דקדק באותן הדקדוקים והבעל אינו מערער הגט כשר.
לאומר כן אומר שהעלה חרס בידו שאנו אין בנו כח לעשו' מעשה כדבריהם להקל בערוה החמורה אחרי שגם אתנו מהפוסלין רבים וגדולים ובכללם הרמב"ם ז"ל ופסל גם בזה אפילו אחר נתינה אם לא נשאת כ"ש שאין לנו לתתו לכתחלה ועלה בידנו שהגט הזה פסול מהצד הנז' בלי ספק כלל. ואמר עוד שאין לתפוס עליו שמאחר שבא הגט ממקום אחר והבעל אינו פה ראוי לסמוך על דברי הגאונים להכשיר שזה טעות והוראת תפיסה שבזה אין חשש עיגון כיון שהשיירות מצויות מצפת לכאן ע"כ. ועתה שמעו נא בני לוי אם הרב רבי לוי אחוי קידה ולא רצה לסמוך על דעתו ובפלוגתא לא קא מיירי היכא דשיירות מצויות עם היות דאותו דקדוק לא היה מן הדקדוקים הכתובים אלא שהוא רצה להשוותו ולדמותו אנן מה נימ' בתריה בדקדוק שכתבוהו המפרשים בפי' ובפרט מאלסכנדרייא למצרים כי בכל יום חדשים מקרוב באים ושבים. ומהר"ר דוד הכהן כתב דאין לומר דכיון שהבעל אינו כאן מיקרי שעת הדחק דלא מיקרי שעת הדחק אלא שאין שיירות מצויות ואי אפשר להביא גט אחר אבל בשביל המתנת ג' או ד' חדשים לא מיקרי שעת הדחק והביא ראיה מדברי הטור שכתב בשם אביו דכי נכתב ביום ונחתם בלילה או אפילו עד עשרה ימים כשר בשעת הדחק שאי אפשר על גט אחר עכ"ל. ועוד הביא ראיה ממה שכתב הרא"ש ז"ל על גט שאינו משורטט י"ב שיטות שכתב הרא"ש ז"ל בארצנו פוסלין אותו אבל במקום עיגון כגון שבא מארץ רחוקה ואין שיירות מצויות להביא אחר אין לפוסלו עכ"ל וכתב ז"ל דיש להוכיח מכאן דשעת הדחק לא מיקרי אלא כשאין שיירות מצויות להביא אחר דאז אין לפוסלו אבל היכא דשיירות מצויות לא שעת הדחק הוא ויש לפוסלו. וכתב עוד ז"ל ואף על גב דגט שאינו משורטט י"ב שעות וכן שאר הדקדוקים שהביא הרב לא מצינו דעת פוסל בגמ' כ"ש ק"ו היכא דאיכא כמה רבוותא דפסלי דפשיטא שהגט פסול ואין לעשות מעשה. ואפילו היכא שנשאת בגט דאיפליגו רבוותא ולא ילדה בנים מסופק הר' אביגדור כהן אי מיקרי שעת הדחק כדכתב המרדכי משמו עכ"ל. וכן אני אומר בנ"ד דאם במנין השיטין שאינו אלא מנהג אמר שאין להקל לא במקום עיגון כגון שבא מארץ רחוקה ואין שיירות מצויו' להביא אחר שאין לפוסלו. מה כחנו מה גבורתינו להתיר לכתחלה במקום שהורה הרב לפסול ופלוגתא דרבוותא ושיירות מצויות יום ולילה לא ישבותו אתמהא. וחזר הדין למה שכתבנו למעלה דאפי' אותם הגאוני' שמכשירי' כשטעה באלו הדקדוקים לא הכשירו אלא בשכבר עברו ונתנו הגט ליד האשה אבל אם לא נתנו לה עדיין ואפשר להביא אחר יכתו' אחר וממקומו הוא מוכרח שכתב בעל העיטור ואם אין הבעל מערער הגט כשר ותנשא לכתחלה ולא אמר כשר סתם או כשר וינתן לכתחלה אי נמי כשר לכתחלה נרא' דמיירי בשכבר הגיע ליד האשה.
לכן דקדק בהדיא רב האיי גאון שכתב אי איתיה לסופר מתקן להו ואי לא מתקן ומינסבא בהאי גיטא לא מפקינן לה הא קמן דכל מאי דאפשר לתקוני מתקנינן. וכן כתב מוהר"ר דוד הכהן בהדיא בבית הד' דמתשובת הרא"ש משמע דאפילו הגאונים לא הכשירו אלא אם כבר נתנו הגט ליד האשה והילך תשובת הרא"ש שכתב זה לשונו ואם נכתב ואינש לא ימחא באל"ף /בא'/ אם כבר הגיע הגט ליד האשה אין לפוסלו בכך כי כמה דברים כותבין בגיטין לשופרא ואינו נפסל בכך ע"כ ואם בדקדוק דק כזה שנמצא בדניאל במקום אחד באלף ובמקום אחר בה"א /בה'/ הזהיר שלא ינתן לכתחלה והוצרך ליתן טעם משום דאינו אלא לשופרא דעלמא להכשירו אם כבר ניתן מה יאמר בדבר שיש להסתפק אם הוא מגופו למי שסובר דאין כותבים שום דבר מזה בסוטה אחרונה מפני שצריך ללמוד ממנה ואין למדין משיטה אחרונה. ואזדא הרא"ש לטעמיה אפילו במקום שליח שהבעל אינו כאן שכתב גבי שליח הולכה שהביא גט ולא היו הווים ארוכים אין ב"ד יכולין להאריכן. ואם נתן לה והבעל רחוק מכאן לא הייתי פוסלו בשביל זה וכן אם יש בו תקנת עיגון כגון שהובא ממקום רחוק יאריכו הווין וכו' וכתב עלה מוהררי"ק בבית יוסף דהכא מיירי כשתינוק קורא אותם ווין אלא כיון שנהגו להאריכן אף על גב דמדינא אין צריך להאריכן מכל מקום כיון שנהגו קפדינן כמו שכתב גבי מוקפות גויל אף על פי שהוא פוסק כחכמים להכשיר הא קמן דאפילו בדבר שאין צריך מדינא כלל פסל לכתחלה בשליח הולכה במקום ששיירות מצויות ומה יאמר בדבר שהוא בעצמו הצריכו מן הדין.
והסכים הטור ורבנו ירוחם משם התוס' לדבריו. וכתב מוהר"ר אלי"ה מזרחי ז"ל סימן ס"ו זה לשונו ואף על גב דאית ביה משום לעז ופליג עם הרא"ש ז"ל בתרתי מכל מקום דברי הרא"ש הם עיקר גדול בכל מקום משום דבתראה הוא וראה כל פסקי הגאונים ובחר מהם הסולת נקייה כ"ש שהטור שהוא אחרון אחרוני' מסכים לדבריו וראוי לפסוק כמותו כמו שכתב מהררי"ק בתשובה עכ"ל ועם כל זה כתב עליו הריב"ש שאין נראה לו שיכולין ב"ד להאריכן שהבעל לא עשאן שלוחים ויותר טוב לסמוך בשעת הדחק על מה שכתב הרשב"א דהא דאמרינן ולורכיה וכו' לא להאריכן יותר אלא שלא יקצר אותם ודוקא בשעת הדחק. נמצינו למדין דאפי' אותם הגאונים שכתב עליהם מוהררי"ק ויש מי שאומר לא הכשירו אלא במקום עיגונא וכן כתב מוהר"ר אליה מזרחי על דברי הגאונים ועל תשובת הרא"ש ז"ל. ויש לומ' דהא דאקילו רבנן משום עיגונא היינו דוקא באותם הדקדוקים דחמרינן בפ' המגרש דבהכי מיירי ההיא תשובה דהרא"ש דאמר דיאריכו הויין וכן ההיא דנחתם ביום אמרינן כדאי הוא ר"ש לסמוך עליו בשעת הדחק ע"כ. וכתוב בתרומת הדשן שהקדמונים היו נוהגים שלא ליתן גט בכל חדש כסליו מספק אם נכתב ביו"ד /בי'/ אם לא וכתוב במרדכי שה"ר פרץ צוה שלא ליתן גט בראש חדש ראשון וכתב שלא להכניס ראשו מספק נדנוד חומרא יתירא בענין גיטין וכ"ת אולי באלסכנדרייא כך נהגו לכתו' בלא יו"ד /י'/ ומוציא לעז על הגיטין הראשונים ליתא דשני גיטין שלחו מתם עם זה השליח בעצמו לשתי נשים בא' פיטורין ביו"ד /בי'/ ובא' חסר יו"ד /י'/ ועם כל א' מעשה ב"ר מחכמי תושבי הארץ הקדומים ושניהם כתובים באצבע הסופר בעצמו על אלסכנדרייא ועוד שהמנהג צריך תנאים הרבה שיהיה על פי בקיאים ושידעו שורש הענין ואף על פי כן נהגו כן דאם לא כן הוא מנהג בטעות דאם איתא דנתפשט המנהג איך כתב הסופר שני גיטין דסתרי אהדדי ושיתפשט המנהג בכל המדינה וכתוב בתשובות מהר"ר אליהו מזרחי דאפילו העיירות הסמוכות ותנאים אחרים ובנ"ד ליכא חד מהני ועוד דאלסכנדרייא מעולם היתה נגררת אחר מצרים כי במצרים ישבו כסאות למשפט מרבנים קדמונים ועל פיהם היו מתנהגים לעולם לא שינו את תפקידם ובודאי שמנהג זה גם כן במצרים נתנהג על פי רבנים וכן מצאתי בדיני הגט מהרב מהר"ר שמואל ן' סיד מכתיבת ידו דפיטורין בשני יודין משם התוספות ולא הביא חולק ואחר כך בסדר הגט הביא מחלוקת ה"ר יחיאל ומסיק כמאן דאמר בב' יודין והרב ז"ל מהרבנים הקדמונים בארץ מצרים ולא על מנהג מצרים בלבד הוא מעיד אלא על מנהג כולי עלמא וכיוצא בזה אמרו בגמרא בהלכה רופפת פוק חזי מאי עמא דבר ותו שהבעל הוא מתושבי מצרים ועתה בקרוב כמשלש חדשים הלך לאלסכנדרייא ועוד שהוא ספק איסורא דכשהוא ביו"ד /בי'/ כ"ע מודו דהוא לשון כריתות אבל כשהוא בלא יו"ד /י'/ יש להסתפק בפטור או חובה לפי שהוא רפא כמו שאפשר הלכך צריך ליתן עליו חומרי מקום שיצא הגט משום וחומרי מקום שהלך הגט שם. ועוד שמוהררי"ק כתב גבי כתב הגט שמלשון הרא"ש נראה דבתר מקום נתינה אזלי ואף על גב דבמקום עיגונא יש להקל ולסמוך על זה וכיוצא כמו שנראה ממה שכתב מהר"ר דוד ן' זמרה על גט שהובא מאי קוברוס והבעל הלך לארץ מרחקים והיו בגט קצת דקדוקים ואחר שהביא כמה טעמים להחליש אותם הדקדוקים דלית בהו חששא אמר גם כן דדוקא הכא קי"ל כהרמב"ם ע"כ ודוקא במקום עיגונא הקל בהרבה חזוקים ובדבר שאינו נוגע לדין אלא משום מאריה דאתרא בלבד וכו' ראיה לדבר שהרי הרא"ש החזיר פסל גט שהיה רוצה לפסול בגט שאינו משורטט י"ב שיטין משום דבארצו פוסלים אף על גב דבמקום שבא הגט לא היו נוהגים כן ומשום עיגונא אמר שאין לפסול גם ההיא דכתב הריב"ש שאין לשנות מנהג המקומות הוא גם כן בדבר שאינו נוגע כלל לענין קפידא כמו שכתב הוא תחלה אבל בדבר שנוגע לענין הדין לא שייך לעז.
וכן כתב רבנו ירוחם נתיב כ"ד ח"ד ז"ל אין לעשות שום דבר בגיטין להחמיר ר"ל בדבר שאינו צריך שלא להוציא לעז על הגיטין הראשונים. והביא בשלטי הגבורים על הגהות המרדכי תשובה לר"ת ז"ל השיב ר"ת להה"ר יוסף מאורליינס על אשר כתבת על תופס הגט שנכתב על פי ונכתב בו פלוני דמתקרי פלוני ואמרת שאני גורם לעז על גיטין הראשונים שלא נהגו לכתוב רק פלוני וכל שום וחניכא וכו' הלא זה דברי שאתה טועה בפתרון וכו' ומה שדחיתם ראייתי תורה שלמה משיחה בטלה וגם כתבת שאין לשנות המנהג מפני הלעז מנהג זה גהנם למפרע אם שוטין נהגו חכמים לא נהגו ואפילו מנהג הגון אין עוקר הלכה ואל תוסף עוד לדמות דמיונות כאלה ע"כ למדנו שהמנהג צריך תנאים רבים ואפ"ה אינו מועיל בכל דבר ודבר לבטל הלכה וגם צריך על פי בקיאים וכבר כתבתי שמנהג זה לא היה על פי בקיאים שהרי חכמי העיר יצ"ו היו חתומים בזה ובזה וסתרי אהדדי ומכאן נראה לנו דטעות ידי סופר היה כמו מכתב גם כן ר"ת בזאת התשובה שהסופר שבש המקומות מעיקרא. ובתר דעיינן טובא נראה לע"ד דגט זה להרמב"ם פסול כמו שפסק מוהררי"ק להדיא וכ"ת אם כן אמאי לא כתב דקדוק זה בהדיא בכלל הדקדוקים שכתב גם בפרק המגרש לא הביאוהו ודרך דחייה היה אפשר לתרץ בדברי הרמב"ם כמו שתירץ הרב המגיד גם להתנסבא אמאי לא הביאו גם לא ימחא וכו' גם הרא"ש בגמ' כל כיוצא בזה תירץ דלאו כי רוכלא וכו' וכדדייקת שפיר לאו תירוצא הוא שיש לחלק דוק ותשכח גם כן בזה אינו מספיק למה שפסק הרב גם בזה פסול להדיא דודאי הוא הרמב"ם דלדעת הרא"ש נרא' דנהי דלכתחלה אינו מגרש מיהו אם עבר וגרש תנשא ואם איתא דספוקי מספיקא ליה בדברי הרמב"ם הל"ל ספק פסול. ועיקרן של דברים כשנדקדק תחלה היכא רמיזא בגמרא יו"ד /י'/ דפיטורין. וכבר פי' לנו הרא"ש בפסק גם בתוספותיו ענין זה דבשני מקומות בגמרא יצא לנו רמז ענין זה הא' מדאמר בפ' התקבל פיטרוה דבריו קיימין פטרוה לא אמר כלום ופי' רש"י ז"ל כלשון ראשון ששמע שפטרוה לשון פטור וחובה פיטרוה לשון גט פיטורין פי' שגט כריתות מתרגימנן גט פיטורין ובלשון אחרון פי' הפוך גבי פטרוה דכי אמר פטרוה והפא /והפ'/ פתוחה שברו /ש' פתוחה/ דברו /ד' פתוחה/ פטרו /פ' פתוחה/ אנו צריכין להרגיש הטי"ת /הט'/ כדגש כמו שברו /ש' פתוחה ב' צרויה/ דברו /ד' פתוחה ב' צרויה/ גם כן פטרו /פ' פתוחה ט' צרויה/ וכשאנו מדגשין הטי"ת /הט'/ בדגש הוא מלשון גט פיטורין דהתם אף על פי שהפ"א /שהפ'/ הוא בחירק מכל מקום הטי"ת /הט'/ דגישה שאינו צווי אלא שם דבר פיטורין אבל כשאנו אומרים פיטרוה /פ' בחיריק/ היא רפויה כמו אמרו שהמ"ם /שהמ'/ היא רפוייה שלחו שהלמ"ד /שהל'/ רפויה שימעו שהמ"ם /שהמ'/ רפוייה ואינו מלשון גט פטורין דבגט פטורין הטי"ת /הט'/ דגושה והכא הטי"ת /הט'/ רפוייה והוא מלשון פטור וחובה ולעולם גט נוסחאת פיטורין בתרגום כמו שתרגם אנקלוס גט כריתות גט פיטורין דלא פליגי בתרגום. ונמצינו למדין גם לפי' השני שצריך להדגיש פטורין באופן דלא לשתמע פטור וחובה הילכך גבי פטורין הוא הפוך מכאן אין אנו גורסים הפא /הפ'/ בחירק או ביו"ד /בי'/ במקום החירק אנו קוראים פטורי' כדאמרינן בעלמא שניהם פטורין /פ' בסגול/ והטי"ת /והט'/ רפוייה אי נמי פטורין וגם כן הטי"ת /הט'/ רפוייה הילכך כדי שתהא הטית דגושה צריך לשים יוד /י'/ אחר הפא /הפ'/ או כדי שתקרא להדגישה בחירק דלא לשתמע לשון פטור וחובה דוק ותשכח ואין לפרש דפליגי רש"י ורבותיו בתרגום גט כריתות דמתרגמינן גט פטרין דמר גריס גט פטורין בחירק ורש"י גריס פטורין /פ' פתוחה/ בפתח דאם כן אמאי צריך להביא ראיה מדברו שברו לימא דכשהוא בחירק אינו לשון גט פטורין לפי שהוא בפתח וכשהוא בחירק אינו לשון גט פטורין שאינו בחירק אלא בפתח ועוד שפי' זה אין לו רגלים מעיקרא דדוקא בלשון צואה היא שיש חילוק בין פתח לחירק דכשאומרים דברו /ד' פתוחה ב' צרויה/ שברו /ד' פתוחה ב' צרויה/ הבי"ת /הב'/ דגושה אבל כשאומרים אמרו /א' בחיריק מ' בשוא/ סברו המ"ם /המ'/ ובית רפיות אבל בגט פטורין שאינו לשון צווי ליכא מאן דפליג שהוא לעולם בדגש ואדרבה כשהוא בחירק הוא בדגש אבל כשהוא בסגול או בפתח אינו בדגש גם אין לומר דהדגש הוא בפא /בפ'/ דפטר דאם כן מאי מייתי סברו דברו דהתם ע"כ הדגש בבית /בב'/ וגם כן מאי מייתי מאמרו שמעו דבאל"ף ובשין /צבא' ובש'/ לא שייך דגש ורפא כלל ותו קשה לשני הפירושים דלא הזכיר רש"י מחלוקת בגרסת נקודות תרגום דפטורין לא ברמז ולא ברמיזה ודוק ותשכח ולזה לא הביאו המפ' גם הרב בבית יוסף מחלוקת רש"י ורבותיו בכלל החולקים שלא עלה על לבם זאת ההבנה שאינה הבנת רש"י כלל.
והרשב"א ז"ל פי' שפטרוה היא נראה לשון עבר כמו פטרו אותה ולכך הוא רפה הטי"ת /הט'/ אבל פיטרוה הוא להבא ולכך הטית דגושה מיהו רש"י פירש פטרוה נמי ולכך הטי"ת /הט'/ דגוש כדפ' ולעולם הדגש הוא בטית לכל הפירושים הילכך לכל הפירושים תרגום גט פיטורין אינו משתנה מנקודו וזה ברור. כלל הדברים דכשמלת פיטורין ביו"ד נסתלקו כל הספקות לכ"ע לפי שנקראת דגושה וכשהיא בלא יוד אינה נקראת בחירק לפי שאין בגט נקודות ונקראת בסגול או בפתח לשון פטור חוב לפי שהטית רפא וגם כן יש ספק אחר כמו שנבאר לפנינו הילכך אין להקל. אמנם המקום המכריע ענין זה הוא בפרק המגרש דאמרינן התם ולורכיה לוא"ו /לו'/ דתרוכין ולוא"ו /ולו'/ דשבוקין כדי שלא יובן תרוכין דנשים אחרות אי נמי שהוא אומר לה שהיא שבקה וגירשה אותו והקשה הרא"ש בעסקיו גם בתוספותיו דאמאי לא קאמר נמי ולורכיה לוא"ו /לו'/ דפטורין כדי שלא נאמר פטורין דעלמא אי נמי שהיא פטרה אותו וכו' פי' כלומר דמאחר דגרסינן במתני' גבי גופו של גט שלשתן כמו שכתבו התוספות דהתם בנדרים גרסינן בהדיא שלשתן והכא נמי עיקר הגרסא שלשתן וכן כתוב בתוספי הרא"ש גם כן וכן גריס הרי"ף והרמב"ם ורש"י והרשב"א כמעט אין חולק בזה אלא מעוטא דמעוטא ותירץ הרא"ש דההנ' דצריך לאורכיה ואו /ו'/ דפטורין אלא דלאו כי רוכלא ליזיל ותרתי מינייהו נקט ובתר הכי אסיק הרא"ש דמכאן משמע דאין יו"ד /י'/ בין תיו /ת'/ דתרוכין לרי"ש /לר'/ וכן בין שי"ן /ש'/ דשבוקין לבי"ת /לב'/ דאם איתא שיש יו"ד /י'/ אפילו יקצרו הווין כיודין ויכתבו תירוכין ושיבוקין ליכא למטעי כלל שום משמעות אלא מפני שאין יו"ד /י'/ בתרוכין ושבוקין איכא למיטעי במשמעות והשתא ניחא דלא חשיב להאריך וא"ו /ו'/ דפטורין שאין צורך מפני שיש יו"ד /י'/ בין פ"א לטי"ת /פ' לט'/ בלישנא דתרגומא דספר כריתות דמתרגמינן גט פיטורין הילכך אפי' יעשה הוא"ו /הו'/ כמו יו"ד /י'/ ליכא למיטעי כדפירשנו זהו תורף דבריו ז"ל. וממה שלא הזכיר הגמ' אריכות וא"ו /ו'/ דפיטורין אנו מבינים שיש יו"ד /י'/ בין פ"א לטי"ת /פ' לט'/ כמו שממה שהזכיר ארוכות וא"ו /ו'/ דתרוכין אנו מבינים שאין יו"ד /י'/ בין תא"ו לרי"ש /ת' לר'/ הכי נמי ממה שלא הזכיר אריכות וא"ו /ו'/ בפטורין אנו מבינים כדפ' וזה הדרך בעצמו תפס הרמב"ם ז"ל בספרו שקראו משנה תורה כליש' דגמ' ומה שאנו מפרשים בגמר' יתפרש בדבריו שהקושיא בעצמה תתחזק יותר להרמב"ם והרי"ף שהם מפרשים ודרכם להאריך ולפרש יותר דודאי היה להם להזכיר אריכות וא"ו /ו'/ דפטורין ותו דאין אנו יכולי' לתרץ בהרמב"ם כתירוץ ראשון של הרא"ש דלאו כי רוכלא הוא ליזיל ואין הכי נמי שצריך להאריך נמי וא"ו /ו'/ של פטורין דהא ליתא אלא למאן דגריס פטורין בסוף תרוכין שבוקין פטורין איכא למימר תנא ושייר אבל הרמב"ם גריס פטורין באמצע תרוכין פטורין שבוקין ואיך דלג לאחרונה והניח האמצעית אלא ודאי כדפי' הרא"ש בגמרא דפשיטא להו דבלשון ארמי פיטורין ביו"ד /בי'/ בין פ"א לטי"ת /פ' לט'/ כדמתרגמינן גט כריתו גט פיטורין. וכבר הקדים הרמב"ם ז"ל שבכל לשון שיכתוב צריך שידקדק באותו לשון שלא יובן שתי משמעיות הילכך לא הוצרך להביא אלא המוזכר בגמרא כמו שלא הוצרך ללמד דתרוכין ושבוקין הם בלא יו"ד /י'/ בין תי"ו לרי"ש /ת' לר'/ ובין שי"ן לבי"ת /ש' לב'/ הילכך מדלא כתב אריכות בוא"ו /בו'/ דפיטורין באינך על כרחך משום דס"ל דאיכא יו"ד /י'/ בין פ"א לטי"ת /פ' לט'/ דפיטורין ואנן נמי מאחר שאין אנו נוהגי' להאריך וא"ו /ו'/ דפטורין על כרחינו אנו צריכין לכתוב יו"ד /י'/ בפיטורין ועל דבר זה סמך מוהררי"ק שפסק פסול להדיא ונ"ל עוד דאפילו החולקים על הרא"ש בזה שהם סמ"ג ור' יחיאל ורבי יואל וכו' הוא משום דס"ל בס"ד דהרא"ש דצריך לאורוכי הווין כולם והפטורין גם כן וכן נראה בהדיא בהגהות המרדכי שהביא סברת רבי יצחק בר אברהם ז"ל דאין יו"ד /י'/ בין תי"ו /ת'/ דתרוכין לרי"ש /לר'/ וכן בין שי"ן /ש'/ דשבוקין לבי"ת /לב'/ וכן בין פ"א /פ'/ דפטורין לטי"ת /לט'/ כדאמרינן בהמגרש ולורכה לוא"ו /לו'/ דתרוכין ודשבוקין ואם יש יו"ד /י'/ אין צריך להאריך הוא"ו /הו'/ הא קמן דכלהו שלשה ווין בחדא מחתא נחתינהו וטעם א' להם ע"כ ומייתי שם בשלטי הגבורים על הגהות המרדכי באותם התשובות קדמוניות שמביא ויאריך וא"ו /ו'/ דשבוקין וא"ו /ו'/ דפטורין ושניהם ביו"ד א' ע"כ והעד הנאמן בדברינו סמ"ג שהוא המיוחד מן הג' החולקים על הרא"ש וכתב ז"ל ז"ל וכן יאריך ווא"ו /ו'/ דבאמצע תרוכין שבוקין פטורין דלא לשתמע תריכין שביקין פטורין וקאי אנשים דעלמא משמע שאין יו"ד /י'/ אחר התי"ו /הת'/ ולא אחר השי"ן /הש'/ ולא אחר הפ"א /הפ'/ ע"כ ומי שאין עיניו טרוטות יראה איך תלאן זו בזו וגם אריכות וא"ו /ו'/ דפטורין כתב אותו בדבר פשוט וחסרון היו"ד /הי'/ בדרך משמע וגם ראיתי ברבנו ירוחם שהביא הסברא הראשונה של אריכות הוא"ו /הו'/ וגם הסברא השנית של יו"ד /י'/ דפטורין להחמיר וכן הביא מוהר"ר שמואל ן' סיד שתי הסברות אריכות הוא"ו /הו'/ ויו"ד /וי'/ יתירה מעתה היכי ניזול בתר איפכא לבטל המנהג ההגון ולנהוג קלות ראש לכתחלה בחסרון היו"ד /הי'/ ובקיצור הוא"ו /הו'/ לא כמר ולא כמר מאחר שבחסרוןהיו"ד /הי'/ או בקיצור הוא"ו /הו'/ יש שני חששות גדולות האחד דלא משמע לשון גרושין אלא לשון פטור חוב כדמשמע בהתקבל והשני דמשמע פטורין דעלמא. אי נמי שהיא פוטרת אותו כדמשמע בהמגרש. וכבר כתב הריב"ש שאין לסמוך על מי שאמר דלאו דוקא יאריך אלא שלא יקצר אלא בשעת הדחק ודבר זה נראה לי כפתור ופרח לסלק כל המחלוקות ולעשות שלום בין שלשה עמודי ההוראה הריף והרמב"ם והרא"ש ולזכות את מוהררי"ק זכות נאה ומתקבל הגם כי דבריו אינן צריכין חיזוק. ועתה אשא עיני אל ההרים הרי ישראל מלפני ומעיד על היושבים בראשונה על כסא ההוראות להורות על אודות חמרות טהורות דיני גזרת החקים והתורות שלא לפרוץ גדרות אשר גבלו הראשונים בענין גיטין אם כשר הדבר שלא ליתן גט זה לכתחלה במקום שאיפשר להביא אחר בעוד שלשת ימים או אם אחר שהסכימו ב"ד של שלשה לעכבו עד ישלחו להביא טוב ממנו אם ראוי לקפוץ וליקנו ולמאורות תורתם אנו מקוים על הדין ועל האמת והאל יצילנו משגיאות וידריכנו בנתיבות פליאות ויהיו דברינו בעיני כל רואיהם לרצון: נאם אברהם מונסון.
תשובה תחלת כל דבר ראיתי לעמוד על מה שכתב כ"ת וז"ל ועיקרן של דברים כשנדקדק תחלה היכא רמיזא בגמרא יו"ד /י'/ דפיטורין וכבר פירש לנו הרא"ש בפסקיו גם בתוספותיו ענין זה דבשני מקומות בגמר' יצא לנו רמז ענין זה וכו' ואומר לכ"ת כי כאן במקומינו אינו נמצא שום ספר מחידושי המפרשים מכתיבת יד ואם אפשר שימצא ביד איזה איש מיוחד אין ידי שולטת בהם שאוכל לעיין בדבריהם אך אמנם אכתוב על פי מה שכותב כ"ת בשמם והן אמת שהרא"ש בפסקיו פ' המגרש כתב שצריך לכתוב פיטורין ביו"ד /בי'/ אחר הפ"א /הפ'/ והוכיח זה מדאמרינן בפ' התקבל פיטרוה דבריו קיימין פטרוה לא אמר כלום דפטרוה מחוב משמע והן אמת דממה שכתב רש"י שם בפ' התקבל גבי הך דינא דפיטרוה ופטרוה בלשון ראשון יש להוכיח שצריך לכתוב בגט פיטורין ביו"ד /בי'/ בין פ"א לטי"ת /פ' לט'/ דכיון דכתב דפיטרוה בחירק הוי לשון כריתות ובנקודה אחרת בין פתח בין שוא משמע לשון פיטור וחובה אם כן הגט שאין בו נקודות צריך לכתוב יו"ד /י'/ אחר הפא /הפ'/ כדי שיקראו פיטורין בחירק שאם לא יכתבו כן לא יקראו הפא /הפ'/ בחירק כי אם בשוא או פתח ויאמרו שהוא לשון פטור וחובה דבשלמא כשהוא מבטא בשפתיו ומצוה מתוך המבטא ניכרת כוונתו אם אומר פיטרוה בתנועת חירק או פטרוה בתנועת פתח' והנה הלשון האחרון שכתב שם רש"י בפ' התקבל דהוי איפכא דאם אמר פיטרוה לא אמר כלום ואם אמר פטרוה דבריו קיימין ולשון זה לא הזכירו הראש בפסקיו אמנם לפי הנראה ממה שכותב כת' יראה שהרא"ש הזכירו בתוספותיו וזה לשונן ובלשון האחרון פי' הפוך גבי פטרוה דכי אמר פטרוה והפא /והפ'/ פתוחה כמו שברו דברו פטרו אנו צריכין להדגיש הטית /הט'/ בדגש וכשאנו מדגישין הטית בדגש הוא מלשון גט פיטורין דהתם אף על פי שהפא /שהפ'/ הוא בחירק מכל מקום הטית דגושה שאינו צווי אלא שם דבר אבל כשאנו אומרים פטרוה בחירק תחת הפא הטית הוא רפויה כמו אמרו שלחו שהמם רפויה ואינו מלשון גט פיטורין דבגט פיטורין הטית דגושה והכא הטית רפויה והוא מלשון פיטור וחובה ולעולם גט נוסחאת פיטורין בתרגום כמו שתרגם אנקלוס גט כריתות גט פיטורין דלא פליגי בתרגום ע"כ יראה מדברי מכ"ת שמעתיק לשון תוספי הרא"ש ויראה מדברי כ"ת שכמו שיש להכריח מהלשון הראשון שכתב רש"י ז"ל שצריך לכתוב פיטורין ביוד אחד הפא גם כן יש להכריח זה מתוך הלשון האחרון שכתב רש"י ז"ל ואני בעוניי איני רואה מקום להכריח מהלשון האחרון שלא רש"י ז"ל שצריך לכתוב בגט יוד אחר הפא של פיטורין שאין מקום לומר שצריך לכתוב יוד אחר הפא כדי שתהא הטית נרגשת שככ' באה הטית מודגשת בחסרון היוד כמו בכתיבתה כי תיבת שניהם פטורין בחסרון היוד בשוא תחת הפא או תיבת פיטורין ביוד אחר הפא ותנועת הפא בחירק הטית באה בב' בדגשות בשוא והנה החילוק שכתב רש"י בלשון אחרון שיש במצוה בלשון פטרוה בפתח תחת הפא או פיטרוה בחירק תחת הפא הוא דבלשון פטרוה בפתח הטית היא נרגשת דמשמע גבי פיטורין ומלת פיטרוה בחירק הטית היא רפויה ואינו מלשון גט פיטורין דאי לשון פיטורין היה לו להדגיש פטרוה באופן שאיני רואה מקום מדברי רש"י ז"ל להוכיח מלשון זה האחרון שיש לכתוב בגט פיטורין ביוד בין פא לטית ואי לא דמסתפינא הוה אמינא דרש"י ז"ל ס"ל לפי לשון זה האחרון שכתב דמאי דקאמר בגמ' בפ' המגרש ולורכיה לוא"ו /לו'/ דתרוכין ולואו דשבוקין הוא הדין לואו דפיטורין והאי דלא חשביה היינו מטעמא דאטו כרוכלא לחשיב וליזיל ובאריכות הוי"ו /הו'/ של פיטורין ממילא משמע דבחירק קרינן ומשום שלא יובן פטורין דנשים אחרות או שהיא פוטרה אותו מאריכין הואו כי היכי דאמרינן בתרוכין ושבוקין דאם מאי דכתיב גט פטורין הוי לשון פיטור וחובה מה בצע באריכו' הויו והשתא יראה לומר דאיברא דמהלשון ראשון שכתב רש"י איכא לאוכוחי דכתבינן בגט פיטורין ביוד בין פא לטית וכמו שכתב בפסקיו אמנם מהלשון האחרון אין להוכיח משם שום הוכחה היאך ככתוב בגט ולא בא אלא להודיע כי כשהוא מצוה ואומר פטרוה בדגשות הטית דהיינו פטרוה מורה שכוונתו שיכתבו גט פיטורין ולא כיוון על פיטור וחובה ועם כל זה עדיין איני יכול להלום דברי כ"ת שכתב שמלשון האחרון יש ג"כ להכריח סוף דבר יהיו הדברים דברי הרא"ש בתוספותיו או יהיה דברי כ"ת הם דברים בלתי מובנים אבל ענייות דעתי. ומלתא אגב אורחיה אמינא שתמהתי על כ"ת ושכלו הזך במה שכתב וז"ל ואין לפרש דפליגי רש"י ורבותיו בתרגום גט כריתות אי מתרגמינן גט פטורין דמר גריס גט פטורין בחירק ורש"י דגריס גט פטורין בפתח והאריך כ"ת הרבה לבטל ולהוכיח שאין לפרש כך כי ודאי טרח כ"ת בזה טירחא מבלי צורך במחילה מכ"ת כי אין מקום לומר ואין להעלות על הדעת ואפילו באפשרות רחוק דפליגי רש"י ורבותיו בחילוף הנקודות היכי גרסינן. עוד כתב כ"ת דבר אחד בשם הריטב"א וז"ל והריטב"א ז"ל פי' שפטרוה הוא נראה לשון עבר כמו פטרו אותה ולכך הוא רפה הטית אבל פיטרוהו הוא להבא ולכך הטית היא דגושה וכבר כתבתי לכ"ת שאין בידי שום ספר מאלו החדשים אמנם על פי מה שהעתיק כ"ת לשון הריטב"א אומר שלא יכולתי להבין דבריו במה שכתב שמלת פטרוה הוא לשעבר ולכך הוא רפה הטית כי מי הגיד לו שהאדם המצוה לא בטא בשפתיו ואמר פטרוה בשוא נעה נדגשת תחת הטית ולאו שוא נחה בלתי נרגשת תחת הטית ואם בטא בשוא נעה תחת הטית על כרחין להבא משמע ולשון צווי והטית דגושה וגם מה שכתב אבל פיטרוה הוא להבא ולכך הטית דגושה אדרבה איפכא מסתברא דאי להבא משמע הטית היא רפויה וכשמשמע לשעבר היא דגושה ע"כ ומה שנראה לי בזה הוא כי אפשר שנזדמן לפני כ"ת נוסחא מוטעת בדברי הריטב"א שתלה החילוף מהיות פטריה בנקודת פתח תחת הפא או פיטרוה בנקודת חירק תחת הפא אבל הנראה בעיני דנוסחאת דברי הריטב"א ז"ל דשתיהם הם בנקודת פתח תחת הפא אלא שהחילוף הוא בנקודת הטית דהראשון נקוד בשוא נחה בלתי נדגשת תחת הטית והיא רפויה ולשון זה אפשר לפרשו בשני פנים אם לשעבר ואם להבא וכיון דאפשר לפרשו בלשון עבר להכי אין דבריו קיימין אבל כשאמר פטרוה בשוא נעה נרגשת תחת הטית והיא דגושה משמעותו הוא להבא ולא זולתו והוי לשון צווי ולהכי דבריו קיימין ובהכי נסתלקו הקושיות שהקשתי. עוד כתב כ"ת וז"ל אמנם המקום המכריע ענין זה הוא בפ' המגרש דאמרינן התם ולורכיה לואו דתירוכין ולוי"ו /ולו'/ דשבוקין כדי שלא יובן תרוכין דנשים אחרות אי נמי שהוא אומר לה שהיא שבקה וגרשה אותו והקשה הרא"ש בפסקיו גם בתספותיו דאמאי לא קאמר נמי לוי"ו /ולו'/ דפטורין כדי שלא נאמר פטורין דעלמא אי נמי שהיא פטרה אותו וכו' עד ותירץ הרא"ש דה"ה דצריך לאורוכיה וא"ו /ו'/ דפיטורין אלא דלאו כי רוכלא ליזיל ותרתי מנייהו נקט ובתר הכי אסיק הרא"ש דאין יוד בין תיו דתרוכין לריש וכן בין שין דשבוקין לבית ואם איתא שיש יוד אפי' יקצרו הווין כיודין ויכתבו תריכין ושביקין ליכא למטעי כלל שום משמעות אלא מפני שאין יוד בתרוכין ושביקין איכא למטעי במשמעו' דהשתא ניחא דלא חשיב להאריך ואו"ו /ו'/ דפיטורין שאין צורך מפני שיש יוד בין פא לטית כלישנא דתרגומא דספר כריתות דמתרגמינן גט פיטורין הלכך אפילו יעשה הוי"ו /הו'/ כמו יוד ליכא למטעי כדפירשנו. זהו תורף דבריו ז"ל יראה מדברי כ"ת שכל זה הוא תורף דברי הרא"ש ז"ל והנה ראיתי שיש לדקדק בדברי הרא"ש ז"ל במה שכתב דכיון שכתב דאי הוה כתבינן יוד אחר התיו דתרוכין ואחר השין דשבוקין לא הוה צריך לאורוכי הווין דליכא למיטעי וכתב דהשתא ניחא דלא קאמר גמרא דצריך לאורוכיה ואו דפיטורין דכיון דכתוב יוד אחר הפא תו ליכא למטעי דיש לתמוה דאם כן מ"ש דגבי תרוכין ושבוקין לא כתבינן יוד אחר התיו דתרוכין והשין דשבוקין ומצריכינן להאריך הווין כי היכי דלא נטעי ובפיטורין כתבינן יוד אחר הפא ותו לא מצריכינן להאריך הויו נעביד בכלהו בחד גוונא או נכתב יוד בכלהו ולא נאריך הויו או נאריך הויו בכלהו ולא נכתוב יוד בשום חד מנייהו והאמת שהיה אפשר לומר דפשיטא ליה לגמרא שצריך לכתוב יוד בתיבת פיטורין אחר הפא ומשום הכי לא הצריך לאורוכיה הויו אבל במלת תרוכין ושבוקין לית לן שצריך לכתוב יוד אחר התיו והשין ומשום הכי קאמר שצריך להאריך הווין וכל זה הוא דוחק גם כי ממה שכתב כת' יראה שממאן בזה וזה לשון כ"ת הלכך מדלא כתב אריכות בויו דפיטורין באינך על כרחיך משום דס"ל דאיכא יוד בין פא דפיטורין לטית דפיטורין ואנן נמי מאחר שאין אנו נוהגים להאריך ויו דפיטורין על כרחינו אנו צריכין לכתוב יוד דפיטורין יראה מדברי כ"ת אלה שאם היינו מאריכין הויו של פיטורין אין להקפיד אם לא נכתוב יוד של פיטורין. ועוד יש לי להוכיח זה ממקום אחר מדברי כ"ת שכתב אכתבם בסמוך. גם ראיתי שיש לדקדק עוד כי הנה ממה שכתב הרא"ש ז"ל יראה דבחד גוונא מהני תרתי סגי לסלק כל הפקפוקים דאפשר למטעי בהו א"כ יראה שיש לתמוה על אותם המפרשי' והפוס' שכותב כ"ת שפסקו להצריך תרוייהו דהיינו היוד אחר הפא ואריכות הויו דמה צורך בזה כיון דבחד מנייהו סגי או אריכות הויו או כתיבת היוד והנה לכאורה יראה שיש לתמוה על הרמב"ם ז"ל שכתב פ"ד מהלכות גרושין נוסחאת הגט וכתב תיבת פטורין בלא יוד אחד הפא ויש לתמוה על זה דכיון דלפי נוסחאתו אין צריך לכתוב יוד אחר הפא א"כ היה צריך לכתוב שצריך להאריך ויו של פטורין כי היכי דלא נטעי ואין לומר דכיון שכתב אריכות ואו דתרוכין וויו דשבוקין לא היה צריך לכתוב ויו של פטורין דלאו כי רוכלא לחשיב וליזול כמו שכתב הרא"ש ז"ל דאין מקום לומר כן בדברי הרמב"ם דכיון שבנוסחתו שכתב כתב תיבת פיטורין בין תרוכין לשבוקין לא יצדק לומר דמה שלא כתב אריכות ויו של פיטורין הוא מטעם דלאו כי רוכלא לחשוב וליזול דבשלמא למאן דגריס תיבת פטורין בתר תרוכין ושבוקין איכא למימר תנא ושייר אבל להרמב"ם דגריס תיבת פיטורין בנתים איך דלג אל האחרונה וכמו שהוקשה זה לכ"ת. וראיתי לכ"ת שרצה לתרץ זאת התמיהא ואמ' דפשיטא ליה להרמב"ם דבלשון ארמי תיבת פיטורין ביוד בין פא לטית כדתרגמינן גט כריתות גט פיטורין וכבר הקדים הרמב"ם ז"ל שבכל לשון שיכתוב צריך שידקדק באותו לשון שלא יובן שתי משמעיות הילכך לא הוצרך להביא אלה המוזכר בגמרא כמו שלא הוצרך ללמד דתירוכין ושבוקין הם בלא יוד בין תיו לריש ובין שין לבית כו' ויראה דדוחק הוא לומר דהרמב"ם סמך על מה שלא בא בפי' בגמרא ובנוסחא' כתוב פטורין חסר יוד ומאין לנו לומר שסמך על המבין דפשיטא ליה דבלשון ארמי פיטורין ביוד והנה יש חולקי' בזה כמו שכתב כת' ואם כן היה צריך שהרמב"ם יפרש דבריו שלא נטעי. ועתה אבא לענין פסקא דדינא ואומר כי הנה מסיום דברי כ"ת נפסק שכתב יר' דאין להקפיד אם כתב פטורין חסר יוד אם יאריך ואו דפטורין וז"ל כ"ת אחר שכתב סברת הפוסקים שמצריכינן לכתוב יוד ואריכות הויו ז"ל מעתה היכא נזיל בתר איפכא לבטל המנהג ההגון ולנהוג קלות ראש לכתחילה בחסרון היוד ובקיצור הויו לא כמר ולא כמר מאחר שבחסרון היוד או בקיצור הויו יש שני חששות גדולות הא' דלא משמע לשון גירושין אלא לשון פטור חוב כדמשמע בהתקבל והב' משמע פטורין דעלמא אי נמי שהיא פוטרת אותו כדמשמע בהמגרש יראה מדברי כ"ת בבירור שאם האריך הויו דפטורין אף על פי שלא כתב יוד דפיטורין אין לחוש והנה כבר ידע כ"ת מה שהסכימו כל הפוסקים דמאי דקאמר ולורכיה לויו דלאו דוקא אריכות ממש אלא כל שלא תהא קטנה שיראה כיוד קרינן ליה אריכות ודי ומספיק ואם כן אם תהיה הויו כשיעור זה שלא תהא נראת כיוד אלא כויו בשעורה אין צורך בכתיבת יוד ואומ' לכ"ת כי הן אמת כי פה במקומינו נתפשט המנהג לכתוב פיטורין ביוד גם בנפשכי אנו כותבים בלא יוד בין שין לכף ועם כל זה אם יארע שהסופר יטעה ולא יכתוב יוד בין פא לטית דאריך הויו דפטורין או שיכתוב בנפשיכי בשני יודין ויהיה איזה טורח לכתוב אחר לא הייתי חושש להחמיר לכתוב אחר והנה כ"ת כותב בשם הרב הגדול מוהר"י קארו זלה"ה שכתב בפסק הלכה שאם חסרה א' מהיודין פסול חוץ מהיודין הנוספו' בדי תצבייין שאינם אלא מנהג ויש מי שאומר שאם לא בא הבעל וערער כשר ונסמך כ"ת על זה היסוד להחמיר שאם לא כתב היוד דפיטורין שהוא פסול ואני חפשתי בספר מוהר"י קארו ולא מצאתי שכתב כן בשום מקום ומה גם שדברי כ"ת בסוף הפסק בלתי מסכימים לזה וכמו שכבר כתבתי באופן שלע"ד לית בזה בית מיחוש כל כך מכל מקום יש לתמוה על בני אלסכנדריאה המקום אשר ממנו שולח הגט שהשיבו שאין לחוש במה שטעו בכתיבת הגט דהגט בא מאסכנדרי והבעל אינו במצרים מיקרי שעת הדחק והא ודאי בורכא דכל היכא דהשיירו' מצויות לא מיקרי שעת הדחק וכ"ש במקום קרוב כפי הנשמע מאסכנדריאה למצרים דשיירות מצויות טובא יום ולילה לא ישבותו דודאי לא מיקרי שעת הדחק אם כן לדידהו דכפי הנראה ס"ל דיש לחוש טובא אם לא מטעם שעת הדחק יראה ודאי דטעם שעת הדחק בזה בלתי מספיק להקל. נאם הצעיר שלמה הכהן.
@שו"ת מהרש"ך חלק ב סימן ו
ילמדנו רבנו לאה ירשה מאביה ואמה חצר אחד עם כמה בתים עליים ותחתיים ולאה הנז' בחיי אמה דרה בבתים הנז' עם בעלה שנים רבות עד שמת ונפטר בעלה של לאה הנז' לבית עולמו בעודו דר עם לאה אשתו הנז' בתוך הבתים הנז' ועתה לאה הנזכר תובעת ורוצה לגבות כתובתה ואפוטרופוסי היתומי' אשר נשארו מבעלה הנז' טוענים ואומרים שיפרעו לה כתובתה עד סוף פרוטה אחרונה אך בזאת שתצא מהבתים הנזכרים לפי שהם מהיתומים שכבר החזיק בהם אביהם שנים רבות יותר משני חזקה כמה וכמה שנים ושהבתים הם בחזקת היתומים ולאה הנז' זאת אומרת הבתים הנז' מעולם ועד עולם היו של מורישי אבי ואמי והם נכסי מלוג ושלי הם ואין לאיש חזקה בנכסי אשתו ואפילו שבעלי היה מוציא הוצאות ובונה בבתי' הנז כיון דאכל הפירות מה שהוציא הוציא ומה שאכל אכל כל שכן וק"ו שבעלי נ"ע לא בנה שום דבר מחדש ועל כל אלה האפוטרופוסים חוזרים וטוענים כי מי יודע אם הבתים הנזכרים הן המה מסך הכתובה שנתנם והכניסם לבעלה במקום מעות וכתבו מעות בעין בכתובתה. והנה היא לאה האלמנה הנז' תשובתה להם שלא היו דברים מעולם ומה שהכניסה לבעלה לא היו כי אם מעות בעין מדודים ככתוב בכתובה ואם היו הדברים כמו שהם אומרים היה מן הראוי לכתוב שהכניסה לו כך מעות בעין והם מהבתים שהיו לה האומנם בכתובתה אינו כותב רק מעות בעין כמו שהוא האמת שהבתים הנזכרים לא נכנסו בכתובתה שאמו /שאמי/ נוחה עדן לא נתנם לי וחזקת הבתים הנזכרים אשר היו מחורישי /ממורישי/ ואחריהם לי בחזקתם הם עומדות ואעידה לי עדות ברורה שרירא וקימא כי אחר כמה שנים אשר נשאתי לבעלי עשיתי חוג'יט עם התוגר בעל הבתים והוצרכתי לעשות מורשה לבעלי נ"ע הנקר' בלשון תוגרמה ויקייל ללכת לדין שופט כל הארץ בעדי ובשמי לקחת מחדש בשכירות הבתים הנז' מהמוטיבילי וכן כתוב בחוג'יט איך השכיר הבתים הנז' ללאה הנז' על ידי בעלה שנעשה מורשה ויקייל ממנה יורנו מורנו מורה צדק הדין עם מי ושכרו כפול מן השמים.
תשובה כפי הנראה מתוך השאלה כונת הטענה הראשונה שטוענים אפוטרופוסי היתומים הטוענים המערערים על הבתים הנז' לזכות היתומים היא שאפילו אם היו הבתים של לאה הנז' שנפלו לה בנכסי מלוג אפ"ה כיון שהחזיק אבי היתומים כל כך שנים הרי הם עתה בחזקת היתומים והנה מכח טענה זאת אין שום זכות ליתומים בבתים הנז' שכיון שהם נכסי מלוג שלה אין לבעל שום חזקה בהם ולא מבעיא בגוונא דנ"ד שזה הבעל יש לו כח וזכות לאכול פירות נכסי אשתו כשאר אנשים דעלמא מהבתים שהיה דר בהם ומשתמש בהם אלא אפילו אם לא היה כח וזכות באכילת פירות כגון שכתב לה בעודה ארוסה דין ודברים אין לי בנכסיך וכו' אפילו הכי כיון שהם נכסי מלוג שלה לא היה לו חזקה בהם ודין זה הוא פשוט מאד כדאיתא בגמרא פרק חזקת הבתים דעל מאי דקתני במתניתין ולא לאיש חזקה בנכסי אשתו וכו' פריך בגמרא פשיטא כיון דאית ליה פירא פירא הוא דקא אכיל ומשני לא צריכא דכתב לה דין ודברים אין לי בנכסייך וכתב רשב"ם דאפ"ה אין לאיש חזקה מטעם דאשתו אינה מקפדת אם יאכל הפירות שלה הדין.
ועוד יש טעם אחר שאין שום זכות לבעל בבתים הנז' כיון שלאה הנז' היתה עומדת ודרה עם בעלה בבתים הנז אין מקום לומר שאפי' אם החזיק הבעל כמה שנים שתועיל לו חזקתו דלא יהא אלא איש אחר דעלמא שדר ומשתמש בבתים של חברו וטוען עליהם שהם שלו שהחזיק בהם שני חזקה וחברו טוען עליו מכיון שהוא היה דר גם כן בבתים לא חשש למחות טענתו טענה ולא תועיל לו חזקתו שהחזיק ונלמד דבר זה מההיא עובדא דמייתי גמרא ריש פ' חזקת הבתים ההוא דאמר ליה לחבריה מאי בעית בהאי ביתא אמר ליה מינך זבינתיה ואכלית שני חזקה אמר ליה אנא בשכוני גוואי הואי אתא לקמיה דרב נחמן אמר ליה זיל ברור אכילתך ופירש רשב"ם זה המעשה דמאי דקאמר בשוכני גוואי הואי היינו שטען המערער בחדרים הפנימיים היתה עקר דירתי וכו' והיתי עובר דרך עליך ומשתמש עמך בביתי החצון שדרת בו ברשותי ולכך לא מחיתי והתוספות ז"ל הסכימו לזה הפי' כמו שיוכל המעיין לראות במה שכתבו. גם הרא"ש ז"ל נראה שמסכים לזה הפי' גם כפי מה שיראה מההגה' שהביא שם בפסקי הרא"ש ז"ל בשם מוה"ר מאיר נראה שמסכים גם כן לזה הפי' וגם הטור ז"ל גם כן ויראה שאפילו המפרשי' שפירשו הך עובדא ע"ד אחרת מכל מקום לא יהיו חולקים על זה הדין באופן דבנ"ד על פי הטענה הראשונה הזאת שטוענים האפטרופוסים יש לזכות לאלמנה והדין עמה לתבוע כתובתה מנכסים אחרים של בעלה והבתים הם שלה מלבד סכי כתובתה שהבתים הנז' הם נכסי מלוג. אמנם רואה אני הטענה האחרת שחוזרים וטוענים האפטרופוסים כי מי יודע אם הבתים הנז' הן המה מסך הכתובה שנתנה לבעלה במקום מעות וכתבו מעות בעין בכתובה כי ודאי זאת הטענה היא טענה טובה וחשובה כי מה שטוענת לאה האלמנה כי מה שהכניסה לבעלה בתורת נכסי צאן ברזל לא היו כי אם מעות בעין מדודים שאם היו הדברי' כמו שהם אומרים היה מן הראוי לכתוב שהכניסה לו כל כך מעות והם מהבתים שהיו שלה הך טענה הויא טענה דכדי ושלותא שרגילות הוא לכתוב כתובות רבות כשהאשה מכנסת לבעלה מעות ובתים כותבים בסתם סך מעות שהכניסה לבעלה ואינם מזכירים קרקעות ובתים זולת במטלטלין ושמושי ערס כותבי' הסך שעולים המטלטלין. גם הטענה אחרת שטוענת לאה להוכיח ממנה שהבתים הנז' שלא הכניסתם לבעלה בנכסי צאן ברזל כי אם רק שהם נכסי מלוג וטוענת שיש לה עדות ברורה על זה כי אחר ימים רבי' אשר נשאת לבעלה עשתה חוגי"ט עם התוגר על הבתים והוצרכה לעשות מורשה לבעלה נ"ע הנקרא בלשון תוגרמי' ויקייל ללכת אל הדיין שופט כל הארץ לקחת בעדה ובשמה מחרש בשכירות הבתים הנז' מהמוטיבילי וכן כתוב בחוג'יט והשכיר הבתים הנז' ללאה הנז על ידי בעלה שנעשה מורשה גם זאת הטענה היא הבל שאין הוכחה מהחוג'יט שנעשה על האופן שנעשה שהיו הבתים נכסי מלוג שאפילו שהכניסתם בנצ"ב =בנכסי צאן ברזל= רגילות הוא בדיני הערכאות כשרוצים לעשות איזה חוג'יט כותבים אותו על שם האשה כיון שהם מהנדוניא שהכניסה לבעלה וצריכה שתעשה מורשה לבעלה הנקרא בלשונם ויקייל.
באופן שאין הוכחה בכח טענותיה שהבתים הנז' לא הכניסתם לבעלה ולא שמו אותם בנדוניא שכתבו בכתובתה ופריך שיתברר הדבר בעדות ברורה שהבתים הנז' נפלו לה בתורת נכסי מלוג אם לא יתברר הדבר אם הכניסתם בנדוניא או אם נפלו לה בתורת נכסי מלוג על הסתם יש לנו לומר שהם בחזקת נכסי הבעל שהכניסה לו בנדוניא שכל מה שנמצא ביד האשה יש לנו לתלות על הסתם שהוא משל בעלה ומהאי טעמא אמרי' שהאיש שלוה מאשתו ואחר כך גירשה אין לה עליו כלום שכל מה שהוא ביד האשה הוא בחזקת בעלה עד שתביא ראיה שהם מנדוניתה אם כן בנדון דידן נמי אם לאה הנז' לא תביא ראיה שהבתים שלה שנפלו לה אחר שנשאת לבעלה הרי הם בחזקת בעלה שנתנם לו בנדוניא שהכניסה לו בשעת נישואיה סוף דבר זה תלוי על דייני העיר אשר אירע זה המאורע לברר אם הבתים הנז' הכניסתם לאה הנז' לבעלה בשעת נישואיה בחזרת נכסי צאן ברזל עתה שרוצה לגבות כתובתה מנכסי בעלה צריך שישומו גם כן הבתים הנז /הנז'/ לפרעון סכי כתובתה שכבר כתבתי שמכח טענותיה אין שום הוכחה שהם נכסי מלוג. נאם הצעיר שלמה הכהן.
@שו"ת מהרש"ך חלק ב סימן ז
ילמדנו רבנו מעשה שהיה כך היה ראובן היה חייב לשמעון מעות ונתן לו בפרעון החוב בגדים ושמעון מכרם ללוי אחר כמה ימים בא יאודה /יהודה/ ואמר ללוי מאותם הבגדים שקנית האחד מהם גנוב הוא מעמדי שבלילה שנפלה הבית שהיו פועלים שלי עוסקים אמרו שנאבד לי בגד א' וזה הוא סימני נתון בתוכו ולא עמדו לדין לא עם לוי הלוקח ולא עם שמעון המוכר אחר כמה ימים המיר דת א' מהפועלים ובא על לוי בעלילה ותפש אותו לערכאות ש"ג =של גויים= וטען ממנו שגנב הבגד מביתו ויאודה שהיה אומר שהבגד היה שלו נתן עדות בבית הדיין וגזרו שיפרע לוי הבגד עכשו /עכשיו/ בא לוי ואמר לשמעון אני איני רוצה לפרוע לך הבגד שהעידו כנגדי והוציאו ממני טען שמעון אם קמו עליך בעלילה אני מה חטאתי ילמדנו מורנו ורבינו הדין עם מי וה' יתן שכרו הטוב.
תשובה הן אמת אם כשהתחיל יאודה לערער על הבגד שקנה לוי משמעון שהיה גנוב היה בא לפני דייני ישראל והיה מתברר שהבגד הנז' גנבו ראובן היה הדין עם לוי לעכב בידו המעות ושמעון היה נפסד כיון שהבגד שלקח מראובן בפרעון חובו היה גנוב ומילתא דפשיטא היא דאעג"ב דקי"ל דהלוקח מגנב שאינו מפורסם עשו בו תקנת השוק וחייב בעל הגנבה לשלם ללוקח הדמים שנתן מכל מקום קיל גנב ופרע בחובו גנב ופרע בהקיפו לא עשו בו תקנת השוק כדפסיק בגמרא פרק הגוזל ומאכיל דמסיק גמרא והלכתא בכלהו עשו בו תקנת השוק לבד מגנב ופרע בחובו גנב ופרע בהקיפו ואין לשמעון על יאודה שום תביעה ויחזור על ראובן לתבוע חובו אמנם בנ"ד כיון שלא בא יאודה הנז' לפני דייני ישראל לברר תביעתו אף על פי שהתחיל יאודה לערער על לוי שאותו הבגד שלקח היה גנוב לא היה יכול לוי לחזור בו ולעכב הדמים בידו ולומר אני ירא פן יוציאו הבגד הזה ממנו דלא עדיף מהמוכר שדה לחבירו ויצאו עליו עסיקין דמייתי גמרא פרקא קמ' דב"ק ופ' מי שהיה נשוי דאמר אפי' ללישנא דאיכא דאמרי שאפילו מכרו באחריות אינו יכול לחזור בו דמצי אמר ליה אחוי טירפך ואשלם לך כלומר שטרפו ממך בדין. נאם הצעיר שלמה הכהן.
@שו"ת מהרש"ך חלק ב סימן ח
שאלה ראובן ושמעון שהיו להם שני בתים בחצר א' ובין שני הבתים מבוי כשיעור ג' אמות שעוברים מחצר לחצר עצמו ברוחב אבל באורך הוא ו' אמות ובביתו של ראובן חלונות פתוחות כנגד ביתו של שמעון וראובן יש לו עליה למעלה מגגו של שמעון וחלונות פתוחות למעלה מגגו של שמעון ובא שמעון לעלות ולבנות להאפיל חלונותיו של ראובן וטוען כיון שהן פתוחות תוך ג' אמות שאין לראובן חזקה בחלונותיו וראובן טוען כיון שחלונותיו פתוחות בעלייתי למעלה מגגך הרי זכיתי באורך יורנו מורנו הדין עם מי ומה' תהי משכרתו שלמה.
תשובה האמת כי דברי השאלה הזאת בטענות ראובן ושמעון באו סתומים וצריך לעמוד על הבנת כוונתם תחלה צריך לעמוד על כונת שמעון הטוען ומערער על ראובן ורוצה לבנות כנגד חלונות עלייתו בטענה שכיון שהם פתוחו' תוך ג' אמות שאין לראובן חזקה בחלונותיו אפשר שכונתו לומר שכיון דבחצר זה אין ברחבו כי אם ג' אמות אי נמי אין בחצר שיעור חצר דחזי לתשמיש דהיינו ד' אמות על ד' אמות ולא שייך ביה הזק ראיה אם כן אין לראובן טענת חזקה בחלונותיו ואם זאת היא כונתו בטענתו אין טענתו כלום שכבר כתב הרא"ש בתשובת שאלה הביאה הטור ח"מ סימן קנ"ד וז"ל ראובן שיש לו חלון מביתו פתוח לחצר שמעון והחצר שהחלון פתוח לתוכה רחב ב' אמות וארוך שבעה אמות וגם חלונים קטנים פתוחים ממרתפו של ראובן לחצרו של שמעון ועתה בא שמעון לבנות כנגד החלונות של ראובן העליונים והתחתונים לסתום אותם ורציתי לומר כיון שאין בחצר שיעור חצר שהוא ד' אמות על ד' אמות לא חזי לתשמיש ולא שייך ביה הזק ראיה וכו' תשובה דע שאף על פי שאין בחצר שיעור חצר שייך ביה הזק ראיה דאיכא למימר דנהי דלא חזי לשתמשי קטן דאטו עני שאינו יכול לעשות חצר גדול ועושה קטן שכנו הקרוב אליו יפתח חלונותיו לחצרו ויבטל תשמישו וכו' יתבאר משם שבכל איזה חצר קטון או גדול שייך ביה דין הזק ראיה ואם כן אין בטענתו ממש ואם כונת טענתו לומר שכיון שאין במרחק הכותל שבו החלונות לכותל שכנגדו כי אם ג' אמות אם כן כיון שאין במרחק הכותלים ד' אמות שהוא שיעור הרחקת האפלה אם כן נמצא שאין לראובן כח למחות בשמעון שלא יבנה כנגדו מטעם שמאפיל עליו ואם זאת היא כונת שמעון בטענתו הבל יפצה פיו דכיון שהכותל אשר כנגד הכותל אשר בו החלונות היא למטה הרבה מהחלונות אף על פי שלא יהיה בין מרחק הכותלים ד' אמות מה בכך כיון שהיה הכותל נמוך מן החלונות ולא היה מאפיל עליו ועתה בהגבהת בניינו מאפיל על חלונות עלייתו יראה שיכול למחות שלא יאפיל חלונותיו וזה גם כן יתבאר מהתשובה שכתבתי למעלה שכתב הרא"ש ז"ל שהנה באותו נדון מעשה שהיה כך היה שראובן היה לו חלון מביתו פתוח לחצר שמעון וגם חלונים /חלונות/ קטנים פתוחים ממרתפו של ראובן לחצר שמעון ורצה שמעון לבנות כנגד חלונות של ראובן העליונים והתחתונים לסתום אותם וכתב ופסק דנהי דאינו יכול למונעו מלבנות בשביל החלונות של המרתף לפי שלא החזיק בהם כיון שכותלו של שמעון קרוב להם בתוך ד' אמות הרי הוא כאלו דבוק להם ממש מכל מקום מונעו לבנות בשביל חלון ביתו הפתוח לחצרו ובאותו צד אין הכותל שכנגדו והחזיק בו כראוי ע"כ וכונתו לומר שאף על פי שיהיו הכותלים מכוונים זה כנגד זה מכל מקום כיון שהכותל נמוכה מן החלון ואינה מכוונת כנגד החלון יכול למונעו מלבנות שלא יאפיל עליו באופן שאין שום צד לזכות לשמעון מכח טענתו תהיה כונתו על איזו כוונה מהשתי כוונות שכתבתי. ועתה אבא לעמוד על טענת ראובן המוחה על שמעון שלא יגביה הכותל והנה מטענת ראובן יראה שכוונת שמעון בטענתו היא על הכוונה השנית שכתבתי שהנה שמעון טוען ואומר שאין כח לראובן למחות בו שלא יבנה הכותל כיון שאין במרחק הכותלי' שיעור הרחקת האפלה דהיינו ד' אמות ולכן מערער עליו ראובן וטוען עליו שאף על פי שלא יהיה במרחק הכותלים ד' אמות מה בכך כיון שהחלונו' הם גבוהות למעלה מגגו באופן שזכה באור חלונותיו שהכותל אינו מאפיל עליהם ועתה אחר שעמדנו על כוונת הטוענים צריך לדקדק ולראות היכן הדין נוטה ואומר לשמעון כי הנה הטענה שטוען ראובן שכיון שחלונות עלייתו פתוחות למעלה מגגו של שמעון א"כ זכה באורו יראה דאין כח לזכותו מכח זאת הטענה שהנה כבר ידענו שנתפשט המנהג בזה לדון על פי סברת הרא"ש שסובר שחלון הפתוח על גג של רעיפים /רעפים/ אין לו חזקה ויכול בעל הגג לבנות ולהגביה הגג אף על פי שמאפיל על החלון. אמנם יראה דמצד אחר יש לזכות לראובן שלא יוכל שמעון לבנות כנגדו ולהאפיל עליו כי הנה כפי מה שנראה ממרוצת הענין החלונו' שיש לראובן בעלייתו הם פתוחו' לחצר המשותף בין ראובן ושמעון ואם כן נמצא שהחזיק ראובן בחלון אם החזיק בו ג' שנים כיון שלא מיחה בו שמעון שלא יפתח בו חלון כדתנן לא יפתח אדם חלון לחצר השותפי' וכיון שהחזיק בחלונות כפי מה שכתבתי למעלה מטענת היות החצר קטן שאין בו ד' אמות על ד' אמות אינה טענה וכמו שכתבתי והוכחתי מתשובת הרא"ש ז"ל גם אין מקום לשמעון לערער ולומר דמה שלא מיחה בחלונו' ראובן שעשה בעלייתו הוא דכיון שהיו לו חלונות למטה בביתו מכוונות כנגד ביתו של שמעון כמו שבא בשאלה דסוף סוף ה"ל להצטנועי מניה מהזק ראיה מחלונות הבית אם כן נמצא שחזקת חלונו' העליה לא הויא חזקה דהא ליתא שאף על פי שהיו לו חלונות בביתו למטה לא היה יכול להוסיף חלון אחר למעלה בעליה וזה יתבאר בהדיא ממה שכתבו הפוסקים בענין פתיחת חלונות דעדיפא מינה כתבו שאפי' יש לאחד פתח או חלון פתוח לחצר אינו רשאי להוסיף עליו כלל ולא לעשות מאחד שנים אפילו שאינו מתרבה בפתיחתו כגון שעשה מאחד של שמנה שנים מארבעה וארבעה וכל שכן בנ"ד שמרבה בפתיחה דהיינו שמלבד החלון שיש לו למטה בבית רוצה לעשות חלון בעליה ואם כן נמצא שהחזיק ראובן בפתיחת חלונו על החצר ומעתה אינו רשאי שמעון לבנות כנגדו ולהאפיל עליו. נאם הצעיר שלמה הכהן.
/כאן מתחיל במקור סימן ח' השני/ שאלה ראובן עשה וקנה לעצמו ספר תורה ונתנו בבית הכנסת אשר היה מתפלל בעירו ובשעת הנתינה התנה תנאי גמור שכל זמן שיעקור דירתו מהמקום ההוא שיוליך הספר תורה ההוא אל המקום אשר יהיה שמה רוחו ללכת. ויהי היום הסכים ראובן לעקור דירתו אל מקום אחר ורוצה להוליך עמו הספר תורה הנז' ואנשי קהלו אשר הוא בתוכם מוחים בידו באמרם דכיון שנתנו באותו בית הכנסת אין רשות בידו להוליכו אל המקום אשר יהיה שמה רוחו וראובן טוען שכיון שהתנה בפי' שיהיה כח בידו להוליכו אל המקום אשר יהיה שמה רוחו ללכת שעל מנת כן נתנו בבית הכנסת אם כן הכח בידו להוציאו משם ואיש לא ימחה בידו ילמדנו רבינו הדין עם מי.
תשובה קודם שאבא לבאר משפט שאלתנו ראיתי לעמוד על דבר אחד שנסתפקתי בו והוא אם יארע איזה ספק בענין צדקה על האופן שאכתוב בס"ד היכי דיינינן ליה וראיתי בהגהו' מרדכי פ"ק דבבא בתרא ז"ל תניא בתורת כהנים מנין שספק לקט לקט דאמר קרא עני ורש הצדיקו הצדיקהו במתנותיו יש ללמוד מכאן דה"ה ספק צדקה צדקה דכלהו מתנות עניים נינהו וכי היכי דדרשינן הצדיקהו במתנותיו הכי נמי איכא למימר הצדיקהו בצדקה היינו מתנה הלכך אומר אני המחבר מי שיש בידו מעות ומספקא ליה אם הם של צדקה או לאו חייב ליתן אותם לצדקה דדמי להא דתנן חורי הנמלי' שאחר הקוצרים דפליגי ת"ק ור"מ דת"ק סבר העליונים לעניים ותחתונים של בעל הבית ור"מ סבר הכל לעניים מספק לקט לקט אבל בספקא דתליא בפלוגתא דרבוותא דהיינו על דרך משל כגון שאומר אם לא אעשה או אם אעשה דבר פלוני אתן כך וכך לצדקה דאיכא פלוגתא דרבוותא אי מהני אסמכתא לצדקה אי לא כי הנה מוהר"ם פסק בתשובה פ' שור שנגח חמשה וארבעה ובפ' בני העיר במרדכי דמהני אסמכתא לצדקה ודעת מהרי"מ דפסק בהגה"ה באשרי פ' זה בורר דלא מהני והשתא איכא לספוקי אי נקטינן כמוהר"ם שפוסק להחמיר מהטעם שספק לקט לקט או לא וראיתי ללמוד דבספקא דפלוגתא דרבוותא בהך מילתא דצדקה נמי אית לן למיזיל לחומרא וזה ממה שכתב הרב הגדול מוהרר"י ן' לב ז"ל בהא דאמרינן דספק גזירות להקל והיכא דאיכא פלוגתא דרבוותא בנזירות יש לנו להחמיר וכמו שהוכיח ממאי דמייתי גמר בנדרים על ההיא מתניתין סתם נדרים להחמיר דמקשה התם והתנן ספק נזירות להקל ומתרצינן הא רבי אליעזר הא רבנן וכו' ותו הקשה בגמרא מספק בכורות ואסורין בגיזה ועבודה ותירצו דשאני קדושה הבאה מאליה לקדושה הבאה בידי אדם ופירש הר"ן ז"ל דבקדושה הבאה בידי אדם איכא למימר דהאי גברא לא גמר לעיולי נפשיה וממוניה לספקא אבל בקדושה הבאה בידי שמים ליכא למימר הכי דמטו בידיה הוא וכתב הרב הנז' על זה וז"ל ומלתא דפשיטא היא דספק פלוגתא דרבוותא לא דמי לקדושה הבאה בידי אדם ולא אזלינן ביה לקולא והנה כפי מה שנראה ממה שכתב הרב בעל פה בכתביו סימן נ"ג שכתב בהך פלוגתא דרבוותא שכתבתי אי מהני אסמכתא בצדקה אי לא יראה שסובר הפך מה שכתבתי וז"ל מכל מקום נראה דסוגיא דעלמא בתר מוהר"ם אזיל בהך מילתא שהגבאים תובעים בכה"ג קנסות לצדקה וכו' אבל מטעם זה אין לחייב משום דניזיל לחומרא בפלוגתא דרבוותא במידי דצדקה דבפ' מי שמת בעי גמרא הקדיש נכסיו הפקיר נכסיו חילק נכסיו לעניים מהו תיקו ופסיק בא"ז התם דאוקי ממונא בחזקת מאריה ולא זכו עניים והקדש כיון דסלקו בתיקו וכ"ש בפלוגתא דרבוותא באופן דיראה לע"ד דאיכא לספוקי בהך מלתא היכי דיינינן לה ועמדתי על חקירה זו אעג"ב דלא שייכא כל כך לנ"ד כדי ללמוד במקום אחר. והנה בנ"ד אם היינו מספקי' בכוונת ראובן אם זה הס"ת שנתן בבית הכנסת שבעירו אם נתנו שם על דעת שיהא מוקדש ויזכה בו הבית הכנסת שהיה מתפלל בעירו או לא נתנו אלא על דעת שיהא שם בבית הכנסת כל זמן שירצה להניחו שם אך אמנם לא הקדישו לקהל אלא הניחו בחזקתו וברשותו ליטלו ולהוליכו לכל מקום שירצה ללכת היה מקום לספק היכי דיינינן ליה אי אמרינן כמו שכתב מרדכי לענין שאר צדקות דהיינו על האופן שכתב במי שיש בידו מעות ומספקא ליה אם הם של צדקה או לא והוכיח מההיא דספק לקט לקט וכתב שחייב ליתן אותם לצדקה ואם כן חייב להניחו בב"ה =בבית הכנסת= או אפשר דלא דמי הך ספקא שיש לספק בכוונת ראובן הנותן הספר תורה לההוא גוונא דהמרדכי דדוקא לגבי צדקה ומתנו' עניים הוא דדיינינן הכי אמנם בכה"ג דנ"ד אפשר לומר דאמרינן אוקי ממונא בחזקת מאריה דהיינו ראובן דאין לומר שיהיו הקהל מוחזקים כנגד ראובן דאיברא דלענין גביית מסים כתבו רבוותא שהרבים מוחזקים כנגד היחיד מטעם דמוהרקיהו דהני בטפסא דמלכא מנח אבל למילי אחריני לא משוינן רבים מוחזקים אך אמנם בגוונא דנ"ד דהיינו שהתנה ראובן בפי' בשעה שנתן הספר תורה בבית הכנסת כמו שבא בשאלה שנתנו שם על תנאי שיוליך הספר תורה אל מקום שיהיה שמה רוחו ללכת אין כאן מקום לומר שיהיה בדבר שום ספק ואם כן אם אין לקהל עדים שהחליטו ראובן והקדישו לבית הכנסת שלהם יהיה ראובן נאמן בשבועתו שכך התנה כשנתן הס"ת במה ויטול הספר תורה ויוליכהו למקום שירצה שכבר כתבתי שראובן הוא המוחזק ואין הקהל מוחזקים. ועוד יראה לי לומר דאפילו אם הניחו בבית הכנסת בסתם ולא פירש שהיה מחליטו לבית הכנסת ההוא סתמא דמלתא הוא דאדעתא שיהיה הספר תורה ברשותו לקחת אותו ולהוליכו עמו בכל מקום שירצה ללכת והטעם שאף על פי שעתה בדורותינו נוהגים לכתוב ספר תורה להניחו בבית הכנסת לקרות בו לרבים מכל מקום עקר המצוה הוא שיכתוב האדם ספר תורה לקרות בו הוא ובניו וכיון שכן יש לומר דראובן הנז' נתן הס"ת בבית הכנסת ההוא לקרות בו לרבים מ"מ עקר כוונתו היתה לקרות בו הוא ובניו גם כן ואם כן אם הוא מוכרח לצאת מהעיר ההיא ולא יזכה ליקח הס"ת ההוא להוליכו עמו בכל מקום שהוא רוצה ללכת לקרות בו הוא ובניו בקרב ישראל אחרים שיקראו בו גם כן אם כן נמצא שמפסיד עקר המצוה שנתכוון בה בכתיבת הספר תורה דאין לחייבו שיכתו' ספר תורה אחד במקום שהוא הולך שם כדי לקיי' המצוה באופן שמטעם זה רואה אני לומר שאפילו שראובן הנז' נתן הספר תורה בבית הכנסת ההוא בסתם ולא פירש ולא התנה לא שיהיה לאותו הקהל ולא להוליכו למקום אחר הרשות בידו לקחתו ולהוליכו אל המקום אשר יהיה שמה רוחו ללכת. נאם הצעיר שלמה הכהן.
@שו"ת מהרש"ך חלק ב סימן ט
נדרשתי לאשר שאלוני על דבר העד א' ז"ל בפנינו עח"מ =עדים חתומים מטה= בא הישיש ומעולה ה"ר נתן צורי יצ"ו וברצון נפשו נתן ארבע אמות שיש לו לבנו הבחור מרדכי צורי יצ"ו ואגבן נתן לו חמש מאות פרחים ממיטב נכסיו במתנה גמורה מעכשו מתנת בריא מתנת עלמין מתנת פרהסיא ברירא וקימא גלויה ומפורסמת לכל מתנה חתוכה וחלוטה דלא להשנאה בה ודלא למהדר מינה לעלמין וכך אמר לנו כה"ר נתן הנז' מתנה זו הנז' כתבוה בשוקא וחתמוה בברא דלא תהוי כמתנה טמירתא וכמתנה ש"מ דמהדרא אלא הרי היא מתנת בריא מתנת עלמין גלויה לכל ומפורסמת דלא להשנאה בה ולא למהדר מינה לעלם, ועוד בא הר' נתן צורי הנז' וכדי ליפות כחו של בנו הר' מרדכי צורי הנז' במתנת הנז' שיגבנה כל זמן שירצה חייב את עצמו בכל הסך הנז' ושעבד כל נכסיו מקרקעי ואגבן מטלטלי שקנה ושיקנה שיהיו כלם אחראי' וערבאין ומשועבדין להתפרעא מהם הת"ק פרחים הנז' ולא ישתעבדו לשום בעל חוב ולא לכתובת אשה כלל אלא מעתה ומעכשו הרשות ביד ה"ר מרדכי צורי הנז' לתבוע ולגבות הת"ק פרחים הנז' מהמתנה הנז' כל זמן שירצה ולגבות אותם ממיטב נכסי אביו כ"ר נתן הנז' ואין מי שימחא לא בידו ולא ביד באי כחו כלל ואחריות וחמר וחזק שטר מתנה זו הנז' באחריות וחמר כל שטרי מתנה דנהיגי בישראל דלא כאסמכתא וכו' בבטול מודעי וכו' וקנינו מה"ר נתן צורי לקיום כל הנ"ל קנין גמור מעכשו כראוי במנא דכשר וכו' ונשבע שבועה חמורה בתקיעת כף וכו' לקיים כל הנ"ל והיה זה פה צפת ביום ה' י"ב לכסלו שנת אשמח ה' ליצירה והכל שריר וקים ושאל השואל אם יש מקום או ערעור לבטל המתנה הנ"ל.
תשובה לכאורה יראה שיש לפקפק בשטר מתנה זו קצת פקפוקים הא' הוא כי כפי הנראה המתנה שנתן ה"ר נתן לבנו מרדכי דהיינו ת"ק פרחים יר' דהוו מעות דהיינו מטבע שנושאים ונותני' בהם ודבר ידוע הוא דאין מטבע נקנה בחליפין ואם כן יראה שקנין הסורר הכתוב בשטר שקנו מיד ה"ר נתן לא בא הקנין הנז' על המעות כי אם על הד' אמות שנתן לבנו להקנות על גבן הת"ק פרחי' הנז' ואם כן יש לפקפק כי מי יודע אם יש לו קרקע להקנות על גבו או לא. ותו דאפילו יהיה לו קרקע כיון דלא סיים הד' אמות שנתן לו יש לפקפק שלא יועיל מה שהקנה שהרי כתב הר"י ן' מיגש ז"ל וז"ל מאן דמקנה מידי לחבריה אגב ארבע אמות קרקע צריך לסיומי ליה להנהו ד' אמות דאי לא סיים ליה הד' אמות לא קנה וזו היא גם כן סברת הרמב"ם ז"ל תלמידו כמו שיר' מדבריו פ"ג מה' זכיה ומתנה. גם יש לפקפק אם היו בידו הפרחים הנז' בשעת שכתב השטר מתנה שאם אינו ידוע שהיו בידו באותה שעה אפשר שלא יועיל מה שנתן כפי מה שכתב הרי"ף בתשובה כמ"ש הטור ח"מ סימן ס' בשמו וז"ל ראובן הוציא שטר על שמעון שכתוב בו מחמת שרציתי ונתתי לו ק' זהובים ושעבדתי לו כל נכסי באלו מאה זהובים שיגבה אותם מהם וטען שמעון שבשעה שכתבם על עצמו לא היו בידו ואין אדם מקנה דשב"ל =דבר שלא בא לעולם= וגם העדים החתומים בשטר אומרי' שאינם יודעים וכו' כתב רב אלפס בתשובה אם הזהובים שנתן בקנין הוא מטבע שנושאים ונותנים בהם הרי הקנין אינו כלום וכו' אבל אם אין נושאי' ונותני' באותה מדינה בזהובים הנתנים בקנין הרי הם פירות ונקנין בחליפין אלא שצריך שיהיו ברשותו בשעת קנין ואם אין הדבר ידוע אם היו ברשותו בשעת קנין או לא על התובע להביא ראיה וכו' כל אלו הפקפוקים יראה לכאורה דיש לפקפק בשטר זה אמנם קושטא דמלתא היא דכל אלו הפקפוקים אין מקום לפקפק בהם בנ"ד דאיברא דאם ה"ר נתן הנז' הנותן לבנו המתנה הנ"ל היה מערער וטוען אלו הפקפוקי' היה מקום לומר שיש לעמוד עליהם לראות אם היו מספיקים לבטל המתנה אבל כיון שה"ר נתן האב הנז' אינו מערער ומפקפק לבטלה אבל אדרבה משתדל לקיימה ולהעמידה אם כן לא היה צורך לטרוח ולכתוב. מכל מקום לרוחא דמלתא להפיק רצון השואל אכתוב מאי דשייך לכתוב בענין זה כי מי יודע אם יהיה צורך בדבר או לא. ואומר כי הנה לפקפוק שכתבתי שיש לפקפק שאין אנו יודעים לו קרקע לה"ר נתן הנז' כבר ידענו מ"ש הרא"ש ז"ל בפסקיו כי היכי דלא תקשי מאי דמשמע מפשטא דגמ' בפ' הזהב דהיכא דלא ידעינן אי אית ליה קרקע דלא מהני כתב וז"ל ונראה שפשט המנהג שלא לדקדק אם יש לו קרקע לפי שרוב המקנים מקנים לחובתם ליתן או לשעבד נכסיהם וסמכינן אהודתם שהם מודים לחובתם ואין בודקין אחריהם אבל בימי חכמי הגמרא היו רגילין לדקדק ע"כ והטור ז"ל כתב בח"מ סימן קי"ג וז"ל ואף על פי שאין אנו יודעים לו קרקע הודאת בע"ד =בעל דין= כק' עדים דמי לחובתו ולא מחזי כשקרא שאפשר שיהיה לו קרקע בעיר אחרת ואין אנו יודעים בה ע"כ וכבר ידענו שבכל הדברים המנהג הוא עקר וכיון שכן אין לפקפק מזה הטעם ומזה הטעם גם כן יראה דאין לפקפק מטעם שלא סיים הד' אמות ולחוש לסברת הר"י ן' מיגש והרמב"ם ז"ל דכיון דאפילו אין אנו יודעים שיש לו קרקע ואנו סומכים על הודאתו שיש לו קרקע להקנות על גבו אם כן מאי שייך לפקפק מה שלא סיים הד' אמות דזה הפקפוק לא שייך אלא כשיש לו קרקע ומקנה אגביה ולא סיים אם כן כיון שכת' הרא"ש ז"ל שפשט המנהג שלא לדקדק אם יש לו קרקע להקנות על גבו אם כן מה שייך עוד לפקפק אם סיים הקרקע או לא. גם אין לפקפק מה שכתבתי שיש לפקפק שאין אנו יודעי' ואינו מוכיח מתוך השטר אם היו המעו' ברשותו אז כשכתב השטר או לא ולחוש על סברת הרי"ף שכתב שאם אין הדבר ידוע על התובע להביא ראיה שיר' מכל הפוסקים הסכימו וחולקים בזה על הרי"ף ז"ל וכמ"ש הטור ח"מ סי' ס' בשם הראב"ד וז"ל והראב"ד כתב על זה שלא נראה לו תשובת הרב כי האומר נתתי לפלוני כך וכך הודאה ולא הקנאה ומי שהודה על עצמו שנתן אין בודקין אחריו היאך נתן ויש לנו להעמיד השטר בחזקתו ולומר שזכה אותם לו על ידי אחר ונשארו בידו ונעשה שומר עליהם וכו' גם כת' בשם אביו הרא"ש ז"ל מה שכת' ריש פ' אף על פי שאדם יכול לשעבד עצמו להתחייב בדבר שאינו חייב עתה אף על פי שאין לו עתה נכסים כמו שנוהגי' לשעבד בכתובה גדולה אף על פי שאין לו עתה נכסים ע"ה ואפי' אם נאמר שיש לחלק ממה שכת' הרי"ף ז"ל בתשובה למה שכת' הטור בשם הרא"ש ז"ל וכמו שכת' הרב מהר"י קארו בסימן הנז' מכל מקום יש ללמוד ממה שכת' בתשובה סוף כלל ל"ו העתיקה הרב הגדול הנז' כי משם יש להוכיח שהוא חולק על דברי הרי"ף ז"ל גם ממה שכתב הריטב"א בתשובה יר' גם כן דאין לדקדק בזה. ועוד יש לחלק דבנ"ד אפילו הרי"ף יודה דכיון דכתוב בשטר שנתן הת"ק פרחים ממיטב נכסיו הוי כנותן דבר המסויים ובנותן דבר המסויים אין מקום לפקפק אם היו המעות ברשותו או לו דבהדיא כת' הריטב"א בתשובה וז"ל לענין המתנה לחוד שנתן לה בקנין גמור ק' באסטאנטיס ולא סיים בסטנטיש ידועים גם לא אמר שהיו ברשותו באותה שעה דעת רבותי ודעתי שלא קנתה שאין המתנה חלה אלא בדבר מיוחד כנותן דבר מסויים לגמרי כאומר בית בביתי מנה בנכסי וכו' יר' מכאן דאומ' מנה בנכסי הוי דבר מסויים וקנה בעל המתנה אם כן בנ"ד שכתו' בשטר שנתן לבנו ת"ק פרחים ממיטב נכסיו היינו כאומ' מנה בנכסיו ויפה כחו שיתנם ממיטב נכסיו באופן שיר' דאין לפקפק בנ"ד שום פקפוק מהפקפוקים שהזכרנו ונוסף על זה כי ה"ר נתן הנז' לקיים מתנתו שנתן מודה ואומר שעה שלוניקי קודם לכתו לצפת תוב"ב זכה הת"ק פרחים הנז' לבנו הנז' ע"י ה"ר מאיר בכה"ר יצחק ן' זאמירו וה"ר מאיר הנז' מודה בכך שבאו לידו לשם ה"ר מרדכי הנז' באופן שאין לחוש לשום פקפוק מהפקפוקים הנ"ל ומה גם שיש בשטר הנ"ל שבועה שנשבע ה"ר נתן לקיים המתנה שאם כן אין ספק שהמתנה הנז' קיימת מכל הצדדים ועל ה"ר נתן הנז' היה מוטל לקיימה מכח השבועה כ"ש בהיותו הוא חפץ בקיומה. וכיון שבאנו לסלק כל הפקפוקים שאפשר על פי שטחיות השטר אף על פי שנותן המתנה אינו מפקפק ומערער ולא היה צורך לכתוב וכל מה שנכתב לא היה כי אם לרווחא דמלתא אם כן יראה שיש לסלק פקפוק אחד שאפשר לפקפק במתנה זאת ואם לא יש צורך לנ"ד יועיל למקום אחר והוא מה שכתוב בשטר וז"ל וכדי ליפות כחו של בנו מרדכי הנז' במתנה הנזכרת שיגבנה כל זמן שירצה חייב עצמו בכל הסך הנז' ושעבד כל נכסיו מקרקעי ואגבן מטלטלי שקנה ושיקנה שיהיו אחראין וכו' כי יר' שכונתו הוא שאפי' לא ימצאו לו נכסים בעין בעת שכתב השטר שיזכה במה שיקנה הת"ק פרחי ויר' לכאורה דהוי מקנה דבר שלא בא לעולם דהא ליתא שהרי כת' הרשב"א בתשובה הביאה מהר"י קארו ז"ל בסי' ס' וז"ל כתב הרשב"א שאלת מי שחייב עצמו ליתן לחברו כל מה שירויח מכאן ועד ל' יום ושעבד לו בקנין גמור כל נכסיו שקנה ושיקנה אי אמרינן דלא אמר כלו' לפי שאין אדם מקנה דשב"ל. תשובה דלא אמרו בדשב"ל אלא כגון פירו' דקל אבל המחייב עצמו ליתן מה שיתן הדקל דבריו קיימין שזה אינו מקנה הפירות אלא מחייב עצמו ליתן עכ"ל. סוף דבר להפצרת השואל טרחתי לכתוב כל מה שכתבתי בלי צורך כי במה שכתבתי שהודה ה"ר נתן שזכה המעות לבנו ה"ר מאיר הנ"ל הרי אם כן אין לפקפק בשום דבר והמתנה היא קיימת. נאם הצעיר שלמה הכהן.
@שו"ת מהרש"ך חלק ב סימן י
שאלה ראובן שמעון ולוי שהיו שותפין והיו נושאין ונותנין עם נכסיהם ונכסי אחרים מחובות שהיו חייבי' שלשתם יחד לסוחרים וקרה להם מקרה והפסידו הנכסים שלהם ושל אחרים ובין כך שמעון ולוי מתו גם שניהם ונמצא ראובן חייב לסוחרים מחשבון השותפות יותר ממאתים אלפים לבני' ולא נמצאו בידו מכל נכסי השותפות רק כמו שלשים אלף לבנים ועם אותם השלשים אלף לבנים הנז' נתעסק ראובן והלך למרחקים הלוך ושוב כמה שנים וכמה פעמים קפצו עליו רוצחים בדרכים ובחמלת ה' עליו הציל את עצמו אך שללו נכסיו פעם ושתים והכניס עצמו בכמה סכנות בדרכים המסוכנים והרחוקים מאד כדי להביא די מחסורו לצאת ידי חובתו מהחובות הנשארים עליו מחשבון השותפות הנ"ל. ועתה יורשי שמעון ולוי קפצו על ראובן ומבקשים ממנו חשבון נכסי השותפות שהיה לו עם שמעון ולוי ובפרט ממה שנמצא בידו מהחובות אחרי פטירתם. וראובן טוען שאותם כמו שלשים אלף לבנים קבלם על עצמו בחוב גמור לפרעם לבעל החוב כדי ללכת להסתחר ולהרויח בהם לפרוע כל החובות אשר נשארו עליו מחשבון השותפות שהיה לו עם שמעון ולוי יורנו מורנו אם יש ליורשים זכות או תביעה על ראובן בעד הושתפו' הנז' או אם אחר פטירתם נתבטל השותפות שהיה ביניהם או לא. ושכרו כפול מן השמים.
תשובה זה ימים שאלוני על זה הענין על פה והשבתי לשואל מה שהשבתי אחר כך בא אלי השואל בזאת השאלה כתובה וחלה פני שאכתוב לו מה שהשבתי לו אז על פה. והוכרחתי להפיק רצונו הואיל ונפק מפומי.
ואומר שכבר ידענו מה שכתב הרמב"ם ז"ל בפ"ה מה' שלוחין ושותפין והביאו הטור ח"מ סימן קע"ו ז"ל מת אחר מהשותפין או א' מהמתעסקים שמתבטל השותפות או העסק אף על פי שהתנו לזמן קבוע שכבר יצא הממון ליד יורשים ובזה הורו הגאונים ע"כ ואם כן כשמתו שמעון ולוי השותפין הנז' נתבטל השותפות והן אמת שאם היו ביד ראובן נכסים מנכסי השותפים הנז' היה צריך לחלק נכסי השותפות בפני שלשה שיהיו בקיאים ורגילים בשומא כיון שהיה חולק שלא בפני יורשי שמעון ולוי ואם לא היו נכסים וסחורות כי אם מעות בעין דקי"ל בגמרא זוזי כמאן דפליג דמי היה יכול ליקח מהם חלקו אפילו בלא ב"ד ולתת חלק חבריו הנפטרים ביד ב"ד ואחר כך היה יכול לילך לישא וליתן ולהרויח לעצמו לבדו ואם לא עשה כן אלא שנשא ונתן בסתם בכל נכסי השתוף כאשר בתחלה לא דינא ולא דיינא דפשיטא ודאי שיהיה חייב ראובן לחלוק עם יורשי השותפים הנז' ולפי הערך המגיע להם מהריוח שהרויח והשביח אמנם אם לא נשאר ביד ראובן שום דבר מנכסי השותפו' שהכל נפסד קודם שמתו השותפין הנז' ואדרבא נשאר חייב יותר ממאתים אלפים לבנים כמו שבא בשאלה ולא נשאר בידו כדי לפרוע החובות כי אם סך שלשים אלף לבנים והוצרך ראובן הנז' לטרוח ללכת למרחקים ושם עצמו בסכנות עצומות כמו שבא בשאלה להרויח לפרוע לבעלי חובו אם כן מעתה אין שום ערעור וטענה ליורשי השותפין הנז' כיון שלא נשאר ביד ראובן שום דבר כלל ועקר מנכסי השותפות אלא אדרבה חובות ובמות שותפיו נתבטל השותפות ולא נשאר בידו שום דבר שיהיה צריך לחלוק בפני ב"ד לתת חשבון אם כן אפילו שהרויח אחר כך אלף אלפי אלפים פרחים אין ליורשים עליו שם תביעה. מ"מ להפיס דעת היורשים ישבע ראובן הנז' שכדבריו הכתובים בשאלה כן הוא אף על פי שלדעתי כמעט שלא היה צריך לישבע יען כי ראובן זה אשר עליו בא השאלה נתפרסם ונתברר כי לסבת דוחקו וצערו אחר שמתו אחיו השותפי' הוכרח ללכת מדחי אל דחי להרויח לפרוע חובותיו. נאם הצעיר שלמה הכהן.
@שו"ת מהרש"ך חלק ב סימן יא
שאלה ראובן לקח סך מעות פה שלוניקי משמעון שהיו מאלמנה א' בריוח בהכשר ערך ט"ו למאה לזמן שנה א' ואמר שמעון לראובן תן לי ערב והשיב ראובן הערב שלי הוא בקושטנדינה והגרושוש הוו שוים באותו הזמן ערך תשעים לבנים והלכו שמעון והאלמנה לקושטנדינה וכתב ראובן ללוי אחי שטר א' ביד שמעון שאני חייב לו סך מעות כתוב לו שטר ערבות וכן עשה ובתוך זמן השנה ירד שווי הגרוש לערך שמונים לבני' וקודם שיגיע זמן הפרעון הסכימו החכמים השלמים יע"א בהסכמת כל הסוחרים שכל מי שהיה חייב מעות בין מזמן ערך תשעים בין מזמן שהיו שוים ערך מאה שלזמן הפרעון יפרעו הגרושוש ערך תשעים ועכשו אחר עבור זמן הפרעון פחות מחדש ימים אמר לו ראובן לשמעון הנה לך ק"ק גרושוש לחשבון אותו השטר והשיב שמעון המעו' אינם שלי שהם מהאלמנה והיא בקושטנדינה והערב בקושטנדינה שם יפרע הערב כמו ששוים בקושטנדינה והשיב ראובן אני הוא הלוה ואני חייב לפרוע תחלה שהדין כך שנזקקין ללוה תחלה ובשלוניקי לקחתי המעו' ובשלוניקי אני רוצה לפרוע ואיני מחוייב להוליך המעות במקום האלמנה אלא כאן לויתי וכאן אני פורע לכן ילמדנו רבנו הדין עם מי ואם יכולה האלמנה לתבוע בקושטנדינה בשטר הערבות לערב מאחר שהוא גם כן יטעון הנה הלוה שחייב המעות הוא בשלוניקי ונזקקין ללוה תחלה וגם שמעון שנתן המעות הוא שם והלוה צווח שרוצה לפרוע.
תשובה תחלת כל דבר אודיע דאף על גב דקי"ל דעבד לוה לאיש מלוה בכמה מילי כי הנה לענין דינא דשובר אפסיקא הלכתא דכותבין סובר אף על פי שצריך הלוה לשמור שוברו מן העכברי' מטעם עבד לוה לאיש מלוה גם במלוה את חברו ואמר לו אל תפרעני אלא בעדים כתבו רוב המפרשים שבין שאמר לו בשעת הלואה בין שאמר לו לאחר שהלוהו ואפי' לא קבל עליו הלוה צריך לפרוע לו בעדים והטעם משום דעבד לוה לאיש מלוה גם במי שיש לו על חברו ב' הלואות בב' שטרות הא' יש לו בה ערב והא' אין לו בה ערב ובא הלוה לפרוע הא' מהם כתבו רוב המפרשי' שאפילו אומר הלוה בפי' לא אפרע לך אלא מחוב פלוני שיש לך ערב והמלוה אומר לא אקבלם אלא מחוב פלוני שאני בטוח ממנו בכלם הדין עם המלוה מטעם עבד לוה לאיש מלוה ואפשר דמהאי טעמא נמי אמרינן דהלוה מעות מחברו הן באחריותו עד שיגיעו ליד המלוה או ליד שלוחו ואם זרקן בפניו ונאבדו חייב באחריותן מכל מקום לענין פרעון בע"כ כל אנפין שוין דהויא נתינה ופרעון כמו שהוכיחו המפרשים ממאי דאמרינן פ' הגוזל בתרא הלוהו בישוב לא יחזיר לו במדבר מכלל דבישוב מחזיר לו בע"כ באופן דכל אנפין שוין דהיכא דאמר הלוה הולך מעותיך ולא רצה המלוה לקבלם וזרקן בפניו אם הוא במקום דמלוה משתלמת שם נפטר דפרעון בע"כ הוי פרעון ואין לחוש אם ימשך הפסד למלוה בקבלת אותו החוב בזמן שבא הלוה לפרעו.
ובזה אבא לנ"ד ואומר דמכ"ש דאין שום ערעור לשמעון והאלמנה הנז' על ראובן הנז' במה שטוענים עליו שרוצים שיפרע להם הגרושוש כפי הערך היוצא בקושטנדינה כי אין לחייבו לפרוע כי אם על פי הערך שקצבו פה סלוניקי לפרעם בהסכמת החכמים השלמים כמו שבא בשאלה וטעמא דמלתא דכיון ששטר החייוב שנתחייב ראובן לשמעון והאלמנה הנז' נכתב פה שלוניקי אין לחייבו לפרוע כי אם לפי הערך הקצוב כאן דהלכתא רווחת היא דתניא בשלהי שני דייני גזרות המוציא ש"ח =שטר חוב= על חברו כתוב בבבל מגבהו ממעות בבל כתוב בא"י גובה ממעות א"י. ואין לפקפק ולומ' דנהי דאין לחייב לראובן הלוה לפרוע כי אם לפי הערך שקצבו פה סלוניקי מהטעם שכתבתי מכל מקום אפשר לומר שיתחייב לוי הערב אחיו של ראובן הנזכר לפרוע ההפסד הנמשך כיון ששטר חייובו שנתחייב בו נכתב בקוסטנדינה ויש לו לפרוע כמו הערך היוצא שם דהא ליתא כי מלתא דפשיטא היא דאין לחייב לערב לפרוע כי אם כפי החייוב שחייב הלוה.
ויש ללמוד דין זה מדין ב' יוסף בן שמעון דתנן פ' גט פשוט שאין אחר יכול להוציא עליהם ש"ת =שטר חוב= ומפורש פ' יש בכור לנחלה שאפילו קנה הא' נכסים מחברו אין אחר יכול לגבות ממנו ממה נפשך שיאמר לו אם אתה הוא זה שכתוב בשטר חובי פרעני ואם חברך הוא פרעני מהנכסים שקנית ממנו והטעם בזה לפי שכיון שאינו יכול לתבוע מא' מהם אינו יכול לתבוע מנכסיהם הא קמן דאפילו במקום דיש חייוב ודאי או ללוה או לערב כי האי דינא דב' יוסף בן שמעון שכתבתי מכל מקום אינו יכול לתבוע מטעמא דאמרינן נכסוהי דבר איניש אינון ערבין ביה וכל שאינו יכול לתבוע הלוה אינו יכול לתבוע הערב כ"ש בגונא דנ"ד דאין שום חייוב על הלוה לפרוע הגרושוש כי אם לפי הערך היוצא בסלוניקי דליכא לחיובי לערב לפרעם כמו הערך היוצא בקוסטנדינה. ואיברא דלכאורה יר' דיש לפקפק על זה ממה שכתוב בתשובות הרשב"א סי' אלף וחמשים שהשיב על ראובן שהשאיל חפץ לשמעון ע"מ שאם לא יחזירם לו ליום פלוני שיהיה החפץ שלו וישלם לו כך וכך ולוי נעשה ערב בקנין שישלם לראובן הדמים שפסק לו ראובן אם לא יחזיר לו החפץ באותו זמן שקצב ועבר הזמן ולא החזירו אף על גב דשמעון פטור ומחזיר את החפץ דהא אסמכתא היא ולא קניא מכל מקום הערב חייב שהרי חייב עצמו בקנין ונוטל את החפץ ומשלם דמיו. אם כן יר' מזה דיש לדקדק ולומר שאף על פי שהלוה לא יתחייב הערב מתחייב בחייובו. והנה מי שיעיין בפסקי הנדפסים יר' על ענין א' שכתבתי שם שאין לחייב לערב כי אם במה שנתחייב הלוה ועמד בפני פקפוק מזאת התשובה של הרשב"א ז"ל וכתבתי דבר נאה ומתקבל לע"ד בכונת הרשב"א לחלק לאותו נדון שכתבתי שם יעמוד המעיין עליו וגם הן בנדון שלפנינו יר' המעיין שיש לחלק דלא דמי נ"ד לההיא דהרשב"א וק"ל.
סוף דבר יר' דאין לחייב לראובן הלוה לפרוע הגרושוש כי אם לפי הערך שקצבו פה שלוניקי כיון ששטר חייובו נכתב פה שלוניקי וגם אין לחייב לערב לפרוע כפי הערך מקוסטנדינה ואף על פי ששטר חייובו נכתב בקושטנדינה מטעם שכתבתי דאין לחייב לערב כי אם במה שנתחייב הלוה. נאם הצעיר שלמה הכהן.
@שו"ת מהרש"ך חלק ב סימן יב
שאלה יורנו מורנו ורבנו נר ישראל המאיר לארץ ולדרים על מעשה שהיה שראובן ושמעון נתחייבו ללוי בשטר א' שזה נסחו בפעח"מ =בפנינו עדים חתומים מטה= באו לפנינו פ' ופ' ואמרו הוו עלינו עדים וקנו ממנו קנין גמור איך מאחת חתיכת אלקימיאה שלקח ה"ר יהודה מהבגדים מלוי מעכשו נשארנו אנחנו ערבים ופרענים כל זמן שלא יפרע אותה בשלם וקנינא מידי הנז' על כל מאי דכתיב קנין שלם וכו' ונפטר לוי חייו למרנא ולרבנן ולכל ישראל שבק ועתה באים יורשי לוי לתבוע מראובן שיפרע לו הערבות כלו בשלם ואינם רוצים לתבוע משמעון כי הוא תקיף מהם ואינם רוצים להתקוטט עמו וראובן טוען ואומר כי אין עליו חייוב כי נשארו ערבים מפני שלא היה רוצה לוי לתת לו חוג'יט א' משפחה אחת ליהודה ויתומי לוי טוענים כי אם היה כן נתחייבו יותר מפני שכתיבת החוג'יט חשיב כשעת מתן מעות כ"ש שהיה בערבות קנין שלם חזר ראובן וטען לו הוכח שאהיה חייב אפרע מחצית החוב ולא כלו ששני ערבים היינו כל א' יפרע חלקו עתה מורנו ורבנו יורנו אם יש כח ליתומי' לתבוע הכל מהערב אחר ובזה שכרו יתרבה ממי שהוא אבי יתומים ויתגדל כסא מעלתו ותורתו.
תשובה דין ערבות יש בו חלוקים ערב שצריך קנין וערב שאינו צריך קנין כשהוא בשעת מתן מעות וכלל הדבר אני אומר שלא להאריך שלדעת הרשב"א ז"ל כמו שכתבתי פעם אחרת אין תקנה לגבות הכל מן הא' אפילו אם יאמר מאיזה מהם שירצה יגבה אלא אם אומר תן לו ואני אתן לך ובשני ערבים ללוה אחד יש קצת מחלוקת כמו שהביא הריב"ה בסי' קל"ב ח"מ וז"ל כתב הרמב"ם ז"ל שנים שערבו לא' כשבא המלוה ליפרע מהערב יפרע מאיזה מהם שירצה ואם לא היה לא' מהם כדי החוב חוזר ותובע מהשני דמי שאר החוב והראב"ד השיג עליו וכתב אינו מחוור כלל שיפרע מאיזה מהם שירצה אלא לפי המנהג ולמדים ממנהג הנכרים לישראל וכן כתב הרמב"ן שאם יכול להפרע משניהם לא יפרע מא' מהם הכל אלא גובה מזה מחצה ומזה מחצה אלא אם כן שאין לא' מהם אז יגבה מהשני הכל וכו' עד כתבו הגאונים ב' שנכנסו ערבים ופטר א' מהם יכול המלוה לתבוע כל הממון מהערב השני שלא פטר אותו לפי שהממון כלו נתקיים על כל א' וא' מהם ולאותו שפטר פטור ולאותו שלא פטר לא פטר ונשאר עליו ועל הלוה החוב עד זמן פרעונו וזה נוטה לדברי הרמב"ם ז"ל שיכול לגבות כל הממון מאיזה מהם שירצה ע"כ נמצינו למדים שבנ"ד נראה לכאורה דהוי פלוגתא דרבוותא דלדעת הרמב"ם והגאונים יכול לגבות מא' מהם הכל ולדעת הראב"ד והרמב"ן צריך לגבות מחצה מזה ומחצה מזה ולפי הנראה כיון שהרב בעל הטור ז"ל הביא סברת הגאונים לבסוף נראה שכך דעתו והיה ראוי לפסוק כן אמנם מי הוא זה יערב על לבו נגד סברת הראב"ד ז"ל והרמב"ן להוציא ממון אך לע"ד הכל מודים כשאינו יכול לגבות מא' המחצה שיגבה מהב' הכל ואם כן אחר שא' מאלה הוא איש חזק וירא הבע"ח =הבעל חוב= לתבוע ממנו הוה ליה כאלו אין לו ממה לפרוע וכן ראוי לדון שיגבה הכל מן הב' לכן אני גוזר חמרת התורה שאל יעכב הפרעון הערב אחר שהוא נכסי יתומים ובזכות זה אבי יתומים יצילנו מכל צרה אמן וחתמתי שמי אני הוא הצעיר שמואל די מדינה.
ראיתי השאלה ואשר פסק הרב הגדול מורה צדק נר"ו ועם היות כי דבריו אינם צריכים חזוק עם כל זה להפיק רצון השואל אחוה דעי גם אני. ואומר דאפשר דמסברת הראב"ד בהשגתו על הרמב"ם לא יהיה מקום לחוב ליתומים שלא יהיה להם כח לגבות כל החוב מהערב הא' דכיון שהשגתו על הרמב"ם אפשר שלא יבטל דבריו אם המנהג יסכים לסברתו שינהגו לגבות הכל מהערב הא' באופן שאם באנו לעמוד על הסברות שכתב בעל הטור ז"ל בדין זה לא ימצא חולק בהדיא ובברור על הרמב"ם ז"ל והגאונים כי אם הרמב"ן ז"ל וכיון שכן הלכה רווחת מה שכת' מהר"י קולון ז"ל שאין המוחזק יכול לומר קים לי כפלוני הגאון היכא שכל חכמי ישראל חולקים עליו באופן שהיה מקום לזכות ליתומים בפשיטות. אמנם עדין יש לדקדק ולפקפק כי הנה מהר"ם ז"ל כתב בתשובה בתשובות מימון בספר משפטים על ערבים שנתערבו יחד והמלוה תובע מקצתם בעבור הכל דכשיש לכל א' לשלם חלקו יש לתובע לתבוע לכל אחד חלקו ואם כן כיון שהערב מוחזק יכול לטעון קים לי כמהר"ם והרמב"ן דס"ל שאם יכול ליפרע משניהם לא יפרע מא' מהם הכל ואפשר גם כן שמחמת המנהג יהיה הדין כן לפי שטת הראב"ד מכל מקום יר' מה שכתב והעלה הרב הגדול הפוסק נר"ו דכיון דכל הני רבוותא מודי' ומסכימי' דכשאין לא' כדי החוב חוזר ותובע מהב' דמי שאר החוב ואם כן אחר שא' מאלו הוא חזק ותקיף וירא הב"ח לתבוע ממנו הוה ליה כאלו אין לו במה לפרוע ויש להביא סעד וראיה לדברי הרב נר"ו ממה שכת' הרמב"ם ז"ל פ"כה מה' מלוה ולוה וז"ל היה הלוה אלם ואין ב"ד יכולין להוציא מידו הרי זה נפרע מן הערב תחלה וכתב על זה הרב המגיד ז"ל זה הדין הוא בהסכמה מרוב ראשוני' ואחרונים שכל שהלוה אלם כמי שאין לו נכסים דמו וכשם שהתם אף על פי שאין נפרעים מן הערב תחלה עם כל זה כשהלוה אלם חשיב כמי שאין לו ללוה שנפרעים מן הערב כן הכא אפילו לסברת הרמב"ן ומהר"ם שהדין נותן שיפרע מכל אחד מהב' ערבים החצי חשיב כמו אם אין לו לערב הא' מכ"ע מודו שנפרעים מן הב' הכל באופן שיש לערב שתובעים ממנו היתומים לקבל עליו גזרת הרב נר"ו שאל יעכב כלל ועקר מדמי פרעון כל החוב עד סוף פרוטה אחרונה. נאם הצעיר שלמה הכהן.
@שו"ת מהרש"ך חלק ב סימן יג
שאלה ראובן שהיה לו דין ודברים מסך מה ממעות עם לוי ותבע אותו לפני ב"ד שלו והב"ד דחה לראובן בדברים טובים עד שחזר פעם אחרת ודחו אותו גם כן בדברים וכן היה פעמים שלש ולא דנו את דינו עד שראובן בראותו שענו את דינו המתין עד יום נסיעתו ללכת לעיר צפת חוב"ב ובאותו יום ובאותה שעה הלך לפני ב"ד לתבוע תביעתו מלוי שאז לא היו יכולים לדחות אותו בדברים ובעמדם לדין קם לוי ופער את פיו וחרף וגדף את ראובן ולא נשא לו פנים בהיותו זקן ושיש לו בנים ובנות נשואות גדולים ממנו ואמר לו דברים שכל שמען תצלנה אזניו על לא חמס בכפיו וחרפו פעם ופעמים והב"ד לא מחו ולא גערו לו ולא אמרו לו דבר וכראות ראובן כן שהיה מחרפו לוי בפניהם ולא גערו בו נתמלא חמה והלך להכות את לוי על אשר חרפו ולא הספיק להכותו עד שלוי הרים ידו והכה את ראובן ותפש בזקנו ולא די זה אלא שאחר כך היה הולך לוי להביא את האואניס כדי למסור אותו בידי התוגרמים ולא הניחוהו ללכת ובשביל שלא הניחוהו ללכת להביא האואניס ולעשות כונתו הרעה נתמלא חמה ומחמת אותו הכעס היה נותן ראשו ומכה עצמו בקירות ובתקראות עד שנתעלף כמו שיעידו מגידי אמת ובאה אשתו של לוי והיתה רוצה למסור אותו בידי התוגרמים והיתה אומר' שראובן הרג את בעלה אשר על כן קמו הב"ד כדי להשקיט את הריב שלא ילכו לערכאות וענשו את ראובן עונש וקנס גדול ובאו קרוביו ומסרו ביד ב"ד משכונות מזהב כדי להשקיט את הריב עד כאן ספור הדברים. והנה עתה באו קרובי ראובן לתבוע מהב"ד המשכונות הנז' והב"ד ענו להם ואמרו שיתנו להם הקנס ואחר כך יתנו להם המשכונות וקרובי ראובן השיבו להם אם יהיה הקנס על פי הדין שיתנוהו אבל אם הדין נותן שקנסוהו שלא כדין וכהלכה אינם רוצים לפרעו שהרי אם גרמו את כל זאת מחמת שענו את דינו של ראובן ועוד שבשעת נסיעתו לצפת היה עומד בדין ותובעו בשטר שריר וקים ולא די זה אלא שחרפו לוי לעיניהם ואין דובר אליו דבר במקום שהיה להם להוכיחו תוכחת מגולה להיותו ראובן זקן ונשוא פנים ובבנים ובנות נשואים שעל כיוצא בזה נתקים מקרא שכתוב ירהבו הנער בזקן והנקלה בנכבד. ועוד טוענים קרובי ראובן שהקנס שקנסו לראובן בא לו מצד העלוף שנעשה לוי כמת ומשום שלא ימסרו לראובן ביד הערכאות נתנו ממשכונות כדי להשקיט הריב ואם כן הוא גרם לו שראובן לא עשה לו כלום כנז' וכיון שכן נראה שאינו מן הדין לקנוס את ראובן על כן יורנו מורנו אם מן הדין קנסו לראובן כדי שיהיו מחוייבים קרובי ראובן לפרוע בעדו הקנס אם לאו ומה' יהיה משכרתו שלמה.
תשובה על פי הדברים הבאים בשאלה יר' דמלתא דפשיטא היא שהעונש והקנס שענשו וקנסו לראובן לא היה ראוי ליענש עליו כי הנה מתוך השאלת יר' שראובן לא חבל בלוי כלל ועקר רק שמחמת הכעס והחמה שנתמלא על שלא הניחוהו להביא האואניס הי המכה ראשו בקירות ובתקראות עד שנתעלף אף על פי שמה שעשה היה מחמת כעס שהיה לו עם ראובן אין כאן מקום לחייב את ראובן וכמו שאמ' הרמ"ה ז"ל בדין נחבל הביאו הטור ח"מ סי' צ' וז"ל מסתברא היכא דאיכא אחר עמו דבריר להו לסהדי דלא חבל ביה ההוא אחר כמאן דליכא אחר דמי ונוטל בלא שבועה וה"ה אי בריר דלא אקריב לגבי כותל כי היכא שאינו יכול לחבול נוטל בלא שבועה. יר' מדבריו דהיכא שברור לנו שנקרב הנחבל לגבי הכותל להכות בעצמו אין מקום לטעון על חברו שחבל בו אף על גב דהוה קטטה ביניהם ומנצו אהדדי. גם כי כפי מה שבא בשאלה מה שנתנו קרובי ראובן כל המשכונות הנז' ביד ב"ד הוא לפי שנתעלף לוי הנז' ועשה עצמו כמת ולהשקיט הדבר מחמת יראה שלא יחסרוהו ביד הערכאות עשו הקרובי' מה שעשו והנה ממה שנתעלף ועשה עצמו כמת אפילו אם היה מחמת חבלת ראובן מ"מ לא היה ראוי לענוש לראובן כפי ערך הראוי לענוש מצד העלוף עד שיברר בברור שהעלוף היה אמתי שאפשר שהעלוף היה שקר שיש בני אדם שמראים עצמם כמתעלפים להגזים הענין לחייב לשכנגדם וכתב הרמב"ם ז"ל פ"ג מה' חובל ומזיק הביאו הטור ח"מ סי' ת"ה אם הנחבל אומר נחרשתי או נסמית עיני ואיני שומע ואיני רואה אינו נאמן שאין אנו מכירים את הדבר ושמא יערים ואינו נוטל את הנזק עד שיצדק וכו' יראה מדבריו שאין לחייב את החובל על מה שמראה הנחבל בעצמו שאפשר שמערים באופן שממה שאני רואה מכל מרוצת השאלה אין מקום לחייב לראובן על המאורע וכיון שכן אין שום מקום תפיסה על המשכונות שנתנו קרובי ראובן ביד ב"ד כדי להשקיט הענין כמו שבא בשאלה דכי האי גוונא אמרי' מנה אין כאן משכון אין כאן וטעמ' דמלת' שאין המשכון משועבד לפלו' משום שאדם יכול לשעבד נכסיו לדבר שנתחייב בו אבל בדבר שלא נתחייב לא אל שעבוד על נכסיו כמו שכתב כל זה הרא"ש ז"ל בפסקיו פ"ק דקדושין גבי ההיא דאמר רבא אמר רב נחמן אמר לה התקדשי לי במנה והניח לה משכון עליו אינה מקודשת מנה אין כאן משכון אין כאן ומזה הטעם כתב דבמתנת שאמר ליתן לו לא נתחייב ולא יתחייב בה לעולם לפי שיכול לחזור בו לפי' לא נשתעבד לו המשכון ופו' וזה לקוח מדברי התו' בדבור מנה אין כאן משכון אין כאן וז"ל וכמו כן אם אדם אומר לחברו אתן לך מנה במתנה והניח לו משכון עליו לא קנה המנה במשיכת המשכון רק על הדרך שכתב רבנו חיים כהן בשם ר"ת כמו שכתבו שם התוספו' בדבור הנז' וז"ל שאם אמר אדם לחברו אתן לך מנה במתנה והילך משכון עליו ואל תחזיר לי המשכון עד שאתן לך המנה דאז ודאי יכול לעכב המשכון עד שיתן לו המנה. סוף דבר רואה אני בנ"ד כי הדבר פשוט שאם מעשה שהיה כך היה כמו שבא בשאלה אין מקום לחייב לראובן וכיון שאין לחייב לראובן אין שום שעבוד על המשכונות וצריך להחזירם בלי שום ערעור ופקפוק כלל. נאם הצעיר שלמה הכהן.
@שו"ת מהרש"ך חלק ב סימן יד
החכם השלם סיני ועוקר הרים נר"ו ראשונה ראיתי מה שכתב כ"ת בצדדי הבעיא כפי הפי' הא' דהיינו דבעיין הוי בלא קברתיו אבל בקברתיו פשיטא ליה דמר א' נאמן. וז"ל בפי' הצד הב' או דלמא לעולם חייש דבשעת שלום יאמר בדדמי וכו' ותמיהא לי טובא כי מה הכריח לכ"ת שלא לסיים פי' הבעיא על פי כוונת התוספו' כי אין ספק שמה שהקשו התוספות על זה הפי' דהיינו אואין לפרש היא קושיא עצומה עד שתמהתי על רש"י ז"ל שנראה שרצה בפי' שדחו התוספות שכתב וז"ל והכא לא דוקא דתרויהו אמרי בדדמי.
איברא דריהטא דשמעתא אתי שפיר טפי כפי הפי' שדוחים התוספות דכיון שהצד הא' הוא דטעמא דמהימן משום דלא חיישינן דאמר בדדמי אם כן הצד הב' הוא אפילו אם נחוש שיאמר בדדמי נאמן מטעם דאשה דוקא ומנסבא עם כל זה יותר יש לחוש לקושית התוספות כי רבה היא ואם יאמר כ"ת שבחר בזה הפי' להרויח תירוץ לקושית מוהר"י ן' לב זלה"ה יר' במחילת כ"ת שלא הרוחנו כלום שאפילו אם נאמר שכונת הבעין היא כך בפשיטות עם כל זה לא נוכל להתעלם דממאי דאמרינן בעלמא בדוכתי טובא וביחוד פ' האשה רבה דמשמע דטעמא דדוקא ומנסבא הוי אפילו את"ל דמשקר העד דחיישינן ליה בהכי אם כן איכא לאתמוהי על הבעין היכי פשיטא ליה דבקברתיו עד אחד נאמן דדלמא טעמא דעד א' נאמן הוי אפילו דאיכא למיחש דמשקר משום דאשה דוקא וכו' ואם כן במלחמה כיון דהיא לא דוקא עד א' לא מהימן וזאת הקושיא שהקשה הרב הגדול מוהר"י ן' לב ז"ל היא אפי' אי קים לן בפשיטות שכונת הבעין היא כך יש להקשות עליו כך ויש קושיא אחרת על זה הפי' והיא שלשון הבעין עצמו אינו סובל הפי' הנז' והיינו דלשון לא משקר משמע בכונה וכמש' כ"ת וכמו שרמזתי בכתבי הקודם והוא מדברי הרב הגדול רא"ם ז"ל והקושיא הא' היא ממהר"י ן' לב ז"ל:
עוד כתב כ"ת בפי' הג' דבעין הוא בין שיאמר קברתיו בין שלא יאמ' קברתיו דהבעיין לא חייש לעולם דהעד קאמר בדדמי אלא בעיין הוא טעמא בעד א' וכו' ואני בעניי אומר לכ"ת כי חדת הוא לי כי מיום שזכיתי להבין באלו הענינים מפי סופרים ומפי ספרים בינותי דכונת זה הפי' הג' הוא דבקברתיו הוי בחד גוונא הספק ובלא קברתיו בגוונא אחריתי דהיינו אי חיישינן בדדמי אי לאו.
איברא דבהבנת צדדי הבעיא יש מבוכה על זה הדרך וכמו שכבר כתבתי והיותר נכון הוא מה שכתב הרא"ם ז"ל ואיני מעתיק לכ"ת כל לשונו כי קשה בעיני להעתיק ספרים לכן לא אעתיק רק סוף לשונו שכתב אחר שהאריך לבאר צדדי הספק באמר קברתיו וצדדי הספק בלא אמר קברתיו וז"ל אלא שהגמר' לא הזכיר אלא הספק הנופל בטעמא דעד א' מהו שהוא כולל את שניה בין במת וקברתיו בין במת בלא קברתיו ועזב הספק הנופל במת בלא קברתיו וכו' באופן שהג' פירושים המורגלים והשגורים אשר בהם מתחבטים המעייני' להבין ולדקדק לאיזה מהם כוונו הרי"ף והרמב"ם ז"ל הם אלו שאזכור הא' דבלא קברתיו פשיטא ליה דלא מהימן דאמר בדדמי והבעיא היא בקברתיו או אפכא דבקברתיו פשיטא ליה לבעין דנאמן דטעמא דעד אחד הוא משום דמלתא דעבידא לגלויי לא משקר ובלא קברתיו מספקא ליה אי אמ' בדדמי אי לאו או בעיין בכל גוונא וכמו שכתבתי.
איברא דלדעת החולקים עם הרי"ף ס"ל דבעין בכל גוונא ועל הדרך שכתב כדת אמנם אנן אליבא דהרי"ף והרמב"ם ז"ל קיימינן.
ועתה אבא לכתוב על מה שרצה לפלפל כת' בתירוץ הקושיא העצומה שהקשה הרב המגיד בדחיית פשיטות הבעיא וז"ל כ"ת וכי תימא הכי קאמר לעולם משום דדוקא הוא והכא אף על גב דלא דוקא מכל מקום כיון דקאמרי סימנין וכו' וחשב כ"ת גם כן כי זאת היתה כונתי במה שכתבתי בשם הריטב"א ודחה הפי' הנז' ואחר כך שב והתפלא בי הפלא ופלא והאמת כי אם היתה כונתו כמו שכתב כ"ת יותר ויותר יש לתמוה על שאני תמהתי על כ"ת ואמרתי מה זה היה לבן מקיש על דלתי החכמה והתורה להעלות בדעתו דעת עליון דרך זה אפילו בדרך אילימא האמת כי אני קצרתי בלשוני כי חשבתי היה שם לכ"ת הספר הא' ממהר"י ן' לב ז"ל וגם אמנם כי צריך פי' לפירושו עם כל זה ק"ל וכלל הדברים דהריטב"א לא גריס דקאמרי אסקינהו וכו' דמשמע שהנשים אומרות כן אלא הג' היכי דמי הכא כגון דאסקינהו קמן וחזנהו לאלתר דלאו עליהו סמכינן אלא אסימנין ופירש רבנו נר"ו דהכי קאמר כגון שהעלום לאלתר לפנינו או שראום העדים ובאו הנשים ואמרו לנו קודם שראו אותם הת"ח יש להם סימן פלוני ופלוני שהם סימנין מובהקים ומצאנו לאנשים אלו כדבריהם דכי הא ודאי מהימני משום דסמכינן אסימן ולאו עליהו ומה שהעידו על הסימנים לאו עדות הוא וזה כוון רבנו נר"ו עד כאן לשונו.
עתה יראה כ"ת בברור כי אין לתמוה מה שתמה ומה שהעלה האדון בתירוץ הקושיא ידעתי שלא נעלם מעיני חכמתו כמה דחוק הוא האמת כי הקושיא היא עצומה ולתרץ א"א שלא לסבול איזה דוחק והנה מהר"י ן' לב ז"ל רצה לתרץ הקושיא והאמת כי נפלאתי מאד מכבוד חכמתו כי אותו התירוץ לא יצדיק כפי זה הפי' אשר עליו הקשה הקושיא הרב המגיד ז"ל אבל כפי הפי' דמפרשינן דבעיין בכל גוונא אז אפשר לפרש דחיית פשיטות הבעיא באותו האופן שפירש הרב הנז' ז"ל והנה בספרו הא' תפס אותו הפי' לנכון ובשני כתב שהוא דחוק ואני בעניי נ"ל דפי' דחיית הפשיטות וכונתו לפי זה הדרך דאמרינ' דבעיין הוי כולל הוא פשוט וזיל קרי בי רב והוא דהבעיין מספק ליה בין בקברתיו בין בלא קברתיו על פי הדרך שכתבתי למעלה בשם מוהרא"ם ז"ל שהוא הנכון והפשטן רצה לפשוט דאפי' בלא קברתיו נאמן וכ"ת בקברתיו והדוחה דחה דליכא למפשט כל כך דאיכא לאוקומי האי עובדא בשני ת"ח בגוונא דדמי לקברתיו ואכתי בלא קברתיו תבעי וזה פשוט והיינו דהרב המגיד לא הוקשה לו דחיית הפשיטות לפי דרך זה א"נ דבעיין בכל גוונא דאדרבה רווחא שמעתתא ומלתא אגב ארחיה אומר לכ"ת שהוקשה אלי דבר אחר שכתב בביאורו דברי הריב"ש ויען דשייך עתה במה דאנן קיימינן לא דקדקתי והקפדתי להקדים המאוחר והוא דלפי הפירוש שמפרש כ"ת דברי הריב"ש דבעיין הוי בקברתיו אבל בלא קברתיו פשיטא דלא מהימן ושנה הפירוש לפי שטת הריב"ש מהפי' הכתוב למעלה והקשה כ"ת על זה וז"ל וא"ת לפירוש זה תקשה לפשטן עצמו כיון דאיהו נמי ס"ל אם לא קברתיו אינו נאמן א"כ כיון דהוה ס"ד דמעשה דשני ת"ח מיירי דלא קאמרי אסקינהו אמאי נאמן. ותחלה אשאל מכ"ת אם זאת הקושיא ישרה בעיניו למה המתין להקשותה לבסוף על הפי' שכת' כ"ת בדברי הריב"ש ולא הקשה אותה למעלה כפי הפי' שכתב שם באותו הדרך דכ"כ שייך לאקשויי הכי התם והתם ליכא לתרוצי מה שתרץ כ"ת.
אמנם נלע"ד במחילת כ"ת כי אין מקום לקושיא זאת לא למעלה ולא למטה דאיברא דהבעיין פשיטא ליה וס"ל דבלא קברתיו לא מהימן ובקברתיו מספקא ליה והפשטן רצה לפשוט לו דאפילו בלא קברתיו דס"ל דלא מהימן דליתא אלא דנאמן וכ"ש בקברתיו ופשט זה מההיא עובדא דשני ת"ח דפשטא דמלתא משמע מינה הכי דאפילו בלא קברתיו נאמן ודחה הדוחה מה שדחה.
איברא דבדחיית הדוחה לא מצאנו ידינו ורגלינו דהיינו קושית הרב המגיד אמנם בדברי הפשטן ליכא לאקשויי כלל. ועוד הוקשה אצלי בדברי כ"ת במה שרצה לתרץ הקושיא והוא דהפשטן ס"ל דמעשה דשני ת"ח מיירי דקאמרי אסקינהו ואם כן קשה דמאי קמתמה עליה הדוחה דקאמר ותסברא וכו' דלא שייך לאתמוהי הכי אלא דוקא אי הוה משמע ליה לפשטן דמיירי ההוא מעשה בלא אסקינהו אבל אי משמע ליה דמיירי באסקינהו ליכא לאתמוהי הכי וכבר ראיתי מה שכתב כ"ת לתקן זה בנעימות דבריו בקושי ודוחק גדול וכפי הנראה לא עשה הקושיא כ"ת כי אם בעבור התירוץ כי הוא מוכרח לפרש פשט ההלכה כן כפי הדרך שפי' בדברי הריב"ש וק"ל.
ועתה אני בא לכתוב על מ"ש כ"ת לתרץ מה שהקשה מהרר"י ן' לב ז"ל על הפי' הא' שכת' הרב המגיד בדברי הרי"ף וקודם שאכתו' מה שפקפקתי על התירוץ הא' שכת' כ"ת אכתוב על מה שכתב בדחייתו וז"ל אבל שבתי וראיתי כי פירוש זה א"א להזכירו לא מהטעם שכתב מהרר"י ן' לב ודחה כ"ת דאין לומר מעשה שהיה כך היה דהא משמע דלעקר נקטיה דאמרו שם דה"מ דחזיוה בשעתיה וכמו שביארו כ"ת באר היטב וא"א שכ"ת הגדיל המדורה ונתן מקום בכח גדול ויד חזקה לומר אי לעולם לא בעינן קברתיו וההיא עובדא דדגלת איכא לדחויי דאפשר שמעשה שהיה כך היה ובתחלה היה נראה קצת דוחק לומר דמעשה שהיה כך היה דאם כן למה הזכירו הגמרא אי לאו לקושטא דמלתא אתמר ובמה שכתב כ"ת האיר עינינו לומר דטעמא דהזכיר הגמרא דאסקינהו היינו כדי להשמיענו דבאסקינהו בעיב' דחזיוה בשעתיה מטעמא דמסיק בגמ' אבל אה"נ דאפשר דבלא אסקינהו סגי ואפשר דיקשו דברי אלה בעיני כ"ת דאם איתא דבלא אסקינהו סגי א"כ כי אמרי אסקינהו אמאי בעינן דאמרי דחזיוה בשעתיה לא יהא אלא לא אסקינהו לזה אומ' דיר' דאפשר דקים ליה לגמרא דטפי איכא למיחש דאמר העד בדדמי כשמעיד אחר שהעלוהו כל דלא חזיוה בשעתיה מהיכא דלא קאמר אסקיה וק"ל ובודאי דלהרמב"ם ז"ל צריכין אנו לומר דס"ל דמאי דקאמ' בההיא דדגלת ואסקינהו אפשר דמעשה שהיה כך היה דאלת"ה אלא דלקושטא דמלתא אתמר דבעינן דלימא אסקינהו א"כ אמאי קאמר דבלא קברתיו לא תנשא ואם ניסת לא תצא כנראה דסבר דלא אפשיט' בעיין והא אסקינהו הוא כמו קברתיו וא"כ הא אפשיטא בעיין אלא ודאי דסבר דאפשר דאסקוה דקאמר לאו דוקא אלא מעשה שהיה כך היה ומשום הכי הקשתי בכתבי הקודש ממה שכתב לקמן דמשמע דלא אמרינן מעשה שהיה כך היה אלא דוקא נקט. עוד כת' כ"ת דמאי דאיכא למרמי הוא דהיכי פשיט מדנקט אסקינהו התם נקט אסקינהו משום דאי לאו הכי הוי מים שאין להן סוף ואשתו אסורה ותמה כ"ת איך לא שת לבו מוהרר"י ן' לב לזו ואני בעניי נוראות נפלאתי איך פה קדוש יאמר שלא רצה מהרר"י ן' לב זו הדחיה הלא היא כתובה על ספר הריב"ש דהיינו סברת החולקים על הרי"ף דלא בעינן במים או במים שיאמר קברתיו דלא חיישינן לעד שיאמר בדדמי אלא מה דאיכא למיחש הוא אי משקר אי לאו ולדידהו אפשיטא בעיין דאפילו בלא קברתיו נאמן דס"ל דאסקינהו לא הוי כקברתיו ומאי דנקט התם אסקינהו היינו משום דאי לאו הכי הוי מים שאין להם סוף וכו'. ועתה אכתוב על התרוצים שרצה לתרץ כ"ת על תמיהת מוהרר"י ן' לב ז"ל שתמה דאם איתא דבקברתיו פשיטא לן מאי האי דקאמר הרי"ף וה"ה לעד אחד דקאמר קברתיו דאמאי אצטריך ליה למימר הכי וכתב כ"ת שעלה בדעתו לומר דכונת הרי"ף הוא לומר דמההיא דדגלת אפשיטא בעיין בלא קברתיו דלא תנשא לכתחלה ולא זכיתי להבין איך תרץ כ"ת קושית הרב הנז' בזה כיון שכל תמיהתו הוא שלמה הוצרך הרי"ף להשמיענו חדוש בקברתיו כיון דבקברתיו פשיט' לן א"כ איך תרצנו זאת הקושיא באמרנו דכונת הרי"ף הוא דאפשיטא בעיין בלא קברתיו דאכתי דייקינן עליה דאמאי אצטריך ליה לאדכורי בקברתיו מידי עוד גמגמתי במה שכתב כ"ת דכונת הרי"ף הוא דאפשיטא בעיין בלא קברתיו דלא תנשא לכתחלה ואם ניסת לא תצא כי אני מעולם לא שמעתי ולא ראיתי פשיטות בעיא כה"ג אלא אי איפשיט' בעיין הוא ואם ניסת תצא אפילו בדיעבד או תנשא לכתחלה אמנם אי לא איפשיטא בעיין אמדינן לא תנשא לכתחלה ואם ניסת לא תצא. גם התירוץ הב' שתרץ כ"ת ואמר דמאי דקאמר הרי"ף דאפשיט' בעין מההיא דדגלת כונתו היא דאפשיט' פירושא דבעיא דלא הוי אלא דוקא בלא קברתיו אבל בקברתיו פשיטא דמהימן ידעתי נאמנה שלא נעלמה מעיני כ"ת כמה דוחק הוא לומר דכונת דאפשיטא בעיין הוא דאפשיטא פירוש' דבעיין ותו קשיא לי דא"כ אכתי לא אפשיטא ומספקא לן בלא קברתיו ואם כן אית לן למימר דלא תנשא לכתחלה ואם נשאת לא תצא ומלשון הרי"ף דקאמר ואי לא מסהדי הכי אפילו בתרי סהדי לא סמכינן עליהו משמע דאפילו אם ניסת תצא וכמו שאמר זה כ"ת בתוך דבריו. גם ראיתי במה שרצה כ"ת לישב דברי הריב"ש ז"ל ופירושו כי היכי דלא תקשי עליה אותה הקושיא העצומה אשר הקשה עליו הרב המגיד לא אדע מה אומ' לכ"ת כי לא שמעתי עד עתה שכשהעד אומר קברתיו דחיישינן דאמר בדדמי. והיה זה שלום. נאם נאמן אהבת כ"ת הצעיר שלמה הכהן.
@שו"ת מהרש"ך חלק ב סימן טו
ע"א פרק כל הצלמים.
דיבור רשב"ג אומר כל שיש בידו כל דבר כתבו התוספות וז"ל בגמרא מפרש טעמא דרבי מאיר משום דחייש למיעוטא וכו' ורבנן דלא חיישי למיעוטא לא גזרו ומשמע מהכא דרשב"ג נמי לא חייש למיעוטא ופליג ארבי מאיר ותי' דא"כ קשיא דרשב"ג אדרשב"ג כונת התוספות בהצעתם לומר בגמרא מפרש טעמא וכו' ואחר כך אמרו ומשמע מהכא וכו' הוא דאי הוה אמרינן דפלוגתא דר"מ ורבנן חליא דר"מ סבירא ליה דנעבדין ורבנן סל דאין נעבדין א"כ אין כאן מקום להקשות דרשב"ג ארשב"ג דמהכא משמע דלא חייש למיעוטא דמאן דכר שמיה הכא אי חיישי' למיעוטא או לא אמנם למאי דמפרש בגמ' דטעמא דרבי מאיר משום דחייש למיעוטא וטעמא דרבנן משום דלא חיישי איכא למימר דמשמע דרשב"ג נמי לא חייש למיעוטא ופליג אר' מאיר ומאי דקאמר ומשמע הוא משום דהוה מצי למימר דמאי דקאמר רשב"ג שיש בידו כל דבר לדבריהם דרבנן קאמר ולעולם לדידיה כרבי מאיר סבירא ליה דחייש למיעוטא והעולה מכוונתם הוא כך דאי לא הוה מפרש טעמא בגמרא דטעמא דפלוגתא דרבי מאיר ורבנן הוא אי חיישינן למיעוטא או לא אלא הוה אמרינן דפלוגתייהו תלי בנעבדין או אין נעבדין אם כן ליכא לספוקי ולמימר אי משמע מהכא אי רשב"ג חייש למיעוטא או לא אמנם למאי דמפרש בגמרא ומוקי פלוגתיהו בטעמא אי חיישי למיעוטא או לא איכא למימר דמשמע מהכא דרשב"ג פליג אדרבי מאיר ולא חייש למיעוטא א"כ יש להקשות דקשיא דרשב"ג ארשב"ג ובמה שכתבו התוספות דקשיא דרשב"ג ארשב"ג וקשיא הלכתא אהלכתא יר' לכאורה דאיכא למידק במה שכתבו וקשיא הלכת' אהלכת' דכיון דרשב"ג סבירא ליה בכל דוכת' דלא חיישי למיעוטא חוץ מאותה השני מקומות שכתבו התוס' ופסקינן כרשב"ג במאי דס"ל דלא חייש למיעוטא ובמאי דסבירא ליה דחיישי' א"כ לא שייך כ"כ לומר קשיא הלכתא אהלכתא וכבר היה מקום לומ' בדוחק דרך אחר בכוונת התוספות והוא שרצו לומר דממה נפשך יש להקשות דאי רשב"ג סבירא ליה כרבנן דלא חיישי למיעוטא א"כ קשיא דרשב"ג ארשב"ג דהכא משמע דלא חייש למיעוטא ואלו התם גבי נפל משמע דחייש למיעוטא ואי אמרי' דרשב"ג הכא נמי משמע דחייש למיעוטא דמאי דקאמר אף שיש בו כל דבר לדבריהם דרבנן קאמר אם כן קשיא הלכתא אהלכתא ותו איכא למידק דהך קושיא דקשיא הלכתא אהלכתא לא שייכא הכא דבלאו הכי איכא לאקשויי דהא רשב"ג ס"ל גבי נפל ובההיא דהלוקח בהמה מניקה מן הנכרי דחיישי' למיעוטא ופסקינן כותיה ובכל דוכתא פסקו הלכת' כרבנן דלא חיישי למיעוטא.
ואיפשר לומר דכוונת התוספות לומר דהוה אפשר לומר דע"כ אית לן למימר דרשב"ג כרבי מאיר דחייש למיעוטא ס"ל כי היכי דלא תיקשי דרשב"ג ארשב"ג לכך אמרו דלעולם אמרינן דרשב"ג כרבנן ס"ל ואי קשיא דא"כ תיקשי דרשב"ג ארשב"ג הא לאו קושיא היא דהא ע"כ אפילו אי אמרת דכרבי מאיר ס"ל איכא לאקשויי דקשיא הלכתא אהלכתא ובמאי דמתרצא קושית דקשיא הלכתא אהלכתא מתרצא נמי קושיית דקשיא דרשב"ג ארשב"ג וק"ל.
@שו"ת מהרש"ך חלק ב סימן טז
אי נעבדין פעם א' בשנה מ"ט דרבנן כתבו התוספו' וז"ל וא"ת דלמא בהא פליגי דמ"ס =דמר סבר= נעבדין ומ"ס אין נעבדין וכו' איכא למידק דיר' דליכא למימר דבהא פליגי דאם כן יהיה מחלוקת במציאות דמ"ס נעבדין ומ"ס דאין נעבדין וזה דוחק ויר' דתירוץ קושיא זאת מילתא דפשיטא היא וזיל קרי בי רב דע"כ לרבנן ורשב"ג צריכין אנו לומר דפליגי בנעבדין ואין נעבדין א"כ לר"מ ורבנן נמי נימא דבהכי פליגי ומ"ה הוצרכו התוספו' לתרץ דאי אפשר לומר דפליגי בנעבדין ואין נעבדין דא"כ לא הוה להו לרבנן לומר אינו אסור אלא כל שיש בידו וכו' אלא הכי הוה למימר וחכמים אומרים אין נעבדין אלא מי שיש בידו וכו'.
@שו"ת מהרש"ך חלק ב סימן יז
ותו איכא למידק בהך שמעתא במה שכתבו התוס' בדיבור באנדרטי על מלכים שנינו שהקשו על פרש"י מההיא דמצא תבנית יד ורגל שצריך לפרש כונתם כי הנה הכריחו דודאי משמעות מצא הוי בשוק בשדה וא"כ אי אפשר לומ' דמאי דמוקי לה שמואל בעומד על בסיסו כפי מה שפרש"י.
איברא דלפי מה שפירש רש"י מאי דמוקי שמואל בעומד על בסיסו ניחא וליכא לאקשויי דאכתי מצינן למימר דמאי דקתני מצא תבנית יד או תבנית רגל היינו בידוע שהיה תבנית יד או רגל של אנדרטי עומד על המקו' שהיה אבל ע"כ אי אפשר לפרש כן דלשון מצא משמע בשוק או בשרה א"כ צריך לפרש מאי דקאמר שמואל ומוקי לה על בסיסו שיש להם בית מושב רחב וניכרים שלא נשתברו אצלם שלם אלא שתחלת עשייתן היה כך א"כ קשה דהא משמע דרבי מאיר אסר אפילו בשאר צלמים שאינם אנדרטי.
ובמה שכתב ה"ר אלחנן לישב פ"ה איכא לאתמוהי דא"כ דמאי דקתני מצא תבנית יד וכו' היינו בשל כפרים וכתב דבהני ניחא דכי דייק לה במלתיה דרבי יוחנן הא צלמים עצמן אסורין וסתמא כרבי מאיר דאם איתא דסיפא בתבנית יד מיירי בשל ואיכא למידק דאם איתא דסיפא בתבנית יד מיירי בשל כפרים דאסור אפילו לרבנן א"כ רישא נמי דקתני המוצא שברי צלמים נימא דמיירי בשברי צלמים דכפרים וא"כ ליכא לאותובי מינה דהא לפי מה שכתבו התוספו' לקמן בדיבור איתיביה יר' דמאי דפריך רבי יוחנן הינו משום דבסתם צלמים שנחלקו ר"מ ורבנן מיירי הכא וכיון דסיפא ע"כ בעינן לאוקומה דמיירי בשל כפרים א"כ מנ"ל לאוקומי רישא בגוונא אחריתי ותו איכא למידק במה שכתבו בסוף הדיבור ולפר"ת ק"ק דכי קאמר לקמן סתמא כר"מ מצי למימר דסתמא אפילו כרבנן דמה שייך לומר דסתמא אפילו כרבנן דבשלמא סתמא כרבי מאיר א"ש דהיכא דרבנן ור"מ נחלקו דלרבי מאיר אפילו צלמים דאנדרטי אסורין ולרבנן דוקא שאר צלמים אסורין אבל אנדרטי מותרין וסתם לן תנא כר' מאיר דאסר דסתמא דמתניתין משמע דוק' סברי צלמים מותרין אבל צלמים עצמן אסורין ל"ש שאר צלמים ל"ש אנדרטי אבל סתמא אפילו כרבנן לא שייך לומר אם משום דלא שייך למסתם כר' מאיר וכרבנן דפליגי אהדדי אם דכיון דר"מ מחמיר בצלמים טפי מרבנן ומדיוקא דמתניתין אי דיקי' הא צלמים עצמן אסורין בכל גוונא ואפילו דאנדרטי א"כ היכי אפשר למידק ולמסתם כרבנן אף על גב דמחמרי בכל הצלמים מ"מ כיון דהתירו באנדרטי היכי משתמע ממתני' דיש להתיר באנדרטי וצ"ע.
ואפשר לומר דכונת התוס' היא דלפר"ת דסבירא ליה דלדרבנן כל הצלמים אסורים אפילו אין בידם שום דבר לבד אנדרטי דבאנדרטי בעי' שיש בידו מקל וכו' א"כ לקמן הוה מצי לתרוצא דמתניתין דהמוצא שברי צלמים מותרי' אתי למידק הא צלמים עצמו אסורי' אפילו לרבנן אפילו אין בידם שום דבר ופירושא דמלתיה דרבנן כל הצלמים שאין בידם מקל מותרין.
@שו"ת מהרש"ך חלק ב סימן יח
ותו לקמן במאי דקאמר שמואל אפי' שברי ע"א ומקשו עליה והא אנן תנן שברי צלמי' ומשני הוא הדין דאפי' שברי ע"א והא דקתני שברי צלמי' משו' דקא בעי למתני סיפא וכו' איכ' למידק דאמאי לא קמשני באיידי דקתני רישא אסורא בצלמים דהוי רבותא תנא נמי סיפא היתרא דשברים בשברי צלמים וי"ל דכיון דהתר שברי ע"א הוי רבותא טפי וחדושא רבה לא הוה ליה לתנא למשבק סברי ע"א ולמתני שברי צלמי' משום דקתני רישא אסורא בצלמים אבל מטעמ' דאי הוא תני שברי ע"א מותרים איכא למטעי במאי דקתני מצא תבנית יד ותבנית רגל אסורין דמיירי בתבנית יד דע"א אבל תבנית יד דצלמים מותרים שפיר מצינן למימר דדין הוא דלשבק מלמיתני התר שברים כשברי ע"א. ותו איכא למידק במאי דפריך גמרא והא שברים נינהו דמאי פריך דנהי דמוצא שברי צלמים או שברי ע"א מותרים מ"מ שברים דתבנית יד ורגל דין הוא שיהו אסורין ומטעמא דקתני במתני' מפני שכיוצא בהן נעבד דיד' דהך טעמא הוי טעמא רבה לפלוגי משברים דתבנית יד ורגל לשאר שברים.
@שו"ת מהרש"ך חלק ב סימן יט
ותו איכא למידק טובא במה שכתבו התוספות בדבור והא שברים נינהו לתרץ מה שהוקשה להם דבלאו מלתיה דשמואל תיק' רישא לסיפא וז"ל וי"ל דאי לאו מלתיה דשמואל ה"א שברי ע"א אסורין וסיפא משתמע שפיר בשברי ע"א ואיכא לאתמוהי דאם איתא דסיפא שברי ע"א דאסורין אתא לאשמועינן א"כ אמאי תבנית יד ותבנית רגל דמשמע דדוקא תבנית יד ורגל הוא דאסורין הא שאר שברים מותרים. ותו איכא לאתמוהי דאם איתא דבשברי ע"א מיירי אמאי אצטריך למימר ולמתני טעמא מפני שכיוצא בהם נעבד דכיון דבע"א קימינן א"כ אפי' אין כיוצא בהם נעבד דהינו תבנית יד ורגל לבדה מ"מ כיון דהלך שברים אתו מע"א דודאי עבדוה בשהיתה שלימה דהשתא ליכא אלא חד ספיקא דשמא בטלוה דין הוא שיהיו השברים אסורין.
ותו איכא למידק דאם איתא דאף על גב דתני ברישא שברי צלמים מ"מ מצי לאוקומי סיפא בשברי ע"א כמו שכתבו התוספות א"כ היכי מתרץ שמואל במאי דקתני ברישא שברי צלמים מותרין ולא קתני שברי ע"א מותרין היינו משום דקא בעי למתני סיפא מצא תבנית יד וכו' ואי הוה תני ברישא שברי ע"א הוה משמע דסיפא נמי כתבנית ע"א אבל תבנית יד דצלמים מותרין משמע דהשתא דקתני רישא שברי צלמים ע"כ סיפא בתבנית יד ורגל דצלמים מיירי.
איברא דזאת הקושיא אפשר לתרץ דמה שכתבו התוספות הוא דאי לאו שמואל ע"כ כי היכי דלא תיקשי מתניתין רישא לסיפא הוה מוקמינן דסיפא דמתניתין מיירי בשברי ע"א דכיון דלא מצינן לתרוצי בגוונא אחריתי וודאי דמצינן למימר דשפיר משתמע בסברי ע"א אבל השתא דקאמר שמואל דמתני' דקתני שברי צלמים מותרין לאו דוקא שברי צלמים אלא אפילו שברי ע"א השתא מצינן למימר מאי דמשמע דהוי קושטא דמלתא דמאי דקתני סיפא מצא תבנית יד הוי תבנית יד דצלמים דומיא דרישא כך יר' לתרץ זאת הקושיא אמנם שאר הקושיות צ"ע.
@שו"ת מהרש"ך חלק ב סימן כ
לקמן במה שכתבו התוספו' בדבור איתיביה המוצא שברי צלמים וכו' דנר' לר"י דבסתם צלמים שנחלקו בו ר"מ ורבנן מיירי הכא יר' דאיכא למידק טובא בהך שמעתא דלעיל שמואל דאמ' דאפילו שברי ע"א אפשר לפרש דבריו ולומר דה"ק מתניתין דקתני המוצא שברי צלמים האסורין לר"מ כדאית ליה ולרבנן כדאית להו מותרין לאו דוקא שברי צלמים אלא אפילו שברי ע"א נמי מותרין ובודאי דלשמואל דמפרש מתניתין ועלה קאי וקאמר דמתניתין אתא לאשמועינן התר שברים וקאמר דלאו דוקא התר צלמי' אתא לאשמועינן אלא אפי' שברי ע"א נמי מותרין כי מקשי' והא אנן שברי צלמים תנן פשיטא דלא מצי לשנויי דהא דקתני שברי צלמים למידק הא צלמים עצמן אסורין הוא דאתא ולמסתם כר"מ דהא איהו גופיה אמ' דהתר שברים אתא לאשמועינן א"כ ליכא לתרוצי תירוצא אחריתי אלא איידי דבעי למתני סיפא וכו' ואינו נר' לו דוחק לומר דמתני' אתא לאשמועי' חדוש התר שברים ומניח התר שברי ע"א משום סיפא ובפלוגתא דרבי יוחנן ורשב"ל דפליגי במלתא באנפי נפשה אי ע"א שנשתברה מאליה אסורה או מותרת ומותיב רבי יוחנן לרשב"ל ממתניתין דהמוצא שברי צלמים מותרין דמשמע מינה הא שברי ע"א אסורין אפשר לפרש ג"כ דר' יוחנן פריך דכיון דקתני המוצא שברי צלמים לר"מ כדאית ליה ולרבנן כדאית להו אף על גב דצלמים אסורים שברים מותרים אבל שברי ע"א אסורים דסבירא ליה לר"י דמתני' לאו בשברי צלמים שנחלקו ר"מ ורבנן קא מיירי ודייקינן הכי שברי צלמים מותרין הא צלמים עצמן אסורין וסתמא כר"מ אלא מתני' בכל צלמים האסורין לר"מ כדאית ליה ולרבנן כדאית להו ומ"ה פריך דודאי מתני' למידק הא שברי ע"א אסורין הוא דאתא דאם איתא דשברי ע"א מותרין א"כ אמאי שבקינהו תנא לשברי ע"א וקתני שברי צלמים וסבירא ליה דליכא לשנויי איידי דבעי למתני סיפא כדתריץ לעיל שמואל דנר' לו דוחק לומ' דמתני' אתא לאשמועינן חדוש התר שברים ומניח התר שברי ע"א והמתרץ תירץ לו ואמ' דאיברא דאי מתני' הוה מיירי בכל הצלמים ואפילו בצלמים דמודו בהו רבנן דאסורין ודאי דע"כ מתני' אתא למידק הא שברי ע"א אסורין דאם איתא דס"ל לתנא דמתני' דמותרין ליתני שברי ע"א מותרין דליכא למימ' איידי דבעי למתני סיפא וכו' וכמו שכתבתי אבל מתני' לא בצלמים דמודו רבנן מיירי אלא בצלמים שנחלקו בהם ר"מ ורבנן וא"כ מצינן למימר דלעולם שברי ע"א מותרין ולא דיקינן שברי צלמים מותרין הא שברי ע"א אסורין אלא הכי דיקינן שברי צלמים מותרי' הא צלמים עצמן אסורים ולמסתם כר"מ אתא ובהכי סלקי שפיר תיובתא דר"י ותירוצא דר"ל וא"כ איכא למידק דמי הכריחו לר"י לפרש דמאי דמותיב ר"י היינו משום דבסתם צלמים שנחלקו ר"מ ורבנן מיירי ודוחק הוא לומר דמשמע ליה לר"י דכיון דר"ל מתרץ דדיוקא דמתני' הכי דיקי' הא צלמים עצמם אסורים א"כ ר"ל משמע ליה דמתני' בסתם צלמים שנחלקו מיירי וסתמא כר' מאיר א"כ אי אמרינן דר"י מוקי מתני' אפילו בצלמים דמודו בהו רבנן א"כ פליגי ר"י ור"ל בפרושא דמתניתין בתרתי חדא דר"י מפרש לה בצלמים דמודו בהו רבנן ור"ל מוקי לה בסתם צלמים שנחלקו ותו דלר"י משמע ליה דדיוקא דמתני' אתיא למידק הא שברי ע"א אסורין ולר"ל אתיא למידק הא צלמים אסורים. ויר' לומר דר"י הכריחו לפרש דמאי דפריך רבי יוחנן הוי דמוקי לה למתני' בסתם צלמים שנחלקו ממאי דקאמר בגמ' ור' יוחנן מדר"מ נשמע לרבנן לאו אמ' ר"מ צלמים אסורים ושבריהם מותרים ואם איתא דר"י סבירא ליה דמתניתין בצלמים דרבנן נמי מיירי א"כ אמאי אצטריך לגמרא לאקשויי לר' יוחנן מדר"מ נשמע לרבנן מרבנן גופייהו הוה מצי לאקשויי דהא במתניתין קתני דצלמי' האסורין לדידהו שבריהם מותרין אלא ודאי דמתניתין המוצא שברי צלמים היינו סתם צלמים שנחלקו בהם ר"מ ורבנן והשתא א"ש דלא מצי לאוכוחי מרבנן גופייהו וכמו שכתב ז"ל דטעמא דלא פריך מרבנן גופייהו משום דלא חזי' בהדיא דמתני' דקא שרו שברי צלמים וגם מכח הך שמעתא דקאמרי' שהכריח לר"י לפרש מאי דמיתיב רבי יוחנן כמו שפי' הכריחו לתוס' לעיל לומר במלתיה דשמואל מה שאמרו חז"ל דשמואל מוקי למתניתין כר"מ דשפיר הוו מצו למימר דמוקי לה כר"מ ורבנן.
@שו"ת מהרש"ך חלק ב סימן כא
ותו איכא למידק במאי דמתרץ בגמרא למאי דפריך ורבי יוחנן מדר"מ נשמע לרבנן וקאמר הכי השתא התם אימור עבדום אימור לא עבדום וכו' דבמאי מיירי אי במקומו של רבי מאיר ודאי עבדום והיכי קאמר אימור עבדים אימור לא עבדום ואי בשאר מקומות קא מיירי ולפי מה שכתבו התוספות דהך שקלא וטריא דשקיל וטרי גמרא במאי דמותיב ר"י ומאי דמתרץ ר"ל בסתם צלמי' שנחלקו ר"מ ורבנן קיימי א"כ בשאר מקומות קא מיירי א"כ מאי קאמר אימור עבדום אימור לא עבדום דהא ודאי בשאר מקומות אין עובדים לצלמים שאין בידם שום דבר אלא דר"מ חייש למיעוטא ומ"ה אסר בכל המקומות אפילו אין נעבדין ורבנן דלא חיישי מתירין.
@שו"ת מהרש"ך חלק ב סימן כב
ותו לקמן במאי דמקשי גמרא ואין ספק מוציא מידי ודאי והתניא מעשה בשפחתו של מציק שהטילה נפל לבור וכו' כתבו התוספות בדיבור מפני שחולדה וברדלס מצויין שם אי בעית אימא הבור ר"ה =רשות הרבים= וכגון שאינו עמוק עשרה ואפ"ה אין זה ספק טומאה בר"ה וכו' דיר' דכוונת התוס' דאתו למידק בתירוצא דמתרץ גמרא לא תימא הטילה נפל לבור אלא כמין נפל לבור דאי הבור היה וכו' א"כ אמאי אצטריך בריתא למיהב טעמא דטהרוהו מפני שחולדה וברדלס מצויין שם וגררוהו דהא בלאו האי טעמא דגררוהו דין הוא שיהא טהור כיון דלא הטילה נפל ודאי אלא כמין נפל ואיכא לספוקי שמא רוח הפילה והבור ר"ה וק"ל דספק טומאה בר"ה טהור וניחא להו לתוספו' וכתבו דאפ"ה אין זה ספק טומאה דמיירי שהבור קצר והיה ממלא פי הבור. ואיכא למידק ולאתמוהי דאפילו בבור קצר וממלא ראשו פי הבור מה בכך לצאת מדין ספק טומאה בר"ה דהא בור קצר וממלא ראשו פי הבור לא מהני אלא לומר דודאי האפיל אבל הבור מכל מקום לא יצא מדין ר"ה וצ"ע.
@שו"ת מהרש"ך חלק ב סימן כג
ועוד כתבו התוספות בהך שמעתא בדיבור שהטילה כמין נפל וז"ל וצ"ל שנבדק הבור וכו' איכא למידק טובא בזה הדבור דיר' דכוונת התוספות היא שהוקשה להם דכיון דמאי דאמר רבי יהודה מעשה בשפחתו של מציק קאי עלה דרישא דבריתא דקתני בור שמטילין בו נפלים טהור כמו שכתבו למעלה א"כ מאי מתרץ לא תימא כמין נפל וכו' דתינח דמתרץ בהכי לטומאת דנפל של שפחתו של מציק מכל מקום כיון שאותו בור היו מטילים בו נפלים איך טהרוהו לאותו כהן שהציץ בבור לידע אם זכר אם נקבה. ואיכא למידק ולאתמוהי דמנא להו לתוספות שזה הבור שהטילה שפחתו של מציק היו מטילים בו נפלים דפירוש' דבריתא אפשר לפרש דה"ק בור שמטילין בו נפלים טהור ומעשה בשפחתו של מציק וכו' שהטילה וכו' ומביא הבריתא סייעתא לאוכוחי דבור שמטילין בו נפלים טהור ממה שטהרוהו לאותו הכהן שהציץ על שפת הבור שהטילה שפחתו של מציק מפני שחולדה וברדלס מצויין שם א"כ מה צורך שנבדק הבור וכבר חשבתי ועלה בדעתי לומ' דאפשר שחולדה וברדלס אינן מצויין אלא בבור שרגילין בו להטיל נפלים שהולכי' שם לנוח הנפלים ואפשר שמפני כך הוצרכו התוס' לומר רישא דבריתא בור שמטילין בו נפלים טהור. מפני שראו שיש לדקדק במאי דקתני ויהיב טעמא מפני שחולדה וברדלס מצויין שם דכיון דחולדה וברדלס לא שכיחי בבור אלא מחמת ריח הנפלים אם כן ע"כ שאותו בור היו רגילים להטיל נפלים והכי משמע נמי לשון מפני שחולדה וברדלס מצויין שם דאם איתא דמאי דמצויין חולדה וברדלס הוי משום לתא דבור א"כ הוה ליה למימר מפני שחולדה וברדלס מצויין בבור. ותו איכא למידק דאע"ג דנימא דנבדק הבור בשעה שהטילה הנפל שפחתו של מציק מ"מ לא סגי אלא,,, והשתא ניחא מה שתירץ בגמ' ודחה דליכא לאוכוחי מההוא מעשה דשפחתו של מציק דספק מוציא מידי ודאי דכיון דנבדק הבור והנפל שהטילה השפחה לא היה ודאי נפל אם כן שפיר טהרוהו דאתי ספק ומוציא מידי ספק. מכל מקום אכתי תיקשי מרישא דבריתא דקתני בור שמטילין בו נפלים טהור דמשמע דאף על פי שהוחזק הבור לנפלים מכל מקו' טהור ואף על פי שלא נבדק מטעם שחולדה וברדלס מצויין שם וא"כ על כרחין אית לן למימר דטעמא משום דאתי ספק ומוציא מידי ודאי וצ"ע.
@שו"ת מהרש"ך חלק ב סימן כד
ותו לקמן בשמעתא במאי דתירץ אביי במאי דמותיב ר"י מההיא דישראל אינו מבטל ע"א של נכרי ואמאי תיהוי כע"א שנשתברה מאליה הכא במאי עסקינן כגון שפחסה דהדר פריך וכי פחסה מאי הוי והתנן פחסה אף על פי שלא חסרה בטלה ואיכא למידק דלמה הוצרך להקשות מההיא דפחסה דמרישא דהך מתני' דקתני נכרי מבטל ע"א שלו ושל חבירו ה"מ לאקשויי דאי אפשר לומר דמאי דקתני ישראל אינו מבטל היינו משום דפחסה דמשמע דפיחוס לא הוי בטול דהא קתני רישא נכרי מבטל אם כן משמע דנכרי מבטל אפילו בפחסה דבמאי דקתני סיפא דישראל אינו מבטל קתני רישא נכרי מבטל.
@שו"ת מהרש"ך חלק ב סימן כה
איכא למידק בהך שמעתא בכל הנך פירכי דמותיב ר"י לר"ל דהא צלמים שנשתברו מאליהם לר"י פשיטא דמותרין דע"כ לא קאמר ר"י אלא ע"א שנשתברה אבל צלמים שנשתברו מאליהן נראה דכל אפילו שוין דמותרין ואפ"ה שברן ישראל. אסורין ואם כן מאי פריך לה. נאם הצעיר שלמה הכהן. לא נמצא בהעתק יותר.
@שו"ת מהרש"ך חלק ב סימן כו
כתב הרמב"ם פ"י מה' גירושין המוציא את אשתו משום ש"ר =שם רע= וכו' יר' דאיכא למידק טובא בדברי הרמב"ם ז"ל ובדברי ה' המגיד בדברי הרמב"ם ק' לי דכיון דסבר דבין אמר בין לא אמר לא יחזיר אם כן מאי נפקא לן מההוא טעמא שכתב ואמר ומפני מה המוציא לא יחזיר גזירה שמא יחזיר וכו', תו ק' לי דכיון דהאי טעמא דקא יהיב לא שייך אלא היכא דאמר לה ואיהו סבר דבין אמר בין לא אמר לא יחזיר אם כן היכי יהיב טעמא בסתם דמשמע דשייך בכל גוונא כיון דלא שייך אלא היכא דאמר לה. ובדברי המ"מ ז"ל איכא למידק טובא במאי דקאמ' לתרוצי מאי דקשיא ליה בדברי הרמב"ם דכיון דבאילונית לא שייך טעמא דפריצות וטעמא דקלקולא לא שייך אלא היכא דאמ' א"כ הוה ליה לפרושי וניחא ליה דבאילנות /דבאילונות/ סתמו כפירושו מטעמא דקא' ואתמהא דאם כן בשמעתין כדמסיק ואמר מאן חכמים רבי מאיר והכא דלא כפליה לתנאיה אם כן ע"כ אנו צריכין לומר דפליגי רבי מאיר ורבי יהודה באילונית אי אמרינן סתמו כפירושו אי לא דלרבי יהודה הוי סתמו כפירושו ומשום הכי אפילו בלא אמר לא יחזיר ולרבי מאיר לא אמרינן סתמו כפירושו ומשום הכי צריך שיאמר לה ויכפול למלתיה מטעמא דסבירא ליה בעלמא דבכל מילתא בעי' תנאי כפול ואם כן מאי דוחקיה דשמעתין לאוקומי דחכמים דמתניתין היינו רבי מאיר לימא התם דאמר הכא דלא אמר והתם לרבי יהודה ליכא קלקולא כדקא' לעיל בחדא סבר לה כרבי אלעזר וכו' ואם כן אפילו באמר ליכא קלקולא ולרבנן כיון דאמר חייש לקלקולא והכא מיירי דלא אמר ומשום הכי חכמים לא חיישי לקלקולא ורבי יהודה אפילו דלא אמר חייש הכא באילונית מטעמא דסתמו כפירושו וכל אלו התמיהות והקושיות צל"ע.
@שו"ת מהרש"ך חלק ב סימן כז
אל מול פני הכהן הגדול מופת הדור הרב המובהק כמהר"ר שלמה הכהן נר"ו מעבדו הקטן נרצע למאמרו מקוה תשובתו ומזומן לעבודתו אברהם הכהן ולא יחרתי לו כתב להיותי חושש בראשי ה' יזכני לראות תשובתו הרמתה. שאלה קהל אסכנדרייא עשו הסכמת שכל יין שיעבור דרך עירם לא יוכל שום אדם להוציאו משם אפילו מי שהביאו מחוץ כי אם למכרו בעירם או יתן מכס שגוזרים על כל חבית וחבית אנשי המעמד שלהם ויש אדם אחד מארץ מצרים שקנה יין מקאנדייה ורוצה להביאו למצרים שהוא עירו ואנשי המעמד של אסכנדרייא מעכבין את היין שלא להוציאו כי אם שימכר בעירם או יפרע מה שגזרו עליו לצורך קהלם. ועתה יורנו מורנו אם יכולין בני אסכנדרייא לעשות הסכמה על הסוחרים העוברים דרך ארצם הבאים ממקום אחר או דילמא אין להם יכולת לעשות הסכמה על העוברים ושבים כיון שאינם מבני עירם וא"ת שיכולין לעשות הסכמתם נשאל אם יכולין לעכב היין של זה המוכר שהוא ממצרים שקנה היין מקאנדייא להביאו למצרים כיון שקנה אותו מקאנדייא להביאו לארצו למצרים יורנו מורנו ורבנו ושכרו כפול מן השמים.
תשובה תנן פרקא קמא דבבא בתרא כמה יהיה בעיר ויהיה כאנשי העיר שנים עשר חדש קנה בית דירה הרי הוא כאנשי העיר מיד. ופרש"י ז"ל הרי הוא כאנשי העיר לשאת עמהם בעול ובגמרא פריך ורמינהי החמרת והגמלת העוברת ממקום למקום ולנה בתוכה והודחה בסקילה וממונם פלט ואם נשתהו שם שלשים יום הם בסייף וממונם אבד אמר רבא לא קשיא הא לבני מתא הא ליתובי מתא כדתניא המודר הנאה מאנשי העיר כל שנשתהא שם שנים עשר חדש אסור ליהנות ממנו פחות מכאן מותר מיושבי העיר כל שנשתהא שם שלשים יום אסור ליהנות ממנו פחות מכאן מותר ליהנו' ממנו מכל זה נראה שאינו נקרא מאנשי העיר לשאת בעול העיר אלא לאחר שנים עשר חדש שכך אמר המודר הנאה מאנשי העיר כל שנשתהא שם י"ב חדש אסור ואפילו לדבר איסור אינו נכנס בכלל אנשי העיר וזהו שאמר המודר הנאה מאנשי העיר כל שנשתהא שם י"ב חדש אסור ליהנות ממנו פחות מכאן מותר שלא תאמ' דוקא לענין ממון לא יהיה כאנשי העיר עד שנים עשר חדש אלא אפילו לענין איסור אינו כאנשי העיר עד י"ב חדש. ופרכינן עוד בגמרא וכל מילי מי בעינן שנים עשר חדש והתניא שלשים יום לתמחוי שלשה חדשים לקופה ששה לכסות תשעה לקבורה י"ב חדש לפסי העיר. ותירץ אמר רב אשי אמר רבי יוחנן כי תנן נמי מתניתין י"ב חדש לפסי העיר תנן.
ויש לשאול ומנא ליה לרבי יוחנן שהמשנה מדברת בפסי העיר לחוד הא סתמא קתני כמה יהיה בעיר ויהיה כאנשי העיר משמע שלכל מילי הוא כאנשי העיר. ונראה שיצא זה לרבי יוחנן מדקא סמיך המשנה כמה יהיה בעיר אחר שאמר כופין אותו לבנות לעיר חומה דלתים ובריח ונראה שאינו מדבר אלא בתיקון העיר האמור למעלה נראה מכל זה שאינו מאנשי העיר אלא אחר שנים עשר חדש ואפילו לדבר שהוא לצורך מי שהוא יושב בעיר כגון לחומה דלתים ובריח שהוא צורך למי שהוא יושב בעיר עם כל זה אינו פורע עם אנשי העיר עד י"ב חדש שאפילו שהוא נהנה כשיש בעיר חומה דלתים ובריח ויושב לבטח שאין האויבים יכולין ליכנס שם לשלול שלל ולבוז בז עם כל זה אינו פורע עמהם עד י"ב חדש כל שכן ליתן מס ולתקנות שבעיר שאינו נותן עד י"ב חדש.
והריב"ש ז"ל סימן שצ"ט כתב וז"ל וכן הבאים מחוץ לעיר לדור שם הרי הם כאנשי העיר וחייבין לעשות כתקנתן והרי הם כאלו קבלו עליהם בפירוש כל תקנות העיר בעת בואם כל שאין דעתם לחזור ע"כ, והנה שאמר הרב כשבאו לדור ואין דעתם לחזור למקומם אז נכנסים בכלל אנשי העיר לעשות כתקנתן וכאלו קבלו עליהם כל תקנות העיר. נראה שאם לא נכנסו כי אם לחזור למקומם אין נכנסין בכלל העיר ולא בכלל תקנתם. נראה מכאן שההסכמות והתקנות שעושין בני עיר אחת אין נכנסים אורחים הבאים ממקום אחר להסתחר שם בכלל אותם התקנות וההסכמות וכתב עוד ז"ל וז"ל ואף בדברים שהיו אסורים בהם מפני מנהגם הותרו בהם כל שאין דעתם לחזור ואין מנהג העיר שבאו לדור בה לאסור כדאמרינן בפ"ק דחולין כי סליק רבי זירא אכל מוגרמתא דרב ושמואל. ואקשינן ורבי זירא לית ליה נותנין עליו חומרי מקום שיצא משם וחומרי מקום שהלך לשם ואסיק רב אשי הני מילי בדעתו לחזור ורבי זירא אין דעתו לחזור הוה ואם בדבר איסור כך כ"ש ענין ממון כגון הקנסות שהתקינו בתקנותיהם שיש לנו לומר שקבלו עליהם כשבאו שם לעיר לדור בה והרי הם כבני העיר ובכלל תקנותיהם עכ"ל. הנה שהרב ז"ל אמר שכשבאו לדור בעיר הוא בכלל תקנותיהם. נראה שאם לא באו לדור אינם בכלל תקנותיהם והנה גם כן יש קצת סיוע ממה שאמר רב אשי ה"מ בדעתו לחזור ורבי זירא אין דעתו לחזור הוה. נראה שכשלא היה דעתו לחזור אפי' שלא היה זה הדבר אלא מנהג אסור ולא מן הדין עם כל זה עושה כמקומו כיון שדעתו היה לחזור שכשאדם במדינה אחרת כל עוד שדעתו לחזור למקומו לעירו נדון כבני עירו אפילו שהוא בעיר שהיה מותר זה הדבר. וא"ת ששם שמדבר בדבר איסור החמירו אבל בכאן שמדבר בממון יהיה בעיר אשר הלך לשם עם כל זה אם לא היה הדבר מפני שמי שהולך למקום אחר כל עוד שלא הלך להשתקע עדין הוא כבני עירו לא היו נותנין לו חומרי מקום שיצא משם כיון שלשם הוא מותר אבל אין זה סיוע גמור מפני שיכול היות הטעם שלא ילמוד לעצמו ויקל בדבר ויבא לאכלו אפילו במקומו.
ובתשובת קל"ב כתב וז"ל קהל עשו הסכמה בכח חרם ונרוי וקיימוה כולם שכל מי שבא לדור בכאן עם הקהל שיתחייב לפרוע עמהם בכל הוצאותיהם וצדקותיהם במסים ובכל צרכיהם ועם כל זה יש בקהל זה סוחרים נותנים חוק למלך. והשיב השואל שכיון שישב בעיר יותר משנים עשר חדש חייב הוא לפרוע עם הקהל בכל דבר שיפסקו עליו. והנה הריב"ש ז"ל השיב כדבריו וזה לשונו תשובה מבואר הוא בפ"ק דבבא בתרא כמה יהיה בעיר ויהיה כאנשי העיר י"ב חדש ואם קנה בה בית דירה הרי הוא כאנשי העיר מיד. ונראה מן הגמרא דאפילו לא בא להשתקע אלא לגור שם הרי הוא כאנשי העיר כל שדר שם י"ב חדש. הנה ברור מכאן שלא נעשה כאנשי העיר בענין תקנתם והסכמתם אלא עד אשר יעברו עליו י"ב חדש כמו שהאריך הריב"ש ז"ל בסימן הנז' וז"ל בסימן הנז' ולכך זה היהודי אם הקהל פורעים למלך דבר ידוע בכל שנה ושנה בדרך כלל חייב הוא לפרוע עמהם אף כסף גולגלתו אחר שדר שם י"ב חדש. הנה שאפי' הסכמה בחרם ובנדוי וקיימוה כל הקהל אין בכלל ההסכמה אלא בני עירם או מי שדר שם י"ב חדש אבל אם לא דר שם שנים עשר חדש אין בכלל ההסכמה אלא אם קנה שם בית דירה שנראה שעושה עצמו מבני העיר. ומה שהיה אפשר לטעות הוא שהאורחים יכנסו בכלל העיר ההיא לסייעם למסים שבהסכמותיהם כיון שהם מסתחרים בעיר ומרויחים כבני העיר אבל לעשות הסכמה על האחרים ולא עליהם תהיה ההסכמה שעשו שכל יין שיבא ממקום אחר ימכר במקומם ולא יעבור לשום מקום אלא ימכר שם בזול כפי אשר יעלה על דעתם זה לא עלה על לב מעולם. וזה לשונו בסימן הנז' אבל עדין יש לקהל דין עליו בעד שאר הוצאותיהם מן הדין וכל שכן בה שעושה סחורותיו וקונה ומוכר בעיר שבני העיר יכולין לעכב דקא פסיק לחיותיה אלא א"כ פורע מס עמהם. והנה נראה מזה שבשביל דקא פסיק לחיותיהו הוא שראוי לדון בדיני מסים והנה זה בנדון דידן שעובר דרך שם ומביא חיותייהו לעיר שראוי להקל מעליו ולא יכנס בשום דבר מהעיר. וז"ל בסימן הנז' מה שכתבתי הוא מן הדין אף לא היה בקהל הסכמה בזה ואין צריך לומר כשיש הסכמה שהוא לדור בקהל על דעת הסכמותיהם. וזה נראה ברור כשמש.
ובסימן רס"ו שאלה קהל הסכים שלא יהא רשאי שום אדם בעולם בשום פנים וצד וענין להכניס יין לכאן הן מחוץ לתחום הן מן התחום אלא היין שפרע בעדו בשעת עשייתו חוק האינבוטאר לקונה השישא וקבלו עליהם מכל אותו היין המנוע יהיה אסור בהנאה כדין יין נסך גמור אלא אם יכניסוהו ברשות בית דין או ברשות אנשי העצה. עכ"ל. ומתוך התשובה נראה שלא נאסר אותו היין הנכנס בלי רשות בית דין או מקצת אנשי העצה כי אם לקהל העושים ההסכמה אבל אם בא מחוץ לתחומם יין שלא פרע מה שאמרו אין איסור זה היין כי אם לבני קהלם לבד אבל לקהל שבא משם אין שום איסור. וז"ל אפשר שאין הכונה אלא על בני קהלם שהם תחת ממשלתם ובידם לתקן עליהם נראה שאין לתקן תקנה אלא על בני קהלם ולא על בנו /בני/ קהל אחר. וזהו שכתב עוד ז"ל וז"ל ואם כן אף כשאסרו היין על בני הקהל בהנאה הוא גם כן כשהמכניס הוא מבני הקהל. הנה שבבירור כתב שאין איסור כי אם על הקהל העושים ההסכמה ואם יכולים הקהל לעשות התקנה לאסור היין הנכנס שלא ברושתם לכל אפילו לשאינם בני עירם למה כתב הרב ז"ל וז"ל כשאסרו היין על בני הקהל לא הוה ליה למימר כי אם כשאסרו את היין סתם דהוה משמע שהיה אסור לכל וכיון שלא אמר כי אם כשאסרו היין על בני הקהל נראה שאין האיסור אלא על בני קהלם אבל לאחרים אינו אסור מפני שאין בני העיר יכולין לתקן תקנות ולעשות הסכמות אלא על בני עירם לבד ויכול להוציא היין שהביא להוליכו למקום אחר ולמכור אותו שם ואינו אסור לקהל אחר.
והרשב"א ז"ל סימן תשפ"ט כתב וז"ל אין רשות ביד אדם להסתלק ולפטור עצמו מתקנות הקהל ולומר לא אכנס בתקנותיהם וכיוצא בהם לפי שהיחידים משועבדים לרוב וכמו שכל הקהלות משועבדות לבית דין הגדול או לנשיא כך כל יחיד ויחיד משועבד לצבור שבעירו. הנה שכתב שכל יחיד ויחיד משועבד לבית דין שבעירו נראה שלב"ד שבעירו הוא משועבד בתקנותיהם אבל יחיד שבעיר אחרת אינו משועבד ואינו נכנס בתקנותיהם. וגם זה ברור עוד כהרשב"א ז"ל סימן תרס"ד וז"ל שאלת אם יכולים אנשי העיר לשעבד איש או אשה מעיר אחרת וממלכות אחרת ועוסקים בארצם בנדוי או בחרם שיפרע במס מה שהם גוזרים עליהם אם לאו. תשובה שורת הדין נראה שאינם יכולין לשעבד אותם ולא להחרים אותם דכל שאינם בני עירם ואפילו הוא ממלכותם אינו חייב לתת בשום דבר עם אנשי העיר האחרת. וזה מבואר בבבא בתרא והאריך ז"ל בשאלתו. הנה מבואר שאין בני מדינה יכולים לעשות תקנה על האורחים אפילו ממלכותם כל שהם מעיר אחרת וכל שכן בני קאנדייה שהם מלכות אחרת. וכתב עוד ז"ל וז"ל ועיקר הדברים אלו מן היסוד שאמרנו שהרי אנו רואים בכל עיר ועיר בגבולותיה שאנשי העיר סוחרים ומתעסקים בתוכה כאלו אמר המלך שאנשי העיר ההיא שמעלים לו מכס או חרגא יסחרו ויתעסקו בה. הנה שכתב ז"ל שמי שיתן המס למלך הוי כמו שאמר לו המלך שיסחר ויתעסק במלכותו. והנה לפי זה אין עושי ההסכמה שיתעסקו מביאי היין לאסכנדרייא שם אלא א"כ יתנו מס שהם גוזרי' או ימכרוהו לשם באסכנדרייא. והנה עושי ההסכמה הזאת הם עוברים על מצות המלך שהמלך גזר שאחר שנותנים מכסם יכולים לעבור דרך מלכותם למקום חפצם. ואמר שמואל בהגוזל בתרא גבי מתניתי' אין פורטים לא מתיבת המוכסים ולא מכיס של גבאים ואין נוטלין מהן צדקה. ופריך בגמרא מוכסים והאמר שמואל דינא דמלכותא דינא אמר רבי חנינא בר כהנא אמ' שמואל במוכס שאין לו קצבה דבי ר' ינאי אמרי במוכס העומד מאליו. הנה ברור שדינא דמלכותא דינא. והגמרא עוד גופא אמר שמואל דינא דמלכותא דינא אמר רבא תדע דקטלי דיקלי ושדי גישרי ועברינן עלייהו שאם לא היה דינא דמלכותא דינא לא הוה עברינן עלייהו. ואמר רבא בר מתא אבר מתא מיעבד. ובבתרא דינא דמלכותא דינא דאריסות' דפרסאי עד ארבעין שנין והני זהרורי דזבין ארעא לטסקא זביני זביני. הנה שדינא דמלכותא דינא. וכל זה הביא הרמב"ם ז"ל פרק ששי מהלכות גזלה ואבדה.
וא"ת שהרי הרשב"א ז"ל כתב בסוף דבריו וז"ל אבל המנהגים משתנים בענייני המסי' והתסחורת ובכל מקום ומקום נוהג כפי מנהגו ומנהג אבותיהם ונהרא נהרא ופשטיה. נראה שהכל כפי המנהג זהו בענין המסים והתסחורת שכיון שמרויחים במדינתם עושים כמנהגם לסייע לבני המדינה במכסם כמו שהוא ז"ל כתב למעלה אבל להיות עושים הסכמה להרבות מכס על פורעי מכס למלך זה לא נשמע מעולם אלא כל מי שפורע מס המלך אין עליו מכס אחר ולכן כל ההסכמות הנעשות בעיר צריך שיסכימו האורחים שם בני העיר שאם לא כן לא יהיו יכולים לעשות לא הסכמה ולא תקנה עליהם בדבר ממון. ומהמרדכי ז"ל בבבא קמא פ' הגוזל בתרא נראה כמו שאמרנו. והאריך ז"ל על שמעון שהיה לו ממון של אחדים ואמר שאינו מן הדין ליתן שמעון לראובן מממון של אחרים על המס הקצוב דהוי מציל עצמו בממון חבירו. וכתב עוד ז"ל מה שטוען ראובן שרוצה לתקן לתת משל אחרים מעתה והלאה ושמעון מעכב הדין עם שמעון.
וכתב עוד ז"ל וז"ל והא דאמרינן רשאין בני העיר להסיע על קצתן הכי פירושו רשאין בני העיר להסייע על קצתן ולהפסיד ממון העובר על הקצבה שקצבו והתנו ביניהם לדעת כולם שנתרצו בתחלת התקנה ועתה עובר עליה. הנה נראה ברור שאין התקנה אלא על מי שעשאה והסכים עליה שמפני זה אמר שרשאין בני העיר להסיע ולהפסיד ממון העובר על התקנה כיון שהסכים עם עושי התקנה כמו שאמר שנתרצו בתחלת התקנה ועתה עובר עליה שנר' שבשביל שנתרצה ועתה עבר על ההסכמ' ראוי להפסיד ממון העובר אבל בני מדינה אחרת אין להם חלק עם עושי ההסכמות וכל שכן אם עושי ההסכמה לא עשו עליהם שום הסכמה אלא על הבאים ממדינה אחרת כמו שאמרנו שאין להם רשות לעשות הסכמה אם לא יסכימו הבאים ממקום אחר עם עושי ההסכמה. וכתב עוד ז"ל ומה שנוהגים במלכות זה לתת משל אחרים לא נהגו אלא מן החצי שהוא מלוה ולא מן החצי שהוא פקדון ואפילו מן החצי שהוא מלוה לא נהגו אלא מפני שקבלו עליהם לדעת כולם. הנה מבואר מכל זה שאם לא קבלו כולם ההסכמה אינם נכנסים בכלל ההסכמה ואין להם חלק בה. וכתב עוד ז"ל וז"ל אשר שאלת מענייני המס שהורגלו היהודים בכל מלכות המלך לתת מס בשותפות וכן נהגו כמה שנים והנה אחר כך נתן המלך לבנו קצת מלכותו מעכשיו ואינו לוקח מסמהיהודים הדרים בעיירות בנו והמלך אין לו כלום על העיירות אלו של בנו ותובעים הקהלות מס מהיהודים הדרים בעיירות של בן המלך לתת עמהם כמשפט בעודם תחת יד המלך. והאריך ואמר דלית דין ולית דיין להכריח ליושבי העיירות האלו לתת מס עם יושבי מלכות של המלך. והביא ראיה וסיים דבריו דכיון שהמלך פוטרתם ועומד וצווח שאין לו חלק עליהם אלא של בנו הם פטורים. הנה שמעיקרא נשתתפו עמהם והיו פורעים עמהם והיו מסייעי' להם ועם כל זה כיון שנעשו בני מלכות אחר אין להם עליהם כלום אפילו שהקהלות מפסידים פתח בעבור הפירוד שנרא' שהקהלות פורעי' בשלמות עתה מה שהיו פורעים מקדמת דנא שאם לא כן אלא שהמלך הסיר מהקהלות מה שהיו ראויים לפרוע בני העיירות מה להם לשיתוף או לפירוד כיון שאינם מחסרים כלום אלא ודאי שהיו פורעים הקהלות אחר שנתן המלך העיירות לבנו מה שהיו פורעי' קודם נתינת העיירות ועם כל זה כיון שהמלך נתן העיירות לבנו נעשה ממלכות אחרת והמלך פיטרתן מפני שנעשו בני מלכות אחרת כל שכן מלכות שמעולם לא נשתתף עם מלכות אחר שאין לעשות הסכמה מלכות אמלכות גם שפורעי' מס למלך והמלך פוטר אותם ונתן רשות ליסחר בכל מלכותו בשביל המס שפורעים למלך ואין להם לעשות הסכמה על העוברים ושבים כיון שפורעים המס והמלך נתן להם רשות לצאת ולבא בכל מלכותו בשביל המס שפורעים למלך. ונראה לי שעושי ההסכמה הזאת עוברים על מצות המלך ואנן קיימא לן בכמה מקומות כשמואל דאמר דינא דמלכותא דינא והמלך נתן רשות לעוברים ושבים בעבור המכס להיות חפשים מכל מסים והעושים הסכמה הזאת הולכים נגד המלך מפני שאפשר שלא יבאו עוד ליסחר במלכותו ויבא נזק למלך גם כי המכס שנותנים למלך הוא בעבור שיעשה מלחמותם ולשמור אותם מן האויבים שאם לא כן היה גזל המכס ביד המלך ואם כן מי הוא זה ואי זה הוא שיעשה מכס יותר ממה שלוקח המלך לכן אם לא יסכימו מביאי היין בזאת ההסכמה אין נכנסים בכלל ההסכמ' וכמו שאמרנו. ואם תאמר שעשו זאת ההסכמה לעשות תקנה בעבור העניים העוברים עליהם בכל יום ואומרים שאין ידם משגת די מחסורם גם זה אינם יכולי' לעשות על העוברים ושבים אלא מה שפסק להם הגמרא שהוא שלשים יום לתמחוי שלשה חדשים לקופת ששה לכסות וכל זה לפי ערכן וכמו שכתב הרמב"ם ז"ל פ"ט מהלכות מתנות עניי' ולא להשליך עליהם המשא ולשתות יינם על כרחם שלא בטובתם שכיון שאין להם רשות להוציא היין על כרחם ימכרו היין בזול אפילו שמפסידים ואלו היו עושים הסכמה ששום יהודי לא ימכור יין אלא בכך וכך ולא יקנה גם כן אלא לשער שיפסקו אנשי העיר החרשתי כיון שיכולים הם לעשות הסכמ' על בני עירם אבל לעשות הסכמה שלא יוציאו היין הבא לעירם כי אם שימכר לשם לשער שהם גוזרים נראה שגזלת הענים מביאי היין בבתיהם של אלו העושים ההסכמה ואין לך גזלה גדולה מזאת בפרהסייא וביד רמה וגם כן אם הביאו ומכרו שם לבני אסכנדרייא ראוי שלא יוציאו משם מי שקנאו כיון שהוא מבני עירם ונעשה היין של בני העיר אבל מי שהביא יין לימכר בכל מקום שימצא למכור אין מי שיעכב על ידו כיון שנותן המכס למלך כמו שכתבתי וראוי לחוש לממונם של ישראל.
וגדולה מזאת אמרו בגמרא בבא קמא והביא אותו הרמב"ם ז"ל פ"ז מהלכות מתנות עניים וז"ל מי שהיו לו בתים שדות וכרמים ואם מוכרם בימות הגשמים מוכרם בזול ואם מניחים אותם עד ימות החמה מוכרם בשווים אין מחייבים אותו למכור אלא מאכילין אותו מעשר עני ולא ידחוק עצמו למכור שלא בזמן מכירה היו שאר האדם לוקחים ביותר והוא אינו מוצא שיקח ממנו אלא בזול מפני שהוא טרוד אין מחייבי' אותו למכור אלא אוכל מעשר עני והולך עד שימכור בשוה וידעו הכל שאינו דחוק. הנה שבעבור שלא יפסיד מאכילין אותו מעשר עני אפי' שהוא עשיר מפני שחששו לממונן של ישראל כל שכן שאין ראוי לעכב על מביאי היין כדי שימכור יינו בזול. והמרדכי ז"ל בבבא בתרא אמר וז"ל כמה יהיה בעיר ויהיה כאנשי העיר פירש רבי' ברוך בספר החכמה דמיירי דוקא דומיא דחמרת וגמלת העוברת ממקום למקום ונשתהא שם אבל אדם הבא לדור שם להשתקע שם הוי כקונה בית דירה שם דתנן ביה הרי הוא כאנשי העיר מיד. ומיהו בירושלמי בפרק' קמא דבבא בתרא תניא לאחר שלשים יום הרי הוא כאנשי העיר לקופה לאחר ששה חדשי' לכסות לאחר שנים עשר חדש לפייסים. ומכאן יש לפסוק שאין לחייב אדם במתנה ואין להטילה עליו עד י"ב חדש מדקאמר לפייסים ולזממנות /ולמזונות/ י"ב חדש היינו מסים כדאמרינן במדרש בנבוכדנצר שאמרו לו חנניה מישאל ועזריה בגולגליות ובזמיונות ובפייסים את מלך עלינו. ואפי' סכר לו בית אין לדמותה לקונה בית דירה שהקנין מוכיח שדעתו להשתקע אבל בשכירות בית לא דאולי אין דעתו להשתקע ואין לחייבו וגם הגמרא מוכח כן דלא מחייבינן ליה תוך י"ב חדש ומסתמא תוך י"ב חדש שכר בית ואפילו הכי ליכא חיובא. ואם מטעם מנהג באנו לחייבו כדאמרינן בירושלמי וכו' עד זה אינו כל כך קבוע לשנות על ידו הלכה קבועה וידוע ומנהג מקומות יש ואין להוציא ממון בסברא זו. הנה שאפילו שבא לגור אין להוכיח אפילו שהשכיר בית במקום שבא לגור אם לא ישב במקום שבא לגור י"ב חדש ואפילו שיש מנהג ליתן מס תוך י"ב חדש אמרו ז"ל שאין להוציא כיון שיש דין קבוע והרב רבי אביגדור כהן ז"ל שהשיב וז"ל איש הבא אל עיר נושבת יהודים אם צריך ליתן מס תוך י"ב חדש אם מנהג קבוע שם לחובה איני יודע לפטרו וכו' זה כדתנן הכל כמנהג המדינה וזה יובן במי שבא לגור כמו שתראה משם היטב אבל לומר שמי שאינו בא לגור אלא למכור סחורתו לא נשמע מעולם היות תקנה והסכמה עליהם ואין נכנס בתוך מנהגם והסכמותיהם ותקנותיהם. וגרסינן בגמרא בבבא בתרא פ' המוכר את הספינה ת"ר אין מוציאין פירות מארץ ישראל דברים שיש בהן חיי נפש כגון יינות שמנים וסלתות רבי יהודה בן בתירא מתיר ביין מפני שממעט את הטפילה וכשם שאין מוציאין מארץ ישראל לחוצה לארץ כך אין מוציאין לסוריא ור' מתיר מאפרכיא לאפרכיא ופרש"י ז"ל מאפרכיא אחרונה שבארץ ישראל לאפרכיא ראשונה שבסוריא דכיון דסמוכין מותר להוציאו. הנה לרש"י ז"ל שבכל ארץ ישראל ולאפרכיא ראשונה שבסוריא מוציאין אבל מארץ ישראל וחוץ מאפרכיא הראשונה שבסוריא או לחוצה לארץ במקום שאינה סוריא אין מוציאין אבל בחוצה לארץ בכל מקום מוציאין ממקום למקום כמו בכל ארץ ישראל ולהרמב"ם ז"ל מאפרכיא שבארץ ישראל לאפרכיא שבארץ ישראל מוציאין שכן כתב פי"ד מהלכות מכירה וז"ל אין מוציאין פירות שיש בהן חיי נפש כגון יינות שמנים וסלתות מארץ ישראל לחוצה לארץ או לסוריא ולא מרשות מלך זה לרשות מלך אחר אפילו בארץ ישראל עכ"ל. וכתב זה ז"ל מפני שהגירסא שלו כמו שכתב מגיד משנה ז"ל וז"ל וכשם שאין מוציאין מארץ ישראל לחוצה לארץ כך אין מוציאין לסוריא ולא מאפרכיא לאפרכיא. ולזה כתב ז"ל מאפרכיא לאפרכיא אפילו מרשות מלך זה לרשות מלך אחר בארץ ישראל מפני שאחר שכתב שאין מוציאין מארץ ישראל לחוצה לארץ או לסוריא למה היה צריך לכתוב ולא מאפרכיא לאפרכיא אלא לומר לנו שמארץ ישראל לחוצה לארץ אין מוציאין ואפילו מארץ ישראל עצמה מאפרכיא לאפרכיא שהוא ממלך זה למלך אחר אין מוציאין ואם כן נרא' לדעת הרמב"ם ז"ל שמארץ ישראל לחוצה לארץ אין מוציאין ולא ממלך זה למלך אחר בארץ ישראל אין מוציאין אבל בחוצה לארץ מוציאין אפילו ממלך זה למלך אחר שאין לנו להחמיר בח"ל על זה כלל אלא דוקא בארץ ישראל מפני תיקון ארץ ישראל.
ופירש הרמב"ם ז"ל אפרכיא מלך שכתב על מאפרכיא לאפרכיא לא ממלך זה למלך אחר מפני שהייתי יכול לפרש לא מאפרכיא לאפרכיא כמו שפירשו במדרש וממולדתך זה אפרכיא ומארץ מולדתך זו אפרכיא ויש כמה אפרכיות תחת מלך אחר שכל מקום שנולד נקרא אפרכיא. וגם כן יש כמה אפרכיות שכולם ממלך אחר והייתי מדייק בזה האופן אין מוציאין מארץ ישראל לחוצה לארץ ולא מאפרכיא לאפרכיא אבל בחוצה לארץ מוציאין אפילו מרשות מלך אחר לרשות מלך אחר וא"כ לכ"ע בין לרש"י ז"ל בין להרמב"ם ז"ל מוציאין בחוצה לארץ בכל מקום אפי' מרשות מלך זה לרשות מלך אחר. ואין הפרש בין רש"י ז"ל להרמב"ם ז"ל אלא לענין אפרכיא בארץ ישראל שהרמב"ם ז"ל אמר שמאפרכיא לאפרכיא בארץ ישראל אין מוציאין ולרש"י ז"ל בכל ארץ ישראל מוציאין אפילו לאפרכיא ראשונה שבסוריא אבל בחוצה לארץ כולם שוים. ואם כן לכולי עלמא מוציאין בחוצה לארץ אפילו מרשות מלך זה לרשות מלך אחד דברים שיש בהן חיי נפש שבארץ ישראל בלבד עשו זאת המעלה מפני תיקון ארץ ישראל אבל לחוצה לארץ לא עשו זאת התקנה וכ"ש שיכולין להוציא יין אסכנדרייא למצרים שאסכנדרייא ומצרים הכל מלכות אחר וכל שכן באסכנדרייא תחת ממשלת שרו של מצרים ואפילו שיהיה מקום בחוצה לארץ שרובה ישראל נראה שיכולין להוציא מפני שלא נזכר מקום רוב ישראל אלא אוצרי פירות מפני שמכניס מארה בשערים אבל להוציא פירות אינו מכניס מארה בשערים וזה נראה שהוא דעת הרמב"ם ז"ל שלא הזכיר מקום רוב ישראל בזה הדין של הוצאת פירות. וזה לשונו אפילו קב חרובין לא יאצור מפני שמכניס מארה בשערים וכל המפקיע שערים או שאצר פירות בארץ ישראל או במקום שרובו ישראל הרי זה המלוה ברבית. ואחר כך כתב אין מוציאין פירות שיש בהן חיי נפש כגון יינות שמנים וסלתות מארץ ישראל לחוצה לארץ או לסוריא ולא מרשות מלך זה לרשות מלך אחר בארץ ישראל עכ"ל. ולמה לא כתב ז"ל גם כן אין מוציאין מארץ ישראל ולא ממקום שרובו ישראל כמו שכתב בענין אצירת פירות אלא ודאי כדאמרן דדוקא בענין אצירת פירות מפני שמכניס מארה בשערים אפי' בחוצה לארץ במקום שרובו ישראל אסור אבל לענין להוציא ממקום למקום בחוצה לארץ אפילו רוב ישראל מוציאין. וא"ת דכל שכן הוא שכשאוצר הפירות שהוא מניח הפירות במקומו ולאחר זמן נהנין מהן אבל להוציא אותם ממקומם אין הנאה לבני המקום כבר כתבתי שאין זה טעמו אלא שמכניס מארה בשערים ומלוה ברבית וכל שכן שאסכנדרייא הוא מקום שרובה נכרים לכן לענין דינא יכולין להוציא היין מאסכנדרייא למצרים ואם ירצו לעשות תקנה יעשו על בני העיר כמו שכתבתי. ולענין השאלה השנית אם יכולין לעכב היין של זה המוכר שהוא ממצרים שקנה היין מקאנדייה להביאו לארצו למצרים עם מה שכתבנו אין מקום לשאלה זו אבל מה שאמרו חכמי אסכנדרייא שלא קנה מפני שהוא דבר שלא בא לעולם ענין זאת המכירה לא נקרא דבר שלא בא לעולם מפני כמה דברים. חדא שיש הפרש למקנה בלשון קנין למקנה בלשון חייוב כמו שכתב הטור /חו"מ/ סימן ס' וזה לשונו והמחייב עצמו בדבר שלא בא לעולם או שבא לעולם ואינו מצוי אצלו חייב אף על גב דקיימא לן אין אדם מקנה דבר שלא בא לעולם הני מילי כשהקנה לו בלשון מכר או בלשון מתנה אבל בלשון חיוב חייב לפיכך לא מבעיא כתב לו מודה אני לך שאני חייב לך כך וכך מדות של פירות שהוא חייב לו שהרי הודה בהן אלא אפילו אם אמר הוו עלי עדים שאני מתחייב עתה לפלו' כך וכך מדות של פירות שהוא חייב. ודוקא בלשון חייוב חל האחריות ושהשעבוד על החיוב. עכ"ל. ובשטר המכירה הזאת כתוב שנתחייב להביא היין מקאנדייה גם שלא אמרו שאין אדם מקנה דבר שלא בא לעולם אלא כשאינו בעולם אבל בזה השטר כתוב שנתחייב להביא החמשי' חביות שיש לי בקאנדייה ואם כן היכן הדבר שלא בא לעולם בכאן כיון שהוא מורה שיש לו החמשי' חביות בקאנדייה הנה שהם בעולם על פי הוראתו. והנה גדולה מזו כתב המרדכי ז"ל בהמוכר את הבית שנמצא בתשובת רב נסים גאון ז"ל שאם ראובן מכר כור חטים לשמעון בדינר וקנו מידו ונתן לו הדינר ולאחר זמן תבעו ונמצא שלא היה לו חטים בשעת הקנין חייב להעמיד לו מקחו אפילו נתייקר כדתניא בתוספתא דבבא מציעא פ' המוכר לחברו בחזקת שיש לו ונמצא שאין לו לאו כל הימנו לאבד זכותו של זה. וגם בירושלמי בתרומות רבי אבהו בשם ר"ל אמר הא למה זה דומה למוכר חפץ לחברו ונמצא שאינו שלו חייב להעמיד לו מקחו ובעל העיטור כתב סברא זו והזכירה מגיד משנה ז"ל פרק כ"ד מהלכות מכירה. והר"ן ז"ל בהמוכר את הבית בשם העיטור ז"ל. כל זה מלשון בית יוסף ז"ל. וכתב בית יוסף ז"ל סימן ר"ט וז"ל מיהו כי אמרינן אין אדם מקנה דבר שלא בא לעולם או שאינו ברשותו היינו כשמקנה בתורת קנין אבל בלשון חיוב יכול לחייב עצמו כל מה שירצה ואפילו בדבר שלא בא לעולם. וכן כתב בעל התרומות וכן כתב רבי' ירוחם ז"ל וכן כתב הרשב"א ז"ל וכן כתב רבי' רי"א ז"ל בשם רבי' ירוחם ז"ל וז"ל כתב רבי' ירוחם ז"ל בנתי' י"ז אל תטעה בין המחייב עצמו בחוב למקנה כי מחייב עצמו יכול לשעבד עצמו אף על פי שאינו ברשותו אבל המקנה שמוכר לו או נותן לו אינו יכול להקנות דבר שאינו ברשותו. נמצא לפי כל זה שאין כאן דין דבר שלא בא לעולם. ועוד ראיה שזאת המכירה מכירה גמורה היא דכי אמרינן שאין אדם מקנה דבר שלא בא לעולם הוא דוקא שלא החזיק בו הלוקח אבל אם החזיק בו הלוקח לא מפקינן מיניה כדאמרינן בפ' איזהו נשך המוכר פירות דקל לחברו אמר רב הונא עד שלא באו לעולם יכול לחזור בו משבאו לעולם אינו יכול לחזור בו ורב נחמן אמר אף משבאו לעולם יכול לחזור בו. ואמר רב נחמן מודינא דאי שמיט ואכיל לא מפקינן מיניה וידוע הוא שהלכה כרב נחמן ומה שכתב רב נחמן דאי שמיט ואכיל לא מפקינן מיניה לאו דוקא אכיל אלא כיון שתפס לא מפקינן מיניה שכיון שתפס נכנס ברשות הקונה ולמה צריך שיאכל אלא ודאי כדאמרן. וכן כתב הטור ז"ל וז"ל ואם קדם הלוקח ותפס הפירות אין מוציאין מידו. וכן כתב בעל התרומות שער ס"ד א"ג דהא דאמרינן דאי שמיט ואכיל לא מפקינן מיניה דוקא דשמיט ואכיל או תפס הפירות עצמן שהקנה אבל המשכון אינו מועיל. ע"כ. הנה שלאו דוקא אכיל אלא הוא הדין תפס. והנה בנדון דידן שתפס הלוקח היין ושם היין באוצרו מי הוא זה שיקח אותו מידו ומרשותו. וגם כן כל עוד שהמוכר אינו חוזר בו קנה הלוקח כמו שאמ' רב נחמן אף משבאו לעולם יכול לחזור בו נראה שאם לא חזר בו המכירה מכירה. ואם כן כאן שלא חזר בו נמי המכירה מכירה גמורה ומי שיקח אותו מן הלוקח גזל גמור בידו. וכתוב בהגהות מימוניות וז"ל דכי אמרינן אין אדם מקנה דבר שלא בא לעולם הני מילי היכא דלא תפיס לההוא מידי דאקנו ליה וקא תבע ליה אבל אי תפיס תפיס והאי נמי דזבין וכתב שטר ומסר ליה שטרא כמאן דתפיס דמי ואם כן בכאן שכתב השטר הוה ליה כמו שתפס היין. לכן איני רואה טעם לזאת ההסכמה ולא לבטל המכירה בשביל שלא בא לעולם ומה שכתבו שכשבא היין לאסכנדרייא כבר נכנס ברשותם של עושי ההסכמה אין להשיב מפני כבוד הצבור ואם לקחו איזה ממון מזה הלוקח מחמת ההסכמה שהסכימו גזל הוא ביד מי שלקח הממון. וצריך להחזירו ללוקח. ואחר שכתבתי כל זה שמעתי שעושי ההסכמה היו מביאין ראיה להסכמתם ממה שכתב הטור ז"ל בי"ד סוף סימן רנ"ו וזה לשונו מי שהלך ממקומו לעיר אחרת לסחורה ופסקו עליו אנשי העיר שהלך לשם צדקה הרי זה נותן לעניי אותה העיר וכו' נראה מזה שיכולין בני העיר לפסוק צדקה על בני עיר אחרת הבאים אצלם וזה טעות הוא בידם כאשר אבאר בס"ד. דיש להקשות וא"ת והתניא בפ' בני העיר בני העיר שהלכו לעיר אחרת ופסקו להן צדקה נותנין וכשהם באים מביאים אותה עמהם ומפרנסין בהם עניי עירם ויחיד שהלך לעיר אחרת ופסקו עליו צדקה תנתן לעניי אותה העיר עד במה דברים אמורים בשאין שם חבר עיר אבל אם יש שם חבר עיר תנתן לחבר עיר. שנראה שיחיד שפסקו עליו צדקה שינתן לעניי אותה העיר וגם שיכולים בני העיר לפסוק צדקה על בני עיר אחרת כל שהוא יחיד. כבר פירשה אותה הברייתא המרדכי ז"ל דדוקא שגזרו עליהם תעניות מפני הבצורת או מפני משלחת חיות רעות או מפני הצרה ח"ו וגזרו על עצמן צדקה וגזרו נמי על בני העיר דאתו לגבייהו ליתן צדקה לבטל הגזרה בתשובה ותפלה וצדקה. ע"כ.
והנה לפי זה אין לפסוק בני עיר על בני עיר אחרת אפילו יחיד אלא בשני פנים חדא שפסקו הם על עצמן ויפסקו גם על דאתו לגבייהו לא שלא יפסקו על עצמן ויפסקו על בני עיר אחרת כמו שאמרו ז"ל וגזרו על עצמן צדקה וגזרו נמי על בני העיר דאתו לגבייהו. שנית צריך שיהיה הפסוק על הבצורת או משלחת חיות רעות או צרה או מפני שכולם בסכנה בין בני העיר בין בני עיר אחרת. אבל באופן אחר נראה דאין להם לפסוק על בני עיר אחרת אפילו על יחיד.
ויש לשאול למרדכי ז"ל דמנא ליה זה הפירוש ומי הכניסו בזה הדוחק לפרש הברייתא על הצרות הנזכרות. ולמה לא יפרש שכשהלכו רבים לעיר אחרת הוה ליה כמו העיר שבאו משם ולא נתבטלו לגבי העיר שהלכו לשם והוה ליה כמו שהם בעירם לכן יתנו הצדקה שנתנו שם ביד הגבאי מפני החשד וכשבאים לעירם חוזרין ולוקחין אותה מיד הגבאי אבל כשיש לשם חבר עיר נותנין אותה לחבר עיר מפני שמסתמא על דעת חבר עיר נותנין אבל יחיד נתבטל לגבי העיר שהלך לשם לכן ינתן ויחלק לעניי אותה העיר שהלך לשם. ונראה שבא לתרץ קושיא אחרת מברייתא אחרת שאמרה שלשים לתמחוי שלשה לקופה ששה לכסות וכו' והביאו כל המפרשים ז"ל השני ברייתות. ואם כן קשיא מברייתא אברייתא. אלא ודאי שכאן מדבר שהלכו בני העיר לעיר אחרת ואירע שם איזו צרה מהצרות הנז' אבל כשלא אירע צרה מהצרות יהיה כאותה הברייתא שאין יכול לפסוק בן עיר על עיר אחרת ויהיה שלשה לקופה ששה לכסות וכו', ולפירושו של המרדכי ז"ל צריך שיהיה הפירוש שוה לכל חילוקי הברייתות. וכמו שהוא ז"ל פירש השני חלוקו' של צריכין ליתן לגבאי העיר מפני החשד או לחבר עיר היכא דאיכא חבר עיר על הצרות הנזכרות. כך צריך שיהיה הפירוש של החלוקה של יחיד שהלך לעיר אחרת ופסקו עליו צדקה תנתן לעניי אותה העיר על הצרות הנזכרות הוא אבל אם לא היה בשביל הצרות הנזכרות נראה שאין להם לפסוק על עיר אחרת אפילו יחיד כלום. וכמו שאמרה הברייתא האחרת שלשים לתמחוי שלשה חדשים לקופה ששה לכסות וכו' וכל זה לפי ערך כל אחד כמו שאמרו כל המפרשים ז"ל.
ואם תאמר שהטור ז"ל יפרש הברייתא בענין אחר. וזה לשונו מי שהלך ממקומו לעיר אחרת לסחורה ופסקו עליו צדקה. ע"כ. שנראה שבשביל שהלך לעיר אחרת לסחורה יתן עם עניי אותה העיר דכיון שמרויח עם אנשי המקום או ממעט הרווחתם. וגם הרמב"ם ז"ל תפס זה הלשון וזה לשונו מי שהלך בסחורה ופסקו עליו אנשי העיר שהלך לשם צדקה וכו' שנראה שבשביל שהלך שם לסחורה פוסקין עליו הצדקה נראה שאין הפירוש שלהן ז"ל כמו שפירש המרדכי ז"ל. שאם לא כן למה לא פירשו אותו הפירוש בפירושיו. עם כל זה לא יוכלו להשליך מכס על מכס מפני שצדקה לחוד ומכס לחוד וכשפוסקין עליהם צדקה יהיה לפי ערכם או נדבה שעושין בני המדינה או לאיזה צורך העניים וכל זה מסתמא כל עוברים ושבים עושים בעיר שהלכו שם אבל להשליך מכס על נכסיה ולא עליהם תהיה ההסכמה זה אינו וכל שכן בנ"ד שאינם באים ליסחר באסכנדרייא אלא רוצים לבא ליסחר במצרים ואי אפשר להם לבא למצרים כי אם דרך אסכנדרייא והנה הטור והרמב"ם ז"ל לא אמרו פסקו עליהם צדקה אלא כשבאים ליסחר בעיר אחרת ועל זה אמרו ופסקו עליהם צדקה אבל אם לא באו ליסחר כי אם לעבור דרך שם אין שום פוסק שיאמר שיכולין להשליך עליהם. ומה שהיה אפשר להן לעשות שכל מי שירצה למכור יין באסכנדרייא ליהודים יפרע כך וכך אבל לגזור שכל מי שירצה להביא יין דרך אסכנדרייא למכרו במקום אחר אין לו רשות להוציאו אלא אם כן יתן כך וכך אין הדעת סובלת כן מפני שאין העיר שלהם כדי לגזור עליהם. גם אפשר לומר שהרמב"ם והטור ז"ל לא דברו כי אם בענין שדבר המרדכי ז"ל מפני שיש לדקדק עליהם למה לא אמרו יכולין בני העיר לפסוק צדקה על בני עיר אחרת הבאים ליסחר בעירם. ולמה אמרו גם כן מי שהלך בסחורה לעיר אחרת ופסקו עליהם צדקה שנראה שאינם יכולים לפסוק צדקה על עיר אחרת לכתחלה ושאם פסקו אז יתנו לגבאי אותה העיר או אם יש שם חבר עיר יתנו לחבר עיר. וזאת הקושיא גם כן נקשה לברייתא עצמה שאמרה בני עיר שהלכו לעיר אחרת ופסקו עליהם צדקה למה לא אמר יכולים בני העיר לפסוק צדקה על עיר אחרת הבאים אצלם ליסחר אלא אמר ופסקו שנראה בדיעבד דוקא.
אלא נראה לי לומר שלא דברו ז"ל אלא בהצד שדבר המרדכי ז"ל והכי קאמר שאם פסקו על צד אחד שהיה ראוי לפסוק באיזה דבר שיכולין לעשו' שהוא בזמן רחוק שהיו כולם בסכנה אז אם היו רבים מביאין אותה הצדקה עמהם ונותנין אותה לעניי עירם ואם הוא יחיד נותנים אותה לאותה העיר. וזה הכרח לפירוש המרדכי ז"ל שפירש הברייתא על הצרו' האמורות והטעם שלקחה הברייתא לשון ופסקו ולא אמר יכולין בני העיר לפסוק צדקה על בני עיר אחרת הבאים ליסחר בארצם אלא כדאמרן שלא דברו כי אם בזמן רחוק וכו' ולזה אמר ופסקו כמו שאמרנו:
ובזה נתרץ קושיא אחרת שלמה היו פוסקין צדקה על רבים הבאים אליהם ומה תועלת יש להם בפסוק צדקה על עיר אחרת כיון שהם היו מוליכין אותה עמהם אלא ודאי כדאמרן שכיון שלא עשו הצדקה כי אם להציל את נפשם ולא לתועלת העיר האחרת ולכן מביאים אותה עמהם. אבל כשהיה יחיד בטל הוא לגבי העיר שהלך לשם. באופן שלכולהו פירושי אין יכולין לעכב היין ולהשליך עליהם מכס כיון שאינם מוכרים שם כי אם עוברים דרך שם אבל אם היו נותנין לבעלי היין הערך שנותנין להם במקום אחר אז היו יכולים לעכב עליהם משום מדת סדום כיון שאין מפסידין במכירתו לשם אדרבא מרויחי' גם ההוצאו' אם יוציאוהו משם. אבל אם הם מרויחים להוליך היין למקום אחר זה ודאי לא נשמע מעולם מפני שאינם עבדים להם ליקח סחורתם בעל כרחם שלא בטובתם. כל זה נרא' לעניות דעתי וה' יצילנו משגיאות אמן. נאם הצעיר המקוה רחמי אל אברהם כהן.
כהנא רבא ויקירא לוחם במלחמתה של תורה החכם השלם כמהר"ר אברהם הכהן נר"ו. עם היות כי טרדותי עצמו מספר וגם מצע בריאותי קצר לעשות רצונך חפצתי להשיב על שאלתך ולכן אמרתי הנה באתי באותותי אלה:
ותחלת כל דבר ראיתי לישא וליתן במה שהקשה כ"ת במאי דמשני רבי יוחנן למאי דפריך גמרא ולכל מילי מי בעינן שנים עשר חדש ורמי מההיא דתניא שלשים יום לתמחוי וכו' ומשני רבי יוחנן כי תנן נמי מתניתין שנים עשר חדש בפסי העיר תנן והוקשה לכ"ת דמנא ליה לרבי יוחנן לאוקומי מתניתין בפסי העיר דהא מתניתין סתמא קתני כמה יהיה בעיר וכו' דמשמע דלכל מילי קתני ותירץ כ"ת מה שתירץ כמו שאכתוב בס"ד לעומד על דבריו. והנה במה שהקשה ותמה דמנא ליה לרבי יוחנן לאוקומי מתניתין בפסי העיר וכו' איני רואה שום תמיהא בזה במחילה מכ"ת דאין זה דבר חדש דאורחא דגמרא בכמה דוכתי לשנויי כי היכי דלא תיקשי ממתני' אבריית' או מבריית' אמתני' אף על גב דמדוכתא חזא לא משמע כולי האי לאוקומי בההיא אוקמתא דמתניתין לאוקומי מ"מ כי היכי דלא תיקשי משנינן ומוקמינן באוקמתא חדתא הכי נמי בהך סוגיא דידן אף על גב דממתניתין לא משמע בהדיא דאיירי בפסי העיר דסתמא קתני דמשמע בכל מילי אפ"ה מהדרינן לאוקומי אוקמתא כי היכי דלא תקשי והיינו טעמא דרבי יוחנן דדחיק לשנויי כדמשני. ועל מה שתירץ כ"ת לקושייתו זאת שהקשה וכתב שיצא זה לרבי יוחנן מדקא סמיך המשנה דכמה יהיה בעיר אחר שאמר כופין אותו לבנות לעיר חומה ודלתים ובריח. יר' מכוונת כ"ת בתרוצו שבא להכריח דהמשנה מוכחת דמיירי בפסי העיר ואם כן יש לתמוה על כ"ת כי הנה כשהקשה תפש במושלם דמפשטא דמתניתין משמע כיון דסתמא קתני כמה יהיה בעיר דמיירי בכל מילי ובתירוץ כתב לאידך גיסא דמפשטא דמתניתין משמע דמיירי בפסי העיר אם כן אדרבא ה"ל לכ"ת לאקשויי ודקארי לה מאי קארי לה דמאי קא פריך ולכל מילי מי בעינן שנים עשר חדש והתניא וכו' דהא מפשט' דמתניתין משמע דלא מיירי אלא בפסי העיר מדקא סמיך וכו'. ועוד ראיתי לתמוה במה שכתב כ"ת בהמשך דבריו בזה התירוץ וז"ל יראה מכל זה שאינו מאנשי העיר אלא אחר י"ב חדש ואפי' לדבר שהוא לצורך מי שהוא יושב בעיר כגון חומה ודלתים ובריח עכ"ז אינו פורע עם אנשי העיר עד י"ב חדש שאפילו שהוא נהנה בשיש בעיר חומה ודלתים ובריח שיושב לבטח שאין האויבים יכולים ליכנס שם לשלול שלל ולבוז בז עכ"ז אינו פורע עמהם עד י"ב חדש כ"ש ליתן מס ולתקנות שבעיר שאינו נותן עד י"ב חדש. והנה במחילה מכ"ת אומר דדבריו אלו לא שייכי לכונת תירוצו כי הנה כונת תירוצו אינו אלא להכריח דמתניתין מיירי בפסי העיר מדקא סמיך לההיא דכופין לבנות וכו' ודבריו הנמשכי' לא יצדקו אלא אי הוה סלקא דעתין מעיקרא לחייובי בפסי העיר בפחות מי"ב חדש ואתא לאשמועינן דלא מחייב בפחות מי"ב כי היכי דבהנהו מילי דקתני מתני' דהוו תקון העיר לא מחייב עד י"ב חדש הכי נמי וכ"ש בכל שאר פסי העיר והא ליתא דעד השתא מאי דסלקינן ונחתינן הוי אם מאי דקתני כמה יהא בעיר ויהיה כאנשי העיר וכו' הוי אפילו לקופה ותמחוי או לפסי העיר דוקא הוא דבעינן י"ב אבל לשאר מילי הוי דינייהו כדקתני בברייתא וק"ל. ועוד יש לתמוה על דברי כ"ת שכתב שיצא זה לר' יוחנן מדסמיך המשנה כמה יהיה בעיר אחר שאמר כופין אותו לעיר לבנות חומה וכו' ובמחילה מכ"ת אין מכאן שום הכרח כי הנה המשנה אחר שאמר כופין אותו לבנות לעיר חומה ודלתים ובריח קאמ' רבן שמעון בן גמליאל אומ' לא כל העיירות ראויות לחומה והדר קתני כמה יהא בעיר ויהיה כאנשי העיר וכו' ובודאי דמאי דקאמר כמה יהיה בעיר שייכא טפי במאי דקאמר רשב"ג לא כל העיירות ראויות לחומה ואם כן אין כאן שום סמיכות למאי דקתני מעיקרא כופין לבנות לעיר חומה ודלתי' ובריח דכיון דאמלתיה דרשב"ג מהדר דמיירי אפילו בעיירות דלא שייך בהו חומה וכו' אם כן אפשר דמאי דקאמר וכמה יהיה בעיר לכל מילי קאמר. כל זה ראיתי לדקדק בדברי כ"ת. והואיל ואתא לידן הך סוגיא אומר דלכאורה איכא למידק שכפי השטה הנהוגה בגמ' יראה דמאן דמקשה ודמי מעיקר' ההיא דומיא דהחמרת והגמלת וכו' איהו הוא דהדר פריך ורמי וקאמר ולכל מילי מי בעינן שנים עשר חדש והתניא וכו' וקשה דכיון דהך סתמא דגמר' חד הוא אמאי לא מקשה ודמי מעיקר מההיא דתניא ל' יום לתמחוי וכו' ומאי דמשני ר' יוחנן לפרוקי ההיא רומיא דברייתא דשלשים לתמחוי סגי נמי לשנויי ההיא דחמרת וגמלת דמאי דקתני בההיא דחמרת וגמלת דאם נשתהו שם שלשים יום הם בסייף ממונם אבד היינו לענין דינא דעיר הנדחת ומאי דקתני במתני' י"ב חדש הוי לענין פסי העיר ולא הוה מצטריך ליה לאקשויי מחמרת כיון שהתירוץ הוא מבואר ממאי דמשני רבי יוחנן אאידך רומיא.
ולכן יראה שצריך לדחוק ולומר דהוו תרי מקשי' והנה המקשה הראשון שהקשה מההיא דחמרת הקשה כך דממתניתין משמע דלהיות כאנשי העיר בעינן שיש בעיר י"ב חדש ומשו' הכי פריך מההיא דחמרת והגמלת דמפליג בין לנה בתוכה לנשתהא ל' יום דבלנה בתוכה הם בסקילה וממונם פלט ובנשתהא שלשים יום נדונים כדין עיר הנדחת דהיינו הם בסוף וממונם אבד משמע דכיון דנשתהא ל' יום חשיב כאנשי העיר ומתניתין קתני דבעינן שישהא בעיר י"ב חדש להיות נחשב כאנשי העיר ומשני הא ליתבי מתא הא לבני מתא. ואיברא דהוה מצי לשנויי שנויא אחריתי דלענין עיר הנדחת לדון כדינם סגי בנשתהא ל' יום ליחשב כאנשי העיר אבל לשאר חיובי מתא בעינ' שישהא י"ב חדש כדקתני במתניתין אבל המתרץ קושטא דמלת' בעא לשנויי ואתא לאפוקי מסברת המקשה דהוה סלקא דעתיה דטעמא דברייתא דקתני נשתהא שלשי' יום הם בסוף וכו' היינו משום דחשיבי כאנשי העיר ובתושביה וקאמר דלא היא דדין עיר הנדחת ביושבי העיר תלה רחמנא ומשום הכי סגי בשהיית שלשים אבל לשאר חיובים בעינן שיהא מאנשי העיר וכל שלא שהא שנים עשר חדש לא מקרי מאנשי העיר ומוכח מההיא ברייתא דמודר הנאה דאיכ' לפלוגי מיושבי העיר לאנשי העיר.
ועתה אבא לישא וליתן בכל מה שכתב כ"ת במה שנוגע לענין פסקא דדינא. והנה תחלת כל דבר כתב כ"ת מה שכתב הריב"ש ז"ל בסימן שצ"ט וז"ל וכן הבאים מחוץ לעיר לדור שם הרי הם כאנשי העיר וחייבים לעשות כתקנתם והרי הם כאלו קבלו עליהם בפירוש כל תקנות העיר בעת בואם כל שאין דעתם לחזור. ואומר דיר' דיש לדקדק על מה שכתב בזאת התשובה דיר' מדבריו שכתב כאן דכל שבא לדור ואין דעתו לחזור למקומו תכף בעת בואו חלו עליו כל תקנות העיר והנה בתשובת קל"ב כתב וז"ל אבל כל שלא שהא י"ב חדש אפילו בא שם להשתקע אינו כאנשי העיר דדילמא לא מתדר ליה אלא אם כן קנה בה בית דירה דאז גלה דעתו שרצונו להשתקע שם על כל פנים כיון שדר שם ואם לא דר שם אינו כאנשי העיר מיד לכל דבר. ונפלאתי איך לא הרגיש כ"ת בזה דבלי ספק יראה דיש לתמוה דמתשובת שצ"ט יר' דתכף בבואו לעיר כל שאין דעתו לחזור למקומו תכף בבואו חשוב כאנשי העיר ומסי' קל"ב יר' דאפילו בא להשתקע כל שלא שהא שם י"ב חדש אינו כאנשי העיר. ודוחק לומר שמה שכתב בסי' שצ"ט שכל שבאים לדור ואין דעתם לחזור הרי הם כאלו קבלו עליהם בפי' כל תקנות העיר בעת בואם היינו שקנו בית דירה דודאי קניית בית דירה יראה דדעתו להשתקע ושלא לחזור והנה בסימן תע"ה כתב וז"ל דמאי דאמרינן במתני' כמה יהיה בעיר ויהיה כאנשי העיר י"ב חדש היינו דוקא במי שלא ידענו אם יתעכב לדור בעיר אם לא וכל שעמד שם י"ב חדש מחייבין אותו מכאן ולהבא אבל כל שנתחייב מתחלה לדור כאן י"ב חדש הרי הוא כאנשי העיר מיד דומיא דמאי דאמרי' במתניתין אם קנה בית דירה הרי הוא כאנשי העיר מיד דמסתמא דעתו להשתקע בכאן והנה מה שכתב כאן דכל שנתחייב לדור כאן י"ב חדש הרי הוא כאנשי העיר מיד איני מבין חיוב זה היאך הוא ובמה נתחייב שאם הוא ע"ד שהחתן מתנה כשהוא נושא אשה שמתחייב לדור באותו מקום שנשאה קצת ימים זה החיוב אינו כל כך מוכרח לחייבו כדין אנשי העיר מיד דכמה דיות נשפכות וקולמוסי' בשברים לישא וליתן אם יכול הבעל להוציא אשתו ממקו' שנשאה אם מזונותיו דחוקים שם ולא מתדר ליה שם באופן שיש לספק באלו התשובות של הריב"ש שיר' שיש בהם קצת סתירה.
ועתה אבא לדקדק על דברי כ"ת במה שכתבת להוכיח מדברי הריב"ש במה שכתב סימן שצ"ט וזה לשון כ"ת. הנה שהרב ז"ל אמר שכשבאו לדור בעיר הוא בכלל תקנותיהם והנה יש גם כן קצת סיוע ממה שאמר רב אשי ה"מ דדעתו לחזור וכן נראה שכשלא היה דעתו לחזור אפילו שלא היה זה הדבר אלא מנהג איסור ולא מן הדין עכ"ז נוטה כמקומו כיון שדעתו לחזו' למקומו נידון כבני עירו אפי' שהוא בעיר שהיה מוטל זה הדבר וכתב כ"ת על דבריו אלה וזה לשונך וא"ת ששם מדבר בדבר איסור החמירו אבל לענין ממון יהיה כעיר אשר הלך לשם יראה מדברי כ"ת דאף על גב דלענין איסור מחמרינן בכל שאין דעתו להשתקע ודעתו לחזור למקומו שיהא נחשב כאנשי העיר שיצא משם אבל לענין ממון אפילו אין דעתו להשתקע ודעתו לחזור לעירו נחשב כאנשי העיר שיצא משם ומלבד כי במחילה מכ"ת סברא זו לא עלה על לב לעולם שנאמר שאפי' אין דעתו להשתקע ודעתו לחזור למקומו שיהא לענין ממון חשוב כאנשי העיר שיצא משם דאפילו לסברת רבינו ברוך בספר החכמה כמו שכתב המרדכי ז"ל בעינן שיהא בא לדור שם להשתקע דהוי כקונה בית דירה אבל כל שלא ידר להשתקע אינו נחשב מאנשי העיר כל שלא שהה י"ב חדש. מלבד זה ראיתי עוד לדקדק על דברי כ"ת כי ראיתי לרב הגדול כמהרי"ן לב זלה"ה שכתב בספרו הג' סי' ק"ב דברים סותרים דברי כ"ת וז"ל שם ומסתברא לי לפי זאת השיטה דדוקא קנה בית דירה הוא דאמרינן הרי הוא כאנשי העיר אבל לא מפיו אנו חיים אם אמר שירד להשתקע דדוקא גבי מגרומתא דרב ושמואל דפ"ק דחולין הוא דאמרינן דעתו לחזור או אין דעתו לחזור משום שהם דברים בינו לבין קונו ואדם נאמן על עצמו אבל מילי דממונא לא תליא מלתא אלא כשמעשיו מוכיחין עליו וכגון שקנה בית דירה יראה מדבריו ז"ל דלענין איסורא מהימנינן ליה אם דעתו להשתקע אם לא משום שהם דברים שבינו לבין קונו אבל לענין ממונא בעינן שיהיו מעשיו מוכיחים שדעתו להשתקע ולא סגי בלאו הכי ודברים אלו הם הפך ממש מן הקצה אל הקצה מדברי כ"ת שהנה כ"ת כתב שמה שכתב הריב"ש דבדבר איסור החמירו שכיון שאין דעתו להשתקע ודעתו לחזו' דין הוא שינהוג איסור כמנהג מקומו שיצא משם אבל לענין ממון יר' מדבריך שיש מקום לומר שיהיה כמו אנשי העיר שהלך לשם אף על פי שאין דעתו להשתקע והרב הגדול הנז' זלה"ה כתב דאף על גב דלענין איסור' האמינו לו שדעתו להשתקע מ"מ לענין ממונא בעינן שיהיו מעשיו מוכיחים וכו' ע"כ.
אחר כל זה האריך כ"ת וכתב והביא עניינים רבים להוכיח מהם מדברי הפוסקי' שאין יכולים ואין כח בבני אלסכנדרייא לעשות הסכמה על כל הבאים מחוץ ומעבירים יין דרך עירם שלא יוכל שום אדם להוציאו משם וכתב והוכיח הענין הן מתשובות הרשב"א ז"ל ומתשובות הריב"ש ז"ל גם מדברים רבים שכתב המרדכי פרק הגוזל בתרא ובתוכם הביא מה שכתב בפירושא דברייתא דרשאין בני העיר להסיע על קיצותן.
ואומר שאין ספק אצלי שידוע לכ"ת מה שנתחבטו המפרשים בפירושא דהך ברייתא והנה הרב הגדול מוהרא"ם ז"ל האריך בפסקיו על זה הענין כנודע ולולי הסבות שכתבתי שאיני יכול להאריך הייתי כותב איזה דבר של חידוש על זה הענין הואיל ואתא לידן כי זה לי כ"ה שנים בהיותי בעיר שירון לסבת הסכמה אחת שנעשתה אז שם ונפל מחלוקת בין היהודי' הוכרחתי אז לכתוב קצרות כללות מה שנוגע לענין וחדשתי אז איזה דבר ולסבת התרשלות לא נשאר העתק בידי ועתה לא אחדש דבר לסבה הנז' רק אודיע מה שהעלה הרב הגדול מוה"ר אליה מזרחי זלה"ה בשקלא וטריא דרבוותא בפירושא דהך ברייתא דרשאין בני העיר להסיע על קיצותן דאיברא דלרש"י וראבי"ה והרמב"ם והרשב"א זצ"ל כלהו סבירא להו דמיירי אפילו בלא התנו כלם מתחלה ולא הסכימו באותם התקנות והקציצות אלא מקצת בני העיר בלבד מאחר שהסכימו בם רוב בני העיר עם כל טובי העיר יכולים להכריח המועט המוחי' בם אם יעברו בקציצתן וכו' מ"מ הרמב"ם ור"ת והזקן ממיץ רבו של ראבי"ה והרא"ש ובנו בעל הטורים ז"ל ס"ל דמיירי בהתנו ביניהם מתחלה ונאותו בו כלם ושוב חזרו בם קצתן ורוצי' לעבור באותם הקציצות אז רשאין לקנוס לכל מי שיעבור עליהם אבל אם יש מוחים באותם הקציצות שלא היו מסכימי' בהם מתחלה בין שיהיה המוחה יחיד או רבים אין כח בבני העיר לקנוס המוחה שלא הסכים בקיצתן כלל ואליבא דהנך רבוותא דס"ל דאפילו בבני עירם אין כח לקנוס למי שלא הסכים בקיצתן כ"ש בנר' שאין כח לאנשי אלסכנדריאה לעשות הסכמה נגד הבאים מחוץ לעיר שימכרו היין המעבירים דרך שם ואם לא ימכרוהו שיקניסוהו וגם אליבא דרבוותא דס"ל דיש כח לטובי העיר שהסכימו עם רוב בני העיר לקנוס את העובר על הסכמתם אף על פי שמיחה בתחלה מ"מ היינו דוקא לבני עירם אבל לבאי' מחוץ לעיר כל אנפין שוין דאין כח בהם לעשות הסכמת נגד הבאים חוץ לעיר. וגם יראה לי שגם אם עשו נגד הבאי' חוץ לעיר או יעשו הסכמה על בני עירם מקובלת עליהם בחרם או בשבועה שכל יין שיעביר איזה יהודי דרך עירם אפילו שלא יהיה מבני העיר שלא יניחוהו להוציאו מחוץ לעיר אלא שיכפוהו למוכרו שם בעירם אלסכנדריא או יקניסוהו בסך ממון באופן שמרעים ומפסידים לאיש העובר יינו דרך ארצם להוליכו למקום אחר למוכרו שם והם מפסידים אותו שימכרהו בארצם לערך אשר ייטב בעיניהם או לקונסו ממון אין ספק שהסכמה זו אין חלוק לחרם ושבועה שקבלו לקיימה דהלכה רווחת דאין שבועת בטוי חלה להרע לאחרים ולהפסיד זכותם כדאיתא בפרק שבועת שתים בתרא ואף על פי שאמרו שם איזהו הדעת אחרים כגון אכה את פלוני או אפצע את מוחו כבר כתב הריב"ש ז"ל סימן קנ"ט דלאו דוקא דהוא הדין אם אמר אגזול את פלוני או אעשוק עד שמטעם זה כתב שהנשבע שלא לייבם ושלא לחלוץ ליבמתו שאין חלות לאותה שבועה כיון שיש היזק לה שהוא מעגנה אם כן בנדון דידן כל המסכימים לכפות המביא היין למוכרו על כרחו או קונסין אותו בממון אף על פי שיהיה הקנס ההוא לצדקה לחלק לעניי' אין זו צדקה כי אם צעקת גזל ועושק כיון שנוטלי' אותו ממנו בע"כ וכמו שהאריך כ"ת בזה הענין בסוף פסקו באופן שהדבר פשוט לעניות דעתי שאין שום חלות להסכמה הזאת מכל הצדדים כיון שכופין אותו בע"כ לקיים הסכמתם או למכור או לקנוס והנה כ"ת האריך עוד על זה הענין ואין צורך עוד לי להאריך לכן לא אכתוב עוד בזה הענין זולת מה שכתב כ"ת וסמך לזה הענין ההיא ברייתא דתניא פרק המוכר את הספינה ת"ר אין מוציאין פירות מא"י דברים שיש בהם חיי נפש כגון יינות שמנים וסלתות וכשם שאין מוציאין מא"י לח"ל כך אין מוציאין לסוריא ור' מתיר מאפרכיא לאפרכיא וכתב כ"ת על זה ופי' רש"י ז"ל מאפרכיא אחרונה שבארץ ישראל לאפרכיא ראשונה שבסוריא דכיון דסמוכים מותר להוציאו הנה לרש"י ז"ל שבכל א"י ולאפרכיא ראשונה שבסוריא מוציאין אבל מא"י וחוץ מאפרכיא ראשונה שבסוריא או לח"ל במקום שאינה סוריא אין מוציאין אבל בח"ל בכל מקום מוציאין ממקום למקום כמו בכל א"י ע"כ. והנה בזה יש לתמוה על כ"ת שכתב שרש"י פסק כרבי שמתיר להוציא מאפרכיא אחרונה שבארץ ישראל לאפרכיא ראשונה שבסוריא דע"כ לא פליגי הרמב"ם ורשב"ם ז"ל אלא בגירסת הגמר' דרש"י גריס כמו שכתבנו ורשב"ם גריס בגוונא אחרינא כמו שכתב הרב המגיד ז"ל וז"ל וכשם שאין מוציאין מארץ ישראל לח"ל כך אין מוציאין לסוריא ולא מאפרכיא לאפרכיא ורבי מתיר מאפרכיא לאפרכיא ולזה כתב ז"ל מפארכיא לאפרכיא אפי' מרשות מלך זה לרשות מלך אחר שבארץ ישראל ומהטעם שכתב כ"ת מפני שאחר שכתב שאין מוציאין מארץ ישראל לח"ל או לסוריא למה היה צריך לכתו' ולא מאפרכיא לאפרכיא אלא לומר לנו שמארץ ישראל לח"ל אין מוציאין ואפילו מארץ ישראל עצמה מאפרכיא לאפרכיא שהוא ממלך זה למלך אחר אין מוציאין ויראה דאין חילוק בין הרמב"ם לרשב"ם אלא בחלוקי הגרסאות אבל לענין פסקא דדינא ודאי שפוסקים כסברת ת"ק וא"כ אליבא דרשב"ם אין מוציאין מאפרכיא אחרונה שבארץ ישראל לאפרכיא ראשונה שבסורייא אבל מפרכיא /מאפרכיא/ לאפרכיא בא"י מוציאין ולהרמב"ם אפילו מאפרכיא לאפרכיא בארץ ישראל אין מוציאין כ"ש מאפרכיא אחרונה שבארץ ישראל לראשונה שבסורייא וכל חד מהנך פסקי מר כדאית ליה ומר כדאית ליה תרוייהו דלא כרבי ותמהתי על כ"ת מאין ראה שרשב"ם פסק כרבי כי אם מפני שראה כ"ת שפי' דברי רבי אין זה הכרח שדרך המפרש לפרש דברי תנא או אמורא ולא יתחייב שמשום הכי יסבור כותיה.
עוד כתב כ"ת על זה הענין במה שפי' הרמב"ם אפרכיא מלך שכתב על מאפרכיא לאפרכיא לא ממלך זה למלך אחר מפני שהייתי יכול לפרש מאפרכיא לאפרכיא כמו שפי' במדרש וכו' והאריך על זה. ועמדתי לדקדק על כונת כ"ת בזה ולא זכיתי להבין אי אפשר אלא שאי זה טעות נפל בכתיבה שמפסיד הכונה.
סוף דבר כל זה ראיתי ונתון אל לבי להשיב לכ"ת על השאלה הראשונה והנה לענין השאלה השנייה איני יודע מה מקום לאותו הענין מה שטוענים חכמי אלכסנדריא שלא קנה מפני שהוא דבר שלא בא לעולם ואפשר כי נוסח השאלה בחלוקה זאת באה בקצרה ולכן איני רואה מה מקום יש לטעון שלא קנה האיש שקנה חוץ מקאנדיאה להביאו לארכו למצרים שלא קנה מפני שהוא דבר שלא בא לעולם. אמנם ראיתי כל מה שכתב כ"ת לבטל טענתם שאומרים שהוא דבר שלא בא לעולם וכלם נכוחים למבין וישרים ולא השאיר כ"ת כלל ועקר מכל הדקדוקים שדקדקו בדין זה באופן שלא נשאר מקום עוד להאריך על דבריו. אחר כל זה ראיתי מה שכתב עוד כ"ת לבטל טענת אנשי אלסכנדריא העושים ההסכמה ההיא בטענה שהיו טוענים שהקנס שהיו קונסים היה לצדקה והביאו ראיה לדבריהם שיכולי' לקנוס ולכוף לפסוק עליהם צדקה והנה כל הבטולים שכתב כ"ת לבטל טענותם הם ברורים ופשוטים באופן שאין לספק שאין להם לאנשי אלסכנדריא על מה שיסמוכו על עשיית הסכמה זאת מטעם כל מה שכתב כ"ת ולא היה צורך להאריך עוד על דברים פשוטים כאלה אמנם להפיק רצון כ"ת כתבתי מה שכתבתי ושלום כ"ת יגדל ירום ונשא וגבה מאד. נאם הצעיר שלמה הכהן.
@שו"ת מהרש"ך חלק ב סימן כח
שאלה ק"ק א' בני מחוזא דניידי מקהל לקהל ואינם קובעי' להם בית הכנסת קבוע כי אם אשר יהיה שמה הרוח ללכת ילכו יצאו קצת אנשים עברים נצים מהקהל להתפלל בב"ה =בבית הכנסת= אחר ורוב הקהל נשארו בבית תפלתם ומקופת הצדקה ביד הגזברים סך מעות ידוע התנדבו מעת היותם גם יחד הק"ק לזון ולפרנס עניי הק"ק תמידין כסדרן ומוספין כהלכתן ליוצא ולבא. עוד יש בק"ק חפצים תפוחי כסף ושאר כלי הקדש. ועתה כת היוצאים תבעו חלקם בפיהם מכל ההקדשות חלק היוצאי' כחלק היושבים בק"ק לעבוד ולמשא לכל דבר שבקדושה לא נגרע מעבודתם עבודת הקהל דבר צדקתם עומדת לעד לעניי הק"ק מדי שבת בשבתו והם יקחו חלקם כאשר היתה מקדם בהיותם יחד ומעניי הקהל איש לא נעדר ולא יצא מהקהל ללכת עמהם וכלם מוטלים על הק"ק אשר נשארו בבית תפלתם וא"כ כל נדבת מעות הצדקה מעת התנדב עם זכו בהם דהא קיימי עניים ויד הגזברי' בידם זכו בעדם ובשמם הייטב בעיני ה' מעות עניי הקהל יחלקו למקום אחר. ומענין החפצים טוענים הקהל אין לכת היוצאת חלק ונחלה ואין בהם דין חלוקה שלדעת הק"ק הוקדשו ואין לשנותם להוליכן למקום אחר רק יהיו כימי עולם בב"ה עם הק"ק הנשארים וחבר עיר אשר בתוכם זאת ועוד אחרת החפצים הנז' לא נעשו ממעות הקהל אשר הם עתה בקהל ולא מכת היוצאים לבדם כי אם רובא דרובא מהעוברים והשבים עליהם תמיד ע"ד שישארו בקהל ומהכת היוצאת לא היו בשעת עשיית החפצים כי אם שנים או שלשה והנשארים בהם אנשים מקרוב באו והעיר הזאת מנהגם לצאת ולבא פעם בב"ה אחד ופעם באחר ומעולם לא נשמע שהעם היוצאים מבית תפלתם לב"ה אחר יוליכו עמהם דבר ומנהגם של ישראל הדברים פה תורה א' להם המתנדבי' בעם לדעת הקהל וחבר עיר מתנדבים. ועתה יודו נא המורים מורי צדק דין אמת לאמתה של תורה ושכרכם כפול מן השמים.
תשובה הנה הרב הגדול מוה"ר אליה מזרחי זלה"ה כתב בתשובותיו ובפרט בתשובת שאלה פ"ג ששם כתב והאריך על ענין דומה ושייך בענין שאלתנו ואעתיק קצת מדבריו לעמוד על משפט שאלתנו. הנה כתב דאף על גב דאיכא אומדני טובא דלא סמכינן עלייהו כמו שכתב והאריך עלוה מ"מ בענין הנדרים וההקדשות ליכא לספוקי בהו דסמכינן על האומדנא דידהו כההיא אומדנא דרבי שמעון בן מנסיא פ' יש נוחלי' והוכיח הרב הנז' זלה"ה מכמה דינים שנאמרו בדיני צדקה והקדשות בגמר' ובספרי הפוסקי' דטעמא דידהו הוי משום דאזלינן בתר אומדנא וכתב ואמר שמפני שהאומדנא היה השרש והעקר הגדול לכל עניני הנדרים וההקדש בנו עליו כל הפוסקים וכל הגאונים ופסקו על פיה. שכן מצאתי להרשב"א ז"ל שנשאל על העטרות של הקדשות שמשימין על ראשי הקוראים והשיב דשורת הדין נותן שיהא אסור מכיון שנשתמש בהן ההקדש אלא שיש להתיר מטעם האומדנ' דדעתיה היא דכל המתנדבים לב"ה אדעתא דהכי הוא ואף על גב אזמניה וצד ביה תפלי אסיר למיצר ביה זוזי הכא אין זמון ממש דהרי הוא כזמנו לכך ולכך וכצר ביה ולא אזמניה שמותר להשתמש בו חול אפילו שנשתמש בו קדש. ועוד האריך בענינים אחרי' להוכיח זה. וכיון שכן כיון דאומדנא דדעת' דכל הנודרים אינו אלא על דעת כל הקהל או רובו כדאוכחנא לעיל וכל היכא דאיכא אומדנא הרי הוא כאלו התנו בפירוש שכל הנדרים שנודרים לעניים ולהקדשות לא יהיו אלא ע"ד כל הקהל או רובו שיעשו בהם כרצונם ולשנותם בכל מה שירצו. מעתה מי הוא שיוכל לחלוק לומר שיהיו ההקדשות תחת רשות מיעוט הקהל הפך כונת הנודרי' ושיבטלו דעות רוב הקהל כנגד מיעוט הקהל הפך גזרת תורתנו הקדושה שגזרה אחרי רבים להטות כל הדברי' הללו הם נעתקי' מדברי הרב הנז' ז"ל שהעתקתי' בדלוג.
והנה הרב הנז' ז"ל העלה ממה שכתב שאפילו בצדקות והקדשות שנמצאו ביד מיעוט אנשי הקהל שנפרדים מתוך הקהל שחייבים לתת אותם בכל מקום שיתרצו בו רוב הקהל וז"ל אם כן למדנו מכל זה דאותן הקדשות שנמצאו ביד אנשי הקהל המועט שנפרדו מתוך הקהל והלכו וקבעו כנסת לעצמם שהם מחוייבים בהכרח מדינא דגמרא בבלית וגמ' ירושלמית שיתנו אותם בכל מקום שיתרצו בו רוב הקהל לא שהחזיקו הם בידם דכל הנודדים אדעתא דכל הקהל או רובו הם נודרים. והנה יש ללמוד מדברי הרב הנז' זלה"ה לנדון דידן מכ"ש וק"ו דבנ"ד הקהל הם מוחזקים במעות הצדקה וההקדשות כמו שבא בשאלה ואם כן אין להעלות על הדעת שיהיה שום זכות ותביעה ליחידים היוצאים מהקהל על מעות הצדקה וההקדשות להוציא מתחת ידם. ועוד יש מקום להוכיח שאין שום זכות לאלו היחידים היוצאי' מהקהל. דגדולה מזאת מצינו שכתב הטור פי"ד סי' רנ"ו וז"ל מי שהולך ממקומו לעיר אחרת בסחורה ופסקו עליו אנשי העיר שהולך שם צדקה הרי זה נותן לעניי אותה העיר ואם היו רבים שהלכו שם ופסקו עליהם צדקה נותנים וכשהם באים מביאין אותו עמהם ומתפרנסים בה עניי עירם ואם יש חבר עיר במקום שפסקו עליהם נותנים אותה לחבר עיר והוא מחלקה כפי מה שיראה לו והלא דברים ק"ו אם מי שהוא ממקום א' והולך לעיר אחרת דיש מקום לומר שמה שפסק ע"ד מקומו פסק ואפילו הכי אמרינן שמה שפסק הוא לעניי העיר אשר פסק שם לם /?/ אלו היחידים אשר עליהם בא השאלה שכל אחד ואחד בפני עצמו פסק מה שפסק לצורך אותו הקהל ולא היה לו אז מקום אחר קבוע לתלות שע"ד אותו המקום פסק מה שפסק ואף על גב דמנהג אנשי אותו המקום אשר עליו באה השאלה הוא דניידי מקהל לקהל כמו שבא בשאלה מ"מ בשעת פסיקת הצדקה שפסקו לא היה דעתם למקום אחד באופן שאין לספק שאין שום זכות לאלו היחידים בתביעת חלקם בהקדשות הק"ק.
ואין לפקפק ולומר דהנה ממה שכתבתי בשם הטור ז"ל יראה דאיכא לפלוגי מיחיד שפס' צדקה לרבים שפסקו ואם כן נהי דביחיד שפסק אמרינן דאין יכול לשנות הצדקה באותה העיר שפסק מ"מ נ"ד שהם קצת יחידים ביחד שמערערים על זאת התביעה אפשר דאיכא לפלוגי דודאי דלאו מלתא היא וליכ' למימר שיהיה שום זכות לאלו היחידים התובעים מטעם דלא מקרו יחיד אלא רבים שכבר כתבתי למעלה שאלו היחידי' כשפסקו בצדקת הק"ק ובהקדשות כל אחד ואחד בפני עצמו פסק מה שפסק ואם כן לא דמי לדינ' שכתב הטור שאם היו רבים וכו' וק"ל. זאת ועוד אחרת דאפילו את"ל שהיחידים המערערים פסקו מה שפסקו ביחיד מ"מ אין להם שום זכות בתביעתם בחלק הקדשו' שהרי סיים הטור בדבריו וז"ל ואם יש חבר עיר במקום שפסקו עליהם נותנים אותה לחבר עיר והוא מחלקה בפי מה שיר' לו ודבר זה נלמד ממאי דקאמר בגמרא פרק השותפין דמסיים התם רב אשי דכל דקא אתי אדעתא דידי קאתי מאי דבעינא עבדינ' ליה והנה כיון שיש באותו הקהל חבר עיר אדעתא דידיה נעשה מה שנעשה ואין לשנות ממה שירצה.
ועוד יש לתת טעם אחר לבטל תביעת אלו היחידים כיון שעניי הקהל איש לא נעדר ולא יצא מהקהל ללכת עמהם אם כן כל נדבת מעות הצדקה זכו בהן וכו'. הנה הרב הגדול הנז' זלה"ה בתשובת כ"ג כתב להעמיד דבריו ולהוכיח מזה הטעם וז"ל שם ועוד מטעם אחר גם כן שכל עניי הקהל שעיקר כל ההקדשות אינם אלא בעבורם דעניי עירם קודמים לעניים דעלמא הם נמצאים עם רוב הקהל והקהל המועט הם כלם עשירים ולא ניחא להו לעניים שיהיה כל ההקדשות אלו בב"ה הנמצאים בו מכמה טעמי וכיון דלא ניחא להו שיהיו בידי הקהל המועט מפני שאינם מהכנסת שהם נמצאים בו הם מחוייבים בהכרח שיתנום לאנשי הכנסת שהעניים נמצאים בו מאחר שהדבר תלוי בידם והאריך שם לבאר זה הטעם.
ועוד יש טעם אחר לבטל תביעת המערערים מהטעם שבא בשאלה שהעיר ההיא מנהגם לצאת ולבא פעם בב"ה א' ופעם באחר ומעולם לא נשמע שהעם היוצאים מבית תפלתם לבית הכנסת אחר יוליכו עמהם דבר ומנהגם של ישראל תורה היא אין ספק שהמנהג בכל הדברי' הוא עקר וראוי לדון אחריו ודבר ידוע מה שכתב המרדכי פ' השוכר את הפועלים מה שכתב רב האיי גאון בשערי שבועות כל הטוען תמורת המנהג עליו להביא ראיה. ועוד כתב שם דבפרק ח' דמסכת פיאה משמע דאפילו במקום מגו לא מהימן ואם כן מנהג עדיפא מחזקה דהא מגו במקום חזקה בעיא בפ"ק דבבא בתרא ולא אפשיטא וביאור דבריו במה שכתב דבמ' פיאה משמע דאפילו במקום מגו לא מהימן הוא דתנן בפ' הנז' אינן נאמנים אלא על דבר שבני אדם נוהגים כן ומסיים ואזיל נאמנים על החטים ואינם נאמנים לא על הקמח ולא על הפת וכו' ופי' המשנ' הוא דמתנות עניים דהיינו לקט שכחה ופאה ומ"ע פטורין מן המעשר ואינם נאמנים העניים לומר על דבר שהוא של מעשר עני כדי לפטור מן המעשר אלא דוקא על דבר שבני אדם נוהגי' כן אבל לא בדבר שאין נוהגים כן וכדמסיים ואזיל נאמנים על החטים אבל לא על הקמת ולא על הפת ואף על פי שהיה מקו' להאמינם שהוא של מעשר עני במגו דאי בעי אמר שהפריש ממנו מעשר אפילו הכי לא מהימן מטעם שכיון שהמנהג הוא שבני אדם אינם נוהגים לתת מעשר עני מאותם הדברי' חשיב ודמי כמגו במקום עדים דהלכה רווחת דמגו במקום עדים לא אמרינן. באופן שגם מטעם זה היה הדין נותן שאפילו היו מעות הצדקה וההקדשות ביד אותם האנשים היוצאים חוץ הקהל שחייבי' להחזיר' לקהל כמו שיש להוכיח מדברי המרדכי דמנהג עדיפא מחזקה וכ"ש בנ"ד שהקהל הם המוחזקים במעות הצדק' וההקדשות הנז' והיחידים הבאים להפרד מהקהל טוענים עליהם ורוצים להוציא מתחת ידם פשיטא דלאו כל כמנייהו אלא שישארו מעות הצדקה וההקדשות הנז' ביד הק"ק הנשארים בב"ה הנז' כיון שהם הרוב. נאם הצעיר שלמה הכהן.
@שו"ת מהרש"ך חלק ב סימן כט
תשובת שאלה איני רואה מקו' לשאלה זאת ועל מה חרדו כל החרדה הזאת על שמעון כי הנה טענת האפטרופוסים ויורשי ראובן הטוענים עליו שכיון שנכנסו שלא ברשות ביום שהיה שותפו ראובן מסוכן וקרוב למות בלי ספק שנכנס לגזול אם כן כל הנכסים החסרים לפי חשבון הבלאנסי הוא גזלם באותו היום וחייב לשלם כל אותו החסרון הנה טענה זאת היא הבל ואין בה ממש דאפילו את"ל שכדבריהם כן הוא שכניסת שמעון בחנות אותו היום היה שלא ברשות אפ"ה אין מקום לחייבו דהנה כדין נגזל נשבע ונוטל כפי מסקנא דגמ' והסכמת כל כפוסקי' לא אמרי' דנשבע הנגזל ונוטל וקנסינן לגזלן אלא דוקא היכא שראוהו העדים שנכנס לבית חבירו שלא ברשות וכשנכנס ראוהו שלא היו לו כלים תחת כנפיו וכשיצא ראוהו שהיו לו כלים תחת כנפיו אבל אם אין העדים מעידים שהוציא כלים תחת כנפיו אין הנגזל נשבע ונוטל.
וגדולה מזאת כתב הרמב"ם ז"ל שאפילו אם יש עדים שראוהו שנכנס אבל לא ראוהו שהוציא כלים ובעל הבית אומר כך וכך נטלת והוא מכחיש את העדים ואומר מעולם לא נכנסתי אפילו הכי פטור שאם אמר כן נכנסתי ולא נטלתי נשבע היסת שלא נטל כלום לפי שאפשר שנכנס לגזול ולא גזל.
איברא שהטור ז"ל בח"מ סי' צ' כתב עליו וז"ל ויר' כייון שהעדים מכחישים אותו שאינו נאמן עוד בשבועה אלא ב"ה =בעל הבית= נשבע ונוטל והנה הרב הגדול מוהרר"י קארו ז"ל כתב על כל זה ואמר שטעמו של הרמב"ם ז"ל הוא מגו דאי בעי אמר נכנסתי ולא נטלתי כלום ודעת הטור הוא דהוי כמיגו במקום עדים וטעמו של הרמב"ם ז"ל דהאי לאו הכחשה היא דמלת' דלא דמיא עליה דאיניש וכו'. הלכך מגו שלא במקום עדים הוא.
ויראה לכאורה דיש מקום להביא ראיה להחזיק דברי הרב הנז' במה שכתב שטעמו של הרמב"ם ז"ל הוא מטעמא דכל מלתא דלא רמיא עליה דאינישוכו' ממה שכתב הרמב"ם ז"ל בעצמו פ"ז מה טוען ונטען וז"ל כיוצא בו תן לי מנה שהלויתיך ואתה עמדת בצד עמוד זה ואמר הנטען לא עמדתי בצד עמוד זה מעולם ובאו עדים שעמד לא הוחזק כפרן שאין אדם משים דעתו לדברים שאין בהם ממש הנה שאף על פי שהעדים מעידים עליו שעמד בצד אותו עמוד והוא מכחישם עכ"ז לא הוחזק כפרן אם כן בהך דינא דנגזל נמי אף על פי שהעדים מעידים עליו שראוהו שנכנס לביתו של בעל הבית והוא מכחישם לא הוחזק כפרן אמנם כד מעיינינן יר' דיש מקום לחלק ואיכא לפלוגי טובא מהך דינא דנגזל לההוא דינא דאתה עמדת בצד העמוד דבההיא מלתא דאתה עמדת בצד העמוד זה אין העמידה בצד מקום העמוד ההוא שיש מקום להתחייב מצד עמידתו שם ואפילו התחלת הוכחת החיוב אמנם כשהעדים מעידים שראו שנכנס לבית חבירו שלא ברשות יש התחלת הוכחה להתחייב כיון שנכנס לבית חבירו שלא ברשות אם כן אף על גב דבההוא דינא דאתה עמדת בצד העמוד זה לא הוחזק כפרן היכא שמעידים עליו שראוהו שנכנס לבית בעל הבית והוא מכחיש יר' דיש מקום לומר שהוחזק כפרן.
ותו איכא לפלוגי דהנה עמידת בצד עמוד אחר אינו כל כך דבר מסויים לומר שהיה לו לזכור שעמד בצד העמוד ההוא ובפרט אם עברו ימים ביני וביני דמסתמ' התובע לחברו תן לי מנה שהלויתיך בצד עמוד פלו' עברו ימים מזמן ההלואה לזמן התביעה אמנם בראוהו שנכנס לבית חברו הוא דבר מסויים ועוד כי מסתמא תביעה זאת היא סמוך לכניסתו שבעל הבית בא לטעון עליו שגזלו כשנכנס לביתו באופן דאיכא לפלוגי טובא מההיא דינא דעמוד לדינא דנכנס לביתו של ב"ה ואפשר שאין כאן מקום לומר כל מלתא דלא רמיא עליה דאיניש וכו' כמו שכתב הרב הגדול הנז' ויר' לפע"ד לחלק באופן אחר ולומר דלא שייך הכא לומר שיש לחייב מטעם דמגו במקום עדים לא אמרינן דמאי דאמרינן בעלמא מה לי לשקר במקום עדים לא אמרינן היינו היכא שהעדים מחייבין ממון בעדותם אם כן אין לנו להאמין מטעם מגו מה שמכחיש את העדים אמנם כשבא להכחיש את העדים בדבר שעדין אין העדים מחייבין אותו ממון יר' דיש להאמינו ואין כאן מקום לומר מגו במקום עדים לא אמרינן להחזיקו ככפרן להכחשתו אפי' שתהיה ההכחשה במלתא דרמי' עליה.
סוף דבר נתבאר מכל מה שאמרנו דאפילו איניש דעלמא הנכנס לבית חברו שלא ברשות בחשאי ובסתר אין מקום לתת עליו קנס שקנסו עליו חכמים כגזלן אם לא ראוהו עדים שהוציא כלים תחת כנפיו אם כן בנדון דידן גם כן אפילו אם ת"ל ששמעון הנז' נכנס שלא ברשו' אין מקום לתת עליו דין גזלן כ"ש שאיני מוצא מקום לומר שהשותף הנכנס לחנותו בזמן ששותפו האחר חולה בחזקת סכנה וקרוב למית' שיקרא נכנס שלא ברשות באופן שאפילו אם נודה לכל דברי האפטרופוסים ויורשי ראובן המערערים על שמעון מכל מקום אין להם על מה שיסמוכו כ"ש בהצטרף לזה טענות שמעון כי כפי טענותיו יש לנו מקום לערער על ראובן ויורשיו באמרו כי אפשר שהחסרון שנפל בנכסים הוא כי ראובן או יורשיו שלחו יד ומצדם היתה זאת באופן שאין על שמעון שום חיוב וקנס רק שישבע שבועת השותפי' כנהוג. ולהיו' המוביל נחוץ איני מאריך גם כי הענין מצד עצמו אין בו צורך להאריך נאם הצעיר שלמה הכהן.
@שו"ת מהרש"ך חלק ב סימן ל
עמדתי על מה שכת' החכם הכולל נשיא נשיאי הלוי הפוסק נר"ו והאמת כי מיראי הוראה אני ועמדו לפני קצת פקפוקים שיש לחוש להם כמו שאכתוב בע"ה.
וזה דאיברא דקי"ל דהאומר זה בני או יש לי בנים נאמן ואף על גב דמוחזק לן באחי מ"מ היינו היכא דליכא אלא חזקה דיש לו אחין וכדמשמע פשטא דשמעתא דקאמר במוחזק לן באחי אמנם אם יש עדים מעידים שיש לו אחים אם אמר יש לי בנים אינו נאמן להתירה וכמו שכתב רש"י ז"ל פרק האומר ורשב"ם גם כן פי' בפ' יש נוחלי' וכפי האמת יר' דאין מקום לומר שיחלוק על זה שום פוסק בעולם דכיון דטעמא דהאומר יש לי בנים דנאמן הוי במיגו דאי בעי פטר לה בגיטא ואם כן כיון שיש עדים שיש לו אחין הוי מיגו במקום עדים והלכה רווחת דמיגו במקום עדים לא אמרינן. ויש לתמוה על הרב הגדול מוהרר"י קארו ז"ל שכתב וז"ל אבל אין נראה כן מדברי הרמב"ם ז"ל שסתם וכתב ריש פ' ג' האומר זה בני או שאמר יש לי בנים נאמן ופוטר את אשתו מן החליצה ומן היבום רצה ללמוד הרב הנז' מסתמיו' דברי הרמב"ם ז"ל דבכל גוונא נאמן באומר יש לי בנים אפילו יש עדים שיש לו אחים והא ליתא דסתמיות דבריו אינו אלא ללמוד דאף על גב דמוחזק לן שיש לו אחים וכמו שכתב הרב המגיד. ע"ש. ואפילו אם נרצה להעלות על הדעת שיש מקום לספק בכוונת הרמב"ם דס"ל דהאומר יש לי בנים נאמן בכל גוונא אפילו שיש עדים שיש לו אחים מכל מקום לא שבקינן ודאי דכל הני רבוותא דסבירא להו דיש עדים שיש לו אחים דאינו נאמן לומר שיש לו בנים מפני ספקו של הרמב"ם דאפשר דס"ל דנאמן באופן שיש לחוש לזאת החששא.
ועוד יש לחוש דמאי דאמרינן דהאומר יש לי בנים דנאמן אפילו דמוחזק לן באחי היינו דוקא היכא דלא הוחזק לן בבנים דהיינו דלא ידעינן אי אית ליה בנים או לא אבל היכא דמוחזק לן דאית ליה אחים ובמוחזק לן דלית ליה בנים אינו נאמן ודין זה נלמד בבירור ממה שכתב הראב"ד ז"ל בהשגתי על מה שכתב הרמב"ם ז"ל דנאמן עד אחד להעיד ליבמה שניתן לבעלה בן להתירה לזר וכתב וז"ל א"א זה הדמיון אינו מחוור אם אמרו בעדות מיתה דמהימן עד אחד אפילו בדבר שהיא אינה נאמנת משום מלתא דעבידא לגלויי היא ולא משקר יאמרו בניתן לבעלה בן דאפשר דמשקר אפילו בעל עצמו דאמר יש לי בנים והיה מוחזק באחים ובלא בנים אינו נאמן להתירה בלא חליצה וכונתו במה שאמר והיה מוחזק באחים ובלא בנים היינו שהיה מוחזק לנו שלא היו לו בנים דאי לא תימא הכי א"א לקים דבריו במה שאמר דבעל עצמו שאמר יש לי בנים שאינו נאמן דהא בהדיא משמע מפשטא דשמעתא מפ' האומר דקדושין ובפ' יש נוחלין דהאומר יש לי בנים דנאמן אפי' דמוחזק לן באחים באופן דבלי ספק כונת הראב"ד ז"ל הוא על הדרך שכתבתי דמאי דמשמע בגמרא דהאומר יש לי בנים דנאמן אפילו במוחזק לן באחים היינו היכא דלא ידיע לן אי אית ליה בנים או לא אבל אי מוחזק דלית ליה בנים דהשתא איכא תרתי לריעותא שהוחזק שיש לו אחים והוחזק שאין לו בנים אינו נאמן וכפי מה שכתב הרב המגיד ז"ל יר' דהרשב"א ס"ל הכי נמי.
איברא שהרב המגיד עצמו מסברתו צדד ונשא ונתן דאפשר לומר דאפילו במוחזק דלית ליה בנים אפילו הכי נאמן נמי שיוכל המעיין לעמוד על כל דבריו מכל מקום הדבר צריך תלמוד וצריך לחוש לסברת הראב"ד והרשב"א ז"ל דלאו קטלי קני באגמא נינהו באופן שצריך לעמוד על נדון דידן אם יש איזה חשש מאלו החששות שלא להתיר ולהאמין לבעל שאמר שיש לו בת שם בפורטוגאל.
זאת ועוד אחרת כי מלבד אלו הפקפוקים יש מקום לפקפק אם מה שאמר האיש דוד בעל האשה הזאת שיש לו בת אפשר שבא על פנויה בזנות כי כפי מה שהדעת נותן זה האיש כשהיה בפורטוגאל היה רווק ואפשר שבא על פנויה והוליד ממנה זה הבת דבה"ג עדין יש לחוש למה שכתב הרמב"ם ז"ל במי שזינה עם אשה פנויה דאותו הבן הוי ספק אם הוא בנו ויש להחמיר לענין יבום כדין הספקות דחולצת ולא מתיבמת אף על גב דלשאר מילי כל דלא דימא מעלמא בתר דידיה שדינן ליה וכמו שכתב בהלכות תרומות כל אלו הפקפוקים עמדו לפני בדין אשה זו. הן אמת דזיקת האשה הזאת קלישא טובא דהיינו שהיא זקוקה לאחי' אנוסי' שיש לבעלה בפורטוגאל והיה מקום להקל עליו אבל מה נעשה שגדר גדרו ועלתה ההסכמה מהרבנים הגדולים קדמוננו קדושים אשר בארץ המה שיש לחוש לזיקתה מ"מ יש מקום לומר שאין להחמיר כל כך בשאר חששות שיש לחוש על הדרך שכתבתי שיש להחמיר בשאר הזיקות הגמורות. באופן שדבר זה לעניות דעתי וליראת הוראתי אני מסתפק בו לכן אם יר' בעיני החכם הכולל אלוף התורה סג"ל שתהיה התרת האשה הזאת להנשא לשוק בהסכמת יודעי עירנו הראויי' לסמוך על הוראתם הנה מה טוב ומה נעים כי היכי דלמטיינהו שיבא מכשורא ונסיר מעלינו עקשות פה ולזות שפתים. נאם הצעיר שלמה הכהן.
@שו"ת מהרש"ך חלק ב סימן לא
שאלה עיר אחת בישראל אשר אנשי היחס והמעלה קמו ועמדו לתקן את אשר עותו אנשי עירם בענין חתיכת המעות והטילו חרמות וחומרות חמורות בק"ק ובכל העיר שלא יהיה רשאי יהודי קטן וגדול שיחתוך מעות עוד בשום צד ואופן בעולם וכל החותך משם והלאה יהיה מוחרם ומנודה ואחרי כן נתקבצו אנשי אמת הנז' לראות מי הם החשודים עוד על הענין ולכל החדושים השביעום בס"ת בחיק ובפרט לאב ובן שהיו בין החשודי' שהשביעום כדין וכשורה בכל אלות וקללו' הכתובות' בתורה שלא יעשו עוד המלאכה ההיא בשום צד ואופן בעולם כלל וכן קבלו עליהם שלא לעשו' משם והלאה גם נשבעו שמעולם לא עשו המלאכה ההיא מימיהם ואחר שנשבעו באו עדים נאמנים ושכני' אשר להם לפני ב"ד ואנשי היחס המשביעים הנז' והעידו לפניהם ואמרו אפשר שאב ובן פלוני ופלוני נשבעו שמעולם לא עשו ושלא יעשו עוד המלאכה הנז' ותמיד כל היום וכל הלילה מיום הודעם לעולם עשו המלאכה ההיא ואין להם שום משא ומתן אחר בעולם כי אם המלאכה הנז' וגם היום מרי לא ישנו אם לא ידעו עודם מחזיקים אב ובן הנז' ברשעתם ועושי' מלאכתם הנז' ושלחו הב"ד וקראו להם ואמרו אליהם מדוע עשיתם הדבר הזה לישבע בספר תורה כי מעולם לא עשיתם המלאכה הנז' והנה מעידים עליכם עדות גמורה לשמים שכל פינות שאתם פונים טרחכם ומשאכם היא המלאכה הנז' ונשבעתם לשוא ולשקר מלבד החרמו' והחומרות המוטלות עליכם. ואז השיבו האב ובן תשובה פסולה ורעועה שהיה להם מודעא מקודם השבועה שנשבעו שאף על פי שישבעו לנו אין אנו מושבעים ואין השבועה חלה. באופן שכונתם לעשות הרע בעיני ה' גם בעיני כל רואיהם ויודעיהם אב ובן ורוח אין להם רוחם חבלה ומשחיתים הם את העיר אשר רצו לבנו' בני האדם להשכיל להטיב לכלם לעבודת ה'. אשר על כן אחרי ראות כונתם הרע שאל השואל הואיל שהאב ובן הנז' עברו ברית השבועה שנשבעו בספר תורה בחוק ומלבד השבועה הנז' כבר היו מוחרמים ומנודי' לשמים מקודם לכן אם יוכלו אנשי העיר להתפלל עמהם ואם ישלימו מנין לכל דבר שבקדושה עמהם אם לאו. ואם יוכלו לעשות עמהם משא ומתן עד יסכימו לעשות תשובה גמורה וברורה לכל בני העיר אם לאו ובפרט שפה א' ושפה א' לכלם שנשותיהם גם כן עוסקות ועושות המלאכה הנז'.
תשובה הן אמת שלא הייתי חפץ להיות נשאל על משפט העושה מלאכה מגונה כזאת וכעורה בעיני אלקים ואנשי יראי' ה' וחושבי שמו. שענשו בעיני כבר מאד עד כי אם היה דמו מסור בידי הייתי קורעו כדג אבל מה אעשה כי אין הדור ראוי לכך כי ידעתי נאמנה פשתה המספחת במשפחות המיוחסות בעיניהם אוי לנו מיום הדין מה נעשה כי יקום אל על כן דברי לעו שכנה דומה נפשי ועתה לאהבת השואל כתבתי שורותים אלו בנדון זה. ואומר כי האב והבן הנז' מלבד עון עשיית המלאכה המתועבת גם עונש עוברם על השבועה אשר נשבעו בפרטות שלא לעשות בזאת המלאכה עוד הוסיפו סרה והגדילו עון על עונם הוסיפו חטאת על חטאתם בהתנצלות שנתנו על מה שעברו על שבועתם שנשבעו שמסרו מודעא קודם שנשבעו כי מאין בא להם זה ההתר לישבע על שקר במסירת מודעא דאפילו בשבועה שאדם נשבע על דברי הרשות כל אנפין שוין שאם מסר מודעא בלא טענת אונס או שתלה מודעתו באונס שאינו אינה מודעא דמודעא אינה מבטלת השבועה אלא היכא דאניס מטעם האדם בשבועה פרט לאנוס וגם שיהיה אונס הגוף לצאת מפלוגתא דרבוותא דסבירא להו דלגבי שבועה בעינן אונס הגוף לבטלה כמו שכתבתי כל זה בספר פסקי המודפסים וכל זה אפילו בשבועה על דבר הרשות כ"ש כשהשבועה היא לפרוש ולימנע מדבר שיש בו נדנוד של איסור דחמיר טפי דלענין התרת שבועה ק"ל שאף על פי שמצאו חז"ל מקום לסמוך עליו להתיר מפסוק לא יחל דברו הוא לא יחל אבל אחרים מוחלים לו מ"מ בשבועה שהיא להפריש מאיסור אין מתירין וכמו שהוכיחו הפוסקי' דבר זה מן הירושלמי דהכי איתא התם דההוא דאתא לקמיה דרבי בון א"ל התיר נדרי א"ל מאי נדרת א"ל נדרית דלא מרוחנא א"ל וכי עבדין בדין א"ל לצחק בקוביא קאמינא אמר ליה בריך שבחר בדברי חכמים שאמרו צריך לפרט את הנדר וכו' הא קמן דחומרת השבועה על דבר איסור חמיר טפי מהנשבע על דבר הרשות. והנה שבועת האנשים אב ובן הנז' הנתבעים היתה למנוע מעשות דבר שעשייתו הוא עון פלילי שבלי ספק עון כריתת המעות הוא כפלי כפלים מהצחוק בקוביא שנתברר מתוך הירושלמי שהשבועה שלא לצחוק בקוביא מקרו שבועה על דבר איסור ידעתי נאמנה כי כי עיני האנשים אנשי דורנו הוכו בסנורים להקל זה העון. באופן שמכל הצדדין וצדי צדדין גדל מנשוא עון האנשים החטאים האלה והנה שורת הדין לנהוג עם האנשים הנז' דין מחורמים ומנודים להתרחק מהם שלא לישב בתוך ארבע אמותיהם ושלא לישא וליתן עמהם ושלא יהיו נמנים בעשרה להתפלל עמהם אפילו ברחוק ארבע אמות וכל זה ינהגו עמהם עד ישובו בתשובה ואם כי רואה אני כי תשובת המתעסקים במלאכה זאת היא קשה עם כל זה כפי העת והשעה שאי אפשר להעמיד דברי האמת והצדק על תלם יספיק לתשובת דבר זה שימנעו מעשות המלאכה הרעה הנז' ימים רבים ויקבלו עליהם בקיומים חזקים לפי ראות עיני טובי הקהל שאל ישובו לכסלם יתעשת האלקים לכפר עונם ונסלח להם. נאם הצעיר שלמה הכהן.
@שו"ת מהרש"ך חלק ב סימן לב
שאלה ראובן אפטרופוס של יתומה אחת וניסת ונשארו לה בידו נכסי מלוג ובא ראובן וקנה מהם חנות אחר משמעון ועשה שמעון שטר המכירה על היתומה הנז' איך מסר לה החנות במכירה גמורה וחלוטה ומלבד זה עשה שטר אחר על ראובן הנז' איך נתחייב ראובן בשעבוד קרקעותיו שכל זמן שיביא לו מעותיו שחייב להחזיר לו החנות הנז' והתנו שאם לא יחזיר לו חנותו שחייב לתת לו ת"ק פרחים זהב קנס ועתה כיון שראה שמעון שנתייקרו החנויות ועלו במדרגה גדולה מחמת פחת המעות בא לתבוע ליורשי ראובן הנז' שיחזירו לו חנותו או שיפרעו לו הקנס. עתה יורנו מורנו אם חייבים היורשים הנז' להחזיר לשמעון החנות או הקנס לפי שיהתומה טוענ' שאינה יודעת מזה כלום ששטר המכירה בידה בלי שום תנאי ועוד טוענת שאם אני בא להחזיר לו החנות בחצי מעותי שנתתי לו באותו זמן הוא פורע לי ואיני רוצה בזה יורנו מורנו הדין עם מי.
תשובה יר' דאין שום כח וזכות לשמעון לתבוע התביעה הזאת ולא מבעיא דאין לו כח לתבוע מיורשי ראובן האפטרופוס הנז' אלא אפילו אם היה ראובן האפטרופוס בחיי' חייתו לא היה כח לשמעון לתבוע התביעה הזאת ממנו.
ותחלה אודיע הטעם שאין לו כח וזכות לתבוע מיורשיו והוא דאפילו את"ל דאם היה ראובן בחיי' חייתו היה שמעון זוכה בתביעתו על ראובן אפ"ה כיון שנפטר ראובן לבית עולמו לא נשאר אותו החיוב והשעבוד שנתחייב ונשתעבד על יורשיו והטעם בזה הוא דלא מבעיא אם כתוב שטר החיוב שנתחייב ראובן על פי הנוסח הבא בשאלה ז"ל איך נתחייב ראובן בשעבוד קרקעותיו שכל זמן שיביא לו מעותיו שחייב להחזיר לו החנו' דבכה"ג מלתא דפשיטא היא דלא נתחייב להחזיר החנות רק אם יביא לו המעות ועל זה שעבד קרקעותיו. אך אמנם לא נתחייב ולא נשתעבד אם יחזירם ליורשיו ועקר דבר זה נלמד מההיא דתניא פ' מי שאחזו הרי זה גיטך ע"מ שתתן לי מאתים זוז נתנה אינה זקוקה ליבם לא נתנה זקוקה ליבם רשב"ג אומר נותנת לאחד רק קרובי' וכו' וקאמר בגמ' דטעמא דפלוגתייהו הוי דת"ק סבר לי ולא ליורשי ורשב"ג סבר לי וליורשי ופסקו הפוסקים כת"ק שאם מת ולא נתנה לו אף על פי שתתן ליורשי' זקוקה ליבם וחולצת ולא מתי במת הרי שפסקו בפשיטות דמשמעות לשון לי ולא ליורשי משמע אפילו במקום דאיכא למיחש דילמא אתי למפגע באיסור אשת אח ומהאי טעמא נמי אמרינן בפרק הכותב גבי נדר ושבועה אין לי עליך וכו' אבל יורשין משביעין אותה משום דמשמעות לי ולא ליורשי משמע אם כן בנדון דידן נמי שמה שנתחייב ראובן הוא שכל זמן שיביא לו מעותיו שחייב להחזיר לו החנות לא חל זה החיוב אלא אם כן יהיו שניהם בחיים ראובן ושמעון אמנם בהפקד איזה מהם או ראובן או שמעון לא חל החיוב והריטב"א בתשובה בשם הרמ"ה כתב גבי הא דאמרינן לי ולא ליורשי וז"ל ש"מ דהא דתנן הלוהו על שדהו ואמר לו אם אין אתה מביא לי מכאן עד שלש שנים היא שלי שלא נתקיים התנאי אלא אם כן מביא המוכר בעצמו ונותן ללוקח מדקאמר אתה ולי לי ולא ליורשי משמע ואתה ולא יורשך עכ"ל אם כן יר' בפשיטות וליכא לספוקי דמשטר החיוב שנתחייב כתוב על הנוסח הנז' דלא נשאר שום זכות ותביעה על יורשי ראובן אלא אפי' לא פירש בהדיא כל זמן שיביא לו מעותיו אפילו הכי כל שלא פירש וכתב בהדיא ששעבד קרקעותיו על חיוב חזרת החנות הנז' כל זמן שיחזיר לו מעותיו בין שיחזירם לו בין שיחזירם ליורשיו יראה דאין מקום לחייב מכת החייב ההוא אלא כל זמן שיהיה ראובן בחיים ואין תנאי זה אלא בחייו ואין היורשים בכלל כיון שלא פירש שיהיה החיוב גם על יורשיו ולא דמי זה החיוב למי שנתחייב לפרוע סך מעות לחבירו שיורשיו חייבים לפרוע אותו החוב דהתם כיון שנתחייב לפרוע חוב גמור כבר נתחייבו נכסיו וכשמת עדין שעבוד הנכסים קיים אבל זה החיוב שנתחייב ראובן לשמעון להחזיר החנות לא היה חוב ודאי כי עדין היה הדבר תלוי ועומד כי אפשר שלא ירצה שמעון להחזיר המעות לחזור לקחת חנותו ואדרבה אפשר שירצה שתשאר החנות מכירה מוחלטת באופן שהחיוב הנז' היה תלוי בבחירת שמעון ואם כן כל שלא פירש בפירוש לחייב ליורשיו יש מקום לומר שלא נתחייב לקיי' בחירת שמעון ושעבד קרקעותיו לקיים בחירתו רק בעודו בחייו אבל לא שישאר זה השעבוד והחיוב לאחר מותו על יורשיו אחריו וגם יש מקום אחר לומר שלא נתחייב כי אם בעודו חי יען כי הוא היה אפטרופוס היתומה ואם היה מחזיר שמעון לראובן המעות בחייו היה בטוח ראובן שהיתומה הנז' לא היתה מפצרת ונותנת כתף סוררת שלא להחזיר החנות אף על פי שיש בידה שטר מכירה מוחלטת אמנ' אחרי מותו אין ספק שהיתומה תהיה מערערת על חזרת החנות ואם הוא היה מתחייב ומשעבד נכסיו שיהיו יורשיו חייבי' להשלי' החיוב שנתחייב נמצאו יורשיו מפסידים שהיתומה הנז' לא תחזיר החנות ולא תחוש לפסידת יורשי ראובן באופן שאין לספק שאין שום כח וזכות בתביעה זאת על יורשי ראובן וכל זה הוא אפילו אם נניח שהיה חייב ראובן להחזיר לה החנות מכח התנאי שהתנה אפילו הכי אין יורשיו חייבים כ"ש שיר' לי שהאמת יש טעם מספיק לבטל תביעת שמעון מעליו והוא כיון שעתה בעת שבא שמעון לתבוע תביעתו נתייקרו החנויות ועלו לסך גדול מחמת פחת המעות אשר הוא דבר פלא ותמיהא לא עלה על לב אנוס היה יכול לטעון ראובן שאם נתחייב להחזיר החנו' ותלה הדבר בבחירת שמעון שכל זמן שירצה שמעון להחזיר מעותיו שיחזיר לו חנותו לא תלה להתחייב על מלתא דלא שכיח שאפילו המתחייב לחברו על איזה דבר וקבל עליו כל אונסין שבעולם אפילו הכי אמרינן מלתא דלא שכיח לא קבל עליה. ודבר זה נלמד מהא דאמרינן פ' מי שאחזו ההוא גברא דזבין ארעא לחבריה קטיל עליה כל אונסא דמתיליד לסוף אפיקו בה נהרא אתא לקמיה דרבינא אמר לו זיל שפי ליה דהא קבילת עלך כל אונסא דמתיליד א"ל רב אחא בר תחליפא לרבינא אונסא דלא שכיח הוא איגלגל מלתא ומטא לקמיה דרבא אמר להן אונסא דלא שכיח הוא ותו איתא התם עובדא אחריתי דומיא דהך עובדא ומשם נלמד דאמרינן דאונסא דלא שכיח לא קביל עליה דאיניש ואם כן בנדון דידן זה הענין שאירע מפחת המעות בכל כך מדרגה אשר בסבתו נתיקרו כל הדברים והחנויות בכללם לא עלה על לב ראובן כשנתחייב להתחייב בענין זה ולא דמי למי שנתחייב לחברו סך מעות מסחורה שמכר לו שחייב לפרוע לו כפי הערך ששוה המטבע בשעת הפרעון דכיון שהחוב הוא חוב קבוע וודאי אין מקום לתת ריוח ללוה ולהפסיד למלוה אמנם בנ"ד שדבר זה היה תלוי ועומד בבחירת שמעון ואין כאן שום חיוב מבורר אין מקום לחייב לראובן. באופן שאין שום ספק אצלי שאפי' אם היה ראובן חי לא היה כח לשמעון לתבוע ממנו זאת התביעה סוף דבר איני רואה לשמעון שום זכות בתביעה זאת מכח הטעמים הנז' ובזה מספיק מבלי צורך לישא וליתן אם יש לבטל תנאי זה מטעם אסמכתא כי לעמוד על זה היה צורך לראות טופס השטר וסדורו. נאם הצעיר שלמה הכהן.
@שו"ת מהרש"ך חלק ב סימן לג
ראיתי מה שכתב כ"ת על ענין הרשאות האנוס וקודם שאכתוב להשיב מה שראוי להעלות בענין פסקא דהך דינא אכתוב על מה שכתב כ"ת על מוהר"י קארו זלה"ה שהוכיח דמה שכתב הרמב"ם ז"ל שהמרשה לחברו להוציא את שלו מיד המחזיק בו צריך לקנות מידו שהרשהו דאפשר דנפקא ליה מדאפליגו בגמרא אי שליחא שויה או שותפא וכו' ועוד הוכיח זה ממה שאמר בגמרא שאם הקנה לו שליש או רביע דן על הכל אלמא קנין בעי וכו' ותמה עליו כ"ת למה לא הוכיח הרב הנז' הדין מראיה אחרת יותר חזקה וברורה מאותם שהביא והוא מדאמרי נהרדעי דצריך לכתוב זיל דון והנפק לנפשך דמשם משמע בהדיא דמקנה ליה.
ואומר כי יראה לעניות דעתי שאין תמיהא זו תמיהא כלל ועקר במחילת כ"ת כי הנה בגמרא בתר דמייתי הך מימרא דנהרדעי מייתי מאי דאמר רב אשי דצריך למכתב כל מאי דמתעני מן דינא וכו' ומלתא דפשיטא היא דהך מימרא דרב אשי הוו לסיומי מלתא דנהרדעי ולתקוני והיינו דאי לא כתב ליה הכי היה יכול המורשה להחזיק בממון לעצמו כיון שכתב ליה זיל דין הנפק לנפשך ומאי דשקיל וטרי גמרא במאי דאפליגו אי שליח שויה או שותפא שויה אמלתא דנהרדעי שייכא עם סיומא דמלתא דרב אשי א"כ נמצא שההוכחה שהוכיח הרב הנז' מהא דאפליגו אי שותפא שויה הוי הוכחה גמורה דאי הוה אמרינן דהשתא דכתב ליה כל מאי דמתעני מן דינא וכו' כדקאמ' רב אשי ליכא לספוקי אי שותפא שויה אלא הוה אמרינן בפשיטות דשליח שויה היה מקום לומר דלא היה צריך קנין כשאר שליחיות דעלמא דקי"ל דאין העושה שליח צריך קנין אבל השתא דאפליגו בגמר' כל מאי דקאמר רב אשי דצריך למכתב כל מאי דמתעני וכו' דאיכא מאן דסבירא ליה דשותפא שויה ואכתי אית ליה זכות בממון ומהני מאי דכתב ליה כל מאי דמתעני וכו' דאי לא הוה כתיב ליה הכי היה יכול להחזיק בממון לעצמו אם כן יראה דאפילו השתא בתר דכתב ליה כל מאי דמתעני וכו' צריך לקנות מידו שהרשהו דאי לא תימא הכי מהי תיתי דשותפא שווה באופן שהוכחת הרב מזה המקום שהוכיח הוי כאלו הוכיח ממימרא דנהרדעי כיון דמימרא דרב אשי וכל מאי דשקיל וטרי גמרא הוי על מימרא דנהרדעי וסיומא דמלתא דרב אשי באופן שנסתלקה תמיהת כ"ת שתמה על הרב.
אמנם יראה דיש לתמוה על הרב תמיהא אחרת דאם איתא דמה שכתב הרמב"ם ז"ל דצריך לקנות מידו שהרשהו נפקא ליה מדאפליגו בגמרא אי שליח שויה אי שותפא שויה אלמא דבשהקנה לו עסקינן כמו שכתב הרב ז"ל אם כן לפי דבריו היה מקום להוכיח מההוכחה הנז' דצריך להקנו' בקנין אגב דכיון דלהקנות ממון לא סגי אלא בקנין אגב דאי לא תימא הכי מהי תיתי דשותפא שויה כיון דלהקנות ממון בעינן קנין אגב קרקע ולא סגי להקנות בקנין סודר ויותר ויותר יש לתמוה זאת התמיהא בהוכחה אחרת שכתב שאמרו בגמרא שאם הקנה לו שליש או רביע דן על הכל דמלתא דפשיטא היא דמאי דקאמ' אביי היינו בקנין אגב קרקע ואם כן לפי דברי הרב הנז' והוכחותיו היה מקום לומר דאפילו להרשות לא סגי אלא בקנין אגב והיינו להרשאת פקדון אבל להרשאת מלוה דאין מקום להקנות הלואתו לחברו ואפילו בקנין אגב אם כן לא היה מקום להרשות והנה הרא"ש ז"ל הביא בפסקיו על מה סמכו במה שנהגו עכשו לכתוב הרשאה אפילו במלוה על פה שכפר בה באופן שיראה שאין מקום לדברי הרב הנז' במה שרצה להוכיח דצריך לקנות בקנין שהרשהו והיינו בקנין סודר כאותם המקומות שרצה להוכיח.
ועתה אומר שאם באנו לעמוד ולדקדק על כל דברי הטור במה שכתב בח"מ סימן קכ"ג במה שכותבים הרשאה מדינא דגמרא ובמה שאין כותבים ובכל מה שכתב תקנות הגאונים היה צריך לטרוח ולהאריך בכל זה ואין הפנאי מסכים. אך אמנם כלל הדברי' שעכשו נהגו לכתוב הרשאה על כל הדברי' ואפי' במלוה על פה שכפר בה מפני תקון העולם והיינו משום שלא יטול כל אחד ממון חברו וילך למדינת הים כמו שכתבו הגאונים. הן אמת כי דברים אלו קלים מאד וכמו שכתבו הגאונים שאין אומרים בזה יקוב הדין את ההר ואינו אלא כדי לאיים הנתבע וכו'.
ומלתא אגב ארחיה אבוא לעמוד על מה שכתב כ"ת דיש לתמוה על הרמב"ם ז"ל וז"ל דכיון דהוא עצמו כתב דהגאונים תקנו לכתוב הרשאה על מטלטלי כדי שלא יטול כל אחד ממון חברו וכו' א"כ איך אמרו דאין כופין אותו וכו' אם כן מה הועילו חכמים בתקנתם והניח כ"ת זאת הקושיא בצ"ע. ואני לא ידעתי מה מקום לקושיא זאת דאף על גב דקושטא דמלתא היא דאין כופין אותו ליתן אם לא ירצה הנתבע לדון עמו מכל מקום אפשר ג"כ שהנתבע יתאיים מההרשאה ולא יסרב מלפרוע באופן שיגבה בעל המעות מעותיו ואם לא היה התיקון שתקנו לכתוב הרשאה יטול כל אח' ממון חברו וילך למדינת הים. סוף דבר אף על פי שאם ירצה הנתבע שלא לדון עמו עד שיבא בעל דינו רשאי מכל מקום תקון גדול יש בדבר כמו שכתבתי שאפשר שמכח ההרשאה יתאיים הנתבע ויפרע מה שחייב ונהגו לעשות שליח ההרשאה בקנין סודר אף על גב דבעלמא אין העושה שליח צריך קנין מכל מקום בשליחות כזה שהוא לתבוע ממון שיש לו ביד אחרים צריך להקנות בקנין סודר. ועתה אבוא לכתוב לענין פסקא דדינא ואומר כי רואה אני לכ"ת שכותב בדין זה שני הפכים מן הקצה אל הקצה כי בתחלה כתבת לבטל הרשאה זאת תכלית הבטול שלא תועיל כלל ועקר דחספא בעלמא היא אחר כך חזר כ"ת לכתוב דברים אחרים לקיים ההרשאה ותלה הדבר במנהג הסוחרים נעותי ונבהלתי מראות כי אין ראוי למורה הוראה על הדין ועל האמת לכתוב שום הוראה עד שיתישב בדבר כדת מה לעשות כי ח"ו דברים אלו גורמים שתתבזה תורתנו הקדושה בעיני ההמון ויאמרו דהני מילי הוו מילי דחוכא ואיטלולא בראות' מורי הוראה שחוזרים מהוראתם בסבות קלות וחלושות כי בלי ספק כל אלו הסבות שכתב כ"ת שיראה מהם שהניעוהו לחזור מהוראתו הראשונה שכתב לבטל ההרשאה הם סבות דקות ושרופות קדים ואפילו אם היו סבות חזקות לחזור בקיום ההרשאה אם מצד הדין בעצמו אין מקום לקיימה ולהעמידה מה יועילו ומה יספיקו הסבות.
והנה מלתא דפשיטא היא שאין להעלות על הדעת שתועיל הרשאת האנוס הנז' להוציא ממון מיד אחיו העומד היום ביהדות מחזיק בדת משה וישראל ואפילו למה שכתב כ"ת אח"כ שהמורשה היהודי הבא מכח הרשאת האנוס המורשה הוא מוחזק בממון היהודי אפי' הכי לאו כל כמיניה לעכב ולהחזיק דמאין הרגלים לומר שתועיל הרשאת האנוס כיון דאפילו בהרשאה הנעשית כדת משה וישראל אם ירצה הנתבע יכול לדחות המורשה כל שכן בהרשאת האנוס הנז' שאפילו אם היה מרשה האנוס הנז' לאנוס האחר שהרשה בהרשאה עשויה בדיני ישראל על פי תקון הגמרא והגאונים לא היתה מועלת כיון שהמרשה והמורשה הם נכרים דבלי ספק לענין משא ומתן דממון יש לנהוג בהם כדין נכרים גמורים לא דינא ולאו דיינא וכל אנפין כיון דאין מקום לומר שהתועיל הרשאתם ואפילו לסברת ר"ת שהיה נוהג לשלוח הרשאה ביד נכרי היינו דוקא היכא שהמשלח הוא ישראל אבל בגוונא דנדון דידן שהמרש' ומשלח והמורשה הם נכרים גמורים לא קאמר ומודה ר"ת דהך הרשאה הויא חספא בעלמא וכל זה הוא אפילו אם ההרשאה היתה נעשית כדת משה וישראל וכל שכן בהרשאה הנעשית בערכאות של נכרים שאפילו היו המרשה והמורשה ישראלים גמורים אין מקום לומר שתועיל דודאי הרשאה הנעשית בערכאות ע"א חספא בעלמא היא וכמו שכתב כ"ת דלמאן דפסק הלשון אחרון שאמרו בפ"ק דגיטין תני חוץ מגיטי נשים דהיינו כל שטר שהקנאה נעשית על ידו אינו מועיל ואפילו נמסר בעידי ישראל א"כ נפקא מינה דהרשאה הנעשית בערכאות ע"א אינה מועלת כיון שמכח ההרשאה ההיא בא להוציא ממונו מיד המחזיק בו ואין לספק בזה דזאת ההרשאה הנז' אינה מועלת לשום דבר ואפילו שיהיה המורשה מוחזק בממון היהודי אתי האנוס לאו כל כמיניה לעכב ולתפוס כיון שמה שמעכב הוא מכח ההרשאה הנז' כיון שההרשאה אין בה ממש כמו שכתבתי.
ואין מקום לומר דדבר זה יהיה תלוי במנהג הסוחרים כמו שכתב כ"ת שאם נהגו הסוחרים להוציא ממון בהרשאה כזאת הנעשה בערכאות ע"א מוציאים דאיך יעלה על הדעת לומר שתועיל מנהג סוחרים במנהג רעוע כזה דגדולה מזו כתב הרמב"ן ז"ל דשטרות העשויים בנוטרין של מלכות שאם חסר בו דרך מדרכי ההקנאה אין דנין בו לענין אותו דבר שחסר בו דלא עדיפא ערכאות מסופרי ישראל שאין דינם של מלכים אלא להכשיר שטרות שלהם ולעשות סופר שלהם נאמן אבל לענין דרכי ההקנאה לא עדיף משטרות שלנו שאין המלכים מקפידים אלא בהכשר שטרות שלהם ואם כן כיון שבהרשאות שלנו אם אינן נעשות בקנין ואין כתוב בהן אותם הלשונות שיש לכתוב מדינא דגמרא ומתקנת הגאונים אינה מועלת איך יעלה על הדעת להכשיר הרשאה הנעשית בערכאו' ע"א כיון שאינה נעשית על פי התקונים שצריך לעשות כדי להוציא ממון מיד הנתבע. באופן דאין לספק דמאן דבעי לאסוקי הלכתא אליבא דהלכתא בהך דינא הוא שידין וישפוט שאין הרשאה זו מועלת כלל ועקר. נאם הצעיר שלמה הכהן.
@שו"ת מהרש"ך חלק ב סימן לד
ועל מה שכתב כ"ת שאעיין במה שכתבו התוספו' בדבור אמר קרא שדות בכסף יקנו עם מה שכתבו בתחלת הפרק בדבור אי נמי שדות בכסף יקנו דנראה דסתרן אהדדי. אומר כי איני רואה בדבריהם שום סתירה כי הנה מה שכתבו בתחלת הפרק לתרץ מה שהוקשה להם ואמרו דאם כן הוה ליה לאתויי השדה אשר קנה אברהם אין מקום לתרץ אלא מה שתירצו דאין להוכיח בקיחה דכסף אקרי קנין מההיא דהשדה אשר קנה אברהם דאיכא למימר דהוי בשטר או בחזקה דאין מקום לתרץ שם דהוה אמינא שאני נכרי דכל קנינו בכסף דאפי' הכי הוה מצי לאוכוחי שפיר דקיחה דכסף אקרי קנין דלהך מלתא מה לי נכרי מה לי ישראל אמנם בדבור אמר קרא שדות בכסף יקנו כוונתם לומר דגמ' לא רצה להוכיח דקרקע נקנה בכסף מהשדה אשר קנה אברהם משום דלא מבעיא אי מיירי שקנה בחזקה או בשטר כמו שכתבו בדבור האחד דליכא לאוכוחי אלא אפילו אם תמצי לומר דמיירי שקנה בכסף אפילו הכי אין להוכיח מההיא דקרקע נקנה בכסף דאיכא למימר שאני נכרי דכל קנינו בכסף ואכתי ישראל הקונה קרקע מחברו ישראל מנא לן דנקנה בכסף וכל זה פשוט.
@שו"ת מהרש"ך חלק ב סימן לה
האמת כי לא הייתי רוצה להשיב לכ"ת על זה כי מה בצע להשיב על דבר שכבר נעשה מעשה אך אמנם אהבתך אלצתני לכתוב שורותים אלו. ותחלת כל דבר אומר כי מאד תמהתי עליך ממה שאתה תופס בפשיטו' ובמושלם שאם אין בחתיכה שהקרום בה פ' חתיכה עצמה נעשית נבלה ואוסרת החתיכה שנמלחה עמה עד שיהיה בה ס' כנגד החתיכה שנאסרה דבר זה לא יעלה על הדעת כי כבר עלתה ההסכמה לפסוק דלא אמרינן חתיכה עצמה נעשית נבלה אלא דוקא בבשר בחלב כסברת הר' אפשרים שפסק דלא אמרינן אפשר לסוחטו אסור אלא בבשר בחלב אבל בשאר איסורין כגון כזית חלב שנבלע בחתיכה ואין בה ס' לבטלו ונאסרה ואחר כך בשלה עם האחרות אין צריך שיהא ס' כדי כזית הראשון. גם על מה שכתבת דאפילו את"ל שלא נצריך ס' לבטל קרומים וחוטים שנמלחו עם הבשר מ"מ בנ"ד יש להצריך ס' משום חלב שתחת הקרום ואין להתיר מטעם שהקרום מפסיק בין החלב שתחתיו לחתיכת בשר שעליו שיש לחוש שמא יפסק וינתק הקרום כמו שכתבת בשם הפוסקים שפסקו בכוליא שצלאה בחלבא דלא אמרינן דקדמא מפסיק דחיישינן שמא נפסק הקרום. אומר כי כפי הנלע"ד אפילו לסברת הפוסקים להחמיר בההיא דכוליא בנדון זה יראה דיש לחלק דהא טעמא דרש"י ז"ל שכתב להקל בזה היינו משום שהבשר חופה אותו יר' דהוי חפוי חזק באופן שאין לחוש שינתק ויפסק האפוי ההוא אם כן לדבריך שאינך חושש לאותו חלב אשר תחת אותו הקרום כי אם משום חששת שמא יפסק החפוי ההוא אם כן היה מקום להתיר החתיכה ההיא שנמלחה באותו החלב או חתיכה אחרת שנמלחה על גבה אך אמנם דבר זה לא יעלה על לב לעולם כי מאחר דאפסיקא הלכתא לאסור אותו החלב ואין להקל מטעם החפוי שעליו נמצא שהדין נותן לנהוג בה כדין חתיכה אחרת שנמלחה בחלבה דבעינן להתירה שיהיה בה ששים כנגד חלבה וכן אם נמלחה חתיכה אחרת עליה אם יש בה ששים כנגד החלב שבחתיכה האחרת הרי היא מותרת ואף על פי שהחתיכה שהחלב דבוק בה נאסרה מחמת שלא היו בה ס' כנגד חלבה אפילו הכי לא אמרינן חתיכה עצמה נעשית נבלה להצריך ס' כנגד כל החתיכה וכל אלו הדברים הם פשוטים ולהפיק רצונך כתבתים ושלום תורתך יגדל. נאם הצעיר שלמה הכהן.
@שו"ת מהרש"ך חלק ב סימן לו
נדרשתי לאשר שאלוני באיש אח' תושב פליבנא שנשא אשה בבודון ונשתהה שמה כמה שנים כמו ח' שנים והיה לו בן מהאשה ההיא. ועכשיו הלך לו ראובן מבודון ורוצה להוציא אשתו משם ולהביאה אל ארץ מולדתו ואל בית משפחתו ונותן אמתלאה לדבריו וטענה מספקת באומרו שאינו יכול להחיות ולפרנס עצמו בעיר בורון ונכסיו נתמוטטו ומפיקנא טובא אית ליה ומעיילנא זעירא אית ליה אם יוכל להוציאה משם ואם אינה רוצה לצאת משם אם יכול למנוע ממנה שאר כסות או אם יכול לישא אשה אחרת עליה ולא יחוש לאריא דרביע עליה שהוא חרם רגמ"ה =רבינו גרשום מאור הגולה= ז"ל.
תשובה תחלת כל דבר אודיע מה שכתבתי בפסקי המודפסים במה שנחלקו הפוסקים בדין הנושא אשה מארץ אחרת ונשאה בארצה בסתם אם יכול להוציאה משם ולהביאה לארצו או לא והעלתי דהפסק המחוור הוא שכופין אותן ויוצאה עמו לארצו אפילו שיהיו המקומות שוים כ"ש אם יש שום עדיפות וחשיבות במקומו מהנאת עסק משא ומתן וריוח מזונות. והנה כפי הנר' מתוך השאלה אין כח ביד האיש הנז' לכוף את אשתו להוציאה משם ולהביאה לארצו ולכן מבקש השואל מאת מורי הוראה אם יהיה רשאי לאיש הזה להניחה במקומה וארצה אשר מצאה שם והוא ילך למקום דירתו הקדומה עיר פליבנה ולישא אחרת שם ולא יעכב על ידו חרם דרגמ"ה המקובל על האשכנזים לאלף דור כפי הנשמע ואמרתי זה לסלק הפקפוק שמפקפקים להקל בחרם דרגמ"ה שאומרים שאפשר שלא תקן אלא עד סוף האלף החמישי שאף על פי שיהיה כן כדבריהם מ"מ כיון שעדת האשכנזים קבלו עליהם להיות ממשיכים בתקנת רגמ"ה מעתה אין לפקפק עוד להקל בטעם שלא גזר הגאון כי אם עד האלף החמישי ולכן הוצרך השואל לשאול אם יש לו רשות לישא אשה אחרת. ויראה שלעמוד על דבר זה צריך לחקור ולידע אם קבל חרם רגמ"ה שתקן שלא לישא אשה אחרת על אשתו הוי כמי שנשבע בפירו' שלא לישא אשת אחרת או אם יש איזה חלוק וצריך לעמוד על זה יען כי הנה היכא שנשבע בשעת הנשואין שלא יוציא את אשתו ממקום שנשאה כתב הרב הגדול מהרר"י ן' לב זלה"ה דאין לו מקום להפטר משבועתו בטענה שאינו יכול להתפרנס באותו מקום שנשא את אשתו ובאותו מקום שהלך מצא מנוח לכף רגלו ויוכל לומר אדעתא דהכי לא נשבעתי וכיון דהוי מלתא דשכיחא איבעי ליה לאתנויי.
ועתה יש לדקדק במי שלא נשבע שבועה שלא יוציאנה ונשבע שלא ישא אשה אחרת עליה ויש לו צער מזונות במקום שנשא אשתו ורוצה לצאת משם ואשתו אינה רוצה לצאת עמו ורוצה ללכת לבדו במקום דירתו הקדומה ולישא אשה אחרת שם אם יוכל לטעון שלא נשבע שלא ישא אשה אחרת אדעתא שאם יהיה לו צער מזונות ולא תרצה אשתו לצאת ממקומה וללכת אחריו באשר ייטב לו וימצא מנוח לכף רגלו להרויח מזונותיו שלא יוכל לישא אשה אחרת במקו' אשר ילך שמה ויתעגן לשבת בלא אשה בשביל מיאון וסירוב אשתו שלא תרצה לצאת ממקומה.
ואיברא שכתב מהר"י ן' לב על מה שכתבתי למעלה שהיכא שנשבע שלא יוציאנה דלא מצי למיטען אדעתא דהכי לא נדרי לסבול צעד ודוחק מזונות דלאו כל כמיניה דה"ל לאתנויי כיון דהוי מלתא דשכיח טובא שאין אדם יכול להתפרנס במקום אחד וקשין מזונותיו ויראה דהיינו דוקא בשבועה שלא יוציאנה אמרינן הכי דנר' דקפדה שאף על פי שיהיה צער מזונות שלא יוכל להוציאה משם אמנם היכא שנשבע שלא ישא אשה אחרת עליה ולא התנה עמה שלא יוציאנה אפשר לומר שאם יוכרח לצאת מהמקום שנשא שם אשתו בשביל צער חסרון מזונות ואינה רוצה אשתו לצאת עמו שיהיה רשאי לישא אשה אחרת במקום שילך שמה לבקש הרוחת מזונותיו ואפשר לומר דאדעת' דהכי לא נשבע שלא לישא אשה אחרת עליה אלא אם תרצה אשתו לשבעת עמו בהשקט ושלוה אמנם אם יוכרח לצאת כמו שכתבתי דאדעתא דהכי לא נשבע דהכא ליכא למימר איבעי ליה לאתנויי דמלת' דלא שכיח הוא שתראה האשה את בעלה מצטער ומצר על מזונותיו ולא תרצה אשתו ללכת אחריו ולא דמי לנשבע שלא ישא אשה אחרת עליה ולא היו לו בנים דלא משתמיט שום פוסק דלימא היכא שאין לו בנים ממנה שיוכל לומר אדעתא דהכי לא נשבעתי ומחוייב לקיים שבועתו ולא ישא אשה אחרת אף על פי שאין לו בנים דלא הוי נשבע לבטל את המצוה דחיילא שבועתו בכולל דמיגו דחיילא אאשה עקרה וזקנה דלאו בת בנים חיילא נמי אאשה בת בנים וכתבו זה בפשיטות מטעם דלא יכיל למימר דאדעתא דהכי לא נשבעתי משום דהוי מלתא דשכיחא שיש כמה נשים שאינן יולדות ואם כן יש מקום לומר דאפילו אם תמצי לומר שאין שום חלוק מהכא מכח תקנת הגאון רגמ"ה למי שנשבע בהדיא שלא ישא אשה אחרת עליה דכה"ג דנדון דידן שזה האיש הוכרח לצאת מעירו מחמת חסרון מזונות שהיה לו במקום שנשא אשתו והוכרח ללכת לעיר אחרת יכול לישא אחרת במקו' שהוא הולך שם ואין עליו תפישה לא מכח חרם הגאון ולא מכח שבועה שנשבע שלא ישא אשה אחרת.
ועוד יראה לי דאפי' אם נרצה לומר דמי שנשבע בפירוש שלא ישא אשה אחרת דלאו כל כמיניה לישא אשה אחר' במקום שהולך שם לסבת חסרון המזונות ושיוכל לומר אדעתא דהכי לא נשבעתי מכל מקום איכא לפלוגי בתקנת הגאון כי היכי דלענין מי שאין לו בנים אמרינן דמי שנשבע שלא ישא אשה אחרת דאפילו אין לו בנים לא יוכל לישא אשה אחרת ואלו מטעם תקנת הגאון רגמ"ה יכול לישא אשה אחרת לקיים מצות פריה ורביה דאמרינן דבמקום מצות פריה ורביה לא קיימא תקנת הגאון דלא כמהר"י מינץ ז"ל שכתב דאפילו לבטל מצות פריה וריבה תקן הגאון שלא לישא אשה אחרת והמעיין בפסקי המודפסים סימן כ' יראה מה שהארכתי להקשות על סברת מהרר"י מינץ ז"ל ולקיים סברת מוהר"י אליא מזרחי זלה"ה שכתב שתקנת הגאון לא קיימא לבטל מצות פריה ורביה וכיון שכן שיש חלוק לענין מי שאין לו בנים שבנשבע בפירוש שלא לישא אשה אחרת אינו יכול לישא אשה אחרת אפילו לקיים מצות פריה ורביה אמנם היכא שאין עליו חיוב שבועה אלא שהוא מעוכב לישא אשה מכח תקנת הגאון מ"מ אם צריך לקיי' מצות פריה ורביה אין תקנת הגאון מעכבתו וכמו שכתבתי. גם כן יראה לומר דנהי דעקר כוונת הגאון ז"ל במה שתקן שלא ישא אשה אחרת היה לצורך תקנת האשה מכל מקום לא כיוון אלא היכא שהוא רוצה לישא אשה אחרת ברצונו אפילו שאשתו רוצה לסבת עמו בהשקט ושלוה ועם כל זה רוצה לישא אשה אחרת עליה אמנם כל שהפשיעה והגרמא בא מצד האשה והיינו בנ"ד שזה האיש בלי ספק ירצה ויפייס את אשתו שתצא עמו מאותו מקום שהוא מצטער לדור שם שתלך עמו למקום שתמצא מנוח לכף רגלו ולהבריח מעליו דוחק השגת המזונו' ולשבת עמה כדת וכהלכה בשמחה ובטוב לבב. אבל אם היא תסרב ותמאן ואינה חוששת בתקנת בעלה היא הגורמת שיעשה בעלה מה שעושה כי מה יעשה זה האיש המסכן לתקן דוחק מזונותיו אין ספק שעל כיוצא בזה לא תקן הגאון רגמ"ה ולא כיוון לכוף את האיש שימות ברעב ולא יצא ממקום שנשא את אשתו או שאם ילך למקום אחר שיתעגן ויהיה שרוי בלא אשה ובלא טובה ולא ברכה באופן שאין לכוף את זה האיש בתקנת רגמ"ה שלא יהיה רשאי לישא אשה במקום אשר הלך לשם. עוד יש לי להליץ על האיש הלזה ולזכותו שיוכל לישא אשה בלי מכשול תקנת הגאון מלבד טעם צרת העיגון שהוכרח ללכת אל מקום אחר לסבת חסרון מזונותיו לחזור אל עירו הקדומה עוד מטעם שזה האיש לא קיים פריה ורביה שכפי מה שבא בשאלה אין לו כי אם בן אחד ואם כן עדיין לא קיים מצות פריה ורביה אי בעית אימא לבית שמאי דסבירא להו דבעי שני זכרים איבעית אימא לבית הלל דבעי זכר ונקבה וכבר כתבתי למעלה דתקנת הגאון לא קיימא לבטל מצות פריה ורביה. העולה מכל מה שכתבתי שאם זה האיש הנושא אשה בבודון אינו יכול להתפרנס שם והוא מוכרח לחזור אל ארץ מולדתו עיר פליבנא ואשתו אינה רוצה לצאת עמו הרי הוא יכול לישא אשה אחרת בפליבנא בלי שום מכשול וחשש תקנ' הגאון זלה"ה.
ולענין מה שבא בשאלה אם חייב האיש הנז' בשאר וכסות יראה כיון שזה האיש לא נשבע שלא יוציאנה ממקומה ונשאה בסתם ומן הדין היה יכול לכופה להוציאה ממקום שנשאת כמו שכבר כתבתי למעלה שהעלתי בפסקי אלא שכפי הנראה יד האשה תקיפה שם בארץ מולדתה ואינו יכול להוציאה ואם כן מלתא דפשיטא היה דאין לאשה ההיא על בעלה הנז' חיוב שאר כסות ואפשר שיספיק עכוב שאר כסות לכופה שתצא ממקומה ותלך עמו לארצו ואם עדין תמאן ותקשה את ערפה כבר כתבתי שיוכל לישא אשה אחרת במקום שהולך שמה בלי מכשול עון וחשש כלל ולא יתחייב בשאר כסות לאשה הממאנת ללכת עמו לארצו. נאם הצעיר שלמה הכהן.
@שו"ת מהרש"ך חלק ב סימן לז
שאלה ראובן מת בלא בנים ובלא בנות והניח אלמנתו לאה ושהתה אחריו קרוב לשנה אחרת ולא הספיקה לתבוע כתובתה ולישבע על הגבאתה עד שמתה גם היא בלי שום זרע ויורשי הבעל עמדו ותפסו כל מה שבבית וגם החזיקו בכל הנכסים באומרם כי כיון שמתה לאה בלי שתשבע מקודם על הגבאת כתובתה פקע מינה זכות כתובתה ושוב אין ליורשיה הבאים מכחה שום כח וזכות בסכי עקר כתובתה ותוספת וכדקיימא לן אין אדם מוריש שבועה לבניו או ליורשיה והרי כל הנכסים בחזקת הבעל עומדים ויורשיו הבאים אחריו זוכין בהם. גם היורשים הנז' הורו מעצמם שתפסו כמו כן קצת בגדים ותכשיטים ושמושי ערש והחזיקו בהם באומרם כי המטלטלים הנז' מעולם לא היו מכלל נדוניאתה /נדוניתה/ שהביאה לאה מבית אביה רק קצתם קנאם הבעל וקצתם נפלו לו בירושה מצד אחיו שמת זה כמה שנים ומשמת ראובן הנז' חזרו ליורשיו. ויורשי לאה אומרים כי המטלטלים הנז' גם הם היו מכלל נדוניאתה שהביאה מבית אביה אך אין כאן עדות שהמטלטלין הנז' היו שלה מנדוניאתה גם אין כאן עדות שהיו תחת ידם של יורשי הבעל הנז'. ועתה נסתפק השואל תחלה בעקר התפיסה שעשו יורשי הבעל אם יש בה ממש או לא משום דהויא תפיסה לאחר שנולד הספק ויש הרבה מן הפוסקים שסוברים דתפיסה לאחר שנולד הספק לא מהניא אפילו בטוען ברי היכא שתפס הוא מעצמו מבלי התפסת ב"ד כי הכח בנדון דידן וכיון דתפיסה אין כאן מעתה חשוב הדבר כאלו הנכסי' הן ביד שליש לחזקת שניהם ויד שניהם שוה בהן ומעתה זוכין יורשיה אף בעיקר כתובה ותוספת דהא דקי"ל אין אדם מוריש שבוע' לבניו היינו להוציא אבל להחזיק מוריש ומוריש ואף על גב דהכא יורשיה אינם מוחזקים ממש מכל מקום גם אינם מוציאים ממש מיד ורשות יורשי הבעל כיון שאין התפיסה כלום או שמא כיון שיש גם כן מן הפוסקים שסוברים להפך התפיסה לאחר שנולד הספק חשיבא תפיסה וסוברים גם כן בכל ספק דינא ופלוגתא דרבוותא דחשיב כטוען ברי ואפי' את"ל דחשיב כטוען שמא מכל מקום הא איכא מן הפוסקים שסוברים דאפילו היכא דאיכא תרתי לריעותא תפיסה לאחר שנולד הפסק וטענת שמא אין מוציאין מיד התופס ולפי סברת' ז"ל היכא דאיכא פלוגתא דרבוותא יכול התופס לומר קים לי כי הני רבוותא אפילו תפס לאחד שנולד הספק כי הכא בנ"ד. עוד יש לספק מטעם הנאמנות הכתוב בשטר הכתובה והיא עצמה בעודה קיימת לא היתה צריכה לישבע על הגבאת כתובתה ומעקה יורשיה הבאים מכחה נמי זוכין אף בעיקר כתובה ותוספת ואין כאן משום אין אדם מוריש שבועה ליורשיו או שמא אין בנאמנות כח ויכולת להפקיע זכות היורשים וכמו שיש מן הפוסקים שסוברים כן שאין כח בשום נאמנות אפילו מפורש להפקיע כח היורשים ולמעקר תקנתא דרבנן דהבא ליפרע מנכסי יתומים לא יפרע אלא בשבועה ואף על גב שיש מן הפוסקים גם כן שסוברים שיש כח בנאמנות למעקר תקנת חכמים מכל מקום מצי למימר קים לי כהנך דסברי שאין כח בשום נאמנות וכו'. ועוד דעד כאן לא פליגי אלא כשהנאמנות הוא מפורש לגמרי ממנו ומיורשיו ולה וליורשיה אבל כל שהנאמנות הוא סתום כי הכא בנ"ד שאינו כתוב כי אם ונאמנות וכו' ותו לא כ"ע מודו דלא אלים נאמנות כזה למעקר תקנתא דרבנן אלא אדרבה יש לנו לומר על הסתם שלא כיוונו בנאמנו' כזה למעקר תקנתא דרבנן כל זמן שלא פירשו כן בביאור ומעתה כיון שאין הנאמנות כזה מעלה ומוריד כלל לענין זכות היורשים ממילא הדרא דינא ותקנתא דרבנן לדוכתי' דהבא ליפרע מנכסי יתומי' וכו' וכיון שמתה לאה קוד' שתשבע פקע מינה זכות כתובתה וגם מיורשיה הבאים אחריה משום דאין אדם מוריש שבועה ליורשיו. על הכל יורנו מורנו מורה צדק המורה לצדקה הדין עם מי ולנו יחשב לחן ולו לחסד וצדקה ע"כ.
תשובה תחלת כל דבר אמרתי לישא וליתן במה שנסתפק השואל בעיקר התפיסה שעשו יורשי הבעל אם יש בה ממש משום דהוי תפיסה לאחר שנולד הספק ונשא ונתן על זה כמו שבא בשאלה ויראה דיש לתמוה עליו במה נסתפק דאפילו אם לא היו תופסין יורשי הבעל כל שלא קדמו ותפסו יורשי האשה או שהיו מוחזקים בנכסים על האופן שאבאר אלא שיהיו נכסי' במקום אחר כל שאין יד יורשי האשה שולטת שם אפילו שלא יהיה יד יורשי הבעל שולטת שם מכל מקום בחזקת יורשי הבעל קיימי דכיון שלא נשבעה האלמנה אין יורשיה יכולין לגבות כתובתה מטעם דאין אדם מוריש שבועה לבניו. דאיברא דמאי דאמרינן דאין אדם מוריש שבועה לבניו היינו דוקא להוציא אבל לא להחזיק מכל מקום כל שהנכסים אינן תחת ידם שבועה להוציא קרינן בהו כי הנה הצדדין שיש מקום לומר שיגבו היורשים ולא אמרינן אין אדם מוריש שבועה לבניו היינו על הדרך שכתב הרמ"ה ז"ל הביאו הטור ח"מ סימן ק"ח וז"ל קדמו יורשי המלוה ותפסו מנכסי הלוה אף על פי שמת הלוה בחיי המלוה אין מוציאין מידם וגם כן כתב הר"ן ז"ל בשם קצת מרבותנו הצרפתים גם באופן אחר שכתבתי בפסקי בשאלה ק"ן וז"ל שם ויראה דאפילו לדברי רבנו האיי ז"ל שחולק על סברת הרמ"ה מכל מקום בנדון דידן שהגבו לאלמנה כתובתה והחזיקה בנכסים ולא הספיקה לישבע עד שמתה יכול היורש להחזיק במה שיגבו לאמו ואף על פי שאמו אם היתה בחיים היתה צריכה לישבע על מה שהגבוה שבדין הגבוה מכל מקום כיון שמתה יכול הוא להחזיק בהם בלי שום ערעור ויש ללמוד זה ממה שכתב הרא"ש ז"ל בתשובה כלל פ"ז על עסק ראובן שמת ומנה שמעון אפטרופוס והאמינו ופטרו משבועה ואמר שמעון איני רוצה ליטול אלא בשבועה ומת ראובן ואחר כך מת שמעון קודם שנשבע ונשארו נכסי ראובן ברשות שמעון האפטרופוס וטוענין יורשי שמעון דהא דאמרינן אין אדם מוריש שבועה לבניו היינו דוקא להוציא אבל להחזיק מה שבידם לא והשיב דהדין עם יורשי שמעון דהא דאמר רב ושמואל דאין אדם מוריש שבועה לבניו ה"פ אין אדם מוריש ממון שאינו יכול להוציא אלא בשבועה לבניו אבל ממון שאדם מוחזק בו וחייב עליו שבועה כדי שלא ישלם אותו הממון ומת קודם שנשבע עליו היורשים מחזיקים במה שבידם שבלא שבועה וכו' באופן שאיני רואה מקום במה שנסתפק השואל וכל מה שנשא ונתן על הספק דקושטא דמלתא הוא דאפילו את"ל דהתפיסה לא יהא תפיסה מכל מקום אין יורשי האשה יכולים לגבות מהטעם שכתבתי.
ועתה אבוא לישא וליתן במה שיראה לעניות דעתי בענין פסקא דדינא אם יש איזה זכות ליורשי האשה בנכסים ויכולים לגבות או לא ואומר כי הנה במה שהודו יורשי הבעל שתפסו בגדי' ותכשיטי' ושמושי ערש יראה דאפילו אם נניח שאינם יכולי' לגבות יורשי האשה מנכסים אחרי' מכל מקום יש לדון אם יגבו ויטלו הבגדים ותכשיטים ושמושי ערש וזה דמלתא דפשיטא היא דבעלמא הנכסים שהכניסה האלמנה בנדוניאתה היורשים גובים אותם אחר שמתה האלמנה אף על פי שלא נשבעה כיון שאם היתה בחיים נוטלת אותם בלא שבועה ואין ליורשי הבעל בהן דין בעולם וכמו שכתב הרמב"ם ז"ל פי"א מהלכות אישות וז"ל הנכסים עצמם שהם נדוניאתה נוטלת אותם בלא שבועה ואין ליורשים בהן דין בעולם ויראה לומר דדין זה הוציאו הרמב"ם ז"ל מהא דאיתא בגמרא ריש פרק אף על פי מטלטלי דאיתנהו בעינייהו בלא שבעוה /שבועה/ ואף על גב דפירושא דהך מימרא הוא מה שפירש רש"י ז"ל וז"ל מטלטלי דאיתנהו בעינייהו המייחד מטלטלין לכתובת אשתו ומת והם בעין היא נתפרעת מהם נוטלתן בלא שבועה דטעמא מאי אמור רבנן מנכסי יתומים לא תפרע אלא בשבועה דחיישינן דילמא צדדי אתפסה והכא היינו צדדי דאתפסה וכן יראה מדברי הרמב"ם ז"ל דמפרש האי מימרא כפרש"י ז"ל שכתב פי"ו מהלכות אישות וז"ל ויחד לה קרקע בכתובתה בין שייחד לה קרקע בארבעה מצרי' בין במצר אחד גובה כתובתה ממנה בלא שבועה וכן אם כתב לה מטלטלים והם עצמם קיימים נוטלת אותם בלא שבועה מכל מקום יראה דיש ללמוד מזה הדין של יחוד מטלטלין דין היכא שנכסי הנדוניא הם בעין דטעמא מאי אמרינן בייחד מטלטלין דנוטלתן בלא שבועה משום דכיון דייחד לה מטלטלין ליכא למיחש דילמא צררי אתפסה דהמטלטלין שייחד היינו התפסת צררי אם כן היכא שנכסי הנדונייא הם בעין גם כן ליכא למיחש להתפסת צררי דנפשי נדונייאתה שהם בעין הם צררי דאתפסה גם מדברי הרב המגיד יראה דדין נכסי הנדוניא בעין ודין יחוד מטלטלין הם שוים ודמו אהדדי שהרי כתב על מה שכתב הרמב"ם ז"ל והנכסים עצמם שהם לנדונייאתה וכו' ביאור דברי רבנו הוא כשאותם נכסים שהיא הכניסה לו הם בעין קיימין וכבר נתבאר פרק י"ו שאם ייחד לה קרקע או מטלטלין שגובה אותם בלא שבועה ואף על פי שלשון הרב המגיד יש בו קצת דברים אחרים טעות הוא שכפל בספרי' וצריך להגיה דבריו כמו שכתבתי. באופן שיראה בלי ספק שיש ללמוד היכא דנכסי הנדוניא הם בעין לייחד לה מטלטלין.
איברא דאיכא למידק עליה דהרמב"ם ז"ל דכיון דאמרינן דדין נכסים שהכניסה לה בנדוניאתה ודין דייחד לה מטלטלין שוו ודמו אהדדי אם כן כי היכי דבייחד לה מטלטלין כתב הרמב"ם דאם נמכרו המטלטלים שייחד ונלקח בהם מטלטלים אחדים נוטלת בלא שבועה הכי נמי הוה ליה למימר בדין הנכסי' שהכניסה לה בנדונייאתה דאם נמכרו הנכסי' והמטלטלי' שהכניסה בנדוניאתה ונלקח בהם מטלטלים אחרים נוטלת בלא שבועה. ואפשר דאין הכי נמי ולא הוצרך לכותבו וסמך על מה שכתב בדין ייחד לה מטלטלין ועם זאת ההקדמה שכתבתי בדין נכסי הנדוניא היכא שהם בעין יראה לומר בנ"ד דאם כתוב בשטר כתובת האלמנה שבא בשאלה שהכניסה לבעלה מטלטלין ותכשיטין ושמושי ערש בנדוניאתה דיש לנו לומר דאותם הנכסים והמטלטלים של שמושי ערש שתפסו יורשי הבעל הם נדונייאת /נדונית/ האשה שהכניסה לבעלה ובחזקתה קיימי. איברא דיש מקום לומר דכיון שתפסו יורשי הבעל המטלטלים הנז' ואין עדים שראו תפיסת המטלטלי' כמו שבא בשאלה ויראה דכוונת השואל במה שכתב וגם אין כאן עדות שהיו תחת ידם של יורשי הבעל היינו לומר שיש להאמין ליורשי הבעל בשבועה במה שאומרים שאותם המטלטלים לא היו מכלל נדוניאתה רק קצתם קנאם הבעל וקצתם נפלו לו בירושה במגו שהיו יכולים לומר לא תפשנו שום דבר ממטלטלי שמושי ערש כי לא היו בבית ואפשר שמטלטלי האשה שהכניסה נאבדו. ואיברא דיראה בההיא מימרא דפרק אף על פי שכתבתי למעלה שיש לפרוע לה סך כתובתה מטלטלי נדוניאתה בלא שבועה וזה עם מה שכתבתי למעלה דדין נכסי הנדוניא ודין יחוד מטלטלי דמו אהדדי דהנה רש"י ז"ל פי' בההיא מימרא במאי דקאמר ליתנהו בענייהו דהיינו שנאבדו ואפסיקא הלכתא בפומבדיתא דאמרי בלא שבועה ואם כן כי היכי דבייחד לה אם אבדו נוטלת בלא שבועה הכי נמי אם אבדו המטלטלי' שהכניס' בנדוניאתה נוטלת בלא שבועה מכל מקום כיון שהרי"ף והרמב"ם ז"ל מפרשים דמאי דקאמר ליתנהו בעינייהו דהיינו שנמכרו ונלקח בהם מטלטלין אחרים וכמו שכתב הר"ן ז"ל ודייקי לישנא דליתנהו בעינייהו דמשמע דאיתנהו מיהת אבל לא בעינייהו ויראה מדבריהם דדוקא היכא שנמכרו מטלטלים שייחד לה ונלקח בהם מטלטלים אחרי' ואותם המטלטלים האחרים קיימים נוטלת בלא שבועה אמנם אם אבדו אינה נוטלת אלא בשבועה ואם כן גם לענין נכסי הנדוניא דינא הוא דאם אבדו אינה נוטלת אלא בשבועה וכן כתב הרב המגיד פי"א מה' אישות וז"ל אבל ודאי אם נאבדה הנדוניא או נפחתה ובאה לגבות מן היורשים צריכה היא לישבע. סוף דבר יספיק כל מה שכתבנו להעלות בידנו מכל הך שקלא וטריא דאלו המטלטלים ושמושי ערש שהודו יורשי הבעל שתפסו שאם לא ישבעו יורשי הבעל במה שטענו שאותם המטלטלים קנאם הבעל בחזקת האלמנה עומדים ויורשיה נוטלין אותם כך נראה לי לדון בענין זה גם אם נניח ונתפוס במושלם שאין מקום ליורשי האשה לגבות באופן אחר כל שכן כי כפי הנראה לעניות דעתי שאפשר לומר שיכולין יורשי האשה לגבות כל סכי כתובתה מיורשי הבעל ואף על פי שלא נשבעה האשה ומתה והטעם דכיון דכתוב בשטר הכתובה נאמנות אף על פי שלא נכתב בפירוש שהאמינה עליו ועל יורשיו מכל מקום אפשר לומר שאם כתוב ונאמנות וכו' יראה דהוה ליה כאלו פירש שהאמינה עליו ועל יורשיו שיראה שלאהבת הקיצור כותבים וכו' להורות על כל אופני הנאמנות בין עליו בין על יורשיו ועוד מטעם אחר יראה לי לומר דאף על פי שלא נכתב בפירוש שהאמינה על יורשיו מכל מקום כיון שכותבין בקצת שטרי הכתובות בפירוש שהאמינה עליו ועל יורשיו אף על פי שלא נכתב כמו שנכתב דמי וכמו שכתבתי בספרי בפסק הכתוב למעלה דקיימא לן כרבי מאיר וכל הנהו תנאי דדרשי לשון הדיוט כדאיתא בפרק המקבל אם כן לא מבעיא לדעת הרי"ף ז"ל שכתב דאף על גב דאפסיקא הלכתא בכתובות פרק הכותב כאבא שאול שאין נאמנות מועיל לעקור תקנת חכמים שאמרו הבא ליפרע מנכסי יתומי' לא יפרע אלא בשבועה היינו בסתם כגון נקי נדר נקי שבועה אבל אם אמ' בפירוש בין ממני בין מיורשי מועיל דתנאי שבממון הוא וכן דעת הרמב"ם והרא"ש ז"ל אם כן מלתא דפשיטא היא שיורשי האלמנה הנז' נוטלין וגובין כתובתה אפילו שלא נשבעה אלא אפילו לדעת אותם הפוסקים דסבירא להו שאין שום נאמנות מועיל לעקור תקנת חכמים אפילו אם התנה בפירוש וצריך לישבע כשבא ליפרע מנכסי לוה מכל מקום זהו כשהמלוה חי ובא ליפרע מהם שצריך לישבע אבל כשמת מלוה אין יורשיו מפסידים ולא דיינינן להו כדינא דרב ושמואל כיון דדינא דעבד כרבי אלעזר עבד אחד שיש בו נאמנו' עבדינן לכתחלה כרבי אלעזר ולא דיינינן ליה כתרי קולי קולא דאבא שאול וקולא דרב ושמואל כמו שכתב כל זה הריב"ש ז"ל במקומות הרבה מתשובותיו שכתב כן בעל המאור ז"ל בשם חכמי נארבונה ז"ל גם הרשב"א ז"ל כתב כן בסימן אלף ומאה וארבעים וז"ל אפילו לדברי חכמים שאמרו שאין נאמנות מועיל לגבי יתומים מודים הם דלגבי מת לוה בחיי מלוה מועיל נאמנות זה כדי שלא ואבד החוב. באופן שיש מקום לזכות ליורשי האשה על הצדדין הנז' ואף על פי שנראין הדברי' שכתבתי קרובי' אצל השכל מכל מקום לא אכריע דעתי לעשות מעשה רק יראה שהטוב והישר הוא שדיין ומנהיג המקום אשר אירע שם זה המאורע יטפל בענין וישתדל לעשות פשרה בין יורשי הבעל ובין יורשי האשה וטוב הדבר שתהיה הפשרה יותר קרובה לתועלת יורשי האשה ובזה איש על מקומו יבא בשלום. נאם הצעיר שלמה הכהן.
@שו"ת מהרש"ך חלק ב סימן לח
שאלה הנעלה ה"ר משה עאטיאה נ"ע בשעת פטירתו הקדיש מאה אלפים לבנים הנראה משטר הצואה וז"ל הצואה בלשון לעז והם דברי המצוה יו טניאה וילונטאר די האזיר אונה אובדה בואינה אי נון שאביאה קומו לה ריפארטי' אגורה דיגו קידישו שיין מיל אשפי' עארה קי אנדין אה גאנאנסייא אי איל קאבדל איסטי שיינפרי פירמי אי לה גאנאנסייא לה מיטאד פארה איל הקדש די עניי צפת תוב"ב אי לה אוטרה מיטא פארה אונה ישיבה פארה קי מילדין פור מי אלמה אין צפת תוב"ב אי איל דינירו אישטי אין פודיר די דוש פרינשיפאליש אין שאלוניקי גונטו קונמי אירמאני יצ"ו ע"כ לשון הצואה.
ויש למקדיש קרוב מאד בעל אחותו והוא חכם בר אוריין שוקד על למודו וכל היום תורתו אומנותו וירד מנכסיו והוא מטופל בבנו' שהגיעו לפרקן ואין ידו משגת להשיאן לפי כבודו וכבוד המקדיש עד שכמעט יצטרך ללכת נע ונד בארץ מדחי אל דחי לבקש ספוקו ובכן יתבטל מלמודו ומלבד זה שיתבטל מלמודו ימשך הזק וקלקול לחברת ת"ח יע"א אשר בשאלוניקי יען שהחכם הנז' הוא עומד לראש בישיבה החשובה שבחברת ת"ת ועשה מלאכת ה' באמונה ואם יצוא יצא ממנה יקשה הדבר מאד לבקש תמורתו דלית בדיוק כותיה ובכן בראותם פרנסי החברה צערו להשגת פרנסתו ואין לאל ידם לתת לו כל צרכו בקשו לתור לו מנוחה ממקו' ההקדש הנז"ל שהקדיש גיסו הנז"ל ולהועילו מכמה צדדים וטענות ראשונה שמהר"י קולון בתשובותיו כתב דכיון שהניח הנפטר גזברים ודאי דמסר להם כח ורשות לשנותם כל שכן בענין כזה שיש בכללו ממצות הרבה קיום למודי ונשואי הבנות וקיום ישיבת ת"ת אשר ממנה תצא תורה ושקולה היא כנגד כל המצות וגזברי ההקדש בראותם הצורך הגדול שיש להחכם הנז' גם לישיבת החברה כאמור זה רצונם לשנות פירות ההקדש הנז"ל להחזיק במעוז החכם הנז' אם ינתן להם רשות על ככה מאת חכמי זקני העיר נר"ו. ועוד טענה אחרת דכיון דבענין זה איכא מצות חבילות חבילות קיום למוד החכם הנז' ונשואי בנותיו וקיום ישיבת חברת ת"ת כי הוא רבה בודאי דאמרינן דעת המקדיש שאם היה גלוי דברים אלו לא הוה שביק הקרוב אליו ונותן לאחרים ואף על גב שהמרדכי בפ"ק דבתרא כתב דאיכא פלוגת' דרבוותא אי אמרינן דעת המקדיש או לא בנדון כזה שנקבצו בו כמה מצות כאחד אין ספק דאמדינן דעתיה על ככה ומה גם בנדון זה שיודע כל שער עמנו שהמקדיש הנז' בחיים חייתו כל חפצו וכל ישעו היה להשכיל להטיב להחכ' גיסו הנז' הגם שאז לא היה דחוק כ"ש וק"ו שיתמוך בימינו בעת דוחקו כמו שהוא היו' הזה. עוד טענה אחר' שהקרן והריוח לא זז עדין מיד הגזברי' ולעת הזאת עלה ריוח המעות קרוב לארבעים אלף לבנים באופן שיש ספק בריוח הזה להחזיק במעוז תורת החכם הנז' ועל ידי כן יתקיימו כל המצו' האמורות ובכן שואלין ודורשין פרנסי החברה יע"א גם החכם הנז' הקרוב אל המקדיש העומד בישיבה כדת מה לעשות אם יש כח ביד הגזברים לתת מהפירות הנז"ל להחזיק במעוז החכם הנז' מהטענות הנז"ל או מכח טענות אחרות על הכל יבא דברי תשובתו הרמתה להודיעם דבר המשפט כי עיני פרנסי החברה הנז"ל תלויות לדעת דבר המשפט לקיום ישיבת החברה יע"א וגם זאת יצא דברו הטוב אם יוכלו הגזברים להועיל להחכם הנז' לעת נשואי בנותיו לצורך נדנייתן מפירות ההקדש הנז"ל ומאת ה' יהיה משכורתו שלמה.
תשובה קודם שאבא לכתוב הנל"ד בענין נדון דידן. ראיתי לישא וליתן במה שכתב הר"י ן' מיגש ז"ל והנמשכים לדעתו ולסברתו על מאי דקתני בברייתא פ"ק דב"ב ורשאין בני העיר לעשות קופה תמחוי ותמחוי קופה ולשנותם לכל מאי שירצו שפי' דהא דקאמר ולשבותם לכל מאי שירצו דוקא לדבר שהוא צורך עמים כגון כסות ובית לינה וקבורה אף על פי דקופה ותמחוי מזון הם יכולים לשנותם לדברים אחרים ובלבד שהוא לצורך עניים אבל לדברים שאין צורך עניים אין להם רשות לשנותם דה"ל כגוזל עניים והביאו ראיות לסיוע דעתם וסברתם ובלי ספק שדבריהם צריכים תלמוד כי יש להקשות על דבריהם ולמידק עלייהו טובא גם הראיות שהביאו להכריע דעת' וסברתם אינם מוכיחות ומוכרחות.
והנה תחלת כל דבר יש לדקדק על דבריהם מה שדקדק והקשה הרא"ש בפסקיו אחר שכת' מה שפי' ה"ר יוסף ן' מיגש ז"ל על הא דקתני ולשנותם לכל מה שירצו וכונתם להקשות דאי אפשר לפרש דמאי דקאמר לשנותם לכל מה שירצו דהיינו לצורך עניים דוקא דאי לאשמועינן דלצורך עניים דוקא יכולי' לשנות כיון דאשמועינן כבר דיכולים לשנות תמחוי שהוא לעניי עולם ליתנו לעניי העיר וקופה שהיא לעניי העיר ליתנה לעניי עולם ואין בו משום גזל שנותן מה שנגבה לעני זה לעני אחר כ"ש מה שנגבה לאותם עניים שיכולים לשנות ממעשה למעשה. הן אמת כי אפשר לתרץ זאת הקושיא בדוחק ולפרש כונת הברייתא לפי שיטת הר"י ן' מיגאש ז"ל על זה הדרך ולומר דמעיקרא קתני דרשאין לעשות קופה תמחוי ותמחוי קופה אע"ג דמשנים מעניים לעניים דהיינו דמשנים מזון עניי עולם ונותנים אותו לעניי אותה העיר או אפכא והדר קתני דלא מבעיא כה"ג דאין כאן אלא שנוי אחד דהיינו שנוי מזון עניי העיר לעניי עולם או אפכא אלא אפילו שיש ב' שנויים דהיינו שנוי מעניי העיר לעניי העולם או אפכא ושנוי מדבר לדבר דהיינו השתנות ממזון לדבר אחר דבזה היה מקום לומר דדוקא חדא עבדינן דהיינו לשנות דבר שהוא מיוחד למזון עניי העיר למזון עניי עולם או דבר שהוא מיוחד למזון עניי העיר לדבר אחר לצורך עניי העיר אבל דבר שהוא מיוחד לצורך מזון עניי העיר לשנותו לדבר אחר לעניי עולם כולי האי לא עבדינן וקמ"ל דרשאין לשנות לכל מה שירצו דהיינו דכל שהוא לצורך עניים רשאין לשנות בכל גוונא כך נ"ל לומר בדוחק לתרץ זאת הקושיא. ותו איכא למידק עליה במאי דאמר אביי מריש לא הוה יתיב מר אציפי דבי כנישתא כיון דשמעה להא דתניא לשנותה לכל מה שירצו הוה יתיב ופרש"י דטעמא דלא הוה יתיב מעיקרא אציפי רבי כנשתא משום דמזבני להו ממעות הקופה ולפי פי' זה אתיא מימרא דאביי בפירושא רויחא דמריש לא הוה יתיב מר אציפי דבי כנישתא משו' דציפי דבי כנישתא הם צורך דבר הרשות והיה סבור שלא היו רשאין ללוקחם ממעות הקופה ולכן לא היה רוצה לישב עליהם עד דשמע הא דתניא לשנותה לכל מה שירצו דהיינו דרשאין לשנות לצורך דבר הרשות ולפי שיטת הר"י ן' מיגש ז"ל יראה לכאורה דאין מקום ליישב מימרא זאת ואיברא דהוה גריס מריש לא הוה יתיב אציפי דבי כנישתא בבי מדרשא ויראה דכל זה איננו שוה דאכתי איכא למידק טובא דיראה מדבריו דהך שנוי דציפי דבי כנישתא בבי מדרשא דדמי למעות שהוגבו לצורך עניים ושינו אותם לצורך מצוה אחרת שאינה לצורך עניים ומשום הכי לא הוה יתיב ואם כן אפילו לבסוף ששמע להא דתניא דרשאין לשנותה עדין לא היה מקום התר לישב לפי שיטתו שפי' ההוא דרשאין לשנותה דהיינו לצורך דבר אחר של עניים דהיינו ממזון לכסות או בית לינה וכו' אבל למצוה אחרת שאינה לצורך עניים אינן רשאין לשנות ואם כן כיון שאלו המחצלאות הוגבו לצורך בית הכנסת לא היה מקום לשנותם לצורך בית המדרש. ותו איכא למידק דיראה דציפי דבי כנישתא הוי מידי דדבר הרשות כמו שיראה מדברי רש"י שכתבתי וגם כפי מה שכתב הרמב"ן ז"ל בחדושיו יר' כן שכתב וממעות המזומנות לצרכי אנשי העיר זכות הכנסת לקחום וגם הרי"ן ן' מיגש עצמו כתב גבי ההיא דישראל שהתנדב מנורה או נר וכו' שרצה לחלק כי היכי דלא תקשי לפי שיטתו ואמר דשאני התם דכל המתנדב לצורך בית הכנסת לדעת הצבור מתנדב דבית הכנסת עצמו יכולין למוכרו ואפילו למשתי ביה שכרא ואם כן אמאי לא הוה יתיב רבה אציפי דבי כנישתא בבי מדרשא כיון דציפי דבי כנישתא הוו צורך דבר הרשות השנוי לבי מדרשא הוי למעליותא דקדושת בי מדרשא עדיפא כל זה ראיתי לדקדק בשיטת הר"י ן' מיגש ז"ל וצל"ע. וגם בראיות שהביא להכריח דבריו יר' דלא מעלו ואין להוכיח מהם מה שרצה כי זה שהביא ראיה מה דתנן במס' שקלים מותר עניים לעניים מותר שבויים לשבויים וכו' איכא למשדי עליה נרגא שהרי בהדיא גרסינן עלה דהך מתניתין בירו' וקאמר מותר עניים לעניים מות' שבויים לשבויים ואין ממחין ביד הפרנסים והכי פירושא שאם ראו הפרנסים שיש צורך בדבר ובאו לשנות אין ממחין בידם אם כן אין להביא ראיה מההיא דשקלים דההיא מתני' דקאמר מותר עניים לעניים היינו בסתם אבל אם ראו הפרנסים שיש צורך לשנות הרשות בידם ויש לתמוה על הרא"ש שהביא לשון הירוש' שמתבאר משם מה שיש לדחות בראיה שהביא הר"י ן' מיגש ז"ל מההיא דמותר עניים ודחק עצמו לדחות ראיות הר"י ן' מיגש בטעם אחר שכתב וז"ל ונ"ל דאין ראיה ממה שהביא מההיא דשקלים דהתם לא איירי במעות של קופה אלא על ידי מקרה שהוצרכו לגבות מעות לצורך עניים כגון מלבושים או שבאו שם עניים אבל בני העיר שעשו קופה בסתם לדעתם עשאוה ולשנותה לכל מה שירצו ולכשיצטרכו מעות לעניי עירם יגבו פעם אחרת ע"כ. ואיכא נפקותא טובא דהנה לפי דברי הירושלמי אפילו מעות שהוגבו דרך מקרה לצורך עניים מיוחדים יכולים לשנותן וללוותן לצורך דבר הרשות ולצורך דבר מצוה יכולים לשנות ממש ואפילו אם לא יפרעו וכפי התירוץ הראשון יראה דאין לשנות בשום אופן לא מבעיא אדעתא שלא לפרוע אלא אפילו ללוות ולפרוע אינם רשאים. ותו יראה דאיכא למידק עליה על הראיה שהביא להוכיח דעתו וסברתו מההיא דאמר אביי מריש הוה עביד מר תרי כיסי וכו' ועל נפשי כאשר ראיתי הראיה הזאת בפסקי הרב הגדול מהר"י ן' לב ז"ל תמהתי בחדושי הרמב"ן ז"ל ושמחתי מאד ועמדתי לעיין ולראות אם היה מקום לישב התמיהא כי רבה היא שלא יקשה לדברי מהר"י ן' מיגש ולא עלה בידי שום דבר והנה התמיהא היא זאת מועתקת כמו שהיא כתובה בחדושי הרמב"ן ז"ל וז"ל ומה שהביא ראיה מדאמר אביי מריש הוה עביד מר תרי כיס וכו' וקאמר ואי' ס"ד דהא דקתני ולשנותה לכל מה שירצו דאפי' לדבר שאינו צורך עניים דכיון דהוה ריש מתא למה ליה לאתנויי ולא חזינא לה להך ראיה דאפילו כשתמצי לומר כדבריו למה ליה לאתנויי הא הכל לעניים ותניא רשאין לעשות קופה תמחוי ותמחוי קופה וכו'. ועוד האריך שם לחזק הקושי' יעויין שם. סוף דבר העולה מכל מה שכתבתי שיש לדחות דברי הר"י ן' מיגאש ז"ל מכל הני קושיי ותמיהא שכתבתי ואין לחוש לסברתו. והנה כ"ת כתב ופסק להקל לאידך גיסא שפירש דמאי דקתני ולשנותה לכל מה שירצו אפי' לדבר הרשות והתיר ליתן מעות הקופה לשומרי העיר לפי שעל דעת בני העיר נותנים אותה. העולה מדבריו דצדקות צבור שהתנדבו לעניים אפילו לאחר שבאו לידי גבאי מותר לשנותה לדבר מצוה בהחלט ואפילו אם לא יפרעוה אמנם לדבר הרשות אין מותר לשנותה בהחלט כי אם ללותה ולכשיצטרכו מעות לעניים יגבו פעם אחרת וכמו שכתב הרא"ש בפסקיו בסיום דבריו שכתב להכריח סברת ר"ת ז"ל ורצה לתרץ מה שיר' שיש להקשות בדבריו מההיא דאמרינן בערכין האומר סלע זו לצדקה עד שלא בא לידי גבאי מותר לשנותה וכו' כתב וגבאי נמי דוקא לדבר הרשות אבל לדבר מצוה מותר לשנותה אפילו לא יפרענה עוד ויר' שהכל מסכימים שלדבר מצוה מותר לשנותה בהחלט אפילו לא יפרעוה עוד. ומה שכתב הרא"ש ז"ל עלה דההיא דמותר עניים לעניים שכתב לדחות דברי הר"י ן' מיגש וז"ל שם אבל בני העיר שעשו קופה בסתם לדעת' עשאוה ולשנותה לכל מה שירצו ולכשיצטרכו מעות לעניי עירם יגבו פעם אחרת יר' דמאי דקאמר היינו כששינו אותה לדבר הרשות אבל כששינו לדבר מצוה אין צורך לחזור ולפרוע ובפסקי הרב הגדול מוהרר"י ן' לב ז"ל בספרו הראשון סי' מ"ט ראיתי שכתב שאפי' לדבר מצוה אינו מותר לשנות כי אם ללות וכשיצטרכו יפרעו ותמהתי על זה שלא ראיתי בשום מקום שום פוסק שיכתוב שאם שינו לדבר מצוה שיחזרו לפרוע. סוף דבר הם הפוסקים כלם זולת הר"י ן' מיגש ז"ל מסכימים דלדבר מצוה מותר לשנות אפילו שלא יחזרו לפרוע וכל מה שכתבתי עד עתה הוא בהקדשות וצדקו' של צבור.
ועתה בנדון דידן עדין אנו צריכים לדעת אם יש כח לשנות ולתת שום דבר מאלו המעות שהקדיש המאושר ה"ר משה עאטיאה נ"ע לעניי צפת תוב"ב לצורך מצוה אחרת יען שזה הנדון הוא נדבת יחיד וכתב הרשב"א ז"ל דדוקא מעות שגבו הקהל ביניה' הוא דרשאין לשנותה דמסתמא אדעתא דידהו קא גבו אבל במה שהנתדבו יחידים איכא למימר דלאו אדעתא דטובי העיר התנדבו ויראה דאפילו הכי יש לנו טעמים הרבה לשבח להקל בנ"ד לשנות איזה דבר באלו המעות שהקדיש זה המאושר הנז' אפילו שתהיה לצורך מצוה אחרת דפחיתא כ"ש וק"ו לצורך מצוה רבה מכמה אנפי כמו שבא בשאלה.
ותחלת כל דבר אודיע כי יש לסמוך על מה שכתב מהר"י קולון ז"ל בשרש ה' וז"ל אחר שכתב סברת הרשב"א ז"ל המחמיר. מכל מקום רבנו מאיר פליג עליה כדמוכח בהדיא מתוך מה שהבאתי לעיל על ראובן שנתן ממונו לצדקה שהיה ביד הקהל לשנותה לכל מה שירצו ואף על גב שהיתה נדבת יחיד וכן רבנו אשר דבתרא הוא כמו רשב"א פליג על רשב"א בהא כדמוכח מתוך מה שכתב באשרי וז"ל פי' ר"ת לשנותה לכל מה שירצו יראה ואפילו לדבר הרשות עד ויש להביא ראיה לדבריו מהא דגרסינן בערכין ישראל שהתנדב מנורה או נר לבית הכנסת וכיון דקיימי רבנו מאיר ורבנו אשר ז"ל בחד שיטתא ואינהו נמי בתראי נינהו כרשב"א אם כן ראוי להלך אחריהם דאחרי רבים להטות עכ"ל. והנה לכאורה יש לדקדק במה שכתב שיש להוכיח מדברי הרא"ש ז"ל מה שרצה להוכיח דיר' דאין להוכיח מכאן מדברי הרא"ש כלל ועקר דאם מה שהוכיח הוא לפי שהשוה הרא"ש ז"ל ההיא דישראל שהתנדב מנורה או נר שהוא נדבת יחיד והביא משם ראיה להוכיח מה שכתב ר"ת בההוא דרשאין לשנותה לכל דבר שירצו דמיירי בנדבת צבור או משום הא לא אירייא דבההוא דישראל שהתנדב מנורה או נר מאי דקאמר דרשאין לשנותה לדבר הרשות היינו לאחר שנשתקע שם בעליה ממנה ונעשה הדבר של צבור באופן שנראה שאין מכאן ראיה למה שרצה להוכיח מכאן מהר"י קולון ז"ל. אך אמנם יר' לע"ד שיש מקום להוכיח דס"ל להרא"ש דנדבת יחיד נמי מותר לשנות ולא שאני ליה מנדבת צבור וזה ממה שהוקשה לו ז"ל לסברת ר"ת מההיא דהאומר סלע זה לצדקה ותירץ מה שתירץ ואם איתא דאיכא לפלוגי מנדבת יחיד לנדבת צבור אם כן מאי קשיא ליה מההיא אלא ודאי יר' דס"ל להרא"ש ז"ל דאין לחלק ואם כן יר' דיש מקום להקל מהטעם שכתב מוהרר"י קולון ז"ל משום דקיימי רבנו מאיר והרא"ש ז"ל בחד שיטתא והאריך שם הרב הנז' שיש רשות לגבאים לשנות לצורך מצוה אחרת כי היכי דיש כח ביד הצבור ואפילו לא יפרעו עוד ז"ל שם ואף על גב שכתבו הפוסקי' דדוקא צבור יכולים לשנות אבל לא גבאי אפי' אם תרצה לדמות גבאים הללו לשאר גבאי' דעלמא מכל מקום הלא כתב ר"י בר אברהם ז"ל וז"ל נראה לי דלדבר מצוה אפילו גבאי יכול לשנות וכו' עד הרי לך דסוברים דאפילו גזבר יכול לשנות לדבר מצוה וכדאי היה ריצב"א ורבנו אשר לסמוך עליהם אפילו שלא בשעת הדחק וכ"ש בשעת הדחק אם כן בנדון דידן נמי יוכלו לסמוך על זה ויוכלו המעולים אשר בידם המעות לשנות מהמעות הנז' לצורך המצוה רבה וגדולה הנז"ל שאין לך שעת הדחק גדול מזה כמו שבא בשאלה: ועוד כתב הרב הנז' ז"ל להקל לשנות באותו נדון ע"י הגבאים לבד וז"ל ועוד דאם ימצא איזה פוסק שחולק אפשר לומר שבגזברים הללו מודה שכחם ככח בני העיר דבשלמא גבאים הממונים על גבאי צדקת עירם ודאי דאיכא למימר דלאו אדעתייהו יהבי בני עירם אלא אדעתא דנפשייהו אבל כשבני עיר אחרת שולחים מעות לצדקה לגבאי עיר אחרת או כשנוחי נפש מניחים לכפרת נפשם מנדבת לבם איזה מעות לצדקה וממנים גבאים על אותם מעות ודאי מסתלקים אותם מעות מכל וכל וכו' עד ומשום כך יש לומר דדעת המתנדבים שיעשו אלו הגבאים מאותם מעות כרצונם ויש להם כח כמו בני העיר בצדקת עירם ואפשר לומר דאפילו יותר מבני העיר ע"כ.
עוד כתב הרב ז"ל בסמוך ענין אחר וז"ל אפ"ה נראה לע"ד דהכא שרי דכי אמר רבי גבו בשמם דאין לשנותם הני מילי כשגבו לצורך עניים ידועים כדי ליתן להם מיד כדתנן התם בשקלים מותר עניים לעניים וכו' משמע בהדיא דעניים ידועים דומים לשבויי' ומת בההיא ודאי איכא למימר דכיון דגבו לשמם דאין לשנות ליתן לעניים אחרים דהתם אין לגבאים שום כח בהם ואינם אלא כשלוחי העניים התם לקבל המעות בעדם וכו' עד אבל בנדון הזה שהתנדבו המתנדבים מעות כדי שיהיה הקרן קיים תמיד ומהריוח יתנו לעניים שימצאו שם פעם אחת בשנה וכן בכל שנה ושנה ולא התנדבו לצורך עניים מיוחדי' אלא הפקידו ביד הגזברים להיות פקודי' ויתנו כפי מה שיראה בעיניהם לפי רבוי העניים אשר נמצאו בשעת מתנה או לפי מיעוטם עד אלא מסרו מעות לגבאים למען יעשו מהם הטוב והישר כפי ראות עיניהם לפי העת ולפי הזמן ומשום כך יש להם כח גם לשנותם לכל הפחות לדבר מצוה כי הכא דמצוה רבה היא בנין בית הכנסת בירושלם תוב"ב. והנה עינינו הרואות דבנ"ד יש להקל מטעם זה החלוק הנ"ל עצמו דכיון דזה המקדיש לא הקדיש אותם המעות לעניים מיוחדים אם כן יכולים הגבירים הגבאים לשנותם למה שירצו לצורך מצוה רבה וגדולה כמו שבא בשאלה.
והנה הרב הגדול הנז' להכרח זה החלוק שחלק כתב וז"ל ותדע לך שכן הוא שיש לחלק בין כשגובים לפי שעה לתת לעניים מיד ובין כשגובים כדי לשים ביד הגבאים לחלק לעניים לפי העת והזמן דאי לא תימא הכי יקשה לרבנו אשר שתלה הטעם דבני העיר יכולים לשנות משום לכשיצטרכו מעות לעניים יגבו פעם אחרת דמשמע הא אם לא היו גובים פעם אחרת לא היו יכולים לשנות אם כן היכי אמרינן דישראל שהתנדב מנורה או נר לבית הכנסת דיכולים לשנות לדבר מצוה אפילו לא נשתקע שם בעלים ממנו אפילו לדבר הרשות מותר והלא פשיטא שאין חוזרים ופורעים מנורה או נר אחרת דאם כן אפוכי מטרתא למה לי ועוד דסוף סוף בין השנוי ובין התורה חסרה בית הכנסת נר או מנורה אלא מפני שהם דברים הנמסרי' לגזברים וצריך הגזבר תמיד לטרוח בו להספיק בו שמן להדליקו להטיבו סחרית וערבית וכל כי האי גונא שיש בו טורח לגזבר לפקח בענין אמדנא דמוכח הוא כשהמתנדב מתנדב לדעת אחרים אותם גזברים מתנדב לעשות מה שירצו ומשום כך שמיה חזנא וכו' והנה דברים אלו קשים כגידין א"א להולמם לע"ד כי הנה ההיא דישראל שהתנדב נר או מנורה אינו מתנדב מעות לקנות בהם שמן שיספיקו להדליק בו ולהטיב שחרית וערבית רק הנר או המנורה לבדה הוא שהתנדב באופן שאין מקום ללמוד החלוק שחילק וגם הקושיות שהקשה על דברי הרא"ש ז"ל יראה שאינם קושיות שתירוצם מבואר במה שכתב הרשב"א והריטב"א והר"ן ז"ל כמו שכתב הרב הגדול מוהר"י ן' לב ז"ל דההיא דנר ומנורה דוקא בשאין צורך בית הכנסת לה כגון שיש נרות אחרות לתשמיש בית הכנסת באופן שאין להקשות על הרא"ש מה שהקשה מהר"י קולון ז"ל.
ואחזור לנ"ד ואומר סוף דבר מי שיעמוד על דברי מוהר"י קולון ז"ל בשרש הנז' ימצא מקום בפשיטות להקל לשנות מעות שהקדיש כה"ר משה הנז' לצורך המצוה הגדולה כמו שבא בשאלה.
ועוד יר' לי טעם גדול לשבח להקל להתיר לשנות אלו המעות דכבר ידוע הוא דיש יותר מקום להקל לשנות המעות קודם שבאו ליד הגבאי מלאחר שבאו כמו שמשמע ומוכח מההיא דערכין האומר סלע זו לצדקה וכו' שכתבתי למעלה ובנ"ד מעות אלו שהקדיש ה"ר משה נ"ע לא נכנסו ולא באו ליד גבאי דגבאי המעות הנז' היינו גבאי צפת תוב"ב הממונים על פרנסת עניי עירם דאלו הגבאי' שהמעות הם עתה בידם פה שאלוניקי אין להם תורת גבאים שלא נתמנו אלא שיהיה המעות בידם כדי להתעסק בהם ולהרויח בהם מה שיוכלו להרויח ולשלוח הריוח לגבאי צפת תוב"ב הממונים שם להשגיח בפרנסת העניים ואם כן חשיבא הך מלתא כאלו היו עדין ברשות המקדיש נ"ע ואלו היה עדין ה"ר משה קיים והיה מפריש מממונו סך מעות להקדש הנז' ולא נתנם ליד הגבאים היה יכול לשנותם לצורך מצוה אחרת או ללוותם לצורך דבר הרשות על מנת לפרוע ולצורך מצוה אחרת אפילו שלא יפרע אחרים במקומם כמו שכתבתי למעלה אם כן אלו הגבירים אשר בידם המעות בצוואת ה"ר משה נ"ע שצוה להפקידם בידם הם הם שלוחיו וידם כידו ממש לעשות בהם מה שירצו.
ועוד ראיתי לזכות להחכם השלם כהה"ר בנימן נר"ו גיסו של המקדיש שיזכה בריוח המעו' לפי ראות עיני הגבירים הנז' כיון שהמעות חשיבי כאלו הם עדין ביד גיסו נ"ע וזה כשנעמוד על מה שכתב המרדכי פ"ק דב"ב על ההוא מעשה באחד שנתן מקצת נכסיו לצדקה לימים ירדו קרוביו מנכסיהם וכתב על זה שהיו גדולים אומרים שיש ליתן אותה צדקה לקרוביו שירדו מנכסיהם דתניא פ' י"ו הרי שהלך בנו למדינת הים ושמע שמת בנו ועמד וכתב כל נכסיו לאחרים ואחר כך בא בנו מתנתו מתנה ר"ש בן מנסיא אומ' אין מתנתו מתנה בידוע שאלו ידע שבנו קיים לא היה כותב לאחרים ואמר רב נחמן הלכה כר"ש בן מנסיא דאזלינן בתר אמדנא אלמא דהכי הלכתא הכא נמי אמרינן דעתיה דאלו ידע שירדו קרוביו מנכסיהם לא היה מניח קרוביו ונותנם לאחרים אלא יהבינן לקרוביו. ויש גדולים אחרים שחולקים עליהם דאדרבא אומרי' דעתיה דאפילו אם היה יודע שעתידי' לירד מנכסיהם היה יהיב צדקתו לעניים דמידי הוא דטעמא דיהיב אלא כי היכי דתהוי ליה כפרה ותלך צדקתו לפניו והשתא דקרוביו עשירים ימנע מלעשות כפרה לעצמו וימתין עד שירדו מנכסיהם ועל אותו זמן יהיה נדון אלא ודאי הואיל ובההיא שעתא עשירים היו אין להם באותה צדקה אלא כשאר עניים ע"כ. ויראה דזה המעשה שנחלקו בו אלו הגדולים מעשה שהיה כך היה שהאיש ההוא הנותן מקצת נכסיו לצדקה נתנם ביד הגזברי' הממוני' לחלק מעות לפרנסת העניי' מהריוח או מהקרן ויש סמך לזה להוכיח שהמעשה הזה כך היה ממה שכתוב שם עוד במרדכי אותה הראיה שהיו מביאים הגדולים החולקי' מפרק הגוזל קמא אמר אביי ש"מ הכסף מכפר מחצה דאי לא מכפר נהדר ליורשי' מ"ט אדעתא דהכי לא יהיב מדקאמר נהדר ליורשי' משמע שכבר נכנסו המעות ליד הגזברים לחלק לעניים ומשום הכי כתבו אותם הגדולים החולקים דאדרבה אומדים דעתו שאפילו אם היה יודע שעתידים לירד מנכסיהם הוה יהיב צדקתו לעניים דכיון דהשתא קרוביו עשירים אין לומר שרוצה לימנע לעשות כפרה לעצמו וימתין עד שירדו מנכסיהם אבל מעות אלו שהקדיש ה"ר משה הנז' לא נכנסו ביד הגזברים הממונים לפרנסת העניים כמו שכתבתי אלא דחשיבי כאלו הם עדין ביד ה"ר משה נ"ע ועדין לא נעשה מהם דבר לכפרת נעשו ואין ספק שאם היה ה"ר משה רואה בדוחק ובצער גיסו החכם הנזכר להשגת מזונותיו עד שמחמת כך היה קרוב הדבר שהיה הולך נע ונד בארץ לבקשת מזונות בני ביתו דתלו ביה טפלי והיו נמשכים מזה שתים רעות אחד בטול למודו ב' ביטול הישיבה אשר בחברת ת"ת כי עינינו הרואות כי כמה קשה הדבר להביא תמורתו אם כן ודאי אמרינן דעת המקדיש שהיה בוחר שיהיו נתונים מעותיו להחזיק במעוז גיסו אשר אהב בהצטרף קיום הישיבה החשובה שבחברת ת"ת יע"א שלא נעלם מעלתה ותהלתה שממנה תצא תורה ובזה כל אנפין שוין דאמרינן דעתיה.
ומלבד כל אלו הטעמים מספיקים להקל לשנות שכתבתי יר' כפי הנשמע שיש טעם אחר להקל לשנות אלו המעות שהקדיש הנפטר לעניי צפת תוב"ב כי כפי הנשמע אחר שצוה המקדיש הנז' בצוואה הנז' נתעורר השר הגביר דון שלמה ן' יעש יא והתנדב לתת מממונו כל מה שיצטרך לפרנסת עניי הקדש צפת תוב"ב בריוח כל מה שיצטרכו באופן שאין צורך להקדש צפת תוב"ב לפרנסה ממקום אחר אם כן נמצא שהמעות שהקדיש כה"ר משה נ"ע לפרנסת הקדש צפת תוב"ב היו שלא לצורך ויש לדמות זה למעות שנגבו לצורך שבוי ונפדה השבוי ממקום אחר או מת שכפי מה שכתב הרא"ש בתשובה כלל ל"ב סימן ח' הביאה הטור ח"מ סימן רפ"ג על מה ששאלוהו על לאה שנשבת ואמה קצבה ת"ר זהובי' לצורך פדיונה והם הרי הם מונחים ביד נאמן ואחר כך שמעה שבת' המירה דתה שהשיב שלא זכת' בהם השבויה ולא יורשיה הילכך יעשו בהם צרכי רבים וכו' אם כן בנדון דידן נמי כיון שהמעות שהקדיש המקדיש הנז' אין צורך בהם למה שהקדישם אין ספק שיוכלו לשנותם לצורך מצוה אחרת שיזדמן פה שאלוניקי מקום דירת הנפטר הנז' ומה גם אחרי שהמעות הנם פה וכ"ש לצורך מצוה גדולה כזו אשר עליה באה השאלה.
ועוד ראיתי שיש מקום לתקן ולתת מקום שיוכל החכם השלם ליהנות מאלו המעות כשיהיה ספק לפרנסת ביתו למה שיצטרך שנה בשנה והוא ממה שבא בשאלה שהמעות שהקדיש המאושר נ"ע דהיינו מאה אלפים כבר עלה מהם ריוח קרוב לארבעים אלף לבנים בהשתדלות הגבירים י"א המשתדלים בעסק המעות הנז' ואם כן כיון שעדין לא נשלח מהמעות הנז' לצפת תוב"ב יש מקום לומר שהריוח שעלה עד עתה בחמלת ה' ועזרתו יהיה מונח ביד איש נאמן להספיק פרנסת החכם הנז' למה שצריך לפרנסו על הפרס הקצוב לו מחברת ת"ת וגם להועילו לנשואי בנותיו והקרן שהקדיש ה"ר משה הנז' יהיה קיים להרויח בו מכאן ואילך ומה שיעלה הריוח מהמעות הנז' בכל שנה ושנה ישתדלו הגבירים הנז' לתת סדר ואופן שתעשה ישיבה אחרת בצפת תוב"ב ויתחלקו הדמים להספקת הבעלי תורה הלומדי' בה אם אמת הדבר שהדמים הנז' אינם צריכים לפרנסת עניי בית ההקדש מבצפת תוב"ב ובזה יבא הדבר יותר מרווח אף על פי שלפי דעתי נראה הדבר ברור מכל הצדדין שיש מקום לזכות להחכם גיסו של המקדיש בפירות המעות של ההקדש הנז"ל מהטעמי' שכתבתי ואם באולי לא יספיקו ריוח הארבעים אלף לבנים לספוק צרכי החכם הה"ר בנימן הנז' ונשואי בנותיו באופן זה יהיה כח ביד הגבירים הגזברים הנז"ל להספיק צרכי החכם הנז' ובני ביתו מריוח קרן המאה אלפים לבנים הנ"ל מהטעמים שכתבתי. נאם הצעיר שלמה הכהן.
@שו"ת מהרש"ך חלק ב סימן לט
שאלה ראובן ששלח גט לאשתו על ידי שליח שיתנהו לה בתנאי שאם לא יבא לתשלום שנתים ימים יהא גט ואם יבא לא יהא גט ונתרשל השליח לתת הגט לאשה ובתוך הזמן הנז' שמענו שראובן הנז' נכנס בספינה אחת ונטבעה הספינה ולא נודע מה היה לו ועתה יורנו מורנו ורבנו אם יכול השליח לתת הגט הנז' לאשתו או לא ותהי משכורתו מבורא עלמא שלמה אכי"ר.
תשובה יראה לעניות דעתי דיכול השליח לתת הגט לאשה לכתחלה ותנש' לישראל ממה נפשך אם מת הוא מיתתו התירה לינשא ואם חי הוא כבר הותרה גם כן בגט שקבלה מיד השליח ששלח לה בעלה ובזה אין לי שום ספק. ועמדתי על מה שכתב הרמב"ם ז"ל סוף פו' מהלכות גירושין ואחר הדקדוק הראוי לדקדק בדבריו רואה אני כי יש ללמוד מדבריו לענין פסקא דנ"ד שהדין כך כמו שכתבתי וז"ל שם בפרק הנז' אבל עיר שכבשוה הנכרים והובקעה וכו' עד נותנים עליהם חומרי חיים וחומרי מתים ואם היה גט אחד מהם ביד השליח לא יתנו לה ואם נתנו לה הרי זו ספק מגורשת ואם נודע שמת הבעל וכו' והנה מי שירצה ליתן לב לדקדק ולהבין יראה כי דברי הרב בדין זה אינו אלא במקום יבם וזה לפי שאין ספק כי הרמב"ם הוציא דין זה מההיא דתנן פרק כל הגט אבל עיר שכבשה כרכום וכו' נותנים עליהם חומרי חיים וכו' בת ישראל לכהן לא תאכל בתרומה וכו' והנה במשנה הנז' לא הזכיר מאי נפקא לן במה שנותני' עליהם חומרי חיים וחומרי מתים רק לענין בת כהן לישראל לא תאכל בתרומה בת ישראל לכהן לא תאכל בתרומה והנה הרמב"ם ז"ל לא הזכיר כאן כשכתב נותנים עליהם חומרי חיים ומתי' הך נפקותא לפי שאין כאן מקומו דלא שייך הך נפקותא כי אם בהלכו' תרומות אמנם הרמב"ם ראה כאן בה' גרושין שאף ע"פ שהמשנה לא קתני רק נפקותא דבת כהן לישראל וכו' מכל מקום איכא נפקותא נמי לענין גטין והיינו אם היה גט אחד מהם ביד השליח ונתנו לה ומלתא דפשיטא הוא דלא שייכא חומרת חומרי חיים וחומרי מתים היכא דנתנו לה הגט כי אם במקום יבם דנותנים לה חומרי חיים ויהיה הגט גט ולכן אינה מתיבמת דאפש' דפגע באשת אח שלא במקום מצוה ונותנים עליה חומרי מתים ואינה מותרת לשוק דכיון דאנו חוששין טמא מת אם כן הגט הוי גט לאחר מיתה ולכן דין הוא שתחלוץ אמנם לענין אשה שלא במקום יבש אין מקום לומר נותנים עליהם חומרי חיים וחומרי מתים דממה נפשך מותרת להנשא כמו שכתבתי והנה הרמב"ם ז"ל בזה הדין דשייך לומר נותנים עליהם חומרי חיים וכו' היכא דנתן הגט במקום יבם דאז שייך לומר נותנים עליהם חומרי חיים כמו שכתבתי כתב תחלה שלא יתנוהו לה דמשמ' דלכתחלה לא יתנוהו יראה לומר דמתרי טעמי לא יתנוהו לו לכתחלה משום דאפשר שתטעה האשה ותסבור שהיא מגורשת גמורה ותנשא לשוק או מטעם אחר דכיון דק"ל דמצות יבום דעדיף ממצות חליצה ואם לא יתנוהו לה אפשר שיתברר הדבר שמת ונמצא מצות יבום מתקיימ' והנה הרמב"ם אחר שכתב ואם נתנו לה הרי זו ספק מגורשת כתב ואם נודע שמת הבעל קודם שיגיע לה הגט אינו גט והכונה שאף על פי שנתנוהו לה ונודע שמת קודם שהגיע הגט לידה אינו גט וכונתו ז"ל לומר שאינו גט ומתייבמת ותתקיים המצות בתקנה דהיינו מצות יבום באופן שבמקו' יבם לא יתנוהו לה לכתחלה שיש לחוש לחששות שכתבתי אמנם שלא במקום יבם שאם נתנו לה מותרת להנשא לישראל ממה נפשך אין מקום לחוש לשום חששא מאותן חששות שיש לחוש במקום יבם כמו שכתבתי אם כן יתנוהו לה אפילו לכתחלה כי שום חששא אחרת אין לחוש כמו שעור אכתוב בס"ד. והנה הרב המגיד אחר שכתב ומה שכת' רבנו אם נתנו לה הרי זו ספק מגורשת כבר ביארתי למעלה וכו' כתב וז"ל ומה שכתב אינו נותנו לאשתו נראה משום דאין לו להחזיקה כגרושה על הספק והנה יר' לכאורה שיש לדקדק על הרב המגיד דמה ראה על ככה לבאר כונת הרמב"ם ז"ל במה שכתב אינו נותנו לאשתו אחר שכתב כונתו במה שכתב ואם נתנו לה הרי זו ספק מגורשת דיראה דתחלה היה ראוי לבאר כונת אינו נותנו לה כיון שהם דבריו הראשונים של הרמב"ם ז"ל. ויראה לע"ד כי ה"ה ז"ל אחר שעמד על דברי הרמב"ם ז"ל וראה שכוונתו הוא לומר שהיא ספק מגורשת וחולצת ולא מתיבמת שאין מקום לומר כונה אחרת בדברי הרמב"ם ז"ל וכמו שעוד אבאר בס"ד על כן כמעט שהוקשה לו שלמה כתב הרמב"ם ז"ל שאינו נותנו לו שמה חשש יש אם יתננו לה כיון שאפילו אם נתנו חולצת ולא מתיבמת ולכן אחר שכתב כונת אם נתנו לה הרי זו ספק מגורשת כתב במתמיה ואמר ומה שכתב אינו נותנו לאשתו וכו' ויראה לומר שכונת ה"ה הוא לא' מהטעמים שכתבתי או לשניהם יחד כי הנה אפשר שכונתו לומר דאין לו להחזיקה כגרושה כלומר שתחזיק היא כגרושה ודאית ואתיא לאינסובי לשוק עם היות שאינה מגורשת אלא על הספק או אפשר שכיון לומר שאין לנו להחזיקה כגרושה בספק ואפשר שכבר מת בעלה באופן שהיא זקוקה זיקה גמורה ליבם ולא תחלוץ מספק באופן שממה שראיתי ועמדתי על דברי הרמב"ם ודקדקתי בהם כל מה שראוי לדקדק גמרתי ופסקתי בפשיטות בנ"ד אשר עליו באה השאלה ממאורע ה"ר אברהם בנימין שנשמע עליו מה שנשמע באופן שיש לספק עליו אם הוא חי או מת יתנו הגט לאשתו ותהיה מותרת להנשא לישראל למי שירצה.
אחר כל זה שמעתי מפקפקים ומערערים שאין הדין נותן ליתן גט זה /?/ לכתחלה ובאו על זה מב' טעמים א' שיאמרו יש גט לאחר מיתה ואתו למטעי במקום יבם ומצאו לפי דעתם סמך לזה מהא דאיתא פרק מי שאחזו דקאמר רב הונא גטו כמתנתו אם עמד חוזר ומסיק רבה ורבא לית להו דרב הונא שמא יאמרו יש גט לאחר מיתה.
ועוד מצאו עילה אחרת לומר שלא יתנו הגט הזה לכתחלה שמא יתברר שמת הבעל ונמצא הגט שאינו צריך ונמצא שאתה מצריכה כרוז לכהונה ונלמד דבר זה מהא דמייתי גמרא יבמות פרק האשה בתרא עלה דמתני' דקתני האשה שהלך בעלה וצרתה למדינת הים ובאו ואמרו לה מת בעליך לא תנשא ולא תתיבם עד שתדע שמא מעוברת צרתה ופליגי אמוראי זעירי סבר דחולצת לאחר תשעה ממה נפשך ור' חנינא סבר דאינה חולצת לעולם עד שתדע אם ילדה צרתה אם לאו ומסקי אביי בר אבין ורב אידי בר אבין דטעמא דאינה חולצת גזרה שמא יהא ולד של קיימא ונמצא אתה מצריכה כרוז לכהונה.
הן אלה קצות הדברים הנאמרים מהחפצי' לערער על נתינת זה הגט לכתחלה והאמת כי לא הייתי חושש לכתו' הנראה לי להשיב על דברי המערערי' כי יודע כל שער עמי כי ידי כבדות לכתוב והיה די מה שכבר דברתי על פה לבטל בטול גמור לכל אלה הדברי' דברי ערעור והאמת כי ראיתי כי אני מוכרח לכתוב למקום שבאה משם השאלה יען כי אז בכותבי מה שכתבתי הייתי על ערש דוי גם חשבתי שהרץ שהביא השאלה היה נחפז ללכת לדרכו ולא יתעכב לכן כתבתי בנחיצה אחר כך שמעתי שנתעכב הרץ מלכת לדרכו לכן הואלתי לכתוב כל הצריך להעמיד משפטי ודיני שדנתי על הדין ועל האמת כי בטחתי בחמלת ה' עלי לא תצא דבר מתחת ידי ולא יצתה עד היום הזה באהבתו ובחמלתו שום דבר וענין שימצא תפישה עלי.
והנה על הטעם הראשון שנתנו שיש לחוש שלא ליתנו לכתחלה שמא יאמרו יש גט לאחר מיתה ואתו למטעי במקום יבם ומצאו מקום ללמוד זה מההיא שמעתא דפ' מי שאחזו הדור אתם ראו מה מקום יש ללמוד מההיא ר"פ מי שאחזו לנדון דידן כי הנה בההיא דמי שאחזו כל מי שחננו ה' בחכמה אפילו מעט מזער יר' בפשיטות טעמא דרבה ורבא דהוי טעמא תריצא לומר דאם עמד אינו חוזר דאם עמד חוזר אתי למטעי והוא דכיון שרואים למי שעמד שחוזר וגיטו אינו גט ואינו צריך לחזור לקדש את אשתו ולברך ז' ברכות כדין מחזיר גרושתו ויראו עוד אדם אחר שגירש את אשתו באותו אופן שגירש האחד שעמד מחוליו שמת ויש לו אח ואפילו הכי מותרת להנשא ואין עליה זיקת יבם יאמרו ואתי למיטעי דלא הוי גט עד דמיית וקא חזינן דלכי מיית הוי גט ש"מ יש גט לאחר מיתה ולא ידע דכיון דלא פירש מידי להכי יהבינן לה שיהא גט מעכשו ועל מנת שימות ולהכי לא הוי גיטא דאדעתא דמיית יהב לה והא לא מת וכמו שכתב כל זה המאור הגדול המאיר עינינו רש"י ז"ל כהלכה אבל בנ"ד שאינו נותנים גט לאשה זאת יען כי לא נתברר לנושמת הבעל ודאי ומספק אנו נותני' לה הגט לכתחלה להתירה ממה נפשך מה מקום יש לטעות במקום יבם דאפילו במקום יבם נמי יטעו ויתנו לה הגט אין כאן בית מיחוש ואף על גב דנהי דלכתחלה אין נותני' במקום יבם מהטעמים שכתבתי מכל מקום הא קיימא לן דאם נתנו לה דחולצת ולא מתיבמת ואם כן איך יעלה על הדעת לעגן אליה שלא ינתן לה הגט משום חששא דשלותא וכדי שאין בה בית מיחוש ואם יאמרו אמור שהחששא היא שיחשבו ויאמרו שזה האיש כבר מת בודאי ובפרט בנ"ד שהאשה הזאת לבשה בגדי אלמנותה שזה הוא מעשה מוכיח שמת הבעל בודאי ולכן מונעים לנשי הנטבעים בים או שנאבדו בדרך ללבוש בגדי אלמנות שיש לחוש שמא תחזיק עצמה באלמנה מחמת מלבושיה מלבוש אלמנות ותנשא כמו שכתב הריב"ש בתשובה ואם כן אחר שמחזיקים אותה שמת בעלה ויתנו לה גט דודאי כה"ג הוי גט לאחר מיתה ואם כן יראה דאיכא למטעי ויאמרו יש גט לאחר מיתה ואתו למשרי יבמה לשוק. יאמרו יראי ה' יודעי דעת אם יעלה על הדעת שיטעו אפילו נשים ועמי ארץ לחשוב שיש גט לאחר מיתה בנדון זה לא במה שממנו ולא במה שאליו רצוני לומר לא עתה בנדון דידן שאין מקום לומר שיחשבו שאף על פי שמת בודאי נותני' לה גט להתירה כי מי לא ידע בכל אלה שאשה כזאת דנדון דידן שאם מתה בעלה דודאי אין צורך לה עוד בגט וגם במה שאליו כונתי דאין מקום לומר שיטעו במקום יבם לתת לאשה גט לאחר מיתה לפוטרה מזיקת יבמה ולהתירה לשוק כמדומה לי שלא יטעה בזה אפילו הדיוט שבהדיוטים. וזה לי ימים שראיתי בפסקי הרב הגדול מהרר"י ן' לב ז"ל בפסקיו הראשונים שתפס על חכמי אישקופייא שהיו בימים ההם שנתנו גט לאחר מיתה דודאי דיש לתמוה על זה והיה ראוי להליץ עליהם אפילו היו עמי הארץ כי דבר זה הוא טעות בדבר משנה באופן שיראה דבר זה שיטעו לומר שיש גט לאחר מיתה לא בנ"ד שהוא שלא במקום יבם וגם לא במקום יבם ואפילו אם נאמר שיהיה מקום לטעות שיחשבו שהגט מועיל לאשה הזאת להתירה להנשא ואף על פי שמתה בעלה בודאי ולא סגי בלאו הכי ואם כן אתו למיטעי במקום יבם מכל מקום יראה דזה טעות מפורסם להעלו' על הדעת לעגן אשה שצריכה ליתן לה גט להתירה להנשא יען כי אנו מסופקי' במיתת בעלה בשביל חששת טועין שאנו מצריכין גט אף על פי שמת בודאי כי הנה בההיא דמי שאחזו קאמר דאתו למיטעי אי אמרינן אי עמד חוזר והיינו על פי הדין האמתי דמדינא היה ראוי לומ' אם עמד חוזר אמנם משום שמא יאמרו אמרו שראוי לומר אם עמד אינו חוזר וכבר הקשו שם בגמרא ומי איכא מידי דמאורייתא לא הוי גט ומשום גזרה שרינן אשת איש לעלמא ומשני בגמרא אין כל דמקדש אדעתא דרבנן מקדש הנה שלא גזרו וחששו לשמא יאמרו אלא היכא דמדינא אתו למיטעי אמנם בנדון דידן דמאי דאתו למטעי אינו אלא משום חששת טעות שסוברים שהגט שאנו נותנים לה הוא אפילו דקים לן בודאי שמת הבעל מה שאינו כן שמה שאנו נותנים לה הגט הוי משום שאנו מסופקים במיתת הבעל אם כן אינו דין שנעגנה בשביל חששת טעות שיחשבו. סוף דבר קיצור כללות כונת דברי הוא שאין ראוי לגזור שלא לעשות דבר שכפי הדין אין בו שום חשש רק אם יחשבו שאותו דבר אינו נעשה על פי הכונה שאנו עושים דהיינו בנ"ד שאנו נותנים זה הגט לאשה משום חשש מספק אם בעלה חי או מת ולפי זאת הכונה אין מקום לטעות שמא יאמרו במקום יבם וכו' רק אם יחשבו שאנו נותנים לה הגט אפילו שידענו שמת ודאי אם כן אין ראוי למנוע נתינת הגט כיון שכפי הדין אין שום חשש טעות רק אם יחשבו שנתן על הכונה האחרת מוטעית אין לחוש לזה וק"ל.
ועוד יראה לי לומר דאין מקום לומר שמה שכתב הרמב"ם ז"ל אינו נותנו לאשתו הוי מטעם חשש יש גט לאחר מיתה שבשביל זה הטעם הוא חושש שלא ליתנו צריך לעמוד על כונתו במה שכתב אחר כך אם נתנו הרי זו ספק מגורשת דאין להעלות על הדעת דהוי ספק מגורשת להטיל עליה החומרות שכתב בפ' י' מה' גרושין ואלא על כרחיך אין מקום לומר שיהא ספק מגורשת אלא לפוסלה לכהן דוקא ואם כן יש לדקדק דאין שום שייכות במה שכתב ואם נתנו הרי זו ספק מגורשת לפוסלה לכהן למה שכבר כתב אינו נותנו לה משום חשש יש גט לאחר מיתה. ועוד דאם דברי הרמב"ם בזה הוו באשה דעלמא שלא במקום יבם ומאי דקאמר הרי זו ספק מגורשת הוי לפוסלה לכהונה אם כן יקשה לזה מה שכתב פ' י' מה' גרושין זה לשונו כל מקום שאמרנו באלו ההלכות ספק מגורשת אם נשאת תצא מזה ומזה והולד ספק ממזר מזה ומזה והנה כאן כתב ספק מגורשת ואינו אלא לפוסלה לכהן באופן שאין מקום לפרש דמאי דמיירי הרמב"ם בדין זה הוי שלא במקום יבם מלבד ההכרח שכתבתי למעלה ממה שכתב נותנים עליו חומרי מתים וחומרי חיים אמנם אי מיירי הרמב"ם ז"ל במקום יבם ניחא דמעיקרא קאמר שאינו נותנו לאשתו בשביל הטעמים שכתבתי למעלה השתא שייך שפיר מה שכתב אחר כך אם נתנו זה הרי זו ספק מגורשת וק"ל. גם הקושיא האחרת שהקשתי אי מיירי שלא במקום יבם אין מקום להקשותה אי מיירי במקום יבם דמאי דקאמר הרמב"ם פרק עשירי מהלכות גרושין דרך כלל כל מקום שאמרנו הרי זו ספק מגורשת היינו באשה דעלמא שלא במקום יבם אז בכל מקום שימצא כתוב בספרו הרי זו ספק מגורשת הוי להטיל עליה אותם החומרות שכתב שם אבל היכא דכתב במקום יבם הרי זו ספק מגורשת אינו נכלל באותו הכלל שזה הספק הוא הדבר הלמד מעניינו שהוא לענין חולצת ולא מתיבמת והנה מלבד זה המקום שאנו בו דהוי במקום יבם בהכרח מכח כל ההכרחיות שכתבתי עוד יש מקום אחר שכתב ספק מגורשת והוי לענין יבם והוא בפ' ט' בדין המזכה גט לאשתו במקום יבם יע"ש מכל זה יראה בפשיטות שהכלל שכלל הרמב"ם ז"ל בפ' עשירי לדין ספק מגורשת אינו אלא באשה דעלמא שלא במקום יבם.
ועתה אבוא לעמוד עם הטעם האחר שאמרו שהטעם שכתב הרמב"ם ז"ל שאינו נותנו הוא מטעם נמצא אתה מצריכה כרוז לכהונה אומר דרך נדון דידן דגט לא דמי לההוא נדון דהאשה בתר' דחליצה דבהך נדון דגט כיון שהגט שלחו לה בעלה על ידי שליח כבר נכנסה מאז בספק פסולה לכהונה דהיינו אם ימות הבעל קודם שיגיע גט לידה היא מותרת לכהונה ואם הגיע הגט לידה בחיי הבעל היא פסולה לכהונה אם כן נמצא שכשבא גט ליד השליח כבר נכנסה האשה בזאת המבוכה ויש לחוש חששת איכא דשמע בהא ולא שמע בהא ואם כן עתה שהגט ביד השליח למה נעגנה בשביל החששא הנז' ולא נעזוב לשליח שיעשה שליחותו שכבר נתמנה עליו אמנם בההוא דהאשה שהלך בעלה וצרתה למדינת הים שהאשה ההיא לא נכנסה מעיקרא בשום ספק לפוסלה לכהונה אם כן עתה שמת בעלה ויש לספק שמא היא מותרת לכהן או לא למה יקבעו ב"ד לעשות פועל לבוא ליכנס בספק דנמצא אתה מצריכה כרוז לכהונה והחילוק הזה הוא אמתי ופשוט לדעתי.
והנה גם בזה הטעם אני אומר דאין להעלות על הדעת שמה שכתב הרמב"ם ז"ל אינו נותנו לאשתו הוי אפילו באשה דעלמא אפילו שלא במקום יבם ומטעם שאתה מצריכה כרוז דאם כן יש להקשו' הקושיא שהקשתי למעלה דהיכי קאמר בפרק עשירי כל מקום שאמרנו ספק מגורשת על הדרך שהקשתי למעלה אין צורך לחזור להקשותה ולכפול הדברים.
ועוד יש להקשות קושיא אחרת והיא שאם הטעם שכתב שאינו נותנו לאשתו היינו משום חששת איסורא דכהונה מספק אם כן מה צורך לכתוב אם נתנו לה הרי זו מגורשת מספק דכיון דטעם דאינו נותנו הוי משום שלא נכניסנה לספק פיסול לכהונה דמלתא דפשיטא היא שאם נתנו לה שנכנסה לספק מגורשת ולא היה צורך לכתוב אם נתנו לה הרי זו ספק מגורשת.
נתבאר מכל מה שכתבתי שאין לחוש שלא ליתן גט זה דנ"ד לכתחלה דהוי שלא במקום יבם בשביל הטענות הנזכרות שנראה לעניות דעתי שהם בטלות מצד עצמם וגם אין מקום לומר דהרמב"ם ז"ל מיירי שלא במקום יבם כמו שכתבתי. נאם הצעיר שלמה הכהן.
@שו"ת מהרש"ך חלק ב סימן מ
החכם השלם זקן ונשוא פנים הוא הראש לכל דבר שבקדושה כמהר"ר שמעון נר"ו בכה"ר דוד שאבי ז"ל. אותותיך אותות עליונות הגיעוני והייתי בעיני כמוצא שלל רב בידיעת שלומך וטוב מצבך כי טוב הוא כי בו חפצתי ובשמים עדי כי אהבת עולם אהבה רבה אהבתיך ולולי הטרדות הגדולות שעלי הייתי מרבה לכתוב לכ"ת להשתעשע באהבתך כי רבה היא לכן הכונה הרצויה תספיק ועמך האח הסליחה. ואומר לכ"ת כי גם הלום ראיתי מה שכתב כ"ת להתיר חורגתו של הנבון ונעלה ידיד נפשי כה"ר שמואל י"א שנעלם הבחור אליה פרנס שהיה ארוס שלה ועמדתי על העדויות שנתקבלו מהמאורע ואומר לכ"ת כי הנה בעדות שהעיד ה"ר יהודה גאלייגו אין בו ממש להתיר האשה הזאת מכבלי עיגונה כמו שיפה כתב כ"ת אין צורך להאריך בזה. אמנם בעדות שהעיד התלמיד ה"ר שלמה הלוי י"א ששמע נכרי אחד שהיה מספר לנכרי התופר מענין הריגת היהודי שהרג הרגלי ושאותו היהודי יש לו אם /א' צרויה/ ואחות אחת בטריקולא ואין לו גואל הדם. האמת כי עדות זה מספיק להתיר האשה הנזכרת כמו שאכתוב בס"ד לולי כי מיראי הוראה אני ואני חושד שלא יהיה בזה העדות עדות של שקר ובדוי כי יראה כי הוא דבר זר שכיון שלא הזכיר הנכרי שם הנהרג כנראה שלא היה מכירו ומאין ידע שהיה לנהרג אם ואחות בטריקולא אם כי האמת אפשר לומר שהנהרג הנז' כשראה שהיו מתנפלים אותו להמיתו היה מצטער ומצר על דאגת אמו ואחותו שידאגו על הריגתו ומתוך כך ידע הנכרי שהיה לנהרג ההוא אם ואחות וכבר ידענו שהמעיד על המת אף על פי שאינו יודע ומכיר שם המת אלא שבדרך שנתלוה עמו הגיד לו שמו סגי בהכי להעיד עליו ומשיאין את אשתו ונלמד דבר זה מההיא עובדא דמייתי גמרא בשלהי יבמות מעשה באדם אחד שבא להעיד על האשה לפני רבי טרפון אמר לו בני היאך אתה יודע בעדות אשה זאת אמר אני והוא היינו הולכים בדרך ורדף אחרינו גייס ונתלה ביחור של זית ופשחו והחזיר את הגייס לאחוריו אמרתי לו אריה יישר כחך אמר לי מנין אתה יודע שאריה שמי כך קורין לי בעירי יוחנן בר יהונתן אריה דמכפר שחיא לימים חלה ומת והשיא רבי את אשתו. א"כ בנ"ד נמי אפשר שהנכרי ההוא ידע מפי היהודי הנהרג שהיה לו אם ואחות על האופן שכתבתי ובהתברר הדבר על ידי חיפוש שלא נעלם מתושבי טריקולא איש אח' שהיה לו אם ואחות בטריקול' זולת זה אליהו פרנס הנז' סגי בהכי להתיר ארוסתו הנז' אע"פ שלא הזכי' את שמו הנכרי ההוא דאע"פ שכתו' בתוס' אין מעידין עד שמכירים שמו ושם עירו ולא בא למעט אלא שאין סומכי' על אומדן דעת של אמתלאות דהיינו כמו שכת' הרמב"ם ישראל שאמ' מת איש יהודי עמנו במקו' פלו' כך וכך צורתו וכך היו סימניו וכו' אבל בודאי כל שמעיד על דבר ברור שאי אפשר לספק באחד משיאין את אשתו אף על פי שלא הזכיר שמו וכן כתוב בתשובת הר"ן יעויין שם. גם יש להוכיח זה ממה שנמצא כתוב בתשובה אחת להרמב"ם ז"ל הביאה מוהרר"י קארו זלה"ה א"ה סי' י"ז וז"ל ראובן היה נושא ונותן בחוץ ויצא. לישא וליתן כמנהגו בכפרים של עכו ובא אצל יהודי אחד והפקיד כליו שם וכו'. יעויין שם סוף דבר דכל שמעיד בדבר ברור שאין לספק בו חשיב כאלו הזכיר שמו בפירוש וא"כ זה הנכרי שהיה לנהרג הנז' אם ואחות בטריקולא אם הדבר ברור שעל אליהו פרנס הנ"ל העיד ה"ל כאלו הזכיר שמו בפירוש באופן שיש מקום לתלות בזה העדות לאמתו ואם לא שיש מקום לתלות ולחשוב שהוא עדות בדוי כתב רבינו ירוחם ז"ל בשם הרמ"ה דנכרי המעיד שמשיאין על פיו היינו דוקא היכא דליכא חששא דשקרא אבל איכא חששא דשקרא אין משיאין את אשתו סוף דבר אם אין כאן חששת דעדות בדוי האשה זאת מותרת להנשא על פי עדותו.
ועתה אבוא לישא וליתן על קצת דברים שכתב כ"ת שיש לדקדק עליהם. הנה הארכת ללא צורך לעמוד על העדויות לבאר איך היו מל"ת =מסיחים לפי תומם= והנה בעדות הנכרי שהתרה ליהודי אל תקום מפה עד עלות השחר כתבת ותפסת במושלם שהיה מסיח לפי תומו אליבא דכ"ע כיון שהזכיר ההריגה אחר ספור כל אותו המאורע ולא חששת לסלק מה שיש לפקפק בו והוא דאפשר לומר שהנכרי נתכוון לדבר אחר והוא לעכב אותו היהודי שלא יצא לדרך מבעוד לילה עד עלות השחר כי היה ירא שמא יהרגוהו ויעלילו עליו מאחר שנתאכסן בביתו והנכרי' רגילין בכך לאחזוקי שקרייהו ואפשר לדמות הך מלתא לההיא עובדא דמייתי גמרא פרק האשה בתרא ההוא נכרי דאמר לבר ישראל שקול אספסתא ושדי לחיותא ואי לא קטילנא לך כפלניא בר ישראל וכו' ומסקנא דהתם דאין משיאין את אשת אותו פלוני על פיו משום דלמירמי אימתא קאמר ואף על גב דלפי האמת וקושטא דמלת' אף על גב שאמר הנכרי אותם הדברים שאמר לא נפיק מתורת מל"ת ולא אטרח לכתוב בזה שמה הוא התועלת שיש להאריך בקיום העדות זה ולומר שהוא מל"ת אחר שאין בו ממשות ואין בו מקום מצד עצמו להתיר האשה הזאת אמנם מ"מ יש לתפוס על כ"ת כיון דנחית לבאר ולומר דחשיב מל"ת היה לו לישא וליתן בזה הפקפוק שיש לפקפק אי נפיק בהכי מתורת מל"ת או לא. וגם בעדות שהעיד התלמיד הנז' ששמע מהנכרי שהיה מספר לנכרי התופר מה שסיפר יען כי בעדות הנז' התחיל הנכרי להזכיר ההריגה יגע כ"ת וטרח ליישב ולתרץ דאפ"ה חשיב מל"ת אפילו לסברת הר"ן ז"ל החמיר בענין מל"ת וכתב שכל שאין אומר אלא מת פלוני או נהרג בלי קשר וסיפור דברים אחרים לא חשיב מל"ת ותירץ ויישב כ"ת על האופן שתירץ ויישב. ובזה יש לתמוה הרבה על כ"ת כי מה שכתב הר"ן ז"ל שצריך הנכרי המל"ת להאריך בספור קצת דברים אחרים להיות לו דין מל"ת ואם לא יראה שהוא מכוין לספור מיתת המת ונפיק מתורת מל"ת כל זה היינו בנכרי המספר לישראל שיש מקום חשש שמכוין להגיד מיתת המת כדי שתנשא אשתו ואינו מל"ת אבל בנכרי המספר לנכרי אחר חבירו מה מקום חשש יש לומר שהוא מכוין בספורו לדבר אחר קרוב להעיד. העולה מכל זה שלאהיה צורך לכ"ת לטרוח ולכתוב מה שכתב. ועתה אבא לעמוד על מה שכתב כ"ת על דברי הרמב"ם ז"ל פ' י"ג מהלכות גירושין וז"ל יצא נכרי וישראל מעמנו למקום אחר ובא נכרי והסיח לפי תומו ואמר איש שיצא עמי מכאן מת משיאין את אשתו והוא שיאמר קברתיו. וראה כ"ת לפלפל ולדקדק דאמאי פי' הרב שהנכרי אמר איש שיצא עמי מת וקברתיו אלא שאמ' סתמא אמרו מעשה בישראל ונכרי שהלכו בדרך ולא ידענו מי ומי יצא שנר' שעל פי הנכרי אנו יודעים אותו. והנה נוראות נפלאתי איך יצאו דברים אלו מפיך פה קדוש שאיך יעלה על לב לומר דמאי דקאמר בגמרא מעשה בנכרי וישראל שהלכו בדרך שלא היו יודעים ומכירים ישראל ההולך עם הנכרי כי אם הנכרי על פי הנכרי דהנה הנכרי לא אמר אלא חבל על יהודי שהיה עמי בדרך נראה שהנכרי לא היה יודע ומכיר היהודי שהיה הולך עמו אלא היה ידוע לו שאותם היהודים מגיד להם ומצטער לפניהם על מיתתו היו מכירין אותו וזהו אומרו חבל על יהודי שהיה עמי בדרך וכו' ועתה אומ' לכ"ת מה ראה הרמב"ם ז"ל לשנות מלשון הגמ' כי הנה הרא"ש ז"ל כתב המעשה הנז' כנוסח הכתוב בגמרא דכתב על זה ואין אנו חוששין שמא אותו היהודי שהלך עמו נתרחק ממנו ונתלוה עמו יהודי אחר ועל אותו היהודי אמר שמת בדרך וקברו עכ"ל יראה מדברי הרא"ש ז"ל שכיון שידוע לנו שיצא ישראל אחד עם אותו הנכרי אין צורך לומר ישראל שיצא עמי מת אלא אף על פי שאמר ישראל שהיה עמי בדרך מת סגי ולא חיישינן למה שכתב ואמר שמא אותו היהודי שהלך עמו נתרחק וכו' והנה הרמב"ם ז"ל חולק על זה ואמר דלישנא דגמרא לאו דוקא שאמר הנכרי יהודי שהלך עמי בדרך שא"כ יש לחוש לשמא נתלוה עמו יהודי אחר בדרך ולכן פי' המימרא וכתב שבא הנכרי והסיח לפי תומו ואמר איש שיצא עמי מכאן מת וקל להבין. ימצא כל זה כתב בפסקי מוהרר"י ן' לב זלה"ה והדבר פשוט מאד אין צורך להאריך בו. עוד ראיתי לס"ת שכתב לחלק ממה שכתב הרמב"ם בההיא דישראל ונכרי שיצא מעמנו וכו' שהצריך לומר קברתיו כי היכי דלא תקשי לן להתיר האשה הזאת דנ"ד שהנכרי המל"ת בהריגת זה האיש אליה פרנס לא אמר קברתיו חילק כת וכתב וזה לשונך ומתוך דבריהם למדתי לחוות דעי גם אני ואומר כי בההוא עובדא שהרב אומר שצריך לומר וקברתיו לא שייך לומר מגו ובהנהו עובדי דחיואי וחסא שייך מגו פי' כשיצאו נכרי וישראל ביחד ירא הנכרי יחרד שמא יבקשו וידרשו דמו ממנו ובא ומתחנן ואומ' ווי ווי אותו היהודי שהלך עמי מת בגונב דעת הבריו' שלא יחשדוהו ולכן אומר מת וקברתיו ר"ל חמל עליו וקברו וכבדו ולכן אמר הרב והוא שיאמר וקברתיו ר"ל אז נאמן ולא אמרינן דמשקר. אבל בהנהו עובדי דבי חיותו ובי חסא איכא מגו ממי היה ירא להרהר ולחרחר ריב לא לו אלא שבודאי נר' שאומר אמת ואין צורך לקבורה זה הנראה לע"ד וא"כ בנ"ד איכא מגו דמי יודע נכרי זה שהוא הלך עם יהודי ויבא לו לערער אלא שבודאי הגמור אומר אמת ומל"ת ואין צורך לקבורה וק"ל והדעת מכרעת ככל המון הפוסקים המחלקים הנ"ל ע"כ לשונך. ודברים אלו חלילה לכבוד חכמתך להעלותם על ספר כי דברים אלו לא יעלו על לב לעולם דאפילו אם נניח ונרצה להודות לכ"ת החילוק שחילק בההיא בבא דישראל שיצא עמי מת. מה יעשה כ"ת ומה יחלק בההוא עובדא דקולר של בני אדם שהיו מהלכים לאנטוכיא ועובדא דששים בני אדם שהיו מהלכים לכרכום דבכולהו סובר הרמב"ם ז"ל דבדוקא הוי מאי דקאמר גמרא וקברתים דבעינן שיאמר הנכרי קברתים ולא נאמר מעשה שהיה כך היה דבהנהו עובדי לא שייך לחלק מה שחילק כ"ת. סוף דבר דמאי דשייך לענין פסק' דנדון דידן עליך המלאכה לגמור לחקור ולדעת אם העדות שהעיד התלמיד רבי שלמה ו' אין בו חשש זיוף האשה הזאת ארוסת אליה פרנס מותרת להנשא ואף על פי שלא אמר הנכרי קברתיו דלית דחש להך סברא דהרמב"ם ז"ל דמצריך לומר קברתיו. ואפילו אם תמצא לומר שנרצה לחוש לסברת הרמב"ם ז"ל להצריך לומר קברתיו כבר ידענו מה שכתב הרב המגיד ז"ל שמה שהצריך הרב ז"ל לומר קברתיו היינו כשלא הזכיר הנכרי השם בפי' כהנהו עובדי דצידן ואנטוכיא אבל כל שהזכיר את שמו בפי' לא מצריך הנכרי שיאמר קברתיו וא"כ במה שאמ' וכתבתי למעלה שכל שמעיד על דבר ברור שאי אפשר לספק באחר אף על פי שלא הזכיר את שמו חשיב כאלו הזכירו בפי' א"כ אפילו בנ"ד יודה הרמב"ם ז"ל שאין צריך לומר קברתיו. נאם הצעיר שלמה הכהן.
@שו"ת מהרש"ך חלק ב סימן מא
שאלה בסימ' טוב ובשעת ברכה והצלח' אנו ח"מ נשתתפנו להיות חברים ולעשות עסקנו יחד מכל מין סחורה שיש בעולם ונתקשרנו בקשר אמיץ וחזק בקנין ובשבועה בתורה לדעת המב"ה =המקום ברוך הוא= ולדעת הנשבעים באמת וכל א' וא' לדעת חברו בלי שום מרמה ועורמה ותחבולה ובלי שום פתח והתרה כלל בעולם. ובלי שום מודעא כלל להיות חברים ושותפים ונאמנים זה לזה ולהרחיק הנזק ולקרב התועלת ולחלוק כל אחד בשוה לחצאין כל מין ריוח שיזמין לנו הקב"ה ויתחיל החברה מראש השנה הב"ר בעה עד תשלום חמשה שנים רצופים ותמימים וכן נתחייבנו בחיוב גמור ושלם בקנין ובשבועה הנ"ל שלשנה הב"ר ב"ה משנת השמ"ט למעבר הראשון שילך אחר חג הפסח לארץ ישראל נתחייבנו לילך לארץ ישראל עם כל בתינו ב"ה הכל בקנין שלם ובשבועה הנז' ונאמנו' גמורה וכו' ולהיות כל זה האמת כתבנו אנו עצמנו חתימת ידנו פה מונישטירייו שנת שמח"ה ששה עשר לאייר והכל שריר ובריר וקים ובפנינו עדים ח"מ נשבעו החברים הלא הם המעולים כה"ר שמואל אירגאש יצ"ו וה"ר יהודה קארילייו יצ"ו השבועה הנז' על כל מאי דכתיב לעיל והכל שריר ובריר. מעיד אני עדות ברורה איך הוא דבר אמת שבפני נשבעו ונשתתפו החברים המקשיבים את דבר י' הנז' והעיר ה' את רוחם עליהם ללכת לצפת תוב"ב כנז' ולהיות כל זה אמת כתבתי שמי יצחק בכר אלעזר הכהן סעיד זלה"ה. חתום במסירת הקולמוס יהודה קארילייו מודה כל הכתוב לעיל. שמואל בכ"ר יצחק אירגאש מודה. יום טוב קאזיש. יצחק גאשקין. ועתה יורנו גאוננו המורה לצדקה הימצא צד התר לשבועה זו אם לאו לפי שה"ר שמואל אירגאש אחר מהמושבעים יש כמה שנים שנתעכבה אשתו מלדת ועתה נפקדה מאת ה' וירא מלהעבירה דרך ים פן יקראנה אסון ואם יספיק ענין זה להתיר אותו הישאר שותפו ה"ר יהודה קארילייו שנתחבר עמו בחיובו אם לאו.
תשובה יר' לע"ד דמילתא דפשיטא היא דקושטא דמילתא דלא חמירא שבועה הנשבע לעלות לארץ ישראל משאר שבועות דעלמא וכי היכי דבשאר שבועות דעלמא נזקקין להתיר אפילו על ידי חרטה כדאיפסיקא הלכתא בפ' ד' נדרים דאמר רבה אמר רב נחמן הלכתא פותחין בחרטה ונזקקין לאלהי ישראל הכי נמי הנשבע לעלות לארץ ישראל נמי נזקקין לו להתיר בחרטה שעם היות שיר' שהנודר לעלות לארץ ישראל הוא נדר גדול שרוצה לעמוד במקום קדושה מ"מ לא מיקרי שבועה לקיים איזה מצוה לא מד"ת ולא מד"ס =מדברי סופרים= כמו שכתבו התוספו' פרק שני דייני גזרות וז"ל היה אומר רבי חיים ועכשו אינו מצוה לדור בארץ ישראל כי יש כמה מצות התלויות בארץ וכמה עונשין דאינם יכולין ליזהר בהן ולעמוד עליהם באופן דיראה דאין בשבועת הנשבע לעלות לארץ ישראל שום סרך של מצוה להחמיר בהתרתה יותר מבשאר שבועות דעלמא מ"מ יר' דמי שירצה להחמיר על עצמו שלא לסמוך בהתרת שבועה זו על ידי חרטה כי אם על ידי פתח לא הפסיד והרי זה משובח מטעם דאיכא זילותא למי שרוצה להתיר על ידי חרטה דנר' כמו שתוהא ומתחרט ממה שחשב והיה רוצה לעלות לארץ החיים מקום מקדשנו שאף על פי שהוא חרב מ"מ עדיין הוא בקדושתו וכמו שכתבו ז"ל על פסוק והשימותי את מקדשכם אמנם ע"י פתח נעקר הנדר מעיקרו והוי כאלו לא נדר ולא נשאר עליו שום זילזול. והנה יר' כי זאת היתה כונת הגביר השואל בשאלתו שאינו רוצה להתעכב מהעלי' הנז' אם לא תהיה סבה מספקת לעכבתו ולכן שאל אם הדיון אשתו תבורך מנשי' שנתעכבה כמה שנים שלא נתעברה ועתה נפקדה בחמלת י' עליה וחושש כי מאותו הזמן מגיע זמן הלידה בהיות' דרך אניה בלב ים והיא רגילה להיות יולדת בצער וחושש לסכנת ח"ו ולכן שאל אם סבה זו מספקת להתעכב. והנה לכאורה נר' דזה הפתח שנותן להתיר שבועתו לא חשיב ולא מעלי דהלכה רווחת בפלוגתא דפליגי רבי אליעזר וחכמים אם פותחין בנולד דרבי אליעזר סבר דפותחין וחכמי' אוסרי וקי"ל כחכמי'.
אך אמנם כד מעיינן יר' דאף על גב דקי"ל דאין פותחין בנולד מ"מ נולד כי האי גוונא דנ"ד חשיב ומעלי דדוקא בנולד דלא שכיח הוא דאסרו רבנן וטעמא דמילתא הוא דכיון דהתרה על ידי פתח הוי כאלו היה הנדר נדר טעות ונעקר הנדר מעיקרו וכיון שכן בדבר שאינו מצוי אינו נעשה נדר טעות מעיקרו כי בשביל זה לא היה מניח מלידור כי היה סבור שלא יבא לעולם אמנם בנולד דשכיח טובא אמרינן דעתא שאלו היה מעלה בלבו נולד זה היה נמנע מלידור וכיון שלא נדר אלא מפני שלא העלה דבר זה באותה שעה כנדר טעות ויר' דאשה שנתעכבה כמה שנים מלדת הוי דבר דשכיח שחוזרת ומתעברת דאיברא דאשה שהיתה עקרה ולא ילדה מעולם הוי מילתא דלא שכיח שתתעבר ותלד וכדמוכח בגמרא פ' הבא על יבמתו במאי דמסיק גמרא במאי דאיבעיא להו עלה דההיא בריתא דתניא נשאת לראשון ולא היו לה בנים לשני ולא היו לה בנים לשלישי לא תנשא אלא למי שיש לו בנים נשאת למי שאין לו בנים תצא בלא כתובה. ואיבעיא להו ניסת לרביעי והיו לו בנים מהו דתתבעיה לג' ומסיק גמרא אלא אמרינן השתא הוא דברייתא כלו' כי לא היה בכחה עד עתה להתעבר אלא שבחמלת ה' עליה נתחדשה מזגה וטבעה ונתרפאה וכל זה הוא מילתא דלא שכיח ומשום הכי אין לה על השלישי כלום מ"מ באשה שהוחזקה להיות יולדת אף על פי שנתעכבה קצת זמן שלא נתעברה הוי מילתא דשכיח שתחזור ותתעבר באופן דיר' בפשיטות דיכול הגביר ה"ר שמואל אירגאש הנז' יצ"ו להיות נזקק להתרת שבועתו בלי שום זלזול ופקפוק על ידי פתח הריון אשתו ה' יוציא לאור משפטה.
ועתה אבא להשיב על מה שבא עוד בשאלה וז"ל. ואם יספיק ענין זה להתיר אותו הישאר שותפו ה"ר יהודה קרילייו יצ"ו שנתחבר בחיובו אם לאו. ע"כ. ואומר כי כפי הנר' ממרוץ השאלה יד' ששבועת הגבירים הנז' היתה להיות קשורים יחד בין בענין השותפות כמו שבא בשאלה בין לענין ההליכה לא"י תוב"ב ולכן אומר דכבר ידענו דאיפסיקא הלכתא דנדר שהותר מקצתו הותר כלו ומשום אמרי' שאם אמר לחבורת אנשים קונם שאיני נהנה לכלם הותר אחר מהם הותרו כלם והואיל ואתא לידן הך מילתא אומר דבגמרא פ' ארבעה נדרים משמע דלרבי שמעון אפילו אמר קונם שאיני נהנה לזה ולזה בוא"ו /בו'/ או שאמר קונם שאני נהנה לזה לזה בלא וא"ו /ו'/ הוי כללא וכתב הר"ן דהלכה כרבי שמעון ושכן פסקו ר' חננאל והרמב"ן וגם הרא"ש כתב שכן פסק הרמב"ן ז"ל אבל הרמב"ם פסק בפ"ז מהלכות שבועות דלא כר' שמעון ולטעמיה אזיל בפ' ד' מהלכות נדרים שכתב וז"ל איקרי שאיני נהנה לזה ולזה ולזה הותר הראשון הותרו כולם הותר אחרון אחרון מותר וכלם אסורין שאיני נהנה לזה לזה לזה צריכין פתח לכל אחד ואחד וראיתי להרב הגדול מוהררי"ק ז"ל שכתב בטור יורה דעה סי' רכ"ט וז"ל כתב הריב"ש נדר או נשבע שלא יאכל ענבים ושלא ילבש בגדי משי ונשאל על אחת מהם לא הותרה השניה כיון שפסק הרמב"ם דלא כרבי שמעון וכ"ו מי שיעיין בדברי הרב הנז' יראה שכוונתו לומר שמה שכתב הריב"ש היינו משום דאזיל בשיטת הרמב"ם דפסק דלא כרבי שמעון ואני בעניי נוראות נפלאתי איך חשב הרב זלה"ה דמאי דפסק הריב"ש ז"ל בנשבע שלא יאכל ענבים ולא ילבש בגדי משי ונשאל על אחת מהם לא הותרה השנייה היינו משום דאזיל בשיטת הרמב"ם דפסק דלא כרבי שמעון דסבר דכולהו הוי כללא עד שיאמר שבועה לכל א' וא' דהא ליתא דאפילו לדברי ר' שמעון דסבירא ליה דכולהו הני גווני הוו כללא והותר אחד מהם הותרו כלם מ"מ הך נדון שאני דהפעולות מוחלקות וכיון שכן הוו פרטא ואעפ"י שנשאל על האחת לא הותרה השניה ומאי דמייתי הריב"ש דברי הרמב"ם אינו רק להוכיח דכי היכי דכתב הרמב"ם בההיא מילתא דאעפ"י שהותר לאחד לא הותר לב"ד טעמא דמילתא דאזיל לשיטתיה דפסק דלא כר"ש הכי נמי לדידן דנקטינן כרבי שמעון מכל מקום בנ"ד דהוו פעולות מוחלקות אמרינן דנשאל על הא' לא הותר הב' ובהא כל אפין שוין וקל להבין.
נחזור לנ"ד ואומר דבנ"ד אין ספק דשייך דינא דנדר שהותר מקצתו הותר כלו איברא דבהך דינא דנדר שהותר מקצתו הותר כלו איכא פלוגתא דרבוותא שהנה הטור כתב בי"ד בסי' הנ"ל וז"ל ואפילו היכא שכולל לא אמרי' שהותר כלו על ידי שהותר מקצתו אלא כשהותר על ידי פתח שנעקר הנדר מעיקרו אבל אם הותר קצתו על ידי חרטה לא הותר כלו וכן כתבו הרא"ש והר"ן בפ' ד' נדרים בשם הרמב"ן וטעמא משום דכשהותר ע"י פתח דומה קצת לנדרי טעות וכיון שיש טעות בנדר בטל כלו מה שאין כן מי שהוא נתר בחרטה וכפי הנראה מדברי הרא"ש והר"ן ממה שכתבו בשם התוס' דאפילו ניתר בחרטה כיון דחכם עוקר הנדר כיון שהותר מקצתו הותר כלו.
ועתה בנ"ד היה מקו' לומר דאיברא דמה שנתקשרו ונתחברו הגבירים הנז' יחד להשבע על הסכמתם לעלות לא"י בלי ספק שכונתם היה לעלות יחד שניהם ואף על פי שנשבע כל אחד ואחד מהם בפני עצמו ה"ל כאלו לא היתה אלא שבועה אחת לכלם ושייך לומר כיון שהותר הנדר מקצתו הותר כלו כמו שכתבתי מ"מ יר' שאף על פי שנאמר שיהיה לגביר ה"ר שמואל הנז' מקום להתיר שבועתו על ידי פתח סבת הריון אשתו כמו שכתבתי מ"מ יר' שעדיין ישאר קצת פקפוק להתרת הגביר ה"ר יאודה יצ"ו והוא דאיברא דאם פתח סבת הריון האשה מעלי וחשיב להתיר בלי שום צורך חרטה מטעם דהוי מלתא דשכיח על הדרך שכתבתי למעלה לאו דינא ולאו דיינא וכל אנפין שוין שיספיק ג"כ להתיר לגביר ה"ר יאודה יצ"ו אמנם אם טעם סבת הריון אינו פתח מספיק להתיר בפשיטות מבלי צורך קצת סרך של חרטה יר' דיספיק לגביר ה"ר שמואל להסיר מעליו זלזול החרטה לסבת הריון אשתו מ"מ להתיר לגביר ה"ר יאודה יצ"ו לא יספיק לסברת הרמב"ן כך היה נראה לכאורה אך אמנם קושטא דמילתא היא שאם מצד עכבת הגביר ה"ר שמואל יצ"ו נמסך איזה צד פקפוק מניעת העליה לא"י לגביר ה"ר יאודה יצ"ו כי חושב שלא יוכל הוא לבדו שם לצאת ולבא בענין משאו ומתנו יכול לישאל ולהתחרט על שבועתו שכבר כתבתי כי יר' קושטא דמילתא דנזקקין להתיר בחרטה בשבועת עלית לא"י כשאר שבועות דעלמא אמנם להסיר איזה זלזול שיר' שיש בהתרה על ידי חרטה כמו שכתבתי טוב הוא לבקש איזה סניף של פתח כל דהוא ובזה יספיק להסיר זלזול החרטה א"כ אין לספק שאם בעכבת ה"ר שמואל יצ"ו ישאר איזה פקפוק בלב ה"ר יאודה יצ"ו על אופן מחייתו שם במשאו ובמקנו יכול להיות נשאל על נדרו ולא ישאר שום פקפוק של זלזול על הגבירים הנז' על התרת שבועתם והמחשבה טובה בחשבו לידור לעלות לא"י תחשב להם לצדקה כאלו עשאוה מחמת שכונתם רצויה לולא ההכרח שהכריחם להתעכב ה' יגמור כל ידם להשלים כונתם ויזכו לעלות במקום קדשנו ותפארתנו ונזכה כלנו יחד עם כל ישראל. נאם הצעיר שלמה הכהן.
@שו"ת מהרש"ך חלק ב סימן מב
שאלה אשה אלמנה נשארו לה מבעלה בתים ידועים ממושכנים ביד ראובן וכאשר הסכים ראובן וביתו לעקור דירתם מן העיר דרשו את פי האלמנה הנז' ובנה לוי שיפדו הבתים מידם ויען כי בעת ההיא לא היו ביד האלמנה ובנה לוי מעות לפדותם אמרו ליששכר שיפרע הוא המעות לראובן הנז' ויכנס הוא לדור בבתים וידור בהם זמן משך חמש שנים וכן עשה יששכר שפדה הבתי' מראובן ונכנס לדור בתוכם ולא הספיקו האלמנה ובנה הנז' להכתיב ליששכר שטר שכירות או משכונא או מכירה ולא נטלו קנין על שום דבר בעולם עד שמתה האלמנה הנז' ועתה אחרי מות האלמנה באה היתומה בת האלמנה הנז' והאפוטרופוס שלה וטוענים כי כל מה שעשתה האלמנה ובנה לוי במה שנתנו רשות ליששכר לפדות הבתים וליכנס בתוכם אין בו ממש מכמה טעמים א' כי אמה ואחיה לוי לא עשו עדיין שטר שכירות ולא שטר משכנתא או מכירה ליששכר הנ"ל וא"כ לא עשו ולא כלום באמירתם כלום. ועוד טוענים כי לו הונח שעשתה אמה שטר שכירות או משכונא או מכירה ליששכר אין במעשיה כלום לפי שהיא עדין לא נשבעה שבועת האלמנה ולא גבתה הבתים בבי דינא ואף גם זאת לא ניתן לה רשות על ככה מב"ד הקהל או מהאפוטרופוסי יתומי' הקהל מצד היתומה אשר יש לה עשור בנכסים. ואי מטעם רשות אחיה לוי אשר לו משפט הירושה גם לזה טוענים כי בשעת אמירת הדברי' ונתינת הרשות ליששכר ובשעת כניסת יששכר בבתים בעת ההיא לא הגיע עדיין לוי לכלל עשרים שנים שלמים ולדעת רבים כל שאינן הבן בן עשרים שנה אין כח בידו לעשות בקרקע דבר ואין במעשיו כלום. אלו הם טענות היתומה ואפוטרופוסים שלה וגם הבחור לוי חוזר בו מנתינת הרשות. ילמדנו רבנו אם יש כח בטענות אלו להפקיע ליששכר מהבתים הנז' יען כי היתומה הנז' נשתדכה לבן גילה ואין כל מאומה לנדונייתה זולת הבתים הנז' והדבר נחוץ כי היא רוצה ליכנס לחופה ומה גם כי אין מאסף אותה ואין לה מקום להסתופף רק בבתים הנז' על כן אדוננו מורנו ורבנו האירה פני קדושתו ותורתו להשיבנו תשובתו הרמתה על הדין ועל האמת ושכרו מן השמים כפול ומכופל.
תשובה אם באנו לפסוק ולגזור בדין זה מצד הדין הגמור יר' דיש מקום לספק כי הנה כיון שנתן יששכר ופרע המעות לראובן על פי האלמנה ובנה לוי והתנה עמהם לדור בבתים הנז' חמש שנים ונכנס בבתים די בזה לקיים השכירות או המשכנתא כנהו בשם שתרצה ולא היה עוד צורך כתיבת שטר ולא נטילת קנין ולהפקיע זכותו במה שטוענת עליו היתומה שלא הספיקו האלמנה ובנה להכתיב לו שטר שכירות או משכנתא וגם לא נטלו קנין וכו' גם מה שטוענת היתומה עצמה שהיא לא נתנה רשות מצד עצמה ליששכר ולא ב"ד הקהל מצדה כי היה לה עישור נכסים בבתים וא"כ אין במעשה אמה ואחיה כלום. גם טענה זו אין בה ממש כי הנה יר' מדברי מסדר שאלה זו שחושב שזכות הבת בעשור נכסים הוי מתורת ירושה ויש לה חלק בנכסי אביה בשיעור הנז' דהיינו עישור נכסי וכחה בהם שוה לבן היורש בשארית הנכסים וכיון שכן נמצא שהואיל והאלמנה ובנה לוי הנז' מה שהסבירו או משכנו הבתי' וכו' ליששכר וכו' לא היה בהסכמת היתומה או האפוטרופוס שלה מה שעשו לא עשו ולא כלום ומה שהשכירו או משכנו בטל מצד היתומה. והא ליתא דמילתא דפשיטא היא דזכות הבת בעישור נכסים לא מיבעיא שאינו זוכה בהם מצד ירושה אלא אפילו מתנאי כתובה אינו זוכה בהם עד שמטעם זה אמרו שהאומר בשעת מותו אל יתפרנסו בנותי מנכסי שומעין לו ולא דמי אפילו למזונות דאלו מזונות האומר אל יזונו בנותי מנכסי אין שומעין לו וטעמא דמלתא דכיון דמזונו' חייב בהם מתנאי כתוב' לאו כל כמיניה להפקיע זכותן באופן שלענין פרנסה דהיינו זכות עישור נכסי אינו אלא כבעל חוב אצל האחים כל שלא צוה האב לפני מותו שלא יפרנסוה ואם כן נמצא שאם יש איזה זכות ליתומה הנז' על הבתים הללו אינו אלא כדין ב"ח =בעל חוב= הבא לטרוף מנכסים משועבדים דמילתא דפשיטא היא מאי דמסיק גמרא בפ' מציאת האשה ובפ' הנזיקין ובסוף פ' יש נוחלין דפרנסה קלא אית ליה והוה ליה כמלוה בשטר עד שמטעם זה אמרו בפ' מציאת האשה האחין שמכרו או משכנו מוציאין לפרנסה גם בסוף פ' יש' נוחלין מוכח הכי במאי דמייתי גמרא ההיא מימרא בשלח ליה אבוה בר גניבא לרבא לותה ואכלה ועמדה ונשאת בעל בנכסי אשתו כלוקח הוי או יורש הוי לוקח הוי ומלוה על פה לא גבו מניה או יורש הוי וגבו מניה ובעא למיפשט ליה מההיא דתניא נישאו גדולו' לבעל ישאו קטנות מבעל ודחי שאני פרנסה דקלא אית ליה ומשום הכי טורפין מן הבעל דכמלוה בשטר דמי ואם כן בנ"ד זה היתומה הזאת הכא שיש לה עתה על יששכר הוא לטרוף ממנו שיעור עישור הנכסים כי היא בעלת חוב של אחיה וכיון שכן כי היכי דבבעל חוב דבעלמ' מצי לוקח לסלוקי בזוזי לב"ח ה"נ מצי יששכר זה לסלוקי ליתומ' זאת בזוזי לתת לה שיעור עישור נכסי'.
ואם באנו לבטל השכירות או המקח הזה מהטעם האחר שבא בשאלה והוא יען כי הנה מצד האלמנה לא היה לה כח למכור או להשכיר כיון שלא גבתה הבתים בכתובתה גם מצד בנה לוי טוענים על יששכר כי בשעת כניסת יששכר בבתים לא היו לו עשרי' שנים שלמים. והנה יש לדקדק בטענה זו שאפילו דבאותה שעה לא היה לבן הנז' עשרים שנה אם הגיע הבן הנז' אחר כך לעשרים שנה ולא מיחה אם נתקיים המקח אף על פי שבשעת המכר לא היה בן עשרים שוב אינו יכול למחות אחר כך או דילמא כיון שבשעת המקח לא היה בן עשרים אף על פי שעבר מבן עשרים ולא מיחה אפ"ה המקח בטל. ואומר דאיברא שכתב הרמב"ם ז"ל פ' כ"ט מה' מכירה וז"ל פחות מבן עשרים שמכר קרקע אביו חוזר ומוציא מיד הלוקח בין קודם עשרים בין אחר עשרים וכו' עד הדין הזה הורו רבותי ואני אומר שאפילו קטן שמכר קרקע מנכסי אביו וכשנעשה בן עשרים לא מיחה אינו יכול להחזיר שכיון שלקח המעות ונשתמש הלוקח בקרקע זו לפניו כשהוא בן עשרים ולא מיחה נתקיימה המקח שהרי רצה בממכרו' ואם כן יר' דיש מקום מטעם זה לבטל השכירות או המשכנתא הזאת שמשכן או השכיר לוי ליששכר דאף על גב דעמד על בן עשרים ולא מיחה אפ"ה הרי מעשיו בטלים דכיון דהך מילת' הוי פלוגת' כמו שכתבתי מדברי הרמב"ם ורבותיו ז"ל ואם כן הוי פלוגתא וספקא דדינא ומוקמינן קרקע בחזק' לוי שהוא מריה קמא. והנה בספ' פסקי שהדפסתי נשאתי ונתתי בחקירה אחת דאפשר דפלוגתא דהני רבוותא היינו דוקא היכא שלא עבר מבן עשרים כי אם זמן מועט אבל אם עברו שני חזקה לאחר שהגדיל ועבר משנת עשרים ולא מיחה אפשר דמהני חזקתו וכתבתי שם שמדברי הרב המגיד יראה שיש לדון כך סוף דבר הארכתי שם בענין זה כמו שיוכל המעיין לראות שם במקומו בתשובת קס"ט והעלתי דכל שעברו ג' שנים אחר שנת עשרים ולא מיחה שאפילו מכר פחות מבן עשרים מעשיו קיימין מהטעמים שהעלתי שם. ואם כן בנ"ד כפי הנראה לא עברו ג' שנים על שנת העשרים ואם כן יש כח ביד הלוי הנז' לבטל השכירות או המכירה מהטעם שכתבתי ויחזרו הבתים ללוי. ונוסף על זה אני אומר יען כי היתומה הזאת היא משודכת וכפי מה שבא בשאלה אין לה על מה שתסמוך לנדונייתה כי אם על הבתים הנז' ואזהרת רז"ל על פרנסת היתומה רבה וגדולה כדתניא פ' מציאת האשה יתום ויתומה שבאו להתפרנס היתומה קודמת שאין דרכה לחזר. אם כן יר' שאפילו אם מצד הדין הגמור היה זוכה יששכר בבתים הנז' ראוי הוא שיתרצה ויתפייס בחזרת הבתים לנדוניית היתומה העגומה הזאת כ"ש שכבר כתבתי שחייב להחזיר הבתי' הנז' מטעם שבשעה שנכנס בבתים לא היה לוי בן עשרי' שלמים וגם מצד האלמנה מילתא דפשיטא היא דכיון שלעת ההיא לא גבתה כתובתה אין במעשיה כלום. נאם הצעיר שלמה הכהן.
@שו"ת מהרש"ך חלק ב סימן מג
שאלה ראובן נתפשר עם שמעון וקנה ממנו בית אחת בשטר כמנהג העיר ושוב נתחייב ראובן הקונה בשטר לשמעון הנז' שלאחר עבור כך שנים בהיותו נדרש משמעון לחזור ולמכור אותו בית באותו סך שקנאה ממני שיחוייב למוכרה לו. ואחרי מקנת הבית הכניס ראובן באותו בית לבנו לוי אחרי היותו נשוי אשה ולוי היה מעלה השכירות לתוגר בעל החצר בעד אביו ועמד בבית הנז' לוי וכו' כמה שנים ואחרי כן נפטר לוי לבית עולמו וחיי למר שבק. ועתה באה אלמנת לוי הנז' ורוצה לשלוח יד בחזקת הבית וכו' לפרעון סכי כתובתה באומרה שכיון שהיה דר בתוכה לוי בעלה בחזקתו היתה עומדת ועל כן רוצה להפרע ממנה סכי כתובתה. וראובן היה טוען כי הבית השאילה לבנו כל זמן שהוא היה רוצה ובחזקתו היתה עומדת שהרי שטר המקנה בידו גם שטר החיוב אשר עליו להחזירה לבעלה הראשון יוכיח ואם כן אין כח בידה לשלוח יד בה לפרעון סכי כתובתה. ילמדנו רבנו אם יש טעם לתביעת האלמנה וכו' לומר שלוי זכה בבית הנז' אם מטעם שהכניסו אביו לתוכה או מאיזה טעם אחר ותוכל לגבו' ממנה כתובתה או לא. ילמדנו רבנו הדין עם מי ושכרו מן השמים כפול ומכופל.
תשובה מילתא דפשיטא היא דאין שום זכות לאלמנה על זאת הבית דאף על פי שהכניס ראובן את בנו לוי לדור בבית הנז' ודר בה ימים ושנים לא בשביל כך קנאה דאין לדמות דין זה למאי דאמרינן פ' מי שמת המשי' לבנו גדול בבית קנאה דהא דמסיק גמרא התם וקאמר דתלת מילי שוינהו רבנן כהלכתא בלא טעמא וחדא מנייהו הוי הך מילתא דהמשיא בנו גדול בבית וכיון שכן אין לך בו אלא חדושו דהיינו דוקא היכא שהשיאו בבית אבל לא השיאו בבית מה שהכניסו אח"כ ודר בה ימים ושנים אין בכך כלום. ועוד יר' לומר דאפילו אם היה משיא ראובן לבנו לוי בבית הזה אין כאן מקום לומר שקנאו דאפשר לחלק ולומר דמאי דאמרינן המשיא בנו גדול בבית קנאו היינו היכא שהבית מוחלטת לו ואין לאחרים שום זכות בבית אז אמרינן דאמדינן דעתיה דאב שמרוב שמחתו גמר והקנהו אבל אם יש איזה זכות לאחר בבית מה מקום יש לומר שקנאו דהא אפילו שייר לאב כלום בבית אמרינן דלא קנאו כדאיתא פ' מי שמת כ"ש כשיש זכות שיור לאחר בבית כנ"ד שנשאר זכות ושיור לשמעון לחזור ולקנות הבית כמו שבא בשאלה אם כן מילתא דפשיט' היא דאין כאן מקום לומר שקנאו כ"ש שאין אנו צריכים לכל זה דכיון דבנדון זה לא השיאו ראובן לבנו בבית הדבר ברור שלא קנאו כלל. נאם הצעיר שלמה הכהן.
@שו"ת מהרש"ך חלק ב סימן מד
שאלה ראובן היה לו בן ושמו שמעון ובקש שמעון מאביו ראובן שיכנס ערב בעדו על כמה חובו' שנתחייב לאחרים ונכנס ערב בעדו ולאחר כמה ימים טרם פרעון החובות שנכנס ראובן ערב עליהם נפטר שמעון לבית עולמו וחיי למר שבק ובראות ראובן כי מת שמעון בנו קבץ כל נכסי בנו הנמצאים אתו בבית והביאם אל ביתו ופרע מהם כל אותם החובות שהיה חייב בנו שנכנס ערב הוא עליהם. ועתה באה אלמנת שמעון ותובעת מחמיה כל אותם הנכסים שלקח חמיה לפרוע החובות וכו' באומרה כי מי נתן לו רשות לבזבז אותם הנכסים שהיו משועבדות לפרעון כתובתה ושעל כן היא רוצה לגבות מהם סכי כתובתה תחלה ואם ישארו מהנכסים יפרעו החובו' ואם לא היא הזוכה בהם לפרעון כתובתה ילמדנו רבנו הדין עם מי.
תשובה יר' דזכה ראובן זה בתפיסתו ואין לאלמנת בנו שמעון שום ערעור עליו מחמת גביית כתובתה ותחלה אבאר ואומר דזכה בתפיסתו אפילו אם היה איש נכרי לגבי שמעון אפ"ה כיון שהחובו' שהיה חייב שמעון שהיה ראובן ערב בעדו הם חובות בשטר ואלו המטלטלי' שתפס ראובן מסתמא הם מטלטלי' שקנה שמעון אחר שנש' אשה או לפחות אינו יכול להתברר אם באו ליד שמעון קודם שנשא אשה או אחרי כן וכיון שכן ה"ל כלוה ולוה ואח"כ קנה דקי"ל שזכה התופס בין אם הוא ראשון או אחרון ואין כאן משום ב"ח מאוחר שקדם וגבה.
איברא דלכאורה יר' דיש לפקפק ולומר דהיינו דוקא אם בשטרות שנתחייב בהם שמעון כתוב בהם אחריות דאקנה כמו שכתוב ודאי בשטר כתובת האלמנה שכבר ידענו שאין שום כתובה דלא כתיב בה שעבוד נכסים דקנאי ודאקנה אבל אם אינו כתוב בשטרות אלו אחריות דאקנה לא ואף על גב דקי"ל אחריות טעות סופר הוא הרי כתב הרמב"ם ז"ל פרק י"ח דהלכות מלוה ולוה דאחריות דאקנה לא אמרינן אחריות ט"ס הוא וכתב הרב המגי' ז"ל שם שכן דעת רבו ז"ל והרב בעל העיטור כן כתב דאחריות דאקנה לאו טעות סופר הוא ואיברא דלכאורה היה נראה לומר שמה שכתבו הני רבוותא דבסתמא לא אמרינן דאחריות דאקנה לאו ט"ס הוא היינו דוקא היכא דלא כתב כלל ועקר אחריות בשטר אמרינן דדוקא במה שקנה אמרינן אחריות ט"ס הוא וגובה ממה שקנה אף על פי שלא כתב בשטר אבל למה שיקנה לא אמרינן אחריות ט"ס הוא אבל כל שכתוב בשטר אחריות סתם מהני בין לנכסים שקנה בין לנכסי' שיקנה וכן דקדקתי מדברי הרב הגדול מוהרר"י ן' לב זלה"ה במה שראיתי פסק אחד מפסקיו הראשוני' אמנם לע"ד תמיהא לי מילתא טובא דמפשטא דגמ' שהביא הרב המגיד להוכיח דבסתמא לא אמרינן דאחריות דאקנה ט"ס והיינו מאי דקאמר בגמ' פ' חזקת הבתי' וליחוש דילמא דאקנה אמר ליה יראה לע"ד דיש להוכיח מהכא דאפילו כתב ליה אחריות סתם לא אמרינן דמשמע נמי על אחריות דאקנה דאם איתא דאפילו כתב אחריות סתם מהני לאחריות דאקנה לא היה צריך לומר וליחוש דילמא דאקנה אמר ליה אלא וליחוש דילמא כתב ליה אחריות דכיון דאחריות סתם משמע ליה נמי אחריות דאקנה. ודוחק הוא לומר דמאי דקאמר וליחוש דילמא דאקנה אמר ליה היינו שכתב ליה אחריות סתם דה"ל כאלו אמר ליה דאקנה כיון דאילו לאחריות שקנה אפילו לא כתב אחריות כלל נשתעבד דהלכה רווחת וכל אנפין שוין דלנכסים שקנה אמרינן אחריות ט"ס הוא דין הוא דהיכא שכתב אחריות יועיל אפילו לנכסים שיקנה באופן דיר' לע"ד בלי שום ספק דאליבא דהרמב"ם והנהו רבוותא דס"ל דלאחריות דאקנה לא אמרינן ט"ס הוא ולא נשתעבד היינו אפילו כתב לו אחריות כיון שלא כתב לו דאקנה בפי' לא זכה.
ואחזור לעניינינו אומר דאליבא דהרמב"ם והנהו רבוותא דס"ל דאחריות דאקנה לאו ט"ס הוא אם באלו השטרות שנתחייב שמעון אשר נתערב בהם ראובן אין כתוב בהם אחריות דאקנה לא מהני התפישה שהנכסים משועבדים לכתובת האלמנה והוי ראובן ב"ח מאוחר שקדם וגבה דקי"ל דמה שגבה לא גבה כך היה נראה לכאורה מ"מ כד מעיינן יר' לזכות לראובן במה שתפש אף על פי שלא יהיה כתוב בשטרי החובות אחריות דאקנה דכיון דאיכא פלוגתא דרבוותא דאיברא דהרמב"ם והנהו רבוותא שכתבתי למעלה ס"ל דלא אמרינן אחריות ט"ס הוא הנה הרשב"א והרא"ש ס"ל דאפילו אחריות דאקנה אמרינן ט"ס הוא וכיון שכן דהוי פלוגתא דרבוותא יכול לומר ראובן קים לי כהרשב"א והרא"ש ז"ל ואם כן אפילו לא תפס ראובן הוי דינא דיחלוקו דשניהם שוים ואין בהם דין קדימה דהלכה רווחת דלוה ולוה ואח"כ קנה דיחלוקו וכל שאין בהם דין קדימה קי"ל דכל איזה מהם שקדם ולוה מה שגבה גבה וכל זה הוא אם נאמר דהיכא דכתב לראשון דאקנה ולשני לא כתב דאקנה וקנה הלוה נכסים אח"כ ועדין הם ביד לוה אפ"ה אמרינן דהראשון גובה והאחרון הפסיד אמנם כפי מה שיר' מדברי בעל המישרים שכתב בנתיב ששי חלק חמישי שהיכא שנמצאו הנכסים ביד הלוה ולא מכרם לאחר אף על פי שכתב לראשון דאקנה ולא לשני שניהם חולקים ואם כן בנ"ד כיון שהנכסי' הללו נמצאו ביד הלוה או ביד יורשיו אין בהם קדימה אף על פי שבשטר הכתובה יהיה כתוב אחריות דאקנה ולא בשאר שטרי חובות וכיון שאין בהם דין קדימה כל הקודם ותופס ואפי' האחרון שקדם ותפש זכה באופן שכל מה שכתבתי יר' בבירור שיש לזכות לראובן בתפיסתו ואין לאלמנה שום ערעור עליו במה שתפש.
אחר כל זה אומר כי כל מה שכתבתי והארכתי לזכות לראובן בתפישתו לא היה צורך לנדון שלנו ולא כתבתי אלא ללמוד במקום אחר כי בנדון שלנו יש לנו טעם גדול לשבח לזכות לראובן בפשיטות ולא תוכל האלמנה לערער עליו והוא דכיון דראובן זה הערב בשטרות הנז' שנתחייב בהם שמעון הנז' הוא אביו של שמעון וכו' והוא יורשו שאין לו יורש אחר קרוב ממנו באופן שכל נכסי שמעון הנז' נפלו בירושה לפני ראובן אביו באופן שהאלמנה אלמנת שמעון וכו' יש לה לחזר על ראובן חמיה שיפרע לה סכי שטר כתובתה מנכסי עזבון בעלה בנו של ראובן וכו' שהוא יורשו ועליו מוטל לפרוע סכי כתובתה מנכסי עזבון בעלה וראובן יכול לטעון ולומר שיאן בידו מנכסי עזבון בנו אלא כך וכך נכסים ואם יטענו עליו שעדין נשאר ויש בידו נכסי' אחרים מנכסי עזבון בנו יכול לטעון כי אותו השאר שטוענים עליו אינם נכסים של בנו אלא נכסים שלו שהיה חייב לו בנו ואם נתחייב לפרוע מנכסי עזבון בנו לא נתחייב לפרוע מנכסי עצמו ואפילו היה מלוה על מה היה נאמן לטעון כן וישבע על אותם הנכסים שטוענים עליו שכדבריו כן הוא שהם שלו שהיה חייב לו בנו ויפטר מערעות האלמנה וזה הטעם יראה לי טעם נכון וחזק לזכות לראובן ולהצילו מאלמנת בנו שמעון. נאם הצעיר שלמה הכהן.
@שו"ת מהרש"ך חלק ב סימן מה
שאלה ראובן שמעון לוי ויהודה ארבעתם יחד נדרו ללכת לארץ ישראל תוב"ב הם וטפם וכל אשר להם ועל זה נשבעו ארבעתם שבועה חמורה בנקיטת חפץ ע"ד המב"ה =על דעת המקום ברוך הוא= ועל דעת שלשה רבני ישראל הלא הם הרב כמהר"ר שמואל די מדינה זלה"ה והרב כמהר"ר שלמה הכהן נר"ו והרב כמהר"ר בצלאל תושב ירושלם תוב"ב וקבלו עליהם נזירות שמשון בכל תנאיו על תנאי אם לא יארע להם אונס ניכר לצאת מהעיר מונישטירייו בכל חדש אדר הב"ר ללכת דרך צפת תוב"ב ואחר שנדרו' ונשבעו אירע להם אונסין שמחמת האונסין אינם יכולי' לצאת מהעיר וללכת ראשונה ששנים מהם חייבים לדיין אחד שהיה דיין העיר סך גדול והגיע זמן הפרעון ורצו לפורעו כדי להפטר ממנו ולא רצה הדיין לקבל מעותיו ולהפרע מהם אלא הכריחם שיכתבו מחדש עליהם הסך ההוא ולכן אינם יכולים לצאת מהעיר עם טפם עד שיפרעו לדיין והדיין אינו רוצה להפרע מהם וזהו אונס גדול להם והם ודאי בשעת הנדר והשבועה לא נחיתו על דא ועו' כי בשעה הנדר והשבועה לא עלה במחשבה שהמלך יר"ה יגזור על כל בני מלכותו שהמעות יפחיתו מערכם כי בסבה זו ירדו מנכסיהם ואם הולכים לארץ ישראל לא ישאר להם קרן כי ההוצאה רבה ואיך ישאו ויתנו לכלכל את טפם והם אינם יודעים שום מלאכה כדי שיתפרנסו וח"ו יבאו להצטרך לבריות והם ודאי בשע' נדרם לא היו יודעי' כל זה שאם היו יודעים לא היו נודרים ועוד שיש להם ממון רב ביד התוגרמי' שחייבים להם והתוגרמי' אינם פורעי' חובותם כ"כ בנקל ואין הזמן הקצוב להם לצאת מהעיר מספיק לגבות חובותם מידי התוגרמי' ואם ילכו יאבדו ממון רב ואין להם אונס גדול מזה. ועוד כי א' מהנודדי' יש לו בן קטן שאינו יונק משדי אמו כלל אלא יש לו בביתו מנקת אחת שמניק לו את הילד ואם הלך ילך לארץ ישראל אין לו מנקת להניק את בנו בדרך ויבא לידי פיקוח נפש כל האונסין הנז' אירע להם אחר הנדר והשבועה הנז' לכן יורנו מורנו אם יש להם איזה מין התר ע"ד נדרם ושבועתם מחמת האונסין הנז' ומה' יהיה משכורתך שלמה.
תשובה בשמים עדי כי מאז שמעתי מזאת השבועה והנזירות שקבלו עליהם הגבירים הנז' בכל תוקף כמו שבא בשאלה חרה לי עד מות יען כי אהבת עולם אהבתים והנה ראיתי אני כי היה מן הנמנעות שיש להם טבע קיים לצאת מעירם לעלות לארץ ישראל והכניסו עצמם במבוכה גדולה לקבל עליהם חומרות גדולות ודבר שלא היה אפשר להם לקיים והנה כאשר דמיתי כן היתה שנתחרטו מאשר קיימו וקבלו עליהם ועם היות כי נותנים טעמים וסבות לחרטתם עכ"ז לא הייתי רוצה להיות נזקק לשאלתם ולהטפל בזה הענין יען כי אפילו את"ל שיהיה מקום להתיר נדרם ושבועתם עכ"ז לא ימלט מהיות נכשלים או במה שהכניסו עצמם לקבל עליהם חומרות בדבר הנראה לעין כל שלא היה מקום לקיימם אך עתה ראיתי כי באו מים עד נפש כי הגיע הזמן שקבעו לשבועתם ונדרם וצריך על כל פנים לבקש איזה צד ואופן ויהי מה להקל מעליהם העונש ומוטב שיאכלו בשר תמותות שחוטות ולא נבלות והשם יכפר בעד. והנה היום עם היותי טרוד עד מאד להפצרות בני אברהם יצ"ו התאפקתי כי אמר שעל כל פנים צריך שאכתוב תכף הנראה לע"ד לשלוח התשובה על ידי רץ.
ואומר כי בלי ספק השבועה שקבלו עליהם הגבירים הנז' אין מקום להתירה על ידי שאלת חכם כיון שנתקבלה עד"ר =על דעת רבים= מפורשים כמו שבא בשאלה ונוסף על זה חומרת הנזירות שאין מקום להתירו על ידי שאלת חכם לכן צריך לחקור לדעת אם יש מקום להתיר בלא שאלת חכם. והנה בא בשאלה טענות מגלגולים ועניינים אשר נתחדשו על הגבירים הנז' אחר שקבלו עליהם החומרות הנ"ל כנראה שהם באים בטענת אונס וא"כ נקיים הם משבועתם ונדר נזירותם דאחר מארבעה נדרים המותרים בלא שאלת חכם הוא נדרי אונסין כדאיתא במתניתין ריש פרק ד' נדרים. ותנן תו בהאי פרקא נדרי אונסין הדירו חבירו שיאכל אצלו וחלה הוא או שחלה בנו או שעכבו נהר הרי אלו נדרי אונסין ויראה שצריך לדקדק אם יספיק איזה אונס להתיר את הנדר ואפילו שלא יהיה אונס גמור או דילמא לא סגי אלא באונס גדול. והנה רבנו ירוחם ז"ל כתב דמא דקתני מתניתין או שעכבו נהר היינו שגדל הנהר מהפלגת שלגים דהוי מלתא דלא שכיח ויר' דהטעם שהזקיקו לפרש כן היינו משום דלא תקשי מאי דמייתי גמרא עליה דההוא דא"ל אי לא אתינא מכאן ועד תלתין יומין להוי גיטא אתא לסוף תלתין יומין ופסקיה מבר' א"ל חזו דאתאי ח"ד אמ' שמואל לא שמיה מתיא וקאמ' גמר' ודילמ' אונס' דשכיח שאני כו' יר' משו' דאונס דשכיח לא חשיב אונס והנה ראיתי לרב הגדול מוהרר"י ן' לב ז"ל שכתב בספרו הג' על מה שכתב הרא"ם ז"ל דכל אפין שוין דאומדנא ודעתא דכל הנודרים סתמא על אותו הכנסת שמתפללי' בו הם נודרים וכשהם יוצאים שיוציאו הס"ת והחפצים למקום שילכו להתפלל ולקבוע תפלתם וכתב עליו הרב הנז' ז"ל אם לחשך אדם לומ' דקשיא ליה לרב ז"ל קושיא חזקה דאמרי' פ"ק דכתובות ההוא דאמר להו אי לא אתינא מכאן ועד תלתין יומין להוי גיטא אתא בסוף תלתין יומין ופסקיה מברא א"ל חזו דאתאי חזו דאתאי אמר שמואל לא שמיה מתיא ודילמא אונסא דשכיח שאני דאיבעי ליה לאתנויי ולא אתני איהו דאפסיד אנפשיה וכיון דכן הוא דמלתא דשכיחא היא בזאת המדינה שאדם יוצא מקהל לקהל וה"ל לאתנויי ולא אתני דאיהו דאפסיד אנפשיה איברא דלכאורה נר' דהך קושייא היא קושייא אלימתא לסברת הרב ז"ל וכד מעיינן שפיר אשכחינן דלאו מלתא דשאני התם דליכא אומדנא דאונסא דשכיחא הוא ולא אתני איכא למימר דדילמא לא קפיד דלהוי גיטא אבל בנ"ד דאיכא אומדנא ועיקרא דמילתא תליא באומדנא אמרינן דעתיה דלכך נתכוון ולא אצטריך ליה לאתנויי ולא אמרינן דאיהו דאפסיד אנפשיה כי סמכא דעתיה דכ"ע ידעי דלכך מתכוין וא"כ יר' דיש לתמוה דלמה הוצרך רבנו ירוחם לפרש דההיא דקתני מתניתין עכבו נהר הוי שעלה מהפשרת שלגים דאי משום ההיא דגיטין יר' דבמה שחלק מוהרר"י ן' לב זלה"ה לפלוגי לההיא דהרא"ם זלה"ה סגי נמי לפלוגי מדינא דמתניתין דנדרו אונסין ואף על גב דנימא דמאי דקתני שעכבו נהר היינו עכוב דשכיח מ"מ ליכא לאקשויי מההיא דגיטין דשאני התם דדלמא לא קפיד דלהוי גיטא אבל הכא לענין נדרים אזלינן בתר אומדנא וא"כ אמדינן דעתיה דלא נתכון ולא עלה על דעתו לאסור נכסיו על חבירו אם לא יאכל עמו אלא כשיוכל לבא בלא אונס כלל ולא יבא וכמו שכתב הר"ן ז"ל בפי' המשנה. איברא דמפשטא דשמעתא דמייתי גמרא פרק ד' נדרים משמע דלענין נדרים נמי בעינן שיהיה אונס גדול והכי איתא התם עלה דההיא עובדא דההוא גברא דאתפיס זכוותא בבי דינא ואמר אי לא אתינא עד תלתין יומין ליבטלון הני זכוותי אתניס ולא אתא אמר רב הונא בטילי זכוותיה א"ל רבא אנוס הוא ואונס רחמנא פטריה דכתי' ולנערה לא תעשה דבר וכ"ת קטלא שאני והתנן נדרי אונסין הדירו חבירו שיאכל אצלו וחלה הוא כו' ומקשה גמרא עליה דרבא מאי שנא מההוא דא"ל אי לא אתינא מכאן ועד תלתין יומין להוי גיטא כו' ומשני דילמא אונסא דמגליא שאני ומברא מגלי אונסיה וא"כ להך שנוייא על כרחין צריכינן לאוקומי מתניתין דקתני או שעכבו נהר היינו שגדל הנהר מהפשרת השלגים וכן כתב שם הרא"ש ז"ל וז"ל שאני מברא דאונסא דשכיח הוא ועכבו נהר דמתניתין היינו שגדל הנהר מהפשרת שלגים ואי אפשר לעבור בו דלא שכיח מ"מ יראה דאיכא לדחויי ולומר דלקושטא דמילתא ומסקנא דגמרא אפילו אונסא דשכיח סגי לפטור בנדרי אונסין ואף על גב דלא אתני וכן בעלמא כההוא גוונא דההוא גברא דאתפיס זכוותיה ומאי דמשני גמרא עלה דההיא קושיא דמקשה לרבא מההוא דא"ל אי לא אתינא מכאן ועד תלתין יומין להוי גיטא וכו' יר' דהמתרץ תירץ לפי סברת המקשה ולדבריו קאמר דקושטא דמלתא דטעמא דההיא דגיטין דקאמר דאף על גב דפסקיה מברא דהוי גט ולא שמיה מתיא היינו משום דאין אונס בגיטין כדמסיק גמרא בפ"ק דכתובות דרבא סברא דנפשיה קאמר ואין אונס בגיטין משום צנועות ומשום פרוצות והלכתא כוותיה דרבא ואם כן לפי מסקנת רבא טעמא דההיא דפסקיה מברא הוי משום דאין אונס בגיטין ולא מטעמא דהוי אונסא דשכיח ואיבעי ליה לאתנויי ומעתה אין צורך לפרש דמאי דקתני או שעכבו נהר היינו שגדל הנהר מהפשרת שלגים וראיתי להר"ן ז"ל שכתב שם בפ' ד' נדרים גבי מאי דמשני גמרא ודלמא אונסא דמגלי שאני וז"ל וה"ה דה"מ לשנויי דהכא היינו טעמא משום דאין אונס בגיטין משום צנועות ומשום פרוצות כדאיתא בפ"ק דכתובות אלא דלפום טעמיה דמקשה דס"ל דיש טענת אונס בגיטין משני לה ואם כן יש לתמוה על מה שכתב רבנו ירוחם ז"ל שכתב דמאי דקתני מתניתין או שעכבו נהר דהיינו שעלה הנהר מהפשרת שלגים וכו' ויראה דמה שכתב הוי לקושטא ומסקנא דמלתא ומשום הכי יש לתמוה עליו. אמנם על הרא"ש אין לתמוה במה שכתב על שנוייא דמשני גמרא דלמא אונסא דמגליא שאני כמו שכתבתי למעלה דמה שכתב שם הוי מסקנת דברי המתרץ שתירץ מה שתירץ על פי דרך המקשה אמנם לקושטא דמילתא ומסקנא דגמרא ודאי דס"ל להרא"ש דמתניתין דקתני או שעכבו נהר הוי אפילו עכוב דשכיח ואין צורך לפרש שעלה הנהר מהפשרת שלגים ויש להוכיח זה ממה שכתב הוא ז"ל בתשובה כלל ח' על ראובן ששדך בתו לשמעון ונשבע לו שיתן לו עמה חמשת אלפים זהובים והיה לו לראובן ממון רב ועל סמך שיגבה מחובותיו נדר ונתקלקלו חובותיו ושאלוהו אי מיקרי עובר על שבועתו וחייב מלקות או אם הוא אנוס והשיב דאם אין לראובן ממה לפרוע לא מחובותיו ולא מקרקעות וחפצים חוץ מבית דירתו וכלי תשמישו אז הוא פטור משבועתו מדכיון שהיה לו ממון רב בשעה שנשבע ואנוס גמור הוא ואינו חייב למכור דירתו וכלי תשמישו וכו' ובודאי עניות הוי מילתא דשכיח טפי מעשירות וכדאמרינן בפ' כל הגט היינו דאמרי אינסי מית חברך אשר איעשר לא תיאשר ומהאי טעמא אמרינן בפ' רבי אליעזר דנדרים דאף על גב דאין פותחין בנולד אף על פי כן פותחין בנולד דעניות מש"ה אמרינן דפותחין לו אלו היית יודע שהיית עובד על וחי אחיך עמך שהוא עני ואי אתה יכול לפרנסו וכו' ואם איתא דס"ל להרא"ש ז"ל דבאונסא דשכיח אמרינן ה"ל לאתנויי ואי אתני איהו דאפסיד אנפשיה אם כן אמאי כתב דראובן ששדך בתו ונדר לתת אותו סך שנדר שאין מחייבין אותו למכור ביתו וכלי תשמישו כיון דאנוס הוא דאדעתא דהכי לא נשבע דנהי דאין מחייבין אותו לגנוב ולגזול לקיים שבועתו כמו שכתב הריב"ש ז"ל מ"מ למה לא יתחייב למכור את ביתו וכלי תשמישו כיון דלא אתני מעיקרא אם כן נראה דיש להוכיח בלי ספק מזאת התשובה דס"ל להרא"ש ז"ל דאונסא דשכיח סגי ולא אמרינן ה"ל לאתנויי גם מדברי רש"י ז"ל יראה דיש להוכיח דס"ל דאונסא דשכיח סגי לפטור ואפילו דלא אתני ממה שכתב בשלהי ההיא שמעתא דההוא גברא דאתפיס זכוותא דמסיק גמרא שם והלכתא אסמכתא קניא והוא דלא אניס באונסא דמוכחא לאינסי כהאי דלעיל דפסקיה מברא בלי ספק מדבריו אלו יש להוכיח דס"ל דקושטא דמלתא למסקנא דגמרא הוא דאונסא דשכיח סגי ואע"ג דלא אתני דאלת"ה היכי קאמר דמאי דקאמר גמרא והוא דלא אניס דהיינו כי הך אונסא דפסקיה מברא והרי עדיין לחלוחית הדייו קיימת לעיל דהך שמעתא דקאמר גמרא דלמא אונסא דמגליא שאני ומברא מגליא אונסיה באופן דיר' לומר ולאמת מה שכתבתי דלפי מסקנא דגמרא דקיימא לן דאין אונס בגיטין לא צריכינן לומר דבאונסא דמתניתין דנדרי אונסין או באונסין דעלמא בעינן אונס דלא שכיח אלא אונסא דשכיח סגי וכל הנהו תירוצי דתריצו בגמרא בנדרים ובכתובות דמשמע מנייהו דאונסא דשכיח איבעיא ליה לאתנויי הוו דיחווייא בעלמא ולמסקנא דמלתא לא קיימי ויר' דג"כ יש לתמוה על מוהרר"י ן' לב זלה"ה דלמה הוצרך לתרץ ולחלק מה שחלק כמו שכתבתי למעלה כי היכי דלא תקשי עליה דהרב הגדול מהרא"ם זלה"ה מההיא דכתובות כמו שכתב דהא כיון דההוא תירוצא דקאמר גמרא דדילמא אונסא דשכיח שאני והו' הוי דיחוייא בעלמא אמנם למסקנא דגמרא הוי טעמא דמלתא משום דאין אונס בגיטין כיון שכן אין מקום להקשות מה שהקשה וקל להבין. ואם כן כפי מה שכתבתי דיר' לאסוקי דכל אונס סגי להתיר הנדר ואפי' שלא יהיה אונס גמור ואף על גב דלא אתני אם כן יראה בנ"ד כיון שהגבירי' האלו טוענים שנתגלגלו עליהם כל הגלגולים הבאים בשאלה אחר שנשבעו ונדרו אף על גב דנימא דהוו אונסים קלים אפ"ה סגי על פי הדרך שכתבתי ואדעתא דהכי לא נדרו ולא נשבעו לעלות לארץ ישראל. ועוד יראה טעם אחר להקל דאפי' את"ל דאונס קל לא סגי להתיר מ"מ בהצטרפות אונסים רבים אפילו שיהיו אונסים קלים לא גרעי מאונס א' גדול דכל אפין שווין דכל דאיכא אונס גדול הנדר והשבועה נתרים אפילו בלא שאלת חכם ועוד טעם אחד עולה על כלם דאפילו את"ל דאפילו אונסים רבים לא סגו כל שהם קלים ונימא דכל הני אונסים הבאים בשאלה הם אונסים קלים אפ"ה יראה להתיר כיון שבשעה שנשבעו וקבלו הנזירות התנו ואמרו על תנאי אם לא יארע להם אונס ניכר כו' וכבר כתבנו דכיון דאתני אפילו אונס כל דהו סגי דאין לומר דמה שהתנו על תנאי שלא יארע להם אונס ניכר כו' היינו שיהיה אונס גדול דלא שכיח דא"כ למה להם לאתנויי כי לא היה צריך לאתנויי אלא ודאי שהכוונה היתה לומר שכל איזה אונס שיזדמן להם כל שיהיה אונס מספיק לעכבם לא יהיו מחוייבים בקיום נדרם אפילו שיהיה אונס קל. כל זה ראיתי ונתון אל לבי להליץ בעד הגבירים הנ"ל להקל מעליהם העונש כי ידעתי נאמנ' שבשעה שנשבעו כוונתם ולבם היה לשמים ועתה גם כן כוונתם רצויה אלא שהם מוכרחי' במעשיהם להתעכב מ"מ ראיתי להזהיר לגבירים הנז' שיעשו איזה דבר רשום לשלוח מנה יפה כופר נפשם לה' לעניי ארץ ישראל ובכן יחשב להם כאלו יעלו ויראו את פני ה' ובזה בטחתי בחסד אל יכפר בעדם ולא ישאר עליהם שום מכשול עון לא בעולם הזה ולא בעולם הבא. נאם הצעיר שלמה הכהן.
@שו"ת מהרש"ך חלק ב סימן מו
שאלה ילמדנו רבינו על ראובן אשר היה פאטור לסוחרי' והיה גם לשמעון והקונצולו של שמעון בקורפו טען נכסיו באוניה אחת וכתב לראובן הנז' שיבטיח נכסי שמעון חמשים פרחים באוניה הנז' והבטיח והאוניה נשברה והגיע זמן הפרעון שיפרע המבטיח שהוא ששה חדשים כפי נמוסי שררת ויניצייא והמבטיח היה מעביר לראובן בדברים פעם שיפרענו ופעם שממתין אוניה אחת שלו ומהנולי יפרענו ואחר זה שילך ויחזור מרומא ואחר כך יפרענו ובין אלו הדחיות עבר זמן הרבה ונשבר המבטיח עתה שואלים אם ראובן חייב לפרוע הן' פרחים אחרי אשר עשה כמה פשיעו' שהוא שומר שכר ב' ב"ק בהבטחת או לאו. ועוד מזה שואלים אם הפסיד שטר ההבטחת חייב לשלם כי לא נשאר ראיה לשמעון לתבוע מהמבטיח ועוד שהלכה כמאן דדאין דינא דגרמי בזמן הזה או לאו ותשובתו יבא אלינו ותהי משכורתו שלמה מאת ה' או"ש.
תשובה הנה בספר התשובות שלי שהדפסתי בתשובת שאלה קפ"ד עלה קצ"ט ימצא המעיין מה שהעלתי מדברי הרב הגדול בעל תרומת הדשן על הסרסורים שממציאי' סוחרים למוכרי סחורות שאע"פ שהסרסרו' שעושים והשכר שנוטלין אינו אלא על המצאת הקונים למוכרים ואח"כ על המוכרים הוטלה אחריות החוב וההשתדלות לגבותו עכ"ז אם יארע איזה קילקול בחוב ויש לאל יד הסרסורים לתקן שלא יבא החוב לידי הפסד חייבים לטרוח ולהציל החוב ויראה מדבריו ז"ל שאם יכול לתקן החוב באופן שלא יגיע לו נזק והפסד ולא טרח להציל ולתקן חייב לשלם ואם בנ"ד נמי יש ללמוד משם שאם פשע ראובן בגביית המעות מיד המבטיח והיה סומך על דחיותיו ודאי חייב לשלם אך אמנם איני יודע אי הוי ראובן פושע וחשיב הפשיעה במה שנסמך על דחיות המבטיח עד שנשבר ויראה דדבר זה יתברר על פי סוחרים מומחים ואם יראה בעיניהם שפשע ע"פ מנהג הסוחרים ודאי שחייב לשלם דהלכה רווחת דבענייני הקניות והסחורות מנהג הסוחרים עיקר וכמו שנלמד ממאי דקאמר גמרא פרק אי זהו נשך האי סיטומתא קניא. ועל מה שבא עוד בשאלה אם הפסיד ראובן הנז' שטר ההבטחה מאחר שמחמת הפסד שטר ההבטחה לא נשאר לשמעון ראיה לתבוע מהמבטיח ועוד שהלכה כמאן דדאין דינא דגרמי לזה אשיב ואומר בתחילת השואל כי תמהתי על דבריו במה שחשב לדמות דינא דגרמי לדין שומר שפשע בשמירת השטר ונאבד ממנו דהא ליתא דדינא דגרמי לא שייך לענין שטרות אלא בשורף שטרו של חבירו דמסיק גמרא פרק הגוזל קמא משמיה דאמימר דמאן דדאין דינא דגרמי מגבי ביה דמי שטרא מעלייא אבל שומר שפשע בשמירת שטרות ונאבדו אפילו שומר שכר אינו משלם וכמו שכתב הטור ח"מ סימ' צ"ה והסכימו בזה כל הפוסקים זולת הרמב"ן והרמ"ה ז"ל שכתבו שחייב לשלם וכיון דרבוותא הסכימו דאפי' אם פשע אינו חייב לשלם מלתא דפשיטא היא דהכי נקטינן באופן שמזה הטעם דהיינו הפסד השטר אין לחייב לראובן כלל זולת מהטעם הראשון אם יתברר שפשע וכמו שכתבתי. נאם הצעיר שלמה הכהן.
@שו"ת מהרש"ך חלק ב סימן מז
שאלה ראובן ושמעון הם שכנים בחצר אחת ויש כותל מפסיק בין שניהם ומצד ראובן יש בכותל הנז' ג'ימיניאה ודולאפיש ומצד שמעון לא יש כלום בכותל הנז' רק שכל הקורות של גג בית שמעון הם סומכים על הכותל הנז' ועתה שמעון רוצה להגביה הגג של ביתו ולבנות על הכותל הנז' ולסמוך הקורות הנז' על הכותל הנז' כאשר היו מקדמת דנא וראובן מוחה לשמעון מלבנות על הכותל הנז' באומרו שהכותל הנז' היא שלו ושמעון טוען ואומר שגם הכותל הנז' היא שלו באומרו שהקורות הנז' הם סומכים על הכותל הנז' לכן מורינו רבינו למדנו הדין אם יש זכות ויכולת לשמעון לבנות על הכותל הנז' ולסמוך הקורות הנז' כאשר היו מקדמת דנא.
תשובה עם היות שכפי הנראה שטענת ראובן היא גדולה שהכותל שלו כיון שיש מצד ביתו ג'ימיניאה ודולאפיס ומצד שמעון לא יש כלום רק שטוען שקורות ביתו הן סמוכות על הכותל מ"מ יר' דחשיבא טענה לשמעון לטעון שיש לו חזקה בכותל מטעם סמיכת הקורות ויהיה נאמן בשבועת היסת אם לא יביא ראובן עדים שאין לו חזקה בכותל אף על פי שסמך קורות וכפי הנראה בדברי הרמב"ם ז"ל בפרק ח' מהלכות שכנים יר' שיש לו חזקה וז"ל שם חפר שמעון בכותל ראובן והניח בו קורה ושתק ראובן ולא מיחה בו והחזיק במקום מקורה כו' עד בד"א כשהודה שאין הכותל שלו אלא שחבירו מחל לו על הנחת קורה זו אבל אם טען כותל זה אני שותף בו הואיל ונשתמש בקורה א' נאמן ומשתמש בכלו אחר שישבע שבועת היסת שהוא שותף בכל הכותל ורובא דרבוותא ס"ל דאם החזיק ג' שנים ובא בטענה שהכותל שלו שהוא נאמן וא"כ שהכותל הוא של שניהם ודאי שיכול שמעון על הכותל ולהגביה אף על פי שמכביד בנין הכותל ולא דמי להא דאיתא בגמרא פ' הבית והעליה אמר רב אחא בר אדא משמיה דעולא תחתון הבא לשנות בגויל שומעי' לו בגזית אין שומעי' לו וכו' עד עליון שבא לשנות בגזית שומעין לו בגויל אין שומעין לו דיד' משם דעליון שבא להכביד המשא תחתון מעכב עליו שהרי כתב נמקי יוסף בשם הרשב"א דהא דאמרינן אם בא להכביד אין שומעין לו לא אמרו אלא בבית לא' ועליה לאחר דאין לבעל העליה אלא שעבוד בלבד ואם שעבדו לא שעבדו אלא שעבוד מעט ולא לשעבוד מרובה אבל כותל שבין שני החצרות שהמקום והאבנים של שניהם כל א' בונה ומגביה בכל מקום כמו שירצה וכו' וכתב הרשב"א בתשובה וז"ל על דברי הראב"ד ואניי מוסיף על דבריו ואומ' אני שלא נאמרו דברי' הללו שבפרק הבית והעליה אלא בבית לא' ועליה לאחר שאין לבעל העליה בבית חלק באבניו ובנינו אלא שעבוד בלבד שיכול לבנות עליו וכשם שאין לבעל הבית חלק בעליה כך אין לבעל העליה חלק בבית רק שעבוד בלבד שנשתעבד ב"ה שיכול לבנות על גביה ולפי למה שנשתעבד נשתעבד אבל להכביד ולהוסיף על השעבוד אין שומעין לו אבל שכנים שהמקום והאבנים של שניהם אין זה מדין שעבוד בלבד אלא כל א' בשלו ובשל חבירו שהרי ע"מ כן נשתתפו ובנו ולפיכך כל א' בונה כמו שירצה ובלבד שלא יכביד כ"כ שלא יקלקל הבנין לפי ראות עיני הבקיאים בבנינים עכ"ל באופן שאם אינו נמשך לראובן נזק במה שרוצה שמעון להגביה הכותל לסמוך קורותיו כבתחלה דהיינו שלא יצטרך ראובן לטרוח להגביה גג ביתו עד שיבנה שמעון את הכותל או איזה טורח אחר וודאי שיוכל שמעון להגביה הכותל אמנם אם נמשך לראובן איזה טורח או נזק בהגבהת שמעון את הכותל יכול למחות עליו שלא יבנה אמנם מטעם שהוא מכביד הכותל אינו יכול למחות אם לא יתקלקל הכותל מחמת הכבדות. נאם הצעיר שלמה הכהן.
@שו"ת מהרש"ך חלק ב סימן מח
שאלה ראובן ושמעון הם שכנים בחצר אחת וראובן שוכן מצד א' מהחצר ושמעון שוכן מצד אחר מהחצר וכח ראובן ושטח ורוחב חלל החצר מפסיק בין שניהם וברוחב יש יותר מששה או שבעה אמות ועתה ראובן רוצה לבנות עליה על גב ביתו ושמעון מוחה לראובן מלבנות העליה הנז' באומרו שמאפיל אותו לכן מורינו רבנו למדנו הדין.
תשובה מילתא דפשיטא היא שאין מקום למחאת שמעון שלא יבנה ראובן העליה מטעם שמאפיל אותו דכיון שיש כל כך מרחק בפנות החצר בין שמעון וראובן כמו שבא בשאלה שיש שם שבעה אמות אין מקום לטענת האפלה שדבר ידוע הוא וסגור בפי הכל השיעור שנתנו חז"ל לסלק נזק האפלה שהוא ד' אמות אך אמנם מטעם אחר היה נראה שיש מקום לכאורה לפקפק ולמחות בנין העליה הנז' מטעם שמרבה לעצמו דרך לחצר ליכנס לתוכה לרשות אחר דיר' דהך מלתא הוי פלוגתא דרבוותא טובא ולרוב טרדותי לא אוכל להאריך בכל הסברות דשייכי להך דינא ולעמוד על דבריהם והרוצה לעמוד על עקרן של דברים יעיין בטור ח"מ סימן קנ"ד.
ועתה אומ' דאיבר' דאיכא רבוות' טוב' דס"ל דאין רשות לשום אחד מהשותפים בני החצר לשנות כלל וחלקו חלוקים רבים כמו שכתוב בטור כל זה בארוכה וכפי מה שעולה מדבריהם יראה דאין רשות לראובן הנז' לבנות כלל ועקר מכל זה שרוצה לבנות מ"מ לפי סברת הרי"ף והרמב"ם ז"ל יר' בבירור דאם ראובן זה הבונה העליה הנז' אינו פותח פתח שיצא ממנו לחצר אלא שפותח פתח בתוך ביתו ויוצא מדרך פתח ביתו לחצר רשאי והטעם שכל שהיא פתוחה לתוך ביתו אין עשוי להכניס שם דיורים כיון שאין עוברים אלא דרך עליו וכיון שכן מצי ראובן לומר קים לי כהרי"ף והרמב"ם ז"ל דס"ל דיכול לבנות וכי האי גוונא הוי ראובן מוחזק ומ"ה יכול לומ' קים לי כהנך רבוות' דמסייעי לי דבנזיקין כאלו אמרינן דהמזיק הוא המוחזק וכן אני רגיל לרוץ בכי האי גוונ' דנ"ד וכמו שימצא המעיי' בפסקי המודפסי'. נאם הצעיר שלמה הכהן.
@שו"ת מהרש"ך חלק ב סימן מט
שאלה יעקב היו לו שני בנים ראובן ושמעון ונפטר לבית עולמו ונשארו ממנו בתים ידועים שירשו שני בניו הנז' וראובן גם הוא נפטר לבית עולמו ונשארו ממנו בן ובת יששכר ודינה הבן מאשתו ראשונה שמתה בחייו והבת מאשתו רחל השניה שמת הוא בחייה וכאשר באה אשתו רחל להשיא את בתה דינה הגבו לה ב"ד הבתים שנשארו מבעלה לחשבון כתובתה ואחרי כן נשאת בתה דינה לבעל על ידי ממון שנזדמן לה על ידי קרובי בעלה ולפי שהיו מתייראים הקרובים הנז' פן לאחר ימים יבואו חתניה לזכות בבתים שהגבו לה ב"ד לחשבון כתובתה גם היו מתייראים פן יבא זבולון בנו של שמעון שירש מחצית הבתים הנ"ל וישלח יד באותם הבתי' הנז' בעלילות דברים מה עשו הכתיבו שטר מכירה איך מכרו רחל הנז' ויששכר חורגה אותה הבתים לנפתלי שהיה איש זר בענין הירושה והיה קצת קרוב אליהם ובטחו בו כי לא יעשה נבלה בדבר לומר כי המכירה היתה אמתית כי כל כוונתם לא היתה באותה מכירה אלא כדי להבריחם ממחנות של רחל ומזבולון בנו של שמעון. ונפתלי הנז' הבטיחם באמור אליהם כי חלילה לו להחזיק בבתים ההם בעלילות דברים. ומעולם לא נכנס נפתלי בבתים הנז' ולא החזיק בהם שום חזקה אלא לעולם דר יששכר בנו של ראובן בבתים והחזיק בהם כזוכה בשלו ולא דבר אתו נפתלי מטוב ועד רע ולא פרע לו יששכר שכירות כלל באופן שהחזיק בהם יששכר ארבעה שנים ויותר חזקה גמורה כזוכה בשלו ומעולם לא הכיר התוגר בעל החצר לנפתלי כי לא פרע לו נפתלי שכירות כלל והיום הזה לסבת עניינים שעברו בין זבולון ובין נפתלי השיאו עצה זבולון לנפתלי שיאמר שהבתים ההם הם שלו ובא ותבעו ליששכר שיתן לו הבתים. וטוען יששכר שאותו שטר מכירה שעשו לו לא היתה אלא כדי להבריח לחתניה של רחל ולזבולון ולא לדבר אחר והראיה שהרי כמה שנים החזיק בבתים ולא דבר אתו נפתלי מטוב ועד רע ולא שאל ממנו שכירות גם לא פרע שכירות אל התוגר וכל זה הוא אומדנ' דמוכח שכדברי יששכר כן הוא. ילמדנו רבנו אם הדין עם יששכר כיון שיש אומדנא גדולה ומעמידים אותו בבתים ולאו כל הימנו של נפתלי להוציאו מתוכם. ושכר אדוננו כפול מן השמים וכו' ועוד טוען יששכר כי בתוך הזמן הנ"ל הלך כמה פעמים ודבר אל נפתלי שיתן לו השטר מכירה ההוא כי הוא יודע כי לא היתה מכירה כלל אלא כדי להבריח אחרי' מעליו והשיבהו נפתלי לאמר לו אל תירא ואל תחת משום דבר בעולם כי השטר ההוא אני מחזיק אותו בידי בערך ובשמך כי כבר ידעת כי אני רוצה בתועלתך והנאתך יותר משום נברא אחר בעולם על כן אל תירא לא ממני ולא משום נברא בעולם. כדברים האלה טוען יששכר הנז' שעברו כמה פעמים בינו ובין נפתלי הנז' ושישבע על ככה שבועה גדולה לאלקים על כל אלה הטענות יורנו מורנו הדין עם מי.
תשובה יראה דמילתא דפשיטא היא שהדין עם יששכר והבתי' הנז' הם בחזקתו ויש ללמוד דבר זה מדינא דהאומר שטר אמנה הוא זה דאמר רב יהודה אמר רב בפ' האשה שנתארמלה דאינו נאמן ומוקי לה רבא דאמ' לוה וטעמא דאינו נאמן משום דס"ל כרב הונא דמודה בשטר שכתב אין צריך לקיימו אם כן לרב נחמן דאמר כי אתו לקמן אמרינן להו זילו קיימו שטרייכו וחותו לדינא דס"ל דמודה בשטר שכתבו צריך לקיימו ואם כן אליבא דרב נחמן לוה שטען שטר זה שכתבתיו אבל פרוע הוא או שטר אמנה הוא נאמן כל שלא נתקיי' השטר מגו דאי בעי טעין מזוייף הוא והלכה רווחת דהלכתא כרב נחמן בדיני וכן פסקו כל הפוסקים ז"ל דהך דינא דלוה שאמ' שטר זה שטר פרוע הוא או שטר אמנה כל שלא נתקיים השטר נאמן מגו דאי בעי אמר מזוייף הוא אם כן בנ"ד כיון שנשאר יששכר הנז' בחזקת הבתים זה ארבעה שנים לאחר שנכתב שטר המכירה שביד נפתלי ויששכר הנז' פורע השכירות לתוגר בעל החצר ומעולם לא נכנס נפתלי בבתים הנז' אם כן השטר שבידו חספא בעלמא הוא וטענת יששכר שטוען שהשטר שבידו לא נכתב אלא לפנחיא בעלמא דהיינו להבטיח שלא יעלילו עליהם חתניה של רחל וזבולון בנו של שמעון והיה מאמין לנפתלי שלא יחזיק בבתים הנז' מכח השטר ונאמן בטענה זו מגו דאי הוה טעין חזרתי ולקחתיה ממך ונשבע שבועת היסת. ויש ללמוד דין זה ממה שכתב הרשב"א ז"ל בתשובה סימן תת"פ על מה שנשאל בא' שנתן לבתו בנדונייא עליה שהיא על חצרו ועכשו הוציא חתנה שטר המתנה וכתוב בה שנתן לחתנה כל אותה עליה מתהימא דארעא עד רום רקיעא והנותן טוען הטעות שיפר הוא והשיב וז"ל אם כתב ידי עדי המתנה יוצא ממקום אחר שורת הדין אין חמיו נאמן לגרוע כח השטר ולומר טעות סופר הוא ואף על פי שמקבל המתנה לא החזיק בחצר אין בכך כלום שבמקום שטר אין צריך חזקה ואפילו החזיק הנותן שלש שנים בחצר לאחר המתנה אינו נאמן לומר טעות סופר הוא מגו דאי בעי אמר תחלה חזרתי ולקחתיו ממנו מ"מ עכשו שטען טעות סופר הוא אין זו אלא כמכחיש את העדים וה"ל כמגו במקום עדים וק"ל מגו במקום עדים לא אמרי' ע"כ יראה בהדיא מדברי תשובה זו דהיכא שהנותן החזיק בחצר שני חזקה היה נאמן בטענתו מטעם מגו דהוה מצי למימר חזרתי ולקחתיו ממנו אלא דהתם מטעם דהוי מגו במקום עדים אינו נאמן. אמנם יראה דהיכא שלא בא להכחיש את העדי' כנדון דידן שלא בא להכחיש לעדי השטר אלא שמודה בשטר ובא בטענה שאמר שנעשה השטר להבטחת שלא יערערו חתניה של רחל וזבולון בנו של שמעון ודאי בזה נאמן יששכר בטענתו מטעם מגו כיון שנשאר בחצר והחזיק בו שני חזק' ויותר.
ועוד אני אומר בנדון זה שאם נפתלי אשר בידו המכירה היה בעל נפש היה מן הראוי לו לכתוב שטר הבטחה ליששכר להודיע ששטר מכירה שבידו היינו לפנחיא בעלמא דהיינו להציל ליששכר מיד הערעורים הנזכרים בשאלה כיון שהשטר הנזכר לא נכתב לכונה אחרת והיה מחוייב לעשות כן ואיכא לדמויי הך מילתא להא דתניא בפ' הגוזל קמא והכי איתא התם ת"ר הלוקח שדה לשם חבירו אין כופין אותו למכור ואם אמר לו על מנת כופין אותו למכור וקא מתמה עלה דהך ברייתא מאי קאמר ומוקי לה אביי בחד אוקמתא דה"ק הלוקח שדה לשם חבירו אין כופין למוכר למכור זימנא אחריתי ואם אמר לו על מנת כופין את המוכר למכור ופרש"י ז"ל דהק' הלוקח שדה חבירו בשם ריש גלותא אין כופין למוכר לחזור לכתוב שטר מכירה אחד ללוקח שהיה לו להתנות ולהודיעו כתוב שטרי בשם ריש גלותא שאם יצאו עסיקין אראה להם שהוא של ריש גלותא וכתו' לי שטר אחר לשמי שלא יבאו היום או למחר יורשי ריש גלותא לתובעו ממני. וממאי דשקיל וטרי התם גמרא עלה דהך ברייתא לפום הך אוקמתא דאביי יראה בבירור שכל שיודע המוכר שהשטר שנכתב בשם ריש גלותא לא כתביה אלא לפנחיא בעלמא צריך שיכתוב שטר אחר בשם הלוקח מהטעם שכתבתי כמו שפי' רש"י ז"ל ואם כן בנדון דידן כיון שזה האיש נפתלי היה יודע שענין מכירה זו לא נעשתה אלא לפנחיא בעלמא היה מן הראוי לו לכתוב ליששכר ענין הודעת הדבר איך היה ולתתו ביד יששכר להיות לו לעדות ולראיה ויהיה לבו נכון ובטוח. סוף דבר נפתלי לא טוב עשה בעמיו במה שלא הכתיב לו שטר אחר או במה שלא החזיר לו השטר מכירה כשנדרש ממנו כמה פעמים. ועתה אם רוצה נפתלי לערער על יששכר ורוצה לזכות בבתים הנז' מכח שטר המכירה שבידו בהא סלקינן ובהא נחתינן דלאו כל כמיניה ונאמן יששכר לבטל השטר שלא נכתב אלא להבטחת הערעורים שהיה ירא מפניהם יששכר הנז' והיה מאמין לנפתלי שלא יעשה נבלה כזאת להחזיק בבתים וטענתו טענה ונאמן עליה בשבועת היסת שכן היה במגו דהוה מצי למטען חזרתי ולקחתים ממך כיון שנשאר בתוך הבתים והחזיק בהם זה לו ארבעה שנים אחר שנעשה שטר המכירה הנז'. נאם הצעיר שלמה הכהן.
@שו"ת מהרש"ך חלק ב סימן נ
שאלה ראובן ושמעון עשו שותפות בעסק הסחורו' כדת וכהלכה בעד משך שלש שנים רצופים והתנו ביניהם בשעת השותפות תנאים גמורים שרירין וקיימין כתנאי בני גד ובני ראובן כאשר כתוב וחתום בשטר השותפות אשר בידם ובכלל החייובים והתנאים נתחייבו להשתדל בכל עז ותעצומות בכל מאמצי כח לתועלת השותפות הנז' להרחיק את הנזק ולקרב את התועלת וכל צד ריוח ותועלת שיבא הכל יהיה לחשבון השותפות הנז' בין שיבא בדרך סחורה ועסק בין בדרך סירסור בין בדרך הלואה מצד ומחמת החברה והשותפות הנז' בין בדרך מציאה הכל יהיה לחשבון השותפות הנז' עוד נתחייבו שלא יהיה רשאי שום אחד מהם לשחק אפילו משוה לבן אחר בשום מין ממיני שחוק שיהיה לא באמת ולא בהתול לא על ידי עצמו ולא על ידי אחר בשום צד ואופן בעולם לבד זה אם יטילו שום אריפה של פאפיליקוש ויהיה לחשבון השותפו' עוד נתחייבו שלא לצאת ערב לשום נברא בעולם בשום צד ואופן בעולם לבד איש לחברו יש להם רשות לצאת ערב אף שלא יהיה לצורך השותפות אבל לנברא אחר בעולם לא בפר"אנקיאה ולא בתוגרמ"ה. עוד נתחייבו ללכת בנאמנות גמורה ושלא להעלים אפילו פרוטה אחת איש מעיני חברו וללכת בלב תמים איש עם רעהו ושלא יוכל שום אחד מהם לעשות שום שותפות עם אדם אחר בעולם בין בפר"אנקיאה בין בתוגרמ"ה. על כל התנאים והחיובים הנז"ל נשבענו כל אחד לדעת חבירו ועל דעת המב"ה =המקום ברוך הוא= בלי ערמה ומרמה ותחבולה לגמור ולעשות ולקיים כל הנז"ל עד סוף הזמן הנז' בבטול כל מיני ואופני מודעי עד סופן ובפיסול כל מיני עדי מורעי וכו' ואחרי שנכתב ונחתם שטר התנאים הנז' עלתה הסכמתם והלך ראובן הנז' לעמוד בפר"אנקיאה להתעסק שם בעד ובשם השותפות הנז' ובעומדו שם לא עברו ימים מועטים עד כי יצא יצא ממחיצתו ויצא ערב שם בעד יאודה עד כי גרם ועשה פסידא גדולה עד כי בא והגיע ראובן הנז' עד שברים זאת ועוד מלאו לבו לעבור על שבועתו לשחק שם בכל אות נפשו והלך בשרירות לבו הרע. ויהי כראות שמעון כן כי ראובן הנז' חלל בריתו ושבועתו פעמים שלש וגרם הפסד ונזק גדול כנז' עמד ביתר הפלטה אשר בידו ובקש להתעסק לבדו נפרד מהשותפות הנז' באומרו כי כבר ראובן קדם והתחיל בפורענות ובטל השבועה פעם ופעמים בפרט בדברים וענייני' שהם עקר ויסוד שהשותפות תלוי בהם ומאז נתפרדה החבילה לגמרי ובודאי כי אדעתא דהכי לא נשבע מתחלה. עתה יורנו מורנו אם יש טעם בדברי שמעון ויפה עשה במה שעשה והוא פטור ומותר מן השבועה שלא להתעסק נפרד מן השותפות כנז' גם יורנו מורנו אם יהיה ראובן הנז' נאמן על פי פנקסו לבא נגד שמעון כדרך הסוחרים לפחות על ידי שבועה או שמא אינו נאמן עליו בשום צד אפילו על ידי שבועה ויכול שמעון לומר את לא מהמנת לי לא על פי פנקסך ולא על ידי שבועתך אחרי כי נודע לכל ונתפרסם לעולם שעברת על שבועתך פעם ופעמים על שני דברים הנז' לעיל על הכל יבא דברו הטוב ועליו תבא ברכת טוב ע"כ.
תשובה על ראשון ראשון ששאל השואל אם יש טעם בדברי שמעון ויפה עשה והוא פטור ומותר מן השבועה שנשבע שלא להתעסק נפרד מחברו, יראה לכאורה ולפום ריהטא ששמעון אינו פטור משבועתו דאיברא שכתב רבינו ירוחם בשם המפרשים ז"ל ב' שנשבעו על דבר א' ועבר האחד מהם על השבועה פטור השני ואין צריך היתר לשבועתו מ"מ יראה דיש מקום לחלק ולומר דהיינו דוקא היכא שנשבעו על דבר אחד ועבר האחד מהם על דבר אחד מאותם הדברים שנשבעו יחד אמנם אם מה שעבר האחד היה בדבר אחר ולא עבר באותו דבר והיינו כה"ג דנדון דידן שנשבעו ראובן ושמעון שניהם בג' דברי' אחד שלא יוכל שום א' מהם להיות מתעסק נפרד כל ימי משך השותפות וגם שלא לשחוק ושלא ליכנס ערב ואם כן יראה שאף על פי שעבר ראובן ושחק ונכנס ערב עם כל זה לא נפטר שמעון להתעסק נפרד בפני עצמו כיון שלא עבר ראובן באותו דבר שלא נתעסק נפרד אמנם כד מעיינן יראה דקושטא דמלתא היא שנפטר שמעון ויכול להתעסק נפרד ויש בזה טעם וטעמים לשבח האחד הוא שכל אלו הדברים שנשבעו לקיים יחד היו לצורך השותפות כי ראו שאותם הדברים היו צריכים להתקיים לתועלת ולקיום השותפות וזולת אותם הדברים לא היה אפשר להתקיים אם כן כיון דהא בהא תלייא דין הוא שנאמ' שכיון שעבר ראובן על אותם הדברי' שעבר ששמעון נפטר מהשבועה ויכול להתעסק נפרד בפני עצמו. ועוד יראה לומר טעם אחר לפטור את שמעון והוא דאפילו אם ת"ל שאלו השלשה דברים שנשבעו עליהם ראובן ושמעון היו דברים מחולקים ולא תלויין בענין קייום השותפות מה שאינו כן כמו שכתבתי מ"מ כיון שכלל הג' דברי' יחד בשבועה א' והוא שאחד שהתנו כל הג' דברים נשבעו שבועה לקיים התנאי' הנז' כמו שבא בנסח השטר שאחר שנכתבו כל התנאים כתוב שם ועל כל התנאים והחייובים הנז' נשבעו שבועה חמורה וכו' כה"ג חשוב הכל כדבר אחד ולענין שאם הותר מקצתו הותר כלו וכמו שימצא המעיין בספר הפסקים שהדפסתי בסי' שדקדקתי כן מדברי הריב"ש ז"ל וגם כן יראה שם המעיין מה שכתבתי להסיר איזה פקפוק שאפשר לפקפק על זה הדין ואם כן יראה דהוא הדין והוא הטעם לומר דכיון שעבר ראובן על דבר א' מאותן הדברים שנשבעו יחד הותר גם כן שמעון לכל שאר הדברים כדין נדר שהותר מקצתו הותר כלו ואין לפקפק על שמעון כי הטעמים שכתבתי הם טעמים נכונים ומספיקים. ועתה אבא אל השאלה השניה אם יהיה ראובן נאמן לבא נגד שמעון על פי פנקסו כדרך הסוחרים על ידי שבועה או שמא אינו נאמן עליו אפילו בשבועה. ואומר שיראה מתוך דברי השואל שתופס במושלם שראובן הוא חשוד על השבועה אפילו בעובר על שבועת ביטוי דלהבא דהיינו שבועה שאוכל ושלא אוכל או דילמא לא הוי אלא דוקא בחשוד על שבועת ביטוי לשעבד כגון אכלתי ולא אכלתי שהוציא שבועת שקר מפיו מה שאינו כן בשבועת ביטוי דלהבא דההיא שעתא לא הוציא שקר מפיו הך מלתא הווא פלוגתא דרבוותא דאיכא רבוותא דסבירא להו דלא מקרי חשוד על השבועה כדי שלא יוכל לישבע אחר כך בשום דבר שטוענין עליו אלא שכנגדו נשבע ונוטל אלא היכא דחשוד על שבועת ביטוי דלשעבר דהיינו כגון שאכלתי ושלא אכלתי שבאותה שעה הוציא שקר מפיו איברא דאיכא רבוותא אחריני דס"ל דבכל גוונא הוי חשוד על השבועה בין כשהוא חשוד בשבועת בטוי דלשעבר בין שהוא חשוד בשבועת ביטוי דלהבא מ"מ הלכה רווחת דבמידי דאיכא פלוגתא דרבוותא הויא מלתא דספקא ומספקא לא מפקינן ממונא דהיינו דאי חשבינן חשוד אפילו היכא שעבר על שבועת ביטוי דלהבא אם כן כשטוענין עליו ויתחייב שבועה ליפטר אי אמרינן דלא משבעינן ליה אלא שכנגדו נשבע ונוטל דהא מאי דמשבעינן בכופר הכל הוי תקנתא דתקין רב נחמן לישבע שבועת היסת ומאי דאמרינן מתוך שאינו יכול לישבע משלם או שכנגדו נשבע ונוטל הוו תקנתא וכיון שכן תקנתא לתקנתא לא אמרינן ואם כן אם התביעות שיש לשמעון על ראובן אין עליהם חיוב שבועה אלא שבועת היסת דהיינו שבועת דרבנן פטור מלשלם ויהא נאמן במה שטוען. נאם הצעיר שלמה הכהן.
@שו"ת מהרש"ך חלק ב סימן נא
שאלה דינה אלמנת ה"ר אברהם חאטים נ"ע ושתי בנותיה שול נשואה ודולסא פנויה שמכרו לה"ר אברהם יחיא יצ"ו חצר א' עם בתים וחניות בסך מעות ודוניא דינה ובתה דולסא הנז' נתחייבו להעמיד ולקיים המכירה הנז' ביד ה"ר אברהם הנז' משופה ומנוקה מכל מיני ערעורים כמו שנראה בשטר המכירה אשר ביד ה"ר אברהם הנז' ויש לדוניא דינה הנז' בת אחרת שמה פאלקונה שבזמן מכירת החצר הנז' היתה קטנה ועתה שגדלה פאלקינה הנז' אינה חפצה במכירה הנז' וממאנת על מה שעשו אמה ואחיותיה בעודה קטנה ושואל ה"ר אברהם הנז' אם יכולה הבחורה פאלקונה לבטל המכירה הנז' בטענה שהיתה קטנה אז בזמן המכירה או אם דינה אמה כאפטרופא על בתה הקטנה היתה יכולה למכור בעדה ועתה שגדלה היא מחויבת להעמיד ולקים מה שעשתה אמה בנערותה ואם הדין נותן שפלקונא הנז' יכולה לבטל המכירה בטענה הנז' או אם אמה לא עשתה ולא כלום בהתחייבה להעמיד בעד פאלקונא להיותה אז קטנה אם יש לאל יד ה"ר אברהם הנז' להכריח ולחייב לדוניא דינה הנז' ולבתה שול להעמיד המכירה ביד ה"ר אברהם הנז' כמו שנתחייבו בשטר המכירה או לא ושכרו כפול מן השמים.
תשובה לאפס פנאי לא אוכל להאריך רק ריש מילין ובקצור מופלג אומר כי הדבר פשוט שמכירת חלק הבת הקטנה אינו כלום אפילו את"ל שתהא אמה תורת אפוטרופא עליה מטעם יתומים שסמכו אצל בעל הבית שהרי כתב הרמ"ה ז"ל הביאו הטור ח"מ סימן ק"נ וז"ל הא דיש לו דין אפוטרופא דוקא שהקטן בן ט' אבל פחות מבן ט' לא ואפילו בבן ט' אין לו רשות לבעל הבית זה למכור אלא מטלטלי כי היכי דקטן גופיה מצי לזבוני אבל מקרקעי לא איברא שהרא"ש ז"ל כתב דאין חלוק אלא הרי הוא כאפטרופא ממש ואפי' בקטן ממש והריב"ש ז"ל בתשובותיו הכריע כדברי הרמ"ה ז"ל באופן דלפי סברת הרמ"ה והריב"ש ז"ל המחזיק סברתו לא היה שום כח לדינה הנז' במכירת חלק פאלקונא הבת הקטנה הנז' ואפילו מכרה להאכיל דבאפוטרופוס דהיינו מטעם דיתומים שסמכו אצל בעל הבית אליבא דהני רבוותא אינו יכול למסור בשום גוונא אפילו להאכיל סוף דבר אין צורך להאריך שיש כח ביד פאלקונא הנז' לערער על ה"ר אברהם יחיא הנז' על המכר הנז' שמכרה לו /לה/ אמה בחלק שלה. אמנם מה שיש לדקדק הוא אם יש כח לה"ר אברהם הנז' לטעון על דינה ודולסא הנז' לקיים מה שנתחייבו להעמיד המכירה הנז' ושאם תערער פאלקונא הנז' על חלקה המגיע לה מהחצר הנז' כמו שכתוב בארוכה בשטר המכירה אשר ביד ה"ר אברהם הנז' ואומר דאיברא דאיכא פלוגתא דרבוותא אי שייך דין ערבות להתחייב במי שמשתעבד להעמיד מכירת המוכר שדה לחברו כי הנה הרמב"ם ז"ל כתב פ' כ"ה מהלכות מלוה ולוה וז"ל ראובן שמכר לשמעון שדה ובא לוי וקבל עליו אחריות לא נשתעבד לוי שזו אסמכתא היא והראב"ד ז"ל השיג עליו וכתב שיבוש הוא זה שאם אמר כן בשעת מתן מעות משתעבד שאין באחריות משום אסמכתא והנה כפי הנראה סברת הראב"ד ז"ל היא העקר ונראין דבריו והנה הרב המגיד רמז בלשונו כי סברת הרמב"ם ז"ל היא מחודשת ויש בה מן הזרות ולכן כתב על דברי הרמב"ם ז"ל ואמר דין זה לא ידעתיו בשום מקום אבל נראה לדעת רבנו ורבותיו הוא שערבות כיוצא בזה אינו כשאר ערבות וכו' ואחר שכתב השגת הראב"ד ז"ל כתב ואמר הראתי פנים לדעת רבנו כנר' מדבריו שלא נתחוורו ובעיניו ולכן אמר וכבר הראתי פנים וכו' מ"מ יראה לכאורה לומר דכיון דהך מלתא הוי פלוגתא דרבוותא היה מקום לומר דאליבא דהרמב"ם ז"ל ורבותיו אין מקום לחייב לדינה וכלתה הנז' להעמיד לה"ר אברה' הנז' חלק פאלקונה הבת הקטנה אמנם מצד אחר יראה דיש מקום לחלק ממה שכתב הרמב"ם ז"ל אינו אלא דוקא בראובן שמכר לשמעון ובא לוי וקבל אחריות אמנם בנ"ד שדינה ודולסה הנז' הן היו המוכרות החצר הנז' יראה דכל אנפין שוין דמה שנשתעברו להעמיד המכיר' הנז' ולסלק מעליו כל מערער וטוען חל השעבוד וחייבות דינה ודולסא הנז' לסלק ולהפיץ ערעור הבת פאלקונה כמו שנתחייבו בשטר המכירה וזה נראה לי פשוט ומ"מ לרווחא דמלתא אומר דאפילו את"ל שמה שנשתעבדו דינה ודולסא להעמיד חלק הבת הקטנה הנז' הוי כההוא דינא שכתב הרמב"ם ז"ל וא"כ יר' אליבא דהרמב"ם ז"ל אין לחייבם להעמיד המכירה מ"מ יר' דאין לספק ולפקפק שחייבות דינה ודולסא לשלם דמי החלק המגיע לחלק הבת הקטנה שהרי כתוב בשטר המכירה וז"ל ונתחייבו מ' דינה ובתה דולסא להעמיד מכירת חצר זה לה"ר אברהם הנז' וליורשיו אחריו מכל טוען ומערער שבעולם ומפאלקונה בתה הקטנה של דינה הנז' שאם היום או למחר תטעון או תערער על חלקה כו' שדינה ובתה דולסא מעתה ומעכשו נתחייבו לקיים המכירה הנז' ביד ה"ר אברהם וביד יורשיו ולשלם לו או ליורשיו כל אותו הנזק וההפסד וכו' באופן שלא יגיע לה"ר אברהם וליורשיו נזק או הפסד אפילו פרוטה. ועל הכל נטלו קנין וכו' וא"כ יראה מתוך זה הלשון שנתחייבו בא' משני מיני חייובים או העמדת וקיום המכירה או פרעון דמי המכר ואם כן אם לא נוכל לזכות לה"ר אברהם שיתחייב דינה ודולסה הנז להעמיד ולקיים המכירה מ"מ לא יוכלו להמלט מהחיוב שנתחייבו לשלם כל הנזק וההפסד ובזה לאו דינא ולאו דיינא דכל אפין שוין שהן חייבות דמי המכר שהרי כתב הרמב"ם ז"ל אחר שכתב הדין הנ"ל סיים בדבריו ואמר ואם קנו מידו שהוא ערב לשלם דמי מכר זה שכל עת שירצה שיתבענו שמעון הרי זה חייב וכזה הורו רבותי וכו' א"כ אין לספק שחייבות דינה ודולסא הנז' דמי חלק פאלקונא המערערת על המכירה הנז' ואין לפקפק בחיוב דולסא ויעלה על הדעת לפוטרה מטעם שהיא נשואה דלאו מלתא היא דכיון שנתחייבה בשטר בעודה פנוייה א"כ אף על פי שנשאת אח"כ מוציאין מן הבעל מהנדוניא שהכניסה לו לפרוע מה שנתחייבה ונלמד דבר זה מהא דמייתי גמרא בשלהי יש נוחלין שלח אבוה בר גניבא לרבא לותה ואכלה ועמדה ונשאת מהו בעל לוקח הוי או יורש הוי לוקח הוי ומלוה על פה אינו גובה מן הלקוחות או דילמא יורש הוי ומלוה על פה גובה מן היורשים משמע דדוקא כמלוה על פה איכא לספוקי אי יורש הוי וגבי אי לוקח הוי ולא גבי אבל מלוה בשטר אפי' לוקח הוי גובה וכן כתב הרא"ש בתשובה כלל ט"ל סי' א' וז"ל וששאלת ראובן נשא אשה ועליה שטר קודם שנשאת ומתה ובא בעל חוב לגבות חובו מנכסים שירש הבעל מאשתו לא ידעתי במה נסתפקת פשיטא שגובה חובו מנכסים שהכניסה לבעלה והכריע דבריו אלה ממה שכתבתי למעלה מההיא דיש נוחלין ועוד כתב בזה הכלל עצמו סי' ד' וז"ל וששאלת שטר חוב שיצא על אשת איש שלותה בשטר כשהיתה פנויה ויש לה שטר נדוניא על בעלה אם מגבין לבעל חובה מאותו שטר נדוניא.
תשובה כן ודאי מגבין דשטרא איקרי נכסי כדאיתא פ' מי שמת וכל נכסיה משועבדין לבעל חוב אבל אין משביעין אשת איש וכל מה שימצאו מנכסיה קרקע ומטלטלי ושטרות יתנו לבעל חוב בשטר חובו עכ"ל אין צורך להאריך עוד דאין לספק שדינה ובתה דולסא היו חייבות לשלם לכה"ר אברהם הנז' מה שנתחייבו בשטר המכירה שבידו נאם הצעיר שלמה הכהן.
@שו"ת מהרש"ך חלק ב סימן נב
נדרשתי לאשר שאלוני משפטי צדק על יבם שנחלץ מאת יבמתו וכאשר באה היבמה לחלוץ המנעול מעל רגל היבם נקרע המנעל ונפל הספק בההיא בעיא דבעי רבי ינאי בפרק מצות חליצה קרעתו מהו שרפתו מהו גלויי כרעא בעינן והא איכא או דילמא חליצה בעינן והא ליכא ולא איפשיטא וכתבו הפוסקים דכיון דלא איפשיטא אזלינן בה לחומרא ונפל הספק קריעה זו מה היא אי בעינן קריעת המנעל לשנים או דילמא אפילו קריעה בשלש או ארבע אצבעות ואם יש לחלק מהיות הקריעה על הרגל עצמו או אפילו שתהיה מצד עקב המנעל ואת"ל דכל קריעה שתהיה דיינינן בה להחמיר ויצטרך חליצה אחרת אם האשה נשאת כבר על ידי אותה חליצה אי דיינינן בה להקל או אם אפילו הכי יצטרך חליצה אחרת ואם בתת חליצה אחרת אם תעמוד ותתקיים האשה עם בעלה זה שנשאת לו יורנו מורנו הדין על כל החלוקות האלה ושכרו מן השמים.
תשובה יר' מדברי השואל הזה שמה שנסתפק בדין זה היינו משו' דלא איפשיטא ההיא בעיא דרבי ינאי וכיון דלא איפיטא /איפשיטא/ אזלינן בה לחומרא ולכן נסתפק מה שנסתפק כמו שבא בשאלה אבל אי ההיא בעיא הוה פשיטא לן דגלויי כרעא בעינן וכיון שכן קרעתו או שרפתו חליצתה כשרה לא היה מספק כלל בדין זה דכיון דגלויי כרעא בעינן אין לחוש במה שנקרע המנעל וזה אינו דאפילו את"ל דהיכא דקרעתהו או שרפתהו חליצתה כשרה אפ"ה בנדון דידן יש להסתפק והטעם דלא דמי קרעתהו בכונה להיכא שנקרע המנעל שלא בכונת היבמה וטעמא דמלתא כיון דבעינן כונה /כוונה/ בחליצה ונתכון הוא ולא נתכונה היא או נתכונה היא ולא נתכוון הוא חליצת' פסולה עד שיתכונו שניהם וכיון שנקרע המנעל שלא בכונת החולצת אין מקום לומר שאותה הקריעה תחשב כחליצה ויראה דמנעל זה כיון שנקרע שלא בכונת אף על פי שנקרע בשעת החליצה על ידי היבמה החולצת אין לחלק מדין מנעל שהיה קורע קודם חליצ' דקי"ל שאם נקרע עד שאינו יכול להלך בו שאין חולצין בו ואם חלצה חליצתה פסולה והיינו דין מנעל המרופט כדמשמע בגמרא פרק מ"ח וכמו שכתבו התוספות שם בדבור גזרה משום מנעל המרופט וז"ל וא"ת דתני' בסוף פ' תולין לא תצא אשה במנעל המרופט ולא תחלוץ בו ואם חלצה חליצתה כשרה וי"ל דהתם אינו מרופט כל כך שלא יהא ראוי לנעול בו ועוד אודיע לשואל כי אם זה המנעל הנז' נקרע מצד העקב כשיעור שכתב אף על פי שהיה יכול להלך בו אפילו הכי חליצתה פסולה והטעם דכיון דקי"ל דאפסיקא הלכתא כדאמר רב יאודה אמר רב התרת יבמה לשוק בשמיטת רוב העקב אם כן כיון שנקרע מצד העקב באופן שקצת העקב מגולה וכיון שקצת העקב מגולה אי אפשר שתעשה בו שמיטת רוב העקב וזה נראה לע"ד פשוט והאמת שלא ראיתי בדברי המפרשים מי שיחלק חלוק זה לבד זה ראיתי שכתב רש"י ז"ל גבי ההיא דאין חולצין גזרה משום מנעל המרופט וז"ל מבוקע קרוע מלמעלה אפשר שכיון לחלק מה שחלקתי מ"מ ראה שהחילוק הוא אמיתי ונכון אפשר שלא כתבוהו הפוסקים לרוב פשיטותו באופן שצריך לדקדק בקריעת זה המנעול דנ"ד שאם נקרע כשיעור שלש או ארבע אצבעות כמו שבא בשאלה דחליצה פסולה היא אף על פי שהיה יכול להלך בו מהטעם שכתבתי שאין כאן מקום להשמטת רוב העקב.
עוד ראיתי בדברי השואל שכתב ונסתפק אי בעינן קריעת המנעל לשנים או אפילו בשלש או ארבע אצבעות כנראה שנסתפק אי מאי דבעי ד' ינאי קרעתהו או שרפתהו מהו הוי דוקא היכא דקרעו לשנים וה"ה שרפתהו כלו באופן שלא היה צריך לחלוץ אבל אי קרעה מקצת או שרפה מקצת וחלצה השאר חליצה כשרה או דילמא בעיין הוי אפילו אם קרעה או שרפה במקצת ויראה דאין לספק בזה ולומר דמאי דבעי רבי ינאי היינו דוקא היכא דקרעתהו כלו אבל קרעה מקצת לא דכיון דקרעה מקצת הראוי להתיר דהיינו רוב העקב אפילו אם חלצה אח"כ שאר כל הרגל חליצתה פסולה ולא מהני מדי דהוה היכא דשמוט הוא רוב הרגל דחליצתה פסולה אף על פי שחלצה היא שאר כל הרגל והואיל ואתא לידן הך בעיא דבעי ד' ינאי ראיתי לעמוד על בעיא אחרת דמייתי גמרא בתר הכי והכי איתא התם בעא מיניה רבי נחמיה מרבה שנים מנעלים זה על גב זה וקאמר גמרא היכי דמי אילמא דשלפתיה לעילאי וקאי תתאי מעל אמר רחמנא ולא מעל דמעל לא צריכא דקרעתיה לעלאי ושלפתיה לתתאי וקאי עילאי מאי חליצה בעינן והא איכא או דלמא גלויי כרעא בעינן וליכא. ויראה דאיכא למידק דכיון דקרעתיה לעילאי ושלפתיה לתתאי הא איכא חליצה במנעל דתתא ואיכא גלויי כרעא במאי דקרעיה לעילאי אף על גב דקאי עילאי שכבר כתבתי למעלה דמאי דבעי רבי ינאי קרעתה מהו וכו' היינו אפילו לא קרעו כלו אלא שיעור הצריך להתיר לשוק דהיינו כדאמר רב יהודה אמר רב בשמיטת רוב העקב ודוחק הוא לומר דמאי דקאמר וקרעתיה לעילאי היינו כגוונא דליכא גלויי כרעא ולא חזי מאי דקרע אלא למשלף דלתתאי וראיתי להרמב"ם ז"ל שכתב בפ"ד מהלכות יבום וחליצה בעיא זאת על דרך אחרת שלא כגירסת ספרינו וז"ל שם קרעה המנעל מעל רגלו או ששרפתהו או שהיה לבוש שני מנעלים וחלצה העליון אף על פי שקרעה התחתון עד שנתגלה רגלו הרי זו חליצה פסולה ויש לתמוה דכיון דבקרעה המנעל או בשרפתו כתב שהחליצה פסולה והיינו מטעם דלא איפשיטא בעיא דר' ינאי א"כ מהיכא תיתי תו לספוקי היכא דהיה לבוש שני מנעלים וחלצה העליון וקרעה התחתון וכו' כיון דמטעם חליצת העליון אין מקום לספק דחלצה נעלו מעל רגלו בעינן ולא מעל דמעל א"כ המנעל העליון ה"ל כמאן דליתיה.
ועוד יש לגמגם בדקדוק לשונו דיראה מדבריו דחליצת העליון נותן מקום לספק דלא תסגי בקריעת התחתון הא לאו הכי הוה אמינא דתסגי והא ליתא אלא אדרבא חליצת העליון היה נותן מקום להתיר אי לאו טעמא דמעל ולא מעל דמעל כיון דאיכא חליצ' וגלויי כרע' דהיינו חליצת העליון וקריעת התחתון וא"כ הכי הל"ל או שהיה לבוש שני מנעלים אף על פי שחלצה העליון וקרעה התחתון עד שנתגלה רגלו הרי זו חליצה פסולה ע"כ ונחזור לנ"ד ואומר דאם נקרע המנעל מצד העקב כשיעור הנז' בשאלה דאין לספק שחליצתה פסולה ותחלוץ חליצה אחרת חליצה כשרה והיא תחת בעלה ואין מוציאין אותה מתחת ידו. נאם הצעיר שלמה הכהן.
@שו"ת מהרש"ך חלק ב סימן נג
שאלה ראובן ושמעון העומדים בחוף הים לקונשוליש ולא היו שותפים רק כל אחד מהם עושה עסקו ומלאכתו בפני עצמו ומפני שראובן היה יותר בקי בענין הוצאת המשאות מבית המכס או לסבה שהשעה היה צריכה לכך בקש שמעון מראובן שיוציא בעדו קצת משאות מן המכס וכן עשה ראובן להפיק רצון שמעון הלך והוציא אותם המשאות ופדה אותם מהמכס ופדע ראובן מכיסו המעות בעד שמעון. בין כך ובין כך נפטר שמעון לבית עולמו וחיי לרבנן שבק. אחר זמן בא ראובן ומבקש ותובע מיורשי שמעון שיפרעו לו סך מעות שפרע בעד שמעון לפדיון והוצאות סחורותיו ומשאותיו מן המכס לדרישתו ובקשתו ויורשי שמעון השיבו ואמרו לראובן תחשוב כמה משאות פדית מן המכס בעד שמעון מנכסיך ונפדה גם אנחנו כ"כ משאות שלך מנכסינו ונהיה נקיים ופטורים מהחוב הנז' וטען ראובן לא כי בזמן אשר פרעתי המעות הנז' היו הגרושוש /שם של מטבע/ לערך נ"א לבנים /שם של מטבע/ ופרעתי בעד שמעון בכ"כ גרושוש על הערך הנז' לכן אני רוצה להתפרע בגרושוש לערך נ"א לבנים כאשר פרעתי בעד שמעון ואין לי חפץ שתוציאו לי משאות מן המכס. ולפי שלא נמצא שם חכם לדון ביניהם הדין לאמיתו הוכרחו יורשי שמעון לפרוע לראובן בגרושוש על הערך הנז' יורנו מורנו מורה צדק הדין עם מי ומה' תהי משכורתו שלמה.
תשובה משפט דין זה מתחלף על שני פנים אם לאחר שהוצי' ראובן הנז' מהמכס המשאות של שמעון עשה חשבון עמו ועשו סכום החוב בסך מעות באופן זה אף על פי שבשעה שפרע ראובן הנז' המשאות במכס פרע בגרושוש לאיזה ערך שהיה אז אין שמעון חייב לו ולהחזיר לו כך הגרושוש שנתן רק סך המעות ואף על פי שכפי סך הגרושוש נמצא שמחזיר לו פחות. אמנם אם בשעה שעשה חשבון עמו אמר לו שנשאר להיות חייב לו כ"כ סך גרושוש שהלוהו ונתן בעדו בעד פרעו' מכס המשאות הנז' חייב להחזיר לו אותו הסך מהגרושוש בין הוקרו בין הוזלו כמו שהארכתי בזה בפסקי. והדבר פשוט. נאם הצעיר שלמה הכהן.
@שו"ת מהרש"ך חלק ב סימן נד
שאלה ראובן היה מחזיק בחנות אחת ונפטר הוא לבית עולמו ובא התוגר המוטיביל והשכיר החנו' ההו' לתוגר אחר והתוגר ההוא נכנס לתוכה ואחרי כן בא התוגר ההוא שנכנס בחנות הנז' והחליף החנות ההוא עם חנות אחרת של שמעון שהתוגר נכנס בחנותו של שמעון ושמעון נכנס בחנות התוגר העומדת בחזקת יורשי ראובן. ילמדנו רבנו אם שמעון עובר על הסכמות הקהלות בהכנסו בחנות או לא. יורנו רבנו הדין דין אמת ושכרו מן השמים.
תשובה לכאורה היה נר' שיש מקום להליץ ולטעון בזכות שמעון ולומר שלא עבר על תקנת הסכמת החזקות ויכול לעמוד בחנות שלקח מהתוגר שהיה מיורשי ראובן כיון שלקחה בחליפי חנותו כמו שבא בשאלה והטעם לזה הוא דכיון שנתן חנותו במקום חנותם א"כ נמצא שלא הפסידו היתומים שהנה יוכלו עתה לתקן שחזקת חנות שמעון אשר היא עתה ביד התוגר תהיה בחזקת יורשי ראובן כמו חנותם הקודמת ולא יוכל שום איש ישראל ליכנס בתוכה ועוד נוכל לומר טעם אחר בזכות שמעון דכיון דלא נכנס שמעון בחנות ראובן כי אם מכח חליפי חנותו נמצא כאלו עומד בחנותו הראשונה ופקע שם חזקת ראובן מהחנות ההיא והחנות של שמעון שנתן לתוגר פקע שם שמעון ממנה והרי היא בחזקת יורשי ראובן כל זה היה נרא' להליץ ולטעון בזכות שמעון. אמנם כד מעיינן ירא' דקושטא דמילתא היא דכל הני טעמי טעמי פריכי הוו ולא חזו לזכות לשמעון כי הנה הטע' שכתבנו שלא הפסידו היתומים כלל כיון ששמעון נתן חזקת חנותו בחליפי חזקת חנותם אינה טענה כלל כי אפילו אם תהיה חזקת חנות שמעון שוה יותר מחזקת חנות ראובן אפ"ה לא היה לו רשות לקחתה וליגע בה ויש ללמוד דין זה מכ"ש וק"ו מדין מפקיר פירות של חבירו דתנן במתניתין פרק המפקיד שאפילו הם אבודין לא יגע בהם ואמרי' טעמא בגמרא דאמר רב כהנא משום דאדם רוצה בקב שלו מתשעה קבין של חבירו והשתא ומה התם דהם פירות אבודין ואפ"ה אמרינן בסתמא דלא יגע בהם אפילו למוכרם בב"ד לאחרים כ"ש בנ"ד דכלי ספק דליורשי ראובן חזקת חנות אביהם חביבה עליהם וצווחי ככרוכיא על זה וא"כ בלי ספק שאין לשמעון בית מנוס להנצל מחומרת מתקני ההסכמות ומוציאין אותה מידו להחזירה לבעליה דהיינו יורשי ראובן ושמעון איהו דאפסיד אנפשיה שנתן חנותו לתוגר גם הטעם האחר שכתבנו דכיון דחזקת יורשי ראובן בא לשמעון מכח חליפי חנותו ה"ל כאלו עומד בחזקת חנותו ופקע שם ראובן מחזקתו ירא' דאין השכל מחייב שיפקע שם חזקת יורשי ראובן מחנותם בעבור חליפי שמעון ועם היות כי דבר זה הוא דבר של טעם ואין השכל מחייב הפכו ואין צורך להביא ראיה על זה מ"מ ראיתי להביא ראי' שיש ללמוד ולהוכיח משם לנדון דידן והיא מהא דתנן במסכת פאה פרק גדיש המחליף עם העניים בשלו פטור ובשל עניים חייב והנה יש ללמוד משם לנדון דידן בק"ו דהשתא ומה בההיא דהחליף עם עניים דהחליפו זה עם זה מדעתם ורצונם והיה מקום לומר דתבואת העניים אף על פי שבעודה ברשות העניים היתה פטורה מן המעשר מטעם לקט מ"מ כיון שנכנסה לרשות ב"ה =בעל הבית= בחליפי תבואתו היה מקום שתפקע שם לקט מתבואתו של עני ותחשב כתבואת בעל הבית להתחייב במעשר אפ"ה אמרינן דלא פקע שם לקט מתבואתם של עניים ופטור מן המעשר וכ"ש בנ"ד שהחליף שמעון שלא מדעת יורשי ראובן שאין מקום לומר שתפקע שם חזקת יורשי ראובן בעבור חליפי שמעון באופן שאם יעמוד שמעון זה הנז' בחנות יורשי ראובן אין מקום לספק שעבר על תקנת ההסכמת לפי שחזקת החנות ההוא בחזקת יורשי ראובן היא עומדת. הנלע"ד כתבתי וחתמתי שמי הצעיר שלמה הכהן.
@שו"ת מהרש"ך חלק ב סימן נה
שאלה ילמדנו רבנו עיר אחת שיש בה י' בני אדם או יותר שהם פאטוריש ולוקחים כך למאה בעד הפטוריאש כמנהג והנה קמו שאר בני העיר לומר שיפרעו על כל משא כך מעות כדי לסייע לפרעונות העיר באמרם כי שרי הארץ שומעי' כ"כ משאות מעות ששולחים מחוץ ונותנים עיניהם לאכול אותנו בכל פה לכן ראוי שיסייעו אותנו במסים לקחת מכל משא כך לבני'. והפאטוריש משיבים אין לכם רשות לחייב ממון אחרים מה שלא נהגו עד עתה זה מ' שנה ואם תאמרו שאותו הפרעון יהיה ממה שאנו מרויחים בפאטוריאש הנה אנחנו כפועלים לקחת שכר טרחינו ועמלנו והממון הוא של אחרי' ובכל המקומו' לא נהגו שיפרע אדם ממעות שאינם שלו אפי' ממעו' שאדם נושא ונותן באשראי ובתור' הלואה אע"ג דלהוצאה ניתנו איבעי למשתי ביה שכרא איך נפרע ממעות שאין לנו רשות ליגע בהם והם כפקדון. ומה שכתב המרדכי בפ' הגוזל בתרא וגם בתשובות מהר"ו ישראל סימן שמ"ב הכל הוא כשמקבל הממון בתורת עסקא מחצה מלוה ומחצה פקדון לפרוע מהחצי מלוה והנה אחר שהמלוה אין מנהג לפרוע בכל המקומות איך יפרעו על זה שהכל הוא פקדון ומעולם לא נהגו בארץ הזאת ליקח כי עם על ערך וכו' איש כפי ערכו המוטל עליו ואין אתם רשאים להעמיס עלינו מה שלא נהגו מעולם אחרי שאנחנו עשרה בני אדם ויותר על הכל יורנו מורנו ורבינו אם יכולים לכופם לפרוע אם לאו ושכר האדון כפול ומכופל מאת ה' מן השמים.
תשובה האמת שלא היה לי צורך להשיב על שאלה זו יען כי כבר כתבתי בפסקי המודפסים שאלה קפ"ד עלה ר"ו על ענין גאבילה אחת שהיו רוצים לעשות נגד סוחרי שאלוניקי ומנעתי שלא היו רשאים לעשות הגאבילה הנז' מכח שני טעמים ויראה שאותם הטעמי' מספיקי' לבטל ערעור המערערי' על נדון זה אשר עליו באה השאלה הזאת כי הנה אם באו לערער על הפאטוריש שיפרעו המס כפי ערך המעות שנושאים ונותנים בהם מאלו המעות ששולחים להם הסוחרים בתורת פקדון בשכר הפאטוריש שלוקחים כנודע הנה מלבד כי הערעור בעצמו הוא ערעור בטל כי מעולם לא שמענו בכל תפוצות הגולה שיפרע האדם מס כי אם מהמעות שעולים הקרן שלו אמנם אם נושא ונותן באשראי במעות אחרים אפילו שיהיו אלף אלפי דינרי זהב אינו פורע מהם מס. עוד יש טעם אחד לבטל זה הערעור והוא דאפילו את"ל שבמקומות אחרים נוהגי' לפרוע ממה שנושא ונותן האדם באשראי ונרצה לומר שגם אלו המעות הנשלחים אל הפאטוריש ואינם מרויחי' רק שכר הפאטוריאש דבר קצוב כנהוג והמעות הם בידם בתורת הפקדון שיש לדון בהם כדין מי שנושא ונותן מעות באשראי מה שאינו עולה על לב לא זה ולא אותו יספיק לבטל הערעור הנז' מעל הפאטוריש מהטעם האחר שכתבתי במניסטירייו לבטל הגאבילה הנז' וזה לשוני שם ועוד טעם לשבח נראה לי דכיון שמשנים קדמוניות היה מנהג העיר ההיא שהיו גובים כך בעד כל משא מהגר ומאזרח הארץ עתה אין להם על מה שיסמוכו תושבי העיר ההיא לעבור על מה שכבר החזיקו הסוחרים והארכתי שם עם זה הטעם יעויין. אם כן גם בנדון דידן כיון שמעולם ושנים קדמוניות נהגו בני העיר הזאת אשר עליה באה השאלה שלא היו פורעים מס הפאטוריש מהמעות הנשלחים להם בשכר פאטוריאש אין להם עתה לשנות מהמנהג ההוא ולעשות מנהג חדש שכבר החזיקו הפאטוריש שלא לפרוע.
ואם כוונת המערערים בתביעה הזאת אינו שיפרעו הפאטוריש מדמי פרס שלהם כי אם שבעלי המעות עצמם יפרעו ובאים עליהם בטענה דעסקי לחיותייהו של אנשי העיר ההיא או מטעם שהתוגרמי' נותנים עיניהם בממון ומחזיקי' לאנשי העיר ההיא לעשירים ואמודים בממון ומתרבה המס בשבילם גם זה הערעור יש לבטלו מכח שני הטעמים גם יחד שכתבתי בפסקי הנ"ל האחר הוא כמו שכתוב שם דכפי הנשמע כל הסוחרים גרים מעיר אחרת שנושאים ונותני בקניית העורות וסחורות אחרות כמו שבא בשאלה הוא ששולחים על ידי פקידי תושבי העיר ההיא ועתה אם ירצו לעשות הגאבילה הנז' אתו לאמנועי הסוחרי' לבלתי שלוח מעותיהם לפקידיהם ואם כן נמצא כי מחגאבילה הנז' נמשך פסידא לתושבי העיר ההיא וכמו שכתב הר"י ן' מיגאש ז"ל והטור ז"ל ח"מ סימן קנ"ו דאף על גב דיכולים בני עיר א' למנוע ביד בני עיר אחרת שאינם פורעי' מס עמהם שלא יביאו סחורתם למכור בעירם היינו דוקא בדליכא פסידא ללוקחים כגון שמוכרי' כשאר בני העיר וגם אין סחורתם טובה יותר משל בני העיר אבל אם נותנים יותר בזול או סחורתם יותר טובה לא עשו חכמי' תקנה למוכרים כדי להפסיד ללוקחים אם כן בנדון דידן גם כן אין ראוי לעשות הגאבילה הנז' נגד סוחרי עיר אחרת כיון שנמשך פסידא מזה לפקידי תושבי העיר עד כאן לשוני שכתבתי שם. והנה אם כן בנדון דידן שעליו באה השאלה שייך טעם זה שאין למנוע לסוחרי' השולחי' מעות אל הפקידים מלמנות סחורה אם לא ישאו עמהם בעול המס המוטלת על העיר ההיא מטעם שאם יעמיסו העול עליהם ימנעו מלשלוח מעות אל הפקידים. וימשך פסידא אל הפקידים. וגם מן הטעם האחר שכתבתי למעלה שכיון שמנהג העיר ההיא מימי קדם ושנים קדמוניות שלא להטיל מס על הסוחרים השולחים מעות לשם הרי החזיקו הסוחרים במנהג זו ואין לשנות ממה שנהגו ולעשות חדשה בארץ להכביד עול המס על הסוחרים שולחי מעותיהם להלבישם שם. ודברינו אלו לא היה צורך להאריך בהם אחרי שכבר הנה הנם כתובים בעט ברזל ועופרת רק אמרתי הנה באתי כמראה מקום בקצרה לאהבת השואל שמתי אותותי אלה לאות להראות המקום אשר בשכבר הימים הארכתי בדין זה כי ממנו מענה לשון לנדון זה. ואחרי כתבי כל זה מרוב שיחי וכעסי אמרתי אדברה וירוח לי כי רואה אני כי ערעורים אלו נמשכו מחמת העדר המאושר בכל ענייניו ירא ה' ובמצותיו חפץ מאד נבון וגביר הת"ר /?/ יעקב איש תם וישר ירא אלקים וסר מרע אשר לפי הנראה והנשמע מאז הפלא ה' חסיד לו קמו שמו מגמתם המערערים לעשות חדשה בארץ ועל זה יצדק מאמרם ז"ל כשהצדיק בעיר הוא הודה הוא זיוה פנה מן העיר פנה זיוה הורה והדרה ועל המחנה הנשאר העבודה הזאת למחות ביד המערערים ושוד ושבר לא ישמע בגבולם. נאם הצעיר שלמה הכהן.
@שו"ת מהרש"ך חלק ב סימן נו
פרק רבי ישמעאל.
בדיבור המתחיל אין בוצרין עם הנכרי בגת כתבו התוספות וז"ל והוא הדין עם ישראל דאיכא תרתי דמסייע ידי עוברי עבירה וגורם טומאה ולכך לא אצטריך למיתני נמי הא אבל קשה למה אצטריך למיתני אין דורכין עם ישראל ואיכא למידק טובא במה שכתבו התוספו' בדיבור זה גם במה שכתבו בדבור אן בוצרין עם ישראל וכ"ש דורכין כי הנה במה שתרצו וז"ל וי"ל דלפי מאי דפריך דאיירי בסוף דריכה ניחא וכו' יר' דמעיקרא כשהקשו קושיית אבל קשיא וכו' היתה בהנחה דפי' אין דורכין עם ישראל היינו בתחלת דריכה ואם כן איכא למידק טובא חדא דאם כן היכי קאמר אבל דורכין עם הנכרי דכיון דהוי בתחלת דריכה היאך יכול לדרוך כיון שבאותה שעה מטמאם דהשתא בצירה דאינו אלא גורם טומאה דהיינו שמוליכן לגת טמאה לשם דריכה אסור כ"ש דריכה עצמה ותו אם איתא דבתחלת דריכה קמיירי היאך יהיב טעמא בברייתא וקאמר משום דאסור לסייע ידי עוברי עבירה דתיפוק ליה דאסור משום שהוא עושה עבירה בידי' שמטמא בדריכתו דהיינו שעל ידי הדריכה מכשירן לקבל טומאה ועם זה יראה דאיכא למידק נמי דכיון דמאי דקאמר אין דורכין עם ישראל בתחלת דריכה קאמ' אם כן לא משמע איסור סיוע כמו שכתבתי וכמו שיש להוכיח ממה שכתבו התוספות בדיבור אין בוצרין עם ישראל אם כן היכי קאמרי התוספו' דטעמא דאסור לבצור עם ישראל שעושה פירותיו בטומאה הוי משום סיוע ותו איכא למידק במה שתרצו ואמרו ז"ל דלפי מאי דפרי' דאיירי בסוף דריכה ניחא וכו' דהא במשנה אחרונה דקתני אין בוצרין וקתני וכ"ש אין דורכין ואף על גב דמאי דקתני אין דורכין היינו בסוף דריכה וכמו שכתבו התוספות בדבור ואם כן אכתי איכא לאקשויי מה שהקשו איברא דנראה דאיכא למידק דכיון דאין דורכים עם ישראל דקתני במשנה אחרונה הוי בסוף דריכה אם כן היאך שייך לומר דהוי כ"ש דאדרבה יראה דאין דורסים גריע טפי מאין בוצרין דדריכה לבסוף אין טעם לאסור כי אם מטעם סיוע שעבירה כבר נעשית ובצירה איכא טעמא דסיוע וטעמא דגרם טומאה.
ותו איכא למידק בדבור אין בוצרין עם ישראל במה שכתבו והא דאצטריך למתני הכא כ"ש טפי ממשנה ראשונה דיראה דכוונתם לומר דמ"ש דמשום ראשונה לא חשש למתני מלתא דאתיא במכ"ש דהיינו אין בוצרין עם ישראל דאתי במכ"ש מדינא דאין בוצרין עם הנכרי והכא במשנה אחרונה קתני דינא דאין דורכין עם ישראל אף על גב דאתי במכ"ש מדינא דאין בוצרין עם ישראל וניחא להו במה שכתבו וז"ל היינו משום דאי לא תנא הכא כ"ש הא' דטעמא דאין בוצרין הוי משום סיוע וכו' יראה דכוונתם לומר דאי לא הוה תני הך דינא דאין דורכין לא הוה ידעינן הך דינא דסיוע דאסור וכיון שכן דאצטריך למתני דינא דאין דורכין ואי לא הוה תני ליה לא הוה שמעינן ליה אם כן היכי קאמר דאתי במכ"ש דאין בוצרין ועדיין יש לתמוה עוד תמיהות אחרות ונלאיתי לכתבם ועל הכל צ"ע.
@שו"ת מהרש"ך חלק ב סימן נז
מצינו כלל חדש בתוספות פ' ר' ישמעאל במה שכתבו בדבור תריץ להך קמייתא וז"ל וברייתא דאף על פי שקיפה דדיקינן מינה ש"מ קיפוי דבור אתו לרבנן דיראה דהוקשה להם במה שתרצו בגמרא על מה שהקשו מההיא דתני רבי אושעיה לההיא דתניא יין משירד לבור ר' עקיבא אומר משיקפה דאם איתא דרבנן סבירא להו יין משירד לבור ובההיא ברייתא דאף על פי שקיפה דקתני משיקפה דמשנוי לשון הבריתות יראה דההיא ברייתא דמשירד לבור הוי אליבא דרבנן ומשירד לבור דוקא ולא בעינן משיקפה ואידך ברייתא דקתני עד שיקפה הוי אליבא דר"ע ולכן אמרו דאין לתמוה על זה דתרוייהו אתו אליבא דרבנן ובחדא ברייתא קתני אליבא דרבנן משירד לבור ולא קתני עד שיקפה דאי לא הוה תני משירד לבור אלא משיקפה גרידא איכא למטעי דאפשר דקיפוי דקתני הוי קיפוי דחבית ומשום הכי אצטריך למיתני משירד לבור דהשתא ליכא למיטעי ובאידך ברייתא לא אצטריך עד שירד לבור דכיון דקתני אף על פי שקיפה קולט מן הגת דאיכא למידק מינה דהוי קיפוי דבור וכדדיקינן לעיל אם כן ליכא למיטעי.
@שו"ת מהרש"ך חלק ב סימן נח
ותו איכא למידק בהך שמעתא במה שכתבו התוספות בדבור רבי עקיבא אומר עד שיקפה וז"ל תי' כיון דרבי עקיבא מיקל וכו' וק' דאם כן היכי קמבעי אלהו אי הוי קיפוי דבור וכו' דע"כ לא הוי אלא קיפוי דבור מדקתני משיקפה דאם איתא דהוי קיפוי דחבית אם כן עד שיקפה מיבעי ליה שלא נטעי לומר דהוי קיפוי דבור וצ"ע.
@שו"ת מהרש"ך חלק ב סימן נט
ותו איכא למידק בהך שמעתא במאי שכתבו התוספות בדבור לימא תלתא תנאי נינהו וז"ל וא"ת ברייתא דמעשר דקתני בה אף על פי שקיפה קולט מן הגת אדמפליג מה שבבור למה שבגת וכו' ואיכ' לאתמוהי טובא חדא דנר' דבבריית' דקתני יין משירד לבור לתירוצא דגמרא מגהינן משירד לבור ויקפה ואם כן יראה דאיכא לאתמוהי על מאי דקאמר לימא תלתא תנאי נינהו הכי אית לאתמוהי דאמאי קאמר תלתא תנאי נינהו דנימא דתנא דמתני' נמי משירד לבור ויקפה קתני אם כן היאך תרצו ואמרו דאה"נ דהא תנא ליה רישא משיקפה וכו' אבל במתניתין לא תני משיקפה דהא מגהינן לה ואמרינן תני עד שירד לבור ויקפה ודוחק לומר דמאי דמתרצינן בברייתא דעד שירד לבור דהוי עד שירד לבור ויקפה ותנינן בהדיא עד שיקפה אלא פרושי מפרשינן דמאי דקתני עד שירד לבור היינו עד שירד לבור ויקפה.
ותו איכא לאתמוהי במה שכתבו וז"ל אלא בסיפא רבותא נקט דאמאי הוצרכו לומ' דחדושא הוא משום דאיכא למגזר יין שבגת אטו יין שבבור דאפילו בלאו גזירה דיין שבבור היה מקום להחמיר על יין שבגת עצמו ואתא לאשמועינן דלא מחמרינן ולאפוקי ממשנה אחרונה. ותו איכא למידק במה שרצו לחלק מברייתא למתניתין ואמרו ואין לומר דהכא אשמועינן רביתא וכו' דיראה דאין לחלק דכי היכי דבברייתא משמע להו דהך רבותא הוי רבותא ואצטריך לאשמועינן הנ' במתניתין וצ"ע.
@שו"ת מהרש"ך חלק ב סימן ס
בשמעתא דאמר רב הונא ל"ש אלא שלא החזיר גרגותני לגת וכו' איכא למידק טובא במה שכתבו התוס' בדבור גרגותני גופא במאי מחסרא בניצוק וכו' וז"ל וא"ת אם כן מה שבגת היה לנו לאסור מטעם נצוק וכו' איכא למידק דמה הוקשה להם דאפשר שכונת הגמרא להקשות לרב הונא במאי דמשמע דס"ל דנצוק הוי חבור אם כן מה שבגת היה לנו לאסור מטעם נצוק ואם כן אין מקום לקושית התוספות.
@שו"ת מהרש"ך חלק ב סימן סא
/סימן זה מורכב במקור משני סימנים בעלי ספרור זהה, החל מהפסקה: שאלה ראובן נשא אשה, מתחיל הסימן השני/ ותו איכא למידק במה שכתבו עוד לקמן בזה הדבור לתרץ מה שהוקשה להם דאם איתא דגרגותני נחסר במגע נכרי אם כן מנ"ל לגמרא דנאסר הגורגתני מטעם ניצוק דלמא נאסר מטעם דנגע נכרי בקילוח שתחת הגורגתני וז"ל דאם כן ה"ל לרב הונא לפ' במילתיה ואם החזר גורגתני שנגע נכרי לגת אסור וכו' דיר' דיש לתמוה דמה צורך היה לו לרב הונא לפרש דכיון דקתני במתניתין מה שבבור אסור וטעם האיסור הוא משום מגע נכרי ורב הונא ס"ל דמאי דקתני מה שבבור אסור הינו בור וגרגותני שנחשב כבוד ומאי דקתני והשאר מותר היינו הגת והקילוח היוצא מהגת אם כן יראה דאין כאן צורך לפרש ואם כן תרתי ק' מנא ליה לגמרא מתסר בנצוק ותו יראה למידק דלדברי התוספו' שכתבו דמאי דקאמר בגמרא גרגותני גופא במאי מתסרא בנצוק משום דאם איתא דמתסרא במגע אבעי ליה לפרושי אם כן מאי קדחי ומשני דאסורא בגרגותני היינו משום שפחסתו בורו אם כן ה"ל לרב הונא לפרושי אבל החזיר גרגותני שפחסתו בורו לגת אסור ותו יראה למידק במה שכתבו דלפרשב"ם שפי' מאי דקתני במתניתין מה שבבור אסור דהוי מטעם כחו של נכרי ומה שבגת מותר דאינו נאסר מטעם כחו כיון שאינו נקרא עדיין יין וגם הקילוח שבין הגורגתני לבור לא נאסר מטעם כחו ואם כן אין מקום ליאסר אלא מטעם ניצוק דאף על גב דלא חשיב יין מ"מ מתסר מטעם ניצוק ואם כן אם איתא דניצוק בר נצוק הוי חבור אמאי מותר מה שבגת והכריחו דלפרשב"ם יש להוכיח שפיר ממתניתין דניצוק בר נצוק לא הוי חבור ויראה דיש לתמוה דכי היכי דלמאי דמפרשינן לעיל דאיסורא דבור הוי מטעם מגע מפלגינן מקלוח שבין הגרגותני לבור ליין שבגת דאף על גב שיין שבגת לא חשיב יין ליאסר אפ"ה קלוח שבין גורגותני לבור חשוב ביין ה"נ אפשר לפרשב"ם דאף על גב דיין שבגת לא חשי' יין ליאסר מכחו מ"מ יין הקלוח שבין הגת לגורגותני חשיב יין ליאסר מכחו כמו יין שבבור וא"כ אכתי איכא לאתמוהי מנ"ל לגמרא דטעמא דאיסורא דגרגותני הוי מטעם נצוק דלמא לא הוי אלא מטעם כחו וגם אם נאמר שאין לחלק מיין שבגת ליין קילוח הגורגותני לענין כח הנכרי מ"מ לענין איסור נצוק אפשר דמפלגינן אם כןאכתי איכא למימר דליכא לאוכוחי ממתניתין דנצוק בר נצוק לא חשיב חבור דטעמא דלא חשיב במתניתין חבור משום דלא חשיב יין.
ותו איכא למידק במה שכתבו ויש לפ' דברי רב הונא לפי' זה וכו' דנראה דכוונתם לומר דלפי פי' זה דסבירא ליה דביין שנאסר מחמת כח נכרי שייך לומר דין נצוק נוכל לפ' זה אפי' אמנם אליבא דמאן דסבירא ליה דדוקא ביין שבאסר במגע נכרי שייך לומר נצוק אבל ביין שנאסר מחמת כח הנכרי לא אמרי' נצוק אין לפרש זה הפי' והיינו שכתבו מעשה שבא לפני רבי מנחם ז"ל וכו' והשתא איכא למידק דאיך אפשר לומר דטעמא דאיסור חזרת גרגותני הוי מטעם נצוק דדוקא כשהגרגותני מפסיק בין הבור לגת יין שבגת מותר דלא הוי אלא נצוק בר נצוק אמנם כשהחזיר הגורגתני אז נאסר יין שבגת מטעם נצוק דאם כן היכי דחי למאי דקאמר ש"מ נצוק חבור במאי דמוקי כגון שפחסתו בורו דנהי דגרגותני מצינן לאוקומי דטעמא דמתסר לא הוי מטעם נצוק אלא משום דפחסתו בורו מ"מ אכתי איכא למשמע מינה דנצוק חבור מטעם איסור הגת בחזרת הגורגתני דהוי מטעם נצוק.
ותו איכא למידק דאם איתא דטעמא דאיסור חזרת גרגותני הוי מטעם נצוק א"כ אמאי קאמר אבל החזיר גורגותני לגת אפילו בלא חזרת גרגותני לגת איכא משום נצוק כל שנסתלק הגרגותני מעל הבור דהשתא ליכא הפסק בין הגת לבור כל זה ראיתי לדקדק בחולשת עיוני שיש לתמוה בזה הדבור ולישב ולתרץ אלו התמיהות צ"ע. נאם הצעיר שלמה הכהן.
/כאן מתחיל במקור סימן ס"א השני/ שאלה ראובן נשא אשה א' ומתה ונשאר לו ממנה בן שוב נשא אשה אחרת וכתב לה בתנאי כתובתה שאם תמות היא בחייו וישאר ממנה לו בת או בנות תירשנה כתובת אמן כאילו היה הזרע זרע שיש לו תקנת בנין דכרין ומתה ג"כ הב' ונשאר לו ממנה ב' בנות רחל ולאה. ונשא ללאה בחייו ונתן לה פרנסתה וגם שידך לרחל בחייו ונטל בקנין לחתנו מעכשו לכשתנשא עם בתו רחל שיתן לו לפרנסת בתו כך וכך. שוב נשא אשה ג' ומת ראובן בחיי ג' ולא נשאר לו מהג' שום זרע ועתה רחל ולאה טוענות סימן להן הבן כתובת אמן כתנאי כתובת אמן שכתב כבנין דכרין ומה שנתן לה אביהן בחייו היה מתנה וכתובת אמן קודם לירושת הבן. והבן טוען דקים לי כאותם הגאונים דלא גביא כתובת בנין דכרין וגם כי ליכא קרקע כדי הב' כתובות שהם סך יותר ממה ששוה הקרקע שהניח ראובן.
תשובה הן אמת כי לא הייתי רוצה להטפל בדין זה לסבות ידועות אצלי אך אמנם אהבת החכם השלם הפוסק ידיד נפשי נר"ו אלצתני לכתוב שורותים אלו להסכים עמו על הדין ועל האמת. ואומר כי בלי ספק צדק במאמרו והסכים בנאומו אל האמת והצדק במה שפסק כי תנאי זה שהתנה ראובן עם אשתו השנית לא מעלי ולא מהני לזכות לבנות הנז' להפקיע ירושת הבן היורש וזוכה בנכסי אביו מן התורה דאם באנו לזכות לבנות ונאמר דתנאי זה הוי כאלו התנה שנותן להן במתנה הסך הנז' ומלתא דפשיטא היא דבלשון מתנה יכול האדם להפקיע ולהעביר הירושה מבניו ויורשיו ולתתה למי שירצה ואפילו לאיש נכרי אין ספק דאפי' אם נרצה לומר שיהא נוסח וכוונת תנאי זה כלשונו בלשון מתנה אינו מועיל כיון שהתנה בזה הזמן שהבנות הנז' לא היו בעולם ואפילו במעי אמן וכיון שכן אין התנאי מועיל דבכתובת בנין דכרין קא מתמה גמרא בין למ"ד יסבון תנן בין למ"ד ירתון תנן דהא אין אדם מקנה דשב"ל =דבר שלא בא לעולם= ומשני הפקר ב"ד הפקר הא קמן דדוקא לענין כתובת בנין דכרין הנהוג בתנאי ב"ד אמרינן דזכו הבנים אפי' שלא באו לעולם מטעם הפקר ב"ד הפקר אבל בנ"ד שרצה ראובן הנז' לעשות דבר חדש ולהתנות שיזכו בנותיו אחרי מותו בכתובת אמן דלא שייכא בהו תנאי ב"ד א"כ מכח תנאו שהתנה אין מקום לזכותם וכמו שכתב כל זה החכם הפוסק נר"ו בארוכה.
גם אין מקום לזכות לבנות הנז' מטעם דכיון שהזכות שזכה להן אביהן ראובן הנז' הוא כתובת ונדונית אמן אף על גב דלכאורה היה נראה לומר שיועיל התנאי הנז' וכמו שמועיל בעלמא התנאי שמתנה האדם לאשתו בשעת נשואין שאם תמות בלא זרע שיחזיר כתובתה ליורשיה וזה התנאי מועיל כדאית' בירושלמי אילין דכתבין אם מיתת בלא בני תהדר פורנה לבי נשא תנאי ממון הוא וקים. וטעמא דמלתא משום דרב כהנא דאמר נחלה הבאה לו לאדם ממקום אחר אדם מתנה עליה שלא ירשנה דהיינו נכסי אשתו שבשעה שמסתלק מירושתה דהיינו קודם נשואין אין ראוי ליורשה מתנה עליה שלא ירשנה ולאפוקי ירושת אביו או שאר מורישין דכיון שראוי לירש בכל שעה הרי כאלו זכה בהם ולא סגי בסילוק וא"כ בתנאי דנ"ד היה אפשר לזכות לבנות ולומר דכוונת אביהן המתנה היתה לסלק עצמו מזכות נכסי אשתו וא"כ היה צ"ל גם האי מעלי שפיר התנאי הנז' מ"מ יר' דקושטא דמלתא היא דהא ליתא דבשלמא אם היה מתנה בזה הסגנון שאם תמות בלא זרע יחזיר נדוניתה ליורשיה משפחת בית אביה גם אם תשאר ממנה זרע באיזה אופן שיהיה או בן או בת שתכף אחר מיתתה יזכה בנכסיה הבן או הבת שתשאר כי האי גוונא חשיב שפיר סלוק דהיינו שמסתלק עצמו מזכות ירושת נכסי אשתו לא שנא אם סלק עצמו מהזכות הנז' אם לא ישאר ממנה זרע דווקא לא שנא אם מסתלק בין לא ישאר בין ישאר זרע על האופן שכתבתי חשיב סלוק ומעלי ומהני כיון שהתנאי היה בזמן המועיל להתנות דהיינו בשעת הנשואין שעדיין לא היה לו שום זכות בנכסי אשתו אבל בתנאי דנ"ד שהזכות שהתנה לזכות לבנות הנז' בנכסי אמן לא התנה שיזכו בהם אלא אחר מותו כדין כתובת בנין דכרין שהבעל יורש את אשתו בשעת פטירתה ואחרי מותו זוכים הבנים מכח האב ולא מכח האם ואין צורך להביא ראיות לזכו' כתובת בנין דכרין דאתי מכח האב כי הדבר פשוט מאד ומספר כתובה נלמוד שכך כתב לה בנין דכרין די יהויין ליכי מנאי אינון ירתון כסף כתובתיך יתר על חולקהון דעם אחוהון. ואם זכות כתובת בנין דכרין אינו בא מכח האב מהירושה מה שייך לומר יתר על חולקהון וכו' דכיון דזכות כתובת בנין דכרין זוכין בה מכח אמם ומה שחולקים עם שאר אחיהם הוא מכח זכות אביהם לא שייך לומר יתר וכו' וקל להבין. וא"כ כיון שזכה ראובן בנכסי אשתו בשעת פטירתו מעתה לא יועיל התנאי שהתנה אם תלד אשתו בת או בנות שיזכו בנכסי אמן לא שנא זוכה להם בתורת ירושה לא שנא בתורת מתנה. סוף דבר חזרתי על כל הצדדין וצדי צדדין לראות אם יש מקום להעמיד התנאי הזה באופן שיזכו הבנות הנז' וראיתי כי אין מקום וצד ואופן לזכותם וכמו שכתב החכם השלם הפוסק נר"ו. נאם הצעיר שלמה הכהן:
@שו"ת מהרש"ך חלק ב סימן סב
שאלה ראובן ושמעון קנו שני בתים מלוי אחיהם בשותפות. הא' הוא בית ועליה על גביו והב' בית וג' עליות זו על ג =על גב= זו ויש בו חלונות שקופי' פונים על הבית והעליה וחלקו ביניהם ראובן ושמעון הבתים הנז' ראובן לקח הבית והעליה שהיה מצד ביתו ושמעון לקח הבית והג' עליות שהיו מצד ביתו ולקחו ובררו הדיינים ביניהם להעריך כמה שוה כל חלק וחלק וכתבו קומפרומיסו ופסקו וכתבו ז"ל אנחנו ח"מ =חתומים מטה= המבוררים מהב' כתות הנז' פסקנו שיהיו הבתים הנז' אשר קנו ראובן ושמעון מלוי שזה הערך היינו חצי הסך על ראובן וחצי הסך על שמעון לא פחות ולא יותר וכו' אחר ימים עלה על לב ראובן להגביה ביתו ושמעון מעכב עליו באמור שסותם חלונותיו שעל בית ראובן הנז' ועושה לו נזק לסתום חלונות ביתו וראובן טוען שהוא מוכרח להגביה ביתו וגם שמהחלונות הנז' מגיב לו נזק גדול ברעפים שלו שבכל יום צריך לתקנו וכשהיו הבתים מאיש א' היה שומר ביתו ומה גם כשהעריכו הדיינים הנז' הבתים הנז' לא שמו האויר רק מה ששוה חלק גוף הבתים והראיה שבקומפרימישו הנז' כתוב שהדיינים הנז' העריכו כמה שוה כל חלק וחלק שלא ירדו לעולם להעריך האויר אלא גוף החלקים לבד ועל הכל ראובן צועק מרה שהדיינים עשו לו עול או טעו בעריכת הבתים הנז' שבלי ספק א' מהג' עליות שוה יתר על הבית והעליה. גם טוען ראובן שאחר שעברו ימים אחר שקנו הבתים ועלה על לבו להגביה ביתו התרה לשמעון ע"י שליח לסתום החלונות קודם מלאת ג' שני חזקה על זה יורנו מורנו אם כל אלו הטענות יועילו לראובן לשיוכל להגביה ביתו ולא יוכל שמעון לעכבו אפילו שסותם חלונותיו ושכרו כפול מן השמים.
תשובה לא נתברר בשאלה אם אלו החלונות הפונים מבית שמעון על בית ראובן אינם מזיקים לראובן בהזק ראיה רק שהם פתוחות ופונות לגג של רעפים של ראובן או אם הם מזיקות בהזק ראייה לראובן כי הנה ממה שבא בשאלה שראובן טוען להגביה ביתו מלבד שהוא מוכרח להגביה יען שמהחלונות הנז' נמשך לו נזק בגג של רעפים שלו מצד החלונות שלו נר' שהחלונות הם על גג של רעפים וא"כ לאו דינא ולאו דיינא שאין שום חזקה לשמעון על ראובן באותם החלונות דהלכה רווחת בישראל כפי המנהג פה שאלוניקי לפסוק כסברת הרא"ש ז"ל דס"ל דחלון על גג של רעפים אין לו חזקה ויכול בעל הגג להגגיה /להגביה/ כותלו ולסתום ולהאפיל החלון ובודאי שהדיינים שגזרו מה שגזרו אין לומר שגזרו ג"כ שלא יוכל ראובן להגביה גגו ומסתמא נכנס זה בכלל הגזרה דהא ליתא דאין להעלות על הדעת לומר דמסתמא גזרו ג"כ על דבר שאין בו חזקה בשום מקום שיהיה לשמעון חזקה על ראובן הנז'. ואם החלונות הנז' נמשך מהם הזק ראייה לראובן כמו שיראה מטענת ראובן שטען שאחר ימי מספר שעברו אמר שקנו הבתים התרה לשמעון על ידי שליח לסתום החלונות הנז' נר' דודאי שנמשך לו הזק ראייה ולכן הוצרך למחות שלא יחזיק עליו וא"כ צריך לעמוד על מה שחלקו הפוסקים בדינא דאחים שחלקו והגיע לאחר החצר והבית לשני והיה לאביהם חלונות פתוחים מן הבית לחצר ואמרינן דאין להם חלונות זה על זה כי הנה בעל הטור כתב שאף על פי שחלקו בשומא ונתן בעל הבית מעות לבעל החצר בשביל שהבית יותר טוב מהחצר אפי' הכי צריך לסתום שלא היה דעתם בעלוי זה אלא על בנין הבית אבל לא היה דעתם על בנין החלונות בסתם כל זמן שלא פירש ועוד כתב שהרא"ש ז"ל הסכים לסברא זו. ובשם הר' יונה כתב דוקא שפירשו שלא היה העלוי אלא בשביל הבנין אבל שסתם היה דעתם גם על החלונות וסברא זאת היא סברת היש מפרשים שכתב הרב המגיד בפ"ז מהלכות שכנים ז"ל יש מפרשים דדוקא כשעלו בפירוש הבנין והעצים כלומר דמה שוה בנוי יותר מהפנוי אבל אם עלו סתם כמה שוה חלק זה על זה הכל בכלל העלוי ואפילו האויר. וכתב עוד שם הרב המגיד שאפשר שלזה נתכוון הרמב"ם ז"ל באומרו ושמו הבנין והעצים וממה שכתב הטור ז"ל יראה דפלוגתא דהני רבוותא לא הוי אלא דוקא על תוספת אורה דלסברת הרמב"ם וה"ר יונה ז"ל אמרינן דבסתמא השומא והעלוי הוי אפילו על תוספת אורה אם לא פירש בפירוש שלא היה העלוי על האורה ולסברת הרא"ש והטור הוי אפכא דבסתמא לא הוי העלוי על תוספת אורה אם לא פיר' בפירוש שהשומא והעלוי היה על תוספת האורה אבל אם הוא בית שאין לו אורה יותר מהצריך לו כל אנפין שוין דאפילו מסתמא אמרינן כי עלו אהדדי וכששמו הבתים היה דעתם גם על עלוי האורה כי בית אפל אינו שוה לכלום. ואם כן בנ"ד יש לדקדק אם יש לשמעון אורה או אפשר שאין לשמעון אורה אלא מהחלונות הללו ואם אין לשמעון אורה מספקת להאיר ביתו ממקום אחר אלא מהחלונות האלו יראה דיש מקום לכאורה לומר שאינו רשאי ראובן להגביה ביתו ולסתום חלונותיו של שמעון דכיון שחלקו הבתים הנז' על פי דיינים ברורים ופסקו מה שפסקו כמו שבא בשאלה א"כ יר' לומר ששמו הבתים והאורה כשגזרו מה שגזרו ואף על פי שלא נתפרש בפירוש אפי' הכי מסתמא אמרינן דעל האורה ג"כ גזרו ואפשר דאפי' לא יהיה אלא ספק אם גזרו גם על האורה או לא אפילו הכי אינו יכול ראובן לסתום החלונות שברשות שמעון מספק דזה כלל גדול בדין המוציא מע"ה =מחבירו עליו הראיה= ואפשר שראובן הוא המוציא שרוצה להזיק לשמעון בסתימת חלונותיו שהוא מן הנזיקי' הגדולים דמהאי טעמא קאמר רב נחמן ולסתום לאלתר הויא חזקה שאין אדם עשוי שסותמת אורה בפניו ושותק וסובל נזק גדול שאין אדם עשוי לסובלו ושתק מחל. מ"מ כד מעיינן שפיר יראה דיכול ראובן לסתום החלונות מכמה טעמים א' כיון שמה שגזרו הדיינים לא היה בשעת חלוקה כי כפי הנראה ראובן ושמעון הם ביניהם חלקו ונתפשרו לחלוק הבתים הנז' על האופן הנז' ובחרו לעשות החלוקה הנז' ולא דקדק ראובן על שמעון אז בשעת החלוקה יען כי אותו החלק שלקח לעצמו היה סמוך לביתו ולא חלקו בדקדוק שומא א"כ כשגזרו הדיינים על סך המעות שיהיה שוה בשוה ולא נתן שמעון לראובן שום מעות אין מקום לומר דבסתמא מה שגזרו היה גם על האויר ועל האורה. גם מטענת ראובן שטען ששלח לו על ידי שליח לסתום חלונותיו קודם שיחזיק שני חזקה כל זה מורה שמה שגזרו הדיינים לא היה על האויר ועל האורה בלי שום ספק שאם גזרתם היה גם על האורה ועל זכות האויר שזכה שמעון מה מקום יש למחאת ראובן אם כבר הדיינים גזרו גם על זכות האויר ואפילו אם נאמר דיש לספק אם גזרת הדיינים היה גם עם האויר והאורה או לא מכל מקום יכול ראובן להגביה כותלו ולסתום חלונות שמעון כיון ששמעון רוצה להחזיק עליו בהזק גדול שהוא הזק ראייה נמצ' ששמעון הוא המוציא מראובן ולאו כל כמיניה להחזיק עליו על הספק. ואם יש לבית זאת אורה הצריכה מלבד אלו החלונות כיון דהוי פלוגתא דרבוותא אי בסתמא הוי העלוי והשומא על האורה או לא. יכול ראובן לומר אנא קים לי כהנך רבוותא דסבירא להו דבסתמא לא אמרינן שדעתם על בנין החלונות שראובן הוא המוחזק ושמעון הוא המוציא שרוצה להחזיק על ראובן ראייה. נאם הצעיר שלמה הכהן.
@שו"ת מהרש"ך חלק ב סימן סג
שאלה ראובן היו לו שני בנות הא' נפטרה בחייו והניח בן אח"כ הלך ראובן לדור עם הבת האחרת שהיתה נשואה לבן אחיו של ראובן ונפטר ראובן ושאל בן הבת הנפטרת מחתנו של ראובן חצי עזבון ראובן כי הוא היה מוחזק בכל נכסי ראובן והשיב חתנו של ראובן כי ראובן צוה שלא יתנו לבן הבת הנפטרת אלא שלשת זהב מחמשת אלפים לבנים והשארית שיהיה הכל שלו והבחור אומר לא היו דברי' מעולם באופן כי על כל דברי ריבות נתפשרו ביניהם שהבחור הנז' יקח בת חתנו של ראובן לאשה ונדר לו ארבעים אלפים בנדונייא לבתו וגם נתן מחשבון ירושתו הנוגע לו מראובן עשרים אלפים לבנים בזה האופן השלשלת זהב הנז' וטו' אלפים אחרים והתנו ביניהם התנאי הכתובה בשבועה שהבחור הנז' לא יוכל לישא אחרת על בתו ולא לגרשה עד עשר שנים ואם יגרשנה תוך עשר שנים או ישא אשה אחרת עליה בתוך עשר שנים שמלבד הנדוניא שיחזיר לה טו' אלף לבנים אשר נתן לו מנכסי עזבון ראובן. והנה עתה יש ד' שנים אשר נשאה והבחור הנזכר רוצה לגרשה או לישא אשה אחרת עליה ואומר כי אינו רוצה ליתן לה הט"ו אלף לבנים כי התנאי שעשה היה אונס גמור כי חתנו של ראובן היה מוחזק בנכסי ראובן ולא היה לו מה לעשות כי בימים ההם לא היו שופטים בארץ ולא היה לו לעשות תנאים ופשרות בחלק הנכסים שלו.
עוד טענה שנייה טוען הבחור הנז' כי ח"ו הוא לא היה מגרשה אם היתה כדרך הנשים ראויה לילד כי היא קרובתו בת דודתו אלא הסבה שרוצה לגרשה או לישא אשה אחרת עליה כי היא עשרים ושתי שנים ולא ראתה אורח כנשים ואין לה סימני אשה הראויה לילד והוא טוען האמת כי נתחייבתי לעמו' עמה להמתין לה עשר שנים כי חשבתי היות לה דרך נשים ובזה הזמן תלד אבל לזאת מה לי עתה מה לי אחר זמן הרבה כבר אינה ראויה לילד ולמה לי להמתין ואני רוצה לגרשה או לישא אשה אחרת עליה כי לא תוהו בראה וכו' ואין אדם יודע כמה ימי חייו ורוצה לקיים מצות פריה ורביה כי כשנתחייב להמתין היה חושב ככל הנשים תהיה אבל עתה שאבדה התקוה רוצה להשאיר אחריו ברכה. יורנו מורה צדק אם זה הבחור ישא אשה אחרת אם יתחייב להחזיר הט"ו אלפים הואיל ולא נתחייב בשבועה אלא דאם ישא אשה אחרת תוך עשר שנים להחזיר לו או ליורשיו הט"ו אלף לבנים והוא לא עלה בדעתו אלא לעמוד עמה לעולם כי חשב תהיה ראויה לילד אבל עתה בנולד זה אשר לא עלה על לבו לא נתחייב לבטל המצוה ח"ו וה' יגדיל ויאדיר תורתו אמן.
תשובה ראיתי את השאלה ואת אשר נגזר עליה מאת החכם השלם סיני ועוקר הרים הפוסק נר"ו והנה בגודל חכמתו נשא ונתן בכל הצדדין וצדי צדדין שאפשר לצדד בנדון זה. והאמת כי לסבת היותי טרוד ואין הפנאי מסכים הייתי רוצה למנוע עצמי מהטפל בענין זה. אך אמנם אהבת השואל אלצתני להגיד הנראה לע"ד. ולכן אבא בקצרה. ואומר כי הנה החכם השלם נר"ו צדד והאריך לפטור לבחור הנזכר מטעם אסמכתא דהיינו דכיון דלפי הנראה מלשון הכתוב בכתובה משמע דאלו המעות היו מעזבון זקנו ומן הדין היו שלו א"כ תנאי זה שהתנה הוי אסמכתא דהרי איכא כאן גזים וכו'. ואני בעניי איני רואה כאן מקום לומר דשייך כאן בהך גוונא דנדון דידן דין אסמכתא אפילו אם נאמר שאפשר' שיהיה בנישואין שום צד של תנאי שיהיה בו דין אסמכתא מה שיראה לעניות דעתי איני רואה שום מקום ושום צד בשום תנאי של נשואין שיהיה בו דין אסמכת' כמו שאכתוב עוד בסמוך בס"ד. מכל מקום בנדון דידן יראה דאין מקום לומר דין אסמכתא דלא גרע נ"ד מתנאי קנס של שדוכין דרובא דרבוותא סברי דאין דין אסמכתא בקנס של שדוכין והטעם משום דלא שייך אסמכתא אלא היכא דגזים כההיא אם אוביר ולא אעביד אשלם אלפא זוזי והכא לא חשיב אסמכתא כלל מה שמתנה אם יחזור דדמי בושתו הוא כההיא אם אוביר ולא אעביד אשלם במיטבא ולפי הנראה מכל הפוסקים דבקנין לבד סגי ולא בעינן ב"ד חשוב ובמעכשו וכמעט אין גם אחד מהפוסקים אשר למדתי וראיתי שיסבור דלא סגי בקנס של שדוכין לקיים הענין בקנין גרידא זולת הרמב"ם ז"ל שכת' פ' י"א מהל' מכירה וז"ל שם כשהיו רוצים חכמי ספרד להקנות באסמכתא היו עושים כך קונים מזה שהיה חייב לו מאה זהובים וכו' עד ועל דרך זה היו עושים כל התנאים והשדוכין וכו' יראה מדבריו שם שמשוה קנס שדוכים לשאר קנסות דעלמא וכבר כתבתי בא' מפסקי הנדפסי' והוא בסימן קל"ה שכמעט שהיה אפשר לומר דבעלמא קי"ל דאין הולכין בממון אחר הרוב דמצי המוחזק לומר קים לי כהנך רבוות' דמסייע לי ואף על גב דהוו מיעוטא דמעוטא עם כל זה בדין זה היה הדין נותן לפסוק בהנך רבוותא דמסייעי לתובע דמסתבר טעמייהו ואם כן בנדון דידן גם כן שנתחייב זה הבחור להחזיר הט"ו אלפים לבנים אם יגרשנה או ישא אשה אחרת עליה אין כאן דין אסמכתא דאין לך בושת גדול מזה אם יגרשנה או ישא אשה אחרת עליה ואין לפקפק ולומר דבשדוכין איכא טעמא אחריתי נמי לסלק האסמכתא דלא שייך בנדון דידן דהיינו משום דכל חד וחד איידי דבעי למקני גמר ומקני דיראה דדוקא גבי שדוכים דאין הבושת אם יחזור בו מי שיחזור מהם משום הכי לא הוי טעמ' דבוש' כ"כ מספיק אם לא בהצטרף טעם אחר אמנם בושת אם יגרשנה או אם ישא אשה אחרת עליה עדיף טובא בלי שום השואה ודמיון מבושת השדוכין. ולכן נהי דהתם בעינן תרי טעמי לסלק האסמכתא הכא יד' דסגי טעמא דבושת גרידא, ותו איכא טעמא אחרינא בנדון דידן לסלק דין אסמכתא דכיון דאלו הט"ו אלפים לבנים שנתחייב הבחור להחזיר אם יגרשנה או ישא אשה אחרת עליה היו מעות שנתנם לו אבי האשה בכלל הנדוניא על מנת כן שאם ישא אשה אחרת עליה או אם יגרשנה שיחוייב להחזירם אם כן לא שייך בהו דין אסמכתא דדין אסמכתא לא שייך אלא בדבר שהאדם מתחייב בדבר שלא בא ולא הגיע לידו מזולתו ומתחייב בו אם יעשה כך אמנם באלו המעות שקבלם בכלל הנדוניא על מנת התנאי ההוא הדבר ברור דלא שייך בו דין אסמכתא ואף על פי שאותם המעות היו מעזבון זקנו מ"מ כיון שמתוך השאלה יראה שאם לא היה מתחייב הבחור באותו חיוב לא היה נותנם לו אם כן הרי הם נחשבים כנדוניא עצמה והתנאי שהתנה בהם הרי הוא קיים ולא שייך בו דין אסמכתא וכ"ש דלפי הנראה לע"ד יראה ודאי דבתנאין של נשואין לא שייך בהו דין אסמכת' מטעם דבההיא הנאה דמתחתני אהדדי או מטעם חבת ביאה גמר ומקנו. והואיל ואתא לידן הך מלתא אעתיק כאן מה שכתבתי בפסק הכל דאפילו במלתא דשייך בה אסמכתא אם נשבע חייב לשלם וז"ל שם בסוף הפסק ויען כי בעל הדין יערער וימאן בזה אומר מ"מ כיון שנשבע לשלם הקנס חייב לשלמו דמלתא דפשיטא דכל דבר שלא יספיק ויועיל הקנין לגמור הדבר ולקימו דהיינו מדין אסמכתא ודבר שלא בא לעולם ודבר שאינו ברשותו ונשבע המקנה והמתחייב לעשות הדבר ההוא שמחייבין את המתחייב שאף אם מדין הקנין אינו מתחייב לקים תנאו מ"מ כדי לקיים שבועתו חייב להשלים וב"ד כופין אותו להשלים כמ"ש כל זה הריב"ש בתשובותיו. העתקתי כל זה להודיע כי הנראה לע"ד הוא דבדבר שיש ספק בדין ויש פנים לכאן ולכאן שכתב החכם השלם הפוסק נר"ו שהרב הגדול מהרר"י ן' לב ז"ל חלק בכמה פסקים ואמר דיכול הנתבע לומר דכי נשבע לא נשבע אלא על דעת מה שהדין יחייב אותו ואם קנין אין כאן שבועה אין כאן. וכתב בשם הרב הגדול כמהר"ר שמואל דימרינה זלה"ה שחולק על הסברא הנזכר' ודעתי החלושה נוטה גם כן לסברת הרב כמהר"ר שמואל זלה"ה כמו שיוכל המעיין עוד לראות בספקי רמוז זה הדבר דוק ותשכח. ונחזור לנדון דידן ואומר כי הנה בלי ספק היה נראה שהיה מקום לפטור בפשיטות לבחור הנז' מהחיוב שנתחייב לחזור הט"ו אלפים לבני' מהוכחת הענין בעצמו שאבי האשה הורה אח"כ שאותם הט"ו אלפים היו מירושת זקנו של הבחור הנז' כמו שבא בשאלה אם כן נמצא שבתחלה בעלילה בא עליו ובעקיפין לעכב ירושת זקנו ולא היה יכולת ביד הבחור להוציאם ממנו לכן נתחייב מה שנתחייב וכיון שעתה הוא מוחזק במעות הנז' ואבי האשה מערער עליו להוציאם ממנו יר' דלאו כל כמיניה דטעם אונס כל דהו יספיק להחזיקם בידו דעדיף ממכר ומתנה ומפשרה ומחילה דבהנהו גווני בעינן אונס נכר ומודעא או אונס גרידא משום דהוו להוציא אבל להחזיק דהיינו בנדון דידן לא בעינן חזוק אונס גדול ומסירת מודעא אך אמנם מה שנותן מקום לפקפק ולהחמיר על הבחור ולחייבו על מה שנתחייב הוא לפי שנשבע על החיוב דהטענה שטוען להפטר מחמת האונס שטוען אין איכות אותו האונס מספיק ומועיל לבטל ולהפקיע חיוב השבועה דנהי דלענין ממון שמעינן מההיא עובדא דפרדסא דלא שנא אונס מחוץ ולא שבא אונס הגוף מ"מ לענין שבועה איכא פלוגתא דרבוותא דאיכא טובא מרבוותא דס"ל דלגבי שבועה בענין אונס הגוף לבטלה ולא סגי אונס ממון ואפילו את"ל דנימא דסגי אונס ממון בגונא דנדון דידן יראה דכל אפין שויא דלא חשיב אונס כיון שהשבועה באה להתחייב על אותם המעות שלוקח עתה להחזירם אם לא יקיים התנאי שהתנה עמה ולא היה נותנם לו אבי האשה אם לא היה מתחייב וקל להבין. לכן מה שיראה לע"ד בענין זה הוא שאם זה הבחור הנז' היה יודע בשעה שנשא האשה הנז' שהיה בה המום הנז' בשאלה דהיינו שאין לה וסת אין מקום לפוטרו מחיובו ולהתירו משבועתו דאדעתא דהכי נשבע וכמו שנמצא כתוב בדינים שבסוף ספר חזה התנופה וז"ל מי שנשא אשה שידע בה שאינה בת בני' ונשבע לה שלא ישא אשה אחרת עליה אין יכול להתיר שבועתו שלא מדעתה לקיים מצות פריה ורביה וכו'. ואין לפקפק מטעם נשבע לבטל את המצוה דהיינו מצות פריה ורביה דדבר ידוע הוא ושגור בפי הכל מה שכתבו הפוסקי' בדין זה וביחוד הריב"ש ז"ל שכתב בתשובותיו דשבועה זו שלא ישא אחרת עליה אין מקום לבטלה מטעם נשבע לבטל את המצוה בשב ואל תעשה דהיינו כגון נשבע שלא לאכול מצה דמיגו דחיילא אמצה דכל השנה כלה חיילא נמי אמצה של מצות לילי פסח והך שבועה שלא ישא אשה אחרת עליה חיילא בכולל מיגו דחיילא אעקרה וזקנה ואיילונית חיילא נמי אראויות לילד אך אמנם אם זה הבחור לא הכיר שהאשה הנז' היה לה המום הנז' יש מקום להקל עליו לפוטרו מחיובו ולהתירו משבועתו כי דבר ידוע הוא כי אשה שאין לה וסת הוא מום גדול אם משום שאינה ראויה לילד ואינה בת בנים וכמו שאז"ל כשם שהשאור יפה לעיסה כך דמים יפים לאשה ואם משום דאיכא למיחש דילמא מקלקלה בשעת תשמיש ומהאי טעמא ס"ל לרבי מאיר דאשה שאין לה וסת אסורה לשמש עם כל זה מי שלבו נוקפו אפשר שיוכל לערער שאינו רוצה ליכנס בספק חששת איסור. א"כ איכא למימר דאדעתא דהכי לא נשבע. וקרוב הדבר לדמותו לנדרי אונסין דמום זה דאין לה וסת יראה דהוי אונס גדול מכריחו לגרשה או לישא אשה אחרת עליה ונתבטלה השבועה מעיקרה וקל להבין. וכיון שיש מקום להקל עליו להתיר שבועתו דיוכל לישא אשה אחרת עליה או לגרשה גם כן אין עליו חיוב לענין הממון שלא נשבע על חיוב הממון אלא בחשבו שלא היה לו מקום לישא אשה אחרת מכח חיוב השבועה. ומעתה כיון שמצד חיוב השבועה אין מקום לחייבו גם כן יש לנו לומר שלא נשאר עליו חיוב מצד התנאי מכמה טעמי. א' כיון שאלו המעות שנתחייב להחזיר הם ממעות זקנו מירושתו שהוברח להתנות עליהם להוציאם מתחת ידו. של אבי האשה אם כן זכה בהם ואין עליו ערעור להוציאם מתחת ידו. זאת ועוד אחרת שאפילו אם לא היה החיוב שנתחייב הבחור על האופן שנתחייב דהיינו להפרע מהחלק המגיע לו מירושת זקנו אלא אפילו אם היה החיוב שנתחייב לפרוע אם יגרשנה או ישא אשה אחרת עליה ממעות שלו שלא באו לידו מתורת ירושה כיון שנמצא באשה אותו המום שמצא בה כיון שלא הכיר בה בשעה שנשאה אינו חייב לשלם מה שנתחייב דנהי דבאיילונית שלא היכר בה בשעה שנשאה יש לה תוספת היינו טעמא שכיון שהוסיף לה מדעתו ולא חשש לשמא תמצא איילונית רצה ליזוק בנכסיו ולא היה הדבר מוטל עליה להודיעו שהרי לא היתה יודעת בכך אבל מום זה דאשה זו כפי הנראה היה בה קודם שנשאת ואם כן היה לה להודיעו וכיון שלא הודיעוהו הוי מקח טעות ואינו חייב לשלם מה שנתחייב דאדעתא דהכי לא נתחייב. סוף דבר בהא סלקינן דודאי זה הבחור הוכרח במעשיו ולהתחייב במה שנתחייב להוציא הזכות שהוציא מהנוגע לו מירושת זקנו וכמו שמוכיחים הדברים ממרוצת ענין המאורע. ואם כן אם השבועה שנשבע להתחייב במה שנתחייב היה בטעות שלא ידע שהאשה הזאת היתה מסולקת דמים ואין לה וסת אין מקום לחייבו ואין עליו חיוב שבועה דאפשר לומר שהשבועה בטלה מעקרא בלי צורך שאלת חכם וקרוב הדבר לדמותו לנדרי אונסים וכמו שכתבתי. מכל מקום לרווחא דמלתא אומר הטוב הדבר שישאל על שבועתו בפני שלשה ויתירו לו אפילו שלא מדעתה. ויש ללמוד זה ממה שכתבתי ממה שנמצא כתוב בסוף ספר התנופה שאם הכיר בה אינם יכולים להתיר לו שלא מדעתה משמע שאם לא הכיר בה מתירים לו אפילו שלא מדעתה ובזה יהיה פטור ומותר מכל החיובים ונקי מה' ומישראל. נאם הצעיר שלמה הכהן.
@שו"ת מהרש"ך חלק ב סימן סד
שאלה ראובן ושמעון אנשים סוחרי' והיה לו לראובן חוב אחד על נכרי א' מסך א' מלבנים שהלוה ראובן לנכרי ויהי היום כשבא ראובן לגבות חובו מהנכרי בא שמעון וחלה פני ראובן הנח לנכרי ואני ערב בעד החוב אם לא יפרעם הנכרי עד איזה זמן שקצבו ביניהם ונשאר ערב שמעון בקנין גמור לראובן בעד הנכרי כשבא הזמן הקצוב ביניהם בא לו ראובן לתבוע חובו משמעון בכח הערבנות ועוד שהנכרי לא רצה לפורעם או מת והשיב לו שמעון איני רוצה לפרעם בכח אלמות נתגלגלו הדברי' בהמשך הימים ומת שמעון הערב והניח בן א' שיירש כל אשר לו נחלת שדה וכרם ובתים מלאים כל טוב הכל משמעון אביו ובנו של שמעון היה נושא ונותן עם ראובן בעל החוב ומת בנו של שמעון ונשארו מעותיו ביד ראובן עכשיו רואה ראובן ליטלם וללוקחם בעד החוב שהיה חייב לו שמעון אביו ועם ראובן טענה אחת שטוען שידענו שכל מה שהיה לו לשמעון הכל ירשם בנו לכן אדוננו הרב ילמדנו ויורנו מורנו אם יש לו דין ואמת לראובן לקחת אלו המעות שהיה נושה לבנו של שמעון בעד חוב אביו שמעון אפי' שהיה לבנו של שמעון יתומים לפי שעכשו אין מי יודע לא בכתב ולא בעל פה אם יש לו לראובן מעות מבנו של שמעון אלא שראובן להיותו יהודי כדת רוצה לדעת אם הדין עמו למשכם בעד חובו הרי טוב ואם לאו ילך ויאמר ליורש הילך מה שאני חייב לכם ומן השמים ידינוהו לאבי אביכם הזקן.
תשובה אחר ההנחה והתפיסה במושלם ששמעון חייב לראובן סך המעות שנתחייב לו בעד ערבנות הנכרי שאף על פי שנתערב שלא בשעת מתן מעות ולא על אמונתו הלוהו מ"מ כיון שנשתעבד ונתחייב בקנין אף על פי שהערבות היה שלא בשעת מתן מעות אלים חיובו וחייב לפרוע לראובן הסך שנתערב בעד הנכרי אם לא היה יכול ראובן להוציא מעותיו מן הנכרי או שמת כמו שבא בשאלה עתה צריך לידע אם אחרי מות שמעון היה יכול ראובן לתבוע מבנו היורש שלו סך הערבות הנז' ואומר דמלתא דפשיטא היא שאם החוב שנתחייב שמעון לראובן בקנין הנז' היה כתוב בשטר שהיה יכול לתבוע ליורש שלו לא הוה מצי למטען שמא פרעך אבי ואף על גב דבעלמא במלוה התובע ליורש הלוה במלוה על פה וטוען עליו כך וכך יש לי על מורישך מצי למטען היורש איני יודע שאבי חייב לך ואיני יודע אם פרעך או לא ופטור כיון שאם היה קיים היה יכול לומ' פרעתי אנן נמי טענינן ליורש אביו פרע מ"מ היכא שהוציא שטר חוב שחייב לו אביו והשטר מקויים שאין בו חשש זיוף חייב לפקוע אותו החוב אף על פי שעבר הזמן הכתוב בשטר כל זמן שהשטר קיים וכפי הנראה מתוך השאלה החיוב שנתחייב שמעון לראובן לא נעשה שטר עליו מ"מ יראה דעדין יש מקום לדקדק אם היה צד שהיה יכול ראובן לתבוע לבן היורש לשמעון והוא אם הקנין שקנה ראובן משמעון שנתחייב לו סך הערבות הנז' נעשה בעדים והיו העדים שהיו בשעת הקנין קיימי' אחרי מות ראובן דלפי סברת רבינו האיי גאון ז"ל ס"ל ויר' דהיכא דאיכא עדי קנין אף על פי שעבר זמן הפרעון מצו למכתב שטרא ולא חיישינן שמא נפרע החוב וכמו שכתב הרי"ף ז"ל משמו בהלכות האשה שנתארמלה בפירושה דההיא דתניא כותב אדם עדותו על השטר ומעיד עליה לאחר כמה ימים.
ומי שידקדק בדברי הרמב"ם ז"ל בה' טוען ונטען פ' ב' יבין וידקדק דס"ל כרב האיי גאון וז"ל שם טענו שיש לו חוב אצלו בעדים וקנין ואמר כן היה ופרעתיך או שאמר איני חייב לך כלום ונשבע ואח"כ באו עדי הקנין או הוציא השטר ונתקיים הרי זה משלם וכו' מתוך לשון זה יראה בבירור דכל דאיכא עדי קנין אינו יכול הלוה לטעון פרעתי. גם הר"ן ז"ל כתב שם בהלכות דהרשב"א ז"ל ורבוותא נמי איכא דס"ל הכי ואם כן אליבא דהנך רבוותא פשיטא שאם היו עדי קנין קיימים אחרי מות ראובן ומעידים על הקנין שנשתעבד שמעון לראובן על הערבות הנז' היה יכול ראובן לתבוע מבנו של שמעון ולא היה יכול לטעון שמא פרעך אבי כיון שאלו היה אביו קיים לא היה יכול לטעון פרעתי.
ואומר דאיברא דאליבא דהנך רביותא פסקט דמלת' הוי כדכתיבנא שאינו יכול לטעון פרעתי מ"מ איכא רבוותא אחריני טובא דס"ל דאפי' איכא עדי קנין מצי למטען הלוה פרעתי דהא הרי"ף ז"ל דחה הפירוש שפי' רבנו האיי גאון על ההיא ברייתא ופי' ע"ד אחרת וגם הרמב"ן ז"ל הקשה על עקר הדין ואמר שאיך אפשר שלא נחוש לפרעון כשהגיע הזמן וכתב הר"ן שהכריע הרמב"ן כדברי הגאונים דס"ל שבענין זה אין כותבים וכו' וא"כ כיון דהוי הך מלתא פלוגתא דרבוותא הוה מצי היורש של שמעון למימר קים לי כהרי"ף ושאר רבוותא דס"ל בכי האי גונא חיישינן לפרעון ואם כן לא היה עליו שום חיוב שהיה יכול ראובן לתבוע מהיורש ואפילו שהיו שם עדי הקנין מעידים שנתחייב אביו הסך הנז'. ועתה נשאר לנו לחקור ולבאר דאיברא דראובן לא היה יכול לתבוע מבנו של שמעון בדין כיון שלא היה לו שטר על אביו עתה שטוען ראובן שבאו לידו סך מעות שנתחייב לבן היורש של שמעון אם יכול לתפשם ולעכבם בשביל החוב הנז' כיון שקים ליה בודאי שהיה חייב לו אביו הסך הנז' או לא ואומר דמלתא דפשיטא היא שאם נשא ונתן ראובן עם בנו של שמעון ובאו לידו מסחורות ונכסים שהניח אביו שמעון יכול לתופשם ולטעון עליהם ולא מבעיא עתה שמת הבן היורש של שמעון ונשארו נכסיו ליתומיו והיתומים אינם יודעים זה החוב אשר ביד ראובן דנאמן ראובן לטעון עליהם שהיה חייב לו אבי אביהם ורוצה לתפשם ונאמן במגו דאי בעי שתיק אלא אפילו אם היה בן שמעון היורש שנתן בידו הנכסים והסחורות קיים היה נאמן לעכבם ולטעון עליהם שכך וכך היה חייב לו אביו כל דליכא עדים שנתן לו הנכסים ואף על פי שאין להאמינו כאן במגו משום דה"ל מגו דמעיז לשאינו מעיז אפ"ה בשבועה היה נאמן לעכבם ולומר כך וכך היה לו ביד אביך וכחו שכתב כל זה הריב"ש ז"ל בשם המפרשי' בסימן שכ"ב וכל זה שאני אומר שיכול לטעון על מה שהיה חייב לבן שמעון היורש היינו דוקא אם היה חייב לו מה שנתחייב מנכסים וסחורות שקבל ממנו שהניח לו אביו כי האי גונא יכול לתפוס ולעכב כיון שהם נכסי שמעון.
אמנם אם היה החוב שנתחייב ראובן לבן שמעון מנכסים וסחורות של היורש עצמו או אפי' קבל ממנו מעות והמעות באו ליד היורש ממטלטלים שמכר מנכסי אביו מלתא דפשיטא היא שאין שום צד שיוכל לעכבם דהלכה רווחת דאפי' דקים לן וגם היורש היה יודע בודאי שהיה חייב לו אביו אף על פי שמהתקנת שתקנו הגאונים מטלטלי דיתמי משתעבדי לבעל חוב היינו דוקא בעוד שהם בידם אבל אם מכרו נוקמיה אדאוריתא וא"כ נמצא דכה"ג דתפיסה ועכוב לא חשיבא ולא מהניא. סוף דבר אם העכוב שרוצה לעכב ראובן הוא מחוב שנתחייב מנכסים וסחורות שהניח שמעון החייב שמכרם לו בנו היורש מלתא דפשיטא שיכול לעכב ולטעון שכך וכך מעות היה חייב לו אבי היתומים הנז' והוא נאמן בלא שבועה במגו דאי בעי שתיק כיון שהיתומים ולא שום אדם אחר יודע מהחוב שהיה חייב לאביהם. אמנם אם החוב שנתחייב לבן היורש היה מעות שקבל ממנו והלוה לו אף על פי שאותם המעות באו ליד בן היורש מנכסים שכבר מנכסי אביו אינו יכול לעכבם ולתופסם כמו שכתבתי ואין צ"ל אם נתחייב מנכסים וסחורות שהיו של הבן היורש שאינו יכול לעכבם וצריך לפרוע ליתומי' מה שנתחייב לאביהם ומן השמים ידינו לאבי אביהם הזקן שלא פרע החוב שנתחייב ותו לא מידי. נאם הצעיר שלמה הכהן.
@שו"ת מהרש"ך חלק ב סימן סה
שאלה ראובן מת וחיי לרבנן שבק והניח בן קטן ובת ונשארו כל נכסיו ביד אחיו שמעון שהיה מפקח בנכסים ויגדל הילד ונעשה איש ותבע מדודו שיתן לו נכסיו ונתקוטטו עד שנתן לו מהריוח עשרים אלפים לבנים ונשאר הקרן קיים ועשה לו שטר מהארבעים אלף לבנים שנשארו בידו. איך הניחם בידו להתעסק בהם אחרי ימים בא הבחור בשאלוניקי והיה בלכתו לשוב לאנדירנופלה כי שם ביתו נהרג בדרך על פי תוגרמים משיחים לפי תומם מעידים בעדות שמשיאין את אשתו ועתה אחותו היורשת נשואה ותובעת מדודה ירושת אחיה מהנכסים שבידו מאחיה שנהרג ודודה טוען שלא מת ואולי יבא ושאין מוציאי' מידו. ועתה יורנו מורנו אם מורידין היורש בנכסים ואת"ל דאין מורידין אם מעמידין ביד איש נאמן ע"פ ב"ד ואת"ל דמעמידין ביד אפוטרופוס אם יתן הנכסים כמו שלקחם או יתן ריוח ליורשת כיון שנתעסק בהם ואם יאמר שלא נתעסק בהם או שנתעסק בהם לחשבונו אם חייב להחזיר המעות מהמשקל שלקחם והגרוסי' אל הערך שלקחם באותו זמן מהכל יורנו מורנו דרך זו נלך ובאורו נראה אור.
תשובה ראיתי מה שכתב החכם השלם מאד נעלה הפוסק נר"ו וראיתי להסכים עמו על הדין ועל האמת. ואומר דאיברא שכתב הרמב"ם ז"ל בפ"ז מה' נחלות שאין יורדין לנכסי המת לירש עד שידעו בעדו' ברור' אבל אם שמעו בו שמת או נכרים משיחים לפי תומם אף על פי שמשיאי' על פיהם אין היורשים נוחלים על פיהם ודבר זה מוסכם מכל הפוסקים ואם כן יראה דאין מקום לומר שתטול היורשת הנז' המעות מידי דודה מ"מ יראה ממה שכתב הרמב"ם ז"ל בדין היוצא לדעת ושמעו בו שמת וז"ל פ"ז מה' נחלות מי שיצא לדעת והניח נכסיו ואין ידוע להיכן הלך ולא מה אירע לו אין מורידין קרוב לנכסיו וכו' שמעו בו שמת הרי ב"ד מוציאים כל המטלטלים ומניחי' אותן אצל נאמן על פיהם ומורידים הקרוב לשדות ולכרמים בהם כאריס עד שיביא ראיה ברורה שמת או שיבא אם כן יראה מדבריו ז"ל ללמוד לנ"ד דזה הבחור שיצא לדעת ואח"כ שמעו בו שמת שמוציאין המעות מיד דודו ומניחים אותן ביד איש נאמן ויראה דאפילו הרמב"ן והרשב"א שחלקו עליו כמו שכתב הרב המגיד ז"ל מ"מ יר' דלא נחלקו אלא במה שאמר שמורידין הקרוב לשדות ולכרמי' אבל כמה שאמר שמוציאים המטלטלים ומניחים אותם ביד נאמן דודאי שלא חלקו.
ואין לפקפק ולומר דכיון ששמעון זה דוד הבחור הוא אדם נאמן אם כן אפוכי מטרתא למה לי וכמו שכתב החכם השלם הפוסק נר"ו דודאי יד' דאפי' יהיה שמעון הנז' היותר נאמן שבנאמנים עכ"ז מוציאין המעות מידו וינתנו ביד איש אחר ויש בזה טעם גדול לשבח והוא מלתא דפשיטא שמה שאמרו ביוצא לדעת ששמעו בו שמת דעבדינן תקנתא שמוציאים המטלטלין ומניחים אותם ביד נאמן אינו למעלת ותקנת האיש ההוא היוצא דהא דאמרינן כמן דיצא לדעת דהיה לו פנאי לצאת ולא צוה שמא אינו רוצה שיעשו שום שנוי בנכסיו לפיכך אמרו מטלטלין יעמדו ביד מי שהם בידו ולא קפדינן אם הוא נאמן או לא גם שדה וכרם שהניחם בורים ישארו בורים דאיהו דאפסיד אנפשיה שהרי ברצונו מאבד ממונו ואפילו הכי היכא ששמעו בו שמת עבדינן תקנתא יר' ודאי דהך תקנתא דעבדינן היינו משום תועלת ותקנת היורש דכיון ששמעו בו שמת נהי דאין מורידין היורש לנחלה עד שיודע הדבר בעדות ברורה מ"מ עושים תקנה להשגיח בנכסים שלא יפסדו כיון שאיפשר שיתברר שמת האיש היוצא ויפלו הנכסים ביד היורש ומהאי טעמא כתבו הרמב"ן והרשב"א ז"ל בדין שמעו בו שמת ויוצא לדעת שאם באו קרובים להוריד בהם רחוק בתורת אריסות כדי שלא יפסדו הנכסים שומעין להם ומזה נשמע ג"כ שבענין המטלטלים יעשו תקנה להניחן ביד נאמן א"כ בנ"ד כיון ששמעו על הבחור שמת ראוי לעשות תקנה על נכסיו ותועלת אחותו היורשת דנהי דאין נותנין לה הנכסים דיש לחוש שמא יבא המוריש ששמעו בו שמת מ"מ אינו ראוי להניחם ביד שמעון דודה שאיפשר שלא יהיה לבה בטוח שיהיו המעות בידו באופן דלא דינא ולא דיינא דנהי שאין היורשת יורדת לנחלה מ"מ אין לספק שמוציאין המעות מיד שמעון דודה באופן שיהיה לבה בטוח במקום שיהיו שם וכל זה הוא כפי שורת הדין הפשוט אך אמנם מה שיראה טוב וישר לעשות בענין זה ודומה לזה שאף על פי שלא נשמע ממיתת הבחור הנז' כי אם על פי מסיחים לפי תומם מ"מ אם בהמשך הזמן גם אופן המאורע מורה שאין לספק במיתת הבחור וזה אומר אני שאם יעכב דוד היורשת הנז' המעו' ולא יתנם לה לא טוב עושה בעמיו והנה מעשים בכל יום מהאנשים שנתעלמו ונאבדו ולא נזרע מה נעשה מהם ולא נמנעו הקרובים לגבות חובותיהם בכל מקו' שהם. והנה מעשה בא לפי מה"ר יוסף חאראבון שנתעלם ונאבד ולא ידענו מה היה לו וחתנו הנבון ונעלה כה"ר גדליא חפץ יצ"ו גבה חוב א' שהיה לחמיו הנז' על החכם כה"ר יצחק מאראגי' יצ"ו ואחיו הנעלה כה"ר אברהם יצ"ו וכן ראוי לעשות שאין ראוי לומר יקוב הדין את ההר: נאם הצעיר שלמה. הכהן.
@שו"ת מהרש"ך חלק ב סימן סו
שאלה יורנו מורנו מורה צדק ומשפט מדין כסאו. ראובן שמעון ולוי נשתתפו עם יששכר וזבולן אחים לזמן ג' שנים והתנו ביניהם שמהריוח שירויחו יקחו ראובן שמעון ולוי החצי ויששכר וזבולן אחים החצי וכמו כן ח"ו אם יהיה איזה נזק והפסד בשותפות יהיו חולקים על הדרך הזה ועל זה עשו שטר שותפות ביניה' ונשבעו השתי כתות לקיים כל מה שכתוב בשטר השותפות שבועה חמורה ע"ד =על דעת= רבים המפורשים בשטר ובודאי שהיה להם ג"כ טובת הנאה בהשתתפם יחד וכתוב שם בשטר השותפות ונתחייבו יששכר וזבולן חיוב גמור לעמוד בחברה עם ראובן וחביריו מהיום ועד תשלום ג' שנים רצופות ושלא יוכל להתפרד שום אחד מהם מחברת ראובן וחביריו עד סוף הזמן הנז' אבל ראובן וחבריו יוכלו להתפרד מיששכר וזבולון כל עת שירצה. ובתוך אלו הג' שנים מת זבולן חיי למר ולכל ישראל שבק ואחר מיתת זבולן לא דבר יששכר עם ראובן וחבירת דבר ולא גלה דעתו שלא היה רוצה לעמוד בשותפות עמהם אלא אדרבה נשא ונתן בחנות כבראשונה כבהיות זבולן חי ושלא לראובן היושב בעיר אחרת ליקח נכסים ובגדים לחנות ומכר מהם הרבה והיה לוקח מדמי החנות הנז' להוצאתו די מחסורו אשר יחסר לו לחשבון ההוא המגיע לחלקו כאלו היה זבולן חי שהיו לוקחים חצי הריוח כמשפט הזה היה לוקח עתה גם אחר מיתת זבולן ונמשך זה שנה אחת ואין דובר דבר.
ועתה באים לחלוק כי נשלם הזמן של השותפות ונמצא כי יש הפסד ונזק בעסק ובשותפות וראובן וחביריו שואלם חלקו מהנזק שיש בשותפות שמגיע לו חצי הנזק כמו שהיה חולק בריוח ויששכר משיב שאינו חייב להשלים רק מה שנאבד בשותפות קודם מיתת זבולן כי אחר מיתת זבולן נתבטל השותפו' בדין מת אחר מן השותפים. וראובן משיב לו בעדו ובעד חביריו. ראשונה כי בשטר השותפות כתוב ונתחייבו יששכר וזבולן לעמוד בחברה עם ראובן ושלא יוכלו להתפרד שום אחד מהם עד תשלום הג' שנים רצופות מחברת ראובן וכל זה בשבועה ע"ד רבים מפורשים וא"כ כיון שבתנאי הזה אינו אומר שלא יוכלו להתפרד רק שלא יוכל להתפרד שום אחד מהם ודאי שעל כל אחד ואחד חל שבועת השותפות ואף אם מת האחד לא יוכל להתפרד שזהו לשון שום אחד מהם שנר' שאפילו שיתפרד האחד לא יוכל האחר להתפרד.
ועוד טען ראובן שמא מת אחד מן השותפין הו' /?/ היינו שיוכל לחלוק אפילו בתוך הזמן של השותפות אם ירצה לחלוק אבל כיון שאז לא חלק באותו הזמן ונמשך השנה אחרי מות השותף לא יוכל לחלוק אח"כ עד סוף הזמן. ועוד משיב ראובן כי לו הונח שכיון שמת זבולן נתפרדה החבילה כיון שאחר מיתתו נשאו ונתנו בשותפות הנה אחת או יותר והיה לוקח יששכר דמי הריוח לחצאין והיה נותן להוצאה מהם לאלמנת זבולן הוי כחזרו ונשתתפו וכיון שלא פירשו הענין ודאי שעל דעת התנאים הראשונים חזרו ונשתתפו וא"כ חייב הוא להשלים חצי הנזק וההפסד הנמצאת בחנות ויששכר משיב כי לא היה שותף עמהם אחר מיתת זבולן כי מה שהיה לוקח חצי הריוח הנזכר בעבור שראובן היה נותנה אליו ולכך היה לוקחה אבל לא בשביל שהיה שותף. וראובן טוען שכיון שכשמת זבולן לא אמר אליו שהוא היה רוצה להפרד ושלא היה שותף ולקח בהמתנה סחורות ונשאו ונתנו יחד והקיפו מהסחורות ונמשך זה שנה א' ודאי שנשתתפת עמי אח"כ אתה לברך ע"פ התנאים הראשונים.
ועוד טוען ראובן שאם אחר מיתת זבולן נתפרדו ממנו מאן פלג לך ולא תהא דין מת אחד מן השותפין אלא כאלו נשלם זמן השותפות שהשותף הבא לחלוק שלא מדעת חבירו צריך ב"ד של ג' לשום לו אם היה בשותפות סחורות וכלים או מעות רעים וטובי' שצריך בהן שומא וא"כ בחנותינו ג"כ שהיו בה סחורות וחובות ומעות רעים מאן שם לך והיכן הוא המעשה ב"ד שחלקת בפניהם ואדרבה נשאת ונתת מחדש עמנו ודאי שנתרצת בשותפות עמנו כפי התנאים הראשונים ולכך היית לוקח חצי הריוח וא"כ כמו כן עתה אתה חייב לשלם חצי נזק הפסד בחנות שמגיע לחלקך. על כן יורנו מורנו איזה דרך ישכון אור תורתו התמימה אם הדין עם ראובן וחביריו וחיי' יששכר לשלם חצי ההפסד אשר ימצא בשותפות אפילו אחר מיתת זבולן ומה' תהיה משכורתו שלמה. עוד יורנו הודנו והדרנו גאון ישראל בשטר השותפות אשר עשו בתחלה ראובן וחביריו עם יששכר וזבולן כתוב בלשון הזה והאמינו יששכר וזבולן לראובן ולחביריו ולבאי כחם על כל פרטי שטר זה הנ"ל ועל כל אשר ימצא כתוב בפנקס ראובן בין מהנכסים הנז' או בין על כל איזה נזק והוצאה וכו' ונאמנות גמורה בפירוש כב' עדים כשרים על פי דבורם הקל לבד בלי שום שבועה קלה וחמורה עכ"ל הנאמנות. ועתה שאל ראובן אם יהיה נאמן הוא לומר ליששכר אחר שמת זבולן אמרת לי שהיית רוצה לעמוד עמי בשותפות עד תשלום הזמן הנז' בשטר השותפות ע"פ התנאים ההם כיון שכתוב בנאמנות שהאמינוהו על כל פרטי שטר זה וענין זמן השותפות ג"כ הוא פרט א' מאותו השטר.
עוד יורנו מורנו אם ההזק וההפסד ההוא בשותפות הנז' בסחורות אשר לקחו בהיות זבולן חי ובחובות אשר נעשו זה בהיותו בחיים חייתו אם חייב יששכר וזבולן באותו ההפסד כיון שההפסד ההוא היה בסחורות שלקחו בהיותו בחיים ולא יכלו למכרם עד עתה ועתה נמכרו בפחות מדמי שוויים וא"כ הוי כאלו ההזק נעשה בהיות זבולן חי דמאותו הזמן בא ומתגלגל עליהם וא"כ אף על פי שאחר שמת זבולן נתפרדה החבילה היינו לנזיקי' הנעשים אחר מותו אבל לא לנזיקי' שנעשו בסחורות שנלקחו בהיות בחיים חייתו דהוה ליה כאלו נעשו אז.
וכן יורנו בענין הנאמנות אם יש איזה פקפוק לומר כך מעות לקחת או כך סחורה לקחת כיון שכתוב בנאמנות שהאמינו על כל מה שימצא כתוב בפנקס ראובן בן /בין/ מהנכסים שהיו לראובן שם בעיר יששכר ובין הנכסים שישלח ראובן מעירו שם לעיר היששכר ובין המעות אשר ישלחו ובין על כל איזה נזק או הוצא וכו'. על כן יורנו מורנו אדוננו בענין הנאמנות הזה היש לטעון כנגדו ואם יהיה ראובן נאמן עליו ועל כל מה שיטעון נגד יששכר וימצא כתוב בפנקסו שחייב יששכר. עוד יורנו אם במה שכתוב בלשון הנאמנות והאמינו וכו' נאמנות גמורה בפי' כב' עדים כשרים על פי דבורו הקל לבד בלי שום שבועה קלה וחמורה אם סגי האי ואינו משביעו לא בתחלת הפרעון ולא אחר הפרעון דכיון דכפל ואמר על פי דבורו הקל לבד וכו' הוי כאלו הוה אמר לעולם דאז אינו משביעו אפי' אחר הפרעון כיון שכתוב בו לבד בלי שום שבועה קלה וכו' דאי לא הוה סגי במאי דאמר שהאמינו כשני עדים כשרים.
תשובה תחלת כל דבר אודיע שיר' לע"ד שמה שכתב הרמב"ם מת אחד מהשותפין או אחד מהמתעסקי' שמתבטל השותפות או העסק אף על פי שהתנו לזמן קבוע שכבר יצא הממון ליד היורשים דהיינו דוקא בשנים שנשתתפו אף על גב דס"ל דשותפי' שהתנו להשתתף עד זמן קבוע כל אחד יכול לעכב מלחלוק תוך הזמן מ"מ היכא דמת אחד מהם בתוך הזמן נתבטל השותפות ובשותף הנשאר או יורשי השותף הנפטר יכולים למחות ולבטל השותפות אמנם ג' שנשתתפו וקבעו זמן לשותפותם ומת אחד מהם תוך הזמן נהי דנתבטל חלק אותו השותף שמת מהטעם שכתב שכבר יצא הממון ליד היורשין מ"מ שותפות הנשארי' במקומה עומדת עד הזמן שקבעו דמאיזה טעם יתבטל השותפות מהשותפין הקיימים עד הזמן הקבוע אם לא שנאמר דמעיקרא כשנשתתפו אדעתא שיהיו כלם בשותפות נשתתפו דמזלא דתלתא או ארבע' עדיף או גם כי אפשר שיהיה ההשתדלות נוסף מ"מ יר' דפשטא דמלתא דהך דינא במת אחד מהשותפין וכו' אינו אלא בב' שותפין לבד שמת אחד מהם וכיון דיש לספק אם זה הדין שייך אפי' בשותפין הרבה שנשתתפו דכיון שמת אחד מהם נתפרדה החבילה או אינו אלא דוקא בשנים שנשתתפו ומת אחד מהם אבל בשלשה שנשתתפו אף על פי שמת אחד מהם לא בטלה השותפות מהשנים הנשארים ויכולים לעכב זה על זה שלא לחלוק עד זמן משך שותפותם. יראה דאם נשבעו השותפי' בשעה שנשתתפו שלא להפריד השותפות עד משך זמן הקצוב אף על פי שמת אחד מהם אינו רשאי שום אחד מהנשארים להפריד השותפות לא יהא אלא ספק שבועה וראוי להחמיר אם כן בנדון דידן שנשבעו יששכר וזבולן כל אחד מהם בפני עצמו שלא להפריד השותפות עד הזמן שקבעו אם כן אף על פי שמת זבולן בתוך הזמן עדין נשאר זבולן בחיובו להיות שותף עם ראובן וחביריו עד משך הזמן הנז' ולחלוק בריוח והפסד כמו שכתוב בשטר תנאי השותפות.
ועוד צריך לדעת שזה הדין שכתב הרמב"ם ז"ל דמת א' מהשותפים דנתבטל השותפות הינו היכא דמיחו זה על זה וגילה דעתו שרוצה לחלוק וחלק ממו' השותפו' בפני חבירו או שלא לדעת חבירו בפני ג' בקיאי' בשומא אמנם אם לא מיחה זה על זה ולא גילה דעתו שרוצים לחלוק השותפות לאו דינא ולאו דיינא שהשותפות נמשך על פי התנאי הכתוב בשטר אפילו לאחר מיתת הנפטר וכמו שכתוב כל זה בשאלה אם כן בנדון דידן גם כן שאחרי מות זבולן לא מיחו יורשיו בשותפות אדרבא כפי מה שבא בשאלה היו נושאים ונותנים מחדש אחרי מותו כמו בחייו אם כן לאו דינא ולאו דיינא שכל הנזק וההפסד הנמצא בעסק השותפות. חייבים לשלם על פי התנאי הכתוב בשטר וכל זה הוא אפילו אם הנזק והפסד הנז' נעשה אפילו לאחר מיתת זבולן מהטעמי' שכתבתי שכיון שיששכר לא היה רשאי להפרד מהשותפות מכח שבועתו אפילו אחר מיתת זבולן אחיו וגם יורשי זבולן אחיו לא ערערו ולא מיחו במשך השותפו' וכ"ש אם ההיזק וההפסד שבא בשאלה נעשה קודם מיתת זבולן באופן הכתוב בשאלה לאו דינא ולאו דיינא שחייבין יששכר וזבולן לשלם הנזק וההפסד כפי המוטל עליהם על פי התנאי הכתוב בשטר. ועל מה שבא בשאלה במה שכתוב בלשון הנאמנות על פי דיבורו הקל לבד בלי שום שבועה קלה וחמורה אי סגי כדי שלא להשביעו לא קודם הפרעון וגם לא לאחר הפרעון מאד תמהתי על השואל שכפי הנראה מסדר השאלה הזאת הוא איש יודע ומבין ואם כן תמה אני עליו למה הוצרך לשאול ע"א דדין זה כתוב בהדיא ובברור בח"מ סימן ע"ז וז"ל לפי כך אם כתב לו בנאמנות בלא שום שבועה קלה וחמורה וגלגול לא משתבע לא בתחלת הפרעון ולא בסוף הפרעון ומ"מ כתב דאין הנאמנות מועיל שלא להחרים חרם סתם אפילו אם פירשו בפירוש ע"כ. נאם הצעיר שלמה הכהן.
@שו"ת מהרש"ך חלק ב סימן סז
שאלה לאה אש' אלמנה היה לה סחור' ידועה ובא ראובן ואמר לה תרצי לשלוח סחורה זאת יחד עם סחורה אחרת כיוצא בה ששולח שמעון בזאת האניה השיבה לאה ואמרה כן רצוני לשלחה על מנת שיניחנה בעיר שאלוניקי אז דבר הדברים ההם ראובן לשמעון השיבו שמעון ואמר מה אעשה כי אין האניה הולכת לשאלוניקי ואמרה לאה לראובן כיון שהאניה אינה הולכת לשאלוניקי יעשה שמעון בסחורתי כמו שיעשה בסחורתו. ובנסוע האניה משם הנה באה לשאלוניקי שכפי הנראה העלים האמת ובמרמה עשה לפי שהוא כבר מכר מחצית כל אותה הסחורה לזבולן תושב שאלוניקי ע"מ שהיה לו לזבולן לבחור באותה סחורה שהיה מביא באניה וכן היה שהקונה זבולן בחר באותה סחורה בכל אות נפשו ונטל מאותה סחורה של האלמנה לאה הנז' כי היא ישרה בעיניו והפועל שנתטפל באותה סחורה גט הקונה הנז' אומרים שאם לא היתה אותה סחורה של האלמנה כי היא ישרה בעיניו לא היה קונה אותה. ונמצא שבאותה מכירה שמכר שמעון בשאלוניקי הריוח בה. ומה שנשאר מאותה סחורה שלחה שמעון למצרי' והיא היתה סחורתו וכאשר נמכרה נמצא בה הפסד מרובה ועתה בראות שמעון כי נמצא הפסד באותה סחורה שלו ששלח למצרי' טען ואמר כי אותה סחורה שנמכרה בשאלוניקי היא חלקו ואותו הריוח נטלו לעצמו. ואותה ששלח למצרים הוא חלק האלמנה הנז'. והיא לאה טוענת שהיא צותה שכל מה שיעשה שמעון בסחורתו יעשה בסחורתה וכיון שכן יש לה חלק בריוח שנמכר בשאלוניקי דאם לא כן מי הרשה לשמעון לשלוח חלקה למצרים. ועוד טוענת שהרי הפועל והקונה הנז' אומרי' שבכלל המכיר' שנמכרה בשאלוניקי היתה סחורתה של לאה הנז' ואלמלא אותה סחורה לא היה קונה הקונה הנז' באופן שנתברר מדבריהם ששמעון מכר מסחורת לאה ואם כן למה יטול שמעון חלקו מסחורת לאה שלא כדת. ילמדנו רבנו הדין עם מי ושכרו מן השמים.
תשובה הן אמת שזה יש כמה ימים שנשאלתי על זה המאורע ויען כי שמעון זה האיש אשר עליו באה השאלה מתרעומת לאה האלמנה עליו הוא אהובי חשבתי לדבר עמו שישתדל לסלק מעליו תרעומת האלמנה כי רב הוא ופגעתי עמו בהיותי עובר בשוק והתחלתי לדבר עמו על הענין ולא נתפייסתי ממה שהשיבני חשבתי להמצא עוד עמו טעם אחרת ולא עלה בידי בין כך ובין כך הלך לדרכו. ועתה אחי האלמנה הנז' הפציר עלי להשיב על זאת השאלה ואיני יכול למנוע עצמי מחוות דעי על הדין ועל האמת.
ואומר שאיני רואה מקום לפטור את שמעון ממה נפשך אם סחורת האלמנה הנז' היתה בפני עצמה ולא היתה מעורבת עם סחורת שמעון ויתברר על פי זבולון הקונה וגם הפועל המשתדל באותה סחורה שזבולן הקונה לקח סחורת האלמנה כי היא ישרה בעיניו אם כן חייב לפרוע לאלמנה כל הסחורה משלם כמו שלקחה זבולן. ואם ערב שמעון סחורת לאה האלמנה עם סחורתו שלא מדעתה ודאי שפשע בזה כמו שכתב הרמב"ם ז"ל בפ"ה מה' שאלה ופקדון וז"ל הפקיד אצל חבירו פירות שאינם מדודים ולא מדדן וערבם עם פירותיו הרי זה פשע וכ"ש בנדון דידן שבפשיעת שמעון היא פשיעה גמורה שעירב הסחורה של האלמנה שהיתה סחורה משובחת עם סחורתו הגרועה והיה מן הדין לומר שבהתברר הדבר שסחורת האלמנה היתה יותר משובחת משל שמעון באופן שמצד תערובת סחורת האלמנה השביח סחורתו ולולי סחורת האלמנה לא היה לוקח זבולן סחורת שמעון אם כן ראוי מן הדין שישלם לאלמנה כל סך סחורתה משלם כל מה שלקח זבולן הנז' ואפי' אם נרצה לוותר לו שלא ישלם כל הסחורה לאלמנה משלם מ"מ אין מקום לפטרו מלשלם על פי הערך שמכר לזבולן כפי החלק שמגיע לאלמנה. ויש ללמוד כל מה שכתבתי ממאי דמייתי גמרא פ' איזהו נשך אמר רבא הני בי תלתא דיהבי זוזי לחד למזבן להו מדי וזבן לחד מניהו זבן לכלהו ולא אמרן אלא דלא צר וחתים אניש אניש לחודיה אבל צד וחתים אניש אניש לחודיה למאן דזבן זבן ולמה דלא זבן לא זבן. והנה בעל הטור ז"ל כת' זה הדין ח"מ סימן קפ"ד וכת' בשם הרמב"ם בבבת היכן דנתן כל אחד צרור כספו לבדו אף על פי שהיה בלב השליח שיהיה זה המקח לכלם אפ"ה למי שקנה ממעותיו הוא שלו ועתה הנדון דידן אם נתנה לו האלמנה סחורתה למכרה לבדה דבלי ספק כיון שמכר שמעון חלק האלמנה לזבולון אף על פי שהיה בלבו שתהיה המכירה בשותפות ושיתן לה מחלק סחורתו לאו כל כמיניה ולא מבעיא אם ערב סחורת האלמנה בסחורתו שיהיה הדין נותן כמו שכתבתי אלא שראיתי לוותר לשמעון שתהיה המכירה לחצאים. סוף דבר ראוי לשמעון לרצות ולפייס האלמנה הנז'. ואם זבולן לקח כל סחורת האלמנה לא נכון לעשות להעלותה לחשבונו ושתהיה הסחורה הנשארת אשר שלח דרך ים ונפסדה באחריות האלמנה. ואם נתערבה עם סחורתו ומכר לזבולן מה שמכר בתערובת סחורת האלמנה ישלם לה החלק המגיע לה ממה שמכר לזבולן והשאר ששלח דרך ים יהיה לאחריות שניהם. ע"כ. נאם הצעיר שלמה הכהן.
@שו"ת מהרש"ך חלק ב סימן סח
בפרקא קמא דגיטין.
בדבור תנן המביא גט ממדינה למדינה במדינת הים וכו' כתבו בתוספות ומרישא דמתניתין המביא גט ממ"ה =ממדינת הים= דמשמע דוקא ממ"ה לארץ ישראל וכו'. יראה דיש לדקדק דהיכי מצי לאותובי ולמפרך לרבה מרישא דמתניתין דלעיל משמע דרישא דמתניתין דייקא כרבה אם ממה שהקשה בתחלה לימא כתנאי מדברי ת"ק וד"א דמוקי לת"ק כרבה וכן נמי כשחזר והקשה מדברי ת"ק וחכמים מוקי לת"ק כרבה אם כן משמע דדיוקא דרישא דמתני משמע דדייקא כותיה דרבה ואם כן יראה דיש לתמוה במה שכתבו התוספות כאן דמרישא דמתניתין לא מצי למיפרך דמשמע דהוה מקים דמצי למיפרך ומסוגיא דלעיל משמע ומוכח דרישא דמתניתין דייקא טפי לרבה מרבא. ותו איכא למידק בפשטא דשמעתא דקא בעי למימר ללישנא קמא דההיא דהמביא גט ממדינה למדינה במ"ה =במדינת הים= דלרבא ניחא ולרבה קשיא ויראה דיש לתמוה טובא דאין מקום לומר דלרבא ניחא ולרבה קשיא דאדרבא יראה דאיפכא מסתברא דלרבה ניחא ולרבא קשיא דבשלמא לרבה ניחא דאצטריך רישא למתני דהביא גט ממדינה למדינה במ"ה וסיפא דהמביא גט בארץ ישראל דמרישא דייקינן הא המביא גט ממדינה למדינה בארץ ישראל לא צריך וסיפא אצטריך לאפוקי דלא נידוק מרישא הא באותה מדינה במ"ה אינו צריך משום הכי קתני סיפא המביא גט בארץ ישראל דהיינו באותה מדינה למידק הא באותה מדינה במ"ה צריך אבל לרבא קשיא סיפא אמאי קתני לה דהא מרישא מצינן למידק הא ממדינה למדינה בארץ ישראל אינו צריך וכ"ש באותה מדינה בארץ ישראל וגם כן הוה מצינן למידק מרישא הא באותה מדינה במ"ה אינו צריך וכל זה צריך עיון.
@שו"ת מהרש"ך חלק ב סימן סט
בשמעתא דיכול הרבה הרב הגדול הנז' להקשו' קושיות ואני בעניי לא ירדתי לכונתו באותם קושיות שהקשה דלפי הנראה לע"ד במעט עיון יוכל האדם לעמוד על כונת ר"ת ועל כל שאר הפירושים שכתבו התוספות ויראה שכל דבריהם עולים כהוגן לא יפול בהם שום פקפוק הן אמת שהפירו' שמחזק רש"י ז"ל אין מקום בשום אופן להולמו כי הקושיא הנופלת בדבריו היא קושיא גדולה וחזקה וכבר הקשה אותה הרשב"א ז"ל בחדושיו היא פשוטה ומבוארת והנה יש לדקדק עוד בזאת הסוגיא קצת דקדוקים צריך לעמוד עליהם.
@שו"ת מהרש"ך חלק ב סימן ע
בדבור ומבי ארדשיר לאקטיספון לא מצריך כתבו התוספות וז"ל וא"ת מארדשיר לאקטיספון נמי לגזור מוליך אטו מביא דאמרינן לעיל וכו' לכאורא ולפום ריהטא יראה דאיכא למידק דמאי מקשו מארדשיר לאקטיספון לגזור מוליך אטו מביא דהא במאי דפריך בגמרא ותסברא והא רבה אית ליה דרבא וכו' סגי ושמעינן דאפילו לרבה דאמר דטעמא דבפני נכתב ובפני נחתם הוי משום שאין בקי אין לשמה מ"מ אית ליה טעמא דרבא דהוי משום שאין עדים מצויין לקיימו ואם כן אפילו דבארדשר /דבארשיר/ גמירי. אכתי בעי למימר בפני נכתב ובפני נחתם משום דלא שכיחי לקיימו אם כן מה לי לאקשויי מטעם דבעינן עדים מצויים לקיימו או מטעם דלגזור מוליך אטו מביא ויראה דתירוץ קושיא זאת מלתא דפשיטא היא וזיל קרי בי רב כי הנה אפשר שכונת התוספות להקשות על מאי דפריך בגמרא ותסברא והא רבה אית ליה דרבא דאפילו לית ליה לרבה דרבא אכתי איכא לאקשוי דלגזור מוליך אטו מביא ותירצו דליכא לאקשוי הך קושיא דלגזור מוליך אטו מביא ומ"ה מקשו קושיית ותסברא וכו' משום דכיון דלרבה אית ליה דרבא לא שייך לאקשויי קושיא אחריתי כי אם קושיית ותסברא או אפשר שמה שהקשו התוספו' הוא לפי המסקנא דקאמר בגמרא אלא דכ"ע בעינן לקיימו והני כיון דאזלי לשוקא וכו' ועל זה הקשו דאכתי נגזור מוליך אטו מביא ה' ותירצו מה שתירצו.
עוד כתבו ונראה דארדשיר בבבל וכו' כונתם לומר דלכאורה יראה שהיה מקום לדקדק עליהם במה שהקשו דלגזור מוליך אטו מביא כי מי הגיד להם דארדשיר הוי בבבל דלימא דנגזור מוליך אטו מביא ולכן אמרו דע"כ צריך לומר דארדשיר הוי בבבל דאלת"ה אלא דהוי בשאר ח"ל =חוץ לארץ= איכא למפרך קושיא דליכא לתרוצי בה כלל והיא דמה תועיל דגמירי כיון דחיישינן שמא יחזור דבר לקלקולו והשתא ניחא דכיון דהוי בבבל אע"ג דלכאורה יראה דאיכא לאקשויי דלגזור מוליך אטו מביא מ"מ איכא לתרוצי מה שתרצו דלמסקנא דרבה אית ליה דרבא לכ"ע לא גזרינן. ותו איכא למידק בפשטא דשמעתא במאי דמסיק וקאמר אלא דכ"ע בעי לקיימו וכו' דלמה הוצרך לומר והני בהני לא ידעי וכו' כלומר דבני ארדשיר אינם מאירי' חתימת בני אקטיספון דמשמע שאם היו מכירים לא הוו מצריכי והא לרבא דהוי לפי שאין בקיאין אפילו אם היו מכירין אפילו הכי היו מצריכים וצ"ע.
@שו"ת מהרש"ך חלק ב סימן עא
בריש פ' המביא תניין.
כתבו התוספות בדבור ראשון ז"ל בגמרא משמע דגרסי' ברישא בפני נחתם כלו בפני נכתב חציו ותימא למ"ד לפי שאין עדים מצויים לקיימו וכו' ואיכא למידק דמשמע מדבריהם דאי הוה תני מעיקרא בפני נחתם חציו ונכתב כלו והדר תני בפני נחתם כלו ונכתב חציו לא הוה קשה מידי והא בגמר' לקמן מקשה דכיון דתנא בתר הני אחד אומר בפני נכתב ואח' אומר בפני נחתם פסול אמאי אצטריך למתני מעיקרא בפני נחתם חציו בפני נכתב כלו אם כן יראה דאי נמי הוה תני מעיקרא בפני נחתם חציו בפני נכתב כלו והדר תני בפני נחתם כלו בפני נכתב חציו איכא לאקשויי דכיון דתני בתר הכי בפני נחתם כלו ונכתב חציו דפסול אמאי אצטריך למתני מעיקרא בפני נחתם חציו ונכתב כלו דפסול וכו'. ותו איכא למידק במה שכתבו דלמ"ד שאין עדים מצויים לקיימו כיון דתנא בפני נכתב חציו ונחת' כלו פסול כ"ש בפני נכתם חציו דהא במאי דקאמ' בגמרא דמאי דקתני בפני נחתם חציו פסול לאו דליכא דמסהיד אאידך חציו כלל אלא או כדרבא או כדרב אשי אם כן מה שייך לאקשויי מה שהקשו התוספות כאן דכיון דתנא בפני נחתם כלו פסול כ"ש נחתם חציו דהא כיון דמאי דקתני נחתם חציו היינו דבאידך חציו הוא ואחר מעידין על חתימת העד הב' או שאמר אני הוא העד הב' א"כ טובא אשמעינן בהך בבא דבפני נחתם חציו דלא הוה שמעינן ליה מאידך בבא דבפני נחתם כלו ויראה לתרץ שמה שכתבו התוספות הוא אליבא דרב חסדא דס"ל דמאי דקתני בפני נחתם חציו היינו אף על גב דליכא מאן דמסהיד אאידך חציו ומתני' לא זו אף זו קתני כדמשני לקמן לדחויי מה שהקשו עליו א"כ איכא למידק עליה דרב חסדא דכיון דתני מתניתין מעיקרא בפני נחתם כלו פסול כל שכן נחתם חציו וליכא מאן דמסהיד אאידך חציו דפסול ולכן הוצרכו לתרץ מה שתירצו. ואכתי איכא למידק במה שכתבו התוספות דאצטריך דסד"א לית כשר דחשיב טפי מכתב סופר ועד וכו' דא"כ לקמן מאי קא מקשה לרב חסדא ומייתי סייעתא לרבא ורב אשי ממאי דקתני אחר אומר בפני נכתב ואחד אומר בפני נחתם פסול א"כ אמאי אצטריך למתני בפני נכתב כלו בפני נחתם חציו דאי אידך חציו ליכא מאן דמסהיד עליה כלל השתא אחד אומר בפני נכתב ואחר אומר בפני נחתם דהאי מסהיד אכולה כתיבה וכו' פסול חציו מיבעיא אלא או כדרבא או רב אשי וכו' דכיון דאצטריך בפני נחתם חציו בפני נכתב כלו דלא נימא דחשיב טפי מכתב סופר ועד אם כן אפי' נימא דמאי דקתני בפני נחתם חציו הוי אפילו ליכא מאן דמסהיד אאידך חציו אצטריך שפיר למתנייה.
@שו"ת מהרש"ך חלק ב סימן עב
ותו איכא למידק טובא במאי דבעי גמר' לאקשויי לרב חסדא ממאי דקתני אחד אומר בפני נכתב ואחד אומר בפני נחתם דאי מאי דקתני בפני נחתם חציו וכו' הוי אף על גב דליכא מאן דמסהיד אאידך חציו אם כן אמאי אצטריך דהוי משנה יתירא דהשתא אחד אומר בפני נכתב וכו' דחד מסהיד אכולה כתיבה וחד מסהיד אכולה חתימה פסול בפני נחתם חציו מבעיא משמע דאי לאו מאי דקתני סיפא אחד אומר בפני נכתב וכו' אף על גב דנימא דמאי דקתני בפני נחתם חציו הוי אע"ג דליכא מאן דמסהיד אאידך חציו לא הוי משנה יתירא ואם כן איכא למידק דכיון דבההיא דאחד אומר בפני נכתב וכו' מכשיר רבי יהודה אם כן מאי דקתני בפני נחתם חציו אצטריך לאשמועינן אליבא דרבי יהודה דמכשיר באחד אומר בפני נכתב כו' ודוחק לומר דמאי דמקשה היינו משום דס"ל דאינו חלוק רבי יהודה בראשונה.
ותו איכא למידק דאמאי לא הקשו בגמרא דכיון דתני בפני נחתם חציו דהשתא נחתם כלו ונכתב חציו פסו' נחת' חציו מיבעיא אי ליכ' מאן דמסהיד אאידך חציו אלא או כדרבא או רב אשי והוה עדיף טפי לאקשויי ולאוכוחי מאי דבעי למוכח כה"ג דהיינו מה שהקשו התוספות מלאקשויי מכח מאי דקתני אחד אומ' בפני נכתב דיר' דאיכא כמה תיוהי במה שהקשו בגמ'.
ותו איכא למידק דאמאי קשיא ליה טפי בבת בפני נחתם חציו ונכתב כלו מבבת בפני נחתם כלו ונכתב חציו והוה מצי לאקשויי בתרווייהו ולומר השתא אחד אומר בפני נכתב כו' דהאי קמסהיד אכולה כתיבה והאי קמסהיד אכולה חתימה פסול חציו לא מיבעיא לא שנא בפני נחתם כלו לא שנא נחתם חציו והשתא אף על גב דאיכא לשנויי אנחתם חציו ונכתב כלו כדרבא או רב אשי אכתי קשה אנחתם כלו ונכתב חציו.
@שו"ת מהרש"ך חלק ב סימן עג
בדיבור גידור חמשה ומחיצה הקשו התוס' מההיא דפ' כל גגות על פרש"י דקאמר התם דמודי רב חסדא בתחתונה הואיל ורואה פני העליונה כו' ולכאורה יר' דאין משם קושיא על פרש"י דאיכא לפלוגי דבשלמא התם לענין חצר שהדרים בתחתונה רואים הגידור דהיינו העומק והמחיצה דהיינו מחיצת החצר העליונה דין הוא שיצטרפו אבל בהך דהכא דשמעתין שאין עומק הגידור עשוי לדירה ולתשמיש ולהכי קאמר רב חסדא דהזורק מרה"ר למקום גידור חמשה ומחיצה ה' לא חשיב זורק מרה"ר =מרשות הרבים= לרשות היחיד אף על פי שמגובה המחיצה עד עומק החריץ יש משך עשר טפחים אינם מצטרפים דבעינן שיהיו כל העשרה גידור או מחיצה וקל להבין.
@שו"ת מהרש"ך חלק ב סימן עד
בשמעתא דאין העבד נעשה שליח לקבל גט לאשה וכו' פריך בגמרא מתקיף לה רבי אלעזר טעמא במלתא דליתא הא במלתא דאיתא וכו' פרש"י ז"ל דעבד מפריש תרומה ותרומתו תרומה דעבד כאשה בכל מצוות הקשה מההר"י ן' לב ז"ל דלמאי איצטריך לרש"י למימר הכי וכי עבד גרע מנכרי דאמרי אין קנין לנכרי. ואני בעניי איני רואה מקום לקושיא זו דכוונת רש"י ז"ל דאפי' את"ל כרבי שמעון דס"ל דנכרי שתרם אין תרומתו תרומה דליתא נכרי בתרומה וזה פשוט. ועוד הקשה וז"ל ותו איכא למידק בהך שמעתא לפי מאי דמקשו התוספות וא"ת ומתני' לתני עבד וכ"ש נכרי וכו' לפי מאי דאסיק אדעתין דעבד שתרם של ישראל אפילו ברשות אין תרומתו תרומה מתני' דקאמר נכרי שתרם לתני עבד והנה כבוד חכמתו רצה לתרץ זאת הקושיא וז"ל ואפשר לתרץ דהמקשן ס"ל דאית לן ההקש לגמרי ולמימר מה אתם ישראל וכו' ואני בעניי איני רואה מקום לתירוץ זה דאדרבה מדקתני נכרי משמע דדריש מה אתם בני ברית ואי הוה תני עבד ע"כ דרשינן מה אתם ישראל דהוי עבד ונכרי בכלל ומדתני נכרי משמע נכרי דוקא ולא עבד ומה שיר' לע"ד לתרץ דס"ד דהמקשה דעבד הוי בכלל נכרי לענין שאם חרם של ישראל שלא ברשות דלא הוי תרומה והאי דקתני נכרי לאשמועינן דתרומת נכרי בשלו תרומתו תרומה דאי הוה תני עבד הוה אמינא דמתי דלא תני נכרי היינו משו' דנכרי לא צריך למתנייה דהך תנא כרבי שמעון ס"ל דתרומת נכרי אינה תרומה להכי תני נכרי שחרם של ישראל לאשמועינן דתרומת נכרי בשלו תרומתו תרומה דאי בשלו אינה תרומה אמאי אצטריך למתני דאם תרם בשל ישראל דאין תרומתו תרומה דמלתא דפשיטא היא.
עוד הקשה וז"ל ותו איכא למידק דלא ימנע מחלוקה וכו' ותירץ מה שתירץ. ויראה לע"ד דמאי דקאמר בגמרא מ"ט לאו משום דכתיב אתם גם אתם מה אתם ישראל היינו לאפוקי דלא נימא דמאי דקתני נכרי שתרם של ישראל היינו כרבי שמעון דסבר דליתא בתרומת נפשיה ומה אם תרם של ישראל אין תרומתו תרומה ולעולם עבד דאיתיה בתרומת נפשיה כמו שכתבתי למעלה אם חרם של ישראל תרומתו תרומה מה קאמר מ"ט לאו משום דכתיב אתם גם אתם וכו' וקל להבין. נאם הצעיר שלמה הכהן.
@שו"ת מהרש"ך חלק ב סימן עה
במותב תלתא כחדא הוינא נחנא בי דינא דחתימין לתתא כד אתא קדמנא כה"ר אליעזר הלוי אשכנזי ואחרי האיומים והגזומים הראוים להעשות בואם לא יגיד וכו' קם על רגליו והעיד בתורת עדות על נפשו ועל יהידותו איך הוא דבר אמת כי זה כמו שנה אחת בין רב למעט בהיותו בבית הסוהר ראה שם נכרי אחר שהיה שם בבית הסוהר שהיה מדבר עם נכרים אחרים בענין טביעת ספינות שנטבעו ובפרט בענין טביעת האניה שנטבעה עם כמה יהודים בתוכה בבוא מיריד מושקולור והוא ה"ר אליעזר נתקרב אליהם לשמוע דבריהם ושמע שהיה מספר אותו הנכרי שראה כמה פגרים מתים בשפת הים ושפלטם הים וקברו אותם וכשומעו ה"ר אליעזר דברי הנכרי המספר שאל ממנו אם היה מכיר איזה מאותם האנשים שראה מתים והשיב הנכרי שלא הכיר מהם זולת בחור אחד שאמר שהכיר אותו שהיה בנו של יהודי אחד שהיה דר פה שאלוניקי בחצר הבאשה סמוך אל השוקת שמכבסים בה הבגדים שהיהודי הנז' הוא עור מאחד מעיניו ופעם אחד קנה הנכרי ההוא מהיהודי הנז' בוררת הוא גזיזת הבגדים והכיר שהיה שם בנו הנז' ואותו הכיר בין הפגרי' המתי' הנז' וקברו בכלל הנקברים הנ"ל. כדברים האלה העיד ה"ר אליעזר הנז' ששמע מפי הנכרי הנז'. ובאותו מעמד אתא קדמנא רבי אברהם מונשינייגו ואחרי האיומים הראויים להעשות קם על רגליו והעיד בפנינו בתורת עדות ואמר איך הוא דבר אמת שהוא היה בא בתוך החניה שהיה בא בתוכה יוסף בכ"ר יצחק באשה שנטבעה בבוא בתוכה כמה יהודים שהיו באים ממושקולור ואחרי שנטבעה האניה ונפלו בתוך המים הוא ויוסף באשה הנז' נמלט הוא אל תוך הביצית היא הבארקה כדי להמלט אל נפשו ואחריו נכנסו נכרים לתוכה וכראות יוסף הנז' הענין בקש גם הוא ליכנס בתוכה ושלח ידיו ותפש בשפתה והרימו הנכרי' המקלות להכותו והעיד שראה נכרי אחד שהרים מקל כבד והכהו על קדקדו באופן שראה שיצא המוח לחוץ ובכן נפל למים חל תוך הים ולא נראה עוד לעיניו. כדברים האלה העיד כ"ר אברהם הנז' בתורת עדות על נפשו אחרי האיומים ולראות האמת כתבנו כל מה שהוכר קדמנא היום יום הששי כו' לאייר שנת השמ"ט בשלוניקי וקים.
תשובה הן אמת כי אחר קבלת העדויות גמגמתי ופקפקתי להשיב לשואל הנראה לע"ד בענין יען כי חשבתי אולי ח"ו היה אי זה עדות בדוי לפי שזה המאורע יש ארבעה שנים שאירע וזה האיש אברהם מונשינייגו המעיד הוא תושב עירנו ואם כן מה ראו על ככה לאחר עד עתה קבלת עדות זה. ועם היות כי איימתי וגזמתי בחומרא גדולה על אברהם מונשינייגו כשהעיד לא נתקררה דעתי עד שדברתי עם איש אחד שהיה שם בשעת קבלת העדות כי ידעתיו כי הוא ירא שמים ושאלתי לו למה נתאחר קבלת עדות זה עד עתה כי לסבה זו נפל בלבי אי זו חשדה ונשבע אלי כי תכף אז בשעת המאורע הלכו אל הרב הגדול נר"ו לקבל עדות על זה המאורע שאירע ליוסף באסה וגם על אנשים אחרים שנתעלמו אז ולא רצה ליטפל כלל ועקר ולא ידע למה. ועתה הפצירו בי הואיל ואתא לידי קבלת העדויות אגלה מה שיראה לע"ד. ועם היות כי הדבר פשוט לע"ד כי עדויות הנז' שניהם כאחד טובים ומספיקים להתיר האשה הזאת אשת ה"ר יוסף באסה מכבלי עיגונה עכ"ז אני מודיע ומזהיר לשואל שלא יסמוך על דעתי לעשות מעשה אם לא יסכים הרב הגדול נר"ו וגם החכמים השלמים אחי ורעי נר"ו. ואומר דאשה זו מותרת לינשא בפשיטות בלי שום פקפוק וערעור לא מיבעיא מטעם עדות אברהם מונשינייגו אלא אפילו מטעם עדות אליעזר אשכנזי שהעיד מה ששמע מן הנכרים מסיחים לפי תומם יראה גם כן להתיר בפשיטות אף על פי שלכאורה יראה שהיה מקום להסתפק.
והנה הטעם שאני אומר כי מטעם עדות אברהם מונשינייגו יש להתיר בפשיטות הוא יען שהעיד שראה שהכהו הנכרי על קדקדו עד שיצא המוח לחוץ ודבר ידוע הוא לכל מה שכתב הרמב"ם ז"ל בפ' י"ג מהלכו' גירושין וז"ל ואם ראו העוף אוכל במקום שהנפש יוצאה בנטילתו כגון מוחו או לבו או בני מעיו הרי זה מעיד עליו שמת. והטור ג"כ כתב ז"ל בד"א שאין מעידין על מי שחיה אוכלת בו אבל אם ראו אוכל בו במקום שנפשו יוצאת בו כגון בלב או במוח או בבני מעים מעידין עליו. באופן שהדבר ברור שעל פי עדות אברהם מונשינייגו מותרת אשה זו לינשא. ועתה אבא לעמוד על עדות אליעזר אשכנזי ואומר כי הנה הספק היותר גדול שיש להסתפק בעדותו שלא העיד אם אותם הנכרים שסיפר שראה אותם היהודים פגרים מתים בשפת הים שפלטם הים אם ראה אותם תוך שעה שפלטם הים והסכימו כל הפוסקים דאי שהה אחר שהושלך מן הים יותר משעה אחת אין מעידין עליו שהרי נשתנה. ואומר כי בפסקי הנדפסים בסי' קפ"ג ימצא המעיין מה שפסקתי להתיר אשת שלמה קאגיגי ובאותו עדות שנתקבל באותו מאורע נפל זה הספק וכתבתי שם דמכמה אנפי היה מקום להקל ועם היות שאותו נדון לא העידו שראוהו שנטבע באופן שהיה הספק על איסור דאורייתא אפ"ה ראיתי להקל מהטעמי' שכתבתי כי הם טעמים נכונים מספיקים להתיר כאשר יוכל המעיין לראות כ"ש וק"ו בנ"ד שיש להקל כי מלבד דשייכי גם כן כל אותם הטעמים שכתבתי שם להקל בנדון דידן עוד יש טעם אחר נוסף עולה על כלם והוא שזה הספק הוא באיסורא דרבנן כי הנה אחר שנתאמת לנו מכח עדות אברהם מונשינייגו שיוסף באסה נטבע וראה טביעתו ולא עלה עוד לעיניו ודבר ידוע הוא דרוב הנטבעים הם למיתה ומה שהחמירו בו הוא חומרא בעלמא אם כן בודאי דמכח אותם הטעמים שכתבתי שם ראוי להקל בנדון דידן יותר מחמתם מטעם זה דהוא במלתא דרבנן ואם באולי יספק המספק באי זה ענין זולת הספק שכתבתי יעיין המעיין בתשובתי הנ"ל שבדפוס ויתבררו לו הדברים. באופן שנראה לע"ד שאשת יוסף באסה הנ"ל מותר' להנשא מכח העדויות הנ"ל נאם הצעיר שלמה הכהן.
@שו"ת מהרש"ך חלק ב סימן עו
שאלה שאילנא מקמי דמר ומקמיה דרבנן דיתבין על כורסא דדינא חתן שקדש לכלתו בטבעת זהב אחד והיו קבועי' בו שני מרגליות והראה אותו לחכם א' להראותו אם שוה לקדש בו והחכם ההוא החזירו לקדש בו וקדש בו ובאותו מעמד היה נמצא חכם אחד ואמר לו שאין ראוי לקדש בטבעת כזה לכתחילה. ועוד אמר דכיון שיש מחלוקת בפוסקים אם יכולים לקדש בו ועדין לא נבעלה הכלה שראוי לחזור ולקדש אותה בטבעת אחר שלא יהיה בו ספק כיון שלא נבעלה ולא אבה שמוע החכם האחר ולא רצה לעשות שיחזור ויקדשו אותה. ועל כן יורונו מורינו אם ראוי לקדש בטבעת כזה לכתחילה. ואם ראוי אחד שקדש לחזור ולקדשה בטבעת לצאת מידי ספק ומה' תהיה משכורתם שלימה.
תשובה תחילת כל דבר צריך לידע מאין יצא לנו דין זה שלא לקדש בטבעת שיש בה אבן ואומ' כי הנה הדבר ידוע ומפורסם כי דין זה יצא ממה שכתבו התוספות בשם רבינו תם בדבור והלכתא שיראי לא צריכי שומא שהוקשה להם אמאי לא קאמר בהדיא הלכתא כותיה דרבה וכתבו על זה וז"ל ואומר ר"ת דאתא לאשמועינן דדוקא שיראי הוא דלא צריכי שומא לפי ששומתם ידוע קצת ואין רגילות לטעות בו כ"כ אבל שאר דברים כגון אבנים טובות ומרגליות שיש שאינם טובות אלא מעט ורגילים לטעות בו הרבה יותר משווים צריכין שומא משום דלא סמכה דעתה ולפיכך נהגו העולם לקדש בטבעת שאין בו אבן ובעל הטורי' ז"ל בטור א"ה סימן ל"א כתב ז"ל וכתב ר"מ דוקא בחפץ ששומתו ידוע קצת כמו מלבושים ואין רגילות לטעות בו כ"כ אבל אבנים טובות ומרגליות וכיוצא בהן שאין בקיאים בשומתם ופעמים טועים בהם הרבה ואמר לה התקדשי לי באבן ששוה חמשי' זוז צריך שומא דלמא סמכה דעתה ולכך נהגו העולם לקדש בטבעת שאין בה אבן ויש לדקדק על דברי בעל הטור ז"ל כי ממה שכתב ואמר לה התקדשי לי באבן ששוה חמשים זוז יראה דהיינו דוקא היכא שפירש ואמר לה ששוה חמשים זוז אבל אם אמר לה בכל דהו אפילו באבן טובה יכול לקדש וממה שכתב ולכך נהגו העולם שלא לקדש בטבעת שיש בו אבן בסתם יראה דאפילו אם לא פי' ששוה חמשים אלא שאמר לה בכל דהוא אין לקדש. ועוד ראיתי מה שכתב הרא"ש ז"ל בפסקיו על דברי ר"ת הביאו בעל הטור ז"ל בסימן הנז' /א"ה סימן ל"א/ וז"ל ומיהו לא ברירא לי האי טעמא למה נהגו העולם להסיר האבן מהטבעת דלא בעינן שומא אלא כשמזכירים הסכום ואין דרך להזכיר הסכום בטבעת של קידושין. וכתב הרב הגדול מוהרר"י קארו ז"ל וז"ל דאין להקשות אמאי לא ברירא ליה האי טעמא הא כיון דלישנא בתרא בכל דהו נמי פליגי ומסתמא הלכתא כלישנא בתרא ז"ל דהא דפסק ר"ת דאבנים טובות ומרגליות צריכי שומא ע"כ כלישנא קמא אתי דטעמא דרב יוסף משום דלא סמכה דעתא הוא וע"כ לא פליגי רבה עליה אלא בשיראי אבל באבנים טובות מודה אבל ללישנא בתרא דטעמא דרב יוסף משו' דבעינן שוה כסף דקיץ ורבה פליג עליה וסבר דלא בעינן מידי דקיץ והלכתא כותיה לא שאני לן בין אבנים טובות לשיראי. דכיון דפסק ר"ת כלישנא קמא אתי שפיר דמותיב על ההוא מנהגא מלישנא קמא עכ"ל יש לדקדק על דבריו ז"ל דמאי נפקא לן במאי דלא פליגי בכל דהו ללישנא קמא דאפילו את"ל דפליגי כיון דהלכה דרבה דאמר דלא צריכי שומא לא שאני לן אי אמר בכל דהוא ולא שנא אי אמר לה דשוה חמשין ואי ר"ל דאי הוו פליגי בכל דהו כיון דלרב יוסף צריכי שומא דבעינן מידי דקיץ ומה כסף דקיץ אף שוה כסף דקיץ ואם כן אפשר לומר דנהי דלרבה בשיראי כיון ששומתם ידועה קצת לא צריכי שומא אבל באבן טובה ומרגלית שיש שאינה שוה אלא מעט ואפשר שהיא סבורה כמה וכמה בהא אפילו דבה מודה דצריכי שומא אם כן אפילו נימא נמי דלא פליגי בכל דהוא אפשר לחלק ולומר דנהי דבכל דהוא לא פליגי מ"מ דוקא בשיראי ששומתם ידועה קצת אבל באבן טובה ומרגלית כ"ע מודו דאפילו אמר לה בכל דהו צריכי שומא ואפשר לומר שזאת היתה כוונת הר"ן ז"ל בהבנת כוונת ז"ל ר"ת ז"ל וז"ל אומר ר"ת דמשום הכי נקט שיראי לפי ששומתם ידועה לעולם קצת ואין הדבר מצוי לטעות בהם כ"כ ביותר משוויים הרבה כמרגליות ואבן טובה שיש שאינה שוה אלא מעט ואפשר שהיא סבורה כמה וכמה ואפילו רבה מודה דאף על גב דלא אמר לה דשוה חמשין אלא אמר לה בכל דהו דצריכי שומא ולפיכך פי' בודאי' כדי שלא לטעות בדבר זה ואומר ר"ת שלפיכך נהגו שלא לקדש בטבעת שיש בה אבן ממרוצת לשון זה שכוונתו לומר שאפילו את"ל ללישנא קמא דבכל דהו כולי עלמא לא פליגי מ"מ דוקא בשיראי אבל באבן טובה לא.
והרמב"ם ז"ל בפ' ז' מה' אישות כתב וז"ל הרי את מקודשת לי בבגדים אלו שהם שוים חמשים דינרין והיו של משי וכיוצא בהם שהאשה מתאוה להן והיו שוין חמשין זוז הרי זה מקודשת משעת לקיחה ואינם צריכים שומא בשוק ואח"כ תהיה מקודשת כדי שתסמוך דעתה אלא הואיל והם שוין כמו שאמר לה הרי זה מקודשת משעה ראשונה ואם אינן שוים אינה מקודשת יראה שכוונתו ז"ל לתרץ מה שהקשו בתוספות דאמאי קאמר והלכתא דשיראי לא צריכי שומא ולא קאמר והלכתא כרבה וזהו מה שאמר דשיראי מתוך שהאשה מתאוה להן וכו' וחילק משיראי לשאר דברים שאין האשה מחמדתן. והרב המגיד כתב על דברי הרמב"ם וז"ל אמר לה הרי את מקדושת וכו' ההוא גברא דקדיש בשיראי רבה אמר לא צריכי שומא רב יוסף אמר צריכי שומא ואמרו שם אי דא"ל חמשין ולא שוו חמשין הא לא שוו וכו' לא שיהיו הקדושין בטלים כיון שלא נישומו קודם קבלתם כמו שפרש"י ז"ל אלא שאינם חלין עד שיהיו נישומין ומ"מ לענין דינא לא נפקא לן מידי וכו' יראה דאיכא למידק במה שכתב דלענין דינא לא נפקא לן מידי דיראה דכוונתו הוא לומר דלא נפקא לן מידי מפי' רש"י לפי' הרמב"ם שאינו דומה לשון זה ללשון הר"ן ז"ל שכתב וז"ל אבל מדקדוק לשון הרמב"ם נראה דס"ל דאפי' רב יוסף לא פליג אלא לומר שאינה מקודשת משעה ראשונה אבל לאחר שומא מודה דמקודשת ואף על גב דבשיראי לא נפקא לן מידי דהא איפסיקא הלכתא דלא צריכי שומא נפקא מינה דלר"ת לאותם דברים שכתבנו למעלה דצריכי שומא וודאי דקושטא דמלתא הוא כמו שכתב הר"ן ז"ל דבשיראי לא נפקא לן מידי אי הוי מקודשת משעה ראשונה או דווקא לאחר שומא כיון דאיפסיקא הלכתא דשיראי לא צריכי שומא אבל מדברי הרב המגיד משמע דמאי דקאמר לענין דינא לא נפקא לן מידי היינו בין לפי' רש"י בין לפי' הרמב"ם וזה אינו דיראה דטובא נפקא לן ולפי' רש"י ז"ל אפשר דלרבה דס"ל שיראי לא צריכי שומא היינו דלא צריכי שומא קודם קבלתם אבל מכל מקום אם לא נישומו עד אחר קבלתם חלין הקידושין משעת שומא ולפי שיטת הרמב"ם דס"ל לרב יוסף אם לא נישומו עד אחר קבלתם אינם חלין הקדושין עד שיהיו נישומין אם כן לרבה דאמר לא צריכי שומא אף על פי שלא נישומו עד אחר קבלתם אה /אם/ נישומו ושוו חמשין הרי היא מקודשת משעת קבלתם באופן שצריך לעמוד בכוונת דברי ה' המגיד. ועתה יראה לע"ד שאם זה הדין שכתב ר"ת שאין לקדש אלא בטבעת שאין בו אבן היה כותבו כי כך נראה לו לפסוק משיטת הלכה אם כן כיון דכלהו רבוותא היו חולקים עליו היה מקום לומר דנהי דלכתחילה היה ראוי לחוש דאינו נכון לקדש אשה כי אם בקדושין דמודו בהו כולי עלמא מכל מקום יראה שאם עבר וקדשה הרי היא מקודשת גמורה ואין צריך לחזור לקדש קדושין אחרים דנפיק מיניה חורבא שיש לחוש מפני הרואים שלא יאמרו שהמקדש בטבעת שיש בו אבן אין לחוש לקדושיו אמנם כיון שכתב שהוא מנהג שנהגו העולם וכ"ע מודו שזהו מנהג העולם אפשר שיהיה מקום להחמיר ואם עבר וקדש בטבעת שיש בו אבן או מרגלית שצריך שיחזור לקדש בטבעת שאין בו אבן או מרגלית. ומכל מקום אומר דלפי מנהגינו שאנו מקדשים שהאשה מכוסה פניה בשעה שמקדשין אותה וסומכת על המנהג שמקדשין בטבעת של זהב והיא מתקדשת ע"ד שישוה הטבעת מה שישוה א"כ אפשר שאפי' עבר וקדשה בטבעת של זהב שיש בה אבן שאין לחוש וקדושיו קדושין ואין צריך לחזור ולקדשה.
ומה שכתב הרשב"א בתשובה וז"ל המקדש בטבעת מוזהב ולא אמר כלום שמא בכל דהו ניחא לה ועוד עכשיו נהגו בנות ישראל הצנועות שמכסו' פניהן בשעת קדושין ואין מדקדקי' אם בפרוטה אם בתרקבא ולפי זה צ"ל שאפילו קדשה בטבעת כסף שאינו מצופה זהב תהא ספק מקודשת על כן קרוב בעיני שאם היא גדולה שמתקדשת על ידי עצמה והיא כסתה פניה ולא ראתה הטבעת שתהא בודאי מקודשת ומ"מ לצאת ידי ספק ראוי שיחזור ויקדשנה ואפי' באותו טבעת וכו' יראה שמה שכתב הרשב"א שלצאת ידי ספק שראוי שיחזור ויקדשנה היינו משום שקדשה בטבעת כסף שאינו מצופה זהב והיא לא ראתה הטבעת ומסתמא האשה כשמתקדשת סבורה שהטבעת שנותנים לה היא של זהב ולפחות מוזהב ואם כן יש לחוש לצאת ידי ספק שיחזור ויקדשנה אפילו שאפשר לומר שמא בכל דהו ניחא לה אבל היכא שנתן לה טבעת של זהב והיא לא ראתה הטבעת ואמר לה בכל דהו יראה דאפילו יש בה אבן אין לחוש כיון שלא ראתה אבן. ועוד יר' לע"ד לומר שאם אותם המרגליות שהיו קבועו' בטבעת הנז' היו מרגליות קטנות שהן פחותות הערך שאין לטעות בהן כמרגלית גדולה ואבן טובה שיש לטעות בהן הרבה מקדשין בהן אפילו לכתחילה ולא מבעיא שאם עבר וקדש שאין צריך לחזור ולקדש בטבעת אחרת ויש ללמוד זה ממה שכתבו התוספות בדבור והלכתא שיראי לא צריכי שומא שמה שאמרו בגמרא שהוסיף לה נופך משלו לחד שנויא כתבו דההוא נופך כעין שיראי שידוע שווי קצת ועוד כתבו בההיא דההוא גברא דקדש באבנא דכוחלא והוה רב חסדא משער וכו' אבנא דכוחלא לא הוי כשאר אבנים טובות אלא כעין אבני שיש וכו' מכל זה יש ללמוד שאם המרגלית או האבן הקבוע בטבעת הן פחותות הערך וידוע שוויים שיש לקדש בהם לכתחילה וכ"ש שאם עבר וקדש בהם שאין צריך לחזור ולקדש אם כן בנדון דידן אם המרגליות שהיו קבועות בטבעת לא היו מרגליות שיש מקום לטעות דשוויים דדמו לשיראי דאפסיקא הלכתא דלא צריכי שומא לאו דינא ולאו דיינא שקדושיו קדושין גמורים מהפעם הראשונה שקדש ולא היה צורך לחזור ולקדש ואדרבה לא היה נכון לחזור ולקדש דנפיק מיניה חורבא מפני הרואים שיראו שחוזר ומקדש ואתו למטעי בעלמא דמקדש קדושין כי האי גוונא שיאמרו דלא הוו קדושין ולא דמי למה שכתב הריב"ש בתשובה לקיי' מה שהיו נוהגים בואלינסייא באשה שנתקדשה על ידי שליח וחוזר הבעל ומקדשה בשעת הנשואין דטעמא רבא איכא התם כמו שכתב שהיו אומרים שכיון שנהגו לעולם לקדש בשעת הנשואין אם לא יקדש עתה יחשבו שאינה מקודשת שאין הכל יודעים בקדושי השליח וזה הטעם לא שייך בגוונא דנדון דידן וק"ל ומזה הטעם גםכן ראיתי לומר שאפילו אם המרגליות שהיו קבועות בטבעת יש בהם אי זה ערך שיש מקום לטעות בשוויים כל שהאשה לא ראתה אותם ולא נתקדשה אלא אדעתא דטבעת של זהב ואדעתא דכל דהו קדושיו קדושין ואין צורך לחזור ולקדש כי רואה אני שיש לחוש שלא לחזור לקדש קדושין בלתי צריכין דנפיק מיניה חורבא כמו שכתבתי: נאם הצעיר שלמה הכהן.
@שו"ת מהרש"ך חלק ב סימן עז
שאלה ראובן נפטר לבית עולמו וחיי לרבנן ולכל ישראל שבק ואחר מותו נתנו ב"ד רשות לאלמנתו למכור בנכסי אמת בכל אשר תחפוץ ואז מכרה האלמנה קרקע א' של המת ואז היו לה דברים אחרים למכור שהיה לה שפחה א' וכן היו לה מטלטלין למכור וכן היה לה שדות וכרמים ולא מכרה כי אם הקרקע אחר כמה שנים באו יתמי הנפטר לתבוע הקרקע מהלוקח ולבטל המכירה באומר' קרקע יתומי' אינה נמכרת כי אם להאכיל ושאלו לאלמנה על מה מכרה הקרקע אם מכרה אותה לשום תועלת והשיבה היא שלא מכרה הקרקע כי אם עבור שנתנו לה הב"ד רשות למכור מה שתרצה מנכסי המת ובדרך מקרה קרה שמכרה הקרקע ולא שדקדקה למכור דוקא הקרקע עבור איזו תועלת כי אם המה נתנו לה רשות למכור מה שתרצה בנכסי המת ומכרה קרקע זו שלא במתכוין דוקא קרקע כי אם חדא מינייהו נקט עכשו יורנו המורה אם יש ממש במכירה דא.
תשובה עיקרא דהאי מלתא איתא בגיטין פרק הנזקין ברייתא שם דף נ"ב וז"ל האפטרופין תורמין ומעשרין להאכיל ולא להניח וכו' ומוכרין להם בהמה עבדים ושפחות בתים שדות וכרמי' להאכיל ולא להניח ופרש"י שמא יגנובו א"נ משום שבח בית אביהן נוי וכבוד להן ע"כ. והנה בברייתא דא קשיא רישא לסיפא דברישא משמע דוקא להאכיל הוא דמותר למכור כל השנויים שבברייתא דהיינו ע"צ =על צד= ההכרח הא אי ליכא צד הכרח אף על גב דמוכר כדי להרויח בהן או עבור אי זו תועלת כגון שחייב המת חובו' והבעלי חוב נתפשרו בפחות אם יפרעו להם עכשו ולכן מוכר קרקע זו כדי לפרוע לב"ח =לבעלי חוב= משמע מדיוקא דא רשאי למכור. ובסיפא משמע דדוקא להניח המעות הוא דאסור למכור אבל היכא דמוכר עבור להרויח או עבור אי זו תועלת מבורר דמותר למכור ולתרץ קושיא זו דקשיא רישא לסיפא אמינא דהא דקאמרה ברייתא להאכיל מותר לרבותא נקטיה דאפילו להאכילן שבח בית אביהן וסד"א ליתזנו מקופה של צדקה ולא לימכר להאכיל דהיום או למחר יכלה ממון המכירה ושמא עם כל זה יצטרכו ליזון מן הצדקה וסד"א דלא לימכר להאכיל וקאמרה ברייתא דאפילו הכי מותר למכור כדי להאכיל אמנם כוונת הברייתא דכ"ש וק"ו אם מוכר לאיזו תועלת מבורר דמותר ולא אסרה הברייתא אלא במוכרו כדי להניח דאז אינו משום הכרח וגם תועלת ליכא דאז אסור משום שבח בית אביהן וגם מטעם דשמא יגנובו. אמנם במוכרו לתועלת מבורר אז לית לן בטעמא דשבח בית אביהן כיון דאדרבה האפוטרופוס מוכר כדי להרבו' ממונם ולהשביחן. גם לטעמא דשמא יגנובו לא חיישינן כיון דמוכר משום תועלת מבורר מסתמא לא נניח ריוח ותועלת הברור משום חשש גניבה דספיקא הוא דבריא ושמא בריא עדיף וליכא למימר דשמא יגנובו המעות מקודם עשות בם התועלת והריוח והיינו ביני וביני דהא ודאי להא לא חיישינן דאי לא תימא הכי אם כן אף כדי להאכיל בא נחשוש לשמא יגנובו המעות ביני וביני ויותר יש סברא דאיכא חשש ביני וביני גבי להאכיל משאר דברים שהרי מסתמא אין סברא שיאכיל ליתומים כל דמי המכירה ביום אחד אלא לזמן מרובה ואיכא חשש לביני וביני שמא יגנובו. מה שאין כן גבי מוכר לאיזו תועלת דיכול להיות דיעשה בם התועלת בו ביום. ואם כן עם כל זה אנו רואים דלא חששה הברייתא לחשש גניבה דביני וביני כ"ש גבי מוכר אותן השנויין במשנה עבור תועלת דלא נחשוש לחשש גניבה דביני וביני. וליכא למימר על ראיה דלעיל ממה שהתירה ברייתא להאכיל ולא חששה לחשש גניבה דביני וביני לפי שהדבר הוא הכרחי דאלא מאי יאכלו היתומים. איברא דאי היה חששת גניבה דביני וביני חששא הוה לן לחוש לה ולא למכור וליתזנו מקופה של צדקה כדפרישנא לעיל. אלא ע"כ אית לן למימר דלא חיישינן לחששת גניבה דביני וביני. וכן בנדון דידן לא חיישינן לביני וביני ואפילו אי הוה חיישינן אין מניחין מכח ספיקא דשמא יגנובו תועלת הודאי והברור. ראיה לזה מהא דאיתא בגמרא אין אפוטרופין רשאין למכור שדות וליקח עבדים אבל מוכרים עבדים ולוקחין בהם שדות. רשב"ג אומר אף אין מוכרין עבדים ולוקחין בהם שדות מ"ט דילמא לא משפיין ע"כ. הרי דלת"ק מותר למכור עבדים וליקח בהם שדות ולמה מותר למכור עבדים הרי כמו שהוזכר לעיל איסור מכירה גבי בתים ככה הוזכר איסור מכירה גבי עבדים ולמה התיר ת"ק למכור עבדים ולקנות בעדם שדות אלא ע"כ לפי שהשריפה הוא דבר דלא שכיח ומיתת עבדים שכיחא ולכן אין מניחין ריוח הודאי מפני חשש השריפה אם כן אם התועלת מבורר בנדון דידן נמי לא שנא. ואפילו רשב"ג דפליג את"ק ואוסר למכור בהם עבדים אפילו לקנות בעדם שדות וקיימא לן כרשב"ג דכל מקום ששנה רשב"ג במשנתינו הלכה כמותו חוץ מערב וצידן וראיה אחרונה. מכל מקום אף הוא לא אסר אלא מטעמא דילמא לא משפיין אבל הכא דהתועלת ברור ודאי דגם הוא יודה. וכן נראה להביא ראיה על זה מהא דאיתא בגמרא בההיא אפוטרופא דהוה בשבבתויה דריב"ל דהוה קמזבין ארעא וזבין תורא ולא אמר ליה ולא מידי משום דקי"ל כרבי יוסי דאמר רבי יוסי מימי לא קריתי לאשתי אשתי ולשורי שורי אלא לאשתי ביתי ולשורי שרי וכו' דעקר השדה הוא השור ולכן התיר למכור השדה ולקנות בו שור. והשתא למה התיר למכור השדה הרי כמו שהוזכר איסור מכירה גבי בית כן הוזכר גבי שדה אלא ע"כ כיון דאיכא תועלת מבורר לקנות להן שור שיעבוד להן שדות אחרות מותר למכור השדה ולא חיישינן לא לשבח בית אביהן ולא לשמא יגנובו ביני וביני ולא לשמא ימות השור אף על פי דמיתה מצויה מ"מ ריוח דלעבוד עם השור ההוא שדות אחרות הוא יותר שכיח ומותר. ולכן אם מוכרין הקרקע לתועלת מבורר היה נראה דמותר וכן איתא בתשובת רשב"א אלא ט"ו באפוטרופיס שמכר קרקע היתומי' כדי לפרוע חובותיה' כי נתפשרו עם הבעלי חוב וכו' וכשגדלו היתומים רוצים לבטל המקח מטעם דאין נפרעים מנכסי היתומים אלא אם כן רבית אוכלת והלא השיב כי הרבה הועיל להם כי נתפשרו בפחות והשיב רשב"א דהדין עם הלוקח שהרי רשאין האפוטרופין למכור גבי שטר שיש בו רבית אוכלת וכן לאשה בכתובת' משו' דמפסידה והאי טעמ' מהני לכל ריוח שיש ליתומי' שהמוכרים אומרי' מוטב שנמכור עכשו ולא נחוש לספיקא דצרה ושוכר ומניחין הספק ותופסין הודאי והלכך אף כאן וכו'. יעויין סוף התשובה ב"רשבא. אם כן השתא ומה בנדון דרשב"א הוה תרתי לריעותא חדא דהמוכרים עברו על הא דאמרו אין נפרעין מנכסי קטנים וכן עברו על אמרם אין מוכרין בתים שדות וכרמים וכו' אפ"ה כיון דאיכא ריוח ודאי מוכרין כ"ש היכא דהיתומים גדולים וליכא כי אם אין מוכרין שדות בתים וכו' דמשום תועלת מבורר מכרו וכן נראה מהא דאיתא בטור ח"ה סי' רל"ה סעיף כ"ו בבירור שאין אחריו בירור דמותר למכור אם כן היוצא לנו מסי' זה היה נראה דאין כח ביתומים לבטל מכירה דא דבנדון דידן אכן כד מעיינינן שפיר חזינן דלא דמי נ"ד לכל דא דלעיל ויש כח ביתומים הללו לבטל המקח שהרי כל טעמא דשקלינן וטרינן עד הנה הוא דמותר משום דהוה התועלת ברור דאפילו יאמר המוכר דמכר עבור תועלת היכא דאינו מבורר התועלת אסור למכור שהרי יהיה ספיקא וספיקא ספיקא בשמא יגנובו וספיקא דשמא יהיה תועלת וא"כ לא הותר אלא בתועלת מבורר והבא בנדון דידן דלא היה להאכיל גם לא היה לתועלת שהרי שאלו למה מכרה קרקע זו והשיבה דחדא מנייהו נקט ולא שמכרה בכוונה דוקא הקרקע עבור תועלת אף אם תדחוק עצמה ותאמר שלתועלת היתומים מכרה לא מהימנא שהרי היה לה למכור מטלטלין וכן שפחה דמיתתה מצויה והורו לה למוכרם ולא למכור קרקע זו שהרי גם חשש דשריפה לא הוה בה דקרקע עולם הוה בלי בנין וכיון שכן אין שום תועלת מבורר בנדון דידן ולכן חזר הדין לסיני כדין הברייתא דאין האפטרופין רשאין למכור שדות ובתים וכרמים וכו'. ונתחדשה לי ראיה גמורה דבנדון דידן לא קפדינן אמכירה דא ומבטלינן לה כיון דקרקע זו מכרה אותה אם הבנים דהיא לא שמה בעלה אפטרופא על היתומים אף על גב דיש לה דין אפטרופא מכח סמיכת היתומים אצלה כדאיתא בטור חשן המשפט בסי' ר"צ יעויין שם מ"מ לגבי מכירת קרקע אין לה דין אפטרופא גמור. ראיה גמורה לזה דכתב ריב"ש בסימן קמ"א דאם היתום שהיא אפוטרופים היתום בשביל סמיכת היתום אצלה ובשלחנה אין לה רשות למכור קרקע היתום יעויין שם בבירור שאין אחריו בירור הרי אף אם הוינן אמרינן דהאפרופוס רשאי לפעמי' למכור קרקע היתום מ"מ אם בנ"ד האפוטרופוס הוא אם היתומים מכח סמיכתם אצלה ובשלחנה נשתנה הדין ואינה רשאה למכור ובנדון דידן לא שנא. ואף כל גב דבנדון דידן הרשוה הב"ד לאלמנה זו שתמכור מה שתרצה והרי אמרינן ומייתינן לעיל מטור חשן המשפט בסימן רל"ה שכתב ב"ד שמכרו או לקחו בנכסי יתומים בין בקרקע בין במטלטלין מקחן מקח וממכרן ממכר וכן האפטרופוסין וכו' אם כן בנדון דידן דמכח ב"ד מכרה הוה לן לומר דהמקח מקח. איברא דשתי תשובו' בדבר חדא דע"כ לא קאמר בסימן רל"ה בטור חשן המשפט דהמכר מכר אלא שהב"ד עצמן מכרו או האפטרופין בעצמן. אבל כאן בנדון דידן לא מכרו בעצמן אלא אמרו לה למכור והמכירה היתה על ידה דהיא אם הבני' חזר הדין לדין הריב"ש דהבאנו לעיל דפוסק דאין במכירתה ממש. ועוד הרי אפילו הב"ד לא אמרו לה בפירוש שתמכור הקרקע רק אמרו לה שתמכור מה שתרצה ושמא לא על הקרקע היתה אז כוונתם דמסתמא לא חיישינן לב"ד טועין דירשוה למכור קרקע היכא דאיכא שפחה דהיזק מיתתה מצויה או היכא דאיכא שאר מטלטלין דאיכא בם חשש גניבה ואבידה ושריפה מה שאין כן בקרקע עולם שהרי לא היה בנין לשנחוש לשריפה מסתמא מוקמינן להו אחזקת כשרות דודאי לא יעברו על אמרם ז"ל אין מוכרין בתים שדות וכו' ואי כוונתם היתה בפי' על הקרקע במקום דהוה דברים אחרים למכור א"כ הוו ב"ד טועין ולא יהיה ממש בממכרן שהרי טעו בדבר משנה שהרי דין זה הוזכר בפי' בבריית' בלי חולק דאסור למכור בתים וכו' אם לא כשהוא לתועלת כדפירשנו ובנ"ד דלא הוה תועלת מכח דהוה שאר דברי' למכור דהוה תועלת בם יותר מצי למוכרם ולא למכור הקרקע א"כ הוה ליה טעו בדבר משנה וחזר הדין וע"כ לא קאמ' בטור בחשן המשפט דב"ד שמכרו בקרקע היתומים דמכרן מכר אלא היכא דהוא לתועלת כגון דליכא דברי' אחרים למכור או היכא דהוא להאכיל וכמוזכר בבריית' בפי' דמסתמא לא יחלוק טור חשן המשפט בסימן רל"ה על בריית' מוסכמת ומבוררת אבל בנדון דידן דליכא כל הכי טעמי אף אי הוה נותן הב"ד רשות בבירור על הקרקע למכור הוו טועין בדבר משנה ולא יהיו עדיפי מדיין שטעה שהדין חוזר כ"ש שהמה לא הרשוה בפי' על הקרקע ושמא כוונתם היה על דברים אחרים דהיינו השפחה או אי זו מטלטלין דאוקי' איניש אחזקת כשרותו גם מאחר שהמה בעצמן לא מכרוהו אלא המכירה היתה על ידי אם הבנים חזר הדין לדין ריב"ש דאין במכירה דא ממש ועיין נמי בחלק שני מן ן' לב דפוסק בפי' דאין כח בשום אפוטרופוס בדורות הללו למכור יעויין שם בבירור שאין אחריו בירור ולכן על פי הדברים האלה גמרתי אומר שאין במכירה דא ממש ויכולין היתומים לבטל המכר.
תשובה ראיתי השאלה ותשובת המשיב עליה בלי הזכרת שמו והאמת כי לסיבה זאת לא הייתי רוצה לכתוב על דבר זה אמנם לרוב הפצרות השואלים לא יכולתי להשיב פניהם ריקם.
ואומר כי דבר ידוע הוא שיש שלשה מיני אפוטרופוסי' א' אפוטרופוס שמינהו אבי יתומים ב' שמינוהו ב"ד ג' יתומים שסמכו אצל בעל הבית והנה דבר ידוע דאין ב"ד ממנים אפוטרופוס לא נשים ועבדים וקטנים אמנם אביהם של יתומים יכול למנות מי שירצה ואפילו אשה גם יתומים שסמכו אצל ב"ה =בעל הבית= דאמרי' דהוי אפטרופא אפילו סמכו אצל אשה ודבר זה נלמד מההיא עובדא דמייתי גמרא בפ' הנזקין דהנהו יתמי דהוו סמיכי גבי ההיא סבתא הוה להו תורתא שקלא וזבינתא ניהלייהו אתו קרובים לקמיה דרב נחמן א"ל מאי עבידתא דזבינא א"ל יתומים שסמכו אצל ב"ה תנן ופי' רש"י מאי עבידתא דזבינא מי מינה אפטרופא יתומים שסמכו תנן ואף על פי שלא נתמנה אשיב כאפוטרופוס.
איברא דאיכא פלוגתא דרבוותא בהך דינא דיתומים שסמכו אצל ב"ה כמו שכתב הטור ח"מ סימן ר"צ וז"ל וכתב הרמ"ה דהא דיש לו דין אפטרופא דוקא שהקטן בן ט' אבל בפחות מבן ט' לא ואפילו בבן ט' אין לו רשות לבעל הבית זה למכור אלא מטלטלי כי היכי דקטן גופיה מצי לזבוני אבל מקרקעי לא וא"א הרא"ש ז"ל כתב דאין חילוק אלא הרי הוא כאפוטרופא ממש ואפילו בקטן ממש והנה בנדון דידן לא נתברר מתוך השאלה אם זאת האלמנה המפקחת על יתומיה מנה אותה בעל אפטרופא או מנוה ב"ד או אין כאן אפטרופוסות אחר רק מטעם שסמכו היתומים אצלה ומדברי המשיב יראה דהאלמנה הנז' לא היה לה אפטרפוסות אחר רק מה שסמכו היתומים אצלה.
ואומר דאין לספק שמיכרת קרקע שמסרה אינה מכירה והיא בטלה מכמה אנפי. חדא כיון דלא היה לה כח אפטרופוסות אלא ממה שסמכו יתומיה אצלה וכבר כתבתי למעלה מה שכתב הטור במה שנחלקו הרמ"ה והרא"ש בדין זה אם כן אפילו לא יהא אלא ספיקא דפלוגתא דרבותא אם יש דין אפטרופיס גמור בב"ה שסמכו יתומים אצלו ויכולה למכור קרקע או לא כיון דארעא בחזקת יתמי קיימא מספיקא לא מפקינן ארעא מחזקתייהו והמכירה שמכרה האם בטל וכ"ש לפי מה שהכריע הריב"ש ז"ל בסי' קמ"א ואמר דסברת הרמ"ה ז"ל עיקר פשיטא ופשיטא דמכרה בטל.
ואם באנו לקיים מכירה זאת מצד הרשות שנתנו לה ב"ד לאלמנה הנז' למכור בנכסי המת בכל אשר תרצה גם זה הבל והמכירה בטלה מכמה אנפי חדא דיראה דזה הרשות שהרשוה ב"ד למכור חשיב כאלו מנוה אפטרופא וכבר כתבתי למעלה דאין ב"ד רשאין למנו' אפטרופוס נשים וכ"ש אשת המת כמו שכתב הר"ש בר צמח בתשובה מטעם שרוצה להרבו' בכתובתה מנכסי יתומים. ותו דאפילו את"ל דהרשות שהרשוה ב"ד למכור חשיב ומעלי ויש כח ביד בית דין להרשותה מה שאינו כן כמו שכתבתי אפילו הכי כיון שלא הרשוה בפי' על מכירת הקרקע לא היה כח בידה למכור. ועוד כיון שהיו דברים אחרים בידה למכור כמו שבא בשאלה שהיו לה אז בידה מנכסי המת מטלטלים ושפחה ושאר דברים ודבר ידוע הוא שאפילו למכור כדי להאכיל ליתומים צריך למכור הפחות פחות קודם כמו שכתב הטור בסימן הנז' /ח"מ סי' ר"צ/ וז"ל אפטרופא רשאי למכור עבדים ושפחות שדות וכרמים כדי להאכיל מדמיהם ליתומים אבל לא ימכור להניח המעות וימכור הפחות פחות קודם כגון בהמה קודם לעבדים ועבדים קודם לבתים וכו' באופן שמכל הצדדין וצדדי צדדין אין לספק שמכירת הקרקע הנז' דמכרה אלמנת ראובן היא בטלה וחוזר לבעליה היתומים.
@שו"ת מהרש"ך חלק ב סימן עח
ראיתי מה שפסק החכם השלם סיני ועוקר הרים נר"ו ולא היה צריך עוד לכתוב על דבריו כי דבריו דברי אלקים חיים חזקים כראי מוצק אמנם להפיק רצון השואל באתי ואומר דמלתא דפשיטא היא שאין כאן שום צד של זכות ליששכר מלהפטר מלהחזיר הבתים והחניות לאחים הנז' ומלשלם שכירות כל השנים שישב בהם ואין לו כח וזכות לזכות מטעם שלא מיחו בו השנים שישב בבתים ובחניות שם ביריד הנז' דהלכה רווחת דכל חזקה שאין עמה טענה אינה חזקה וכיון שיששכר אינו טוען שלקחם מהאחים הנז' אינו מועלת לו החזקה שהחזיק ואינו יכול לומר שזכה בבתים ובחנויות מן ההפקר שהאחים הנז' יש כמה שנים שלא עמדו שום אדם בבתים ובחנויות מחמתם שהדבר ידוע שהבתים והחנויות הנז' לא יצאו מחזקתם כמו שיפה כתב החכם השלם הפוסק נר"ו ואפריין נמטייה. ועוד יר' לע"ד שאפילו היה טוען שלקחם מהאחים הנז' והחזיק בהם ג' שנים דבעלמא מהני ומעלי בכה"ג בחזקת הידידים כמו שכן הוסכם משנים קדמוניות מ"מ בנ"ד כיון שזה האיש נכנס השנה הראשונה בתורת שכירות שוב אינו מועיל לו חזקה דנקטינן כסברת הנהו רבוותא דס"ל בהיורד ברשות דהיינו בתורת משכנתא או שכירות אף על פי שעמד אח"כ שנים רבות אחר ששלמו ימי החזקה אינו מעלה לו חזקה דודאי בנ"ד לא פסקה דירת שנה ראשונה סדר יששכר בבתים והחנויות הנז' כיון שהזמן הנמשך מיריד ליריד לא הוי זמן ראוי לדירה אף על פי שיצא יששכר משם וחזר לעירו לא חשיבא כעוקר דירתו משם דאם באנו לומר שהזמן שיש בין יריד ליריד חשיב כאלו יצא משם אם כן איך תעלה חזקת ג' שנים בירידים כיון שהזמן שיש בין יריד ליריד הוי הפסק אלא ודאי יראה שכל אותו זמן שיש בין יריד ליריד חשבינן כאלו יושב שם ומחזיק ולא עקר דירתו מהם באופן שאיני רואה מקו' להפסיק השכירו' מהשנ' ראשונ' שהלך יששכר ליריד ונכנס בשכירותו לשאר השנים וא"כ כל שנה ושנה מהשנים האחרות שחזר ליריד ונכנס אל הבתים והחנוייו' עדיין נמשך זכות השכירות הראשון וחשיב נכנס ברשות ואינו דין שתועיל לו טענת לקוחה היא בידי והחזקתי ג' שנים ואין לי שום ספק בזה כנלע"ד והנה החכם השלם סיני ועוקר הרים הפוסק נר"ו כתב מה שכתב לרווחא דמלתא באופן שאין לספק שבין כך ובין כך אין שום זכות ליששכר בחזקת הבתים וחנויות הנז' אלא הרי הם של האחים הנז' וכיון שכן מלתא דפשיטא היא שחייב לשלם להם שכירות כל השנים שעמד בבתי' ובחנויות הנז' דמהיכא תיתי שלא ישלם להם השכירות והאמת שלא היה צורך להביא ראיה לזה כמו שאכתוב והחכם השלם הפוסק נר"ו לרווחא דמלתא רצה להביא ראיות להוכיח חיוב יששכר לפרוע השכירות ובלי ספק דנ"ד עדיפא טפי מהנהו גווני שכתב החכם השלם נר"ו מלבד העדיפות שכת' כבוד חכמתו כי הנה בהנהו גווני שפסקו הנהו רבוותא מה שפסקו היה מעשה בידים דהיינו שהחתן היה נזון ומפרנס על ידי חמיו שהיה זן ומפרנס אותו וגם במעשה האחר שהבן היה עושה הפאטוריאש של אביו כל זה הוא מעשה בידים והיה מקום לומר כיון שהיו עושים מה שהיו עושים בסתם היה מקום לומר שבתורת מתנה היו עושים מה שהיו עושים אבל בנ"ד לא עשו האחים הנז' שום מעשה ליששכר שיששכר הוא בעצמו היה הולך ליריד ונכנס בבתים וחנויות הנז' וא"כ מה מקום היה לומר שנתכוונו למתנה או מחילה. ותו איכא טעמא אחריתי לחלק דהתם בההיא דחתן שהיה מתפרנס מחמיו קדם זמן אחר שהיה מתפרנס מחמיו בחנם והיה מקום לומר שגם השנים האחרות הנוספות על הקצבא כיון שהיה זן ומפרנס אותו בחנם היה מקום לומר שעל האופן שהיה מפרנס אותו בתחלה בחנם כן נתכוון בשנים הנמשכות לפרנסו בחנם. וגם בעובדא דבן העושה פאטוריאש לא קדם שום זמן שהיה נוטל ממנו שיש שכר מהפאטוריאש ולא קצב עמו שום שכר אמנם בנדון דידן שיששכר הנז' עמד השנה ראשונה בבתים וחנויות בשכר מה מקום יש לומר שהשנים האחרות שעומד בתוכם שבשביל שלא תבעוהו שמחלו לו שאין מקום לומר שבשביל שנתארך הזמן שלא תבעוהו שבשביל כך מחלו לו היעלה על הדעת שמלוה שהגיע זמנו ליפרע מן הלוה ושתק ולא תבע הלואתו ונתארך זמן הפרעון שנאמר שבשביל ששתק ונתארך הזמן ממילא שמחל המלוה. ותו כל הני דיני דמייתי גמרא פרק חזקת במי שבא להחזיק בקרקע ונמצא שחזקתו אינה חזקה דהדרא ארעא למאריה והדרי פירי שאכל האם נאמ' נהי דלא עלתה לו חזקה למחזיק מ"מ הפירות שאכל לא נפיק מיניה כיון ששתק בעל הקרקע והניחו לאכול הפירות מחל עליהם ודאי דהא ליתא דאמרי' שבעל הקרקע שותק ואומר בלבו ההוא גברא גזלנא הוא בארעאי מחר תבענא ליה בדינא ומפקינא מניה ארעא ופירי הכי נמי בנ"ד האחים הנז' שתקו והניחו ליששכר בטעותו כי אולי חשב שזכה מן ההפקר בשתה /?/ וחנויות הנז' או באופן אחר ועתה תובעים אותו שיחזיר להם בתיהם וחנויותיהם ודמי שכירותם מהשנים שעמד בתוכם והם צדיקים וזכאים בטענתם וכמו שכתב החכם השלם הפוסק נר"ו והדברים הם פשוטים. נאם הצעיר שלמה הכהן.
@שו"ת מהרש"ך חלק ב סימן עט
שאלה דינה שנשאת לשמעון במדי ונשבע שבועה חמורה בכל חזוקי סופר שלא ישא אשה אחרת עליה בשום אשות בעולם כעין כל הכתובות הנהוגות במדי והוליד ממנה בנים ובנות ביני וביני רצה שמעון ללכת למדינת הים לצורי וקודם הגעתו שמה נשבה לבין הנכרים בעילם וישב שמה קרוב לעשר שנים ובתחלת זמן שבייתו בשנה הראשונה מצא בעולם שבוייה אחת ולקחה לו לאשה והוליד גם כן ממנה בנים ובנות ולסוף עשר שנים שנפדו שמעון ואשתו השנייה ובניהם גם כן עמהם חזרו למדי ארץ מולדתו ורצה שמעון לחזור באישות עם דינה אשתו ובניו אשר גדלה אותם דינה הנז' בעורו בשבויה ובפניו טוענת דינה הנז' שאין רצונה לחזור באישות עמו עד שיגרש אשתו השנייה כי עמ"כ =על מנת כן= נשאת עמו שלא ישא שום אשה עליה כאמור זאת ועוד אמרה לו שאם לא יתרצה לגרש את אשתו השנייה אפי' שיביא בניו אשר הוליד ממנה לביתה על הוצאותיה אשר נתחייבה דינה הנז' להם לעזר ולהועיל כעין מה שעשתה עד היום לבניו אשר הוליד ממנה שיפרע לה כל סכי כתובתה משלם ויפטרנה בגט כשר שרצונה לעלות לארץ ישראל ולהורות את בני ישראל את הדרך אשר ילכו בה יורינו רבינו אם חייב שמעון לגרש את אשתו השנייה ולחזור באישות עם אשתו הראשונה. גם אם אינו חפץ לגרשה אם תוכל להוציא מבעלה כל סכי כתובתה הן מהנמצא אתה בבית הן ממה שיש לו ממקרקעי ומטלטלי ואפילו מגלימא שעליו גם לכופו לפטור אותה בגט כשר וכן אם לא תצא לאור משפטה לפטור אותה ולגבות כתובתה ותרצה דינה הנז' לעלות לארץ ישראל עם בניה הגדולים אם יכול שמעון לעכב אותה ועוד אם תשב באלמנות חיות בארץ ישראל אם מתנותיה קיימים הם ממה שהרויחה בזמן שבייתו שלא זן ומפרנס אותה וכמו כן מנכסי נדונייתא אשר נמצא אתה בבית.
תשובה תחלת כל דבר אומר שיר' לע"ד שזה האיש שמעון לא עבר על שבועתו שנשבע בשעת שנשא לדינה אשתו שלא ישא אשה אחרת עליה במה שנשא האשה ההיא בעודו בשביה דיראה דזה התנאי שמתנין בשעת הנישואין שלא ישא אשה אחרת על אשתו אינו אלא דוקא על דרך הרגיל וההווה דהיינו בהיותו ברשותו לשבת עם אשתו ואף על פי שילך לעיר אחרת להסתחר דעתו על אשתו לחזור אליה כדרך כל הארץ ויכול לחזור אליה ועל זה האופן הוא התנאי שמתנין כמו שנכתב בכתובה אך אמנם על מאורע קשה כזה דהיינו היותו שבוי בשביה ואין בידו לחזור לביתו בודאי שאין לך אונס גדול מזה היותו נודד בשביה בלי חמלה וחנינה ואם נמצא שם אשה לשרתו לחמול עליו אין ספק שאין למנעו מלישאנה בשביל התנאי שהתנה ויש לדמות דין זה לשאר תנאים דעלמא שמתנה אדם עם חבירו לעשות אי זה דבר ומקבל עליו כל אונסין שיארעו ואפילו הכי אמרינן דאנסא דלא שכיח לא קביל עליה ונלמד דבר זה מההיא עובדא דמייתי גמרא בפרק מי שאחזו והכי איתא התם ההוא גברא דזבין ארע' לחבריה קביל עליה כל אונסא דמתייליד לסוף אפיקו בה נהרא אתא לקמיה דרבינא א"ל שפי ליה דהא קבילית עלך כל אנסא דמתייליד א"ל רב אחא בר תחליפא אנסא דלא שכיחא הוא ותו מסיק לקמן גמרא דאמרינן דאנסא דלא שכיח לא קביל עליה ומייתי אידך עובדא דרב פפא ורב הונא בריה דרב יהושע זבן שומשמי אגידא דנהר מלכא אגור מלחי לעבורינהו קבילו להו כל אנסא דמתייליד לסוף אשתבר נהר מלכא אמרו לה אגורו חמרי אפקינהו ניהלן דהיא קבילתו עלייכו כל אנס' דמתייליד אתו לקמיה דרבא א"ל קאקי חיוורי משלחי גלימי דאינשי אנסא דלא שכיח הוא ואם כן יש ללמוד בכל כי האי גוונ' דנר' אף על פי שהתנה שלא ישא אשה אחרת לא התנה במלתא דלא שכיח כמו שכתבתי ואין לפקפק ולומר דנהי דמצד התנאי לבדו אין למנעו אם לא היה כאן חומר שבועה דיד מ"מ דמצד חמר השבועה שנשבע לקיים התנאי אין מקום לבקש חילוקי' להקל דהא ליתא דכיון דמצד התנאי אין לתפוס עליו במה שעשה גם מצד השבועה אין לתפוס עליו דכיון שהוא פטור מצד התנאי גם כן פטור מצד השבוע' שלא נשבע אלא לקיים מה שהוא חייב מצד התנאי כי השבועה אינה מוספת בו חיוב ויש ללמוד דין זה ממה שכתב מהר"י קולון סימן ק"א על דבר המשודך שנתחייב בקנס ובשבועה לישא את משודכתו ובשעת השדוכין היתה פקחת ואחר כך יצאה מדעתה וכתב לפטרו מן הקנס בראיות שהביא מהרא"ש ז"ל דאדעתא דהכי לא שעבד נפשיה וכתב ז"ל דלא מבעיא אם לא היה שם שבועה אלא אפילו היתה שם שבועה פשיטא שנתבטלה והוחלה השבועה ואין לחלק בין היכא דאיכא שבועה להיכא דליכא שבועה כדמוכח בס"פ הגוזל קמא גבי ההיא דנתן הכסף לאנשי משמר ומתו וכו' והראיה היא ראיה נכונה וחשובה באופן שיר' לע"ד בפשיטות דאין לתפוס על שמעון הנז' בנשואי האשה שנשא שם בעודה בשביה לא מצד התנאי ולא מצד חמר השבועה שנשבע לקיים התנאי שהתנה שלא ישא אשה אחרת עליה. ועתה אבא לישא וליתן על מה שמערער דינה על שמעון בעלה אחרי שובו משבייתו עם האשה שנשא שם שאינו רוצה לחזור באישות עמו עד שיגרש את האשה ההיא שנשא שם בשביה שע"מ כן נשאת עמו ואם לא ירצה לגרש את אשתו הנז' שיפרע לה כל סכי כתובתה דפטרנה בגט או שירצה לעשות באי זה צד ואופן מן הצדדים הבאים בשאלה. ואומר דאברא דאם שמעון הנז' היה עובר על השבועה במה שנשא אשה על דינה אשתו לאו דינא ולאו דיינא שהיתה יכולה דינה לטעון עליו שיגרש האשה השנייה שנשא ואין לומר דכיון דעבר ונשא מה שעשה עשוי ואין מחייבים אותו לגרש דנהי שהתנה עמה שלא ישא אשה אחרת עליה אך אמנם לא התנה שאם נשאה שיגרשנה דהא ליתא דכיון שהתנה עמו שלא ישא אשה אחרת עליה ונשבע על זה ועבר ונשא באופן דעבד איסורא דין הוא שיגרשנה ולא יועיל לו לקיים האשה שנשא דהא קיימא לן דלא כאביי דסבירא ליה כל מידי דאמר רחמנא לא תעביד אי עביד מהני אלא הלכה כרבא דסבירא ליה דכל מידי דאמר רחמנא לא תעביד אי עביד לא מהני ומאי דלקי משום דעבר אדרחמנא ואם כן מלתא דפשיטא היא דהנושא אשה על אשתו ועובר על שבועתו שנשבע בשעת הנשואין תוכל אשתו הראשונה לחייבו שיגרש האשה שנשא. אך אמנם בנ"ד במה שהעליתי בע"ד דזה האיש שמעון לא עבד על תנאו ועל שבועתו ואין עליו עון אשר חטא במה שנשא האשה הנז' אם כן יראה לכאורה לפום ריהטא דאין לדינה אשתו עליו שום ערעור מהערעורין הבאים בשאלה אך אמנם כד מעיינן יראה דאפילו לפי ההנחה שכתבתי דאין על שמעון עון אשר חטא במה שנשא האשה הנז' אפילו הכי יכולה דינה אשתו הראשונה לערער עליו והטעם כי דבר ידוע הוא כי כוונת התנאי הזה הנעשה שלא ישא אשה וכו' הוא יען ששיערו שאין האשה יכולה לסבול שיהיה לבעלה אשה אחרת עליה כי בלי ספק האשה ההיא השנייה מגרעת אישות בעלה ממנה ומקנאה על זה קנאה גדולה כי קנאת צרה היא צרה גדולה עד שאז"ל אין האשה מתקנאה אלא בירך חבירתה וכיון שכן נהי דאין להאשים לשמעון שנשא האשה השנייה במקום שנשאה מהטעם שכתבתי ועוד כי אפילו דינה עצמה היתה מוחלת לו לישא האשה ההיא במקום שנשאה אך אמנם אחרי בואו עמה בביתו ובעירו יש מקום לדינה להתרעם ולטעון עליו כי די לו שנשאה וישב עמה באישות במקום שנשאה מחמת האונס וההכרח אמנם שיביאנה אצלה להיות לה צרה לא יתכן ולכן יראה דאפילו אם נרצה לומר דאין לחייב לשמעון הנז' לגרש האשה ההיא השנייה שנשא בשבייה כיון שנשאה בהיתר כמו שכתבתי ואפשר שמצאה חן בעיניו יען שנשאת עמו בשביה והרויחה לו בשירותו ובצרכי ביתו מכל מקום אין להחזיק בידו שיוכל לעכב את דינה אשתו הראשונה שתשב באישות עמו ויש לחייבו שיפטור את דינה בגט וזהו הדרך הטוב והישר או לפחות יתרצה דתפייס להפיק רצונה במה ששואלת שרוצה להתעגן באלמנות חיות ושלא לעכב בידה. ועל מה שבא בשאלה שאם תרצה להתעגן בארץ ישראל באלמנות חיות אם מתנותיה קיימים וכו' אומר דמלתא דפשיטא היא דכל זמן שהאשה היא תחת בעלה שלא נפטרה ממנו בגט אף על פי שהיא מתעגנת ויושבת באלמנות חיות כל הנכסים שיש לה הם של בעלה ואם מתה הוא יורשה וכיון שכן אין לה רשות למכור וליתן ל"ש בנכסי צ"ב =צאן ברזל= ל"ש בנכסי מלוג באופן דבנדון דידן אין רשות לדינה ליתן שום דבר מנכסי נדונייתה או מהנכסי' שהרויחה אם לא ירשת שמעון בעלה בפי' ליתן במתנה אך אמנם אם יאמר לה שתעשה בבגדיה ותכשיטי מה שתרצה זה הלשון אינו מספיק ומתנתה אינו כלום כמו שכתב כל זה הרא"ש בתשובה הביאה הטור א"ה סימן צ' כללא דמלתא בתשובת כל הבא בשאלה כי אף על פי ששמעון לא עבר על שבועתו כמו שכתבתי מ"מ הטוב והישר הוא ששמעון לא יצער את אשתו דינה שתסבול קנאת האשה השנייה ואם לא ירצה לגרש האשה השנייה יגרש את דינה ויפטרנה ממנו ואם לא ירצה לפטרה בגט יניחנה כרצונה שתתעגן באלמנות חיות בארץ ישראל וירשה לתת במתנה מה שתרצה מנכסי נדונייתה ומכל מה שימצא בידה ובזה יהיה נקי מה' ומישראל לצאת ידי חובתו מהתנאי הכתוב בשטר כתובת דינה שלא ישא אשה אחרת עליה ואם ימאן ויסרב שמעון הנז' שלא לעשות שום צד מהג' צדדים הנז' ראוי ליושב על המשפט לגעור בו ולהכלימו עד שיתרצה ויתפייס ואם יתן כתף סוררת לא טוב יעשה בעמיו. נאם הצעיר שלמה הכהן.
@שו"ת מהרש"ך חלק ב סימן פ
שאלה בני ק"ק קשטיריאה יע"א בראותם כי עמדו ימים רבים כצאן בלי רועה ינחת ינהלם על מי מנוחות לנחות אותם הדרך ישכון אור התורה והמצוה. הסכימו להחזיר עטרת תפארת החכם השלם כמה"ר פ' נר"ו ליושנה ושחרו פניו שיתרצה לשוב להרביץ תורה ביניה' ונתרצה לבקשתם וקיימוהו וקבלוהו עליהם לזמן שלש שנים הכל בשבועה חמורה וזה לשון השטר שנכתב ונחתם ביניהם. אם מציאות התנאים הנאותים במעשי' האנושיים הכרחי לשלמות המלאכה ערוכה בכל ושמורה זאת התורה שבכתב להתנות חי"ו התנאים המופלאים עולים ובאים בינינו בני ק"ק קאשטוריאה חותמי מטה ובין מורינו החכם השלם כמה"ר נר"ו וזה כי אנחנו ח"מ נתחייבנו לפרוע לו כל ההוצאות הצריכות לו ולכל פמילי תו /פמליתו/ מיום צאתו מטריקולא עד בואו אלינו בין החמרות ובין הרגלי אשר יוציאם ואשר יביאם ובין כל שאר הוצאות שיצטרכו עד התישבו והתיצבו על עולתו בביתו ובחומותיו וכן נתחייבנו לו מעכשו לתת שכר לו כל השלשת השנים רצופים ובאים מתחילים מיום צאתו מפריקולא חמשה אלפים לבנים לשנה שהם ארבע מאות ושבעה עשר לבנים לחדש נפרעים לו מידי שנה חדש בחדשו או מדי שבת בשבתו ככל אשר ישאלנו נפשו. וכן נתחייבנו לתת לו חמשה עשר ככרי לחם לכל שבוע עד תום הג' שנים ואם יחסר לו אי זה ככר בשבוע אחת יהיה לו לחם משנה בשבוע הבאה ואם גם אז יחסר שיתפרעו לו שני לבנים לככר לכל ככר שיחסר לו מדי שבת בשבתו. וכן נתחייבנו לתת לו חמשים מיטרוש יין לשנה לשלשת השנים ושינתנו לו לכל דרישותו ובקשתו. וכן נתחייבנו לו שכירות הבית אשר הוא יבחר לדור בו לכל דרישת השוכר בלי שיצטער הוא למצוא המעות לפרוע אפילו לצורך שעה. וכל זהעלינו באלה ושבועה ע"ד המב"ה =על דעת המקום ברוך הוא= ועד החכם השלם הנז' ואם רצה מזה גובה ואם רצה מזה גובה וכו' והכל לכל שבוע עד תום הג' שנים ואם יחסר לו אי זה ככר שקנינו ושנקנה מקרקעי כו' ולהוצאות כו' ונאמנות כו' וחומר כו' מסודר כו' ולא יפסל כו' ולא ישמטוהו כו' ויד בעל השטר בו על העליונה כו' עד סוף השטר. ויהי היום לסבת שטנה או משטימה אשר היתה לאחר מן העם עם החכם הנז' הלך והתחנן לפני הקרובים אליו שעל כל הפנים יסכימו עמו לסלק החכם הנז' ממקומו וגם הרבה איומים באזני קרובי אשתו שאם לא יסכימו עמו לצרף מחשבתו למעשה כה יעשה וכה יוסיף לברוח מפניהם ולהניח אשתו באלמנות חיות כבושה עד שתלבין ראשה אשר לזאת הסכימו להודות על חלומותיו ועל דבריו לסלקו מביניהם באמצע זמן הג' שנים. וכראות החכם הנז' כונתם זאת בקש מהם שיפרעו לו כל שכרו משלם מהג' שנים הן המעות מדודים והן הככרות לחם והיין ושכירות הבית הכל כפי המפורש בשטר הנ"ל. ואנשי הקהל טוענים כי אינם רוצים לפרוע לו רק העולה מהזמן ששרת להם עד היום הזה ולא יותר. ועתה שאל השואל אם יש כח ביד הק"ק לסלקו בתוך הזמן הנזכר מאחר ששבועת ה' היתה ביניהם. שנית אם על כל פנים יעברו על השבועה ויסלקוהו אם מחוייבים לפרוע לו כל שכרו מהג' שנים. שלישית אם על שכרו שלעבר יפול ביניהם הפרש שהק"ק יטענו כבר פרענו לו מה שלעבר והחכם הנזכר יכפור ויאמר שלא קבל מי מהם יהיה נאמן בשבועתו. על כל אלה ילמדנו רבינו הדין דין אמת ושכרו מן השמים כפול ומכופל.
תשובה על הענין הראשון שבא בשאלה לא אדע מה אדבר ומה אומר כי מתירא אני ליגע בכבוד צבור שמא אכוה בגחלת מחלוקות ודברי ריבות אך אמנם לא אוכל להתעלם מהיותי מדבר באותותי אלה מתוכח עם יחידי סגולת הק"ק כי הוא מן הראוי לתת התנצלות להיות נקיים מה' ומישראל במה שהסכימו לפרוק מעליהם עול הנהגת החכם השלם כנז' אשר קבלוהו עליהם לשר ולקצין על התורה ועל העבודה ומה ראו על ככה ומה הגיע אליהם לפרוק מעל צוארם עול תורתו ועברו ברית חלפו חוק השבועה חמורה גדולה היתה ביניהם ובין החכם השלם הנז' כי כן לא יעשה כי יש בזה חלול שם שמים.
ועתה אבא לתביעת החכם השלם הנז' שתובע מהם שישלמו לו הפרס שקצבו לו לכל משך השלש שנים. והואיל ואתא לידן הך מלתא קודם שאגיד דעתי וסברתי בפסקא דהך דינא ראיתי לעמוד במה שנחלקו הפוסקים בדינא דהמתנה עם חבירו לעשות איזו מלאכה או שליחות וקצב עמו לתת לו כך וכך באי זה אופן יתחייב ועקר דבר זה שייך בההיא ברייתא דמייתי גמרא פרק הגוזל בתרא והכי איתא התם הרי שהיה בורח מבית האסורים והיתה מעבורת לפניו א"ל טול דינר והעבירני אין לו אלא שכרו אם א"ל טול דינר בשכרך והעבירני נותן לו שכרו משלם ומקשה גמרא מאי שנא רישא ומאי שנא סיפא ואמר דמי בר חמא בציד השולה דגים מן הים דא"ל אפסדתני כוורי בזוזא ותו איתא התם ברייתא אחריתי וז"ל השוכר את הפועל להביא כרוב ודורמסקנית לחולה והלך שמצאו שמת או שהבריא נותן לו שכרו משלם וכתבו בתוספות ששכרוהו בשביל החולה יותר ממה שהיה ראוי לשוכרו דהכי משמע לשון נותן לו שכרו משלם וצריך לומר דמיירי כגון דליכא למימר משטה אני בך שהוא מפסיד כיוצא בזה ע"כ יראה מדבריהם שדעתם נוטה דדוקא היכא שמפסיד הפועל או השליח כיוצא בזה במקום אחר חייב המשלח לתת לו שכרו משלם אפילו לא קנו מידו אמנם אם אינו מפסיד כיוצא בזה אינו חייב לשלם אלא היכא דקנו מידו ובתשובות דשייכי לספר נזקין בסימן כ"ב מי שיעיין שם יראה שכתבו בשם רבינו מאיר כסברא זו ממה שנשאו ונתנו שם משמו על דין שכר השדכנים ועוד כתבו שם סברא אחרת שפסק בספר אור זרוע בשם רבינו שמחה שיראה מדבריו דס"ל דאפילו אם אינו מפסיד כיוצא בזה במקום אחד אם הוא רגילות שנותנים בשכר אותו דבר יותר מכדי טרחו חייב לתת כל אשר התנה ויראה מדבריו דכל שמרצונו התנה וגם הוא רגילות לתת יותר על כדי טרחו שחייבי' לתת לו מה שהתנו ויראה לי שכוונת דבריו שרצה לחלק מההיא דמי שהיה בורח מבית האסורים דהתם היה אנוס במה שהתנה שהיה בורח מבית האסורים והיה אותו המעבורת לפניו לעבור וגם אין רגילות לתת דינר לעבור המעבורת ולהכי קאמר התם דאין לו אלא שכרו אלא היכא דמפסיד במקום אחר כיוצא בזה כאוקמתא דגמרא בההיא דצייר כו' ועוד יראה דלסברת ה"ר שמחה צריך לומר דההיא ברייתא דהשוכר את הפועל להביא לחולה וכו' דלדבריו לא בעי שיפסיד במקו' אחר כיוצא בזה כדכתבו בתוספות טעמא דקתני נותן לו שכרו משלם היינו משום דהבאת צרכי החולה הוי מדי שנותנים שכר הרבה על הבאתו וכמו שכתבו התשובות בשם רבינו יהודה וז"ל דה"ה רפואות דרך ליתן דמים מרובים ולא נאמר דשחק בו' ובהגהות מרדכי דמס' קדושין כתבו מעשה בראובן שתבע משמעון תן לי עשרה זהובים שנדרת לי שאדבר עליך אל השר והשיב שמעון אמת נדרתי לך אבל מחמת יראה שהייתי מתירא פן תקלקל לענייני נגד השר ולא היה שום קנין. והשיב המורה שחייב ליתן לו דה"ל כפועל ואין צריך קנין.
יראה מתשובות המורה דבכל גוונא כל שלא התנה מחמת אונס ידוע אין צריך קנין ולא שנא לן אם הוא רגילות ליתן יותר משכר טרחו על כך או לא כנראה דלא מחלק מההיא דמעבורת אלא דוקא משום דהתם היה אונס ניכר שהיה בורח מבית האסורים ולכן כל שלא הפסידו ממקום אחר כההיא דשולה דגים מן הים אין לו אלא שכר טורחו אמנם כל שלא התנה מחמת האונס בכל גוונא בדבורא בעלמא גמר ומקנה והנה לדברי המורה אתייא ברייתא דהשוכר את הפועל להביא לחולה כו' כפשטה וחייב לשלם שהתנה אף על פי שאין רגילות לפסוק יותר מכדי טרחו ולדבריו יראה לומר דמשום דהוי מלתא דפשיטא דחייב לשלם מה שהתנה עמו אף על פי שאין רגילות לפסוק כך קתני מצאו שמת או שהבריא לאשמועינן דלא תיסק אדעתין לומר דכיון שאדעתא שיצטרך לחולה אותו הדבר ששלחו להביא פסקו מה שפסקו וכיון שמצאו שמת או הבריא לא יתחיי' ליתן לו כל שכרו משלם שהתנה עמו קמ"ל דאף על פי שמצאו שמת או הבריא נותן לו כל שכרו. הנה ששלש מחלוקות בדבר לסברת התוס' ורבינו מאיר המתנה עם חבירו לעשות לו אי זו מלאכה או שליחות וקצב לתת לו שכר ידוע כל שלא הפסידו ממקום אחר כיוצא בו יכול לומר משטה הייתי בך אם לא קנו מידו ולסברת ה"ר שמחה אף על פי שלא הפסידו ממקום אחר כיוצא בו מ"מ אם הוא רגילות לתת שכר באותו דבר יותר מכדי טרחו נותן לו שכרו משלם ולסברת המורה אפילו אם לא הפסידו ממקום אחר כיוצא בזה וגם אין רגילות באותו דבר לתת שכר יותר מכדי טרחו ואין רגילות לקצוב כך נותן לו שכרו משלם דכללא כייל המרדכי בשם המורה דכל מלתא דפועל אינו צריך קנין.
ובזה אבוא לנ"ד ואומ' דמלתא דפשיטא היא דכל אנפין שוין שחייבין יחידי הק"ק שנתחייבו לפרוע הפרס הנז' עד משך הזמן הנ"ל שקבלו עליהם להחכם השלם הנז' שיהיה מרביץ תורה ביניהם אמרתי ברוב שיחי וכעסי לא יהא דין זה החיוב שנתחייבו היחידים הנז' להחכם השלם הנז' גרוע מהמתחייב ומתנה על מלאכה או שליחות דעלמא כי יראה דכגון זה החיוב שנתחייבו אפילו בשאר תנאי מלאכות ושליחיות נגמר החיוב בדברי' בעלמא כי הנה לסברת התוס' ורבינו מאיר שכתבו דבעינן שיפסיד במקום אחר כיוצא בזה א"כ גם בנ"ד כיון שהפסידוהו להחכם השלם הנזכר והעתיקוהו ממקומו אשר היה שם אהלו בתחילה עם מתן רב ועתה באים להפסידי ולהעבירו מהמקום אשר הוא חונה שם ולא מבעיא לסברת ה"ר שמחה דס"ל דלא בעינן שיפסידוהו ממקום אחר אלא כל שהוא רגילות לתת הרבה יותר מכדי טרחו והנה כל מי שהוא ירא שמים יודה ויאמר דהשכר הניתן להחכם המרביץ תורה הנהנים ממנו מתורתו והישרתו אין קץ לפרס הראוי לו ולא מיבעיא לסברת המורה דס"ל דמלתא דפועל נגמר ומתקיים בדברים בעלמא באופן דלאו דינא ולאו דיינא דחייבים הק"ק להשלים מה שהתנו לתת לו להחכם השלם הנז' אפילו שלא היה אלא בדברים בעלמא כל שכן שנתחייבו על שכרו בשבועה חמורה ככתוב בשטר החיוב הנ"ל ואם יטענו עליו לגבות שכר הטורח דהיינו טורח דרשא ושאר הדברים של טורח שיש למי שמוטל עליו הנהגת הצבור וכדאמרינן בעלמא אינו דומה הבא טעון לבא ריקן כי הנה לבטל טענה זאת כתב הרשב"א בתשוב' הביאה הרב הגדול מוהררי"ק ז"ל ח"מ סימן של"ג שנשאל על בני חבורה ששכרו חכם לדרוש להם בכל שבת ועכשו חזרו בהם בני חבורה והשיב שאינם רשאים וחייבים ליתן לו שכרו משלם ולא שייך הכא אינו דומה הבא טעון לבא ריקן דאדרבה לב הדורש שמח יותר בדורשו בקהל להשמיעם את המצות ופקודי ה' ישרים משמחי לב. ועוד כי המתעסקים בלמוד התורה נוחים הם ואם אינם עושים מלאכתם יעפו ויגעו והרי הם כאוכלוסי דמחוזא דאי לא עבדי חלשי. העולה מכל מה שכתבתי שחייבים בני ק"ק קאשטוריאה לשלם להחכם השלם הנז' כל פרטי הפרש שנתחייבו לתת לו עד סוף הזמן הנז'. ועל מה שבא עוד בשאלה אם נאמן החכם השלם הנז' בכל מה שיתבע מדמי שכרו מלשעבר על פי שבועתו כו' לזה אני אומר דמלתא דפשיטא היא דלענין הפרס מהזמן שעבר עד הזמן שנפל ביניהם המחלוקת הקהל נאמנים בשבועת' שכבר פרעו לו ודבר זה יש לי מקום ללומדו ממקומות רבים אשר כעת לרוב טרדותי לא אוכל לעמוד עליהם והנה א' מהמקומות אשר רואה אני לדמות דין זה למאי דאמרינן בדין שכירות הבתים שכתב הרמב"ם ז"ל פרק ז' מהלכות שכירות וז"ל השוכר שאמר נתתי שכר הבית שנתחייבתי בו והמשכיר אמר עדיין לא נטלתי בין שהיה בשטר בין שהיתה בלא עדים אם תבעו בתוך ל' יום על השוכר להביא ראיה או יתן ויחרים על מי שלקח ממנו או יטעון עליו בדמים שנתן תחלה טענה בפני עצמה וישביעו הסת תבעו המשכיר לאחר שלשים יום ואפילו ביום שלשים על המשכיר להביא ראיה או ישבע השוכר שכבר נתן לו שכרו ויפטר. יראה מכאן דכל שכר זמן שכירות שעבר נאמן השוכר בשבועתו לומר שפרע אם כן נ"ר גם כן אין ספק שהקהל יהיו נאמנים בשבועתם לומר שפרעו על הזמן שכבר עבר ויפטרו ואם לא ירצו לישבע ישלמו. נאם הצעיר שלמה הכהן.
@שו"ת מהרש"ך חלק ב סימן פא
מוכתר במדת הענוה ושפל רוח בפני כל האדם הכהן הגדול העומד לשרת ולהאיר עיני העם ההולכים בחשך יחשכו כוכבי ניצוצי שכלם והיית להם לעינים עד אשר הוציא לאור משפטם מעוז חיי מגדול ישועות פני הרב המובהק מופלא שבסנהדרי' ריש מתיבתא רבנו שלמה הכהן נר"ו. בשלום יחדו אשתחוה אפים ארצה ואבא אל מקדשי כ"ת אדוני לדעת את שלום הסתרת שאלתי ובקשתי ומעשה שהיה כך היה. שכבוד א"א זצ"ל קנה בתים מולקי מחוץ לחומת העיר על שפת ים מבאקוף א' והואקוף ההוא קנה הבתים ההמה יחד עם בתים אחרי' בזמן אחד ששתיהם כאחד היו ממוכס אחד ויהי אחרי מות המוכס שמכר את שתי הבתים קם הדפתרדאר למטה רשע ולקח הבתים מיד ח"א זצ"ל באמרו שהבתים ההמה של המוכס הנפטר והמוכס היה חייב למלך והוציא הבתים במיזיט וא"א ז"ל טען שהבתים ההמה קנאם מהואקוף והוציא החוג'יט שעשה עם הואקוף ולא יכול לו כי מי יבוא אחרי נאמן המלך לאמור לא טוב המעשה אשר אתה עושה. וכראות זה ח"א זצ"ל הלך לתבוע מעותיו מהואקוף באמרו שהבתים שמכרו לו לקחום מאת המלך ושיתנו לו הבתי' או המעות והקריבו משפטם לפני הדיין הגדול וגזר אומר שאין לח"א ז"ל שום טענה על הואקוף הנז' מצד שאם איש א' חייב למלכות ולואקוף אף שחוב המלכות יהיה קודם בזמן הואקוף קודם לקחת המעות והבתים ההמה אם היו נמצאים ביד הואקוף בשעת מיתת המוכס לא היה התיפטי'רדאר לוקח הבתי' וראיה לזה שהבתים האחרים שמכר המוכס לואקוף לא לקחום אחרי מיתת המוכס שלא עלה ביד התפתרדר אף על פי שהשתדל לקחתם ואין זה אלא חמסנות ועול שעשה הדפתרד"ר. גם ידיע להוי למר שכל העם מקצה וכל שער עירנו ידעו שאין על המוכס הנפטר שום חוב למלכות שהחוב ההוא היה ממוכס אחר שנכנס במקום המוכס הנפטר בחיים חייתו וכמו שטען כל זה א"א ז"ל באותו פרק והוכיח הענין מהתנאי שהיה כתו' בבאראט המוכס והיו משיבין אליו דבריך טובים ונכוחים ושומע אין לך מהמלך שבסבה זו כשהוציאו הבתים במיזי"ט לא נמצא שום עשיר ואביון לקחת הבתי' שרצה לקחת אותם בראותם לא"א ז"ל צווח ככורכיא סגיא בייא בייא באומרו שעשה הדפתרד"ר עמו נגד חקי ומשפטי המלך יר"ה ולסבה זו נמכרו הבתים בחצי הערך וקנאם ישמעאל אחר ויהיו בידו ג' שנים ואחר שנתבקש בישיבה של מעלה א"א ז"ל קם יהודי אחד וקנה הבתים מיד הישמעאל בלתי רשותי ואף שמחה בידו הגביר האפטרופוסי.
רבנו הגדול אחת שאלתי מאת אדוני לדעת אם יש איזו חזקה בבתים אשר לא יוכל איש איש מבני ישראל לקחת הבתים בלתי רשותי שהקונה טוען דדינא דמלכותא דינא ואין צריך רשות ולי אני עבדך נראה דלא הוי דינא דמלכותא ממה דכתב המרדכי דלא אמרינן דינא דמלכותא אלא כשהמלך משנה מדותיו והכא מאחר שהואקוף קודם למלכות והבתים ההמה אם היו ביד הואקוף בזמן מות המוכס לא היו מוציאים אותם מידם וכמו שלא הוציאו הבתים האחרים אם כן לא הוי אלא חמסנותא דמלכותא. ולמדתנו רבנו מה שפסק הרמב"ם בפ' י' מגזלה ואבדה ז"ל. וכן שיקח מאיש זה בלבד שלא כדת הידועה לכל אלא חמס את זה הרי זה גזל והכא נמי שבסבת היות הבתים ביד כמה"ר א"א ז"ל שלא היה לו יכולת עם הרשות הוציאו הבתי' מידו אין זה כי אם רוע לב הדפתרד"ר. והוי גזל גמור.
ומהרי"ק בהלכות חזקת קרקעות כתב בשם הריטב"א ז"ל על ראובן שהיה חייב לנכרי וכו' ומכרו הנכרי לשמעון ומת ראובן ובנו תובע הבית אם נתברר לב"ד שהגוביינא ההיא נעשת כראוי על פי דיני ישראל או על פי ערכאו' במקום שדין המלכות לדון עם ישראל בדיניהם הא קיימא לן דינא דמלכותא דינא נהוי כאלו לקחו מראובן ומכרו לשמעון, אבל אם לא נתברר שהגוביינא היתה כדין אין לשמעון שום זכות בקרקע ההוא עכ"ד כ"ש בנדון דידן שעין הרואה יראה שהוא עול גמור ובפרט שהוא בעצמו הודה שמחה בידו השר המרומם רפארופוסי ז"ל דלפי דעת המרדכי אין לו כלל חזקה. וזו היא הסכמת הפוסקים ז"ל כמו שהוכיח מוהר"י קולון ז"ל בשרש פ"ו ובסוף שאלותיו ואם כן כפי זה הדפתרד"ר הוי אנס. והישמעאל הקונה מהדפתר"דר אין לו חזקה והיהודי הקונה מיד הישמעאל אין לו חזקה דידו כיד הנכרי כדאמרינן בחזקת הבתים ישראל הבא וכו' ה"ה כנכרי מה נכרי אין לו חזק' אלא בשטר אף ישראל הבא מחמת נכרי אין לו חזקה אלא בשטר וכבר ביאר הריב"ש ז"ל דין זה בשאלת ר"נ כמו שלמדתנו.
אלוף התורה יורנו ילמדנו אם ת"ל דאפילו הכי הוי דינא דמלכותא אם אתן לו מעותיו אוכל לקחת הבתים מיד הקונה דלדעתי הקצרה עד כאן לא קאמר שמואל דינא דמלכותא דינא אלא לשלא יהיה המלך בחזקת אנס לשאוכל לקחת הבתים בחנם כמה דכתב רש"י בנזקין גבי אנפרות ז"ל נכרי שלקח קרקע ישראל בחובו או באנפרות ולקחו ישראל ממנו צריך להחזיר לו בחנם דאין לו דין סקריקון ואפי' שהתה בידו כמה זמן אין מחזיר וכו' אלא מחזיר לבעלים חנם דלא גמר ומקנה וכו' עכ"ד אבל דינא דמלכותא הוי לשאם אתן לו מעותיו אוכל לקחת הבתים בסברת ר"ג דסמך על דההיא דהאומני' ובפרט דחוק המלכו' הוי אם החייב שמכרו ביתו מפני חובו יבא אחר זמן רק לתת המעות לקונה ולשאול ביתו יתנו לו ביתו ושומא הדרא אפי' אחר כמה שנים דאדעתא דהכי גמר ומקנה מי שקונה קרקע מהמלכות שאם יתנו לו מעותיו יחזיר הקרקע לבעלים ולא קנה אלא שמא לא יתנם. זאת ועוד אחרת שעין הרואה יראה שבזמננו זה זמן שחורים לאו מאן דעבדין בהדין מלכותא הוי דינא דמלכותא וכו'. ומה גם שהדפתר"דריש עושים מה שרוצים בין באונס בין ברצון והנצבים עליהם מסכימים עמהם אם לא כסף וזהב האנוס העלוב המחזירם לתנאם הראשון.
ראש השלישים עבדך אני הבינני את"ל שיחזור הקרקע אם אפרע ליהודי הקונה כפי מה שלקחה בעת ובעונה ההיא או אם אפרע לו כפי מה ששוה בשעת החזרה. שמלבד מה שכתב הריב"ש ז"ל בשאלה הנז' שנראה מדבריו שלא אתן לו אלא מעותיו לבד אם יראה בעיני אדוני ממקום אחר נראה גם כן שלא אתן לו אלא מעותיו לבד. מהא דגרסינן בפרקא קמא דמציעא דף ט"ו הכיר בה שאינה שלו ולקחה רב אמר מעות יש לו שבח אין לו ושמואל אמר וכו' ואסיקנא בגמרא אמר רבא הלכתא הכיר בה שאינה שלו ולקחה מעות יש לו שבח אין לו ומוכח מכל הפוסקים דהכי הוי הלכתא. והכא נמי שזה האיש הקונה ידע וראה לאדוני אבי זצ"ל בעת ההיא שהיה צועק מרה באמרו שנאמן המלך עשה מעשהו זר מעשהו שלא כמשפט חקי המלכות וראה שכל העשירים הנמצאים פה העירה לא רצו לקחת הבתים בראותם שאדוני אבי ז"ל היה מוחזק בם לית דינא ולית דיינא שיאמ' שמקחו הוי מקח. ואם יאמר אומר דמאי דקאמרי בגמרא מעות יש לו שבח אין לו שבח הוי מהגזלן והכא הגזלן שהוא האנס הדפתרד"ר או הישמעאל הקונה אינו משלם כלל ליהודי הקונה עד שנאמר שיתן לו נמי את השבח או לא יתן.
תשובתו בצדו מאחר שהאנס הכא כפי סברת הריב"ש ז"ל נכנס במקום הגזלן לתת המעות ליהודי הקונה אליבא דרב שבח אין לו וכבר אסיקו הלכתא כוותיה דרב כ"ש הכא דהשבח הוי שנתיקר הקרקע מעצמו מצד שעלו קרקעות המקום ההוא דאין לו שבח דאמינא ארעא אשבח. אלופנו לראש ילמדנו אם יש דין ליהודי הקונה שאומ' שאין חזקה במקום ההוא וכדומה מאחר שאין דרך היהודים הקונים בתים במקום ההוא להיותם תושבים כל השנה באותו מקום אלא בזמן מגפה או בתקופת תמוז. ואדרבה באזננו שמענו שאפילו במקום הירידים שהולכים שמה היהודים פעם אחת בשנה להסתחר והירידים הם על הרוב ח' או י' ימים ואפילו הכי יש להם חזקה בחנויות.
ידיע להוי למר בנפול חרון אף ה' במקום ההוא נשרפו הבתים ההמה עם הרבה בתים אחרי' ועתה טוען הקונה שתי טענות הא' שהוציא הוצאות בבתים טרם השרפה לקיים הבנין שלא תפול ומאחר שהבתים מעקרא לא היו שלו מה שהוציא ובנה עלי לשלם. טענה ב' שקנה בשנוי על ראשון ראשון אני אמרתי שאי' לו דין יורד לתוך חצר חברו וכו' מאח' שנשרפו הבתים דלא אמרינן שמשלם את היציאה אלא כשהיציאה קימת והטענה הב' איני מכיר שלא נאמר קנה בשנוי אלא במטלטלי' אבל קרקע אינה נגזלת ובחזקת מאריה קימא איש האלקים יקר מחכמה כפלים לתושיה איש מלחמה במלחמתה של תורה לוחם מלחמו' ה' בי אדוני צא הלחם אל בית מלחמתי כי אין זולתו מבצר אשר אני בוטח מבטח כל קצוי ארץ ישמור הבטחתו בשוב שבות יעקב בגבול נחלתו ואדוני חכם בחכמתו יכהן פאר בבית קדושתו להעלות נר תמיד כסדרו ומוסף כהלכתו כחפץ אדוני הנקדש בקדושתו וחפץ החפץ חיים לעבוד עבודת כ"ת משתחוה מרחוק אפים ארצה כמתודה ומודה על אשמתו. יצחק בכמהר"ד יום טוב ן' פארגי' זצ"ל.
חכם לבב ואמיץ כח במלחמתה של תורה וקורא לו כשם הגדולים חקרי לב בר אוריין ובר אבהן החכם השלם כמה"ר יצחק בן הרב המובהק כמוהר"ר יום טוב פראג זלה"ה יהי שמו לעולם אמן. מאחר עלות תפלות לנורא עלילות יעלהו גם עלה על גפי מרומי ההצלחות האמתיות שכיות החמדה לתורה ולתעודה תחת אבותיך הקדושים ישים את כסאו כבוד למופת ולאות אמן. אותותי אלה בלכתם ילכו להשמיע במרום קדשו כי ראיתי המכתב מכתב מעשה גלילי אצבעותיו כלו אומר כבוד מבקש ממני החוה דעי בענין מקנת המולקיי אשר קנה אביך קנך הרב המובהק זלה"ה מן הבאקוף. ותחלת דברי אומר כי ראיתי הרכבתני על במותי בתי התהלות והמעלות תוארים מכתירים האלקים האדירים וענותך תרבני ואני ידעתי כי הם שגבו ממני ונפשי בחלה בם כי מכיר אני את מקומי ולא הלך לבי בגדולות ובנפלאות ואולם לענין הדין להפיק רצון מכ"ת אחוה דעי וזה החלי בס"ד ואומ' דיראה דאם מה שלקח הדיפתי"רדאר אותם הבתים מיד אביך הרב זלה"ה לקחם שלא כדין דינא דמלכותא דכיון שהרב אביך ז"ל לקחם מן הואקוף שלא היה לו למלך זכות וכח לטורפם בחובו שהיה חייב לו המוכס הנז' וכיון שנטהרו משעבוד החיוב המוכס אחר שנכנס ברשות הבאקוף אם כן מה שלקחם הדיפטורדאר לא הוי דינא דמלכותא אלא חמסנותא כי מה מכר הואקוף לקונה כל זכות שהיה לו וכיון שכן יראה דדמי הך מלתא לההוא דינא שכתב הריב"ש בסימן ר"צ בההוא עובדא בנכרי שאנס בית מישראל ומכרו לנכרי אחר שאינו אנס והאחר לאחר דוגמתו ובא ישראל קנאו מן הנכרי האחרון דנדון דידן נמי הבתים הנז' היו גזל ביד הדיפטי"רדאר וכל הבאים מכחו אח"כ שקנאום זה מזה והישראל בכלל אין לו חזקה ולא היה צורך למחאה שכתב כ"ת שמחה בו הגביר האפטרופוס של כ"ת. דכיון דהתוגרמים הלוקחים זה מזה היה גזל בידם ואין להם חזקה גם הישראל הלוקח אין לו חזקה דהלכה רווחת בישראל דישראל הבא מחמת נכרי דינו כנכרי ואין לו שום זכות של זכות של חזקה ואפילו שהתה ביד הישראל כמה שנים בלי שום מחאה דבכה"ג אין צורך למחאה דמחאה לא שייכא אלא היכא דיש סרך של חזקה למחזיק וכיון שלא מיחה המערער הפסיד וא"כ יר' דהישראל הלוקח הבתי' הנז' חייב להחזירם בחנם והניח מעותיו שנתן לתוגר שקנאם ממנו על קרן הצבי וטעמא דמלתא דכיון דהיכא דגזל הנכרי קרקע של ישראל בכה"ג דלא שייך בו סיקריקון וגם לא דינא דנכרי הבא מחמת חוב או מחמת אנפרות דהתם כבר הקנה להם בעל הקרקע מחמת האונס ומ"ה יש אי זה צד זכות לישראל הלוקח מהם על פי החלוקים שחלקו בגמ' ונתבארו בדברי הפוסקים באר היטב הכל גלוי וידוע לפני מעלת כ"ת אין צורך לטרוח לכותבם אמנם היכא דאנס הנכרי ולא נתנו לו הבעלים כלום יראה דאין שום צד זכות לישראל הלוקח וצריך להחזירו בחנם ואף על פי שכפי סברת רבנו גרשום צריך בעל הבית לשלם ללוקח מה שהוציא והסכימו לסברתו רובא דרובא דרבוותא מכל מקום לסברת רש"י צריך להחזיר בחנם והרמ"ה ז"ל הסכים לדעתו כמו שכתב הריב"ש ז"ל בסי' הנז' וז"ל אבל במי שאנס מן הבעלים ולא נתנו לו כלל הבעלי ולא התנו לו בהא אפילו עמד /?/ כמה שנים ואיכא בי דואר ולא אזיל לא קנה הגזלן והלוקח ממנו צריך להחזיר לבעלים בלא כלום דקרקע אינה נגזלת וכן כתב זה הרמ"ה ז"ל ע"כ וכיון שכן בנדון זה של כ"ת חייב הישראל הלוקח להחזירה לכ"ת וכ"ת אינו חייב לתת לו שום דבר והטעם משום שיכול כ"ת לומר קים לי כרש"י והרמ"ה דס"ל דצריך להחזיר בחנם דהלכה רווחת בישראל דכל היכא דאיכא פלוגתא דרבוותא יכול המוחזק לומ' קים לי כהני רבוותא דמסייעי לי ומספקא לא מפקינן ממונא והנה בנדון זה כ"ת הוא המוחזק דהא כל אנפין שוין דזה הלוקח צריך להחזיר הבתים דכיון דקרקע אינה נגזלת הבתי' הם בחזקת ורשות כ"ת כל היכא דאיתנהו ואין לנו צורך לדון ולישא וליתן רק אם חייב כ"ת לתת לו המעות שנתן לתוגר והלוקח בא להוציא המעות וכיון דהך מלתא הוי ספקא בפלוגתא דרבוותא מספקא לא מפקי' ממונא וזוזי היכא דקיימי לוקמו ושבקינן להו. ויש לתמוה על הריב"ש ז"ל שאחר שכת' סברת רש"י והרמ"ה ז"ל על הדרך שכתבתי העלה בסוף התשובה הנז' וז"ל אלא שעדיין יש לדון דאם היה צריך בעל הבית להוציא הוצאות להוציאו מן הנכרי בדיניהם או שהיה אנס וצריך לפייסו בזוזי בכי הא יש לומר שנותן לו מה שההנהו כפי סברת רבנו גרשום ז"ל וכמו שהכריח בדבריו הרא"ש ז"ל בשם התוספות בפרק הכונס וכו' סוף דבר ראה הרב הנז' לדון בההיא עובדא כסברת ר"ג אף על פי שהוציא מיד המוחזק דהוא בעל הבית דיראה דאין לספק דבעל הבית הוא המוחזק וכמו שכתבתי ויראה דפסקא דדינא וקושטא דמלתא הוא מה שכתב הרא"ש ז"ל בתשובתיו בשם הר"ש מרוטנבורק ז"ל מה שכבר כתבתי דבמידי דהוי פלוגתא דרבוותא יכול המוחזק לומר קים לי ונמשכו לדעתו כל הפוסקי' כי הוא דבר בנוי ומיוסד על פי דינא דגמרא וכמו שהוכיח הוא ז"ל ממאי דאמרי פ' חזקת הלכתא כותיה דרבא בארעא היכא דקיימא ארעא תיקום וכותיה דרב יוסף בזוזי היכא דקיימי לוקמו ואין בזה שום פקפוק רק בשאין למוחזק סיוע רק פוסק אחר וכל שאר הפוסקים חולקים על סברת אותו פוסק דבכי האי גוונא כתב מהר"י קולון זלה"ה דאין למוחזק לומר קים לי כאותו פוסק היכא דכל שאר הפוסקים חלוקים עליו. אמנם בנדון זה כבר הסכימו רש"י והרמ"ה ז"ל לדעת אחד וכמו שכתב הריב"ש בעצמו בתשובה הנז' באופן דבהא סלקינן ובהא נחתינן דאם לקיחת הדיפטירדאר הבתים הנז' לא היה על פי דינא דמלכותא כי אם גזלנותא וחמסנותא ישראל הלוקח חייב להחזירם בחנם וזה נראה דבר פשט וברור. אך אמנם אם יש מקום לומר שלקיחת הבתים היא בדינא דמלכותא והטעם משום דאפשר דבדיניהם ומדינא דמלכותא אם היו הבתים הנז' ברשות וחזקת הבאקוף לא היה טורף המלך מהם חובו שהיה חייב לו המוכס וטעמא דמלתא דהבאקוף שלהם כהקדש שלהם ואם כן כשנכנסו ברשות הבאקוף דחשיב כהקדש שלהם הפקיע מידי שעבוד וחיוב המוכס כי היכי דבדיני ישר' המבדיל כמה הבדלות קי"ל דהקדש מפקיע מידי שעבוד מכל מקום אפשר שהפקעת השעבוד אינו אלא דוקא כשהם ברשות וחזקת הבאקוף אמנם אם הבאקוף מכרם לאיש אחר פקע כח ההקדש וחזר לחול חיוב ושעבוד על הבתי' לגבות המלך חובו מהם ואין בזה שום זרות שלא יהיה כך דינא דמלכותא וא"כ כיון שמה שלקח הדיפטירדאר הבתי' הנז' מיד הרב אביך זלה"ה לקחם מדינא דמלכותא נמצא שהישראל הלוקח הבתים הנז' בדין לקחם וזכה בהם ואין למעכ"ת שום דין וזכות עליו להוציאם ממנו אפילו אם יתן לו כ"ת כפלים ממה שקנאם ומה שכתב כו"ז דאף על גב דנימא דהוי דינא דמלכותא אינו אלא שלא יהיה המלך בחזקת אנס לשיוכל כ"ת לקחת הבתים בחנם אבל דינא דמלכותא הוי שאם תתן לו מעותיו תוכל לקחת הבתי' כסברת ר"ג והאריך כ"ת על זה ואומר במחילה מכ"ת אין מקום לדברים אלו דמה שכתב ר"ג הוי בלוקח מגזלן שצריך הלוקח להחזיר הקרקע לבעלים כיון שגזלוהו מהם וס"ל לרב הנז' ז"ל דמ"מ הבעלי' חייבים לפרוע ללוקח מה שההנהו אמנם כשלקחו הבתים בדינא דמלכותא מאין הרגלים שצריך הלוקח להחזיר הבתים ואם באנו לומר דאכתי איכא טעמא אחריתי לחייב לישראל הלוקח להחזיר הבתים מטעם דשומא הדרא וכמו שכתב כ"ת וז"ל ובפרט דחוק המלכות הוי אם החייב שמכרו ביתו מפני חובו יבא אחר זמן רב לתת המעות לקונה ולשאול ביתו יתנו לו ביתו ושומא הדרא אפילו אחר כמה שנים בזה אני רואה דאין להעלות על הדעת דבר זה לחייב ללוקח הזה להחזיר הקרקע מטעם דשומא הדרא מכמה אנפי חדא שכבר ידע כ"ת דאיכא פלוגתא דרבוותא אי מאי דאמרי' שומא הדרא הוי דוקא היכא דשמו נכסי לוה למלוה אבל אם שמו נכסי לוקח למלוה אי הדר אי לא דאיכא דרבוותא דס"ל דדוקא היכא דשמו נכסי הלוה למלוה בהא דוקא אמרינן דשומא הדר משום ועשית הישר והטוב אבל לא ללקוחות דכיון דלא מחייב לאהדורי אלא משום ועשית הישר והטוב אינהו אפסידו אנפשייהו ואיכא מרבוותא דס"ל דאפילו ללקוחות נמי אמרינן שומא הדר ושורש וטעם מחלוקותם כתב הר"ן ז"ל פ' מי שהיה נשוי ואם כי יש לי לישא וליתן בענין זה כעת להיותי חולה וחלוש לא אוכל להטפל בזה. סוף דבר הך מלתא הוי פלוגתא דרבוותא ויראה לדון בפסקא דהך מלתא דאין מחזירין ללוקח דכיון דטעמא דשומא הדר לא הוי מדינא אלא משום ועשית הישר והטוב אבל מדינא אחר שהוחלט הקרקע ביד המלוה הרי היא שלו אם כן דין הוא דכיון דהוי פלוגתא דרבוותא מפקינן מניה וכיון שהרב אביך זלה"ה לא היה בעל הבתים כי אם שקנה אותם מיד לוה המלך דהיינו המוכס אפשר לומר דנהי שחוק המלכות הוא להחזיר הבתים ללוה שמכרו הבתים שלו מפני חובו אבל אם טרפם מיד הלוקח מן הלוה כה"ג שומא לא הדרא ואם כן בנדון זה כיון שהרב אביך ז"ל הוא לוקח אפשר דלא אמרינן שומא הדר. ותו מטעמא אחריתי יראה לי דהך שומא לא הדר אפילו היה הרב אביך זלה"ה בעל הבתים כיון שנתייקרו הבתים שעתה שוים יותר מהזמן שגבה אותם המלך בחובו וכתב הרא"ש ז"ל בפסקיו פ' המפקיד וז"ל דמאי דאמרינן שומא הדר דוקא בשלא השביח המלוה או שלא נתייקרו הקרקעות אבל נתייקרו הקרקעות לא מסתבר כלל שיצפה הלוה כל ימיו אם יתייקרו הקרקעות שיפדה קרקעו וכו' וטעמא דמלתא דהרא"ש יראה לי דכיון דהשביח הלוקח הקרקע דהיינו המלוה ובנה וסתר כמו שיורד בתוך שלו מעתה אינו דין שתחזור למאריה קמא דבמה שהשביחו ועשה בו כרצונו יצא מרשות מאריה קמא גם כשנתייקרו הקרקעו' אינו דין שיחזיר מהטעם שכתב וכונתו הוא דכיון שאין ראוי לומר שיחזור לו מעותיו על פי היוקר של עכשו שנראה כנוטל שכר מעותיו וכמו שכתב הטור ח"מ סימן ק"ג בשם בעל התרומות וכיון שכן ראוי שנרויח ללוה להמתין לפדות כשיראה יוקר השער. והנה יש לתמוה על הטור ז"ל שכתב בסימן הנז' בשם אביו ז"ל שאם נתייקרה חוזרת לו אם ירצה ליקחנה כפי היוקר ששוה עכשו לא ידעתי אנא ראה הטור כך בדברי אביו. איברא דמ' דטעם מחזי כנוטל שכר מעותיו ליתא אפילו אם יחזיר לו כיוקרא דהשתא דכיון דדינא דשומא הדר לא הוי מדינא דדינא לא הוי למהדר אלא משום ועשית הישר והטוב אמור רבנן דתהדר ליה אם כן מריש הוא דזבין ליה וכמו שכתב הרא"ש ז"ל בפסקיו בשם הרמ"ה וז"ל כתב הרמ"ה ז"ל דאי שמו ליה לב"ח =לבעל חוב= בתראה טפי ממה דשמו ליה לקמא לא מהדר בתרא אלא בזוזי דשמו ליה דמשום ועשית הישר והטוב לאו דינא הוא דלפסיד דמדינא לא בעי למהדר ומשום ועשית הישר והטוב אמור רבנן דתהדר הלכך מריש הוא דקא זבין ליה וכו' ומלתא דפשיטא היא דכיון דאמרינן דמריש זבין ליה אפילו אם יטול ממנו יוקרא דהשתא אין כאן משום נוטל שכר מעותיו כדאמרינן בפ' אי זהו נשך גבי מכר לו בית מכר לו שדה ואמר לו לכשיהיו לי מעות החזירם לי אסור לכשיהיו לך מעות אחזירם לך מותר ובעי בגמרא מ"ש רישא ומ"ש סיפא ואמר רבא רישא דלא אמר ליה מדעתיה סיפא דא"ל מדעתיה וכתב רש"י וז"ל דא"ל מדעתיה אם ארצה אחזירם לא שתתבעני בדין הלכך מותר דאי נמי חזר וקבל מעותיו עד עכשו שלו היתה וחוזר ומוכרה לו הא קמן דהיכא דאמרינן דהוי כחוזר ומוכרה לו אין כאן משום אגר נטר ונחזור לנדון דידן דהנה לסברת הרא"ש ז"ל אין מקום לומר בנדון דידן לחייב ללוקח להחזיר הבתים מטעם דשומא הדר כיון שנתייקרו הבתים כמו שכתב מעכ"ת. ועוד יש טעם אחר כיון שישראל זה לקח הבתים הנז' אחר שטרפם הדיפטירדאר ונמכרו לתוגר אחר ודאי דלא שייך דינא דשומא הדרא דאפילו היה הוא הלוקח הראשון אמרינן בגמרא דאין כאן דינא דשומא הדרא כדאיתא בפ' המפקיד זבנה אורתה ויהבא במתנה ודאי הני מעיקרא אדעתא דארעא נחית ולא אדעתא דזוזי באופן שמכל הצדדי' וצדדי צדדים איני רואה מקום לחייב ללוקח הזה להחזיר הבתים לכ"ת מטעם שומה הדר באופן דכלל הדבר שענין דין זה תלוי בזה שאם מה שלקח הדיפטירדאר הבתים היה על פי דינא דמלכותא הדבר פשוט שאין לכ"ת זכות בהם כלל אפילו שירצה לתת בהם כל הון יקר אמנם אם לקחם בגזלנותא שלא בדינא דמלכותא אין ללוקח בהם זכות כלל וצריך להחזירם בחנם אלא שמ"מ כבר אמרתי לכ"ת כי לא היה דבר רחוק שיהיה דינם ודתם שלא היה למלך זכות בהם בהיותם ברשות הבאקוף אמנם בצאתם מרשו' הבאקוף אפשר היה כח למלכות לחזור ולקחת אותם והלוקח הוא דאפסיד אנפשיה כדכתיבנא והנה דבר זה תלוי בידיעת נימוסיהם אינם ידועים אצלנו הלא שם אתכם אצילי בני ישראל חכמי' וידועי' שאלו נא להם ויגידו לכם דבר משפטם.
מעתם אין צורך להשיב על קצת דברים שכתב כ"ת הן במה שרוצה לישא וליתן בדברים דשייכי לגבי דינא הן במה שכתב אלי כ"ת טענות הלוקח לכן לא אטרח להשיב עליהם כיון שאין צורך בדבר כי הכל תלוי במה שכבר כתבתי עם כי היה לי מקום לכתו' במה שראיתי שיש לגמגם בדברים שכתב כ"ת ובדברי הלוקח הטוען לא נשאר להשיב רק על מה שכתב כ"ת שטוען הלוקח שאין דין חזקה במקום ההוא אין ספק שהיא טענה כוזבת וכמו שהוכיח כ"ת מחזקת חנויות הירידים כו'. ועוד אני מוסיף לומר שמה שאנו נוהגים דין הסכמת החזקות בחנויות הירידים היינו אפילו בחזקת שהחזיק בה המחזיק מן ההפקר ולא נתן בה דמים וא"כ יר' דאפילו את"ל שלא היה נוהג דין חזקה כאדם המחזיק מן ההפקר בחנות או בית בירידים מ"מ במה שקונה במעותיו על סמך ללכת ולהשתמש בהם פעם אחת בשנה היעלה על הדעת שלא יהיה מקחו וקניינו קיים ונוסף על זה אומר בנ"ד דמאין הרגלים לומר דבמקום ההוא הסמוך לעיר ואם ירצה בכל יום ויום יוכל ליכנס שמה שלא תועיל לו חזקתו באופן שטענתו בזה ודבריו הם דברים שאין להם שחר ואין צורך להאריך בהם. כלל העולה שדין זה תלוי במאי דכתיבנא בענין לקיחת הדיפדיראדר הבתים אם היה על פי דינא דמלכותא או בגזלנותא. הצעיר שלמה הכהן.
@שו"ת מהרש"ך חלק ב סימן פב
שאלה אנשים מבני ישראל יראי ה' וחושבי שמו מק"ק בני רומאניאה /רומניה/ ובכללם קצת מקק /מק"ק/ ספרד יצ"ו נדבה רוחם אותם להתעסק בעסק מצות קיום והעמדת ישיבת טבריא וסדרו ביניהם הסכמו' באופני הנהגתם ונכתבו בספר ובכלל הסכמותיהם הסכמה א' ז"ל היסכמנו שכל מי שהוא חתום בהסכמה הזאת לא יוכל לפרוק עול המצוה היקרה הזאת מעליו כל עוד יש בו כח לשרת לשום סבה ועילא ולא יוכל לצאת מן החברה ואפילו יגזרו עליו בני קהלתו או כל מי שיהיה מכל מקום בה יהוי ובה יסיב ויבלה לאורך ימים ושנות חיים ובסוף כל ההסכמות כתוב כל הדברים האלה קבלנו עלינו כל החברים הבאים על החתום על דעת המב"ה =המקום ברוך הוא= וכו' בכל אלות הברית כו' באלה ובשבועה בכל חומרות האמורות בתורה ובגזרת נחש חויא דרבנן דלית בה אסותא וכו' ועתה כלל קהלות בני ספרד הסכימו ביניהם וסדרו אופן אחר בעד המצוה הנז' וגזרו על קצת היחידים אשר הם מק"ק ספרד אשר היו בכלל החברה הנז' שיצאו מן החברה ולא יטפלו עמהם במצוה הזאת כלל והאנשי' האלה שלמים ונכנעים להסכמת הקהלות אלא שיראים לנפשם פן יש בזה עונש מפני חמר האלה והשבועה אשר נשבעו עם אנשי החברה הנז' ומלבד מה שהסכימו עכשו כלל הקהלות עוד יש הסכמה קדומה וזאת פנים בקהלות הלא היא כתובה על ספר חוקה וז"ל בהיות הסכמה קדומה יסדוה בשנים קדמוניות חכמי הזמן וגם אנחנו אשרנוה וקיימנוה לבלתי תת עובר גבול גבלו הראשונים שלא יורשה שום אחד מאנשי הספרדים יצו לחבר חברות אפילו לדבר מצוה בלתי רשות חכמי הקהלו' ולא כל הרוצה ליטול את השם יבוא ויטול היום הזה דאינו כו' אשר מכל זה נר' שזאת לפנים אסורה להם אלא שטוענים בזה שאח"כ הורשו לעשות כן על פי פשרה שהתפשרו ביניהם וייחדו יום הקבוץ להם לבדם גם אומרים שבתחלת מעשה חברתם את הכל עשו ברשות אב ב"ד ועל כל זה שואלין ודורשין כדת מה לעשותו כן יעשו. ראיתי את השאלה ואת אשר נגזר ונפסק עליה מאת הרב המובהק בישראל גדול שמו לתור' ולתעודה ומכירו הייתי לשעבר לשמע אזן שמעתי שמעו חכמה ודעת ויראת ה' היא אוצרו ועתה בראותי מעשה ידיו להתפאר קמתי אני לפתוח ולחתום בברכה לאבינו שבשמים שחלק מחכמתו ליריאיו עוד מה יענו שפתי לענין פסקא דהך דינא כי הנה הרב המובהק נר"ו לא הניח מקום אפילו למי שלבו כפתחו של אולם ומלא ברכת ה' לחדש שום דבר ואני עני וכואב מקוצר רוח חכמה ובינה מה אומר מה אדבר אמנם אהבת השואל אלצתני לכתוב שורותים אלה כמאן דיליף ריקם ריקם וחסורי מחסרא. ואומר דהן אמת דמכח ההסכמה הקדומה אין מקום לפקפק על היחידי' שנתחברו בחברה הנז' כיון שנתנו להם רשות ולא מיבעיא אם הרשות היה בתחלת התחברותם בחברה הנז' אלא אפילו נתנו להם רשות אח"כ מ"מ נסתלק מעליהם חמרת גזרת ההסכמה כיון שהורשו בדבר לא נשאר לדקדק אלא אם יש לפקפק מצד מה שגזרו עליה' אח"כ הק"ק שיצאו מן החברה ולא יטפלו במצוה הנז' כלל דיראה לכאורה דיש לפקפק עליהם בחדא מתרי גווני הא' דאם באנו לדמות נשבע לעבור על תקנת הצבור וגזרתם לנשבע לבטל את המצוה יראה לכאורה דיש לפקפק בנדון זה והוא דאפי' אם נניח שנתן להם רשות קודם התחברותם בחברה הנז' באופן שהשבועה שנשבעו על ההסכמה שהסכימו להיות בחברת הרומאניאוטים להטפל במצוה הנז' קדמה לגזרה שגזרו אח"כ עליהם שיצאו מן החברה הנז' עכ"ז יראה דכיון שפירשו בשעת שבועתם שאפילו יגזרו עליהם בני קהלתם שלא יפרקו מעליהם עול החברה והמצוה הנז' יראה כי נשבעים לבטל את המצוה ולא חיילא אותה השבועה הנז' אף על פי שאפשר שלא יגזרו ולעמוד על דבר זה צריך לדקדק תחלה באדם המתנה בשבועה על דבר שאפשר שיבא לידי בטול מצוה ואפשר שלא יבא באופן שאין המצוה מוטלת עליו ומפרש בפי' שנשבע לעשות אותו דבר אפילו אם יבא לידי בטול מצוה אי מיקרי כה"ג נשבע לבטל את המצוה כענין אדם שמתנה עם אשתו בשעת נשואין שלא ישא אשה אחרת עליה אם תשהא עמו עשר שנים ולא תלד ונשבע על ככה ואפשר שתלד ולא יביא לידי בטול מצוה ויראה דבכה"ג לא דמי לנשבע שלא יאכל מצה בליל פסח ודכותה דבנהנו גווני המצוה מוטלת עליו דאי אפשר שלא יבא ליל פסח ואם לא יאכל מצה נמצא מבטל המצוה להדיא אמנם הכא אף על פי שנשבע שאפילו שתשהא עמו עשר שנים ולא תלד לא ישא אשה עליה אפשר דלא מיקרי נשבע לבטל את המצוה אפילו שמפרש בפירוש שאפילו אם לא תלד דעדיין אין המצוה מוטלת עליו דאפשר שתלד ולא יעבור על המצוה. והנה כפי מה שיראה מדקדוק לשון הרא"ש ממה שכתב בתשובה כלל ל"ג והביאה הרב הפוסק נר"ו במה ששאלוהו על מה שנוהגי' לכתוב בכתובה על מנת שלא ישא אשה אחרת עליה והרי הוא מתנה על מה שכתוב בתורה דשמא ישהא עשר שנים ולא תלד והשיב דבה"ג לא מקרי מתנה על מה שכתוב בתורה כיון דאינו ודאי עוקר דשמא תלד יראה מפשט דבריו דסבירא ליה דדוקא בההוא גוונא שהתנה בסתם שלא ישא אחרת עליה הוי דלא מיקרי עוקר דבר מן התורה אבל היכא שהתנה בפי שאפי' תשהא עמו עשר שנים ולא תלד לא ישא אחרת עליה מיקרי עיקר דבר מן התורה אפילו שאפשר שלא יבא לידי בטול דאלת"ה היה לו לומר כי ההוא גוונא ששאלוהו אלא אפילו בכה"ג שהזכיר בהדיא ביטול המצוה אפ"ה לא חשיב נשבע לבטל את המצוה כיון שאפשר שתלד איברא דאיכא למידק על זה דכפי דממה שכתב בתשובה אחרת כלל ח' והביאה הרב הפוסק יראה שאפילו שמפרש בשבועתו נגד דבר מצוה כיון שבשעת השבועה אין המצוה מוטלת עליו לא חשיב נשבע לבטל את המצוה וזה לשון הראש בתשובה שנשאל על ראובן שנשבע שלא למכור משלו כלום לפרוע לשמעון וכו' כתב וז"ל ודין זה אם קדמה שבועה ראשונה לחוב שמעון כגון שנשבע בסתם שלא ימכור משלו בשביל שום חוב שיתחייב אבל אם קדם חוב שמעון לשבועת ראובן לא חלה שבועה כלל דה"ל נשבע לבטל את המצוה וכו' וממה שכתב שאם קדמה השבועה לחוב שמעון רחלה השבועה יראה דיש להוכיח בודאי שאפילו שמפרש בשבועתו נגד דבר מצוה כל שבשעת השבועה אין המצוה מוטלת עליו לא חשיב נשבע לבטל את המצוה ואם כן יראה שסותר זה למה שכתבתי שיש להוכיח ממה שכתב בתשובת כלל ל"ג דמשמע מינה שאם התנה בפי' לבטל את המצוה אפילו שאין המצוה מוטלת עליו אפ"ה מיקרי נשבע לבטל את המצוה. ולתרץ קושיא זו היינו יכולים לדחוק ולומר שמ"ש שם הרא"ש בתשובה במה ששאלוהו על מי שהתנה שלא ישא אשה אחרת על אשתו דלא מיקרי כההוא גוונא נשבע לבטל את המצוה לא בדוקא כתב הכי אלא השיב על מה ששאלוהו ואין הכי נמי שאפילו נשבע שאפילו תשהא כמו עשר שנים ולא תלד לא ישא אחרת עליה אפ"ה לא מיקרי נשבע לבטל את המצוה כיון שאין המצוה עדיין מוטלת עליו שאפשר שתלד אבל מ"מ יראה לע"ד דאיכא למידק בזאת התשובה כלל ח' דמה שחילק דדוקא אם קדמה השבועה לחוב שמעון חיילא השבועה כיון שאין המצוה עדיין מוטלת עליו ואם קדם החוב לשבועה לא חיילא דמיקרי נשבע לבטל את המצוה דיראה דאפילו אם קדם החוב שנתחייב לשבועה שנשבע שלא למכור לפרוע לא מיקרי נשבע לבטל את המצוה דאיברא דבהגעת זמן הפרעון אמרינן פריעת ב"ח =בעל חוב= מצוה מ"מ יראה שאף על פי שזה נשבע תוך הזמן שלא למכור כדי לפרוע לא חשיב נשבע לבטל את המצוה דאפשר דבהגעת המצוה יהיו לו מעות מזומנים בעין ולא יצטרך למכור דאין המצוה למכור ולפרוע כי אם לפרוע ואין לחלק ולומר דאכתי איכא טובא לפלוגי מהיכא שקדמה שבועה לחוב מהיכא שקדם חוב לשבועה דהיכא שקדמה שבועה יש לומר דהמצוה אינה מוטלת עליו ודחוקה ממנו ואיכא תרתי מי יימר דהיינו מי יימר שיתחייב ואת"ל שיתחייב מי יימר שלא יהיו לו מעות בעין לפרוע בהגעת הזמן ויצטרך למכור אמנם היכא שקדם החוב לשבועה ליכא אלא חד מי יימר דהיינו מי יימר שבהגעת הזמן לא יהיו לו מעות מזומנים לפרוע כמו שכתבתי דהא ליתא דלא שני לן להפליג הדבר היכא דאיכא טובא מי יימר להיכא דליכא אלא חד מי יימר ויש לזה ראיה פשוטה ומבוארת בפ' כירה קרוב לסופו במאי דשקיל וטרי גמרא דרמי ליה אביי לרבה תנן מותר השמן שבנר ושבקערה אסור ור' שמעון מתיר אלמא רבי שמעון לית ליה מוקצה ורמינהו רבי שמעון אומר כל שאין מומו ניכר מערב יום טוב אין זה מן המוכן ומשני הכי השתא התם אדם יושב ומצפה אימתי תכבה נרו הכא אדם יושב ומצפה מתי יפול בו מום מימר אמר מי יימר דנפיל ביה מומא ואת"ל דנפיל ביה מומא מי יימר דנפיל ביה מום קבוע את"ל דנפיל ביה מום קבוע מי יימר דמזדקיק חכם ומתיב רמי בר חמא מהא דתנן מפירים נדרים בשבת לצורך השבת ואמאי לימא מי יימר דמזדקיק לה בעל ותו מהדר לאותוביה מההיא דנשאלין לנדרים לצורך השבת בשבת ואמאי לימא מי יימר דמזדקיק ליה חכם ואם איתא דאיכא לפלוגי מהיכא דאיכא מי יימר טובא להיכא דליכא אלא חד מי יימר מאי פריך מההיא דמפירים נדרים בשבת לצורך השבת וכו' ומההיא דנשאלין דהתם ליכא אלא חד מי יימר אמנם הכא גבי בכור איכא טובא מי יימר אלא ודאי יראה דליכא לפלוגי מהיכא דאיכא טובא מי יימר להיכא דליכא אלא חד מי יימר. ואם כן הדרן קושיין לדוכתין דאיכא לאקשויי עליה דהרא"ש ז"ל דאם איתא דהיכא דנשבע בפי' נגד המצוה כיון שאין המצוה מוטלת עליו לא חשיב נשבע לבטל את המצוה אם כן אפילו שקדם החוב לשבועה דין הוא שנאמר דחיילא השבועה כמו שחיילא היכא שקדמה השבועה לחוב. עד שמכח תמיהא זו שיש בזאת התשובה ירא' דליכא למשמע מינה מידי מלבד התמיהה הגדולה והחזקה שכתב הרב הפוסק נר"ו באופן שעדיין יש לדקדק מכח תשובת כלל ל"ג על פי הדרך שדקדקתי שאם התנה בפי' שאפי' אם תשהא האשה עמו עשר שנים ולא תלד שלא ישא אשה אחרת מיקרי נשבע לבטל את המצוה אף על פי שאפשר שתלד ומסתין /ומסתעין/ לומר דדוקא היכא שהתנה בסתם שלא ישא אשה אחרת דלא מקרי נשבע לבטל את המצוה אף על פי שאפשר שתשהא עשר שנים ולא תלד גם יש להוכיח כן מתשובת הרשב"א שהביא הרב הפוסק בראובן שנשבע שישא אשה ושלא ישא אשה אחרת עליה וכו' שכתב שאף על פי שנשבע שלא ייבם את אשתו שבועה חלה עליו שהרי אפשר לו לחלוץ ומדנתן טעם לומר שהשבועה חלה משום דאפשר לו לחלוץ יראה בפי' דאי לאו האי טעמא לא היתה השבועה חלה משום דהוי נשבע לבטל את המצוה ואף על פי שבשעה שנשבע לא היתה המצוה מוטלת עליו ואפשר שלא תפול יבימתו לפניו ויהיה זקוק לייבם אפ"ה מיקרי נשבע לבטל את המצוה כיון שהתנה בפי' שלא לייבם באופן דיראה דאין מקום לספק דהיכא שהתנה בפי' על בטול מצוה אף על פי שאפשר שלא יבוא לידי בטול מצוה אפ"ה מיקרי נשבע לבטל את המצוה ואין השבועה חלה ואם כן היה נר' לומר דבנדון דידן נמי כיון שפירשו היחידים הנ"ל בשבועתם שאפי' שיגזרו עליהם הקהל לא יפרקו מעליהם עול המצוה וא"כ נמצא שנשבעו שלא לעמוד בתקנת הקהל ואין השבועה חלה מטעם נשבע לבטל את המצוה. ויראה לומר דאין לפקפק עליהם זה הפקפוק דאפילו אם נניח כדברי הפוסקים שכתבו שהנשבע שלא ליכנס בתקנת צבור מיקרי נשבע לבטל את המצוה מ"מ אין לדמות כ"כ תקנת צבור לנשבע לבטל את המצוה דעלמא שנאמר שאם פי' לבטל גזרת הצבור אפי' בשעה שאין המצוה מוטלת עליו שנאמר שהשבועה לא תחול ואף על גב דהאי גוונא דשבועה דנדון דידן יראה דאיכא טעמא רבה דעדיף לומר שלא תחול מכל הנהו גווני שכתבנו בנשבע לבטל את המצוה וכמו שחילק הרב הפוסק נר"ו דבהנהו גווני בטול המצוה הוא בשב ואל תעשה אמנם בגוונא דנדון דידן הוי בטול מצוה בקום עשה מ"מ יראה דאפילו הכי גריע ואפי' נימא דבהנהו גווני דלעיל לא חיילא השבועה כיון דנשבע לבטל את המצוה בהדיא ובפי' מ"מ שבועה הנוגעת נגד תקנת צבור אין מקום כ"כ לומר שלא תחול השבועה ואם כן נמצא שהשבועה שנשבעו היחידים הנז' להיות בחברה הנז' היא מועלת ומספקת לבטל תקנת הקהל אפילו אם לא היה כאן טעם אחר כי אם קדימת השבועה לגזרה באופן שנסתלק הפקפוק הנ"ל. ולכאורה היה נראה דיש מקום לפקפוק אחר והוא דאם הרשות שהורשו היחידים הנז' לא הורשו בתחלת התחברותם בחברה הנז' כי אם אח"כ דאיכא למידק אם השבועה שנשבעו בתחלת התחברותם להמשיך החברה הנז' חיילא כיון שבשעה שנשבעו לא היה לה מקום לחול מצד ההסכמה הקדומה ואחר הרשות שהורשו לא הוציאו שבועה מפיהם וכמו שהאריך על זאת החקירה הרב הפוסק והנה זה ימים בא מעשה לידי ואם כי אינו דומה ממש לנדון דידן אפשר למשדך מלתא למלתא ומעשה שהיה כך היה בראובן ששעבד עצמו בשבועה לשרת לשמעון עד זמן פלוני ובתוך הזמן הנז' לא חשש לשבועתו שהיה לו עם שמעון והלך עם לוי והתנה עמו בשבועה לשרתו בתוך אותו הזמן דהיינו בתוך זמן שבועתו לשמעון ועד משך זמן דהיינו אחר הזמן שקבע עם שמעון וחקרתי אי אמרינן כיון דלא חיילא השבועה שנשבע ללוי לשרתו בתוך זמנו של שמעון הכי נמי לא חיילא על הזמן האחר או דילמא אף על גב דלא חיילא לתוך הזמן מ"מ חיילא לאחר הזמן ומלתא אגב אורחיה נשאתי ונתתי בקצת הלכות ולשונות הפוסקים ופלפלתי בהם כפי מה שהשיגה קוצר דעתי ימצאהו המעיין בספר הפסקים אשר לי בסימן פ"ב ועתה ראיתי בענין נדון דידן שאין צורך ליטפל בחקירה זאת דיראה לע"ד דכיון שנסתלק מעליהם חיוב ההסכמה הקדומה שהיה מוטל עליהם לקיימו כיון שכבר קבלוה ואם כן כיון שאין תפיסה עליהם מצד ההסכמה הקדומה כיון שנתנו להם רשות אפילו שהיה הרשות נתון אחר התחברותם אם כן אפילו את"ל שהשבועה שנשבעו אין בה ממש דלא חיילא מכל מקום נשארו מורשים לעשות מה שירצו ואם כן עתה שהרשות בידם מאחר שנתחברו בחברת בני רומניא ליטפל במצוה כזאת מעתה אם הקהל ירצו לבטל החברה הנז' באופן שימשך נזק והפסד למצוה הנז' אינם חייבים היחידים הנז' לשמוע לגזרתם ולקבלה עליהם דלא יעלה על הדעת שתספיק גזרת תקנת הקהל לבטל שום מצוה אפילו בשב ואל תעשה ומזה הטעם גם כן אנו יכולין לומר שהשבועה שנשבעו אם יש לה חלות אין לפקפק עליהם שנשבעו לבטל את המצוה דהיינו גזרת הקהל לפי שפירשו אפילו שיגזרו עליהם דאדרבה יראה שנשבעו לקיים המצוה ומיראתם שמא אומרת וגזרת הקהל יכריחם לבטל החברה הנז' הוכרחו למגדר לזרוזי נפשייהו ואפריין נמטיינהו שנשבעו לקיים את המצוה כדרב גדל. סוף דבר הנראה לע"ד הוא שאין שום תפיסה על היחידים הנז' להכריחם שיפרדו מהחברה הנז' וכל מה שאני אומר בענין זה אפשר שיהיה כמדבר ממקום רחוק ואינו יודע תוכן הענין על נכון ואפשר שהיושבים ראשונה במלכות וקדושים אל הענין ידעו תוכן הדברי' כאשר המה לכן להם משפט הגאולה לברר וללבן הדברי' יותר על נכון לכן הטוב והישר הוא ליחידי' הנז' לצאת מיד כל ספק להתנהג על פי הסדר שסדר להם הרב הפוסק נר"ו בסוף דברי תשובתו הרמתה. נאם הצעיר שלמה הכהן.
@שו"ת מהרש"ך חלק ב סימן פג
תשובת שאלה שמעתי את תלונות ותרעומות היקר ונכבד ה"ר שבתי מרטו יצ"ו מתלונן מתרעם על הדיינין הברורין אשר נתבררו לדון בינו ובין אחיו הנעלה ה"ר יוסף מרטו יצו כת א' ויתומי הנעלה כ"ר פאלומבו חלק יצ"ו כת אחרת על עניני הפרש חשבונותיה' והפרשיותיהם וחייבו לה"ר שבתי הנז' להחזיר ליתומי ה"ר פאלומבו נ"ע הנאת הריוח שעלה לחלקו במעות ההלואות שהלוהו אחיו הנעלה כה"ר יוסף וכ"ר פאלומבו כנודע והנה התרעומת והתלונה על זה היא גדולה וחזקה מכמה אנפי כמו שיתבאר מדברי שאכתוב בס"ד והאמת בשמים עדי ושהדי כי לא הייתי רוצה ליטפל בזה הענין לכתוב עליו כלל ועקר עם היות כי הדבר הוא רע ומר מכל מקום יען כי ראיתי מה שכתבו באגרת השלוחה מארטה שאם יכתבו איזה דבר לעזר ולסיוע ה"ר שבתי הנז' שיהיה סבה להגדיל להבת שלהבת המחלוקת ואני כל ימי גדלתי להיותי בורח מהמחלוקת ומאביזריה לכן הייתי רוצה למנוע עצמי מלהטפל בדבר הזה אבל לא בא מידי כי קמו עלי קצת מחשובי סוחרי עירנו ומאציליה והכריחוני לכתוב באמרם אלי כי לא נכון להעלים האמת ולכפות עליה פסכתר ולא יכולתי להשיב פניהם ריקם לכן לא אוכל להתעלם מחוות דעי וזה החלי בס"ד. תחלת כל דבר אומר כי הדבר קשה בעיני מה שחייבו הדיינים הברורים הנז' לה"ר שבתי הנז' להחזיר הנאת ריוח ההלואות ליתומים הנז' כי הנה אחר אשר זה כמה שנים נגזר ונפסק שזכה רבי שבתי בהנאת הריוח הנז' כל זמן משך השותפות בין מאותם השנים שעמד בויניצייא בין מכל השנים שנשא ונתן בשאר מקומות ותופס בידו פסקים מכמה חכמים גדולים מגדולי ישראל ונוסף על כל הפסקים שבידו עמדו לדין על זה בארטה בפני דיין מומחה ה"ה החכם השלם ואלוף כמהר"ר שמריא שרביט הזהב נר"ו ודן דין אמת לאמתו לקים כל הפסקים שנכתבו לעזר ולסיוע כ"ר שבתי הנז' וכן נעשה כי אחיו ה"ר יוסף מרטו קבל עליו הדין ונתן לכה"ר שבתי אחיו כל הנאת הלואות כמו שפסקו החכמים השלמים. ועתה מאין הרגלים לסתור דינו המאומת ומקויים מכח כמה פסקים שבידו ואפילו שלא היה מוחזק עדין בממון היה ראוי להחזיקו בידו וכ"ש להוציאו שאינו ראוי ואינו נכון להוציא מידו מה שכבר זכה זה כלל גדול בדין המוציא מחבירו עליו להביא ראיה גדולה מספקת ובלי ספק בנדון זה בל יראה ובל ימצא אפי' טעם כל דהוא לחייב לה"ר שבתי הנז' להחזיר המעט ריוח ההלואות הנז' ועתה אבוא על מה שבא בשאלה שהדיינים הנז' מעידים שקבלום עליהם הכתות הנז' לדון על כל הענינים בכל מכל כל וגם על זה ההפרש העבר הקדום מהנאת ריוח מעות ההלואות וכה"ר שבתי טוען שמעולם לא נתקבלו לדון על תביעה זו שלא היה צורך לדון עליה שכבר נגזר ונפסק זכות ה"ר שבתי הנז' בתביעה הנז'. ואומר דאיברא לכאורה לפום ריהטא דיש מקום לספק אם הדיינים מעידים שנתקבלו לדון על תביעה זאת דאי אפשר שהם נאמנים ויש ללמוד זה ממה שכתב הטור ח"מ סי' כ"ג והוא לקוח מדברי הרא"ש ז"ל בתשו' שכתב על הא דתניא פ' עשרה יוחסין דנאמן הדיין לומר לזה זכיתי לזה חייבתי כשבעלי דינים עומדי' לפניו אבל אם אין בעלי דיני' עומדי' לפניו אינו נאמן דהיינו דוק' בדיין א' כגון יחיד מומחה שדן את האדם בעל כרחו או אינו מומחה וקבלוהו עליהם אותו אינו נאמן אחר שיצאו בעלי דין מלפניו אבל שני דיינים נאמנים לעולם שאינם נוגעים בדבר ואפילו יש שנים עדים שמכחישין אותם הם נאמנים יותר מן העדים ואם כן יראה נמי דיש להאמין לדיינים המעידים שנתקבלו לדון על תביעה א' בגוונא דנדון דידן ואומר דהא ליתא דלא דמי לההיא שכתבו הרא"ש וב"ה דההיא מיירי כשהדיינים מעידים על תביעה שכבר ידענו שנתקבלו לדון עליה ונפל הספק לאיזה מן הבעלי דינים זכו או חייבו נאמנים הדיינים לומר לזה זכינו לזה חייבנו ואף על פי שיש עדים אחרים מכחישים אותם אבל בגוונא דנדון דידן שנפלו המחלוקות אם נתבררו לדון על אותה התביעה או לא יראה דאינן נאמנים כל שיש שני עדים מכחישין אותם ואומרים שלא נתבררו לאותה התביעה דמאי חזית דסמכת אהני לחייב לתובעאו לנתבע סמוך אהני המעידים שלא נתקבלו דבשלמא לענין נאמנות לומר לזה זכינו ולזה חייבנו דין הוא שיהיו נאמנים יותר מהעדים המכחישים שכיון שעל ידם נגמר הדין לזכות ולחייב ובדידהו תליא מלתא ודאי דקים להו טפי למי זכו ולמי חייבו מהעדי' המכחישי' שאפשר שהעדים המכחישים טעו במה ששמעו באופן שאין לספק על ענין אם נתקבלו לדון או לא העדים המכחישים ואומרים שלא נתקבלו נאמנים יותר מן הדיינים המעידים שנתקבלו וכל זה אפילו אם הדיינים כשרים שאינם קרובים או פסולים אבל אם הדיינים קרובים או פסולים כגוונא דנדון דידן לאו דינ' ולאו דיינא דאינם נאמנים להעיד ולומר שנתקבלו לדון על זאת התביעה לחייב לבעל דין המכחישם ואפי' לא היו מעידי' מכחישים בדבר אלא הבעל דין יכול להכחיש ולומר שלא קבלם עליו לדייני' באופן דבנדון דידן נאמן כה"ר שבתי הנז' להכחיש לדיינים המעידים שנתקבלו לדון על זאת התביעה כיון שהם קרובים אינם נאמנים להעיד ולחייב לה"ר שבתי הנז' ומה שטוענים הדיינים ואומרים ז"ל כמו שבא בשאלה אנחנו מעידים בתורת עדות שכדברי בני שמעון השותף הנז' כן היה ועל הכל גזרנו וכיון שקבלת' עליכם לגמור לעשות ולקיים כל שנדון אנחנו בכשרים לדון אף אנו נאמנים להעיד כמו שאם היינו דייני רחוקי' היינו כשרים ונאמנים להעיד כך עתה שאתם קבלתם עליכם לנו לדיינים אף על פי שאנו קרובים ופסולים לדון אף אנו נאמנים להעיד. נפלאתי הפלא ופלא ולא ידעתי מאין הרגלי' לומר דבר זה חשבתי להליץ בעדם שאפשר שנתלו לומר כן מהא דקי"ל והלכה רווחת הא דתנן פ' בא סימן כל הכשר לדון כשר להעיד ויש שכשר להעיד ואינו כשר לדון אם כן יראה דלדון עדיף טפי וחמיר מלהעיר ואם כן כיון שנתקבלו הדיינים הנז' על הבעלי דינים והכשירום עליהם לדון מכ"ש דממילא הוכשרו להעיד עליהם דהא ליתא דמאי דתנן כל הכשר לדון כשר להעיד היינו שהוא כשר מצד עצמו אבל אם הוא קרוב או פסול מצד עצמו לא הוכשר לדון כי אם מצד קבלת הבעל דין לא יעלה על לב לומר שכיון שהכשירו וקבלו עליו לדון שממילא הוכשר להעיד כיון שהבעל דין מערער וטוען כי לא קבלו והכשירו כי אם נדון ולא להעיד באופן דלא כל כמינייהו מהדיינים הברורים לטעון על כ"ר שבתי ולערער עליו לחייבו בעדות שמעידים עליו שקבלם לדון על התביעה הנז' וכ"ר שבתי נאמן בשבועתו להכחישם ואין לפקפק ולטעות במה שכתב הטור ח"מ סימן כ"ב והוא לקוח מתשובת הרא"ש ז"ל בדין מי שקבל עליו קרוב או פסול לדון שאם כופר ואמר לא קבלתיו עלי לדון ואין עדי' בדבר ישבע שלא קבלו עליו אפי' אם הדיין מכחישו ואמר שקבלו עליו ואפשר לטעות ולומר שמה שאמ' הטור שיהיה נאמן הבעל דין להכחיש היינו בדיין א' אבל בשני דיינים לאו כל כמינייהו להכחיש דאין להעלות על לב דבר זה לעולם דמלתא דפשיטא היא שאף על פי שהיו שנים או אפילו ק' כיון שהם קרובים או פסולים אינם נאמנים להעיד על הבעל דין שקבלם עליו לדון ולחייבו ומה שכתב הטור דין זה בדיין אחר או קרוב או פסול לאו דוקא בדיין א' אלא הוא הדין בשנים דמה לי א' מה לי שנים ואיירי שהתחיל הסימן שכתב מי שקבל עליו קרוב או פסול בלשון יחיד גמר דבריו בלשון יחיד ומלתא דפשיטא היא דלאו דוקא באופן שאין לספק שר' שבתי הנז' נאמן להכחיש לדיינים המערערים ומעידים עליו שקבלם לדון גם על זאת התביעה ואפילו שלא יהיו עדים מכחישים לדיינים כ"ש דבנדון דידן יש עדים מכחישין לדיינים דהיינו הקומפרומישו שנכתב כשבררום לדייני' הנזכ' שלא נתבררו לדון על זאת התביעה וזה לשון הקומפרומישו שראובן ולוי כת אחד ושמעון כת א' היה ביניהם שותפות מקדמת דנא ובתוך זמן השותפות בשטר שמעון נ"ע ואפטרופוסי יתמי הנפטר יחד עם ראובן ולוי השני שותפים בררו לפלוני ופלוני לדיינים למען יראו חשבונותיהם וידונו הפרשיותיהם אם יפול ביניהם שום הפרש וקבלום עליהם וכו' ובלי ספק הלשון אם יפול שום הפרש מוכיח מתוכו שלא ביררום לדיינים על זאת התביעה שלשון אם יפול מורה על דבר מסופק שעדיין לא נודע ולא נתברר אם יהיה הפרש או לא אמנם הפרש זאת התביעה הפרש קדום שכבר נפל ביניהם זה כמה שנים כנודע באופן שאפילו אם לא היה עדיין נפסק דין זאת התביע' כמו שכבר נפסק זה כמה שנים היה מקום לומ' שלא נתבררו לדון ע"ז התביעה כמו שכתבתי וכמו שבא בשאלה כ"ש אחר שכבר נגזר ונפסק וזכה כבר ה"ר שבתי בתביעה הנז' מכח פסקים שבידו לא יעלה על לב לומר שנשתעבד לקבל מחדש שידון על התביעה הנז' באופן שמכח הקומפרומישו אנן סהדי שלא נתקבלו הדיינים הנז' לדון על זאת התביעה ויראה דכתיבת הקומפרומישו מהני ומעלי טפי מעדים המעידים על פה יען וביען שודאי כתיבת שטר הבירורי' הוא לסלק כל ערעור שאפשר להסתפק לענין קבלת הדיינים באי זה אופן נתקבלו או למה נתקבלו וכל זה פשוט באופן דאין לספק וכל אנפין שוין דאין כח לדייני' המערערים לחייב לה"ר שבתי בעדותם אפילו אם לא היו עדים מכחישים אותם שלא נתקבלו כ"ש שיש עדים מכחישים דהיינו כתיבת הקומפרומישו דחלים ועדיף טפי מעדים מעידים על פה ואם לחשך אדם לומר כי כל מה שכתבתי יצדק אם הדיינים שדנו דין זה לא היה בהם דין מומחה אבל כיון שהדיינים האלה שנתבררו לדון בין הכתות הנז' יש בהם יחיד מומחה לרבים כרב נחמן בדורו נודע בשערים ויכול לדין האדם בעל כרחו אפילו אם לא קבלו עליו לדון אם כן יכול לטעון הדיין הנז' על ה"ר שבתי מארטו הנז' ולומר הן לו יהי כדבריך שלא קבלתני עליך לדון אני גוזר בזאת התביעה שיש על בני בר פאלומבו עליך מהנאת ריוח הלואות שתשלם ותחזיר להם מה שלקחת אף אתה אמור לו למה שיעלה על לבו לומ' דבר זה דהוי בורכ' ומילי דכדי ושלות' מכמה אנפי. חדא שאפילו מומחה אם הוא קרוב אינו יכול לדון האדם בעל כרחו אם לא קבלו עליו לדון ועוד דאפילו בשלשה מומחין שקבלם עליהם אפילו הכי אם הדין שדנו הוא הפך דבר משנה מלתא דפשיטא דחוזר וא"כ אם ירצו לחייב לכה"ר שבתי מאראטו הנז' בתביעה הנז' בלי ספק שהוא הפך פסק דבר משנה אחר שתפס בידו כמה פסקים המזכים אותו ואני היותר קטן מהפוסקים שפסקו באותה התביעה בזכות רבי שבתי הנז' רואה אני את דברי בפסק הנדפס סי נ"ט מהטעמים שראיתי לזכות לרבי שבתי מאראטו ינ"ו בריאות וטובות פשוטות מדבר משנה אם כן אפילו אם היה נותן ה"ר שבתי הנז' ליתומים הנז' מה שחייבוהו הדייני' דין הוא לחזור להוציאו מידם ולתתו לרבי שבתי הנז' כ"ש שה"ר שבתי מוחזק ואין להוציא מידו. נאם הצעיר שלמה הכהן.
@שו"ת מהרש"ך חלק ב סימן פד
שאלה ראובן שמעון ולוי אחים היו שותפים בכל עניניהם והיה ראובן עומד בויניציאה על עסק השותפו' וגם היה עושה פאטוריאש לאחרים בכלל השותפות. ויהודה שלח לו סחורה וראובן קבל הסחורה ומכרה ולקח בתמורה בגד א' וכ"כ דמאסקו ובתוך כך היתה עומדת ספינה א' על הנסיעה וכדי לשלוח לו מהרה הריטורנו הוכרח לעשות באל"ה אחד ושם הדאמשקו עם הבגד מסודר באופן נאה בבאל"ה כדי שלא ירגישו בדאמסקו ויציל אותם ממכס תוגרמה וכן היה שהציל אותם מהמכס. וכן עשה באופן זה באל"ה אחרת לאיש אחר ושלח אותם יחד קשורות וחתומות לספינה בגונדו"לה אחת ודרך בעל הגונדולה להראות הבוליטה מהמכס במקום אחר מיוחד מהשררה ושכח ועבר משם ורדפו נוגשי אותו המקום ותפשו הבאלאש מהגונדולה ועכבו אותם לילה א' וראובן לא ידע מאומה עד הבקר ומיד הלך והוציא הבאלש ושלחם והגיעה הבאל"ה ליד יהודה קשורה וחתומה כמו שהיה כתוב בכתב ראובן וכנר' שלא מצא חתיכה א' מהדאמשקו שהיה כתוב בכתב ראובן ומיד כתב לראובן תלונות ותרעומות עד שהוכרח ראובן להשיב לו כדי לפייסו וכדי שלא יעכב ידו מלשלוח לו פאטוריאש שבע"ה הוא יבא לביתו ויעשה עמו כל האפשר על חתיכה זאת ובתוך זה הזמן נפטר ראובן בויניציאה וחיי לרבנן ולכל ישראל שבק והניח יתומים קטנים ובא יהודה לתבוע מהאחים השותפים שיפרעו לו החתיכה וטוען כנגד הנפטר שפשע במה ששם כ"כ דמאשקו עם בגד א' בבאל"ה א' שאין כן דרך הסוחרים ושהיה זה הסבה שהרגישו שהיו שם דמאשקו ומצא מקום לגנוב החתיכה בדרך או נוגשי המקום שעכבוה שם. עוד טוען פשיעה אחרת שאחר שהוציא הבאל"ה מיד נוגשי המקום היה לו לפתוח הבאל"ה לראות אם לקחו דבר. ועוד טוען שהנפטר כתב לו שהוא יבא לביתו ויעשה כל האיפשרות בדבר זה והנה לא בא. אלה הם טענות יהודה והאחים טענו בעדם ובעד היתומים שמה ששם כ"כ דמאשקו בתוך באל"ה א' היה לתועלתו שהספינה על הנסיעה ולא רצה לעכב הריטראטו וכמו כן עשה לאחרים ועוד שהיה אפשר להנצל מהמכס כמו שכן היה. ועוד אפשר שמסתמ' אין אדם עושה פשיעה ואולי ראה כתב שלו שישלח לו בכל אופן והוכרח לפי כתבו לעשו' כן. ועל מה שאמ' שפשע במה שלא ראה אם חסר דבר אחר שהוציא מיד נוגשי המקום שעכבוה טוענים שאפשר שכן היה מראה ומצא הכל בשלמות דמסתמא לא פשע ועוד שאפילו שנודה שלא ראה ובדק אין זה פשיעה שכיון שהיו נוגשי המקום עומדים על פי דינם וחוקם ודאי שיראים מעשות כל און. ועוד שאחד שראה הבאל"ה קשורה וחתומה כמו שהיה לא היה שם חשש ואולי בדרך נעשה הגניבה וגם יש לזה אמתלאות כפי הנשמע שבקורפו עשה הקונסו' הגנבה ועוד טוענים שמי שיאמר שלא מצא הכל בשלמות כיון שהודה שהיתה הבאל"ה קשורה וחתומה ועליו להביא ראיה להוציא מן היתומים ואפילו שנודה שהוא לא ידע ממנה דבר אולי אנשי ביתו אי זה מהם או נער שלו לקח אותה אחר שבאה הבאל"ה לביתו ומה שטען שהנפטר כתב לו כתב הנז' אין בזה שום חיוב שכדי שלא יפסיד הפאטוריאש וכדי לפייסו כתב כן ואם היה לביתו היה עומד עמו בדין ובטענות והיה מציל עצמו ממנו. ועוד טוענים שאפילו שנודה שכן היה שהרגיש הנפטר שעשה פשיעה אולי על כתביו מהתרעומות שלח לו משם כל מה שהפסיד ועליו הראיה. ועתה יורנו מורנו ורבינו אם טענות האחים הם טענות.
תשובה מלתא דפשיטא היא וזיל קרי בי רב דאין ליהודה שום טענה ותביעה על יתומי ראובן והטעם דאפילו נניח שהכתב שכתב ראובן ליהודה הנז' לפייסו על אבידת חתיכת הדאמשקו היה כתב חיוב בלי שום פקפוק שהודה שפשע באבידת הדאמשקו ונתחייב לפרוע לו שווייו החתיכה הנז' אפילו הכי אינו מספיק זה לחייב ליתומיו דאפשר שכתב לו להתחייב ונתחייב לפרוע בכתב הנז' ואח"כ שלח לו מויניציאה שיעור הפרעון ופרעו להנצל מתביעתו כמו שבא בשאלה בטענות הטוענים בעבור היתומים וראובן עצמו אם היה חי היה יכול לטעון כן דמלתא דפשיטא היא דכל מה שהיה הוא יכול לטעון טענינן ליתומים ומהאי טעמא אמרינן בגמרא פרק שני דייני גזרות ההוא עובדא דעשאה סימן לאחר ערער ושכיב ואקים אפטרופא אתא לקמיה דאביי אמר ליה עשאה סימן לאחר אבד זכותו אמר אי הוה אבוהון דיתמי היה טעי' ואמר תלם א' עשיתי לך אמר ליה שפיר קאמר דאמר רבי יוחנן אם טען ואמר תלם א' עשיתי לך נאמן זיל הב ליה מיהת תלם אחר הוה עלה ריכבא דדיקלי אמר ליה אי הוה אבוהון דיתמי הוה טעין ואמר חזרתי ולקחתיו ממנו אמר לי שפיר קאמרת דאמר רבי יוחנן אם טען ואמר חזרתי ולקחתיו ממנו נאמן אם כן בנ"ד נמי ה"ה והוא הטעם דאמרינן שאף על פי שנתחייב בכתב ששלח לו אפשר שפרעו אא"כ והאריכות על זה הוא מותר ולא היה צורך לכתוב כלל ועקר בזה כי אם להעתיק מה שכתב הראש בתשובה והביאו. בעל הטור בח"מ סימן מ"ט וז"ל ראובן הוציא כתב יד שמעון על יורשיו שהוא חייב לו מנה והם אומרים אף על פי שהוא כתב יד אבינו שמא פרע הדין עם היורשים ואם היה אביהם קיים היה נשבע שפרע והיורשים פטורים בלא שבועה וכו'. וכל זה אפילו אם היה הכתב הנז' כתב חיוב גמור כ"ש שהכתב ששלח ראובן לשמעון כמו שבא בשאלה אין להוכיח מתוכו שום חיוב אלא אדרבה שלא כתב לו להתחייב כי אם פטומי מילי בעלמא כתב לו לפייסו מתלונתו והבטיחו שבמהרה יבא לביתו ויעשה עמו כל האפשר על חתיכה זו ואפשר שכוונת דבריו היה לומר שיעשה כל האפשר כשיתראה פנים בפנים עמו וישאו ויתנו חד על הענין ואם יש מקו' לחייבו יפרע מה שהוא חייב כי אפשר שלא יהיה מקום לחייבו ויש לו מקום להפטר מטעם כל שאר הטענות שבאו בשאלה אם מטענת שלתועלתו נתכוון לשלוח לו הריטראטו תכף וגם להבריח הדאמשקו מהמכס וכל זה בלי שום פשיעה כי דרך הוא לשלוח כ"כ דאמשקו בבגד א' כמו שבא בשאלה. גם שאפילו נניח שהיה אי זה פשיעה אפשר שעל פיו ובצואתו עשה מה שעשה. סוף דבר כל הטענות הבאות בשאלה לזכות ראובן הם טענות מספיקות שלא לחייב ולהוציא מיד יורשיו ויתומיו אפילו אם היו יתומים גדולים כ"ש מיד יתומים קטנים שראוי לבקש טענות ולהפך בזכותם בכל צדי האפשר וכדאמרינן בפרק ב' דייני גזרות אמר אביי האי מאן דמוקי' אפטרופא נוקים כי האי דידע להפוכי בזכותא דיתמי. והנה במה שכתבתי יספיק ג"כ לפטור לאחים השותפים שלא יהיה עליהם שום ערעור מתביעת יהודה אם מטעם דטענינן שאפשר שפרע כי היכי דטענינן ליורשים טענינן בעד השותפים גם כל שאר הטענות הבאות בשאלה שהם מספיקות לפטור ליורשי' הוא הדין הוא הטעם שמספיקות לשותפין וכל זה אני אומר לרווחא דמלתא מבלי צורך דקושטא דמלתא היא דבמה שנוגע לענין השותפים אפילו את"ל שפשע ראובן באבדת הדאמשקו הנז' והודה בפשיעתו ונתחייב בכת' ידו לפורעה וידענו נאמנה שלא פרעה קוד' שנפטר לבית עולמו איני רואה מקום לחייב לאחים השותפים הנז' דאפילו נימא דהשותפים כשלוחים זה לזה מ"מ אין מקום לומר שפשיעת שותף בממון אחרים והודאתו שפשע להתחייב במה שפשע שיזיק ויחייב את חברו כי הנה אפי' בשותפות שלוה האחד מאדם אחד כבר ידענו דהוי פלגותא דרבוותא דאי משתעבד השותף אחר או לא וא"כ בנ"ד לא מיבעיא לסברת הרא"ש שכתב בתשובה הביאה הטור ח"מ ס' ע"ז וז"ל ששאלת ראובן ושמעון היו שותפין במעות ולוה ראובן מלוי ממון בשטר ועתה בא לוי לגבות שטר חוב משמעון כי אומר אף אם לא היית בקנין מ"מ מה שהלויתי לו בא לתועלת שניכם ששותפים הייתם בכל ממונכם ושמעון אומר לאו בעל דברים דידי את הדין עם שמעון כי לא חל השעבוד עליו דנהי דהיו שותפים בממונם מ"מ כל זמן שלא שעבד גופו וממונו לא חל השעבוד עליו וכו' אלא אפילו לסברת הרמב"ן שכתב שהשני משתעבד במה שלוה חברו היינו במה שהודה שלוה לצורך השותפות אבל אם כפר ואמר שמעולם לא נכנס בשותפות אין הודאת שותפו מזיקו עד שיתברר הדבר שלצורך שותפות לוה מה שלוה כמו שמבואר כל זה בטור ח"מ בסימן הנז' ואם כן מאין הרגלים ומה מקום יש לחייב בנ"ד לאחים השותפים אפילו את"ל שפשע ראובן באבידת הדאמשקו והודה להתחייב וכל זה פשוט. הצעיר שלמה הכהן.
@שו"ת מהרש"ך חלק ב סימן פה
שאלה ראובן ששלח מנכסיו כל כך סחורה לעיר אחרת ביד שמעון כדי למוכרה שם שמעון וראובן היה פורע לשמעון שכר טרחו כדרך הסוחרים שפורעים לפאטוריאש שהם שומרי שכר. והסחורה הנז' גנבה משרת שמעון. עתה יורנו מורינו ורבינו אם חייב שמעון לשלם דמי הסחורה לראובן כדין כל שומר שכר שחייב בגנבה ואבדה. ומה' יהיה משכורתו שלמה.
תשובה דבר זה פשוט ולא היה צורך לטרוח להשיב עליו דודאי שחייב שמעון לפרוע הנז' דאין לומר כיון שמשרתו היה הגנב ומתחלה כשמסר ושלח ראובן לשמעון הסחורה הנז' אדעתא שימסרנה ביד בני ביתו מסרה דק"ל כל המפקיד על דעת אשתו ובניו הוא מפקיד וכת' המרדכי דכל בני ביתו בכלל אשתו ובניו הם ואפי' שכירו ושותפו אפילו אינו שרוי עמו בביתו שדרך בני אדם להניח את שלהם בידם והביא ראיה מהא דאמרינן פרק הכונס דאורחיה דרועה למימסר לברזיליה א"כ יר' דיש מקום לפטור לשמעון דהא ליתא מכמה אנפי חדא דמאי דאמרינן כל המפקיד על דעת אשתו ובניו וכו' היינו דוקא בנפקד ש"ח =שומר חינם= שמסר הפקדון ביד בניו ובני ביתו שדרך למסור בידם ושומרו כראוי ונגנב או נאבד פטור הנפקד ואין לחייבו בטענה שפשע במה שהוצי' הפקדון ונתן לידם שכל המפקיד על דעת אשתו ובניו ובני ביתו כמו שכתבתי הוא מפקיד והיינו דוקא היכא ששמרו כראוי אשתו ובניו אמנם אם לא שמרן כראוי ונגנב ונאבד מתחת ידם כתב הרא"ש שהוא חייב לשלם וכל זה הוא בנפקד ש"ח אמנם בש"ש =בשומר שכר= שחייב בגנבה ואבדה אפי' קרובה לאונס שצריך לשמור שמירה העולה ביותר וכדאמרינן בגמרא דאמר ליה להכי יהבי לך אגרא כי היכי דתעביד נטירותא יתירתא וכתבו בשאלתות וז"ל ואי באגרא אשלימו ליה אף על גב דאוקמיה בדוכתא דנטירותא ונגנבה או נאבדה חייב לשלומי דבעי למיתב להדיא ונטורי ביממא ולילא א"כ יר' דאין לפטור לשמעון מטעם שלא פשע במה שהניח הסחורה במקום שיד משרתו שולטת שם כיון שדרך למסור בידו וטענינן ליה מאי הוה ליה למעבד דכיון דהוי שומר שכר וצריך לשמור שמירה מעולה לא היה לו לסמוך על שמירת בני ביתו וכל זה הוא אפילו אם היה המשרת הנזכר שומר סחורת ראובן הנז' כראוי ונגנב או נאבד מתחת ידו כ"ש וק"ו בהיות שהמשרת עצמו הוא הגנב כמו שבא בשאלה שודאי משרת כזה לא היה בחזקת נאמן כי המוחזק בנאמנות לא היה עושה נבלה כזאת אלא ודאי שהיה חשוד וכיון שכן אפילו בש"ח הוי פשיעה להניח הסחורה במקום שיד משרת כזה שולטת בו ואין לסמוך על ההיא דכל המפקיד על דעת אשתו וכו' דכיון שזה המשרת לא היה מוחזק בנאמנות לא היה רשות לשמעון למסור תחת ידו וכמו שכתב הרמב"ם בפ"ד מהלכות שאלה ופקדון וז"ל מסר הפקדון לבניו או לבנותיו הקטנים או ליד עבדו בין גדול ובין קטן ונגנב או נאבד חייב וטעמא דמלתא כמו שכתב מהר"י קארו ז"ל משום דסתם עבדים הם גזלנים ואין המפקיד מפקיד על דעתם אם כן בנדון דידן נמי אין ראוי לפטור לשמעון אפילו היה ש"ח דודאי פשע במה שהניח סחורת ראובן במקום שיד משרתו שולטת בו באופן שמכל הצדדין וצדי צדדין רואה אני לחייב לשמעון שישלם לראובן כל מה שגנב משרתו. נאם הצעיר שלמה הכהן.
@שו"ת מהרש"ך חלק ב סימן פו
שאלה ראובן מסר ליד שמעון בגדים להוליכם במצרים להלבישם שם בכל כך אניי"ר הכל בשטר כתוב וחתום. ובלכתו שמעון במצרים השתדל לעשות כל אשר צוהו ראובן ולא עלה בידו והחליפם בכ"כ מצנפות. ויהי בבואו שמעון זה כמו ה' חדשים או יותר שאלהו ראובן על ענין ההלבשה שהיה מביא לו והשיבו כי היה מביאו לו מצנפות יען לא עלה בידו להביא לו ההלבשה אשר צוהו וראובן שתק ולא ענהו לאמר לו מדוע ככה עשית ובימים ההם להיות שמעון נחוץ ללכת אל הכפרים אמר לראובן הנה הבאתי לך וליהודים אחרים בחברה כמה מצנפות והנם ביד יששכר הנני מצוה לך שתחליק' לתת לכל אחד מהם חלקו על פי החשבון הזה אשר אני מציג לפניך ותקח חלקך מהם. וכן עשה ראובן שנתן לכל אחד חלקו והוא לקח חלקו. ולאחר כמה חדשים בבאו שמעון אל העיר נתראה עם ראובן ואמר לו נבוא לחשבון על מה שאתה חייב לי מהוצאות המצנפות וחשבונות ישנות אשר בינינו ובאו לחשבון ואז אמר ראובן לשמעון אם היה איש אחר זולתי היה מתדיין עמך על מה ששנית בשליחותך ולא הבאת לי ההלבשה אשר צויתי לך אז השיבו שמעון מה יכולתי עשות כי לא בא עוד מידי כי לא יכולתי להלביש באופן אחר. ושתק ראובן ולא ענהו והתחיל לפרוע לו מהחשבונות שהיו ביניהם, וכי ארכו הימים זה כמו עשרה ימים הלך שמעון ועמו הלך לוי ובפני לוי אמ' שמעון לראובן תפרע לי מה שאתה חייב לי משארית החשבונו' ומהפאטוריאש אז השיבו ראובן הנה ההלבשה שהבאת לי לא היתה הלבשה טובה על כן אין ברצוני לפרוע לך הפאטוריאש במעות רק במצנפות אז השיבו שמעון הנני מרוצה שתתן לי מצנפות בשכרי אז התחיל ראובן ונתן לו מצנפת אחת וכל זה היה בפני לוי והלך לו שמעון. ועתה אחרי עבור ח' או י' ימים בא שמעון לבקש מראובן שארית הפרעון והמצנפות מחשבון הפאטוריאש והשיבו ראובן כי רצונו להתדיין עמו על מה ששינה בשליחותו בענין ההלבשה. והשיבו שמעון כבר מחלתני כמה פעמים על השנוי הזה כי ראית לא בא עוד מידי וטוען ראובן ואומר כי לא היה בלבו מעולם למחול לו ואם הראהו שהיה מוחל לו היה לפי שהיה חושב שתעלה אותה הלבשה לטוב לו אבל כיון שלא עלתה לו כרצונו אינו מוחל לו. ושמעון טוען ואומר לו לאו כל כמינך לומר כן אחר אשר כבר הראת לדעת בפעם הראשונה גם בשנית גם בשלישית כשאמרת לי בפני לוי שלא היית רוצה לפרוע לי במעות רק במצנפות והתחלת לתת לי מצנפת אחת כל אלו הם ראיות גדולות שמחלת לי ולאו כל כמינך עתה להשתנות ולהתהפך בעצמך ולחזור לתובעני. ילמדנו רבנו הדין עם מי ושכרו הרבה מן מן השמים.
תשובה שאלה זאת אין צריך לישאל כי הדבר ברור מאד שהרי כתב הרמב"ם ז"ל והביאו הריב"ה ז"ל בה' שותפין ח"מ סימן רע"ו וז"ל כתב הרמב"ם המשתתף עם חברו סתם לא ישנה ממנהג המדינה באותה סחורה ולא ילך למקום אחר ולא ישתתף עם אחרים ולא יפקיד ביד אחרים ולא ימכור בהקפה אלא דבר שדרכו לימכר תדיר בהקפה אלא אם כן התנו תחלה או שיעשה מדעת חבירו עבר ועשה שלא מדעת חברו ואח"כ הודיעו ואמ' לו עשיתי כך וכך והסכי' למעשיו הרי זה פטור ואין הדברים האלה צריכים קנין אלא בדברים בלבד ע"כ למדנו בנדון דידן ששמעון ה"ל כאלו עשה שליחותו כהוגן וכשורה אחר שהודיע לראובן ונמשכו הדברים כמו שכתוב בשאלה פשיטא ופשיטא שאין לראובן לחזור ולטעון כי השותפין דין שלוחין יש להם וכן השלוחים הדין שלהם כמו השותפין וכשם שהשותפין אף על פי ששנו מן המנהג כשהודיע הדבר לשותפו ושתק השותף פטור מן הפשיעה שעשה גם השליח כיון שהודיע למשלח ונתפייס ועוד דברים אחרי' הבאים בשאלה שנתן לו צניף א' הורה בלי ספק שנתפייס ואם כן הדין עם שמעון וחתמתי שמי אני. הצעיר שמואל די מדינה.
הן אמת ששאלה זאת לא היה צריך לישאל כאשר כתב הרב הגדול הפוסק מורינו נר"ו וכמו שהוכיח ממה שכתב הרמב"ם ז"ל בדין המשתתף עם חברו שאף על פי ששינה ממנהג השותפו' אם הודיע הדבר לשותפו והסכים למעשיו הרי זה פטור ויראה דיש לדון ק"ו דהך נדון עדיף דההוא דשותף הוי אפילו אם לא הסכים למעשיו אלא בדברים בעלמא והכא בנדון דידן עשה מעשה רב שלקח המצנפת ועוד דברים אחרים שעברו כמו שבא בשאלה בלי ספק שנראים הדברים שמחל ראובן ואינו יכול לחזור ולאו כל כמיניה ואם עדיין ירצה ראובן לערער ולומר שאם מחל מחל בטעות כמו שבא בשאלה ואם כן לא הויא מחילה ואף על פי שלקח המצנפות לא עדיף מקנין דק"ל קנין בטעות חוזר ואם ראובן מוחזק באיזה דבר מנכסי שמעון יכול לעכב. לזה אשיב ואומ' דאיברא דהלכה רווחת דמחילה בטעות וקנין בטעות חוזר אמנם אחר שנעמוד על החילוקים שחלקו המפרשים בדין מחילה בטעות נראה בבירור דליכא לספוקי וכל אנפין דלא שייך בנדון דידן טענת מחילה בטעות כי הנה ר"ת ז"ל כתב בפ' איזהו נשך במאי דקאמרינן בגמ' התם הלואה הכא זביני וז"ל הכא הלואה והלואה לא הקנה לו אלא בתורת מכר ומכר אינו כלום דאסמכתא לא קניא נמצא דהויא מחילה בטעות ולא הויא מחילה ולכך הדרי פירי אבל התם גבי פירות זביני ולאו מחילה בטעות הוא דנהי דיכול לחזור מ"מ אין לו לחזור כי היכי דליקום בהמנותיה וכו' והרא"ש ז"ל בפסקיו חולק באופן אחד ואמר דמאי דאמרינן מחילה בטעות חוזר היינו דוקא היכא דלא ידע ומחיל כי ההיא דרב ענן דשקיל בידקא בארעיה ואחריני טובא דאתי התם אבל בפירות דקל ידע ומחיל. והנה אם כן עם אלו החילוקים יראה בבירור דאין לומר בנדון דידן דהוי מחילה בטעות שיוכל לחזור אם מטעם כי היכי דליקום בהימנותיה שלקח המצנפת כבר ידע הטעות דהיינו מה ששינה בשליחותו ועם כל זה נתרצה ודמי למה שכתב הרא"ש ז"ל בפירות דקל דידע ומחיל באופן שאין שום ספק שטענת ראובן שטוען שטעה במה שחשב ולכן מחל ורוצה להפטר בזה מטעם מחילה בטעות הוי טענת כדי ושלותא כי לא שייך כאן כלל ועיקר טענת מחילה בטעות באופן שחייב באופן לשלם לשמעון כל הוצאותיו ושכר הפאטוריאש עד פרוטה אחרונה. נאם הצעיר שלמה הכהן.
@שו"ת מהרש"ך חלק ב סימן פז
שאלה ראובן שמעון לוי שעשו שותפות מה ושמו כל א' ואחד מהם חלקו בגוף השותפות. במשל ראובן חמשה ושבעים אלף לבנים ושמעון שלשים אלף ולוי עשרים אלף עלה הכל מאה וחמשה ועשרים אלף לבנים בהעריך הגרושוש לק' לבנים שכך היה עובר בזמן השותפות. ונמשך ענין השותפות הנז' מאז ועד עתה שנמנו וגמרו לבטל השותפות ולהפרד איש מעל רעהו. אך נפל ביניהם הפרש רב בהיות כי עתה בזמן שבאים לבטל השותפות כנז' עומד הגרושו בערך ע' ואם יבאו לחלק הנכסים וליטול כל אחד ואחד מהם הקרן שלו בהעריך הגרושוש בערך ע' כמו שהוא עתה לא יספיקו כל נכסי השותפות הנמצאים לעת כזאת שלא יעלו אפילו לשיעור כל הקרן אשר שמו בתחלה בגוף השותפות שהיה מאה וחמשה ועשרים אלף לבנים כנז' אך אמנם אם יעריכו אותו לערך ק' כאשר הושם בתחלה בגוף השותפות יספיקו הנכסים לתשלום כל הקרן הנז' ויוכל כל אחד ואחד מהם ליטול שיעור חלקו אשר שם בשותפו' בלי שום פסידא מגוף הקרן כלל. ועתה ראובן ושמעון נועצו לב יחדיו על לוי ברית יכרותו לומר כי רצונם לחלק הנכסים הנמצאים כמו שהם עתה לערך ע' ובענין זה יצא לוי נקי מנכסיו כי אפילו גוף הקרן ששם בשותפות לא יטול כי הנכסים מספיקים לכל זה כאמור ולוי צועק ואומר למה תהיה כזאת שאצא אני נקי מנכסי ואתם תקחו הקרן שלכם משלם ויאמר כי זה לי ימים ושנים יגעתי לריק לא /אל/ נא אחי תרעו וראוי לנו להעריך הנכסי' ולחלקם לערך ק' כאשר הושמו בתחלה בשותפות ואת היותר אם תמצא ימצא נחלק בינינו שיטול כל אחד ואחד ממנו כפי ערכו ובכן איש על מקומו יבא בשלום ועתה המורה לצדקה יורנו דרך צדקה ותחשב לו לצדקה ע"כ.
תשובה אם באנו לעמוד על דין זה אם אין תנאי בחלוק השותפי' הנז' בשאלה בריוח ובהפסד על פי מה שכתבו הפוסקים יראה דבאנו למחלוקת רש"י והרמ"ה ז"ל כי הנה לסברת רש"י ז"ל שכתב שאם הטילו זוזי חדתי לכיס ונשאו ונתנו בהם עד שנעשו ישנים אף על פי שעל ידי עסקא הרויחו כיון שלא הרויחו בסכום המטבע ואין להם אלא סכום הראשון חולקים לפי המעות וכתב הטור ח"מ סימן קע"ו שכן פי' ר"י א"כ נמצא דבזה ההפסד הבא בשאלה שיש בגרושוש דהיינו שבשעה ששמום בשותפות הוי לערך מאה הגרושו' ועתה ירד ערכם לערך ע' יראה דזה ההפסד חולקים לפי המעות דהשתא ומה בריוח הנמשך מחמת העשה כההיא שכתב רש"י ז"ל מ"מ כיון שלא הרויחו בסכום המטבע ס"ל דחולקים לפי המעות מכ"ש בנדון דידן שההפסד הנפסד בגרושו' לא בא מחמת העסק שנתעסקו כי אם גזרת מלך הוא שגזר שירדו הגרושוש לערך הנז' דין הוא שיחלקו לפי המעות ולסברת הרמ"ה ז"ל שכתב הטור בסימן הנז' וז"ל אם נשתתפו במעות אם לא הרויחו אלא שנשתנה המטבע להם מרע לטוב או מחדש לישן חולקים לפי המעות ופי' הרמ"ה כגון דנשתתפו במעות ועלה בהם ריוח או הפסד בלא עסק כגון שהוקר המטבע או הוזל או הטילו לכיס זוזים פסולים והכשירם המלכות או שהטילו היוצאים ונפסלו דאפילו אם לא נשתתפו אלא היה לכל אחד מעותיו בביתו היה עולה לו זה הריוח או ההפסד הלכך אפילו פרטינהו להני זוזי סתמא וכו' לא פלגי אלא לפי המעות אבל אי זבני עסקא בזוזי חדתא וזביניהו בזוזי חדתא וזל השכר וההפסד לאמצע דהני זוזי אחריני נינהו והא רוחא או פחתא מחמת שותפותא דידהו קאתי אם כן לדבריו ז"ל יראה דבנדון דידן נמי כיון שהגרושוש שהוזלו עתה אינם הגרושוש ששמו בשותפות דכבר נשאו ונתנו בגרושוש ששמו אז בשותפו' והני גרושוש אחריני נינהו א"כ מה שהוזלו וירדו מערכם ההפסד לאמצע וכל כך מפסיד לוי שאין לו רק עשרי' אלף בשותפות כמו ראובן שיש לו ע"ה אלפים ושמעון שיש לו שלשים אלף על זה הערך אם כן נמצא דהך מלתא הוי פלוגתא דרבוותא וכפי הנראה אין לשותפים אלו שום עדיפות חזקה על חברו שיוכל לומר קים לי כהנהו רבוותא דמסייעו לי היה צריך לעיין לדעת היכן הדין נוטה הן אמת כי כפי מה שיראה קצת מתוך דברי השאלה כי תנאי השותפים הנז' בענין החלוקה בריוח או בהפסד יהיה כל אחד לפי ערכו ממה שבא בסוף השאלה שאם המצא ימצא יותר שיתחלק ביניהם איש לפי ערכו משמע מזה שתנאם היה ליטול כל אחד בריוח או בהפסד לפי המעות ואם כן כל אנפין שוין דבנדון דידן אם התנו שיתחלק הריוח או ההפסד לפי המעות שכן כתב הטור בסימן הנ"ל אחר שכתב כל מה שכתב הרמ"ה בכל הפרטי' דשייכי להיכא דלא התנו סיים דבריו וכתב אבל אם התנו הכל לפי התנאי הן בריוח הן בהפסד ירא' מדבריו דאפילו להפסד דשייך לענין יוקרא וזולא של המעות אם כן לפי זה הערך נמצא שראובן שהוציא בשותפות תש"ב גרושוש לערך ק' לבנים יפסיד שלשים לבנים בכל גרוש שעולה ההפסד כ"ב אלפים ות"ק לבנים ושמעון שהוציא שלש מאות גרושוש מפסיד תשעה אלפים ולוי שהוציא מאתים גרושוש מפסיד ששת אלפים לבנים. ואם כן עלה בידינו שדין זה יתחלק לשלשה פנים השלים מהם הלא הם מה שכתבתי הא' אם לא היה תנאי ביניהם בחלוקת השותפות דבזה הוי פלוגתא דרבוותא כדכתיבנא. והב' אם היה תנאי ביניהם לחלוק לפי המעות כאמור. האמנם מה שראוי לדון בענין זה הוא על פי הנהוג פה אתנו בענין החובות כי כן השותפים האלה כל אחד מהם לגבי חברו הוי כבעל חוב אצל חברו ובפרעון החובות מנהגנו והסכמתנו עתה ששוה הגרושו לערך שבעים שכל הנושה בחברו מזמן שהיו שוים הגרושוש לערך מאה או תשעים פורע לו החייב לערך שמונים הגרושו אם כן גם בנדון זה יתפרע כל א' מהם הסך שהוציא בשותפות הגרושו לערך שמונים ואם יותירו עוד מעות אחר שיטול כל א' מהם סכום המעות שהוציא בשותפות בגרושוש לערך שמוני' יתחלק המותר ההוא לפי תנאם ואם יפחתו המעות שימצא בהם הפסד וגרעון מחמת הפסד הגרושוש יפסיד כל אחד מהם גם כן לאותו ערך הנהוג בפרעון החובות כפי מנהגנו והסכמתנו הנ"ל. נאם הצעיר שלמה הכהן.
@שו"ת מהרש"ך חלק ב סימן פח
שאלה ראובן שמעון ולוי אחים מעת שנפטר יעקב אביהם לבית עולמו נתעסקו שלשתם יחד בעסקיהם זה לדרכו פנה אל ארץ אחרת להסתחר באשר ימצא והיה קונה שחורות ושולח לאחיו וזה היה עומד בעירו מתעסק בסחורות ובאופן זה היו מתגלגלים מתעסקים יחד ומהריוח שהיה מזמין להם ה' היו מתפרנסים כלם בכבוד ונותנים ומספיקים לנדוניית אחיותיהם שנשארו להם מאביהם. ומעולם לא קיימו ביניהם שותפות וחברה בפירוש לא בשטר ולא בכתב ולא בעדים אלא מאהבתם זה את זה היו מתנהגי' באחוה ובאהבה להיות עסקיהם יחד וכל א' מהם מעת שנפטר אביהם החל להיות גבור בארץ להרויח כל מה שתשיג ידו לתועלת כלם ולנדוניית האחיו' אמנם ככל משך הזמן שהתעסקו יחד לא נתעוררו לקיים בהם שותפות וחברה לא בשטר ולא בעל פה ולא להתחייב באחריות כדרך המשתתפים יחד. ויהי כי ארכו הימי' א' מהאחים הוא לוי הרחיק נדוד לפראנקיאה להסתחר שם כדרכו ושם נפתה לדברי זבולון שבקש ממנו שיכנס ערב בעדו על סכום ידועי' שנתחייב לאנשי' ידועים באופן שהוצרך לוי לברוח משם מפני נוגשיו. ועתה הנה באו הנושים בזבולון אשר נתערב להם לוי לתבוע מראובן ושמעון שיפרעו להם אותם הסכי' שנכנס עליהם לוי אחיהם באמרם שכיון שכל עסקיהם ומשאם ומתנם היה יחד הרי הם שותפים וחייבים לפרוע מה שחייב להם לוי אחיהם וראובן ושמעון הנז' משיבים וטוענים הם שאם היו מתעסקי' יחד לא היה מצד שותפו' וחברה שהיה ביניהם כי לא ימצא שמעולם קיימו ביניה' שותפות וחברה כדרך המשתתפים לא בשטר ולא בעל פה לא בעדים ולא בלתי עדים אלא היו כדרך אחים אהובי' בני אב אחד בלתי מקפידים זה עם זה ומתנהגי' בסתם באהבה ואחוה לעזור איש את אחיו. ואם כן אינם חייבים לפרוע בעד אחיהם לוי כי אין תורת שותפות ביניהם. ילמדנו רבנו אם טענת ראובן ושמעון מספקת להפטר מתביעת בעלי החובות הנ"ל. ואת"ל שכיון שהיו מתעסקים יחד חשיבי שותפים לחייב על פרעון מה שנתחייב לוי מ"מ טוענים ראובן ושמעון כי לא יעלה על לב מעולם שיתחייבו על פרעון מה שנתחייב לוי רק על מה שנתחייב מענין חשבון העסקים שביניהם אמנם אם לוי נכנס ערב בעד אחרים בעניינים אחרים שאינם מעניני ההתעסקות שביניהם לא יעלה על לב שיתחייבו על דברים אלו לפרוע בעד לוי אחיהם. על כל הטענות האלה ילמדנו רבנו אם הדין עם האחים הנז' ראובן ושמעון לפוטרם מכל תביעה וערעור או לאו ושכר אדוננו כפול מן השמים.
תשובה שאלה זו אינה צריכה לפנים ולא לפני לפנים אך אמנם אחד שבאנו לידי כך ראיתי להרחיב קצת הדבור בענין השותפות וידוע שיש מיני שותפות מינים ממיני' שונים. יש שותפים שמשתתפים בהחלט שאין לחברו שום מין משא ומתן אחר ולא שום עסק אחר רק עסק השותפות לבד ואפילו מציאה מתחייבים זה לזה לחלוק. יש מין שותפות אחר שמשתתפים בחנות במה שמשימים כל א' מהם סך מעות ויש לכל אחד מהם עסק חוץ לחנות כל א' מהם בפני עצמו וכמו שיראה הרואה בהרמב"ם ה' שותפות שכתב והביאו הריב"ש ז"ל וז"ל כתב הרמב"ם המשתתף עם חברו סתם לא ישנה ממנהג המדינה ולא יפקיד ביד אחרים ולא ימכור בהקפה אלא דבר שדרכו תמיד לימכר בהקפה אלא אם כן התנו תחלה או שיעשה מדעת חברו וכו' עיין שם. מכאן נראה ודאי שיש מיני שותפות כל א' משונה מחברו שעל כן צריך לידע המנהג באותו שותפות אם יפול הפרש ביניהם. עוד צריך לידע והוא דבר שהוא מושכל ראשון שכל התובע לאחר מן השותפים בשביל חברו שצריך לידע איזה מין שותפות הוא כדי שיוכל לפרוע תביעתו מאי זה מהם מהשותפים שירצה וצריך לו להביא ראיה ואם לאו אין בדבריו כלום דכלל גדול יש לנו בדין המוציא מחברו עליו הראיה. ומעתה אעתיק כאן שאלת הרא"ש הביאה בנו הריב"ה ז"ל שאלה לא"א הרא"ש ז"ל יעקב ושמעון בנו היו שותפים בחנות ולקח יעקב מעות מראובן להתעסק בהם בחנות בסחורה ידועה הנמכרת בחנות ועשה שטר עליו ועל שמעון בנו ונפטר יעקב ותבע ראובן את שמעון שיתן לו מעותיו וחלקו הריוח ושמעון משיב אינו יודע ששותף אבי עמך אני אפרע השטר לפי שהיה ערב אך ריוח לא אתן לך וראובן הביא עדים שיעקב לקחת המעות בתורת עסק להתעסק בחנות ואמר לשמעון אתה שותף עם אביך ואביך היה מתעסק בשלי והרי אתה כאביך וחייב לשלם. כיון שיעקב ושמעון היו שותפים בחנות והביא ראובן עדים שהסחורה שמכר ליעקב היה מן הסחורות הנמכרות בחנות וגם השטר נכתב על יעקב ושמעון בנו זה מוכיח שדברי ראובן כנים הם ואיני יודע שטוען שמעון שהוא שמא גרוע כי דבר ברור הוא שכיון שהם שותפים בחנות הדבר ידוע שכל מה שיקנה אחר מהשותפים מהדברים הנמכרים בחנות בחזקת שניהם הוא קונהו וגם נתנו בחנות וגם שמעון נזכר בשטר עם אביו הלכך מה שטוען איני יודע בשיתוף אבי עמך אינה טענה ועוד אני אומר שעל ידי השטר הכל מתברר אם השטר שיש לראובן על יעקב ושמעון בנו הוא שטר עיסקא הרי העסק מבורר בשטר ואין שמעון יכול לומר שאינו יודע בשיתוף שהיה לאביו עמו ואם השטר הוא שטר חוב ואין מפורש עיסקא אין ראובן יכול ליטול כלום מהריוח כי רבית הוא עכ"ל.
הנה עינינו הרואות כמה מיני הוכחות הוצרך הרא"ש ז"ל כדי לחייב לשמעון אפילו שהיה דבר ברור לכל העולם שהיו שותפים עם כל זה לא היה מועיל לחייבו לא מיבעיא בריוח אלא אפילו בקרן היה פטור שמעון אם לא שהיה שטר והוא נזכר בשטר. ואתה רואה גם כן שכתב אם השטר הוא שטר חוב ואין מפורש בו עיסקא אין יכול ראובן ליטול כלום מהריוח. על אחת כמה וכמה בנדון דידן שאין טעם ולא ריח בתביעת הנושים בזבולון לתבוע מראובן ושמעון.
עוד תשובה אחרת יותר מבוארת כתב בכלל פ"ט וז"ל ששאלת ראובן ושמעון שהיו שותפים בממונם ולוה ראובן מלוי ממון בשטר ועתה בא לוי לגבות שטר חובו משמעון בטענה זו כי הוא אומר גם כי לא היית בקנין עמי משל מקום מה שהלויתי לו בא לתועלת שניהם שאתם שותפים בכל ממון ושמעון משיב לאו בעל דברים דידי את. תשובה על שמעון ועל ממונו לא חל עליו שום שעבוד דנהי שהיו שותפים בממונם מכל מקום כל זמן שלא שעבד גופו וממונו לא חל עליו שעבוד שאין שמעון משתעבד במאמר ראובן כל זמן שהוא בעצמו לא הקנה להשתעבד אמנם אם יש ממון השותפו' ביד שמעון יגבה לוי חובו מחלקו של ראובן עכ"ל. תשובה זו חותמת וסותמת ששתי התובעים מראובן שהרי כתב שאפילו שידענו בפי' שהם שותפים גמורים לא נשתעבד ראובן למה שנשתעבד שמעון על אחת כמה וכמה בנדון דידן שאין שותפות גמור ידוע ביניהם ואפי' היה השותפות ידוע ומפורסם לכל והיה לוי לוקח מעות לצורך השותפו' והיה כותב לו שטר על זה לא נשתעבדו ראובן ושמעון כיון שהם לא נשתעבדו בשטר כ"ש וק"ו שאינו אלא ערבות בעלמא שנתערב לוי בעד זבולון לאחרים שאין כאן לא טעם ולא ריח תביעה לשום אדם על ראובן ושמעון ויגיעת בשר הוא להאריך על זה כי הדבר פשוט הוא יותר מביעתא בכותחא וחתמתי שמי אני הוא הצעיר שמואל די מדינה.
עם היות שדברי רבינו הגדול הפוסק נר"ו אינם צריכים חזוק מ"מ להפיק רצון השואל ממני אחוה דעי אף אני באתי בשורותיים אלה לגלות ולהודיע הנר' לע"ד על הדין ועל האמת וזה החלי בס"ד. הנה הרב בעל הטור ז"ל בח"מ סימן ע"ז הביא מה שנחלקו הרמב"ם והרא"ש ז"ל במה שנוגע ושייך בדין זה וכתב דסברת הרמב"ן ז"ל היא דכל שהשותף מודה שמה שלוה שותפו היה לצורך השותפות חייב לשלם אעפ"י שלא היה עמו בקנין בשעת ההלואה והשעבוד ובשם אביו הרא"ש זל כתב שכתב בתשובה שאף על פי שהשותף מודה שמה שלוה שותפו היה לצורך השותפות מכל מקום כיון שלא שעבד עצמו בזמן ההלואה והשעבוד אינו מתחייב שאינו מתחייב ומשתעבד במאמר שותפו. ותשובת שאלה זו הביאה הרא"ש בכלל פ"ט ויראה דאיכא למידק עליה דהרא"ש ממה שכתב בתשובה בכלל פ"ח הביאה הטור ח"מ סימן קע"ו וז"ל ששאלת ראובן ושמעון שהיו שותפים לעשות מרדעות וחלקו והלך אחד מהם ובא לוי ותובע לאותו הנשאר ואומר נתתי לחברך בגד לעשות מרדעת תנהו לי שאתה שותפו וזה משיב לא נתת לי דבר ושאלוהו אם ראה בגד כזה ואומר כן אבל איני יודע מה נעשה בו ולא לקחתיו יראה שאין ללוי כלום אע"פ שהיו שותפים וראה הבגד בחנות מה בכך דרך הוא שאחד מהשותפים מניח שלו בחנות ואין שותפו מקפיד בכך ואם הניחו שמה ונטלו בשביל זה לא נתחייב השותף ואין לתובע שום טענת ודאי על זה ע"כ. והנה יש לתמוה עליו דלפי מה שכתב בתשובת כלל פ"ט דכל זמן שלא שעבד גופו וממונו לא נשתעבד בשום דבר שנתעסק בו שותפו אפילו שהיה צורך השותפות מה צורך היה לו לתת טעם לפטור השותף באותה התשובה דמרדעת ואמ' שאף על פי שהיו שותפים וראה הבגד בחנות דרך הוא שאחד מהשותפים מניח שלו בחנות דהא אפילו אם היה יודע שלקח שותפו מבגד הנז' להתעסק ולעשות מלאכה לצורך השותפות מכל מקום כל שלא היה בשעת לקיחת הבגד ולא נשתעבד אינו חייב כלל ולהיות השואל נחוץ לא יכולתי להתיישב בתירוץ וישוב שתי תשובות אלו דנראה לכאורה דסתרן אהדדי בדקדוק דבריה' ונחזור לנדון שלנו ואומר כי הנה הרב הגדול מוהר"י קארו זלה"ה רצה לפסוק כסברת הרמב"ן ודלא כהרא"ש ונתן טעם לדבריו ואמר וז"ל וטעמא דמלתא משום דהרמב"ם מסכים לדברי הרמב"ן. והנה יר' לע"ד דיש לתמוה על דבריו במה שנתן טעם לפסוק כדברי הרמב"ן משום דהרמב"ם מסכים לדבריו. והנה ממה שכתב הוא ז"ל למעלה בשם הרב הגדול מוהר"י בירב זלה"ה וראה שיש חלוק גדול מסברת הרמב"ם לסברת הרמב"ן ואדרבה רצה להשוות סברת הרא"ש לסברת הרמב"ם שכתב דמה שכתב הרמב"ם שהשותף מתחייב הוא היכא שהדבר ידוע מן הענין שלצורך השותפות היה מה שלוה השותף שא"א לשום אחד מהשותפים להכחישו וכתב הרב הנזכ' דאפילו הרא"ש יורה על זה שחייב לשלם אף על פי שלא נשתעבד אז בשעת הקנין והנה לסברת הרמב"ן כל שהשותף מודה שמה שלוה שותפו היה לצורך השותפות אף על פי שלא היה הדבר ידוע מצד הענין והיה אפשר להכחישו אפילו הכי חייב לשלם אף על פי שלא נשתעבד אז בשעת החיוב וא"כ איכא לפלוגי טובא מסברת הרמב"ם לסברת הרמב"ן באופן שיש לתמוה על זה על מוהר"י קארו זלה"ה. ועוד יראה דיש לתמוה עליו עוד תמיהות אחרות במה שכתב וז"ל וליכא למימר דהרא"ש ורבינו יעקב תרי נינהו דתרווייהו אינם אלא כח אחד דלעולם רבינו יעקב אזיל בשיטת הרא"ש ז"ל והנה יש לתמוה עליו חדא דיראה מדבריו דהרב בעל הטור ס"ל בהך דינא שנחלקו בו הרמב"ם והרא"ש כסברת אביו הרא"ש והנה לא ראיתי בדברי הטור ז"ל מקום להוכיח ממנו שמסכים ודעתו נוטה לסברת אביו ואפש' שמה שראה הרב הנז' להוכיח שדעת הטור וסברתו נוטה לסברת אביו הוא לפי שאחר שכתב דברי הרמב"ם כתב וא"א הרא"ש ז"ל לא כך כתב בתשובה מלשון זה אפשר לדקדק שדעתו לפסוק כדעת אביו דאם כוונתו אינו רק לכתוב דעת אביו שחולק על הרמב"ן לבד לא היה לו לכתוב רק וא"א הרא"ש ז"ל כתב בתשובה. כי הנה מרוצת לשון וא"א הרא"ש ז"ל לא כתב כן יר' שבא לסתור דברי הרמב"ן ואמר אחר שכתב סברת הרמב"ן וא"א הרא"ש ז"ל לא כתב כן כוונתו לומר כי אין לחוש לדברי הרמב"ן כי הנה א"א הרא"ש ז"ל לא כת' כן בתשוב' ונראין דבריו מדברי הרמב"ן ז"ל יראה דאין הוכחת לשון זה הוכחה מוכחת ומכרעת להכריע שדעת הטור כדעת הרא"ש ז"ל. ועוד יראה שיש לתמוה דלדבריו דס"ל דדעת הטור כדעת הרא"ש א"כ מה ראה על ככה לומר דליכא למימר דהרא"ש ורבינו יעקב תרי נינהו דתרווייהו אינם אלא כח א' דלעולם רבינו יעקב אזיל בשיטת הרא"ש ואני רואה במקומות הרבה בארבעה חלקי ספרו שחולק עליו ולא אכתוב עתה רק מקום א' שחולק עליו בחוזק יד הלשון עד שנבהלתי מראות איך חולק על אביו באותו הלשון והוא בח"מ סימן קכ"ב בדין ב' שותפים שיש להם תביעה על א' וכו' כתב שם בשם הרמב"ם וז"ל וכתב הרמב"ם לפיכך יכול הנתבע לעכב ולומר לא אדון עמך אלא על חלקך או הבא הרשאה משותפך שהרי יבא שותפך ויתבע גם הוא ואח"כ כתב בשם הרא"ש ז"ל וז"ל וכתב א"א הרא"ש ז"ל וז"ל מאי איכפת ליה אם ידון על הכל אם יזכה בדין כנגדו הרי נפטר מחלקו ועוד מצי האי למימר ליה אם ארד עמך לדין על החצי ואזכה בדין אצטרך לחלוק עם שותפי שיאמר לי מחן פלג לך הילכך כיון שאינו יכול לזכות בחלקו אלא אם כן ירד עמו לדין על הכל צריך להשיב לו על הכל. ואחר שכתב כל זה בא להכריע וכתב ואמר ומסתברא דהרמב"ם דאיכפת ואיכפת הרי לך שחולק בהדיא על אביו. ועוד במקומות אחרים אין צורך לכותבם. וא"כ יר' דבכל מקום שנמצא הרא"ש ובעל הטור מסכימי' לדעת א' גם הוא דבר של תועלת וסיוע למוחזק. מ"מ דפשיטא דמצי המוחזק לומר קים לי כותייהו דתרי נינהו. כל זה ראיתי לישא וליתן בדקדוק הדברים שבאו בדברי הפוסקים בדין זה:
ובזה אבא לפסקא דמלתא דנ"ד ואומר דבנדון זה אשר עליו באה השאלה אין צורך לדקדק ולידע אי נקטינן כדברי הרמב"ן או כדברי הרא"ש דכי האי גוונא כל אנפין שוין שאין ראובן ושמעון חייבים לפרוע בעד אחיהם לוי אפילו את"ל שיהיו האחים הנז' שותפין גמורין דכיון שהערבות שנתערב לוי בעד אחרים הוא דבר ידוע ומפורסם שאינו לצורך השותפות אם כן לא מבעיא לסברת הרא"ש אלא אפילו לסברת הרמב"ן אין לחייב לראובן ושמעון במה שנתחייב אחיה' לו כיון שלא נמצאו בשע' שנתחייב אחיה ולא נשתעבדו עמו וקל להבין הדברי פשוטים בלי פקפוק וערעור. נאם הצעיר שלמה הכהן.
@שו"ת מהרש"ך חלק ב סימן פט
שאלה עיר שהיו בה שתי קהלות וכל אחד מהם להם תלמוד תורה בפני עצמו אח"כ העיר ה' את רוחם לחבר התלמוד תורה להיות א' ובררו שמנה אנשי' ונתנו להם השתי קהלות כח לעשות תקונים הגונים לקיום התלמוד תורה וקבלו חרם חמור לעשות ולגמור ככל אשר יגזרו ויסדרו השמנה אנשים הנז' והשמנה אנשים עשו הסכמה זה לשונה. עוד הסכימו קי נינגון חבר ני חברים פואידה פוניר מלמד מחדש שין ליסנשיאה דילוש אוגו חברים. עתה הרוב מהם רוצים לשים מלמד א' בתלמוד תורה והמיעוט והרוב טוענים שראוי ללכת אחר הרוב והמיעוט טוענים שכיון שכתוב בהסכמה שין ליסינשיאה דילוש אוגו חברים משמע שצריכים רצון ורשות כל השמנה חברים. דאם לא כן מנינא למה לי לימא שין ליסינסיאה דילוש חברי'. ועוד שכתוב גם כן קי נינגון חבר ני חברים פואידה פוניר מלמד מחדש דמשמע שאפילו רובם אינם רשאים אלא ברשות כל השמנה. ילמדנו רבינו אור ישראל הדין עם מי ושכרו כפול מן השמים.
תשובה ראיתי מה שכתב החכם השלם סיני ועוקר הרים הפוסק נר"ו וכל דבריו נכוחים למבין וישרים והאמת כי לא היה צריך לכתוב עוד כי היה די והותר במה שכתב החכם השלם הפוסק הנז' אך אמנם אהבתו אלצתני גם להפיק רצון השואל. ואומר דמלתא דפשיטא היא דלאו כל כמנייהו של אותם האנשים הרוצים לשים מלמד אף על פי שיהיו הרוב אלא בהסכמת המיעוט המוחים כמו שיפה יש להוכיח מאותה תשובה של הרשב"א שכתב החכם השלם נר"ו דכיון דנחתי הקהל לדעות אנשי' ד' או ה' או יותר צריך שישוו כלם לדעת אחד ואין הולכי' אחר הרוב וכמו שנלמד מההיא דפרקא בתרא דע"א שכתב החכם השלם וכו' וטעמא דמלתא כיון דנחית לדעות הוי קפידא ולא סגי ברוב עד שישוו כלם לדעת אחד ומהאי טעמא נמי אמרינן בפ' שבועת הדיינים ההוא דאמר לחבריה מהימנת לי כבי תרי כל אימת דאמרת לא פרענא אזל ופרעיה באפי תלתא אמרינן דתרי כמאה ומאה כתרי ואי אמר כבי תלתא ואזל ופרעיה באפי ארבעה כיון דנחית לדעות נחית לדעות וכמו שפרש"י ז"ל מתחלה ירד למנין שהוא יותר מכדי עדותו ודאי אדעות קפיד כתלתא הימניה כארבעה לא הימניה. אם כן ליכא לספוקי בנ"ד דכיון שהובררו שמנה ממונים לתקן תקנות הצריכות לתלמוד תורה צריך שישוו כלם לדעת אחד ולא אזלינן בתר רובא.
ועוד יר' לע"ד דאפילו את"ל שיהיה מנהג העיר שכשמעמידים ד' או ה' מנהיגים ללכת אחר הרוב אפילו הכי בנדון זה שאמרו בפי' שלא יורשה שום חבר לשים מלמד כי אם בהסכמת ורשות הנז' אין ספק שלשון זה משמש דאינם רשאים לשום המלמד עד שיסכימו כלם ואף על פי שהרוב יסכימו לא יהיו רשאים לומר כיון שהרוב הסכמנו אין לחוש למיעוט המוחה ואף על פי שנתקבצו במעמד אחד ונתוכחו יחד על הענין אפ"ה כל שלא הסכימו כלם לדעת א' אינם רשאים הרוב לעשות שום דבר שלא ברצון המיעוט ואין לפרש שכונת הלשון הנז' הוא לאפוקי שלא יוכלו הרוב לשים מלמד עד שיתקבצו השמנה כלם יחד ויתוכחו על הענין ואז ילכו על דעת הרוב וכמו שכתב החכם השלם הפוסק נר"ו במחילה מכבוד חכמתו אין מקום לומר שזאת היתה כונתם במה שהסכימו שזה לא היה צריך להתנות דמלתא דפשיטא היא דכל מקום דאזלינן אחר הרוב היינו אחר שנתקבצו כל אנשי המעמד ונתוכחו יחד אז הוי דינא ללכת אחר הרוב ושלא לחוש למיעוט המוחה אך אמנם כל שלא נתקבצו במקום אחד ונתוכחו יחד לברר הדעות אין מעשה הרוב כלום וכבר כתבתי זה פעמים רבות על מה שהוכרחתי להשיב על מה ששאלוני וגם בפסקי המודפסים סימן קכ"ט כתבתי וזה לשוני ואומר שאם מה שלא הוזכרו בשטר השכירות רק אותם החמשה הוא מפני שלא נמצאו השאר באותו מעמד לאו דינא ולאו דיינא שאף על פי שהובררו בתחילה הז' ממוני' לילך אחר הרוב מכל מקום השכירו' בטל ונלמד זה ממה שכתב הרא"ש ז"ל כלל ו' סימן י"ח וז"ל ויותר מזה אני אומר אפילו אם נתבררו בתחלה בענין זה שיש להם לילך בתר הרוב אם מת א' מהם בטלה הברירה מדי דהוה אסנהדרי גדולה וקטנה וכו' ואין ספק דלא שנא אם חסרו מן המעמד מחמת מיתה או מחמת דבר אחר כל עוד שלא נמצאו כלם במעמד אחד בטלה הברירה באופן שאין לספק בכונת זה הלשון הבא בשאלה שאמרו בפי' שלא יורשה שום חבר לשום מלמד וכו' שהכונה היא שאפילו אם יתקבצו במעמד א' ויתוכחו על ענין שימת המלמד ויסכימו הרוב לשום מלמד א' אפ"ה אינם רשאים כל שלא יסכימו כלם. ועוד יראה לי טעם אחר דאין מקום דכשבררו הב' קהלות הנז' הח' מנהיגים הנז' לתקנת ת"ת שהיתה כונתם לקבל הסכמתם ותקנתם אלא עד שישוו כלם לדעת אחד וזה דודאי שתי הקהלות הנז' אין ספק שבררו הח' ממונים ארבעה מקהל זה וארבעה מהקהל האחר ואם כן א"א שנתבררו ללכת אחר הרוב בהסכמתם שאם כן אפשר שיתחברו הד' מהקהל האחד בעצה אחת ובנקל ישתדלו שהאחד מהד' מהקהל האחר יסכים עמהם ואפשר יצא משפט מעוקל שלא ברצון הקהל האחר ואם כן אין מקום לומר שהיתה כונת הסכמתם ללכת אחר הרוב בהסכמותיהם וקל להבין.
עוד יראה לי טעם אחר דאין מקום בזאת ההסכמה שהסכימו הממונים עצמם שלא יורשה לשום מלמד שום חבר או חברים כי אם ברשות הח' שהיתה כונתם ללכת אחר הרוב ושיספיק הסכמת הרוב כיון שזאת ההסכמה הסכימוה ותקנוה הח' ברורים עצמם. דבשלמא אם היתה הסכמת הקהל שהסכימו עליהם בשעת מנויים היה מקום לומ' שהיתה כונת הקהל ללכת אחר הרוב כי כן מנהג הקהל לפעמי' וכונתם כשמעמידי' מנהיגים אבל הממונים עצמם המתקנים הסכמה זאת ואמרו מה שאמרו אין מקום לומר שכיוונו ללכת אחר הרוב רק כונתם שיסכימו וישוו כלם לדעת אחד וחילוק זה יראה נכון ואמתי לע"ד. ועוד אני מוסיף לומר בפשיטות שכל מה שנכתב בפסקא דהך דינא הוי לרווחא דמלתא דכיון שההבנה היותר פשוטה בנוסח זה הלשון היא שצריך שיסכימו כלם וישוו לדעת אחד וכיון שכן יש לנו לתפוס הלשון על פי הכונה היותר פשוטה ועל הכל מאחר שנעשתה הסכמת קבלת הנהגת הח' ברורים בגזרת חרם אם כן לא יהא אלא ספק מלתא דפשיטא היא דכל ספק חרם להחמיר ואם כן אין לספק שכל תקנה או הסכמה שיסכימו ויתקנו הנבררים הנז' צריך שיסכימו כלם וישוו לדעת אחד וכל שלא הסכימו והושוו יחד ההסכמה והתקנה בטלה ואפי' שיסכימו הרוב. ואפילו את"ל דהיכא דנחתי לדעות ד' או ה' או יותר מדינא או מנהגא אזלינן בתר רובא מ"מ בנדון זה שהדבר ברור מנוסח הלשון שכל שלא יסכימו כל הח' לדעת אחד אינם רשאים הרוב לעשות דבר בודאי דאינם רשאים הרוב לשים המלמד כי אם בהסכמת ורצון כל הח' ברורים כאחד. נאם הצעיר שלמה הכהן.
@שו"ת מהרש"ך חלק ב סימן צ
שאלה בפנינו ב"ד חתומי מטה הלכנו לבקר את האלמנה העלובה מרת ראל אלמנת המשכיל כה"ר ישראל פילוס נ"ע אשר היתה חולה מחולי מגפה וכן עמדה על רגליה ובאה לפנינו ושאלנוה וחקרנוה והשיבה לנו על הן הן ועל לאו לאו באופן שהיתה מיושבת בדעתה והשבענוה שבועת אלמנה הראויה לה כדת וכהלכה וצותה ואמרה שמכל נדונייתה וכתובתה תירש בתה אלף לבנים ומהשארית ינתנו ליתומה של ה"ר מתתיה שבילי סדין אחד מרוקם ואינבולייאס שתים א' מרוקמת משי ואחד מרוקמת זהב וכל השארית הנשאר מכל זכות כתובתה ונדונייתה הכל ינתנו לאחיה יצ"ו מעתה ומעכשו בתורת מתנה גמורה וחלוטה כדין כל מתנה גמורה וכו' ולא יפסל וכו' ובכל ח"ס =חיזוקי סופר= וכו' דלא כאסמכתא וכו' ולהיות כל זה אמת ונכון כתבנו וחתמנו שמותינו פה וכו' ושאל השואל אם הצוואה הנז' היא קיימת בכל הכתוב בה או אם היא בטלה לא שרירא ולא קיימא. יורנו מורנו הדין לאמתה של תורה ושכרו מן השמים:
תשובה דבר זה הוא פשוט וזיל קרי בי רב דצוואה זאת היא בטלה בכל שתי המתנות שנתנה הן המתנה שנתנה ליתומה הנ"ל והן המתנה שנתנה לאחיה שתיהן בטלות ולא היה צורך לטרוח לכתוב על זה מרוב פשיטותו שכבר נפסק' הלכה מפי סופרים ומפי ספרים שכל מתנת שכיב מרע שכתוב בה מעכשו או מהיום בעי קנין וטעמא דמלתא משום דהוי כמתנת בדיא דלא קני בדבור בעלמא כמתנת ש"מ =שכיב מרע= דקי"ל דדברי ש"מ ככתובים וכמסורים דמו ולא בעו קנין. והנה הרב הגדול מהרי"ן לב זלה"הממה שכתב בפסקיו בספרו הראשון יראה שרוצה להוכיח זה ממה שכתב הרמב"ם ז"ל בפ' ח' מה' זכיה ומתנה וז"ל אל תטעה בש"מ שכתב כל נכסיו ופירש שנתן הכל מעכשו והקנה מחיים שאין זה מתנת ש"מ אלא כשאר מתנות הבריאים שאם הגיע השטר ליד המקבל או שקנו מיד הנותן קנה הכל ואינו יכול לחזור. ואני כתבתי בפסק דיראה לע"ד שאין להכריח כ"כ מזה הלשון מה שכתב הרב הנז' כמו שיוכל המעיין לעמוד על זה בסימן ק"ח. מ"מ מדברי הנמקי יוסף יש להוכיח בבירור ובפשיטות מה שכתב הרב הנז' סוף דבר אין צורך להאריך בזה כי הוא דבר מוסכם ושגור בפי הכל דכל מתנת ש"מ שכתו' בה מעכשיו לא הוי מתנת ש"מ אלא מתנת בריא ולא קנה המקבל עד שיקנו מיד הנותן. אם כן בנדון דידן שכתוב בזאת הצוואה לשון מעכשו ואין ספק שלשון מעכשו חוזר לשתי המתנות דמאן פלג לן שחוזר למתנה האחרונה ולא לראשונה ואם כן כיון שאין כאן קנין לא קנו מקבלי המתנות ואיני רואה בזאת הצוואה מתחלתה ועד סופה לשון שיועיל לקיים המתנות כמו שאבאר בע"ה. ויען כי ראיתי מי שכתב בזה הענין מילי דכדי ושלותא לקיים המתנות בטענות ודברים לא יועילו ולא יצילו על כן אמרתי הנה באתי לבאר בטולם.
והנה תפש במושלם ובפשיטות שהמתנה הראשונה שנתנה ליתומה שאין בה שום ספק שזכתה היתומה שאף על פי שאין כתוב בצוואה שצותה מחמת מיתה מ"מ יראה שכיון שקפץ עליה חולי כפי הנשמע כי היתה חולה מחולי המגפה סתמו מצוה מחמת מיתה הוא כמו שכתב הרמב"ם. המסוכן והוא שקפץ עליו חלייו והכביד עליו חוליו מצוה מחמת מיתה הוא ובזה כתב שיהיה סיוע למתנת השנית הגם שכתו' בה מעכשו שכיון שהמתנה הראשונה הגם שהיא בסתם היא כמצוה מחמת מיתה אם כן דין הוא שיועיל למתנה השניה שאף על פי שכתוב בה מעכשו דנדון דידן דהוי כמתנת בריא שצריכה קנין עם כל זה זכה מקבל המתנה אף על פי שלא קנו מידו ורצה לדמות זה למאי דתנן פ' יש נוחלין כתב בין בתחלה בין באמצע בין בסוף משום מתנה דבריו קיימין ושקלו וטרו עלה בגמרא וכו' והאריך על זה כמו שאכתוב. על זה אומר הדור אתם ראו אם דברים אלו ניתנו ליכתב כי מאין הרגלים לומר שהמתנה של היתומה שלא הוזכר בה בפירוש שצותה מחמת מיתה דנימא דבסתמא צותה מחמת מיתה להעמיד ולקיים גם הצוואה השניה שהוזכר בה מעכשו ולומר שלא תהיה כמתנת בריא שאין בה קנין שאינה כלום ולתת לה דין מתנת ש"מ דאדרבה נימא איפכא דכיון שלא הוזכר מצוה מחמת מיתה בפירוש לא למעלה ולא למטה יראה דלשון מעכשו האמור למטה בפירוש חוזר לשתי המתנו' דהיינו מתנת היתומה ומתנת אחיה ויהיו שתי המתנות בטלות ונאמר שהם מתנות בריא בלא קנין ולא זכו בהם מקבלי המתנות. ותו דאפילו היה כתוב בפירוש בלשון מצוה מחמת מיתה בתחלת דבריה דהיינו במתנת היתומה כיון שאח"כ בסוף המתנה השנית כתוב לשון מעכשו יש לנו לומר שלשון מעכשו חוזר לשתי המתנות יחד דמאן פלג לן שלשון מעכשו הכתוב למטה לא יחזור לשתי המתנות כי הנה הפסק המחוור הוא דאפי' במצוה מחמת מיתה שכתוב בו לשון מעכשו הוי לשון מתנת בריא ואינו זוכה המקבל עד שיקנו מידו של נותן אם לא שיכתבו בסוף הצוואה שכל הכתוב לעיל אמר בהיותו מצוה מחמ' מיתה כמו שהעלתי בפסקי הנ"ל בשם מהרי"ן לב זלה"ה. ותו דאפילו את"ל דמתנת היתומה הנז' תהיה מתנת ש"מ כמו שכתב הפוסק ההוא ולא נאמ' דלשון מעכשו הכתוב למטה דשייך למתנת היתומה כי אם למתנת אחיה מה שלא יעלה על לב לעולם אפ"ה מאין הרגלים לומר דמהני מתנת היתומה דהויא מתנת ש"מ שרוצה שתזכה לאחר מיתתה למתנת אחיה הכתוב בה לשון מעכשו שנראה שרוצה שיזכו מחיים מתנת בריא ולעשותה מתנת ש"מ ומה מקום יש לדמות דין זה לההיא דכתב לאחד משום מתנה ולשני משום ירושה דבריו קיימין ויועיל לשון המתנה הכתוב לאחד לזכות לאחר אף על פי שכתוב בו לשון ירושה. דהתם כיון דעל מה שמחלק הוא לאחר מיתה אם כן דין הוא שנאמר שלשון מתנה הכתוב לאחד יועיל לאחד אף על פי שכתב לו לשון ירושה כיון שהכל הוא לאחר מיתה אבל שנאמר שלשון מתנת ש"מ שאינו זוכה עד לאחר מיתה תועיל למתנה הכתובה בלשון מתנת בריא שנאמר שאף על פי שאין בה קנין שנאמר שיזכה בה ותהיה לה דין מתנת ש"מ דבר זה לא יעלה על לב מעולם ודברים אלו הם רחוקים זה מזה כרחוק מזרח ממערב היעלה על הדעת לעשות השוואות ודמיונות בדברים שלא הוזכרו לא בגמרא ולא בפוסקים להוציא ממון מיד היורשים שאפילו בדבר של ספק אמרינן נכסי בחזקת יורשם קיימי בכל מקום שהם ולא נוציא ממון מיד היורשים וכ"ש בנדון דידן שהיורש היא יתומה קטנה ובלי ספק שהוא עון פלילי לעשות המצאות ותחבולו' אשר לא כתובו' בתורת משה להשחית את נחלתה. עוד ראיתי לתפוס על מה שהאריך הפוסק חכם בעיניו ללא תועלת להורות על העדר ידיעתי במה שכתב אחד שכתב מה שכתבו הרמב"ם והטור ז"ל לחלק היכא דשהא בין אמירה לאמירה יותר מכדי דבור להיכא דלא שהא והחילוק הוא דהיכא דלא שהא אפילו אמר תנתן לפלוני שדה פלוני וירש פלו' שדה פלוני דקנו אף על פי שזה שאמר לו לשון ירושה אינו זה שאמר לו לשון מתנה אבל אם שהא צריך שיהא לשון המתנה מעורב. והתחיל לכתוב בלשונו הבלתי מסודר וז"ל הגם שאינו כתוב המתנה רק מתחלה וכמו שכתב הרב המגיד ז"ל הזכיר דין מתנה באמצע והוא הדין בתחלה ובסוף וכן כתב רבו ז"ל וכתב מה שהקשה הרשב"א ז"ל והאריך על זה וכתב בסיום דבריו שאחר שכתב הרב המגיד שדברי רבנו ורבו עקר אם כן נראה בנדון דידן שאמר לשון מתנה בתחלה סתם דמהני למתנה שנתן אח"כ בלשון מעכשו ואי מיירי בשהא בין אמירה לאמירה היכי סגי ומהני מה שכתב לשון מתנה בתחלה סתם למתנה שכתב אח"כ בלשון מעכשו כיון שלא הוזכר בלשון עירוב שיורה ששתי המתנות הם במתנה ש"מ. והנה כל דבריו אלו שהאריך במה שנחלקו המפרשי' במימר' דר"ל לא יועילו ולא יצילו וליכא נפקות' מנייהו כלל דמה נפשך או נדון זה דידן שהא בין אמירה לאמיר' יותר מתוך כדי דבור או לא ואם שהא בין אמירה לאמיר' כל אנפין שוין שצריך שתהיה לשון המתנה מעורב בשלשתן ולא נחלקו אלא באופן ענין העירוב דלסברת רש"י ז"ל והרשב"א צריך שיהיה העירוב באמצע דהיינו ירשו פלוני ופלוני שדות פלוני ופלוני שנתתים להם במתנה וירשום ולסברת הרב ן' מיגש ותלמידו הרמב"ם ז"ל מהני העירוב בין בתחלה בין בסוף ולא מיבעיא באמצע אבל מ"מ לא סגי בלא עירוב אם כן מה מקום לכתוב מה שכתב והאריך בכל המחלוקת הנז' ותפש דברי הרב ן' מיגש והרמב"ם עיקר כמו שכתב הרב המגיד ומתוך כך סיים דבריו ואמר אם כן נראה בנדון דידן שאמר לשון מתנה בתחלה סתם דמהני למתנה שנתן אח"כ בלשון מעכשו. ואי נדון דידן הוא בדלא שהה בין אמירה לאמירה יותר מתוך כדי דבור בזה כל אנפין שוין דלא בעינן עירוב כלל לא בתחלה ולא באמצע ולא בסוף וגם אפילו כתב לאחד בלשון מתנה בתחלה ולשני בלשון ירושה לבסוף כההיא דנכסי לך ואחריך ירש פלוני מהני א"כ מה צורך היה להאריך במה שנחלקו המפרשים בפי' מימרא דריש לקיש דכל ההיא שקלא וטריא דשקלי וטרו המפרשי' במימרא דריש לקיש לא שייכא אלא היכא דשהה יותר מכדי דבור בין אמירה לאמירה. וגם אם נרצה להליץ בעד הפוסק הנז' שמה שכתב והאריך כי רצה לצדד על כל הצדדים ובתחלה רצה לצדד אפילו אם שהה בין אמירה לאמירה ואח"כ כתב והניח במושלם דנדון דידן הוי שלא שהה ולכן כתב מה שכתב אחר כך ומה גם שכתב בוי"ו /בו'/ והשארית ינתנו וכו' דמ"מ טעותו בצדו דאם שהה בין אמירה לאמירה אין מקום לומר שיועיל כיון שלא כתב בלשון עירוב זהו מה שראיתי לכתו' בביטול הטענה הראשונה שרצה לקיי' בה הצוואה הנז'.
ועוד ראה לכתוב טעם אחר לקיים המתנות הנ"ל משום שכתב בצוואה בכל חזוקי סופר וכו' דלא כאסמכתא כו' וכתב דנר' בודאי שהכונ' לומר שאף על פי שלא תהיה הצוואה כתקון חז"ל שתהיה קיימת. ואני שמעתי ולא אבין מה היתה כוונתו במה שכתב אם כוונתו היתה לומר שאפילו נניח שהמתנה היא מתנת בריא כמו שמוכיח מלשון מעכשו אין לחוש אפילו לו קנו מידו שמה שכתב בכל חזוקי סופר ודלא כאסמכתא הכונה לומר שתועיל כאילו היה נגמר הדבר בקנין. בחיי ראשי חידוש גדול כזה לא שמעתי מיום היותי על אדמתי שא"כ לפי דבריו מי שנותן לחברו מתנת מטלטלין במתנת בריא אם כתב לו בשטר הרי אני נותן לפלוני מתנה כך וכך מעכשו מתנה גמורה בכל חזוקי סופר ודלא כאסמכתא ימשך שיועיל ויזכה המקבל במתנה ההיא אף על פי שלא קנו מידו ודבר זה לא יעלה על לב מעולם. ואם כוונתו לומר שתועיל צוואה זאת בכל אופן שאפשר לקיימה במתנת בריא או מתנת ש"מ והכונה לומר שיועילו אלו הלשונות שתהיה מתנה זו מתנת ש"מ גם זה הבל שכיון שאלו הלשונות הם נכתבים גם כן במתנת בריא אם כן כיון שכבר באה הצואה בלשון בריא לשון מעכשו יש לנו להמשיך שאר הלשונות על האופן הנהוג לכתוב במתנת בריא וכיון שלא קנו מידו לא מהני. וכבר כתבתי למעלה שכדי לבטל לשון מעשו הכתוב בצוואה צריך שיכתוב למטה כל הדברי' הנז' לעיל צוה המצוה מחמת מיתה ובהכי מהני לבטל לשון מעכשו הכתוב למעלה מטעם דהכל הולך אחר התחתון. ועוד כתב לקיים המתנות וז"ל וגם נראה בנדון דידן שכתבו החכמים המעולים אשר בליפא'נטו שחקרו ודרשו את העדי' אם אמר' מלת מעכשו ואמרו שהיא לא אמרה מלת מעכשו אלא שהם ליפוי כח כתבו כן שמחתי כעל כל הון שנפלתי על האמת שמתחלה כך היה דעתי גם כן בזה הענין נוכל לומר מה שכתב הטור וז"ל שטר שיש בו נאמנות ואין עדי השטר בפנינו וטוען הלוה כי לא נכתב הנאמנות בצוויו כי דרך הסופרים לכתוב מעצמם שופרא דשטרי אינו נאמן וכו' והאריך על זה מה שהאריך והאמת כי על זה היה מקום להאריך ולישא וליתן אם יש מקום לחזרה או לא אבל מה אעשה וטרדותי עצמו מספר ואני חולה וחלוש לא אוכל להאריך רק לבטל מה שכתב שיכולים העדים לחזור ולומר שלא כתבו מלת מעכשו אלא לשופר' דשטרי ורצה לדמות זה לההיא דנאמנות ועתה יאמר נא ישראל מה מקום נדון זה לההיא דנאמנות דבשלמא בההיא דנאמנות כיון שהוא דבר שאפשר לומר שנכתב לשופרא דשטרא כמו שרגילים הסופרים לכתוב בכל השטרות דין הוא שנאמין לדברי הלוה הטוען כך ואף על פי שיהיה כתוב בשטר וקנינא מניה על כל הכתוב לעיל אפ"ה אין סומכין על הנאמנות דאיכא למימ' אשאר מילי דשטר חתימי והנאמנות העדים כתבוהו מעצמם כיון שרגילים לכותבו לשופרא דשטרי ונכון הדבר לומר כך להחזיק הממון ביד הלוה מתרי טעמי חדא שהלוה הוא מוחזק ותו מטעם שרגילות לכתוב הנאמנות לשופרא דשטרא משום הכי אנו מאמינים ללוה ולעדים המעידים כדבריו. אמנם בנדון דידן דליכא טעמא לומר שנכתב לשון מעכשו לשופרא דשטרא דאדרבה הוא גריעותא דשטרא שכבר הוסכם מפי סופרים ומפי ספרים כדכתיבנא דכל שכתוב בו לשון מעכשו היא מתנת בריא וכיון דלא קנו מיד הנותן לא קנה המקבל ואם כן לשון מעכשו גבי מתנת ש"מ הוא גריעותא דשטרא. ועוד דהכא באנו להוציא מיד היורשים שהם מוחזקים בנכסים בכל מקום שהם דנכסים בחזקת יורשים קיימי ואם כן אינם נאמנים העדים בעדותם זה. ועוד דלשון צוואה זו כתובה בלשון ב"ד ואם כן אפילו את"ל שהעדים היו נאמנים מה שאינו כן הנה הב"ד לאו כל כמנייהו להיות העדים בחתימת ידם וחוזרים ומגידים. ואם באנו לומר דיהיה לפטר צוואה זו כדין עדי צוואה בעלמא באנו למחלוקת אם מקבלים עדי צוואה ביתומים קטנים או לא וכיון שכן הלכה רווחת בישראל דהיכא דאיכא פלוגתא דרבוותא לא מפקינן ממונא מספק ואוקי ממונא אחזקתיה דיכול המוחזק לומר קים לי כהני רבותא וכ"ש ביתומים קטנים דיש לב"ד להפך בזכותם דב"ד אביהם של יתומים הם באופן שגם טענה זאת היא בטלה ואין לה קיום וכבר כתבתי שמפני רוב הטירדא והחולשא איני כותב ענייני' דשייכי להך מלתא. סוף דבר צוואה זאת בטלה ואין לאחי הנפטרת על מה שיסמוכו לזכות במתנה שצוותה אחות' לתת להם ולא מיבעיא במתנה זאת של האחים שאין דבריה קיימין אלא אפילו מתנת היתומה היא בטלה מהטעם שכתבתי דכיון דבכל הצוואה הזאת לא הוזכר לשון צווי מחמת מיתה לא בתחלה ולא בסוף והוזכר לשון מעכשו דבלי ספק אותו לשון חוזר לשתי המתנות דמאן פלג לן לומר שאינו חוזר אלא למתנת האחין והדברים נראין בפשיטות שחוזר על כל המתנות הנז'. ואפילו את"ל שהיה מקום לספק ולומר דאפשר דלשון מעכשו אינו חוזר למתנת היתומה מספיקא לא מפקינן לממונא מחזקת היורשים ומה גם במקום יתומה קטנה היורשת והמפקפק ומערער על בטול צוואה זו ורוצה לקיימה להעביר הנחלה מהיתומה היורשת חוטא לאלקים וגדול עונו מנשוא. נאם הצעיר שלמה הכהן.
@שו"ת מהרש"ך חלק ב סימן צא
שאלה ראובן נתן לשמעון סחורה להוליכה למצרים ולמוכרה שם בעדו ולהלביש דמיה בסחורה אחרת על מנת לתת ולפרוע לו פרס ידוע בשכר טורחו. ושמעון הלך בשליחותו ועשה והצליח ועלה בידו להציל אותה סחורה או הלבשה מהמוכס ולקח לעצמו דמי המכס מאותה סחורה שהציל. ויהי כהביאו ההלבשה לראובן תבעו ראובן שיתן לו דמי המכס ההוא שהציל כיון שבאמצעות סחורתו הגיע הריוח ההוא ואם כן שלו הוא. ושמעון טוען ואומר דכיון שבאמצעות השתדלותו הציל הסחורה מהמוכס לעצמו הציל ומה גם שאם באולי המוכס יזכור הענין בודאי שיחזור על שמעון לתובעו ולהוציא בלעו מפיו אם כן נכון הדבר שכל הריוח וההצלה ההיא יהיה לשמעון ולא לזולתו. ילמדנו רבנו מה יהיה משפט הריוח ההוא אם יהיה לראובן או לשמעון ושכרו מן השמים.
תשובה תחלת כל דבר ראיתי לישא וליתן אי שייך לדמות מבריח נכסי חברו מן המכס למבריח ארי מנכסי חברו אי לא דיראה לכאורה דיש לדמותו דכי היכי דמבריח ארי מצילו מן ההפסד דהיינו שלא יזיק את נכסיו הכי נמי מבריח מן המכס מציל נכסי חברו מהפסד פרעון המכס. ועוד ראיתי לדקדק דאת"ל דיש לדמותו למבריח ארי עדיין צריך לעמוד על מה שחלקו התוספות לתרץ מה שהקשו מההיא דהשוכר את הפועלים ומההיא דהגוזל בתרא וכתבו בשם ר"י וז"ל ונר' לר"י דמבריח ארי שאינו נוטל שכר היינו כשאין הדבר ברור שיבא לידי הפסד כגון שהארי רחוק ואין יודע אם יבא כאן הארי אם לאו ואין מצילו אלא מדאגה ומן הפחד שדואג שמא יבא אבל אם הדבר ברור שיבא לידי הפסד ולידי דריסת הארי או מציל מיד הארי עצמו אז ודאי נוטל שכרו כמו שטף נהר חמור חברו הרי שחלקו בדין מבריח ארי. ויש לספק במבריח נכסי חברו מהמכס לאי זה צד מאותם הצדדים יש לדמותו דאם באנו לדמותו לגיסא דחיוב אפשר לומר דלא דמי דהנה גיסא דחיוב היינו כההיא דשטף נהר חמור שהחמור טובע בנהר ועמד זה והציל החמור מן הנהר שלא יטבע בו ויר' דמבריח נכסי חברו מן המכס לא דמי להך גיסא דבשעה שמבריחם ומצילם לא היה המוכס עומד עליהם ולא שלטה בהם עין המוכס דבשלמא אם היו באים ליד המוכס וזה היה מבריחם הוה דמי לההיא דשטף נהר חמורו גם יראה דליכא לדמויי לאידך גיסא דמבריח ארי דהיינו שהארי רחוק ואינו ברור שיבא לידי הפסד ואפשר שאפילו בלא הברחתו של זה היה אפשר שלא היה בא לידי הפסד אבל בהברחת המכס הדבר ידוע שאפילו שזה מבריחם ממקום רחוק מבית המכס מ"מ אם לא מבריח בודאי שיבאו ליד המוכס באופן שהפסד פרעון המכס הוא ודאי. ויראה דקושטא דמלתא הוא דלא דמי מבריח נכסי חברו מן המכס למבריח ארי מנכסי חבירו כי הנה מבריח ארי הוא שמצילו מהפסד גמור כי לא היה עליו שום חיוב אמנם במבריח נכסי חברו מן המכס היינו שמציל נכסי חבירו מדבר שהיה חייב כי דבר ידוע כי דבר המכס הוי דינא דמלכותא עד שמטע' זה אמרו שאסור להבריח מן המכס באופן שהמבריח נכסי חברו מן המכס לא דמי אלא לגוזל את המכס בנכסי חברו באופן שצריך לדקדק בדין זה להיכן הדין נוטה לזכות בהברחת המכס אי למי שמבריחם וגוזלם או לבעל הנכסים. וקודם שאבא לדון על גוונא דנ"ד ראיתי לעמוד בשותף המבריח נכסי השותפות מן המכס אם אותו הריוח הוא לאמצע או יזכה בו המבריח לבד ויראה דיש לספק אם יש לדמות שותף המבריח מן המכס לשותף שבקש אח' מהם מהמוכס שימחול לו ומחל לו שהוא לאמצע כאלו הוא שלוחם לבקש בשביל כלם. וכתבו ההגהות בפרק ה' מהלכות שותפין דטעמא דהך מלתא הוא משום דאין שותף חולק שלא לדעת חבירו ודרך השותפים לטרוח בשביל חבריהם ולכאורה יראה דה"ה והוא הטעם בטורח להעביר ולהבריח הנכסים מן המכס ואם באנו לחלק אפשר לחלק ולומר דדוקא בשותף המבקש מן המכס למחול ומחל המוכס מדעתו מרצונו דין הוא שיחלוקו השותפין אבל במבריח מן המכס דמי לשותף שגנב וגזל כמו שכתבתי ויראה דיש מקום לומר דלגנוב לא היו שותפים והנה בהך מלתא דשותף שגנב או גזל יראה דהוי פלוגתא דרבוותא אי זכה השותף האחר כי הנה ממה שכתבו הגהות מימוניו' סוף פ"ה מהלכות שלוחין ושותפין יראה דחולקין ובעל העיטור הביא ראיה מהירושלמי דאינן חולקין דמה שכתוב בירושלמי דאחין שיצא אחד מהם ללסטים או לגנוב בלא חבירו דחולקין דבתמיהא אמר וכי אם יצא אחד מהם ללסטיות אחיו חולקין עמו איברא דאכתי איכא לפלוגי דנהי דהיכא דגנב או גזל אינם חולקין היינו בגנבה וגזלה שאינו מעסק השותפות מכל מקום בגנבה וגזלה הבאה על ידי עסק השותפות כהך גוונא דמבריח מן המכס יראה דחולקין כיון שאותה ההנאה דגזלת הברחת מן המכס היא על ידי עסק השותפות. ואבא לנדון דידן ואומר דהנה בשליח שנשתלח לקבל מעות מן הנכרי וטעה הנכרי בחשבון איכא פלוגתא דרבוותא כמו שכתבו התוספות בפרק אלמנה נזונת דר"ת פסק מתחלה שחולקין השליח ובעל המעות ושוב חזר בו ואמר דהכל לבעל המעות ור"י פסק דהכל לשליח וטעמא דמלתא שהרי אם גנב וגזל והטעה את הנכרי מה טיבו של בעל הבי' בזה והנה בענין השליח שנשתלח לקבל מעות וטעה הנכרי בחשבון אותה ההנאה באה על ידי עסק מעות הבעל הבית ואפ"ה פסק ר"י דהכל לשליח מטעם שהרי אם גנב וגזל והטעה את הנכרי מה טיבו של בעל הבית בזה יראה דאינו מחלק מגזלה הבאה על ידי עסק בעל הבית מגנבה וגזלה שהיה גוזל השליח מבלי עסק בעל הבית והרא"ש בפסקיו פרק אלמנה נזונת הסכים לדברי ר"י אם כן יראה לנדון דידן שמה שהרויח שמעון הפאטור הנז' בהצלת הסחורה או ההלבשה מן המוכס שזוכה בו לעצמו ואין לבעל הבית חלק בו. והיה אפשר לפלוני משותף לשליח דאף על גב דנימ' דשותף שמבריח מן המכס שהרויח לאמצע איכא לפלוגי דבשלמא שותף שקבע זמן לשותפותו שאפשר לומר שאינו יכול לחלוק בתוך הזמן גם כי דרך השותפים לטרוח בשביל חבריהם דין הוא שיחלוק בכל הנאת ריוח שיבא מתוך העסק ואפילו הברחה מן המכס אמנם שליח שדומה לפועל שיכול לחזור בו גם אין דרך השליח לטרוח בשביל מי ששלחו יותר מדאי שהדין נותן שיזכה באותו הריוח ומה שטוען ראובן לזכות בריוח ההוא כיון שבאמצעות סחורתו הגיע הריוח ההוא היא טענה בטלה מהטעם שכתבתי וכ"ש לפי מה שכתבתי והעלתי בפסקי הנדפסים דאפי' שותף שהיה נושא ונותן עם הנכרים וטעו הנכרי' בחשבון על ידו דלפי פסק ר"י שפסק בשליח שהכל לשליח יצדק גם כן בשותף אם כן יר' דאפילו שותף המבריח מן המכס יזכה הוא לבדו באותו הריוח והשתא יש לנו לומר דמכל שכן בשליח המבריח מן המכס שיהיה הריוח שלו. אך אמנם יראה שהשותף הבא להבריח מן המכס או השליח צריך ליזהר כשמבריח שלא יכניס נכסי חברו להפסד הנמשך למבריח מן המכס אם יפגע בו המוכס דבלי ספק דין הוא שכל הפסד שימשך מההברחה עליה דהמבריח הדר וחייב לשלם מדינא דגרמי כפי החלוקים שכתבו הפוסקים בדינא דגרמי וקל להבין. נאם הצעיר שלמה הכהן.
@שו"ת מהרש"ך חלק ב סימן צב
שאלה ילמדנו רבנו ראובן הית' לו בת משפחתו והיא חשובה בעיניו בכל מיני חשיבות ויקר כדת הבנות הכשרות והשיאה לבן חורין בשם בתו ולרוחא דמלתא נטבלה לשם חירות ילמדנו מעכ"ת אדני אם צריכה גט שחרור אם לא. אם כהרא"ש נקטינן שכתב בהשולח והביאו הטור בשמו דהא דמצריכינן גט שחרור במשיא עבדו משום שלא יאמר לא שחררתיו ועבד הוא ואזלינן בתר אומדנא דדעתא וודאי שחררו וכי"ל הלכך גבי המקדש שפחתו דליכא למיחש שיאמר לא שחררתיה אינה צריכה עכ"ל וכ"ש הכא בנדון דידן שהשיאה בשם בתו ופירש שהוא עליו בת בלא שום הפרש דגליא דודאי שחררה ואפי' /אליב'/ דהרמב"ם ז"ל דסבר דהבא על שפחתו לא שחררה הכא ודאי גלוי מלת' איכא דלשם שחרור גמר דעתיה וכ"ש דסליק לה ממונא לכתובת' דאי לא דשחררה לא הוה עביד איסורא וכ"ש הכא שהשפחה אמה של זאת קנויה מנכרי היתה ומעולם לא נטבלה לשם עבדות ואין גופה קנוי אלא למעשה ידיה כדאיתא בקידושין פ"ק תנא וקונה את עצמה בכסף ובשוה כסף ובשטר ופריך בשלמא כסף דכתיב וכו' אלא שחרור לימא ליה באפי ב' זיל א"נ באפי ב"ד זיל א' רבה זאת אומרת עבד עברי גופו קנוי והרב שמחל על גרעונו אין גרעונו מחול טעמא דגופו קנוי הא אין גופו קנוי זיל באפי תרי או באפי ב"ד סגי בהלכה פסוקה. עוד יר' במדינה פלני' נמצאים ספרים הרבה יחד סמוכים בי הדדי וכתבו באחת מהם גט שחרור וכתבו בי כפר פלוני העומד בין כפר פלוני ופלו' והאמת כי הסופר טעה בשם הכפר קרא אותו בשם הכפר הסמוך לו יחד אמנם במה שפירש אשר בין כפר פלוני ופלוני לא טעה כי האמת כן הוא יר' אם מפני שנוי זה קצת יהיה גט השחרור פסול אי לא.
תשובה תחלת כל דבר אודיע כי מה שבא בשאלה שראובן הנזכר היה מחשיב לבת השפחה הנז' בכל מיני החשיבות ויקר כדת הבנות הכשרות והיה קורא לה בשם בתו לא צדק בזה והוא טעות גמור ולא מיבעי' לסברת הרמב"ם ז"ל שאינו מחלק בין הבא על שפחתו לבא על שפח' אחרי' שכת' בפ"ד מה' נחלו' וז"ל מי שהיתה לו שפח' והוליד ממנה בן והיה נוהג בו מנהג בני' או שאמר בני הוא ומשוחררת הוא אמו אם ת"ח הוא או אדם כשר שהוא בדוק בדקדוקי מצות הרי זה יירשנו ואף על פי כן אינו נושא בת ישראל עד שיביא ראיה שנשתחררה אמו ואחר כך ילדה שהרי הוחזקה שפחה בענינו וכו' אלא אפילו במה שכתבו בהלכות וחלקו בין הבא על שפחתו לבא על שפחת אחרים והכי איתא התם אמרי רבוותא ה"מ שפחה דאחרי' דומיא דנכרית דלית ליה קנין בגוה אבל שפחה דידיה לא דאין עושה אדם בעילתו בעילת זנות. ואתמר משמיה דרב נטרונאי גאון הכי הא דתנן וכל מי שאין לה עליו ולא על אחרים קדושין וכו' ה"מ שפחה דאחרים דומיא דנכרית דלית ליה קנין בגוה אבל בא על שפחה דידיה וילדה ממנה בת אף על גב דלא נקיטא גט חירות בתו היא דאמור רבנן אין אדם עושה בעילתו בעילת זנות וכו'. ועוד כתבו שם סברא בשם גאון אחר כמו שכתב וחזינן לגאון אחר דמספקא ליה מלתא דכל דבריהם אינו אלא דוקא בשפחה שנטבלה לשם עבדות דכיון שהיא ישראלית כמשפט הגיורות המחזיקות בדת משה יש מקום לומר שלא עשה בעילתו בעילת זנות אבל כל שלא טבלה לשם עבדות אם כן היא נכרית גמורה כל אנפין שוין דולדה כמוה כדין הבא על הנכרית באופן דבנדון דידן אם השפחה אם הבת הנז' לא טבלה לשם עבדות כמו שבא בשאלה אין מקום לראובן להחשיב לבת הנז' ולקרותה בשם בתו:
והואיל ואתא לידן הך מלתא דהך פלוגתא דהרמב"ם והנך רבוותא שמחלקים בין שפחתו לשפחת אחרים אומ' דיר' טעם נכון הטעם שכתבו לחלק דמאי דקתני מתני' שפחה דומיא דנכרית דלית ליה קנין בגוה אבל שפח' דידי' דאית ליה קנין בגוה כיון שבידו לשחררה יר' דיש מקום לומ' מטעם דאין אדם עושה בעילתו בעילת זנות דהולד הבא ממנ' היה לו דין בנו ולא היה צורך בגמ' לבר' זה. וא"כ יר' דיש לתמוה קצת על הרב המגיד שכת' וז"ל ורבנו ז"ל לא נסתפק לו זה דאדרבה חשב הדין בפשוט שאין לחלק בין שפחה לשפחה וכי היכי דבנכרי' ליכא לפלוגי בין נכרית לנכרית כך בשפחה אין לחלק בין שפחה לשפחה שאם לא כן היה להם בגמרא לברר בין נכרית לנכרית. ואתמהא דמה שייך לומר דכי היכי דבנכרית ליכא לאפלוגי כך בשפחה וכו' דבשלמא אי בנכרית היה מקום לאפלוגי בין נכרית לנכרית ולא מפליגינן היה מקום לומ' דכי היכי דבנכרי' לא מפליגינן ה"נ בשפחה אבל כיון דבנכרית לא שייך לאפלוגי יר' דאדרבה אית לן למימר דשפחה דומיא דנכרית על הדרך שכתבו בהלכות דכי היכי דנכרית לית ליה קנין בגוה ה"נ שפחה דקתני במתניתין ושקיל וטרי בה בגמרא היינו דוקא שפחה דאחרים דלית ליה קנין בגוה דומיא דנכרית אבל שפחה דידיה לא וכיון דאית ליה קנין בגוה שייך לומר אין אדם עושה בעילתו בעילת זנות באופן דמסוגיא דגמרא אין מקום להוכיח ולהכריע סברת הרמב"ם אדרבה יר' לומר כדברי הגאונים שכתבו בהלכות.
איברא דמההיא בריתא דמכילתא שכתב מהמגי' יר' דאין לחלק משפחתו לשפחת אחרים דכי היכי דהבא על שפחת אחרים ולדה כמוה ה"נ הבא על שפחתו. ועתה אבא לענין פסקא דדינא אם הבת הנז' צריכה גט שחרור לאפקועי אסורה לינשא לבן חורין. ואומר דמלתא דפשיטא היא דאי נכרי לא קני נכרי חברו לגופיה ושואל הלוקח עבד מן הנכרי אינו קונה אותו לגופו אלא למעשה ידיו דמאי דקני מקני ואין גופו קנוי לו עד שיטבילנו לשם עבדות ומלתא דפשיטא הוא דעבד שאינו קנוי לגופו כל אנפין שוין דאינו צריך גט שחרור לאפקועי אסורא אם כן בנ"ד שכפי מה שבא בשאלה לא טבלה אם הבת הנז' לשם עבדות אם כן לא היה לרבה בה קנין הגוף אם כן כיון שטבלה הבת הנז' לשם חירות זכתה בעצמה ויצאת לחירות ואפילו טבלה שלא בפני רבה ובזה כל אנפין שוין בין לגירסת רש"י והרא"ש בההוא עובדא דבלוריא הגיורת בין לגירסת הרי"ף והרמב"ם ואינה צריכה גט שחרור להתירה להנשא לבן חורין גם אין לפקפק אם נשארה על הבת הנז' אי זה חיוב מעות לרבה להפקיע שעבודה ממנה לגמרי דכיון שהוא בעצמו השיאה מסתמא מחל לה. איברא דהיה נר' לכאורה דעדיין היה מקום לפקפק משום דאיכא מרבוותא דס"ל דמאי דאמרי' דאין עבד כנעני קנוי לגופו עד שיטבלנו הישראל לשם עבדות היינו דוקא בעבד שאינו לקוח במלחמה אבל בעבד הלקוח במלחמה גופי קנוי אף על פי שלא טבל לשם עבדו' לאפקועי איסוריה להתירו בבת חורין בעי גט שחרור. לזה אומר דאין לחוש לסברא זאת דיר' דקושטא דמלתא היא דבשום גוונא אין העבד כנעני גופו קנוי אפי' הלקוח מלחמה עד שיטבילוהו לשם עבדות. ולעמוד על דבר זה היה צורך להאריך ולישא וליתן בסוגית הגמרא בפרק החולץ ובפרק השולח ובדברי הפוסקים במאי שכתבו במה דשייך לדין זה. והאמת כי לאהבת החכם הגביר השואל וכו' הייתי חפץ להאריך בזה אך אמנם הזמן אינו מסכים ואינו נותן מקום להאריך ולכן ראיתי לקצר. לבד זה ראיתי לכתוב כי מפשטא דבריתא דמייתי גמרא פרק נושאי' על האנוסה משמשע דאין שום עבד כנעני גופו קנוי עד שיטבול לשם עבדות והכי איתא התם תניא היה רבי מאיר אומר איש ואשה פעמים שמולידים חמש אומות כיצד ישראל שלקח עבד ושפחה מן השוק ולהם ב' בנים ונתגייר אחד מהם נמצא אחד גר ואחד נכרי הטבילם לשם עבדות ונזקקו זה לזה הרי כאן גר ונכרי ועבד וכו' יראה בפי' מבריתא זאת דבשום גוונא אין שום עבד הלקוח מן הנכרי גופו קנוי עד שיטבול לשם עבדות ודוחק הוא לומר דהך ברייתא מיירי בעבד שאינו לקוח מלחמה דסתמא קתני ישראל שלקח עבד ושפח המן השוק דאם איתא דאיכא לפלוגי בין לקוח למלחמה /לקוח מלחמה/ לשאינו לקוח נ"ל לפרושי. סוף דבר ליכא לספוקי בפסקא דהך מלתא דאם זאת השפחה אם הבת הנז' לא טבלה לשם עבדות קודם שילדה הבת הנז' אין גופה קנוי להצריכה גט שחרור להנשא לבן חורין ובמה שטבלה לשם חירות סגי וכל זה פשוט.
ועל השאלה הב' אשיב ואומר כי איני יודע מה מקום לשאלה זאת דאיברא דלגבי גט אשה הלכה רווחת בשנה שם עירו ושם עירה הגט בטל אמנם לענין גט שחרור איני רואה שום עכוב אם יש שנוי במקום שנכתב בו הגט שחרור דנהי דבכמה דברים שוו גטי עבדים לגטי נשים אמנם לענין השנוי מקום לא ראיתי לשום פוסק ומפרש שיהיו שוים בזה. ולענין שטר חוב נמי נהי דאמרינן שכפי המקום שנכתב בו השטר מגבהו המעות אם נכתב בבבל מגבהו בבבל ואם כתוב בארץ ישראל מגבהו ממעות ארץ ישראל מ"מ אם נכתב השטר בשינוי מקום אין לפסול השטר בכך. סוף דבר איני רואה מקום לפסול גט שחרור אף על פי שנכתב בשנוי מקום אפילו שיהיה שנוי גמור כ"ש באופן השנוי הבא בשאלה שנר' שהוא שנוי דליכא כ"כ קפידא כיון שבמה שפירש אשר בין כפר פלו' ופלוני לא טעה באופן דליכא לספוקי בהך מלתא דאין שום מקום לפסול הגט שחרור הנז'. נאם הצעיר שלמה הכהן.
@שו"ת מהרש"ך חלק ב סימן צג
שאלה כל העם אשר בשער והזקנים עדי' יודעים ומעידים על כל התלאה אשר מצאתה את האשה הכבודה מרת מירה מב"ת =מנשים באהל תבורך= בת הרופא הנעלה כה"ר יצחק פינטו נ"ע מאז באה לגבות סכי שטר כתובתה מנכסי עזבון בעלה הראשון כה"ר יעקב פינטו נ"ע לסבת משובת לב ה"ר אברהם וידאל שותף הנפטר ואחי הנפטר אשר נתנו כתף סוררת לבלתי שמוע לקול מורים חכמים שלמי ישראל אשר הורו על הדין ועל האמת שיפרעו לה סכי שטר כתובתה אלף ומאתים אישקודוש בזהב מטעם תנאי הכתובה. ואף כי חכמי הדור רבני שלוניקי ורבני קוסטנדינה באו על המחזיקים בנכסים ההם בכל תוקף חומרות התורה ואלותיה לגזור עליהם שיפרעו לה אלף ומאתים אישקודוש זהב משלם לכל זאת לא שתו לבם עד שהוצרכ' האשה האנושה למנות מורשה לאחיה והוצרך אחיה לצאת מביתו ולרדוף אחרי אברה' וידאל עד קוסטאנדינה ושם השיגו ועל ידי עמל וטורח לא עלה בידו לגבות ממנו רק תשע מאות אישקודוש מסכי הכתובה הנז' וכאשר נודע הדבר באזני חכמי העיר בשמעם קול נאקת האשה ואחיה על העושק ונלוז הנעשה להם מאת אברהם וידאל אשר טרף ורמס גזל וחמס שלש מאות אישקודוש ויקנאו בו וכתבו וחתמו ונתנו ביד האשה והתומכי' בידה שבכל עת וזמן בעולם שתוכל האשה ובאי כחה לגבות השלש מאות אישקודוס הנ"ל מנכסי עזבון הנפטר הכח ורשות בידה לגבותם. ואחרי אשר גבתה האשה על ידי אחיה התשע מאות אישקודוש הנז' הרחיקה האשה נדוד מעיר אישקופיאה ובא לגור פה שאלוניקי ובנה בחיקה ונתנו לה שפחה אחת כדי שתשרת את הבן ונדרו לשלוח ליד האשה כל מה שתצטרך לפרנסת הילד והשפחה ואחרי בואם פה שאלוניקי שלחו אל הילד והשפחה די ספוקם ימי מספר. וכי ארכו הימים חדלו מלשלוח להם די ספוקם ולא אבו שמוע בקול האשה בכל קוראה אליהם לשלוח די ספוקם אל הנער ואל השפחה. ויהי היום חלה הנער את חולייו אשר מת בו וחיי לרבנן ולכל ישראל שבק ונשארה השפחה ביד ורשות מרת מירה אם הילד והחזיקה בה לעצמה בטענה כי עדיין נשאר לה לקבל מנכסי עזבון בעלה הראשון מחשבון סכי כתובתה שלש מאות אישקודוש אשר גזלו ממנה אברהם וידאל ויורשי בעלה אשר לא אבו שמוע בקול התורה והמצוה והפרו ברית חלפו חוק כמה גזרות גזרו עליהם חכמי הדור בענין פרעון סכי כתובתה והם כתבו וחתמו לה שכל זמן שתוכל להתפרע מהם הכח והרשות בידה ואם כן עתה היא רוצה להתפרע ורוצה להחזיק בשפח' ההיא לתשלום פרעון סכי כתובתה ולחשבון פרעון מה שחדלו ממנה ימים רבים ספוק מזונות ופרנסה אל הנער ואל השפחה. הגם כי לא יספיקו דמי שווי השפחה למחצית פרעון כל זה. ואף אם יבאו היורשים האלה בטענה שאחי האשה אשר נתמנה מורשה בעדה ובשמה הוא נתן אל היורשים מחילות ופיטורין בכל תוקף לזאת טוענת האלמנה ואומרת כי לאונס גדול כזה אשר פעל ועשה האיש אברהם וידאל לעיני כל ישראל וחכמי הדור אין צריך מסירת מודעא פרטית כי כל חכמי הדור כלם מעידים בדבר על צעקת נאקת האשה ואחיה המפקא בעדה אשר לקולם נבקעה הארץ והם בקנאתם באש עברתם כתבו וחתמו כמה גזרות על האיש אברהם וידאל המחזיק בנכסים ולא אבה אברהם וידאל שמוע בקול גזרתם ולא היה לאל ידם להושיע באופן שכל ישראל עדים שכל מה שנעשה עם אברהם וידאל נעשה באונס גדול וכל מה שעלה ביד המורשה אחי האשה להוציא מבין שיניו היה בעיניו כמוצא שלל רב וכמציל מפי הארי ומה שנשאר עדיין לקבל הם השלש מאות אישקודוש הנ"ל מעולם לא נתרצו האשה ואחיה למחול עליהם ונשאר עדיין הכח בידם לגבותם מאשר תמצא ידם דאי לא תימא הכי מה הועילו חכמים במה שכתבו וחתמו ונתנו לה שתוכל לגבותם מאשר תמצא ידם כי לא יפלא מהם כי ניתנו מחילות ופיטורין אלא ודאי נראין הדברים שכלם עדים בדבר שכל המחילות שנעשו נעשו באונס מפורסם והיו כלא היו והכח והרשות ביד האשה להתפרע מאשר תשיג ידה כל שארית סכי כתובתה. וכ"ש בהצטרף לזה תביעת ספוק מזונות ופרנסת הנער והשפחה אשר חדלו מהם ימים רבים. ומה גם עתה שהאשה הזאת היא מוחזקת בשפחה הנז'. על כל אלה הטענות ילמדנו רבינו הדין עם מי ואם תוכל האשה להתפרע מהשפחה הנז' ולא יחרוך רמיה צידם של אותם האנשים אשר טרפו ורמסו זכות האשה הנזכרת והואיל ומצאה מקום לגבות זהותה תזכה בשלה. ושכר אדונינו גדול מעל שמים.
תשובה יראה דיש לזכות לאשה הכבודה הזאת מרת מירה מב"ת בתביעתה זאת מכמה אנפי חדא דכיון שהאשה הזאת צעקה ונתרעמה בפני כל העם על העוסק והנלוז שהיו עושים לה ה"ר אברהם וידאל ואחי בעלה על גביית כתובתה עד שמחמת כך ראו החכמים השלמים נר"ו לכתוב הזכות שכתבו לה כמו שכתבו בשאלה אם כן יראה שאף על פי שמחלו האשה ואחיה אשר הלך בהרשאתה לגבות סכי כתובתה מהאנשי' הנ"ל אפ"ה יכולה לגבות עתה מנכסים שיבאו לידה וקרוב הדבר לדמות ענין זה למאי דאמרינן בענין שמיטת דהמוסר שטרותיו בב"ד אינו משמט וטעמ' דמלתא דכיון דמסר שטרותיו בב"ד אף על גב דבעלמא אינו יכול לגבות חוב שעבר עליו שביעית משום דכתב רחמנא לא יגוש אפ"ה במוסר שטרותיו בב"ד אינו משמט דלא קרינן ביה לא יגוש דהוא אינו נוגש דעלייהו דב"ד רמיא לגבות אותו החוב אם כן בנדון דידן נמי נוכל לומר דאפילו שמחלה האשה הנז' ואם כן יראה דאינה יכולה שוב לחזור ולתבוע מה שכבר מחלה מ"מ כיון שמחמת תלונותיה ותרעומותיה על האנשים הנז' כתבו החכמים מה שכתבו אם כן נמצא שהחכמים השלמי' נר"ו הם התובעים ועליהם מוטלת זאת התביעה ולהשתדל לגבות מה שנשאר לה לגבות לתשלום סכי כתובתה.
עוד יראה לי טעם אחד לשבח לזכות לכבודה האשה הנז' שתחזור ותגבה שארית סכי כתובתה אף על פי שמחלה כיון שבשעה שמחלה היה לה בן שנשאר לה מבעלה הראשון ואא"כ מת בנה הנז' אם כן יראה שמה שמחלה בתחלה לא נתרצתה למחול אלא לבנה שנשאר בחיקה מבעלה הנז' וישאר מה שנשאר לה לגבות לתשלום כתובתה יחד עם שאר נכסי עזבון בעלה הנז' לבנה פרי בטנה אמנ' עתה שמת הילד רוצה לחזור ולגבו' מה שמחלה וקרוב הדבר לדמות ענין זה למאי דאמרינן דיש ע' אף על פי נתאלמנה או נתגרשה בין מן הנשואין בין מן האירוסין גובה את הכל רבי אלעזר בן עזריה אומר מן הנישואין גובה את הכל מן האירוסין בתולה גובה מאתים ואלמנה מנה שלא כתב לה אלא על מנת לכונסה ואיפסיקא הלכתא בגמרא כותיה דרבי אלעזר בן עזריה הכי נמי בנדון דידן נוכל לומר שלא מחלה אלא על דעת שישאר מה שמחלה לבנה וכיון שמת בנה תוכל לחזור ולגבות מה שמחלה באופן שמכח הטענות הנז' יש לאשה הכבודה הנז' להשתדל לגבות השארית הצריך לתשלום סכי כתובתה בהשתדלות החכמים השלמים שכתבו מה שכתבו בעזרתה ובסיועה ולראו' בכל מקום שימצא נכסי' מעזבון ה"ר יעקב פינטו נ"ע לטורפם לגבות החסר לתשלום סכי כתובת כ"ש עתה שיש בידה השפחה הנז' שתוכל להחזיק בה לתשלום סכי כתובתה. ועם היות שהשפחה הנז' לא נתנו אותה האנשים הנז' כי אם לשרת הילד עם כל זה עמה יכולה להחזיק בה מכח הטעמים הנז'. ואם ירצה המערער לומר כי הכא בטעם השני אשר כתבתי לזכות לאשה הנז' והוא שמה שמחלה לא מחלה אלא בחושבה שתשאר לבנה ועכשו שמת הילד תחזור לגבות מה שמחלה כי הנה לראבי"ה שכתב המרדכי בשמו על מעשה באחד שנדר מעות להשיא יתומה אחת והרויח בהם ונפטרה היתומה ותבעום יורשיה וכתב על זה ראבי"ה דכיון דאמרינן בירוש' עלה דההיא דפ' הזהב האומר לחבירו מתנה אנו נותן לך וכו' יכול לחזור בו ואמרינן מותר לחזור בו שאין בו משום מחוסרי אמנה ואמר רבי יוחנן במתנה מועטת אינו יכול לחזור בו וכו' עד אלמא אף על גב שלא נתנו הנותנים וגם הגובים לא גבו לצורך היורשים אפ"ה זכו היורשים מכח המת ולההיא דפ' אף על פי לא דמי שלא כל האומדנות שוים ואם כן בנדון דידן נמי לראבי"ה אפילו שנאמר שמה שמחלה האשה ונתרצתה למחול לא מחלה אלא לבנה אפ"ה כיון שמחלה לבנה מה שמחלה מחלה ועתה שמת בנה זכו יורשי בנה הבאים מכחו. אף אתה אמור לו דאין לומר מכמה אנפי דאיברא דראבי"ה ס"ל הכי כמו שכתבתי מ"מ כבר כתב ראבי"ה עצמו בשם ה"ר חיים כהן ז"ל שהשיב על המעשה שכתבנו בא' שנדר מעות להשיא יתומה אחת וכו' לפטור לנודר והביא ראיה מפ' אף על פי שלא כתב לה אלא ע"מ לכונסה וכיון דהך מלתא הויא פלוגתא דרבוותא ולסברת ה"ר חיים כהן לא זכו יורשי המת אם כן יש מקום לומר שאפילו לא היתה השפחה הנז' מוחזקת ביד האשה הזאת אלא שהיא באה לתבוע המעות שהם עדיין ביד ה"ר אברהם וידאל ואחי הנפטר והיתה באה האשה לתבוע מהם השארית שחסר לתשלום סכי כתובתה ויש מקום לזכותה אף על פי דהוי מלתא דפלוגתא דרבוות' מ"מ אמרינן העמד זוזי בחזקת מאריה קמא דהיינו המעות שהניחה ביד הנזכרי' ומחלה אותם. כ"ש בהיות השפחה הנז' מוחזקת ביד האשה הכבודה הזאת זה יותר משלש שנים דלא שייך לומ' דינא דהגודרות אין להם חזקה דכל אנפין שוין כדמשמע בגמ' דיש להם חזקה של שלש שנים כ"ש דבנדון דידן אין אנו צריכים לדין זה דאפילו את"ל דהגודרות אין להם חזקה מ"מ כיון שהיא תופסת בשפחה וטוענת עליה מה שטוענת הדין עמה מהטעמים שכתבתי.
והנה במה שכתבתי יצא לנו שאין אנו צריכים לעמוד על מה שבא בשאלה שתובעת האשה הנז' הוצאת ספוק מזונות שהוציאה בפרנסת הילד והשפחה דאיברא דזאת התביעה היא צודקת ומספקת להחזיק בשפחה עד שיפרעו לה מה שהוציאה אמנם אם לא היה מקום אחד לזכות לאשה הנז' כי אם מכח תביעת הוצאת המזונות היתה צריכה לישבע כמה הוציאה כמו שכתבו הגאונים שהטוען על דבר שיש בידו שחייבים עליו כדי דמיו צריך לישבע בנקיט' חפץ כעין הנשבעים ונוטלים אך אמנם מכח הטענות האחרות שכתבתי זכתה האשה בהחלט ואין צורך להשביעה. כל זה ראיתי לצדד בזכות האשה הכבודה הזאת להלכה אבל למעשה לא אסמוך על דעתי עד שיסכימו בזה החכמים השלמים אלופי וגבירי נר"ו. נאם הצעיר שלמה הכהן.
@שו"ת מהרש"ך חלק ב סימן צד
במותב תלתא כחדא הוינא יתבין נחנא בי דינא כד אתא קדמנא היקר ה"ר שלמה חונין יצ"ו ובקש מאתנו שנקבל עדות עדים המעידים על הקורבה אשר היה לו עם ה"ר חיים בכה"ר יום טוב חונין נ"ע ונדרשנו לבקשתו ובאותו מעמד הביא לפנינו את ה"ר יצחק דיליאון וה"ר חנניה רוסו המעידים על הקורבה ואחרי אשר הרבינו האיומים וגזומים הראויים להעשות כדי שיעידו דבר אמת קם ה"ר יצחק דיליאון הנז' על רגליו והעיד קדמנא בי דינא בתורת עדות על נפשו ועל יהדותו ואמר איך הוא דבר אמת שהבחור כ"ר חיים חונין ואחיו קונפראדו בני הרי"ט חונין נ"ע נתגדלו בחצרו ימים ושנים והעיר ואמר ששמע מהם כמה פעמים שהיו קורין לה"ר שלמה בכה"ר וידאל חונין נ"ע פרימו ושאל ה"ר יצחק דיליאון הנז' מהאחים הנז' מה היתה הקורבה שהיה להם עם ה"ר שלמה חונין הנ"ז שהיו קורין אותו פרימו והשיבו לו שאביהם ה"ר יום טוב חונין נ"ע היה פרימו אירמאנו לה"ר וידאל חונין אביו של ה"ר שלמה חונין הנז' כדברים האלה העיר בפנינו ה"ר יצחק דיליאון הנז' ששמע כמה פעמים מפי האחים כ"ר חיים וקונפראדו הנז' בני ה"ר יום טוב חונין נ"ע. ובאותו מעמד קם ה"ר חנניה רוסו הנז' על רגליו והעיד בתורת עדות על נפשו ועל יהדותו איך הוא דבר אמת שהוא נמצא בשעה שה"ר שלמה חונין הנ"ל היה קורא לה"ר חיים בכ"ר יום טוב חונין הנ"ל שילך לסעוד בסעודת חופתו ואז שאל ה"ר חנניה הנז' מה"ר חיים הנז' מאיזה זו שבת הוא קורא לך לסעוד בסעודת חופתו והשיב לו כה"ר חיים הנז' שומוש פאריינטיס קינו טינגו אין סלוניקי אוטרו פאריינטי קי אישטי ואז שאל ממנו מה היא הקורבת שיש ביניכם והשיב לו שומוש פרימוש שיגונדוס קי שו פאדרי קונמי פאדרי איראן פירימוש אירמאנוש. כדברים האלה העיר בפנינו ה"ר חנניה רוסו הנז' בתורת עדות. ולהיות דבר אמת כל הדברים הנאמרים הועדו קדמנא בי דינא דחתימין לתתא בתורת עדות לעדות ולראיה כתבנו וחתמנו שמותינו פה והיה זה ביום ה' כ"ז לתשרי משנת השנ"א ליצירה בשלוניקי וקים. חייא אברהם בכמה"ר משה די בוטון דיין. מאיר חיון דיין. אברהם יצחק דיין.
ועתה נשאול נשאלתי אני הצעיר החתום למטה אם יזכה ה"ר שלמה חונין הנז' בכח העדויות הנז' בנכסי עזבון ה"ר חיים בכה"ר יום טוב הנז' ולהשיב שואלי דבר על הדין ועל האמת אכתוב הנלע"ד.
תשובה לכאורה יראה דאיכא לספוקי טובא בדין זה אם יזכה ה"ר שלמה הנז' בירושת נכסי עזבון ה"ר חיים נ"ע הנז' כי הנה הריב"ש כתב בתשובה סימן מ"ז שמ"ש הרמב"ם ז"ל פ"ד מהלכות נחלות האומר זה בני או זה אחי או זה אחי אבי או שאר היורשים אף על פי שהודה באנשים שאינם מוחזקי' שהם קרוביו ירשנו וכו' שאפשר שלא כתב מ"ש אלא במי שאומר עליו שהוא קרובו בעת שהוא ראוי ליורשו כגון שהוא אחי אביו ובעת דברו אין לו קרוב יותר ממנו שאז הוא כאלו אמר עליו שהוא ראוי ליורשו ולכן ספק באותו הנדון שנשאל עליו. אם כן בנדון דידן נמי גם כן שה"ר חיים הנז' אמר לעדים הנז' שה"ר שלמה חונין היה קרובו על אופן הקורבה שאמר כיון שבשעה שאמר כך לא היה ראוי ליורשו לפי שהיו השני אחים בחיים חייתם ואם יפטר אי זה מהם הנשאר אחריו היו יורשו ולא היה לו לה"ר שלמה הנז' שום תועלת מצד הקורבה הנז' יראה גם כן שיש לספק אם יזכה ה"ר שלמה בירושה הנז' מכח העדות הנז'. והאמת כי דברי הריב"ש ז"ל הן תמוהין כמו שאבאר בס"ד מ"מ יראה שיש לחוש לדבריו כי רב הוא בישראל גדול שמו.
גם כי ממ"ש הרא"ש ז"ל בתשובה כלל פ"ד על מה ששאלוהו ראובן ושמעון היו קרובים זה לזה ושניהם נשואים וראובן היה לו בת ומתה ולא היה לו אב ולא אח ולא יורש כי אם שמעון זה וראובן הנז' היה קורא לשמעון זה בן דודי אצל כל הקהל והשיב ששמעון זה יורשו אף על פי שאין שם עדים שהיה קרובו אלא על פי שהחזיקו עצמם קרובים זה לזה אין להוכיח לזכות לה"ר שלמה הנז' כי אפשר שמ"ש הרא"ש ז"ל אינו אלא באומר עליו בעת שהיה ראוי ליורשו ע"ד שכתב הריב"ש וכמו שיראה מפשט דברי הרא"ש ז"ל. גם ממ"ש הרב הגדול מוהר"י קארו ז"ל שמצא כתוב בשם ספר אגודה בפ' חזקת לר"י נראה גר"ח לסוף אייתי ראיה דאיהו קריב ולא גרסינן דקריב טפי לפי גירסא זו אם מת אדם נכרי והביא אחד עדים שהוא קרובו ואין אנו יודעים שום אחד שהוא קרובו יותן לו הנחלה עדיין אין מקום לזכות לה"ר שלמה הנז' דאפשר לומר דנהי דכל שהביא א' עדים שהוא קרובו ואין אנו יודעים שום אחר קרובו ינתן לו הנחלה מכל מקום היינו דוקא היכא שהביא עדים שיתברר מעדותן שהוא קרובו אבל כל כי ההוא גוונא שכתב הריב"ש ז"ל דהיינו ששמע מפי איש א' שהיה קרובו בעת שלא היה ראוי לירש שהיו לו קרובים אחרים קודמים בירושה אינו מועיל באופן שיש לספק אם יש לזכות לה"ר שלמה בעדויות הנז' מ"מ כד מעיינן יראה דיש מקום גדול לזכות לה"ר שלמה הנז'.
ותהלת כל דבר אבאר הטעם למ"ש למעלה שדברי הריב"ש ז"ל הן תמוהין וזה כי יראה דבר זר לומר שמי שמעידים עליו ששמעו מפי איש אחד שהיה קרובו והנה הקורבה ההיא היא קורבה ראויה לירש אחר מיתתו שאין לו אז קרוב אחר ראוי ליורשו זולתו שנאמר כיון שבשעה ששמעו מפיו שהיה קרובו לא היה בעת שהיה ראוי ליורשו שהיו לו קרובים ראוים לירש אין ראוי שיועיל העדות הזה לזכותו בירושה כי אדרבה הסברא מחייבת שכיון שיש עדים מעידים ששמעו מהנפטר בעוד בחיים חייתו שזה היה קרובו ואף על פי שהיו לו אז קרובים אחרים קודמים בירושה ולא אסיק אדעתיה שימותו אותם הקרובים הראויים לירש שאין הפסד בזה לקרוב הראוי לירש אחר מיתתו דמה בכך אם בשעה שאמר עליו שהיא קרובו לא היה ראוי לירש כיון שעתה ראוי לירש כפי דברי הנפטר.
והנה הראיה שהביא לדבריו כמ"ש מלתא דלא רמיא עליה דאיניש אמר ולאו אדעתיה מההיא דפ' ב"ש דיבמות גבי נטולה אני מן היהודים לגבי יבם דלא מסקא אדעתא דמיית בעל ונפלה קמי יבם דיראה דזאת הראיה אין להוכיח ממנה מה שרצה להוכיח דהתם איכא נפקותא וטעמא רבה לפלוגי אי אסקא אדעתא דמיית בעלה ונפלה קמי יבם או לאו דאי אסקא אדעתה אם כן כיון שכוונה לאסור עליה הנאת תשמיש היבם דין הוא שאחר שמת הבעל ונפלה לפני היבם שאין כופין אותו לחלוץ אלא מבקשין ואי לא מסקא אדעתה ולא כיונה במיתת הבעל לאסור עליה הנאת תשמיש היבם כופין אותו לחלוץ ומסיק גמרא כותיה דרב דאמר דלא מסקא אדעתה וכופין לחלוץ אבל גבי קורבה לענין ירושה מה בכך אם בשעה שאמר שהיה קרובו במדרגת הקורבה שאמר לא היה ראוי ליורשו שהיו לו קרובים אחרים קודמים בירושה ולא אסיק אדעתיה שימותו אותם היורשים ולא היתה כונתו ע"ד שירשנו כיון דסוף סוף מתו אותם היורשים האחרים ונשאר זה הקרוב ולא פקע זכות הקורבה המזכהו לירש.
גם מה שדקדק מדברי הרמב"ם ז"ל שאמר או שאר היורשים אותו נראה שהם עתה ראוים לירש אותו לא במי שבשעת דבורו אינו ראוי ליורשו כי מי הגיד לו שכונת או שאר היורשים שכתב הרמב"ם ז"ל הוא על היורשים שראוים לירש בשעת דבורו דמה בכך שלא יהיו ראוי' לירש בשעת דבורו כיון שבשעת מיתתו נשאר זה הקרוב שראוי לירש על פי דבורו באופן שאין לחוש על מה שספק הריב"ש ז"ל ויש לזכות לה"ר שלמה הנז' בירושת נכסי עזבון ה"ר חיים הנז' כי הנה כיון שדברי הריב"ש הן תמוהין מאחר שלא מצאנו בפי' בדברי הפוסקים שכתבו בדין זה שיחלקו מה שחלק הריב"ש ז"ל.
מעתה יש לנו לומר שמ"ש הרא"ש ז"ל על אותו מעשה שנשאל עליו על ראובן ושמעון שהיו קרובי' זה לזה ושניהם נשואים וראובן היתה לו בת ומתה וכו' והשיב ששמעון זה יורשו על פי מה שהחזיקו עצמם קרובים זה לזה לאו דוקא משום שלא היה שום יורש אחר לראובן בשעה שהיה קורא לשמעון זה בן דודי אלא אפי' שהיה לו יורש אחר קודם בירושה יסבור גם כן הרא"ש ז"ל מ"ש שאם לא כן היה לו לומר שהטעם ששמעון זה יורשו על פי מה שהחזיקו עצמם קרובים זה לזה היינו משום שבשעה שהיה קורא ראובן לשמעון זה בן דודי אצל כל הקהל לא היה לו קרוב אחר אלא ודאי דס"ל להרא"ש ז"ל דלא שנא בין היה לו יורש אחר בשעה קורא לשמעון בן דודי קודם בירושה בין לא היה לו ומ"ש וראובן היה לו בת ומתה משום מעשה שהיה כך היה נכתב בשאלה אך לא משום דנפקא לן מידי לענין דינא.
ומעתה הראיה גם כן שכ"ת הרב הגדול מוהר"י קארו זלה"ה. במה שמצא כתוב בשם ספר אגודה יש להוכיח גם כן שאם באו עדים ששמעו מפי פלוני על פלוני שהיה קרובו אף על פי שהיו לו קרובים אחרים קודמים בירושה אז כל שבשעת מיתה אין לו קרוב אחר מספיק לזכות לקרוב ההוא הנמצא לאחר מיתה כיון שסתם דבריו ולא חלק כמו שחלק הריב"ש ז"ל דאם היה סובר החלוק הנז' היה לו לפרש דבריו דכל כי האי מלתא דחדושא הוה ליה לאודועי ולא הוה ליה למשתק מיניה באופן שיראה לע"ד בפשיטות לזכות לה"ר שלמה חונין הנז' בירושה הנז'.
ונוסף על כל מ"ש יש מקום לזכותו ממ"ש הרב הגדול מוהר"י קארו זלה"ה ח"מ סי' רפ"ד שמצא לה"ר בר צמח שחלק על דברי הריב"ש ז"ל והשיג על כל דבריו בתשובה הנז'. ואין לפקפק בעדות ה"ר חנניה רוסו שהעיד כי בשעה שה"ר שלמה חונין היה קורא לה"ר חיים הנז' שילך לסעוד בסעודת חופתו ושאל ה"ר חנניה מה"ר חיים הנז' מאיזו סבה היה קורא אותו לסעוד בסעודת חופתו והשיב לו ה"ר חיים הנז' שומוש פאריינטיס קינו אינגו אוטרו פארינטי קי אישטי אין שאלוניקי. ואם כן אפשר שיש לו קרוב אחר במקום אחר קודם בירושה יותר מזה ה"ר שלמה חונין דאין לחוש בזה מכמה אנפי כמו שאבאר. חדא כי הנה במ"ש שאין לו קרוב אחר בשלוניקי. יש לצדד ולפרש דבריו בכמה צדדין שאפשר היה לו קרובים אחרים חוץ משלוניקי מצד האם אמנם בשאלוניקי אין לו קרוב אחר כי אם זה לא מצד האב ולא מצד האם ולא נחית לומר ולהודיע קורבה מצד האב דוקא. גם נוכל לומר שאפשר שהיה לו גם כן קרובים חוץ לשלוניקי מצד האם אבל מ"מ אפשר שזה האיש שלמה הוא קרוב יותר קודם בירושה לאותה הקרובי' שאפשר שיהיו לו חוץ משאלוניקי ואפילו את"ל שאפשר שיהיה לו קרוב אחר קודם בירושה חוץ לשלוניקי במקום אחר כיון שעתה בענינו מביא ה"ר שלמה הנז' עדים שהוא קרובו יותן לו הנחלה ויש להוכיח זה ממ"ש למעלה שכתב הרב הגדול מוהרר"י קארו זלה"ה בשם ספר אגודה ויש ללמוד דבר זה שאין לנו לחוש לקרוב אחר בנדון דידן מכ"ש מההוכחה שכתב הוא ז"ל כי הנה בההיא עובדא שהוכיח ספר אגודה מה שהוכיח לפי גרסת ר"י אותו המעשה מייתי לה בגמרא בפ' חזקת וז"ל קריביה דרב אירי בר אבין שכיב ושבק דיקלא אתא רב אידי בר אבין ואמר אנא קריביה אתא ההוא גברא ואמר אנא קריביה טפי אזל רב אידי ואייתי סהדי דהוא קריביה ולא גרסינן טפי וכיון שהיו עדים לרב אידי שהוא קרובו אף על פי שהיה שם מערער שמערער שהוא קרובו יותר כיון שלרב אידי היו עדים שהוא קרובו ולאחר לא היו עדי קורבה אפ"ה אמרינן דהוה ליה רב אידי בירושה ודאי והאחד ספק ואין ספק מוציא מידי ודאי כ"ש בנדון דידן שאין לפניו שום מערער שאין לחוש שמא יש קרוב אחר קודם בירושה במקום אחר ואף על פי דכפי מ"ש הריב"ש ז"ל יראה דיש לחוש וז"ל בתשובה הנז' ואף אם נאמר שגם בענין זה היה ראוי לירש שכונת נפתלי היתה שירשנו כל שלא יהיו לו יורשים אחרים קודמין לו מ"מ כיון שלא נודע בפרסום ובא להוציא מידי אחר צריך להביא עדים שהוא הקודם בירושה ואין אחר קודם לו ע"כ יראה דאין לעשות עקר התשובה זו לבטל זכות ה"ר שלמה הנז' כיון שכבר הוכחנו ממ"ש בספר אגודה שאינו מסכים לדברי הריב"ש ז"ל גם הר"ש בר צמח ז"ל כפי מ"ש הרב הגדול מוהר"י קארו ז"ל חולק על כל מ"ש הריב"ש בזאת התשובה ושהקשה עליו והשיגו על כל דבריו בתשובה הנז' עליהם ראוי לסמוך להעמיד הנחלה ביד ה"ר שלמה הנז' הזוכה מכח עדות עדיו היותו קרוב לה"ר חיים הנז' לזכות בירושת נכסי עזבונו. הנלע"ד כתבתי וחתמתי שמי. נאם הצעיר שלמה הכהן.
@שו"ת מהרש"ך חלק ב סימן צה
מגיני ארץ מאד נעלה לתהלה לכבוד ולתפארת השרידים אשר י' קורא ק"ק רומאניטוס אשר בסופיאה יע"א ושמחת עולם על ראשם החכם השלם כמה"ר יוסף אלבו נר"ו ואחריו כל ישרי לב פרנסים יועצים ראשי' על העם יעזרם י' ויפלטם אנסו'. שמחת באומרים לי מה מאד עמקו מחשבותיכם מחשבות צדיקים להקים סוכת צדקת התורה והמצוה ולרומם כסא כבוד החכם השלם כמה"ר יוסף הוא השליט הוא המשביר בר לקחו בקרב משכן כבודכם הגדלתם עשות רצון אביכם שבשמים מאתו יהיה משכורתכם שלמה אשרי אנוש יעשה זאת ובן אדם יחזיק במעוז החכם השלם הנז' כי יבחר ותקרב ישכון בחצרו' קדשכם ולא יכנס אחר להסיג גבולו בהלו נרו נר מצוה ותורה עלי ראשכם כל הימים. ויען כי שמעה אזני ותבן נמצאים בקרב עדתכם ארבעה אנשים מבקשים לבלע ולהשחית כבוד החכם הנז'. ועל זה תחלת כל דברי אודיע כי שורת הדין מחייבת כי בכל דבר שמסכימים רוב אנשי הקהל לעשות חייבי' המיעוט לקבל הסכמתם עליהם וכמו שכתב הרא"ש במקומות הרבה מתשובותיו ואחת מהנה מה שכתב בכלל ששי סימן ה' וז"ל וששאלת אם ב' או ג' מהבינונים שבעיר יכולים להוציא עצמם מן ההסכמה שיעשו הקהל או מגזרת חרם שיעשו על שום דבר. דע כי על עסק של רבים אמרה תורה אחרי רבים להטות ועל כל ענין שהקהל מסכימים הולכי' אחר הרוב והיחידי' צריכים לקיים כל מה שיסכימו עליו הרבי' דאם לא כן לעולם לא יסכימו הקהל על שום דבר אם יהיה כח ביחידים לבטל הסכמתם לכן אמרה תורה בכל דבר הסכמה של רבים אחרי רבים להטות. והרב הגדול מהר"ר אליה המזרחי זלה"ה כתב בתשובה דמאי דאמרינן שהיחידים צריכים לקיים הסכמת הרבים לא שנא שיהיו היחידי' הדיוטי' לא שנ' שיהיו מופלגי' בעושר מ"מ אמר' תור' אחרי רבי' להטו' באופן שאין לאותם הד' אנשי' כח לפקפק על הסכמת הק"ק בהקמת החכ' הנז' ואם מערערי' עוברי על דברי תורה. גם יען שמעתי כי האנשים המפקפקים הנז' כותבים שטנה על החכם הנז' ומאיימים שיביאו חכם ממקום אחר להמליכו בקהל על כן באתי להודיע להחכם הרוצה לבא שמה שאם ירצה להסיג גבול החכם הקודם לו בהסכמת הק"ק הרי הוא רשע וחוטא כדין עני המהפך בחררה ובא אחר ונטלה וכו' כמו שכתבו התוס' ריש פ' האומר וז"ל מכאן נראה למה"ר יצחק שי' שאסור למלמד להשכיר עצמו לבעל הבית שיש לו מלמד אחר בביתו כל זמן שהמלמד בביתו שמאחר שהוא שכיר שם ילך המלמד למקום אחר לישתכר שם אם לא שיאמר בעל הדין דאין רצונו לעכב המלמד שלו ע"כ. נמצינו למדין שהחכם הרוצה להשיג גבול החכם הנז' שהוקם לחכם שם בהסכמת הקהל לא טוב הוא עושה להסיג גבולו. ואחר הדברים והאמת האלה אומר אני דראוי להתרות באנשים המפקפקים הנז' גם באותו החכם הרוצה להסיג גבול החכם הנז' לבלתי יתנו כתף סוררת לבא נגד שום דבר מכל מה שכתבתי ולגזור עליהם בגזרת נח"ש ואלות הברית לא ירימו את ידם לנגוע בכבוד החכם הנז' אפילו כמלוא נימא. נאם הצעיר שלמה הכהן.
@שו"ת מהרש"ך חלק ב סימן צו
שאלה רבי יהודה עזיז יצ"ו תושב קושטאנטינה אשר נמצאת אשתו סתומה שאינו יכול לנהוג באישות עמה. ושבדין אותה הרופא המובהק כה"ר יצחק קוזי יצ"ו וטרח לפותחה ולרפאתה ולא הועיל לה. גם הנשים אשר בדקו אותה אמרו שאין לה תקנה ואין רפואה למחלתה. אם חייב רבי יהודה הנז' לקיימה ולשהות עמה או אם צריך לגרשה ואם יגרשנה אם הוא חייב לפרוע לה כל סכי כתובתה ותוספת ונדוניא שלה או לא. יורנו מורנו מורה צדק הדין דין אמת ומה' תהי משכורתו שלמה אמן.
תשובה יען כי בספר הפסקים שהדפסתי ימצא המעיין בשלשה מקומות סימן מ"ה וק"ד וקע"ד דברים מספיקים טובים ונכוחים ללמוד משפט השאלה הזאת ולכן לא אאריך רק דיש מלין אומר כי מלתא דפשיטא הוא ואינו צריך לפנים כי רבי יהודה הנז' יכול לגרש את אשתו ואין לה עליו חייוב בעקר הכתובה דהיינו מנה מאתים וגם אין עליו חיוב תוספת דאיברא דבאילונית איכא פלוגת' דרבוות' דלהרי"ף ולהרמב"ם ולהרמב"ן והרשב"א ז"ל ורבוותא אחריני טובא סבירא להו דאף על פי שדין אילונית הוא שכל שלא הכיר בה תצא שלא בכתובה דהיינו דוקא מנה מאתים אבל תוספת אית לה וטעמא דמלתא כמו שכתב הר"ן ז"ל בפרק אלמנה נזונית דלא דמי אילונית לשאר מומין שהיתה יודעת בהן והטעתו שהדבר ידוע שאין אדם מתפייס במומין ולא כאשה נדרנית דעלה דידה הוא רמי לגלויי ועליה סמך ולא חשש לבדוק אבל באילונית לא היתה הדבר מוטל עליה שלא היתה יודעת שהיא אילונית ואם כן תוספת שהוסיף לה מדעתו כיון שהיא רוצה לעמוד תחתיו לאו כל כמיניה להפסידה. אמנה בגוונא דנדון דידן ירא' דכל אנפין שוין שתוספת אין לה דהא ודאי מוס' זה היתה יודעת בו והטעתו באופן דלא שייך כאן טעמא דאילונית דאמרינן שיש לה תוספת משום שאינה יודעת שהיא אילונית ואפילו את"ל שמום זה לא היתה יודעת בו מה שאין הדעת סובל מ"מ יר' דלא דמי לאילונית דבשלמא אילונית שעומדת תחתיו ומשמשתו כדין אשה עם בעלה הוא שנאמר לאו כל כמיניה להפסידה אמנם בנדון דידן שאי אפשר לשרת עמה וליזקק לה כבעל עם אשתו פשיטא שאין עליו חיוב תוספת ויש ללמוד דין זה בפירוש ממה שכתב הרא"ש בתשובה כלל ל"ג סימן ב' הביאה הטור א"ה סימן קי"ו האומר על אשתו שאינה ראויה לאיש והיא אומרת שהיא ככל הנשים דבר זה יבדוק על ידי נשים הגונות וכשרות ואם הן אומרות שאינה ראויה לאיש אין לה עליו לא כתובה ולא תנאי כתובה וכו' משמע מדברי הרא"ש בהדיא דכי האי גוונא אין לה אפילו תוספת אף על גב דאילונית יש לה תוספת דאיכא לפלוגי טובא כמו שכתבתי וכל מה שכתבתי הוא אפילו אם לא נרצה לחלק מתוספת דידן לתוספת דידהו כ"ש שנראין הדברי' כמו שכתבתי במקומות הנז' דאיכא לפלוגי מתוס' דידן לתוספת דידהו דתוספת דידהו היה הבעל מוסיף לה מדעתו מה שהוא רוצה להוסיף ואם כן לא דמי לעקר כתובה דהוי חיובא דדמיא עליה אבל בתוספת דידן שהוא דבר נהוג וקצוב להוסיף שליש מלבד אם כן הוי חיובא דרמי עליה ודמי לעקר כתובה ואם כן לדידן באילונית ולא הכיר בה או בכל דוכתי דאמרינן תצא שלא בכתובה כי היכי דאית לה כתובה מנה מאתים הכי נמי תוספת אין לה אם כן ליכא לספוקי ומלתא דפשיטא היא דזה האיש רבי יהודה הנזכר הוא פטור מחיוב כתובה ותוספת אמנם לענין הנדוניא שהכניסה לו מלתא דפשיטא היא שאם היה בעין שחייב לתת לה כל סך נדונייתא כי היכי דאמרינן באילונית דלא גרע מהיוצאת משום שם רע שנוטלת מה שלפניה ויוצאת דאם היא זנאי כליה מי זנו. אמנם מה שנשחק או כלה או נאבד אין לה עליו כלום כיון שמדעתה הכניסה לו להשתמש בהן וכל אלה הדברים הם פשוטים. נאם הצעיר שלמה הכהן.
@שו"ת מהרש"ך חלק ב סימן צז
שאלה מקום שיש להם הסכמה. וז"ל ברביעי בשבת חמשה ימים למרחשון שנת חמשת אלפים ומאה ושלשים ושבעה ליצירה למנין שאנו מנין כאן פה קהל בדי"ן. הסכמנו אנחנו תושבי אנשי הקהל החתומים בסוף הכתב הזה לבקש תקנה לבנות ישראל שלא תהיינה קלות בעיני בעליהן לגרשן כי ראינו סדר שומת העברת נדוניא אשר בקהלנו משונה מסדר שומת העברת אשר בשאר קהלות בני עמנו אשר סביבותינו ולכן הואלנו והסכמנו מן היום הזה ולהבא שכל איש ואשה אשר ישיאו את בתם לאיש הן תושב העיר הן ממקום אחר וידרו לו נדוניא כפי מה שיתפשרו ביניה' ובעת העברת הנדוניא יעריכו המעריכים כל שיכתב בנדונית החתן מטבע וזהב וכסף ומרגלית ובגדי מלבושי החתן והכלה וכרים וכסתות וקרקעות מכלי אגנות ועד כל כלי הנבלים מעות כפי מה ששוים במכר השוק וסך המעות שיעלו הנכסים שהכניסה לו הכלה יוסיף החתן תוספת כתובה חוץ מכתובתה דרבנן ויכתבו בשטר הכתובה סך הכתובה והנדוניא והתוספת כך וכך מעות ואם או תמות האשה בחיי בעלה ולא נשאר לו ממנה ולד של קיימה ירש הבעל שליש הנכסים שהכניסה לו ושני שלישים ליורשיה וכל חתן בטרם שיכנס לחופה שיקבל עליו שבועה שלא ישא אשה אחרת על אשתו הן בעירו הן בעיר אחרת אם לא יהיה מאותם שחייבו רז"ל שישא אשה אחרת והתנאים השנים האלה יכתבו בכל שטרי הכתובות הנכתבין בקהלנו זה וכל איש מבני עמנו אשר יבא מארץ רחוקה אשר לא ידעוהו מאנשי קהלנו מתמול שלשום שלא ישיאו לו אשה מבנות קהלנו הן תושבות הן אכסנאות עד שיעברו עליו ימים ג' שנים תוך קהלנו כדי שיבאר לנו אם הוא נשוי אשה במקום אחר אם לאו ואם יכירוהו שלשה אנשים נאמנים מבני עמנו כי אין לו אשה אחרת ואין עול בכפיו בעירו יהיה לו רשות לישא תוך שנה וכל איש ואשה אשר יתפייסו שניהם ע"י שדוכין או אבותיהן וקנו קנין וכתבו שטר ביניהם ואחר זמן חזר האחד מהם ממה שהתנה בלי סבה אשר גזרו רז"ל או שנתרצו שניהם אם איש הוא או אשה לא ינשאו בקהלנו זה וכל איש מבני עמנו שיש לו דין ותביעת ממון מדיני אישות שיהיה נדון בדיני ישראל ואם יהיה האחד סרבן ולא ישמע לב"ד ישראל יהיה בעל דינו רשאי לילך בערכאות של נכרים ברשות דייני ישראל וכל איש מבני עמנו אשר ירצה לבטל הסכמותינו אלה או אחד מהנה שלא יהא רשאי שום אדם מבני עמנו שיתערב בשמחתו ויהיה הוא ועוזריו וכל הנועדים עמו בנדוי ובשמתא ולא יהיה שום אדם רשאי להתיר נדויינו זה אם לא שיהיה בית דין יותר גדול מהחתומים בכתב הזה בחכמה ובמנין שריר וקיים זהו נוסח ההסכמה אות באות תיבה בתיבה. ועתה בא ראובן מאנשי המקום ושידך בתו ללוי שבא מעיר אחרת שיש לו אשה ואין לו בנים ממנה ותעמוד מלדת זה יותר מעשר שנים וילכו קצת מאנשי הקהל על ראובן לאמר שעובר ההסכמה וראובן טוען שמלשון ההסכמה נראה בפירוש שמה שגזרו שלא ישאו בתם לאיש שיש לו אשה ר"ל אשה ובנים או שראויה לבנים אבל לגדור גדר על גדר רז"ל לא היתה כונתם שכן אנו רואים בפירוש שבכל מה שגוזרי' אומרים אם לא שיהיה מאותם שחייבו רז"ל כמו שיראה שם המעיין יורנו מורנו ושכרו כפול ומכופל מן השמים.
תשובה תחלת כל דבר צריך לחקור ולידע אם לוי זה הנז' בשאלה שרוצה לישא אשה אחרת באותו מקום יש עליו תפיסה אם יש חלוף מנהג לענין נשואין ממקום שיצא משם שנשא אשתו הראשונה למקום שהלך עתה לשם.
ואומר דאיברא דהלכה רווחת דההולך ממקום שנוהגים בו חומרא באי זה דבר למקום שאין נוהגים בו אותה חומרא אם דעתו להשתקע באותו מקום שהלך לשם אין עליו חיוב לנהוג כחומרין אותו מקום שיצא משם. ונלמד דבר זה ממאי דאמרינן בגמרא פרקא קמא דחולין כי סליק רבי זירא אכל מוגרמתא דרב ושמואל ומקשינן רבי זירא לית ליה נותנין עליו חומרי מקו' שיצא משם ואסיק רב אשי הני מילי כשדעתו לחזור רבי זירא אין דעתו לחזור הוה. הא קמן דדוקא באין דעתו לחזור נותנין עליו חומרי מקום שיצא משם ובהכי מתוקמא מתניתין דתנן מקום שנהגו לעשות מלאכה בערב הפסח דקתני נותנין עליו חומרי מקום שיצא משם אבל באין דעתו לחזור למקום שיצא משם כל אנפין שוים דאין עליו לנהוג חומרי מקום שיצא משם ואם כן היה נראה לומר דאף על גב דבאותו מקום שיצ' משם לוי שבא בשאלה נהגו' שלא לישא אשה על אשתו בסתם ואפשר לומר דכונת המנהג הוא אפי' למי ששהא עם אשתו עשר שנים ולא ילדה כמו שאבאר בסמוך בס"ד כיון דאותו מקום שהלך לשם נוהגים התר ורשאי לישא אשה אחרת כל ששהת' עמו י' שנים ולא ילדה כיון דדעתו להשתקע שם אין עליו לנהוג חומרת מקום שיצא משם.
אמנם יראה דאין להקל על לוי הנז' מזה הטעם דמאי דאמרינ' דהיכא דדעתו להשתקע באותו מקום שהלך לשם שאין עליו לנהוג חומרי המקום שיצא משם היינו דוקא היכא שאינו חב לאחרים בהפקעת המנהג שיצא משה דהיינו כגון מקום שנהגו שלא לעשו' מלאכה בערב פסח והלך למקום שעושין או כההיא דרבי זירא דאכל מוגרמתא דרב ושמואל אבל היכא שחב לאחרים בגוונא דנא שחב לאשתו שנשא באותו מקום על סמך אותו מקום שנוהגים שלא לישא אשה אחרת על אשתו אינו רשאי להפקיע עצמו מאותו חיוב בלכתו לעיר אחרת שנוהגים לישא אשה אחרת על אשתו ואם כי היה אפשר להביא ראיות רבות להכריח זה החלוק כעת יען כי אני מטולטל חוץ מביתי וספרי אין אתי לא אכתוב כי אם דבר אחד שהוא רשום בזכרוני יספיק כדמות ראיה לזה והוא ממאי דאמרינן פ' האשה שנתארמלה אמרה אשת איש אני וחזרה ואמרה פנויה אני אינה נאמנת ואם נתנה אמתלאה על דבריה נאמנת וכתב הרא"ש ז"ל דכי אמרה מקודשת אני לפלוני לא מהמנינן לה בשום מגו אלא אם כן הוא מודה בדבר דכיון שהודית שנתקדשה לו לאו כל כמיניה לחוב לו ולהפקיע לעצמה ממנו הא קמן לפי זה החלוק שחלק הרא"ש ז"ל דלענין חומר' קדושין אף על פי שנאסרה מחמת דבורה יכולה להפקיע ולבטל מעליה מה שנאסרה מכל מקום כל שיש בהפקעת' חוב לאחרים דהיינו האיש שאמר עליו שנתקדשה לו לאו כל כמיניה אם כן בנדון דידן נמי אע"ג דבעלמא בכל מנהג של אסור המוטל על האדם מחמת מנהג עירו שקבלו עליהם האיסור ההוא כל ששינה מקומו והלך למקו' אחר שאין נוהגים באותה החומרא ולהשתקע שם נפקעה מעליו חומרת אותו מקום שיצא משם מכל מקום לאו כל כמיניה להפקיע מנהג חומרת עירו היכא שחב לאחרים דהיינו האשה שנשא באותו מקום שיצא משם ומה שאני תופס על לוי מצד מנהג העיר היינו לפי סברת מוהר"ר יהודה מינץ ז"ל דס"ל דתקנת רגמ"ה =רבינו גרשום מאור הגולה= שתקן שלא לישא אשה אחרת על אשתו הוי אפילו במקום דאיכא בטול מצוה פריה ורביה אבל לפי סברת מוהר"ר אליה מזרחי ז"ל דסבירא ליה דתקנת רגמ"ה לא תקן אלא דוקא היכא דליכא בטול מצות פריה ורביה אבל היכא דאיכא בטול מצות פריה ורביה לא תקן ובודאי דהמנהג שנוהגים דהנושא אשה בסתם שקבל שלא לישא אשה אחרת לא עדיף מתקנת רגמ"ה אם כן אין תפיסה על לוי אפילו אם היה נושא אשה שם העיר שנשא אשה אחרת ושהתה עשר שנים ולא ילדה וכל שכן שעתה ילך לעיר אחרת שמנהגם נתבאר ונתפרש בפירוש שיכול האדם לישא אשה אחרת על אשתו כל ששהתה עשר שנים ולא ילדה.
אמנם רואה אני שיש לחייב ללוי ולערער עליו יען כי לבי אומר לי שבכל מקום נוהגי' לכתוב בשטר הכתובה כשנישא האדם אשה שנשבע שלא לישא אשה אחרת עליה ואותה השבועה חיילא אפי' למי ששהתה עם אשתו עשר שנים ולא ילדה שלא יוכל לישא אשה אחרת בת בנים וחיילא בכולל דהיינו מגו דחיילא אעקרה זקנה קטנה ואילונית חיילא נמי אאשה בת בנים ולא מיקרי נשבע לבטל את המצוה מידי דהוה אנשבע שלא לאכול מצה שאסור לאכול מצה בלילי הפסח מגו דחיילא אמצה דכל השנה כולה חיילא נמי ללילי הפסח ולא מיקרי נשבע לבטל את המצוה כמו שכתב כל זה הריב"ש במקומות הרבה בתשובותיו באופן שאיני רואה מקום זכות ללוי הרוצה לישא אשה אחרת אפילו שיהיה במקום שנוהגים להקל לישא אשה היכא ששהתה עשר שנים וכו' והדברים הם פשוטים וברורים אין צורך להאריך בהם. ועתה אבא לראות אם יש תפיסה לראובן המשדך בתו ללוי מצד הסכמת עירו ואומר דמלתא דפשיטא היא דכל מהכא הסכמת עירו יש תפיסה על ראובן מטעם שעובר על לפני עור לא תתן מכשול שאף על פי שמנהג עירו מותר לישא אשה אחרת כל ששהתה הראשונה עשר שנים ולא ילדה מכל מקום כיון שלוי אסור לישא אשה מצד שבועתו כמנהג עירו כמו שכתבתי עובר בזה דהיינו אסור ולפני עור לא תתן מכשול ודמי לדינא דלא יושיט אדם כוס יין לנזיר משום לפני עור לא תתן מכשול שאף על פי שהמושיט אין עליו אזהרת שלא לשתות יין מכל מקו' כיון שמושיט לנזיר המוזהר שלא לשתות יין עובר משום ולפני עור וכו' וזה היה מספיק לראובן שלא להשיא את בתו ללוי כ"ש שרואה אני בפשיטות ובברור שהמשיא את בתו ללוי עובר על תקנת והסכמות עירו כמו שיוכל לראות מי שירצה מנוסח לשון תקנת ההסכמה על פי מה שבא בשאלה וז"ל ואם יכירוהו שלשה אנשים נאמנים מבני עמנו כי אין לו אשה אחרת ואין עול בכפו בעירו יהיה לו רשות לישא וכו' ומי שידקדק לשון ואין עול בכפיו בעירו יראה בפשיטות ובבירור כי ראובן עובר על ההסכמה שהרי לוי זה יש לו עול בכפיו בעירו שנשבע שלא לישא אשה אחרת על אשתו וחל עליו חמרת שלא לישא אשה אפילו ששהתה עם אשתו עשר שנים כמו שכתבתי א"כ הרי שיש לו עול בכפיו בעירו שיצא משם ואם כן ראובן עובר על הסכמת עירו. נאם הצעיר שלמה הכהן.
@שו"ת מהרש"ך חלק ב סימן צח
שאלה ראובן שיש לו עליה סתומה לגארדקי של שמעון ויש לו חלון אחד הפונה לג'ארדקי הנז' ועתה מקרוב סתר ראובן הכותל שהחלון בו והשפיל החלון הגדילו והרחיבו יותר מהכמות שהיה מקדמת דנא ועתה טוען שמעון שאין יכולת בידו לשנות החלון מכמות שהיה לא להשפילו ולא להגדילו כלל עוד רוצה ראובן לישב בקביעות הוא או אחר בעדו סמוך לחלון או קרוב לו רובו של יום לעשות מלאכתו כדרך פועלים עוסקים במלאכתם ושמעון מעכב עליו באומ' שאין בידו לעשות כן כי מה שהחזיק עד עתה לא החזיק אלא בהיזק ראיה שאינו תדיר אבל בהזק ראיה כזה שיושב שם רוב היום ורואהו לא החזיק ויש לחלק בין זה לזה ממאי דכתבו הפוסקים דאף על גב דפותח אדם פתח כנגד פתח ברשות הרבים דבלאו הכי צריך להשמר מבני ר"ה =רשות הרבים= מ"מ פתח חנות אסור לפתוח נגד פתח חברו אפילו בר"ה מפני שיושב שם תמיד ורואהו הרי שחלקו בין הזק ראיה תדיר לשאינו תדיר זאת ועוד כי כבר נודע פלוגתא דרבוותא גבי הזק ראיה אם יש לו חזקה אם לא דרבים וגדולים סוברים דאין לו חזקה ואף על גב דנהגינן כמאן דאמרי יש לו חזקה די לנו שנאמר דלמאי החזיק החזיק ולא שיוסיף בהזקו. ואם עד עתה החזיק להזיק בהזק ראיה שאינו תדיר אין ראוי לומר שתועיל לו חזקתו להזיק מכאן והלאה אפילו בהזק ראיה תדיר דודאי אין לומר כן אלא ראוי לנו ליקרב הסברות בכל מה שנוכל ונאמר לפחות דאפילו למאן דאמר יש לו חזקה למאי דהחזיק החזיק מאי דלא החזיק לא החזיק עכ"ז יבא דברך רבנו ושכרך כפול מן השמים.
ועוד שאל השואל על ענין בית ועליה שהבית היא של ראובן המחזיק בחצר והעלית היא של שמעון המחזיק בחצר אחד הסמוך לו ועתה בא ראובן ועשה ג'ארדאקי אחד בחלל חצרו סמוך לכותל העליה הנז' שהיא של שמעון למטה מכנף גג העלית הנז' הפונה לחלל חצר ראובן הנז' ובא ראובן לעשות הג'רראקי הנז' שם בטענה שכיון שהוא מחזיק בבית התחתית הנז' יש כח בידו לעשות הג'רדאקי הנז' סמוך לעלית הנז' ושמעון בא למחות בידו שלא יעשה הג'רדאקי הנז' סמוך לכותל עלייתו של שמעון למטה מכנף גגו ושלא ישתמש מכותל עלייתו כי אם הוא מחזיק בתחתית לא ימשך מזה שיוכל להשתמש מכותל העלית ושיוכל לעשו' שם ג'רדאקי סמוך לעלייתו ילמדנו רבנו גם על זה הדין עם מי ושכרו מן השמים.
תשובה תחלת כל דבר ראיתי לישא וליתן אם יש חזקה לראובן בזאת החלון הנז' אפילו למה שהיה מקודם כי לא נתבאר בשאלה על איזה אופן החזיק כי אפשר שראובן לא בא לטעון על החלון הנז' בטענה שמכר לו שמעון או נתן דלא ששתק ולא מיחה משנתברר הנזק ושמעון מודה שאמת הוא ששתק ולא מיחה ואפילו הכי לא תעלה לו חזקה כיון שאינו בא בטענת חזקה וכל אחד מהם יש לו על מה שיסמוך זה לקיים ולהעמיד חזקתו וזה לערער ולבטל החזקה דהך מלתא הויא פלוגתא דרבוותא דאיכא מנייהו דס"ל דבעינן טענה וחזקת שלש בחזקת פתיחת חלון כשאר דברים דבעינן טענה וחזקת שלש ואיכא מנייהו דס"ל דלא בעינן טענה וחזקת שלש אלא כיון ששתק ולא מיחה נקנה לו לאלתר חזקת החלון מכי אתברר נזקיה. או אפשר דראובן טוען ובא על שמעון בטענה שמכר או נתן לו זכות פתיחת החלון הנז' ושמעון מכחישו שלא מכר ולא נתן הן אמת ששתק ולא מיחה עד עתה ועתה מערער עליו לבטל חזקתו. ואומר דאם מה שהחזיק ראובן בתחילה בחלון הנז' לא החזיק רק בשתיקת שמעון ואינו בא עליו בטענה מלתא דפשיטא היא דזאת החזקה אינה כלום ושמעון יכול לערער עליו שיסתום החלון הנז' ולא מבעיא לסברת ר"ת וכל הנהו רבוותא דס"ל שלכל דבר צריך טענה וחזקת שלש אלא אפילו לסברת הנהו רבוותא דס"ל דחזקת חלון וזיזין וכיוצא בהם אין צריך טענה וחזקת שלש שנים אלא אפילו מכי נתברר נזקיה ושתק מחל אפילו הכי אינה מועלת חזקתו דהנה הרמב"ן ז"ל דס"ל הכי יראה מדבריו דהיינו דוקא בחלון שאין בו היזק ראיה אבל אם יש בו היזק ראיה לעולם אין בו חזקה וכמו שכתב הטור ח"מ סימן קנ"ד בשמו באופן דכי האי גוונא יראה דאין חזקת ראובן מועלת ויכול שמעון לערער עליו ולבטל חזקתו ואם טענות ראובן ושמעון בתחלת חזקת החלון הנז' יהיה על האופן מאחר שכתבתי לעמוד על פסקא דדינא יראה שצריך לדעת איזה מהם נקרא מחזיק ואיזה מהם נקרא המוציא מחברו אם ראובן בעל החלון הוא המוחזק ושמעון בעל הג'רדאקי נקרא מוציא שבא לטעון טענות נגד ראובן ולהפסידו ולהוציאו מחזקתו או איפכא שראובן נקרא מוציא שבא להעמיד נזק על שמעון. סוף דבר אופן הספק הוא אם המזיק נקרא מוחזק או הניזק והנה הרב הגדול מוהרר"י ן' לב זלה"ה בספרו הראשון כתב שנפל מחלוקת בדבר זה בין הרבנים הגדולים זלה"ה שקדמונו ואני בעניי העלתי מה שהעלתי בענין זה בחולשת עיוני כמו שיוכל המעיין לראות בפסקי הנדפסים ועתה אומר כי בענין הזה ראיה כגוונא דנדון דידן יראה דאיכא טעמא רבה לומר דהניזק הוי המוחזק דכיון דאיכא פלוגתא דרבוותא אם יש חזקה להזק ראיה או לא ואיכא רבוותא טובא דס"ל דאין חזקה מועלת להיזק ראיה ואפילו נתן לו רשות לפותחו יכול לומר סבור הייתי לקבל ואיני יכול לקבל הנזק ואפילו מחל לו הנזק דכקוטרא ובית הכסא דמי אם כן יראה דאפילו לדברי הפוסקים דס"ל דיש חזקה להזק ראיה כמו שאנו נוהגים אין ליפות כח המחזיק כל כך שיהא מוחזק על הנזק ולתת לו דין מוחזק ואם כן יראה דבנ"ד שמעון הניזק הוא המוחזק וראובן המזיק נקרא מוציא וכיון שכן אפי' אם יטעון ראובן שמכר לו שמעון או נתן לו זכות פתיחת החלון כל ששמעון מכחישו וטוען עליו שלא מכר ולא נתן לו רק ששתק ולא מיחה צריך שיביא ראובן ראיה שמכר לו שמעון או נתן ואז תעלה לו חזקה ואם לא יביא ראיה ישבע שמעון שלא מכר לו ולא נתן ובזה תתבטל חזקת ראובן דבמה ששתק ולא מיחה שמעון הנז' אינו מספיק לשתעלה חזקה לראובן שכבר כתבתי דהך מלתא הוי פלוגתא דרבוותא וכיון שכן יכול שמעון לומר קים לי כהנך רבוותא דס"ל דלכל דבר צריך טענה וחזקת שלש שנים באופן שאינו רואה מקום לזכות לראובן בחזקת החלון כנ"ל זולת אם יביא ראיה שמכר לו או נתן לו שמעון כנ"ל או שיודה לו שמעון על כך ובזה אפשר שתעלה לו חזקת חלונו. ומה שאני כותב שאפש' שתעלה לו חזקת חלונו יען כי ראיתי פסק מחודש אצלי בספר הפסקים הראשון למוהרר"י ן' לב זלה"ה סימן פ"ג שיראה מדבריו שאפילו שהחזיק המזיק בהזיק דאית חלון בהזק ראיה יכול הניזק אם ירצה לבנות ולהאפיל כנגדו מטעם שיכול לומר הניזק קים לי כהני רבוותא דסבירא ליה דאין חזקה להיזק ראיה ואם זה הפסק של הרב הגדול יסכימו בו החכמים השלמים אשר בעיר ובפרט הרב הגדול מר קשישא נר"ו אין צורך לשמעון לעמוד על דברים אחרים שבא בשאלה דהיינו שמתרעם על ראובן ומערער עליו שהשפיל החלון ושהרחיבו והגדילו ממה שהיה מקודם באופן ששינה להוסיף בנזק ממה שהיה מקודם. ונוסף על זה עוד הוסיף צרת הנזק במה שרצה להעמיד נכח החלון הנז' היזק קבוע הוא או אחר בעדו עושה מלאכה רובו של יום כמו שבא בשאלה כי בזה ודאי הדין עם שמעון דהוי היזק תדיר וכמו שהוכיח זה השואל מההיא דאין פותחין פתח חנות נוכח פתח חבירו אפילו ברשות הרבים מטעם שמזיקו בהיזק ראיה תדיר באופן שהעולה מכל מה שכתבנו הוא שאם לא יביא ראובן ראיה ששמעון מכר או נתן לו אותו הזכות מפתיחת החלון לא עלתה לו לראובן חזקת חלונו כמו שכתבנו. ואפילו אם יביא ראיה ראובן על ככה אם דבר פסק הרב כמה"ר ן' לב ז"ל יתחוורו בעיני חכמי רבני עירנו נר"ו אם כן יכול שמעון לבנות כנגד החלון מבלי שיוכל ראובן למחות בידו מטעם שמאפיל הלוכו כמו שפסק הרב הנז'. ואם כל אלה לא יעמדו לשמעון לשיוכל לערער על חזקת החלון הנזכר לפחות יכול למחות על יד ראובן על מה ששינה החלון שהשפילו והגדילו ממה שהיה מקודם כי בזה ודאי לא היה כח בידו לשנות דבר וכמו שבא זה בפשיטות בטור ח"מ סימן קנ"ד וז"ל ואפילו אם יש לאחד פתח או חלון פתוח לחצר אינו רשאי להוסיף עליו כלל וכו' והרמב"ם כתב רצה לשנות חלונו בין למעלה בין למטה אפילו היתה גדולה ואמר אסתום זו ואפתח אחרת קטנה בעל החצר מעכב עליו וכתב עליו הטור ז"ל שרצה לומר אפתח אחרת קטנה במקום אחר נתבאר מזה שאין רשות לראובן לשנות דבר ממה שהיה מקודם וגם על הטענה האחרת הבאה בשאלה שבקש ראובן לקבוע שם היזק תדיר וקבוע אין צורך להאריך בו יותר מהבא בשאלה עצמה וכמו שכתבתי כבר בזה.
ועל מה שבא עוד בשאלה ששאל השואל שעשה למטה מכנף גג עלית שמעון ג'ארדאקי אחד סמוך לעלית הנז' ושמעון בא למחות בידו שלא יעשה הג'ארדאקי סמוך לעלייתו וכו' אומר כי יראה שיש בדברי השואל מקום מבוכה כי הנה ממקום אחד מדבריו יראה שרוצה למחות בראובן שלא יבנה למטה מכנף גג עלייתו אף על פי שהוא מרוחק מן הכותל וממקום אחר מדבריו יראה שאינו בא למחות רק שלא ישתמש מכותל עלייתו בסמיכת הג'ארדאקי ואומר דאם כונת שמעון למחות בראובן שלא יבנה תחת כנף עלייתו ודאי דאינו יכול למחות בו ומלתא דפשיטא היא ואינו צריך לפנים ומנא אמינא לה מהא דתנן פ' חזקת המרזב אין לו חזקה ויש למקומו חזקה ואתמרו עלה בגמ' שלשה אוקמתות וחדא מנייהו מאי דקאמר רבי ירמיה בר אבא המרזב אין לו חזקה שאם רוצה לבנות תחתיו בונה ויש למקומו חזקה שאם בא לעקרו אינו עוקרו ופירש רש"י ז"ל שאם רוצה בעל החצר לבנות תחתיו בונה בניינו ע"ד שמגיע למרזב ולא מצי טעין בעל הגג כי היכי דאחזקי במקום המרזב אחזקי תחתיו ואם בא לעוקרו ולהגביה בעינו במקום שהיה המרזב אינו יכול לעקרו דלמקומו מיהא הויא חזקה והרי"ף והרא"ש כתבו השלשה אוקמתות וכתב הרא"ש וז"ל יראה כיון דפליגי הני אמוראי ולא איפסיק' הלכתא כמאן מהם החזיק במרזב אזלינן בתר המקל ולא יגע במרזב אך יכול לבנות תחתיו כ"ר ירמיה ונמקי יוסף כתב והני שלשה אמוראי לא פליגי אלא מר אמר חדא ומר אמר חדא ולא פליגי הלכך קי"ל ככלהו. יראה בבירור מהך אוקמתא דר' ירמיה בר אבא לפסקא דנדון דידן דנהי דהחזיק שמעון בכנף גגו על חצר ראובן ולא יוכל ראובן לבנות תחת כנף הגג ולהגביה בניינו כל כך ער שיכריחנו להסיר כנף גגו מ"מ אינו יכול שמעון למחות בראובן שלא יבנה ויעשה מה שירצה בחצרו עד שיגיע לכנף גגו ואם כונת שמעון למחות בראובן שלא יהיה הג'ארדאקי הנז' סמוך וקבוע בכותלו הדין עמו ויכול למחות לא מבעיא לסברת בעל הטור ז"ל שכתב מ"מ סימן קנ"ג דזיז אפילו פחות מטפח יכול למחו' בעל הגג בבעל החצר שלא יקבע בכותל אלא אפי' לסבר' הר"י ברצלוני שכתב הטור בשמו דזיז פחות מטפח יכול בעל החצר לקבוע בכותל בעל הגג וכתב דכגון זה כופין על מדת סדום מ"מ בזיז שיש בו טפח מודה שיכול למחות וכ"ש ג'ארדאקי דנדון דידן דלאו דינא ולאו דיינא דיכול למחות שלא יקבענו בכותלו שבלי ספק יש נזק בקביעתו בכותל ואפשר שאפילו בסמיכתו אף על פי שלא יהיה נקבע ימשך איזה הזק בכותל ולכן יש להרחיקו שלא ימשך. עוד שאלני השואל על ענין זה ג'ארדאקי אם יכול למחות עליו שלא יהיה סמוך לכותלו מטעם שמשתמש בכותלו ועוד טוען שראובן מזיקו מן הג'ארדאקי החדש הנז' בהזק ראיה מן הצד דרך חלון אחד שיש בעליה הנז' ובטענות אלו מוחה שמעון על יד ראובן מעשות הג'ארדאקי הנז'.
ועוד שאל שמעון השואל הנז' כי ראובן הנז' הרבה להכעיסו בענין אחד והוא כי זה כמו ארבעה שנים העמיד ראובן הנז' בבית התחתית שלמטה מעלית הנ"ל גיגיות של שתן שצובעין בהם הצמר ומיחה בידו שמעון בכח פסקים מכמה חכמים רשומי' שהורו המורי' לחייב לראובן לסלק משם הגיגיות וכמו שדן והורה כן כמוהר"י ן' לב זלה"ה באחרונות סימן ל"ג ועלה בידו לחייב לראובן לסלקם משם והיום הזה חזר ראובן להכניס הגיגיות הנז' שם שלא כדת בעבור הרעימו בחושבו כי יעלה בידו לעשות כזאת וכזאת כאשר עשה לימי' שעברו על ענין הכותל של הבית התחתית שהיתה רעועה ונופלת ולא רצה לקבל עליו את הדין לבנו' אותה באופן שהוכרח שמעון לבנותה ממונו ועוד היום מוסיף סרה להכניס שם הגיגיות של צביעת הצמר שלא כדת ולהזיקו לשמעון הנז' בריח רע ילמדנו רבנו הדין עם מי ושכרו מן השמים.
תשובה על ענין מחאת שמעון הג'ארדאקי של ראובן יראה שיכול למחות מכח שתי הטענות בטוען עליו אם מצד טענת שאינו רוצה שישתמש מכותלו אף על גב שאינו משתמש אלא בסמיכה יכול למחות בו ויש ללמוד זה ממה שכתב ר"י על ההיא דתנן סולם המצרי אין לו חזקה ולצורי יש לו חזקה כי הנה רשב"ם פי' דהיינו שראובן העמיד סולם בחצר שמעון לעלות בו לראש גגו והחזיק בו בטענה כיון שהוא קטן אין לו חזקה שלא חשש למחות ור"י דחה פי' ואמר דכה"ג אפילו קטן נמי יש לו חזקה דכיון שעובר הוא על חצרו ודאי קפיד אלא מיירו שסמכו בחצרו על כותל חבירו דכיון שהוא חבירו אינו מקפיד יראה מדבריו דאפילו סמיכת סולם על כותל חבירו כיון שהוא סולם צורי איכא קפידא אף על פי שאינו משתמש מהכותל אלא בסמוכה ויראה גם כן דאפילו בסולם המצרי דאמרינן דאין לו חזקה אפילו הכי אם בא חבירו למנוע עליו מתחלה יכול למחות וכמו שכתב הטור ז"ל על מה שכתב הרמב"ם בפ' ח' מה' שכנים וז"ל כתב הרמב"ם לפיכך כשבא בעל הגג להעמיד סולם גדול יכול בעל החצר למחות בו שלא יחזיק עליו אבל אם הסולם קטן אינו יכול למונעו שהרי יאמר לו אין לך שום הפסד בזה שכל זמן שתרצה תבטלנו עכ"ל וכתב עליו הטור ואמר ואינו נרא' דהיאך ישתמש בשל חבירו בעל כרחו ואע"פ שלכאורה יראה מה שכתב הרב הגדול מהרר"י קארו זלה"ה שהטעם שהקשה הטור כך על דברי הרמב"ם היינו לפי שיראה מדברי הרמב"ם שמפרש כפירוש רשב"ם מ"מ יראה לע"ד דאפי' לפי הפירוש שפירש ר"י שייך לומר מה שכתב הטור דיכול למחות שלא יסמוך על כותל חבירו וישתמש בשל חבירו בעל כרחו ויראה לע"ד שכונת הטור להקשות אפי' על פי פי' ר"י ואם איתא שאינו מקשה אלא על פי פשטן של דברי הרמב"ם שיראה דאזיל בשיטת רשב"ם יראה דעדיפא מינה ה"ל לאקשויי והוא מה שהקשה ר"י דאפילו בסולם קטן כההוא גוונא דרשב"ם יש לו חזקה כיון שעובר על חצרו סוף דבר יראה דאפילו בסולם המצרי לפי פי' ר"י נהי דאין לו חזקה אפ"ה אם ירצה חבירו למנוע בו מתחלה יכול למחות. והואיל ואתא לידן הך מלתא ראיתי לעמוד ולדקדק על מה שכתב הריב"ש ז"ל על דברי הרא"ש ז"ל שפסק על ראובן שבא לפתוח חלון לחורבת שמעון אין יכול למחות בו כיון שאין מזיקו וכיון שאינו יכול למחו' אין לו חזקה והקשה עליו שעשה מן המסובב סבה ומן הסבה מסובב שהרי לפי הנראה מהגמר' היסוד והסבה היא החזקה ומדין החזקה יצא לנו אם יכול למחו' יראה מדבריו ז"ל דס"ל דבמידי דאין לו חזקה אינו יכול למחות ויראה לע"ד שיש לתמוה על דבריו ז"ל ופליאה דעת ממני דמאי נפקא מינה אם דין החזקה הוא סבה לדין המחאה או אם דין המחאה תהיה סבה לדין החזקה אם הדין נותן לעולם שכל היכא דאינו יכול למחות אין לו חזקה וכל היכא דאין לו חזקה אינו יכול למחו' ומה שכתב דמלשון הגמרא יראה שהיסוד והסבה היא החזקה איני רואה שום הכרח מהגמ' ומקום להוכיח זה דאי משום דנקט תחלה דין החזקה וקאמר רבי זירא למטה מארבע אמות יש לו חזקה ויכול למחות למעלה מד' אמות אין לו חזקה ואינו יכול למחות ור' אלעא נקט נמי בלישניה דין החזקה תחלה יר' דאין זה דקדוק מוכרח להוכיח שתהיה דין החזקה סבה ויראה לע"ד דאם באנו לדין הטב יראה דאפשר לומר דקושטא דמלתא הוא דאינו יכול למחות הוא סבה לדין החזקה וכל היכא דאינו יכול למחות אין לו חזקה אך אמנם אפשר לומר דאיכא מידי דאין לו חזקה מטעמא דאפשר דלא קפיד ומשום הכי לא מיחה ומ"מ יכול למחות אם רצה למחות שלא ישתמש בשלו אפי' תשמיש מועט ויש ללמוד זה מדינא דהמוציא זיז פחות מטפה דקתני במתניתין סוף פ' חזקת זיז עד טפח יש לו חזקה ויכול למחות פחות מטפח אין לו חזקה ואינו יכול למחות ופליגי עלה בגמר' בפירושה דמתניתין רב הונא ורב יהודה דרב הונא ס"ל דמאי דקתני אינו יכול למחות היינו בעל הגג שהיינו בעל הזיז בבעל החצר דאינו יכול למחות בו לומר אל תשתמש בזיז שלי דמה הפסיד בעל הגג הלא כשישתמש בעל החצר בזיז ויתלה בו חפצו לא יראהו בעל הגג שהרי הוא תחתון לו וליכא היזק ראיה ואי משום דממלא מקום הזיז שעכשו אין יכול בעל הגג לתלות בו חפציו להא לא חיישינן דכיון דאין לו חזקה ויכול בעל החצר לחתוך הזיז כל שכן שישתמש בו באויר שלו כך פי' רשב"ם ועוד כתב אי נמי הכי פירושה אין לו חזקה לבעל הגג וגם אינו יכול למחות בבעל החצר אם בא לקבוע זיזין סמוך לכתלו בהא ליכא היזק ראיה אבל בעל החצר יכול למחות בבעל הגג שלא יוציא זיז פחות מטפח בתחלה אי נמי שלא ישתמש בזיז שהוציא כבר משום הזק ראיה משום דמצי אמר ליה בעל החצר לבעל הגג זמנין דבעיתת ליפול מן הגג כשתעמוד בשפת הגג ותשוח לתלות דבר על הזיז ולא תהדר אפך ולא תבוש מהסתכל בחצרי ולא תהא נתפס כגנב ואפילו אי לא בעיתת תטעון דמחמת בעיתותא אהדרנא אפאי ואיכא היזק ראיה כך פרש"י דברי רב הונא ואם איתא דהיכא דאין לו חזקה למחזיק אין המערער שכנגדו יכול למחות אם כן היכי אמרי' הכא בדינא דזיז פחות מטפח דאף על גב דאין לו חזקה על בעל החצר מ"מ יכול למחו' בעל החצר בבעל הגג בעת הוצאת הזיז גם אם באנו לדון מסברא יראה דדין אינו יכול למחות היא סבה מחייבת לומר שאין לו חזקה דהא מלתא דפשיטא היא דקיום החזקה ובטולה תליא במחאת המערער שאם המערער מחה על המחזיק בטלה חזקתו ובטלו טענותיו שטען לקיים חזקתו ואם לא מיחה הפסיד המערער ואם כן כשאינו יכול למחות המערער דין הוא שלא יהא דין חזקה למחזיק כיון דלא מצי טעין המחזיק על המערער אם איתא דלא זבינתיה או יהבתיה ניהלי אבעי לך למחויי כיון דמדינא אינו יכול למחות וזה יראה לי טעם נכון מספיק לקיים דברי הרא"ש ז"ל במה שכתב וכיון שאינו יכול למחות אין לו חזקה ויש לתמוה על הריב"ש ז"ל במה שתמה על הרא"ש ז"ל וכתב שעושה מהמסובב סבה ומהסבה מסובב ואחזור לנדון דידן דודאי יכול למחות שמעון על הג'ארדאקי הנז' אפילו לא יהיה הג'ארדאקי הנז' אלא במדרגת סולם המצרי וכמו שכתבתי וכ"ש שיראה דהג'ארדאקי אפילו יהיה הקטון שבקטנים עדיף מסולם הצורי באופן שאפילו בסמיכת על הכותל לבד יכול למחות עליו שאינו רוצה שישתמש מכותלו וכמו שכתבתי כי יר' דבמה שסומך הג'ארדאקי על הכותל נמשך קצת הכבדת על הכותל טפי מסולם הצורי כ"ש דבודאי כשהוא סמוך ודאי שיבא לקבוע במסמרים באופן שהקפידא תהיה יותר גדולה וגם מהטענה האחרת יכול למחות על הג'ארדאקי הנז' כיון שנמשך לו היזק ראיה ואף על פי שאינו מזיק לו בהזק ראיה להדיא כמו שבא בשאלה שמזיקו מן הצד אפילו הכי יכול למחות בו שירחיק עד שלא יהא יכול לראות בו כלל ואין לטעות במה שכתב רשב"ם דחלון כנגד חלון ופתח כנגד פתח אין צריך להרחיק אלא מה שהוא זה כנגד זה דיראה מדבריו דאף על גב דכי מרחיק משהו אכתי חזי ליה כיון שאינו רואהו בדרך תשמישו תדיר אינו יכול לעכב עליו. שדברי רשב"ם אלו אינו אלא בפותח חלון כנגד חלון בחצר השותפין וטעמא דמלתא כמו שכתב הרמב"ן משום דא"ל אי בעינא לאסתכולי בך יכול אני לעמוד בחצר ולהסתכל בך ולפיכך אינו יכול למחות בו שהרי אין רבוי היזק אבל לחצר חבירו לעולם ירחיק עד שלא יהא יכול לראות בו כלל ואם כן בנדון דידן כיון שזה הג'ארדאקי שעושה ראובן אינו בחצר השותפין אלא בחצרו של ראובן אם כן הוי ראובן מזיקו לשמעון מחצרו לרשות חבירו ויכול שמעון למחות בו זהו מה שנראה לי לענין דינא בענין הג'ארדאקי הנ"ל.
ועתה אבא על הערעור שמוחה שמעון על ראובן בהכנסת הגיגיות למטה מעלייתו ואומר כי לא אאריך בזה הענין רק אכתוב בקיצור מה שכבר הורגלתי לומר על פה לשואלים אמנם מעולם לא כתבתי על ענין זה שום דבר ומה שהורגלתי לומ' הוא כי בודאי לאו דינא ולאו דיינא דנזק ריח הגיגיות הוי נזק גדול וקרוב הדבר לדמותו לקוטרא ובית הכסא דאין לו חזקה אך אמנם יען כי ענין עשיית הבגדים הוא מחיית בני העיר יש לשכנים לסבול נזק זה ואין ראוי למחות בו דאפילו במלאכה פרטית שעושה האדם שאינה כל כך כוללת כמו ענין הגיגיו' אף על פי שיראה שנמשך ממנה נזק גדול איכא מרבוותא דס"ל שאינו יכול למחות כמו שכתבו על ההיא מתניתין דתנן אבל אינו יכול למחות בו ולומ' איני יכול לישן לא מקול הפטיש ולא מקול הרחים דאיכא לאקשויי בפשטא דהך מתניתין מאי שנא פטיש ורחים מסופא /מרופא/ וגרדי דקי"ל דאחד דבני חצר שבקש לעשו' רופא וגרדי חבירו מעכב עליו ותרצו דמאי דקאמר ברישא דמתניתין אינו יכול לישן מקול הנכנסים ומקול היוצאים לא הוי מקול ממש אלא מפני רגל הרבי' שמרבי' עליו את הדרך דיראה דדוקא מחמת רבוי הדרך דהיינו אחרים הנכנסי' ויוצאים יכול למחות כיון שהוא נזק שבא לו מאנשים אחרים מבחוץ אמנם הנזק שבא לו מצד שכנו אף על פי שהוא גדול שאפשר שמעכבו מלישן מחמת קול הפטיש וקול הרחים אפילו הכי אינו יכול לעכב עליו אפשר דטעמא דמלתא שכיון שעושה מלאכתו לצורך מחייתו ואין לזרים את אינו יכול למחות בו באופן דיר' מסברת הני רבוותא דאפילו במלאכה פרטית כה"ג דפטיש ורחים אינו יכול למחו' כ"ש במלאכה כוללת דהיינו עשיית הבגדים שהיא רוב מלאכת אנשי העיר ואם השכנים מעכבים זה על זה בענין הגיגיות לא שבקת חיי לעשות מלאכת הבגדים לאנשי העיר מ"מ אמרתי שראוי לבעל הגיגיות שישתדל לבקש מקום לשום שם הגיגיו' באופן שירחיק וימעט הנזק משכנו כל מה שאפש' והנה גם בנדון זה שנשאלתי בו עליו עתה אני מודיע לראובן שאין ראוי למחו' בראובן אך אמנם אם יש מקום לראובן להרחיק מושב מקום הגיגיות שלא יזיקו לשמעון ראוי ונכון הדבר שירחיקם. נאם הצעיר שלמה הכהן.
@שו"ת מהרש"ך חלק ב סימן צט
שאלה ראובן היה חייב לשמעון מנה בשטר ובתוך זמנו הלך שמעון למדינת הים והניח שטרו ביד לוי וכתב לו הרשאה כדי שיגבה מראובן בזמנו ובהגיע הזמן סירב ראובן בפריעת החוב ללוי באומרו שנתאנה במקח ועל זה עברו ביניהם דברים ובין כה וכה הלך לוי גם כן למדינת הים והניח השטר ביד יהודה ויהודה תבע מראובן שיפרע לו החוב הנז' פעם ופעמים וראובן היה מסרב בטענת האונאה הנז' בני וביני יצא קול בעיר שהמלך צוה להוריד הגרושו מערכו ואז אמר ראובן ליהודה בא ואפרע לך השטר ההוא וימאן יהודה לגבות ממנו באומרו אינני מורשה לגבות ממך וכראות ראובן שיהודה היה נשמט ממנו הלך בפני ב"ד שבעיר ומסר בידם דמי החוב הנז' כדי שיזכו בהם לשמעון ושהיו בידם לאחריות שמעון עד עת בא דבריו מה יעשה בהם ונשארו הדמים ביד ב"ד ואחר חדש ימים או יותר הורידו הגרוש' משוויו על פי מאמר המלך יר"ה ועתה בא שמעון ואינו מתרצה בפרעון ההוא שנעשה ביד ב"ד שלא בפניו ושלא מדעתו ורבו בינו ובין ראובן הטענות יורנו מורנו מי משניהם זכאי בדינו ומה' יהיה משכורתו שלמה.
תשובה איברא דלכאורה ולפום ריהטא יראה דלא מהני ללוה להפטר מהפסד ירידת ערך הגרושוש אף על פי שזיכה המעות שחייב לב"ח על ידי אחר ויש להוכיח זה ממאי דקאמר בגמרא בשלהי פ"ק דגיטין בדינא דהולך מנה זה לפלוני דרב ושמואל דאמרי תרוייהו דהולך כזכה דמי ואפ"ה אם אבדו חייב באחריותם והעלו כל הפוסקים דלעולם המעות הם באחריות הלוה עד שיגיע ליד המלוה או ליד שלוחו אברא דבנתינה בפניו בע"כ במקום שדרך ליתנם שם סגי ונלמד זה מההיא דאמרינן הלוהו בישוב לא יחזיר לו במדבר וכו' באופן דירא דיש ללמוד מזה דזיכוי על ידי אחר לא סגי לפטור ללוה מהאחריות המוטל עליו אמנם כד מעיינן יראה דיש לחלק ולומר דנהי דזיכוי על ידי אחר לא יועיל לפטור מאחריות גנבה ואבדה אם נגנבו ונאבדו ביד מי שזיכה המעות על ידו וחייב בהם הלוה מ"מ לענין אונס הפסד ירידת הגרושוש מערכם הקודם יש לפוטרו והפסד זה על המלוה הדר ויש ללמוד זה ממאי דקיל בדינא דשואל דאם החזיר הבהמה השאולה לו לאחר שכלו ימי שאלתה אף על פי ששלחה שלא מדעת המשאיל דנהי דחייב בגנבה ואבדה כש"ש =כשומר שכר= מ"מ פקע מיניה דין חיוב שואל דהיינו אם מתה כדרכה והכי איתא בגמ' פרק השוכר את האומנין תנן התם אמר לו שואל שלח ושלחה ומתה חייב וכן בשעה שמחזירה אמר רפרם בר פפא א"ר חסדא לא שנו אלא שהחזירה בתוך ימי שאלתה אבל לאחר ימי שאלתה פטור וקאמר עליה בגמר' איבעיא להו פטור משואל וחייב בס"ס או דילמא ס"ס נמי לא הוי ואמר אמימר מסתברא פטור משואל וחייב בש"ש הואיל ונהנה מהני הא קמן דאף על גב דהוי דינא לחייב לשואל בדין שומר שכר כיון שלא באה הבהמ' לרשות המשאיל או ליד שלוחו מכל מקום מהני מה שהוציאה מרשותו להפטר מחיוב אונס מתה כדרכה הכא נמי לענין לוה נהי דלא מהני להפטר מחיוב גנבה ואבדה בזיכוי על ידי אחר שלא בדעתו ושלא בפניו מ"מ יראה דדין הוא שיועיל לפטור מאונס גזרת המלך יר"ה בירידת ערך הגרושוש ואין לפקפק ולומר דלא דמי ענין זה דהלואה לענין דשואל דשואל שאני דאפילו לא הוציא הבהמה השאולה לו כיון שכלה זמן שאלתה פקע מיניה דין חיוב שואל ואפי' מתה הבהמה בביתו פטור אבל לענין הלואה דמעות דמלתא דפשיטא היא דאף על פי דהגיע זמן הפרעון והמעות הם בביתו של לוה לא מפטר מגזרת אונס ירידת ערך הגרושוש ואם כן יראה דאיכא לפלוגי ולא דמו לשואל ואין ללמוד משם כלל ואם כן אפילו הוציא המעו' מרשותו וזיכם ע"י אחר אין לפוטרו דיראה דהחילוק הוא מבואר דגבי שואל אין צורך להפטר מחיוב אונס דמתה כדרכה להוציאה מרשותו דכיון שכלה זמן השאלה והבהמה היא מסויימת קמה לה ברשות משאיל אפילו שתהיה בבית השואל כיון שאסור לשואל להשתמש בה לאחר שכלו ימי שאלתה שלא מדעת המשאיל ומ"מ אכתי דמי עליה דשואל חיובא דש"ש כל שלא באה הבהמה לרשות המשאיל או ליד שלוחו מטעמא דקאמר בגמרא שכתבתי לעיל דהואיל ונהנה מהני אבל גבי הלואה מלתא דפשיטא היא דאפילו הגיע זמן הפרעון כל שעדיין המעו' ביד הלוה אין מקום להפקיע ממנו ולפוטרו משום חיוב שהיה חייב תוך זמן הפרעון ואפילו היו המעות בידו מוכנים וצרורי' כל שלא אמר לו הילך מעותיך בא וקחם ובזה כל אנפין שוים. איברא דהיכא דאמר לו הילך מעותיך מוכנים אצלי בא וקחם יראה דהוי פלוגתא דרבוותא כי הנה בעל הטורים כתב בח"מ סימן ק"כ וז"ל וכן נמי כי אמר לו הנה מעותיך צרורים ומונחים בביתי בא וטול מעותיך והלה מסרב ונגנבו או נאבדו הלוה פטור אלא אם כן פשע בהם ונגנבו או נאבדו והרב הגדול מוהר"י קארו ז"ל /ח"מ/ בסימן ע"ב כתב ז"ל מ"כ אמר לו הלוה טול מעותיך ואמר איני חפץ בהם והרי הם צרורים ומונחים ונגנבו או נאבדו נר' לי שחייב הלוה דאלו מתרמי ליה עסקא מי לא זבין בהו הלכך חייב באחריותן אבל כל כשהוציאן מרשותו וזיכה לו על ידי אחר דהשתא ליכא תו למיחש לאתרמי ליה עסקא דין הוא להקל על הלוה ולפוטרו מאונס גזרת המלך בירידת ערך הגרושוש והפסד זה עליה דמלוה הדר נהי דאף על פי שזיכה על ידי אחר שלא בפניו לא מיפטר לוה מאחריו' גנבה ואבדה אפי' באונס ויש ללמוד משואל כמו שכתבתי.
ועוד יראה לע"ד שיש מקום לחלק מהפסד מוחלט דהיינו בדבר הנאבד או נגנב דהוי מידי דליתיה בעולם להפסד כזה דאינו ניכר דהיינו ירידת ערך הגרושוש שהגרושו /שהגרושו'/ לא נשתנה מצורתו הראשונה ויש ללמוד ממאי דאמרינן גבי גזלן דאפילו נפחת הדבר הנגזל כל שאין השינוי ניכר יכול לו לומ' הרי שלך לפניך כדתנן פ' הגוזל קמא גזל מטבע ונפסל תרומה ונטמאת חמץ ועבר עליו הפסח וכו' אומ' לו הרי שלך לפניך וטעמא דכל הנך משום דלא מנכר היזקא אף על גב דבמידי דמינכר היזקא קי"ל דמשלם כשעת הגזלה אם כן בנדון דהלואה נמי כל שזיכה הלוה החוב על ידי אחר והמעות הם בעין כשיבא המלוה לתבוע חובו יכול הלוה לומר לו הנה מעותיך שזיכיתי לך על ידי פלוני זה כמה ימים ומאותה שעה הקציתים לך והוצאתים מרשותי לחשבונך וכיון שהמעות הם בעין כמו בשעה הראשונה שהוציאם מביתו דין הוא שיהא זה ההפסד האמור על המלוה כיון שהוא היזק שאינו ניכר וק"ל שיראה לי דיספיק זיכוי על ידי אחר שיזכה הלוה המעות למלוה לפטור מהפסד ירידת ערך הגרושוש. ועוד יראה שיש כאן טעם אחר מספיק בנדון דידן לפטור לראובן זה הלוה הבא בשאלה והוא כי הנה זה האיש ראובן אשר עליו באה השאלה הוציא המעות שהיה חייב לשמעון והביאם לב"ד לפני החכמים השלמים נר"ו וגם אני הצעיר נמצאתי במעמד ובעצת ורשות כלנו זיכה ראובן הנז' המעות לפרוע חובו לשמעון וראה ראינו לעשו' כן לתקנת ראובן הלוה ולקבוע תקנה שאין ראוי ששמעון המלוה ותעכב במקומו מלשלוח לגבות מעותיו כדי להרויח שלא יפסיד בירידת ערך הגרושוש ויהיה הפסד על ראובן הלוה ויש לנו ללמוד מתקנת הלל דתנן בערכי' בראשונה היה נטמן יום י"ב חדש כדי שיהיה חלוט לו כו' והואיל ואתא לידן הך מלתא דתקנת הלל קודם שאבאר מה שיש ללמוד ממנה לנ"ד ראיתי לעמוד על מה שכתבו התוספו' בדבור מכלל דבעלמא נתינה בע"כ הויא נתינה וגם על מה שכתב הרא"ש בפסקיו על שקלא וטריא דלישנא קמא דרבא כי יראה שצריך עיון ודקדוק לעמוד על דבריהם ואומר כי הנה הרא"ש כתב לשנויי מה שהקשו דאמאי לא חייש רבא בקושייא דרב פפא ותירץ משום דס"ל דאם איתא דעל כרחו הויא נתינה בפניו ה"ה נמי שלא בפניו וכו וכונתו לומ' ז"ל דס"ל לרבא דאצטריך ליה להלל לתקוני בין לפניו בין שלא בפניו בע"כ דבודאי אי לאו תקנת הלל בע"כ אפילו בפניו לא הויא נתינה והנה עדיין על כל זה שכתב הרא"ש עדיין יש לדקדק ולהקשות על רבא כי הנה כיון דרבא לא מפליג משלא בפניו לבפניו בע"כ ואם כן בפרעון חוב קי"ל דפרעון בע"כ בפניו הויא נתינה כדמשמ' ומוכח מההיא דהלוהו בישוב לא יחזירנו במדבר ואם כן ע"כ מודה רבא בפרעון חוב דנתינה בפניו אפילו בעל כרחו הויא נתינה והך מלתא דבתי ערי חומה הוי פרעון דהיינו שהמוכר מחזיר דמי הבית ללוקח ואם כן למה הוצרך הלל לתקוני כיון דבפניו אפילו בע"כ הויא נתינה אם כן אפילו שלא בפניו נמי דליכא לפלוגי וזהו מה שהוקשה להם לתוספות ותירצו על זה ואמרו די"ל דדוקא בעלמא בשאר קבלת חוב דאין המלוה מספיד /מפסיד/ אמרינן דנתינה בע"פ בפניו הויא נתינה והכונה להם לומר דהכא בענין בתי ערי חומה איכא למימר דנתינה בע"כ בפניו לא הויא נתינה דלא דמי לשאר פרעון חוב דעלמא דבבתי ערי חומה תכף מפסיד המלוה בקבלת המעות ואפילו היה מקבל המעות מדעתו ורצונו אפ"ה יש לו הפסד דהיינו הפסד הבית וגם גבי גט יש הפסד גם כן דהיינו שמתגרשת ממנו נמצא שהוא מפסיד ושכנגדו ומרויח אבל גבי חוב דעלמא אין המלוה מפסיד בקבלת חובו ומ"ה דין הוא דבעלמא נתינה בע"כ בפניו הויא נתינה כיון דתכף בקבלת חובו אינו נמשך לו הפסד ואף על פי שאח"כ ימשכו לו הפסד מחמת אחריות גנבה ואבדה או שאר הפסדי' שאפשר שימשכו אין לחוש דלא דמי להפסד בתי ערי חומה או לאשה המתגרשת דהתם דההפסד הוא ברי ולכן יש מקום שם לומ' דנתינה בע"כ אפילו בפניו לא הוי נתינה ומ"ה הוצרך הלל לתקוני והנה הרא"ש ז"ל כתב למעלה בסמוך החילוק שיש בין פרעון חוב בתי ערי חומה לשאר פרעון חוב דעלמא ויש שינוי בלשון החילוק שחילק הרא"ש ז"ל ללשון החילוק שחלקו התוס' אמנם המעיין בכונתם יראה ויבין שהכל עולה לכונה אחת כמו שיובן זה ממה שכתבתי למעלה. אחר כל זה אומר שראיתי שיש לדקדק ולתמוה טובא דיראה מדבריהם דפליג רבא עלייהו דרב ושמואל כי הנה כיון דס"ל לרבא ע"כ דפרעון חוב דעלמא בפניו הויא נתינה כדמשמ' ומוכח מההיא דהלוהו בישוב לא יחזירנו במדבר שכתבתי למעלה וא"כ לרבא דס"ל דליכא לפלוגי משלא בפניו לבפניו ע"כ אם כן נראה דלרבא אפי' זיכהו על ידי אחד ללישנא קמא ס"ל דאם נגנבו או נאבדו מיד מי שזיכה על ידו פטור הלוה והיינו דלא כרב ושמואל דס"ל דהאומר הולך מנה זה לפלוני דאף על גב דהולך כזכה דמי מ"מ אם אבדו חייב הלוה באחריותן והנה לזאת הקושיא חשבתי לתרצה והיה עולה לי מתירוצה להכריח מה שכתבתי למע' דהיכא דזיכה על ידי אחר יש לחלק דדוקא נגנבו או נאבדו עדיין נשאר החיוב על הלוה כיון שיש הפסד הניכר דליתנהו בעולם אמנם בהפסד אחר שאינו ניכר מפטר הלוה ולא עלה בידי באופן שעדיין הקושיא במקומה עומדת ובלי ספק שהוא דוחק לומר דפליג רבא עלייהו דרב ושמואל וצ"ע. עוד יש לתמוה במה שכתבו והעלו דליכא לפלוגי מנתינה שלא בפניו לנתינה בפניו בע"כ וכי היכי דנתינה בע"כ בפניו הויא נתינה ה"נ נתינה שלא בפניו דהא קי"ל דאין חבין לאדם שלא בפניו ואפי' דבפניו חבין אותו בע"כ וגט אשה יוכיח דמתגרשת בפניה אפי' בע"כ ואפ"ה אינה מתגרשת שלא בפניה ע"י האחד והנה זאת הקושיא קיימתיה מסברתי החלושה אחר כך שמעתי מהחכם השלם הכולל כמהר"ר דוד ן' שושאן נר"ו שהקשה אותה הרשב"א ז"ל בחדושי גטין עוד יראה דיש לדקדק במאי דקאמר לתרוצי דאמאי לא חשש רבא לקושית רב פפא משום דס"ל דאי בפניו בע"כ מהני אפילו שלא בפניו נמי מהני אם כן אמאי אצטריך להלל לתקוני ואי משום ליחודי מקום אפשר שיזכם על ידי אחר ויש לתמוה דא"כ אפילו למאי דס"ל לרבא דנתינה בפניו בע"כ לא מהני וכ"ש שלא בפניו ומ"ה אצטריך הלל לתקוני מ"מ אמאי אצטריך לתקוני ליחודי מקום יתקן שיזכם לו על ידי אחר והך קושיא איכא לאקשויי ללישנא בתרא נמי וכל אלו הקושיות והתמיהות צל"ע. ועתה אבא למה שכתבתי למעלה כי מה שעשה ראובן על פי עצת ב"ד להוציא המעות מתחת ידו ולזכותם לחשבון שמעון דדמי לתקנת הלל ויש ללמוד לתקן תקנה זאת כי היכי דתקין הלל. ואומר דלכאורה יראה שאין לדמות נדון זה לתקן תקנה וללמוד מתקנת הלל דמאי דתקין הלל התם היינו דכיון שהמוכר בית בבתי ערי חומה הוי דינא שאם יחזיר המוכר ללוקח מעותיו לסוף שנים עשר חדש שחייב להחזיר לו ביתו וזה דבר ידוע לכל לוקח בית בבתי ערי חומה אם כן דין הוא לעשות תקנה שלא יועיל לו אם יטמין עצמו מהמוכר כיון דאדעתא דחיוב חזרת הבית נחית וגם גבי אשה המתגרשת מבעלה וקבל גיטה ממנו והתנה באותה שעה לקבל ממנה המעות דין היה גם כן לעשות תקנה שלא תדחה מפניה שלא תשלים תנאה אם לא שלא רצה הלל לתקן התקנה לענין גט משום דהוי מלתא דאיסורא וכדפרש"י אמנם בנדון דידן לא היה דבר ידוע בשעת ההלואה שיפחתו ערך הגרוש' שנאמר אדעתא דהכי נחת המלוה בשעת ההלואה ליקח הגרושו לערך שהיו שוים בשעת ההלואה ואם כן דין הוא לעשות תקנה שלא יועיל למלוה אם יטעון עצמו בזמן תשלום הפרעון באופן שאין מקום לומר שיש לעשות תקנה ואומר דנהי דיש קצת חילוק מנדון זה לההוא דהלל מכל מקום יראה דיש לדמותו בצד מה למוכר בית בבתי ערי חומה דכיון דמדינא יש לו למלוה לקבל מעותיו בהגעת זמן הפרעון כמו שכתב בעל התרומות אף על פי שהלוה ממהר לפרוע חובו כדי להציל עצמו מן האונסין העתידים לבא כגון חלוף המטבעות וכו' אם כן דין הוא לתקן תקנה שלא יועיל למלוה להטמין עצמו מהלוה להפסידו ואפילו אם נאמר שלא תקן הלל בנדון זה מכל מקום יש ללמוד מתקנתו ולתקן גם כן בכה"ג דנדון דידן אם כן בנדון דידן כיון שראובן זה אשר עליו באה השאלה הביא מעותיו לב"ד ועל פיהם ובעצתם עשה מה שעשה דין הוא שיועיל לו כאלו פרע למלוה בעצמו להפטר מהפסד ירידת ערך הגרושוש ואין לפקפק ולומר כי להפטר מההפסד הזה מירידת ערך הגרושוש אינו מספיק במה שעשה ראובן כי היה צריך שתהיה תקנה קדומה שבזיכוי המעות על ידי ב"ד יספיק לפטור שכן נראה ממה שכתב הריב"ש סימן קצ"ז וז"ל וכן עם היות שהמלך לא הזכיר במצותו שיוכל האדם לפרוע ביד נאמן ב"ד מכל מקום כיון שהיה מנהג מקדם בתקנת הב"ד שפורעין מעות בזמן דפ"ע אדה"ב ביד נאמן בית דין כדי שלא יהיה המלוה נטמן כו' משמע דמשום שהיה מנהג קדום בתקנת בית דין לפרוע וכו' כתב שגם אז שלמה שנשאל יוכל הלוה לפרוע ביד נאמן בית דין אמנם עתה בזמננו זה שאין לנו מנהג קדום בזה יראה דלא יועיל עתה הזיכוי הנעשה על ידי בית דין לפטור ללוה כי הנה יר' לומר שמה שכתב הריב"ש ז"ל מעשה שהיה כך היה שהיה אותו המנהג מנהג קדום אבל אה"נ שאפילו לא היה מנהג קדום או אז ראו בית דין לתקן שיפרע הלוה ביד נאמן בית דין מהני ומעלה לפטור ללוה ואפילו את"ל שצריך שיהיה מנהג קדום מכל מקום כיון שדבר זה היה נוהג בזמן הריב"ש ז"ל גם אנו בזמננו זה נחזיק במנהג ההוא כיון שהגיע זמן לנהוג כן שלא להפסיד ללוה בהטמנת המלוה באופן שמכל הצדדין וצידי צדדין ראיתי בחולשת עיוני לזכות לראובן ולהצדיקו במה שעשה בעצת בית דין להפטר מהפסד ירידת ערך הגרושוש. נאם הצעיר שלמה הכהן.
@שו"ת מהרש"ך חלק ב סימן ק
שאלה יבמה שהעידה אשה אחת בפני ב"ד כי הגד הוגד לה מפי יהודים שבאו מעיר צפת תוב"ב בשתי פעמים בשתי מעברות איך מת היבם במגפה אשר היתה שם ילמדנו רבנו אם מותרת היבמה הנז' להנשא על פי העדות ההוא או לא.
תשובה עיקרא דהך מלתא איתא ביבמו' פרק האשה רבה דבעי גמרא עד אחד ביבמה מהו ועקר הבעיא כדמסיק התם בגמ' הוי למשרי יבמה לעלמא דהיינו כגוונא דנדון דידן דהעדות הוא על היבם שמת להתיר היבמה לשוק ופשט לה רב ששת דמהימן ורבא נמי מסיק גמרא ואמר עד אחד נאמן ביבמה מק"ו לאיסור כרת התרת לאיסור לאו לא כ"ש וכתב רב אלפס ז"ל דקאמרי רבוותא דאף על גב דדחינן להא דרב ששת ולהא דרבא הנך דאייתא לאו דסמכא נינהו אלא דקי"ל דעד אחד נאמן ביבמה לעלמא כדפשט רב ששת וכדפשט רבא וכן הלכתא וכתב הרא"ש ז"ל על זה וז"ל ונראה לי דברי תימה איך פסקו להקל דעל כרחיך דחיה דרבא טובה וחזקה היא והאריך על זה ובסיום דבריו כתב לכך קשה הדבר להקל והואיל ואתא לידן הך שמעתא ראיתי לדקדק בה קצת דקדוקים דשייכי להך פסקא חדא במאי דבעי למפשט רב ששת מההיא דאמרו לה מת בעליך ואחר כך מת בנך וקאמר היכי דמי אלימא תרי ותרי מאי חזית וכו' ועוד ממזר ספק ממזר ודאי הוא וכ"ת לא דק הא מדקתני סיפא וכו' ויש לתמוה דכיון דלפי מאי דפשיטא ליה דסגי בעד אחד להתירה להתיבם א"כ רישא דמתניתין דקתני אמרו לה מת בנך ואחר כך מת בעליך הוי בעד אחד ואם כן מאי דקתני הולד ראשון ואחרון ממזר הוי ממזר ודאי וכיון שכן אמאי שבק רב ששת לאוכוחי למאי דקתני בהאי בבא דמת בעליך ואחר כך מת בנך דהוי ממזר ודאי מרישא דמתניתין דיראה דהוה עדיף טפי לאוכוחי מרישא דמתניתין וקל להבין. ותו יראה דאיכא למידק בהאי שמעתא דודאי האי בעיא דיבמה להתירה לעלמא אליבא דכולי עלמא בעי לה בין לרבי עקיבא דס"ל דיבמה לשוק מקלקלא מדאוריתא בכל הנך קלקולי דמתניתין בין לרבנן דס"ל דלא מקלקלא אלא מדרבנן ואם כן איכא למידק דמאי פשיטא מהך מתניתין דהא הך מתניתין אתיא אליבא דרבי עקיבא וכיון שכן נהי דלרבי עקיבא יבמה מותרת בעד אחד להנשא לשוק משום דאפילו את"ל דטעמא דעד אחד משום דדייקא ומינסבא מכל מקום כיון דאיכא קלקולא דאורייתא חיישא לקלקולא ודייקא ומינסבא אבל לרבנן דליתא אלא קלקולא דרבנן אפשר דאכתי איכא לספוקי אי עד אחד נאמן דאי טעמא דעד אחד בעלמא הוי משו' מלתא דעבידא לגלויי ולא בעינן אלא דיוקא זוטא הכא נמי נאמן ואי טעמא דדייקא ומינסבא עקר ובעי דייוקא רבה הכא לא דייקא כיון דליכא קלקולא אלא דרבנן לא חיישא להך קילקולא וצריך עיון.
ותו איכא למידק לקמן במה שכתבו התוספות שפי' ר"י בהא דאמר רבא לאיסור כרת התרת דהיינו במת בעליך שמותרת להתייבם כו' ואיכא למידק דכיון דנאמנות דעד אחד להתירה להתייבם לא ידעינן אלא ממאי דקיימא לן דהיא נאמנת וכדתנן האשה נאמנת לומר מת בעלי שתתייבם אם כן איכא למימר דאף על גב דלאיסור כרת יש מקום להתיר מ"מ לאיסור לאו אין לנו מקום להתירה דמהיכא מייתינן בעד אחד להתיר איסור כרת מנאמנות דידה וגבי לאו דלא אשכחן שתהא נאמנת וכדתנן האשה נאמנת לומר מת יבמי שתנשא לשוק הכי נמי אפשר שלא תהא מותרת לשוק בעד אחד כל זה ראיתי לדקדק בהך שמעתא בפשיטותא דבר ששת ורבא דפשטי להיתרא ואם כי בשאר דברים שיש לדקדק בהך שמעתא לא כתבתים כאן משום דלא שייכי להך מלתא.
ועתה אבא לפסקא דנדון דידן ואומר דמלתא דפשיטא היא דאשה זו מרת חנה אלמנת ה"ר שלמה גואירטאש נ"ע מותרת להנשא על ידי עדות האשה הנ"ל כפי הנראה בשאלה דמאחר שרוב הפוסקים מצאנו ראינו שהסכימו להתיר ביבמה בעד אחד להתירה לעלמא כי הנה הרי"ף ז"ל כתב להתיר כמו שכתבתי למעלה וגם הרמב"ם ז"ל כתב בפ' ג' מהלכות יבום וחליצה שעד אח' נאמן ביבמה להעיד שמת בעלה שתתייבם או שמת יבמה ותנשא לשוק ואפי' עבד ושפחה או נכרי מל"ת =מסיח לפי תומו= נאמן במיתת היבם כמו שנאמן במיתת הבעל וגם הראב"ד ז"ל סובר כן ובעל המאור והרשב"א ז"ל גם כן וכת' הרב הגדול מהרר"י קארו זלה"ה שיש לתמוה על מה שכתב רבנו ירוחם ז"ל שרוב הפוסקים הסכימו דאינו נאמן דאדרבא רוב בנין ורוב מנין הסכימו דנאמן שגם הרא"ש לא גזר אומר לאסור בהדיא ולא כתב אלא שקשה הדבר להקל הלכך כהני רבוותא דשרו נקטינן עכ"ל באופן דאין לפקפק בשריותא דהך אתתא כיון דסוגיא דעלמא אזלא בשיטת הרי"ף והרמב"ם ז"ל וכל בעלי סברא זו הסוברים דעדות דיבמה להתירה לעלמא הוי כעדות להתיר אשה שמת בעלה להתירה לעלמא ואף ע"ג דיש לפקפק קצת פקפוקים על הנך פשיטותי דפשטי רב ששת ורבא להתיר כמו שכתב הרא"ש ז"ל וגם אני בעוניי כתבתי למעלה מה שיראה בעיני שיש לפקפק עם כל זה אין לספק בשריותא דהך אתתא והרי היא מותרת להתנסבא לכל גבר די תצביי. נאם הצעיר שלמה הכהן.
@שו"ת מהרש"ך חלק ב סימן קא
שאלה לוי תושב אישקופיא נתחייב לתת ולפרוע לשמעון תושב סופיאה אלף לבנים וכתבו שטר איך נתחייב לפרוע הסך הנזכר בכל כך גרושוש או דוקאדוש כאשר יעברו לזמן הפרעון וזמן הפרעון היה לזמן פורים וכעת עבר פורים והחוב לא נתפרע וכעת שמעון תובע ללוי שיפרע לו גרושוש לערך שמונים לבנים כי כן כתוב בשטר החוב ולוי טוען שזמן הפרעון היה לפורים ואז היו שוים הגרושיש מאה לבנים ובאותו הזמן היו המעות מזומנים בידי ואתה לא שלחת לגבות חובך ואם אני לא שלחתי אותם הוא משום אונסא דאורחא שאיני חייב לשולחם וכדי שלא ילכו לאחריותי לא שלחתי' ואיהו הוא דאפסיד אנפשיה לכן יורנו מורינו ורבינו הדין עם מי.
תשובה עמדתי על דברי השאלה וכפי הנראה מדברי לוי רוצה לזכות בפריעת הגרושוש לערך שהיו שוים לזמן פורים שהיו שוים לערך מאה יען כי המעות היו מזומנים בידו לפורעם ואם היה שולח שמעון בעדם היו מוזמנים ליתנ' לו והוא לא רצה לשולחם משום אונסא דאורחא נמצא שעכוב הפרעון אז בזמן פורים היה מחמת שמעון שלא שלח בעד המעות אם כן איהו דאפסיד אנפשיה שלא שלח בעדם לזמן הנזכר. ועוד אפשר להליץ בטענה אחרת בזכות לוי כיון שזמן הפרעון הכתוב בשטר היה לזמן פורים ומה שנתחייב לפרוע ערך הגרושיש היה על הערך שיהיו שוים לזמן הפרעון ואם כן אפילו שנתארך הזמן ולא פרע לי אז בזמן הפרעון הכתוב בשטר ונמשך הזמן אחר כך מכל מקו' לא יתחייב לפורעם כי אם לפי הערך שהיו שוים בזמן הפרעון שכתוב בשטר ויר' דעל שיוי זמן הפרעון הכתוב בשטר נתחייב לפרוע ואף על פי שבאריכות הזמן שנתארך אחר כך הוזלו הגרושוש אין בכך כלום דלא אזלינן אלא אחר השווי שהיו שוים בזמן הפרעון הכתוב בשטר. ואומר דאברא דלכאורה ולפום ריהטא יר' דיש מקום לזכות ללוי מכח הטענות הנזכרו' שלא יתחייב לפרוע הגרושוש כי אם לערך מאה אמנם כד מעיינן יר' דקושטא דמלתא דדינא ופסקא הוא שאין לזכות ללוי ויתחייב לפרוע הגרושוש לשמעון על פי הערך ששוים עתה בזמן שפרע ואין בטענות הנז' ממש לזכות בהם ללוי כי הנה הטענה שטוען שבזמן הגעת גביית הפרעון הכתוב בשטר היו המעות בידו ומשום אונסא דאורחא לא שלחם לשמעון וכיון שלא שלח בעדם שמעון הנזכר איהו דאפסיד אנפשיה טענה זו אין בה ממש דמלתא דפשיטא היא שהלוה מעות מחברו הם באחריות הלוה עד שיגיע ליד המלוה ואפילו זיכה הלוה למלוה מעות החוב על ידי אחר שאם רצה לחזור ליטלם מיד אותו שזיכה על ידו אינו רשאי אפילו הכי הוא חייב באחריותם עד שיגיעו ביד המלוה ובזה כל אנפין שוין באופן שאינו נפטר הלוה מחבירו עד שיגיעו ליד המלוה או אם אמר לו הלוה הילך מעותיך ולא רצה לקבלם וזרקם לפניו במקום שהמלוה משתלמת שם נפטר דפרעון בע"כ הוי פרעון וכן נמי אם אמר לו הנה מעותיך והלה מסרב בו ונגנבו או נאבדו הלוה פטור כמו שכתוב כל זה בטור חושן משפט סימן ק"כ באופן שמכח זאת הטענה אין לזכות ללוי.
גם מכח הטענה האחרת אין בה ממש לזכות ללוי אף על פי שקבעו זמן לפרעון לא יתחייב שתהיה כונת מה שהתנו לפרוע הגרושוש כפי מה שישוו בזמן הפרעון שיהי' כפי מה שישוו בזמן הגעת הפרעון הכתוב בשטר שכיון שנתארך זמן הפרעון דין הוא שיהיה חייוב הפרעון על פי הערך ששוים הגרושוש לזמן הפרעון ממש ולא נחוש לזמן הפרעון הכתוב בשטר ויש ללמוד דין זה מדבר אחר כיוצא בו והוא שהמתחייב לחבירו בשטר לפרוע לזמן פורים ואחר כך נתארך הזמן ברצון המלוה שרצה להאריכו ולא חשש להתפרע מחובו בזמן הכתוב בשטר והלוה מכר קרקעותיו לאחר שעבר הזמן הכתוב בשטר ובשעה שבא המלוה לגבות חובו מהלוה לא מצא נכסים בידו לגבות חובו האם יש מקום לומר שלא יטרוף המלוה חובו מהלוקח בטענה שיטעון הלוקח למלוה שכיון שלא רצה לגבות חובו מהלוה לזמן הגעת הפרעון הכתוב בשטר איהו דאפסיד אנפשיה ולא יחול שעבוד השטר לטרוף מהלקוחות כ"א עד הגעת זמן הפרעון הכתוב בשטר דהא ליתא ודאי דמלתא דפשיטא היא שיכול לגבו' ולטרוף מן הלוקח אף על פי שלקח לאחר שעבר זמן הפרעון הכתו' בשטר והטעם הוא דכל זמן שלא נתפרע השטר השעבוד שנשתעבד במקומו עומד ומנא אמינא לה מהא דכתב הטור חושן משפט בסימן קל"א בשם הרמב"ן ז"ל וז"ל כתב הרמב"ן ז"ל בתשובה ערב שבא אצל המלוה בזמנו והתרו בו בפני עדים שיתבע ממונו מהלוה ואם לא יפטר מהערבות ולא רצה המלוה והאריך הזמן ללוה אין הערב נפטר בכך ואין צ"ל בקבלן שתובע למי שירצה שאם האריך המלוה ללוה זמן הפרעון לא נפטר הקבלן בכך ואפילו היו נכסים ידועים ללוה והערב אומ' למלוה רד עם המלוה לדין וגבה חובך מנכסים הללו והאריך הזמן ללוה ובנתים נשתדפו הנכסי' גובה מהערב כללו של דבר נכסוהי דאיניש ערבין ביה וכשם שאדם מאריך ללוה וקובע לו זמן אחר זמן וחוזר וגובה מנכסיו בין שהוא במדינת הים בין שמכרן אח"כ כך הוא גובה מן הערב ע"כ ומ"ש בעל התרומות שיר' מדברי הראב"ד שהוא חלוק בדין זה ופליג על סברתו אינו אלא דוק' לענין שיכול הערב לומר למלוה הוציאני מן הערבות ואם רצה להאריך זמן ללוה ונשתדפו נכסי הלוה אחר כך לאו כל כמיניה לתבוע מן הערב כיון שהתרה ומיחה בו שלא יאריך זמן ללוה אמנם אם לא התרה ומיחה באריכות הזמן והמלוה האריך זמן ללוה ואחר כך נשתדפו נכסי הלוה גובה מן הערב דכל אנפין שוין דלאו כל כמיניה דערב לומר ולטעון על המלוה כיון שבשעת הגעת זמן הפרעון הכתוב בשטר היו נכסים מזומנים ללוה והיית יכול ליפרע ממנו את הוא דאפסדת אנפשך שלא נתפרעת ממנו ואני לא נתחייבתי רק עד זמן הגעת הפרעון הכתוב בשטר אם כן ה"נ לענין נדון דידן אף על פי שכתוב בשטר שנתחייב לפרוע הגרושיש כמו שישוו לזמן הפרעון אין הכוונה על זמן הפרעון הכתוב בשטר כיון שיכול להאריך הזמן ולקבוע זמן אחר זמן ויש לו להפרע מנכסיו כפי הערך ששוים עתה בשעה שבא ליפרע ממנו מידי דהוה הערב כמו שכתבתי דנכסוהי דאיניש אינון ערבין ביה כדאיתא פ' גט פשוט ודי במה שכתבתי לעמוד על דין זה כי לא אוכל להאריך יען כי אני טרוד בשמחת נשואי בני יצ"ו יהי רצון שיהיה בסימן טוב ובשעת ברכה אמן סוף דבר יראה לע"ד בפשיטות שחייב לוי לפרוע הגרושיש לערך ששוים עתה. נאם הצעיר שלמה הכהן.
@שו"ת מהרש"ך חלק ב סימן קב
שאלה יורנו מורנו על מעשה שהיה זה כמו כ' שנה ויותר שראובן היה חייב לנכרי א' בפראנקיאה סך מעות ונתחייב לנכרי בקונטראטו כמנהג המקו' ההו' שכותבי' בפנקס סופר אחד נכרי הממונה מפי השופטים כל אחד מה שמתחייב לחברו ונתגלגלו הדברים שראובן בא לו לטורקיאה ופרע לנכרי קודם בואו רובו של הממון ההוא והנכרי בעצמו מודה במקצת מה שקבל ופוגם שטרו אבל אינו מודה בכל מה שקבל כפי דברי ראובן. ויהי היום בא שמעון אשר לא טוב עשה בעמיו ומכר לנכרי סחורה א' ביוקר יותר מכדי שויה ולקח במקצת פרעון סחורותיו הקונטראטו הזה אשר לנכרי על ראובן עתה ראובן טוען ואומר כי אינו חייב כלל לשמעון משום דהקונטראטו הזה אין לו דין שטר העשוי בעש"נ =בערכאות של נכרים= כי אינו עשוי בפני השופט אלא בפני הסופר ואין לו דין ערכאות ועוד כי הקונטראטו הזה אינו ביד הנכרי המלוה אלא נשאר כתוב וחתום בפנקס הסופר אם כן המכירה שעשה הנכרי לשמעון מהקונטראטו אשר לו על ראובן לא היה בו מסירה לו הונח שכתב לו הנכרי קני לך איהו וכו' ועוד כי הקונטראטו הזה הסופר אינו רואה מסירת הסחורות אלא שהודה ראובן בפני הסופר איך קבל הסחורה מיד הנכרי אם כן הוי כשטרי מתנות דלא הוו בהו דינא דמלכותא וכו' ואפילו את"ל שיהא חייב ראובן לשמעון יורנו מורנו אם יהיה ראובן נאמן בשבועתו מה שפרע לנכרי מהחוב ההוא כיון שהנכרי פוגם שטרו ועוד שאף על פי ששם בפראנקיאה הנכרי נאמן אין לנו לראות אלא כאן בטורקיאה שחשיב אותו הקונטראטו ככתב ידו שיהא נאמן הלוה לומר פרעתי ומדנ' יראה בעין שכלו הזך עוד צדדים וצדי צדדים אשר יש לבטל השטר הזה ושכרו ירבה מן השמים להיות שבקונטראטו המנהג הוא לכתוב שמשעבד למלוה הלוה המטלטלי שקנה ושיקנה והשעבוד בפניהם אינו אם כן הוה ליה כמלוה על פה שלא שייך גבה מכירה אלא מעמד שלשתן ובישראל וגם יהיה נאמן הלוה בכל מה שיטעון ובכל זה יבא תשובתו הרמתה ושכרו כפול ומכופל.
תשובה קודם שאגיד דעתי וסברתי לענין פסקא דדינא דנדון דידן אמרתי לעמוד על כל החלוקים שחלקו הפוסקים בדין שטרות העולים בעש"נ =בערכאות של נכרים= ולדקדק בהם מה שיראה שיש לדקדק הנה הרמב"ם ז"ל כתב בפ' כ"ז מהלכות מלוה ולוה דדוקא שטרי מקח שטרי הלואות העולי' בעש"נ כשרים ובשטרי מקח ושטרי הלואות גם כן חלק ואמר והוא שיתן המעות בפניהם ויכתבו בשטר בפנינו מנה פלוני כך וכך מעות המכר או מעות החוב יראה מדבריו דדוקא בשמנה המעות בפני הערכאות בין במקח וממכר בין בהלואה השטרות כשרים אמנם לא מנה המעות בפניהם אף על פי שהודה שקבלם לא שנא לענין מקח וממכר לא שנא לענין הודאת חוב שלוה הרי הם כחדשים.
ואיכא למידק דבשלמא לענין מקח וממכר אפשר דאיכא לפלוגי היכא דמנה המעות בפניהם להיכא דהודה בפניהם שקבל המעות דבשלמא היכא שראו שמנה המעות כיון שקרקע נקנה בכסף וראו הקנין שנקנה בו הקרקע דהיינו מנין המעות דין הוא להכשיר מטעמא דשטרא לראיה בעלמא קאי ואנן סהדי דאי לאו דיהיב זוזי קמייהו לא הוו מרעי נפשייהו אבל ההודאה בפניהם אינה הודאה אבל לענין מלוה מה לי שמנה המעות בפניהם מה לי שהודה כיון שאפי' שבריא אצלנו שקבל המעות מ"מ אם לא מחמת השטר היתה מלוה זו מלוה על פה שהיה נאמן לומר פרעתי עד שמטעם זה הורו רבותיו דשטרי הלואה נמי חספא בעלמא הוא ואינו דומה למכר אם כן איכא למידק לדידיה דס"ל דטעמא דלא מרעי נפשייהו סגי להכשיר שטר הלואה העולה בערכאותיהם אם כן מה לי ראו נתינת המעות מה לי הודה בפניהם גם יש לתמוה על הריב"ש ז"ל במה שכתב בסימן הנ"ג כשתמה על הרמב"ם במה שכתב לפסול שטרי מחילות כתב שם וז"ל ובשלמא מה שכתב שטרי הודאות איפשר לפרש שדעתו ז"ל היה להודאות של הלואו' שיש בהם שעבוד נכסים והשטר עשה השעבוד וה"ל כשטרי מתנה דפסלי לפי שיטתו דהנה יש לתמוה כי מה טעם לומר דשטרי הוראות של הלואה יהיו פסולים כיון דס"ל דהיכא שמנה המעות בפניהם וראו ההלואה השטר כשר. ועוד יראה שיש לתמוה על הרמב"ם ז"ל שכתבנו לפי דרכו שמחלק לענין מקח וממכר היכא שראו שמנה המעות להיכא שלא ראו שמנה בפניהם אלא שהודה שקבלם דס"ל דאיכא לפלוגי היכא שראו הקנין בעיניהם להיכא דלא ראו רק שהודה בפניהם דמאי דאמרינן דשטרי מכר העולים בערכאות כשרים היינו דוקא היכא דיהיב זוזי קמייהו דהיינו שראו שנעשה הקנין בפניהם דהשתא שטרא לראיה בעלמא קאי אמאי לא מהני דודאי אי לאו דאקני קמייהו לא הוו מרעי נפשייהו אם כן אמאי קא פסיק הרמב"ם ואמר אבל שטרי מתנות פסולים דבשטרי מתנות נמי איכא לפלוגי היכא שראו שהנותן הקנה למקבל המתנה בקנין סודר דבכה"ג שטרא לראיה בעלמא קאי אבל אם לא ראו הקנין רק שהודה בפניהם שהקנה לו המתנה בקנין סודר השטר פסול ובשלמא אי לא הוה מפליג במכר מהיכא דמנה בפניהם להיכא דהודה בפניהם דבין הכי ובין הכי שטרא לראיה בעלמא קאי אתי שפיר וקא פסיק וקאמר שטרי מקח כשרים שטרי מתנה פסולים משום דסתם שטרי מכר קיימי לראיה וסתם שטרי מתנה לקנין ואף על גב דבשטרי מתנה נמי יש מקום להכשיר שראו שנעשה הקנין בפניהם מכל מקום לא חשש לכך אלא סתמא דמלתא נקט כמו שכתבתי והנה הר"ן ז"ל בהלכות בפ' המביא גט כתב וז"ל וכדאמרינן מכי יהיב זוזי לאו דוקא אלא ה"ה דאם הודה קמייהו דיהיב ליה זוזי דלא מרעי נפשייהו וכתבי שטרא דכל היכא דאודי מהני וכיון דהודאה מהניא כי אמר בשלמא מכר ומתמה אמתנה לאו דוקא ואה"נ דמצינן למימר איפכא ומתנה אתיא שפיר היכא שהשטר אינו בא אלא לראיה כגון שהודה שנתן לו שדה והקנהו לו וכו' ויראה דיש לתמוה במה שכתב דיראה מדבריו דמשום דאמרינן דמאי דקאמר בגמרא בשלמא מכר מכי יהיב זוזי קמייהו לאו דוקא אלא הוא הדין אודי קמייהו נמשך דכיון דהודאה מהניא איכא למימר דמאי דמתמה בגמרא אמתנה לאו דוקא דיראה דאפילו אי אמרינן דמאי דק' בגמרא מכי יהיב זוזי קמייהו הוי דוקא איכא למימר נמי דמאי דקא מתמה אמתנה לאו דוקא דאם מעידים שהקנה המתנה בפניהם קנה דאי לאו דראו שהקנהו בפניהם לא הוו מרעי נפשייהו ושטרא לראיה בעלמא קאי. כל אלו הדקדוקים והתמיהות ראיתי שיש לדקדק ולתמוה בדבריהם ז"ל וכעת אין לי שעת הכושר לעמוד על תירוצם וצל"ע. מכל מקום לענין פסקא דדינא לסברת הרמב"ם ז"ל לענין שטר חוב של הלואה להכשיר בערכאות צריך שיעידו שבפניהם מנה המלוה המעות או נתן הסחורה אבל אם לא ראו ההלואה רק שהודה בפניהם שטרא חספא בעלמא הוא ולדברי רבותיו של הרמב"ם שטר חוב של הלואה בכל גוונא חספא בעלמא הוא אמנם שטרי מתנות ודכותייהו שהענין מתקיים בשטר והשטר עושה הקנין כל אנפין שוין שהם פסולין לפי שיטת הרמב"ם ורבותיו גם הראב"ד ז"ל דאזיל לשטתייהו אמנם לפי שיטת בעל העיטור והרמב"ן והרשב"א ז"ל כל השטרות העולים בעש"נ =בערכאות של נכרים= כשרים ואפי' שטרי מתנות ודכותיהו וטעם מחלקותם הוא דבר פשוט וברור כמו שיוכל המעיין לראות במה שכתב הרב המגיד בפ' כ"ז מהלכות מלוה ולוה. גם צריך לידע דמאי דמכשרינן בשטרות של נכרים היינו דוקא העולים בערכאות אמנם השטרות שכותבין הסופרים אין להם דין ערכאות וכמו שכתב הטור ח"מ סימן ס"ח וז"ל ולדברי הכל אלו השטרות שכותבין הסופרים אין להם דין ערכאות אף על פי שהם ממונים מפי השופטים כיון שאין נעשים בפני השופטים ואפילו בערכאות גופיהו כתב הרמב"ם בפ' הנז' וז"ל וצריכים עדים ישראל שיעידו על אלו הנכרים שהם עדי השטר ועל זה השופט שקיים עדותן שאינו יודע בקבלת שוחד איברא דהרא"ש ז"ל כתב דסתם ערכאות לא מקבלים שוחדא סוף דבר אם באנו לעמוד על כל החלוקים שחלקו המפרשים בדין שטרות העולם בעש"נ יראה שיעלה לנו על אלו הקונטראטוש הנעשים בפראנקיאה דיש מקום להכשירן מכמה אנפי כי כפי הנשמע כבר הסכימו כל הסוחרים מימי עולם ושנים קדמוניות שיהיה להם דין שטר גמור והלכה רווחת בישראל דבכל דבר שבממון מנהג התגרי' מעלי ומהני וכמו שהוכיחו המפרשים מההיא דסיטמתא קניא.
גם אפילו שבמקום התביעה לא יהיה לאותם הקונטראטוש דין שטר גמור אפ"ה כיון שבמקום שנשתעבד הלוה הוי שטר גמור הלכה רווחת דאזלינן בתר מקום שנשתעבד וא"כ נר' שזה הקונטראטו שלקח שמעון הנז' מאותו הנכרי שיש לו על ראובן יש לו דין שטר גמור ויכול לתובעו מראובן אמנם כד מעיינינן יראה דאפילו אם נאמר שיש דין שטר לקונטראטו הנז' ואותה תביעה ניתנה ליתבע בכל מקום בתורת מלוה בשטר היינו אם הקונטראטו הנז' נעשה בעסק שבין ישראל לישראל חברו אמנם כיון שזה הקונטראטו אשר עליו בא השאלה הוא שראובן הנז' נתחייב לנכרי הנז' יראה דאין לשמעון הרוצה לתבוע לראובן שום כח וזכות לתבוע מכמה אנפי והנה בפסקי הנדפסים כתבתי על שאלה אחת שראובן היה חייב לנכרי אחד מפראנקיאה בקונטראטו הנהוג כמו שבא בשאלה הזאת והנכרי ההוא הרשה לשמעון לבא פה שאלוניקי לתבוע לאיש ההוא ראובן ופסקתי דאפילו אם נאמר שהרשאה שמרשה הנכרי לישראל חשיבא הרשאה מ"מ אין לו כח לשמעון לתבוע מראובן והטעם שאם היה בא הנכרי בעצמו לדון לפנינו עם הנתבע אנו יכולים לדחותו כי הנה הדיין יכול להשמט מלדון דין זה בטענה כיון שבמקום שנעשה זה העסק אינם מטפלין לדון דיני וערעורי מלכותנו מלכות תוגרמה גם אנחנו במלכותנו לא נטפל בדיניהם ובלי ספק טענה זו מספקת לאשתמוטי מערעורים וכדאמרינן לענין איבה דאף על גב דהיה נראה דאולודי בשכר שרי בשבתא כיון דמצי לאשתמוטי לא מחללינן וכן אונוקי דהוא שרי משום איבה אפ"ה כיון דמצי לאשתמוטי ולמימר אי פנויה היא בעינא לאנסובי אי א"א =אשת איש= היא יכולה למימר לא מזדהמנא באפי גבראי וכן בכל הנהו דמייתי בגמרא ודבר ברור הוא שכל שיכול הדיין לזכות לישראל הנתבע מן הנכרי בין בדיניהם בין בדיננו יזכהו ויאמר כך דינכם או כך דיננו ועם מה שכתבנו שאפילו אם היה בא הנכרי עצמו לתבוע יש לנו לדחותו או לזכות לישראל הנתבע ימשך מזה שאם יבא איזה ישראל לתבוע זאת התביעה בטענה שקנה זה הקונטראטו בכתובה ומסירה אפילו הכי אין לו שום זכות דמלתא דפשיטא דישראל הבא מחמת נכרי דינו כנכרי לגריעותא כדאמרינן לענין חזקה מה הנכרי אין לו חזקה אלא בשטר אף ישראל אין לו חזקה אלא בשטר ע"כ מה שכתבתי בפסקי הנ"ל ועתה שמעתי כי החיוב הנכתב בפנקס הסופר כתב הקונטראטוש אינו זז מפנקס הסופר באופן שאין מקום להקנות החוב בכתיבה ומסירה אפילו היה החוב והעסק הנז' בין ישראל לישראל חבירו דמסירה היינו שימסור לו גופו של שטר כמו שכתב הרמב"ן שאינו מועיל אלא אם כן ימסור לו גופו של שטר איברא דהראב"ד ס"ל דאם כתב לו שטר מכירה קני לך איהו וכל שעבוד' דאית ביה ומסר לידו אלא ששטר הנמכר לא היה מצוי אצלו וקנו מידו שמוכר לו שטר פלוני קנה דחליפין הם במקום המסירה דכמו ששאר מטלטלין נקנין בחליפין וכן גופו של שטר נקנה בחליפין והכתיבה לקנות שעבוד שבו מכל מקום יראה שאפילו אם יקנה שמעון הנז' זה העסק מהנכרי על זה האופן מ"מ אין לו כח לגבות מראובן שיכול לטעון ראובן כנגדו ולומר לאו בעל דברים דידי את דקים לי כהרמב"ן דס"ל דמסירה היינו שימסור לו גופו של שטר וכיון ששטר העסק אינו בידך אין לך דין ודברים עלי באופן שמאלו הצדדים שכתבנו אין לשמעון כח לתבוע לראובן שום תביעה מחמת הנכרי הנז' ועל מה שבא בשאלה וז"ל ואפילו את"ל שיהא חייב ראובן לשמעון יורנו מורנו אם יהיה ראובן נאמן בשבועתו מה שפרע לנכרי מהחוב ההוא כיון שהנכרי פוגם שטרו לזה אשיב ואומר דהנה כבר ידענו דבדין חשוד הפוגם שטרו איכא פלוגתא דרבוותא כי הנה הרמב"ם ז"ל סובר שהלוה נשבע ונפטר וכן הוא דעת בעל העיטור ז"ל איברא דהראב"ד ז"ל ס"ל שהמלוה נוטל בלא שבועה שאין פוסלין שטר מקויים מפני שבועה דרבנן וכן היא סברת הרמ"ה מ"מ בודאי שיכול הלוה לומר קים לי כהרמב"ם ובעל העטור ונשבע הלוה הנתבע הסת ונפטר ובודאי דנכרי הפוגם את שטרו לא עדיף מחשוד הפוגם את שטרו וכיון שכן אפילו את"ל שיהיה לשמעון הנז' כח לתבוע איזו תביעה מראובן מחמת הקונטראטו הנז' משל מקום לא יוכל לגבות מראובן רק מה שיודה שנשאר חייב לנכרי שפוגם שטר העסק ועל השאר נשבע הסת ונפטר וזה הנני כותב אף אם היה מקום לתביעה הנז' כל שכן דכבר כתבתי שאין מקום לעקר התביעה הנז' והדבר פשוט וברור. נאם הצעיר שלמה הכהן.
@שו"ת מהרש"ך חלק ב סימן קג
שאלה ראובן בא מאישקופיא להלביש מעותיו פה שלוניקי בסחורה ראויה לו וטרם כלותו להלביש הכל באה אליו שמועה שמתה אשתו והוכרח למהר לשים לדרך פעמיו לחזור אל ביתו וקודם צאתו את העיר לקח בידו צרור הכסף הנשאר בידו שלא מצאה ידו להלביש בסחורה הלא הוא ל"ב גרושוש וגביע אחד כסף ויתן אותם ביד שמעון אהובו וכה אמר לו הריני אני מפקיד בידך ל"ב גרושוש וגביע זה אמצע חן בעיניך שתלביש בעדי הגרושוש האלה ודמי הגביע הזה בכל כך סחורה ראויה לי ושמעון השיב אנכי אעשה כדבריך ולקח מידו הפקדון הנז' וראובן הלך לדרכו דרך אישקופיא אח"כ בקש שמעון הסחורה אשר צוה לו ראובן להלביש מעותיו ולא מצא ולפי ששמעון כבר היה מוכן ללכת לאישקופיא עם סחורתו והיה לו מאותה סחורה שצוה לו ראובן לקנות בעדו ולהוליך לו עמו ובכל זמן ששמעון היה הולך לאישקופיא היה חונה בבית ראובן והיה חולק לו כבוד וחשב בלבו איך אלך לי שם לחנות בבית ראובן ואהיה גורם לו נזק והפסד גדול א' שאם אחזור הגרושוש הנז' כאשר נתנם לידי הגרושוש שוים שם לערך פ' לבני' ואם אחזיר לו הגביע הכסף היא שם בזול שהוא קנה אותו לערך ח' לבנים הדראמה ואם הוא יראה בידי אותו מין סחורה שצוה עלי לקנות בעדו לא יאמין שלא מצאתיה בשלוניקי עם היות שיודע היה ראובן קודם לכתבו משלוניקי שהסחורה הנז' היתה קנויה פה להוליכה לאישקופיא מה עשה שמעון כדי שלא יתרעם עליו ראובן שגרם לו הנזק קרא ללוי וכך אמר לו הרי אני נותן בידך הסחורה הזאת ותקנה אתה מידי הגביע הנז' לערך י"ד לבנים הדראמה ואני אקנה מידך הסחורה הנז' מנין דמי הגביע והל"ב גרושוש הנז' וכן עשה לוי שקנה משמעון הגביע לערך י"ד לבנים ומכר לשמעון כל כך סחורה שעלה לכך דמי הגביע והל"ב גרושוש הנז' ושמעון נתן ללוי שכר טרחו חצי גרוש על אשר לקח מידו הסחורה וחזר ומכרה לו כנז' אחר כך לקח שמעון בידו סחורתו וסחורת ראובן וילך לו לאישקופייא ויתן בבית ראובן ומסר לו סחורתו וראובן קבלה בסבר פנים יפות ויום א' בעת שהיו יושבים ואוכלים יחדו גלה דעתו שמעון לראובן ואמר תדע לך אחי האמת שלא היה נמצאת בשלוניקי הסחורה אשר הבאתי לך ביד אחר זולתי ולבלתי אגרום לך הפסד הן בגרושוש הן בגביע עשיתי הדבר הזה שנתתי הסחורה ביד לוי וקניתי אותה מידו כדי שלא יאמרו שלקחתי לעצמי מעותיך ונתתי לך מסחורתי עתה אני מבקש ממך אם רעה בעיניך הסחורה תחזיר אותה לי ואני אתן לך המעות כי איני רוצה שישאר שום תרעומת בלבך עלי כי אחר שאתה גומל עמי חסד בביתך אינו מן הראוי שאעשה לך שום בגידה גדולה וקטנה והשיב לו ראובן יפה עשית והרני מרוצה ומפויס עם הסחורה ואין לי עליך שום תרעומת בפרט שקודם לזה רבי דניאל דיקאלו בשם שכנו של ראובן בקש ממנו הסחורה הנז' על הערך שנתנה לו שמעון והוא לא רצה למוכרה לו אדרבא אמר כונתי ללכת לסופיאה עם קצת בגדים שיש לי ושם אמכור גם כן הסחורה הנז' בע"ה אח"כ הלך ראובן לסופיאה ומכר שם בהמתנה ליאודה כל הבגדים שהיו בידו והסחורה הנז' גם כן שעלה חוב יאודה לי"ד אלפים וכך לבנים ויודע הדבר שלא הפסיד בסחורת שמעון אלא שיאודה ברח הלך לו מסופיאה קודם זמן פרעון חובו לראובן ולא חזר עוד לשלם לו. ועוד שלוי הלך לאישקופייא והעיד הגיד שם כל המאורע כנז' לעיל ולכן ראובן מאיים ומגזם לשמעון שאם ילך לאישקופיא יערער ויתבע ממנו איך עשה לו פשיעה גדולה על הפקדון שהפקיד אותו באופן שנכנס אימה ופחד בלב שמעון ונתעכב מדרכו שהיה נהוג ללכת שם פעמים שלש בשנה עם סחורתו. ילמדנו מורנו אם גדול עון שמעון מנשוא או אם אחר שראובן נתרצה עם הסחורה ולא מיחה בידו אדרבא הלך ומכר אותה בסופיאה שידוע שלא הפסיד בה אם לא היה בורח לו יאודה הלוה כנז' ועוד שהריוח שהרויח בגביע הוא בעין שקנה אותו לערך ח' לבנים והוא קנה אותו לערך יר' ומה גם ששמעון הציל את נפשו שגלה לו דעתו והוא השיב לו שהוא מרוצה ומפוייס עם הסחורה הנז'.
תשובה הן אמת שכתב הרשב"א ז"ל בפ' אלמנה נזונית גבי מאי דאמרי' מאן שם לך כלומר מי מכרו לך לפי שהיא שלוחה למכור אבל לדידך מי מכרו לך ומכאן נראה שאין שליח יכול לקנות לעצמו אפילו באותן דמים שהרשוהו הבעלים למוכרו לפי שנעשה שליח להקנות הקרקע ללוקח אבל לעצמו אינו יכול לזכותו ולקנות ואין אדם מקנה לעצמו דאין המכר אלא הוצאת דבר מרשות לרשות וזה לא יצא מרשותו שהוא במקום בעלים עומד יראה מכאן דמי שנעשה שליח למכור איזה דבר אינו רשאי לקנותו לעצמו ואם כן יראה דכי היכי דהעושה שליח למכור אין השליח רשאי לקנותו לעצמו הכי נמי יראה דהעושה שליח לחברו לקנות לו איזו סחורה ונתן לו המעות לקנותה אין לו לקנות אותה הסחורה מסחורות שלו ואפי' באותם דמים שהרשוהו לקנות ואם כן בנדון דידן יראה דודאי לא טובה עשה שמעון לקנות מסחורה שלו כ"ש דהכא איכא תרתי לקנות ולמכור דהיינו הגביע כסף וכו' ואפשר שלהנצל מזאת המבוכה שלא יהיה מוכר לעצמו וקונה מסחורת עצמו עשה שמעון מה שעשה להשים יד לוי באמצע והעביר לו סחורתו ואחר כך מכר לו הגביע וקנה ממנו הסחורה ובודאי דכל זה לא מעלי ומהני דודאי כל מה שעשה לכאורה נראים הדברים שהוא ענין מרמה ותחבולה והדין נותן שלא יחרוך רמיה צידו אם כן שורת הדין היתה לבטל המקח וממכר שעשה שמעון מדמי ראובן וגביע הכסף אך אמנם אחר שהלך שמעון הנז' לאיסקופייא והגיד לראובן כל המאורע לא נפל דבר מכל מה שעשה בקניית הסחורה ומסירת הגביע והגיד לו שהסחורה היתה שלו והעבירה ללוי וקנאה ממנו וכל מה שעשה היתה לטובתו ולתועלתו כי חקר ודרש בכל העיר וחפש למצוא הסחורה שהרשהו ראובן לקנות ולא מצאה וראה שאם יחזיר לו הגרושוש וגביע הכסף יהיה לו הפסד כמו שבא בשאלה לכן ראה לעשות מה שעשה וראובן הנז' רצה ונתפייס מדברי שמעון ובכל מה שעשה והחזיק הסחורה בידו והחזיק טובה לשמעון על מה שעשה גם אחר שהיו שואלים ממנו לקנות מידו הסחורה הנז' שם באישקופייא ולא רצה למוכרה שם כדי להרויח יותר להוליכה לסופיאה ומכרה שם למי שרצה ועתה יען כי רואה כי האיש ההוא שמסרה לו נשבר ונמשך לו הפסד במה שמכר לו חוזר על שמעון לעודד עליו יראה דאין לו שום תרעומת ותלונה על שמעון הנז' ואפילו הטעהו והאנהו טעות ואונאה גדולה כיון שמחל ונתפייס במה שעשה אין כאן עוד שום תרעומת כל שכן כי כפי הנראה מסדור הדברי' שמספר שמעון שמכר לו סחורתו להנאתו ולתועלתו ונתן לו ממבחר סחורתו ואם מכר ראובן סחורתו והפסידה אחר כך מה פשע ראובן בכך סוף דבר איני רואה שום זכות לראובן בתרעומותיו ותלונותיו על שמעון. נאם הצעיר שלמה הכהן.
@שו"ת מהרש"ך חלק ב סימן קד
נדרשתי לאשר שאל ממני שמעון על בתי' שהוא דר בהם ויש בידו שטר מכירה מראובן שמכרם לו מכירה גמור וחלוטה. ועתה רוצה להוציא מעות בתיקון הבתים הנז' ולהשביחם כרצונו וחושש שמא אחר שנגמר המקח מהבתים הנז' ונתקיימו בידו נעשה שטר אחר שנתחייב שמעון לחזור למכור הבתים לראובן המוכר כל זמן שיחזיר לו מעותיו וא"כ אפשר שיטעון עליו המוכר ויאמ' הנה אני נותן לך המעות דמי המכר שנתת לי ואין אני נותן לך כלל ממה שהוצאת ויש לך לקיים תנאך.
ואומר דיראה דאין לספק ולגמגם בזה כלל דמילתא דפשיטא היא שאין לערער על שמעון על מה שהוציא בבנין הבתים הנז' והן אמת כי תחלת כל דבר היה ראוי לכתוב בענין מכירת הבתים לראובן הנז' דהיינו שחוזר הלוקח ומתנה לחזור ולמוכר' למוכר לכשיחזור המעות באיזה צד ואופן יועיל התנאי ולא יהיה חשש איסור רבית אמנם כעת אין לי פנאי לטרוח בדבר שלא נשאלתי ואחזור לתשובת מה שנשאלתי ואומר שהטעם שאני אומר שאין לערער על שמעון הוא שאף על פי שיש לו להחזיר הבתים מכח התנאי מ"מ כל זמן שלא יחזור המוכר המעות הבתים הם שלו לגמרי ואין למוכר שום כח וזכות בבתים עד שיחזיר המעות ואם כן כל אותו זמן רשאי לעשות בבתים כל מה שירצ' ואם ירצ' המוכר לחזור לקנות הבתי' צריך ליתן לשמעון כל מה שהוציא כדין יורד ברשות ואין לפקפק ולומר שכיון שהתנאי הוא שכשיחזור המוכר המעות שקבל יחזיר לו הלוקח הבתים אם כן ירא' דאין לחייב למוכר דמי ההוצאה שהוציא שמעון דודאי הך מילתא לא גרע משומא דהדר לעולם ובודאי דבסתמא מאי דאמרינן דשומא הדר היינו שכל שיתן הלוה ויפרע המעות שהיה חייב למלוה חייב המלוה להחזיר לו הקרקע ששמו לו בחובו ואפילו הכי כתבו הפוסקים והסכימו כלם שאם בנה וסתר ובנה יש ללוה לפרוע למלוה דמי בנינו.
איברא דאיכא פלוגתא דרבוותא היכא שבנה ולא השביח דאיכא מאן דסבירא ליה דאף על פי שהוא כמקולקל בעיני הלוה אפילו הכי צריך לתת דמי בנינו ויש חולקים בדבר דסבירא להו כיון שלא השביח מחזיר לו מה שהיה חייב לו ונוטל הקרקע מ"מ כל אנפין שוין דכל שהשביח צריך לתת דמי הבנין ואין לפקפק ולומר דשאני ההיא מלתא דשומא כיון דטעמא דהדר לא הוי אלא מטעם ועשית הישר והטוב אם כן דין הוא שלא יפסיד המלוה מה שהוציא. אמנם בנדון דידן שהתנה המוכר כמו שהתנה יראה דאיכא לפלוגי דליתא ואין לחלק דסוף סוף כיון שבשעה שירד המלוה לקרקע ששמו לו על דעת שיחזיר לו הקרקע ירד וחייב להחזירה אם כן ה"ל כאלו התנה דמה לי היכא שהתנו בפי' כנדון דידן או היכא שחייב להחזיר מכח תנאי ב"ד. ועוד יר' דאיכא טעמא רבא לזכות לשמעון הנזכר כיון שעד הזמן שהוציא מה שהוציא עברו כבר ח' שנים שהיה יושב בבית. גם כי בעת שהוציא מה שהוציא לא היה המוכר בבית היעלה על לב שיהיה דר ומצטער בבית הצריך תקון ובנין להרחיב דירתו ולא יעשה ויתקן כל הצורך לא יעלה על לב דבר זה לעולם. לכן אמרתי ששמעון ירד ברשות כיון שהבית מכורה לו ועוד יר' דאפילו אם לא היו הבתים מכורות לו לא הפסיד שהרי כתב הרמב"ם פ"י מהלכות גזילה ואבידה וז"ל החצרות הרי הן ראויות לבנין ולהוסיף בהם בתים ועליות לפי' הורו הגאונים שהבונה בחצר חברו שלא מדעתו הרי זה כנוטע שדה העשוי ליטע וכו' ויראה דהבתים הצריכין תקון נמי אין לחלק ותו לא מידי הנלע"ד כתבתי וחתמתי שמי. הצעיר שלמה הכהן.
@שו"ת מהרש"ך חלק ב סימן קה
שאלה נדרשתי לאשר שאלוני משפטי צדק על דבר האשה מרת שמחה מבת הנשואה זה כמה שנים לראובן ומעשה שהיה כך היה שהאשה מרת שמחה הנז' קודם שנשאת לראובן כמה שנים היתה מיוחדת לאנוס אחת בנכרות בארצות הכותי' במקום אשר אין שם תושבים יהודים כי אם כלום כותים ושניהם האיש והאשה היו בחזקת כותים והיו יושבים בבית אחד כאלו היו איש ואשתו ובחמלת ה' על האשה נמלטה אל נפשה ובאה לשאלוניקי להתיחד ולעבוד את יי' והכותי הנז' נשאר שם ככל שאר אנשי המקום ויהי כבאה האשה פה שאלוניקי הקריבה משפטה לפני גדולי המורים אשר בעיר הזאת מהם אשר כבר סעו למנוחות ומהם אשר הם חיים עדנה ושאלה את פיהם אם היתה יכולה להנשא למי שתרצה כיון שהכותי הנ"ל אשר היתה מיוחדת עמו לא נתיהד. ומה גם כי אמרה כי מעולם לא נתקדשה לאותו כותי לא כפי דת משה וישראל ולא כדתי האומות אלא שהיו יושבים בבית אחד יחד והורו המורים שהיתה יכולה להנשא למי שתרצה וכן נמצא בהסכמת עצמת הרבנים הקדמונים שהסכימו להתיר כיוצא בה ועל פי אותה הסכמה והודאה נמשכו חכמי העיר הזאת והתירו את האשה הנז' להנשא למי שתרצה ונשאת פה שאלוניקי לראובן הנז' ועמד נשוי עמה פה כמה שנים גם בעיר אישקופייא כמה שנים וילדה לו בנים ובנות ולא נמצא פוצה פה ומצפצף על הזיווג הזה כלל ועקר ולאחר כמה שנים לנשואי האשה עם ראובן הנז' נעתק הכותי מאותו המקום שהיה ובא לעיר אחרת ושם נתיהד ונודע לו כי האשה הנז' אשר היתה מיוחד' לו במקום הראשון כבר יצאה והיתה לאשה לראובן הנז' ולא ערער ולא פצה פיו לדבר גדולה או קטנה נגד אותו זיווג והוא נשא לו אשה או נשים במקום השני אשר היה שם. ובעיר אישקופייא נתקבל בפני בין דין עדות עדים נאמנים על הודאת הכותי הנ"ל שהודה שלא היה לו שום זיקה וקדושין כלל עם האשה הנ"ל וזה טופס המעשה ב"ד הנזכר במותב תלתא כחדא הוינא אנחנא בי דינא דחתימין לתתא כד אתא קדמנא ראובן הנזכר תושב אישקופייא יע"א ודרש מאתנו שנקבל עדות העדים המעידים על העניינים שעברו בין אשתו מרת שמחה ובין הכותי שעכשו נקרא בשם יי' שמעון כשהיו שניהם כותים ומיד הביא ראובן בפנינו ח"מ היקרים ה"ר דוד מאגורו וה"ר אברהם די מדינא יצ"ו להעיד על הענין הנזכר ואחרי האיום והגזום הראוי לעשות להם להגיד האמת קם תחלה ה"ר דוד מאגור"ו הנז' על רגליו והעיד כי זה כמו שלשה עשר שנים קודם הזמן הזה כשבא מארצו להתיחד במקום השני שהיה שם שמעון ושם נתאכסן בבית החסיד כה"ר אברהם ישראל יצ"ו ובהיותו שם בביתו פעם אחד קראו לחסיד הנז' לאכול בסעודת ברית מילה והלך ה"ר דוד הנזכר עמו לאכול בסעודה הנז' ובהיותם אוכלים בסעודה הנז' היו מדברים על אשת ראובן הנז' ששמעו שנשאת בשאלוניקי עם היות שבתחלה כשהיתה כותית היתה מיוחדת לשמעון והיתה כמו אשתו והיו תמהים על זה והחסיד אמר על מה אתם תמהים יפה עשתה שנשאת לאיש אחר כי לא היה לה שום זיקה וקדושין עם שמעון כשהיו פניהם כותים אח"כ בהיות דוד הנז' הולך עם החסיד הנזכר פגעו בלוי אחיו של ראובן הנזכר ואמר החסיד הנז' לר' דוד הנזכר זה האיש הוא אחיו של ראובן הנזכר אז שאל רבי דוד הנז' ללוי הנז' אמת הוא שאחיך נשא האשה שישבה עם שמעון בזמן שהיו כותים השיב הוא אמת הוא כי לא היה לה שום זיקה וקדושין עם שמעון כשהיו כותים לא כדתי האומות ולא כדת ישראל אחר כך בהיות החסיד הולך עם ה"ר דוד הנזכר פגעו במשעון אז אמר החסיד הנז' לרבי דוד הנזי זה האיש הוא שמעון שהיתה אשת ראובן יושבת עמו תחלה כשהיו שניהם כותים אז שאל ה"ר דוד הנז' לשמעון אמת הוא מה ששמענו שהאשה שהיתה יושבת עמך כמו אשתך נשאת בשאלוניקי השיב לו שמעון הנז' יכולה הייתה להנשא לכל מי שתרצה כי לא היה לה שום זיקה וקדושין עמי לא כדת האומות ולא כדת משה וישראל הן אמת שישבה עמו וחשבתי ליקח אותה לאשה אמנם הלכה לשאלוניקי לחסות תחת כנפי השכינה ושם נשאת ואני נשארתי שם כותי ואחר כך באתי למקום הזה לחסות תחת כנפי השכינה ונשאתי אשה אחרת כל זה העיד רבי דוד מאגורו הנז' בתורת עדות גמור ושלם אחר כך קם העד השני רבי אברהם די מדינא הנזכר על רגליו ואחר האיום והגזום להעיד האמת העיד ואמר כי כשבא מארצו לאותו המקום השני ששם עומד שמעון היום וישב שם קצת ימים פגע בשמעון הנז' ושאל בשלומו כי היה מכיר אותו מארצו ובהיותם מדברים זה עם זה אמר לו שמעון הנז' שנשא שם אשה אמר לו רבי אברהם הנזכ' האשה שישבה עמך כמו אשתך שהיתה נקראת פלונית מה נעשה ממנה השיב לו שמעון הנז' הלכה לשאלוניקי ונשאת שם עם קרוב אחד שלי שנקרא ראובן ובטוב עשתה שנשאת שלא היה לה שום זיקה וקדושין עמי לא כדת ישראל ולא כדת שאר האומות היא נשאת בשאלוניקי ואני נשאתי אשה אחרת בכאן ושאלנו לרבי אברהם די מדינא הנזכ' כמה שנים יש שעבדו אלו הדברים עם שמעון והשיב שיש כמו חמשה שנים קודם לזמן הזה כל זה העיד רבי אברהם הנזכר בפנינו מ"מ ולהיות העדות שהעידו שני העדים הנ"ל לזכות ולראיה ביד ראובן הנז' כתבנו כל מה שהעידו העדים הנ"ל בפנינו ח"מ וחתמנו שמותינו פה אישקופייא ביום ה' כ"ז לחדש שבט הנ"שא ליצירה וקים. אליה אדברו דיין. משה ליאון דיין. משה בדרשי דיין. ויהי היום קרא מקרה בלתי טהור שנהרג אחיה של מרת שמחה בארצות הכותיים ונשאר ממנו הון רב באופן שהוצרך ראובן הנז' ללכת בהרשאת אשתו מרת שמחה הנז' לרשת אותו הממון כי אל האשה הנז' משפט הירושה וכראות שמעון הנז' כי הולך ראובן הנז' לגבות הירושה הנז' חמדת הממון הביאו לערער ולחרחר דברי ריבות כנגדו באומרו שאם לא יתנו לו חלק מאותו הממון כה יעשה וכה יוסיף להעליל עלילות וטענות לאחר שמרת שמחה הנז' היא אשתו ממש שנתקדשה לו בקדושין כדת משה וישראל גם כדת האומות ושעל כן אליו משפט הירושה מצד אשתו ושהיא נשאת לאחר שלא מדעתו ושלא בגירושין כדת מה לעשות ובכן מגלגל על ראובן הנז' עלילות ברשע לבלע ולהשחית נחלתו נחלת יי' בנים שכר פרי הבטן ועל זה שאל השואל ראובן הנז' לחוות דעתינו על הדין ועל האמת אם יש בית מיחוש בערעורי האיש שמעון הנז' מאחר שכבר הודה שמעון הנז' שלא היה זיקה וקדושין כלל בינו ובין האשה הנזכרת ככל המפורש במעשה הב"ד הנ"ל וגם הוא מעולם לא פצה פה ולא ערער בנשואים אלא זה קרוב ליד שנה אם כן נכרים הדברים שחמרת ממון הירושה והנחלה הנ"ל לחרחר דברי ריבות אלו וא"כ אף אם ישכיר עדים על ידי ממון רב שיתנו עדיהם ככל אות נפשו שנתקדשה לו בפני עדים כשרים בני ישראל באומרו שנזדמנו שם אנשים יהודים כיון שהרשות נתונה לעבור דרך המקום שהיה שם שמעון הנז' בחזקת כותי אנשים יהודים ובכן יבקש מקום לומר שנזדמנו שם יהודים שראו מעשה הקדושין כל זה לא יהיה שוה לו מאחר שהוא הודה בפיו שלא היה בניהם אגודה וקדושין כלל לא כדיני ישראל ולא כדת האומות כמפורש בעדות העדים הנ"ל על הכל שאל השואל אם יש מקום לערעורי המערער הנ"ל על חלומותיו ועל דבריו ומה גם אחר שהורו המורים והתירו את האשה הנ"ל ונשאת על פי הוראת המורים המאורות הגדולים אשר חזקה אין דבר בלתי מתוקן יוצא מתחת ידם ובודאי שהם דקדקו והעמידו דברי' על בוריין והתירוה להנשא על הדין ועל האמת וכדי לסכר פי דוברי תועה נדרשנו לחוות דעתינו.
תשובה תחלת כל דבר צריך להודיע דמלתא דפשיטא היא שלא היה מקום חששת וצורך למרת שמחה לחוש לאותו הזמן שהיתה מיוחדת לאותו כותי הנ"ל בבית אחד כאיש ואשתו הדרי' בבית אחד דבהדיא כתבו והסכימו כל הפוסקים שאין האשה נחשבת אשת איש אלא על ידי קדושין שנתקדשה כראוי בפני עדים כשרים אבל אם בא עליה אדם לא מבעיא אם בא עליה לשם זנות אלא אפילו אם בא עליה לשם אישות בינו לבינה ואפילו אם יחדה אין לחוש ואין כאן בית מיחוש מחששת קדושין אם כן בנדון דידן אפילו עמדה ונתיחדה מרת שמחה הנז' עם אותו כותי ימים ושנים כיון שזאת האשה הנז' היתה עומדת עם הכותי הנז' במקום אשר לא היו שם יהודים באופן שנתברר שלא היה עליה שום זיקה וקדושין כדת ישראל וא"כ אין מקום לאיש. ולהיות כי בא בשאלה שלא היה בה שום זיקה לא כדת משה ולא כנמוסי הכותים שנראה מתוך דברי השואל שאם נעשו בה נשואין כנמוסי האומות שהיה בה בית מיחוש. אומר דהא ליתא דבהדיא כתב הריב"ש בתשובותיו סימ' ה' לאותו הכהן הפלמוני ששאלו על אירוסין שנעשו בנמוסי כותיים אין ספק שאין בהם חשש קדושין אף אם יהיו בפני עדים כשרים והאריך על זה יעויין שם. ועוד כתב בתשובה שאין לחוש אם בא עליה אחר שנשאה בחוקי כותים וז"ל אם יאמר אומר אפילו הרמב"ם לא אמרת אלא בפנוי הבא על הפנויה בדרך מקרה אבל בזה שנשאה בחוקי כותים והתנה עמה להיות אשתו הוה ליה כמדבר על עסקי קדושיה בשעה שנתיחד עמה להיות אשתו והוה ליה כמי שפירש ואמר לעדי יחוד שדעתו לבעול לשם קידושין יש להשיב ולומר דאדרבא איפכא מסתברא דאפילו לדעת אותם הגאונים שסוברים דבסתם אמרינן דלשם קידושי' בעל בנדון זה לא בעל לשם קידושי' דכיון שהתחילה בנשואין כחוקות כותיים הרי הוא כאלו פי' שאין דעתם בקדושין כדת משה וישראל אלא כדרכי כותים שאינם בתורת גטין וקדושין ואם כן אינה כנשואה אלא שהיא אצלו כמו פלגש בלא כתובה וקדושין נתבאר מכל זה שאין מקום לחוש מחמת היחוד שנתיחדה עמה כל הזמן שעמדה באופן שזכתה במה שעשתה להנש' לאיש נכבד וכשר לכל יודעיו ומכיריו ראובן הנז' כמו שכבר פסקו והורו המורים וגם אחר שנשאת מרת שמח' הנז' לראובן הנז' נתאמת ונתקיים כי זיווגם עלה יפה במה שנודע שהכותי הנז' נשאר שם כותי זה כמה שנים ואחר שנשאת מרת שמחה הנז' ונודע על פי השמועה אמונה אומן כי שמע הכותי ההוא שנשאת האשה ההיא לראובן הנז' ולא פצה פה לערער על הענין הנז' וגם אחרי בואו למקום השני ונתיהד שם ונכנס תחת כנפי השכינה לא ערער כלל ועקר על זאת האשה כי דבר זה לא היה ראוי לסבול אם היה לו עליה חשש זיקת קדושי' כל זה מורה בבירור שלא היה בזיווגם הנז' מכשול ועון דהא אפילו באשה שהוחזקה אשת איש גמורה ופשטה ידה וקבלה קדושין מאחר נאמנת כדאמר רב הונא בפ' המגרש ובדוכתי אחריני. איברא דהאי דינא דרב הונא הוי היכא שפשטה ידה בפני בעלה וקבלה קדושין מאחר מכל מקום איכא למילף מינה לנדון דידן דהא אפילו שהוחזקה אשת איש ונתקדשה לאחר אפילו הבעל מערער עליה נאמנת להפקיע עצמה ממנו מטעם דאין האשה מעיזה פניה בפני בעלה אם כן בנדון דידן שזאת האשה לא הוחזקה אשת איש שלא מפני שנתייחדה בבית אחד זמן הרבה עם הכותי היה מקום להמון העם לפקפק כי היה עליה חשש זיקת קדושין בלי ספק שיספיק מה שנתקדשה ונשאת לאיש אחר וזה לו י"ד שנה שהיא נשואה עמו וזה ימים רבים שידע הכותי הנז' כי האשה הנז' הית' נשואה ולא פצה פה לערער נגד נשואיה ונוסף על זה כי לא די שלא פקפק וערער על הנשואין אלא אדרבה הסכים למעשה והורה ואמר שמעולם לא היה לו עמה שום זיקת קדושין לא כדת משה וישראל ולא כנמוסי האומות כנר' מקבלת העדויות שנתקבלו בפני ב"ד כמו שבא בשאלה שהעידו העדים ההם אותם עדויות אחרי איומי' וגזומים ובקבלת חומרות להעיד האמת באופן שלא היה מקום לספק ולפקפק והנה עתה כפי הנשמע אותו הכותי הנ"ל תערער ותוציא לעז שמרת שמחה היתה מקודשת לו זה כמה שנים קודם שנשאת לראובן הנזכר ולכך הוצרך השואל לשאול אם יש מקום לחוש לערעורי האיש ההוא.
ואומר דמלתא דפשיטא היא שאם לא יהיה בכאן שום ערעור על זאת האשה שנתקדשה לאותו כותי הנז' כי אם על ידי קול אפי' יהיה קול מאומת ומוחזק בב"ד דהיינו שיש בקול ההוא תכסיסי מתכסיסי הקול שראוי לחוש לו כדאיתא בפר' המגרש וכמו שכתבו גם כן הפוסקים מ"מ בנ"ד דהוי קלא דבתר נשואין ליכא למיחש למידי וכדאפסיקא הלכתא פרק המגרש דלקלא דבתר נשואין ליכא למיחש. איברא דאיכא לספוקי אם יצא הקול שיש עדים במדינת הים אי חיישינן להך קלא ואסרינן לה אבתרא או לא ומקום הספק הוא מההוא עובדא דמייתי גמרא פרק האשה נקנת דההוא גברא דאקדיש כאבנא דכוחלא ויתיב רב חסדא וקא משער בה אי אית בה שוה פרוטה או לא ומסיק גמרא דאמרי רבנן לרב חסדא אמאי הא איכא סהדי באידית וידעי דבההוא יומא הוה ביה שוה פרוטה וכתב התוס' שנראה לר"י לפרש והא איכא סהדי כלומר יצא הקול שיש עדים באידית או במ"ה =במדינת הים= וקאמר רב חסדא על מה דאמרו רבנן הא איכא סהדי באידית כיון דהשתא מיהא ליתא לקמן לא חיישינן להו ואביי ורבא לא ס"ל להא דרב חסדא דסבירא להו דחיישינן להך קלא בה"ג אית לן למיחש ליה ואסרינן ליה אבתרא. איברא שהיה מקום לחלק ולומ' דבההיא עובדא דרב חסדא שהיה ידוע שנתקדשה האשה לאחר קודם שנתקדשה לשני ולפי שהיו מסופקים אי אית בה ש"פ =שוה פרוטה= או לא ושיער רב חסדא באבנא דכוחלא אי הוה בה שוה פרוטה או לא אם כן יש מקום לומר שאם יצא הקול שבאותה שעה שקדשה הראשון באבנא דכוחלא היה בה שוה פרוטה יש מקום לחוש אמנם יראה דבאופן אחר דהיינו באשה הנשואה לבעלה ולא היה עליה שום חששת קבלת קדושין מאיש אחר קודם שנתקדשה לאיש הזה ויצא עליה קול פתאום אחר נשואיה שיש עדים במה שנתקדשה לאיש הזה איכא למימר דכי האי גוונא נמי הוי קלא דבתר נשואין ולא חיישינן ליה כעת לרוב טרדותי לא יכולתי לעיין ולדקדק על זה בספרי הפוסקים זולת מה שראיתי מרבנו ירוחם ז"ל שכתב נתיב כ"ב חלק ב' וז"ל אשה שאמרה לבעלה ששמעה שאביה קבל קדושין בעבורה כשהיתה קטנה ואומרת זה כדי ליאסר על בעלה או שאומרת שנתקדשה לאחר אין חוששין זולתי אם יצא עליה קול שיש עדים במדינת הים שנתקדשה יראה מדבריו דאפילו באשה שלא היה עליה שום חששא של קבלת קידושין מאחר חיישינן לקלא כה"ג ואסרינן לה אבתרא דהא הך דינא שכתב רבינו ירוחם ז"ל הוי ההוא עובדא דיהודית דביתהו דר' חייא דהוי לה צער לידה ובההיא עובדא דיהודית לא היה עליה ולא נשמע שום חששת קדושין קודם שנשאת לרבי חייא. ועוד היה לו לדקדק בזה הדין שכתב רבנו ירוחם ז"ל דיראה דיש לתמוה קצת על דבריו ולסבת לאותי וחולשתי לא אוכל לטרוח בזה. ואחזור לנ"ד ואומר דאפילו נניח שאם יצא קול בנ"ד שיש עדים במ"ה שנתקדשה מרת שמחה הנז' לאותו הכותי הנ"ל אשר עתה נקרא שמו בישראל שמעון שלא נחוש לקול זה כיון דהוי קלא דבתר נשואין מ"מ אפשר דיראה שצריך לדקדק ולראות אם יבואו עדים בפני בית דין ויעידו עדות גמורה שזאת האשה מ' שמחה הנז' נתקדשה לשמעון הנז' אם יש לחוש לעדותם לאוסרה לראובן הנז' או לא ותחלת כל דבר אומר שיראה דבר זר ורחוק שיבואו עדים ויעידו על האשה מ' שמחה שנתקדשה לשמעון הנז' ושיהיה להם תקומה בעדותם ואודיע בקצרה מה שכתב הרא"ש ז"ל בתשובה כלל מ"ו סימן ג' שנראה מדבריו שעדות עדים המעידים על אשה שכבר נשאת שנתקדשה לאחר קודם שנשאת לזה ובעדותם אוסרים אותה על בעלה שצריך שיקובל העדות ההוא בפני האשה ובפני בעלה ויבא בעל השור ויעמוד על שורו וראוי שיתקבל עדות זה בפני גדולי ישראל הבקיאי' בדרישה וחקירה שידרשו ויחקרו היטב כדי שלא לאסור אשה על בעלה ועתה אמרתי לישא וליתן אם יבואו העדים ויעידו על זאת האשה שנתקדשה לשמעון הנז' אם יש לחוש לעדותם לאוסרה על בעלה או לא ואומר דיראה לע"ד כי אחרי רואי עדות העדים הבאים בשאלה שהעידו בבית דין איך שמעו מפי שמעון שהודה בפניהם שלא נתקדשה לו מרת שמחה הנז' בשום מין קדושין הוה ליה כשנים עדים מעידים שלא נתקדשה מרת שמחה לשמעון ואם יבואו שנים עדים ויעידו שנתקדשה לשמעון הנז' אם כן יש ב' כתות עדים שנים אומרים נתקדשה ושנים אומרים לא נתקדשה ואף על גב דבעלמא היכא דשנים אומרים נתקדשה וב' אומרי' וכו' שמענו מפיו שהודה שלא נתקדשה בודאי דלאותם שאומרי' נתקדשה שומעים מ"מ בגוונא דנדון דידן דאיכא כמה המתלאות שלא נתקדשה חדא שהיה הענין בארצות הכותיים דלא שכיחי עדים כשרים ותו שעמדה נשואה כמה שנים עם ראובן הנז' ולא ערער ולא פצה פה אבל אדרבה עדים מעידים שהודה בפיו שמעון הנז' שלא היה בניהם זיקה וקדושין לא בדיני ישראל ולא בדיני האומות ואף לאחר הודאתו זאת לא פצה פה ולא ערער כלל אם כן שפיר מצינו למימר דהוי נדון דידן כתרי ותרי וצריך לעמוד על פסקא דהך מלתא לדעת היכן הדין נוטה ולעמוד על דין זה אומר דעיקרא דהך מלתא איתא בפ' האשה שנתארמלה והכי איתא התם ת"ר שנים אומרים נתקדשה ושנים אומרים לא נתקדשה הרי זה לא תנשא ואם נשאת לא תצא שנים אומרי' נתגרשה ושנים אומרי' לא נתגרשה הרי זו לא תנשא ואם נשאת תצא ומקשה גמראי מ"ש רישא ומ"ש סיפא והקשו בתוס' על מאי דמקשה גמרא מ"ש רישא ומ"ש סיפא וז"ל וא"ת רישא בחזקת פנויה וסיפא בחזקת אשת איש וי"ל רישא אף על גב דהיא בחזקת פנויה מ"מ תרי ותרי ספקא דרבנן היא ועוד כתבו בשם י"מ דמשום דברייתא לא אתיא כר' מנחם בר יוסי כיון דלא מפליג בין באו עדים משנשאת לבאו עד שלא נשאת וקודם שאעמוד על מה שכתבו התוספות להבין כונתם אמרתי לעמוד על מה שכתב מהרי"ן לב ז"ל בספרו הראשון סימן י"ז על מה שרצה לעמוד וכתב ז"ל צריך אני להתלמד ולדעת אם נאמר כי היכי דפליגי רבוותא בגט פסול מדרבנן אם נשאת אם תצא ואם לא תצא הכי נמי פליגי בקדושין דרבנן או דלמא קדושי דרבנן קילי מגט פסול דרבנן משום דבקדושין אמרינן העמד האשה בחזקת פנויה ובגרושין אמרינן העמד אשה בחזקת נשואה או דלמא דהך טעמא דחזקה לא שייך אלא דוקא בספק קדושין או ספק גירושין וכתב על זאת החקירה ואמר ז"ל ואיברא דנר' מתוך הגהה אחת שכתוב בפסקי הרא"ש על ההיא דתניא שנים אומרים נתקדשה ושנים אומרים לא נתקדשה וכו' ופריך בגמרא מ"ש רישא ומ"ש סיפא והקשה בהגהה וא"ת רישא בחזקת פנויה וסיפא בחזקת אשת איש ויש לומר רישא אף על גב דהיא בחזקת פנויה מ"מ תרי ותרי ספקא דרבנן היא ולפי זה נר' דאף בקדושין דרבנן אם נשאת תצא ולדידי ניחא ולא קשה ולא מידי מה שהקשה ההגהה ואין אנו צריכין לאותו תירוץ משום דלפי מה שפי' ר"ת דחזקת דאשה דוקא ומנסבא מרע לה להך חזקה אתי שפיר דהגמרא מקשה אליבא דכ"ע עכ"ל ויראה לע"ד שיש לתמוה על הרב הגדול הנז' במה שכתב דלפי מה שפירש ר"ת דחזקה דאשה דיקא ומינסבא מרעא לחזקה דא"א =דאשת איש= אתי שפיר דהגמרא מקשה אליבא דכ"ע דהא כתבו התוספות דחזקה דאשה דיקא ומינסבא לא מהני אלא דלא קאי בחטאת אמנם אכתי באשם תלוי קאי אמנם בשנים אומרים נתקדשה ושנים אומרים לא נתקדשה אפילו אשם תלוי ליכא אם כן שפיר איכא לאקשויי מה שהקשה בהגהה דמאי פריך בגמר' מ"ש רישא ומ"ש סיפא בלי ספק דתמיהא זו מרפסא איגרי ויש לתמוה על הרב איך כתב דבר זר כזה אפשר שקוצר השגתי ודעתי גורם וצ"ע. גם אגב אורחין אומר כי לא ידעתי מה ראה הרב לכתוב מה שכתב בשם הגהת אחת שכבר קדמו התוספות לאומרו.
ועתה ראיתי לעמוד במה שכתבו התוס' בדיבור הנז' בשם י"מ משום דברייתא לא אתיא כר' מנחם בר יוסי וכו' דיראה שיש לתמוה קצת דלעולם אימא לך דהברייתא אתי כר' מנחם ב"ד יוסי והא דלא מפליג בין באו עדים משנשאת לבאו עד שלא נשאת היינו טעמא דאיברא דבבבת שנים אומרים נתגרשה ושנים אומרים לא נתגרשה שייך לפלוגי מאי דמפליג רבי מנחם בר יוסי בין באו עדים לאחר שנשאת לבאו עד שלא נשאת מ"מ ברישא דקתני שנים אומרים נתקדשה ושנים אומרים לא נתקדשה לא שייך לפלוגי הכי והדבר ברור דבשלמא בשנים אומרים נתגרשה ושנים אומרים לא נתגרשה שייך לפלוגי דהיינו כי מתחלה העידו שנים שנתגרשה והותרה להנשא על פי העדים שהעידו עליה שנתגרשה ונשאה אחד מהעדים שהעידו שנתגרשה ואפשר שנשואי העד היו קודם שבאו העדים האחרים שהעידו שלא נתגרשה והכחישו את העדים שהעידו שנתגרשה או אפשר שהיו נשואין אח"כ דמסתמא העדים שהעידו שנתגרשה באו תחלה להוציאה ולפוטרה מבעלה ואח"כ באים העדים האחרים ומעידים שלא נתגרשה ואוקמוה אחזקה ראשונה אמנם בעדות נתקדשה או לא נתקדשה מסתמא עדות עדים המעידים שנתקדשה הם המעידי' תחלה לאפוקה מחזקת פנויה ואח"כ באים העדי' האחרי' המכחישים ואומרים שלא נתקדשה אם כן נמצא שא' מהעדים שמעידים שלא נתקדשה ונשאה נשאה אחר שהעידו עליה שנתקדשה ואם כן רישא דברייתא על כרחין מיירי בנשאת ואחר כך באו עדים וכי היכי דרישא דבריית' מיירי שנשאת אחר שבאו עדים והיינו כר' מנחם בר יוסי אם כן יראה לכאורה דליכא לפרושי מה שכתבו המפרשים דזאת הבריית' אתיא דלא כר' מנחם בר יוסי.
ועתה אבא לענין פסקא דדינא ואומר כפי הנראה מדברי התוספות יראה דבשנים אומרים נתקדשה ושנים אומרים לא נתקדשה אף על גב דמדינא הוא דאמרי' אוקי תרי בהדי תרי ואוקי אתתא אחזקתה דהיינו חזקת פנויה מכל מקום הוי ספקא דרבנן ודוקא נשאת לאחד מעדיה שהעידו עליה שלא נתקדשה לא תצא אמנם נתקדשה לאיש אחר תצא מדרבנן וכן כתב הטור א"ה סימן מ"ז שנים אומרים נתקדשה ושנים אומרי' לא נתקדשה לא שנא שזרק לה קדושיה שנים אומרים קרוב לו ושנים אומרים קרוב לה לא שנא שאמרו השנים שמעולם לא היו לה ספק קידושין לא תנשא ואם נשאת לא' מעדיה ואומר ברי לי שלא נתקדשה לא תצא הא לאו הכי תצא ואם כן לכאורה היה נראה דיש לחוש בנדון דידן מספיקא דרבנן. ואומר דכד מעיינינן יראה דקושטא דמלתא היא דאין לפקפק ולחוש אפילו אם יפול זה הזרות ויבואו עדים ויעידו שנתקדשה אשה זו לשמעון הנז' מכמה טעמי חדא דכיון שהאשה הזאת היא נשואה זה לה י"ד שנים ואח"כ יצא עליה זה הערעור יראה לומר דנהי דבעלמא כל דאיכא תרי ותרי אם לא נשאת לאחד מעדיה תצא היינו נשאת לאחר שבאו העדי' אמנם כל שבאו העדים המעידים שנתקדשה לאחר שנשאת בהיותה בחזק' פנויה כיון דתרי ותרי דנתקדשה ולא נתקדשה מאי דאמרינן תצא אינו אלא משום ספקא דרבנן מדינא אית לן לאוקומא אחזקתה היינו חזקת פנויה מסתיין להחמיר היכא שנשאת לאחר שבאו עדים אבל כל שנשאת קודם שבאו עדים אין לאוסרה דטעמא רבה איכא לפלוגי. ועוד יש טעם אחר להקל בנדון דידן והוא שזה האיש הנכבד ראובן שנשא האשה הזאת מרת שמחה הוי כאלו נשאה אחד מעדיה המעידים עליה שלא נתקדשה על פי הוראת בעלה ועל פי הדברים האחרי' שאמתו וידעו נאמנה שלא נתקדשה דטעמא דמפלגינן בין נשאת לאחד מעדיה לנשאת לאיש אחר משום דעד הנושא ברי לו שלא נתקדשה וא"כ ראובן הנז' קודם שנשא האשה הזאת חקר כל מה שהיה אפשר לחקור עד שנתאמת ועמד על הענין אשר לא נשאר שום ספק בלבו שלא היה שום חשש קדושין עלה אשה הזאת אם כן מהני ומעלי כה"ג כמו היכא שנשאת לאחד מעדיה כיון שזה האיש ראובן הנז' אומר שברי לו שאין שום חשש קדושין על האשה הזאת וסגי להקל בהכי במלתא ואינו אלא ספקא מדרבנן. ועוד יש להקל מטעם אחר והוא שנראים הדברים כמו שבא בשאלה שזה האיש שמעון הנ"ל מתנכל ומערים לבא בתרמית ועקיפין לערער על האשה הזאת לומר שהיתה מקודשת לו מתחלה קודם שנשאת לראובן הנ"ל מפני חמדת ממון הירושה שנפלה לאשה מרת שמחה הנז' והנה כבר ידענו מה שכתב הרא"ש ז"ל בתשובה כלל ל"ז באשה אחת שנתקדשה בטבעת שאולה לאחד מן הרקים בנכל ובתרמית שפיתוה ויפת ואף על פי שדעתו היה שהקדושי' הם קדושין גמורים מכל מקום כתב בסוף התשובה וז"ל אמנם אם נראה לכם רבותי הקרובי' אל הדבר שהמקדש אינו אדם הגון וראוי להדבק בבת טובי' ובנכל ובתרמית פתוחה קרוב הדבר לדמותו לעובדא דגרסינן ביבמות פ' ב"ש רב אשי אמר הוא עשה שלא כהוגן לפיכ' עשו בו שלא כהוגן וגם זה שעשה שלא כהוגן נהי דקדושין לא נפקיע מכל מקום יש לסמוך בנדון זה על דברי קצת רבותינו שפסקו דינא דמורדת שכופין אותו לגרשה ע"כ והנה בנדון דידן כיון שניכרים הדברים כי כל מה שעושה שמעון להביא עצות מרחוק להביא עדים בנכל ותרמית לבדות דברים שלא היו מעולם ואם יביא עדים להעיד על האשה הזאת שנתקדשה לו ויבא לערער על אשה נשואה זה י"ד שנה הם עדים שקרים וחושב מחשבות לרשת משכנות לא לו ולא ידע שאם ח"ו אם כדבריו כן הוא שנתקדשה לו בפני עדי' כשרי' גם לו גם לראובן לא תהיה לאשה ומה יועילו לו ערמותיו אשר חשב להשחית ולבלע נחלת קהלת ראובן הנז' ולזכות לעצמו כי נמצא יעלה חדש בידו אם כן ראוי לשבר מתלעותיו ושלא לתת לב לדבריו ועדיו כי השקר אין לו רגלים והאיש ראובן הנז' ואשתו מרת שמחה הנז' יחדיו יהיו תמים והיו לאחדי' כל זה העלתי במצודת חולשת עניות דעתי להסיר מעל ראובן הנז' ואשתו הנז' חרפת ערעורי שמעון המערער עליהם נאם הצעיר שלמה הכהן.
@שו"ת מהרש"ך חלק ב סימן קז
שאלה מעשה שהיה כך היה שראובן י"א לשנים ראשונים זה כמי ט"ו שנה בהיותו פה שאלוניקי לשבת לבת דברי ריבות ואיבות מרובות שנפלו בינו ובין זולתו מתוך כעס ושיחו עלה עשן באפו ושטף ועבר עד לפני עש"ג =ערכאות של גויים= להמיר את דתו ובין לילה היה ובין לילה נתחרט ותהא אתה מה עשיתי ובתוך ד' ימים שב לביתו לבלתי יתגאל בפתבג האומות ותכף הסתיר פניו ועלה מן הארץ למלכות אחרת אשר שם יוכל לקרוא בשם י' ולשוב בתשובה ובאשר שם קבע דירתו כל העם אשר בשער והזקנים עדים יודעים כי הטה שכמו לסבול עול תורה ועול עבודה קשה כדי לעבור את י' שכם א' ושם נכנע מלפני י' על מה שעשה גם בכה באנחה על חטאתו אשר חטא. ויהי כאשר ארכו הימים רבים ונכבדים מאנשי הקהל בראותם את כל התלאה הנמצאת אליו במקום ההוא לכלל ילידי ביתו נכמרו רחמיהם עליו ונתנו אל לבם למנותו להיות ש"צ בקהל גם למנותו לשוחט ובודק ויש מאנשי הקהל ממאנים ומרנני' אחריו לסבת המאורע הרע אשר עבר עליו לשנים ראשונים. ונדרשתי לחוות דעי אם יכולים למנותו להיות ש"צ ושוחט ובודק לאנשי הקהל או לא.
תשובה איברא דכהן שהמיר לע"א ושב בתשוב' איכא פלוגתא דרבוותא אם נושא את כפיו או לא כי הנה הרמב"ם ז"ל כתב בפט"ו מה' תפלה שכהן שעבד עכו"ם אפילו עשה תשובה אינו נושא את כפיו והטור ז"ל כתב בא"ח סימן קכ"ח בשם רש"י דכיון ששב בתשובה יכול לישא כפיו וכן כתב בשם רבינו גרשום וכתב הרב הגדול מוהרי"ק זלה"ה לענין הלכה נ"ל שיש לסמוך על כל הני רבוותא דשרו לישא כפיו וגם לפתוח פתח לבעלי תשובה ויראה שיש ללמוד מכאן התר למנות שליח צבור למי שעבד עכו"ם ושב בתשובה דיראה דקיל מניה הן אמת דיראה דיש לחלק דשאני כהן שעבד עכו"ם ושב בתשובה דין הוא שישא את כפיו שחזר למה שהיה מצווה לעשות אבל למנות לש"צ דאף על פי ששב בתשובה אין למנותו.
וגם היה מקום לדקדק להחמיר שלא למנות ש"צ לא מבעיא מי שעבד עכו"ם אלא אפילו בעל עבירות אחרות אפילו ששב בתשובה ממה שכתב הטור בא"ח סימן נ"ג וז"ל ועומד ש"צ ומתחיל ישתבח וצריך שיהיה ש"צ הגון דכתיב נתנה עלי בקולה על כן שנאתיה אמר רבי זוטרא בר טוביא אמר רב זה ש"צ שאינו הגון ואי זהו הגון זה שהוא ריקם מעבירות ופרקו נאה יראה מדבריו דכל שאין פרקו נאה אלא שיצא עליו שם רע בילדותו אף על פי שעתה הוא בעל תשובה ומעשים טובים אין למנותו שאם אינו אלא שעתה גם כן מעשיו מקולקולים ולא שב בתשובה תיפוק ליה ממה שכבר אמר איזהו הגון זה שהוא ריקם מעבירות ואם כן בודאי דמאי דקאמר ופרקו נאה היינו שאף על פי שעתה שב בתשו' כיון שאין פרקו נאה אין למנותו לש"צ להוציא הרבים ידי חובתם באופן שהיה נראה שהיה ראוי להחמיר שלא למנות ראובן הנז' להיות ש"צ. אך אמנם ראיתי אל הרב הגדול מוהר"ר אליה מזרחי זלה"ה שכתב בפסקיו בפשיטות סימן פ"ו על מי שעבד עכום בילדותו ושב בתשובה שלמה שיכולים למנותו לש"צ וז"ל אשיבכם את אשר בלבבי לע"ד כפי מה שהורוני מן השמים דהא מלתא דפשיטא היא ולא צריכה לפנים ולא לפני פנים כי מאחר שהוא בעל תשובה פשיטא דיכול לרדת לפני התיבה להוציא את הרבים ידי חובתם דבמקום שבעלי תשובה עומדים אין צדיקים גמורים יכולים לעמוד וכו' והביא ראיה לדבריו ממה שכתב הרמב"ם הלכות תפלה פ"ח שנתבאר מדבריו שלא הקפיד על מעשים הראשונים כלל אלא על מעשים דהאידנא דכיון דהשתא הוי בעל מעשים טובים תו לא חיישינן ולכן לא הזכיר בתנאים אלו אם היה בעל עבירות בראשונה ושב באחרונה וירא' מדבריו וז"ל דההיא דאמרינן שיהא פרקו נאה מיירי בש"צ בשבעה תעניות בלבד דהתם בעינן שיהא מעוטר בכל אותם תנאים דתניא בפ"ב דתעניות משום דצבור שרוי בצער והוא עומד במקומו להליץ להתכפר עון הציבור על ידו אבל בש"צ דעלמא לא בעינן כוליה האי סוף דבר מי שיעיין בזאת התשובה של הרב הגדול הנז' יראה איך פסק בפשיטות בלי שום פקפוק למנות לש"צ מי שעבד עכו"ם ושב בתשובה ובזה אבא לנדון דידן ואומר שאם במי שעבד עכו"ם שהמורה בה בכופר בכל התורה כלה פסק הרב בפשיטות להתיר כ"ש וק"ו ובן בנו של ק"ו בנדון דידן שכל העם מקצה יודעים שמה שעשה האיש הזה ראובן הנז' היה בפתאומיות של כעס ונעשה תוגר שאין כאן סרך עכו"ם ולא עמד בהמרתו ג' ימים וכפי הנשמע לא נתגאל במאכלות אסורות שתכף שעשה אותו מעשה בפתאומיו' השתדל לצאת מן העיר לעבוד את קונו ועדו עליה כמה הרפתקי מעניות ודלות והיה עושה מלאכות קשות וכבדות ממנו בשמחה ובטוב לב בהיות עובד את י' שכם אחד ואם כן אין ראוי להרחיקו מלמנותו ש"צ ושוחט ובודק לרבים אם הוא בקי ומומחה באומנותו. נאם הצעיר שלמה הכהן.
@שו"ת מהרש"ך חלק ב סימן קח
שאלה ראובן ושמעון נשתתפו יחד לזמן ואחר זה נפטר ראובן לבית עולמו וחיי לרבנן והניח בן א' קטן ואלמנתו וכל נכסי עזבון ראובן נשארו ביד שמעון השותף הנזכ' ואז כשמת ראובן הנזכר היה ראוי לשמעון הנזכ' להלוך לב"ד הק"ק ולומר להם שישגיחו בעד היתום ובעד נכסיו שכבר מת שותפו ראובן ונתפרדו מהשותפות אלא אדרבה ששתק שמעון ולא אמר כלום ולא נתן שום חשבון לשום נברא בעולם וגם כן הב"ד של ק"ק לא שאלו ודרשו ובקשו ממנו לא על היתום ולא על הנכסים הנז' ולא שום דבר על זה ושמעון השותף הנזכר הלך ונשא ונתן בנכסים והצליח בהם ופרע חובותיו וחובות השותפות בשבח הנכסים שהשביחו והרויחו הנכסים עצמם והשביח בכל גרוסו יותר מעשרים לבנים גם נתפרע שמעון מחובות שחייבים לשותפות הנזכ' בכל כך סחורות שהרויחו והצליחו גם בסחורות הנז' סך גדול ומכל הנ"ל אין דורש ואין מבקש משמעון חשבון דין ודברים כלל. ועוד שלפרעון כתובת אלמנת ראובן לא היו יכולים להוציא מיד שמעון אפילו פרוטה עד שלזה רבו כמו רבו כתבי חכמי שלומי גאוני רבני שאלוניקי ושרי קושטאנדינה יע"א בחרמות ואלות לשמעון הלז שתכף יפרע הכתובה הנז' ועם כל זה עבר כמו שתי שנים שלא פרע כתובת האלמנה הנז' עד שעשה חפצו ורצונו ופרע הכתובה הנז' אחר עמל וטורח כחפצו ורצונו נגד מאמר החכמים השלמים ומתוך כתבי החכמים שכתבו על דבר הכתובה הנז' כתבו ג"כ לק"ק הנז' שלמה ולמה לא שמו אפטרופוסים על היתום ועל נכסיו ואחכ"ז שמו הק"ק שני אפטרופוסים שהם ישגיחו על נכסי עזבון היתום ועתה זה כמו שמנה חדשים ששמו ומנו שני אפטרופוסים על נכסי היתום הנז' מת היתום ולמכ"ת החיים והשלום ובאו יורשי היתום הנז' אחי ראובן הנז' לירש הירושה ושאלו מאת האפטרופוסים ומשמעון הנז' יתן החשבון מכל הנכסים ומכל מה שהשביח והרויח בנכסים בשותפותם בטענת שאומרים היורשים שהיתו' היה קרוב לשבח ורחוק להפסד בעבור שלא נתן חשבון שמעון השותף הנז' ביום שמת ראובן והדין אינו סובל שנכסי יתום ילכו באחריות ועכשו שעשה שמעון והצליח בנכסים רוצים היורשים הנז' השבח לאמצע ולא נזק והפסד ולפי הנראה גם כן לא בא מיד האפטרופוסים לקחת ולקבל מאת שמעון הנזכר לא חשבון ולא קול ולא דברים לפי שהיורשים תובעים מאת האפטרופוסים הנזכרים מה החשבון אשר לקחתם וקבלתם מאת שמעון או אי זה דבר עשיתם בעד היתום ובאו ותגידו האמת לפני החכמים השלמים השליטים אשר בעיר יע"א ואפילו האפטרופוסי' לא רצו לתת חשבון לא דין ודברים זולת זה מצאנו בפי האפטורפוסים שאומרים שהוציא שמעון הנזכר הוצאה עם אלמנת ראובן למזונתה ולפרנסתה יותר מעשרים אלפים לבנים ועל זה טוענים ואומרים היורשים הנז' כי אינם רוצים לקבל עליהם שום הוצאה בעולם כי למה לו לשמעון לעכב לפרוע כתובת האלמנה הנז' ולעבור על דברי החכמים ע"ה ואחר אותה שתי שני' בהוצאת נכסי היתום שאם שמעון הנז' היה פורע תכף הכתובה הנז' לא היה לו ליתום הנז' שום הוצאה ששמעון עשה ועכב מלפרוע כתובת האלמנה בעבור הרעימה ועתה מה לנו להוציא ההוצאה הנז' ועוד שגם טוען שמעון טענה אחרת שאירע לו מקרה אחד והוא שנאבד בידו וברשותו ארגז אחד של משי ולזה הוצרך להוציא הוצאו' וגם בעל הארגז נתפרע משמעון בפשרה הארגז הנז' וזאת ההוצאות גם רוצה שמעון הנזכר שיפרע היתום הנזכר חצי ההוצאה הנז' ולזה גם כן טוענים ואומרים היורשים הנזכרים שאינם רוצים לפרוע שום נזק והפסד והוצאות כלל כי למה לו לשמעון בתחלה לשנות ולעשות נגד הדין והאמת וכל המשנה ידו על התחתונה. וגם לפי הנשמע מדברי שמעון שאומר שהוציא הוצאות אחרות והיורשים הנז' טוענים ואומרים שאין להם לפרוע שום הוצאה והפסד כלל ועתה ילמדנו מורינו מורה צדק הדין עם מי ושכרו מן השמים.
תשובה ידוע ומפורסם מה שכתב הרמב"ם פרק ה' מהלכות שלוחין ושותפין מת אחד מהשותפים או אחד מהמתעסקים שמתבטל השותפות או העסק אף על פי שהתנו לזמן קבוע שכבר יצא הממון ליד היורשים ובזה הורו הגאונים. ואיברא דאם יורשי השותף שמת הם גדולים ולא מיחו בהמשך השותפות גם השותף הנשאר בחיים גם הוא לא מיחה השותפות נשאר בקיומו וכל זה הוא כשיורשי השותף שמת הם גדולים אמנם בנדון דידן שהיורש של השותף שנפטר לבית עולמו היה קטן דלאו בד מחאה הוא היה צריך שהשותף הנשאר יודיע לבית דין וישאל מהם הנר' בעיניהם לעשות או למנות אפטרופוס לעשות חשבון עמו ולברר חלק היתום או אם יראה בעיניהם שימשך השותפות בינו ובין היתום כמו שהיה בחיי אביהם וכל שלא עשה כן ולא שאל את פי ב"ד כדת מה לעשות ודאי שבכל מה שנתעסק שמעון זה השותף אחר מיתת ראובן השותף דין הוא שיהיה היתום הקטן הנשאר קרוב לשכר ורחוק להפסד שכל העושה שום דבר בנכסי יתומים קטנים שלא מדעת בית דין והפסיד אפי' באונס חייב לשלם וכמו שיש ללמוד ממה שכתב הרא"ש ז"ל על ההיא עובדא דמייתי גמרא בסוף פרק אלמנה נזונת רבינא הוה בידיה חמרא דרבינא זוטי יתמא בר אחתיה וכתב הרא"ש ז"ל על זה וז"ל וכן ראוי לעשות בכל מי שיש בידו מעות יתומים שיעשה במאמר ב"ד ולא שיאמר מדעת עצמו אעשה כמו בשלי כי לא יצא בזה ידי חובתו להפטר מן האונס. נתבאר מזה שזה השותף שמעון הנז' כיון שלא שאל את פי בית דין כדת מה לעשות בנכסי היתום הקטן אחרי מות אביו שנתבטל השותפות חייב לשלם כל אי זה הפסד שיארע בנכסים ואפי' הפסד דממילא שלא בא מחמת פשיעותו וכ"ש אם נמשך ההפסד מחמת פשיעה ואף על גב דאיכא פלוגתא דרבוותא דאפטרופוס שפשע בנכסי יתומים אם חייב לשלם או לא ואפש' דיכול האפטרופוס שפשע לומ' קים לי כהני רבוות' דס"ל דאפטרופוס שפשע פטור מלשלם הגם כי כפי מה שיראה ממה שכתב הרב הגדול מוהרי"ק קארו זלה"ה בח"מ סימן ר"צ דדעתו לפסוק כהנהו רבוותא דסביר' להו דאפטרופוס שפשע חייב לשלם וכבר כתבתי באחד מפסקי הנדפסים הנרא' לע"ד בזה ימצאהו המעיין בסי' ס"ד ח"מ בנ"ד שזה האיש שמעון הנז' לא הוי אפטרופוס בשום גוונא לא שמינהו ב"ד ולא שמינהו אבי יתומים וגם אין מקום לחוש לדין יתומים שסמכו אצל בעל הבית כנודע שזה היתום הקטן לא היה סמוך אצל שמעון כי אם תמיד היה אצל אמו באופן שאין בנ"ד מקום לישא וליתן בדין אפטרופוס שפשע בנכסי יתומים להיכן הדין נוטה ויש לחייב לשמעון זה בכל היזק שאירע בנכסים שהתעסק בהם אחרי מות ראובן שותפו אפילו אם נרצה לומר שיהיה לו דין שותף גמור עם היתום דמ"מ כל אנפין שוין דשותף יש לו דין שומר שכר וחייב אפילו בגנבה ואבדה כל דלא שייך לפוטרו מטעם עמו במלאכתו ובודאי דשותף זה לא שייך דינא דעמו במלאכתו דאפילו אם מתחלת השותפות שנשתתפו ראובן ושמעון הנז' נתעסקו ראובן ושמעון יחד מכל מקום כיון דהשותפות הראשון שהיה לשמעון עם ראובן כבר נתבטל ואזל ליה אחרי מות ראובן אם כן לגבי היתום הקטן מלתא דפשיטא דלא שייך לומר עמו במלאכתו שהוא לבדו מתעסק בנכסים וכ"ש בנ"ד דגריע משותף כיון שהוא בעצמו הלך ונתעסק בנכסים בלי שום הודעא לב"ד ולא לקרובי היתום לאו דינא ולאו דיינ' דיד היתום על העליונה ונוטל חלק בשבח שהשביחו הנכסים ואפילו בשבח שבא מחמת טורח השותף שמעון זה הנז' וכל שכן בשבח שהשביחו הנכסים מעצמם כמו שבא בשאלה דהיינו שבח הגרושוש שעלה מה שעלה ערכם ושבח הסחורות שקבל בפרעון חובו שנתייקרו והרויח בהם מה שהרויח דאפי' לעניין בכור דקימא לן דאינו נוטל פי שנים בשבח שהשביחו הנכסים לאחר מיתת אביהם מכל מקום בשבח דממילא כגון דקלא ואלים ארעא ומסקא שרטון שקיל בכור פי שנים דיראה דעליית הגרושוש לערך שעלו ושבח הסחורות שנתייקרו דמי לדקלא ואלים. אמנם יר' דבהפסדים שהפסיד שמעון הנזכר כמו שבא בשאלה מלתא דפשיטא שעל שמעון מוטל להתחייב כל ההפסד ואין לספק כלל ועקר בזה כי הנה בהפסדת אבדה הארגז של משי והוצאה שהוציא עליה יר' דאפילו היתה הארגז ההיא של עסק נכסי השותפו' ונניח שיהיה לשמעון זה דין שותף גמור מ"מ נראה לחייבו מהטעם שכתבתי דשותפין שומרי שכר זה לזה וחייבים אפילו בגנבה ואבדה כ"ש שהארגז הנזכר לא היתה של נכסי השותפות כפי הנראה מדברי השאלה שהיתה של בעלים אחרים ואם כן מי הרשהו להתעסק בנכסי אחרים ואם כן אין לספק שאין על היתום שום חיוב על הפסד הארגז הנז' ולא על ההוצאות שנעשו עליה ואפילו נניח שהיה ליתום דין שותף כל שכן שאין ליתום דין שותף כמו שכתבתי.
גם מההוצאה שטוען שמעון שהוציא על האלמנה לפרנסה ולמזונות יראה שאם האלמנה הנז' תבעה כתובתה ומחמת סירוב ועיכוב שמעון לא נתפר' כתובתה ומחמת כך הוצרך להוציא הוצאות לפרנסת ומזונות האלמנה כל ההוצאות הנז' שגרם שמעון להוציא על האלמנה להפסיד ליתום הנז' חייב שמעון לשלם והטעם דאפי' אם נניח שיהיה לשמעון זה דין אפטרופוס ונפסוק הלכה למעשה דאפטרופוס שפשע בנכסי יתומי' דפטור מכל מקום יראה דיש לחייב לשמעון זה יען שהעיכוב שעכב מלפרוע הכתובה לאלמנה והוצאות שהוציא עליה למזונות ופרנסה כה"ג מיקרי מזיק בידים ומזיק לחוד ופושע לחוד דהא פשיעה בבעלים פטור ומזיק בבעלים חייב ואם כן יר' דאין לספק דיש לחייב לשמעון בכל ההפסדים הנזכרים ובאים בשאלה. נאם הצעיר שלמה הכהן.
@שו"ת מהרש"ך חלק ב סימן קט
שאלה עיר אחת קטנה ויש בה אנשים שרים ונכבדים עשירים גם בנונים ודלת העם יורנו רבנו איך יתנהגו כשרוצים להסכים ביניהם הסכמה אחת או לבטל הסכמה שכבר הוסכמה בין כולם כי מרגלא בפומיהו דבר תורה אזלינן בתר רובה יהיה מי שיהיה יחד עשיר ואביון מבלי שום על לב אם הרוב הוא מנין ובנין זאת ועוד אחרת אין לה מרפה כי אינם אומרים נצמדה יחד במעמד אחד לראות סברות הרוב להלוך אחריהם ואז יתבטל סברות המיעוט מפני סברות הרוב רק שלא בפני המיעוט מתקבצים הרוב וכשנראה להם שיש ביניהם רוב עושים מה שלבם חפץ והמיעוט אינם יודעי' דבר על כן יורנו רבנו מורה צדק יש ממש במעשיהם ואם היה ביניהם הסכמה וחרם בהסכמת כולם ועתה היתירוה הרוב מבלי ידיעת המיעוט אם התרתם הוא התרה אם לאו ושכרו יהיה כפול מן השמים.
תשובה עם היות שבאה השאלה בדרך נסתר שלא אהודעת המקום אשר אירע המאורע מ"מ כבר נודע לי שהוא בסידרו קאפצי והן אמת כי כפי הנרא' לכאורה היה ראוי למנוע עצמי מלהטפל בדבר זה יען כי ת"ל יש שם חכם מפורס' בחכמה ובחסידות גם שב גם ישיש לו משפט הגאולה בהוראת דין זה אך אמנם כפי הנשמע אלו המאורעות והבלבולים נעשו שלא כרצונו וקים לי יכשר בעיני חכמתו מה שאכתוב להודיע ולהורות בענין זה.
ואומר כי בתשובת שאלה זאת לא היה צורך להאריך בה כפי חומר נושאה גם כי טרדת הלב בעת ובעונה הזאת רבה וגדולה מדעת צרת המגפה אין הפנאי מסכים לטרוח ולהאריך ה' ברחמיו וכרוב חסדיו יחמול על עמו ישראל אלא שראיתי צורך המבוקש לכן אמרתי אבא בקצרה ותחלת כל דבר אעתיק תשובת הרשב"א ז"ל הביאה הריב"ש ז"ל בסי' תס"ז שנשאל על ענין החרם שהחרימו הקהל בתנאי הקצבים ואחר כך רוב הקהל רצו לבטל החרם אם המיעוט יכולים למחות אם לאו והשיב כדי להסיר המחלוקת מן הקהל יצ"ו ולא יהיו פוסחים על שתי הסעיפים אעתיק לשון הרשב"א ז"ל בתשובה בזה והוא שהרב ז"ל נשאל בחרם שהחרימו הקהל שלא לשחוק בקוביא ואחר כך אמרו מקצת הקהל ורצו להתיר את החרם ומקצת הקהל יצאו מבית הכנסת ומיחו בידם וגם יש מן הגדולים שמיחו בפני רבים מן הקהל ואותו מקצת התירו והשיב הרב ז"ל שהתקנה היתה תקנת ותיקים והבא להתיר פורץ גדר ועושה מדמן של בחורי' שחוק והדבר האיסור אין הקהל יכולים להתירו ואפילו הסכימו בו כלם ואחר כך אמר הרב בתשובתו וז"ל ועוד אני אומר שכל כיוצא בזה שמקצתם מעכבים ומוחים אפילו בשאר דברים של רשות אין החרם ניתר לפי שדבר תורה אין השבועות והחרמים ניתרים אלא בפתחים ועל ידי חכם וכן אין אדם מתיר נדרי עצמו דכתיב לא יחל דברו הוא אינו מוחל אבל אחרים מוחלים לו ואם כן אפילו הסכימו כל הקהל להתיר כמו שאמרנו וכבר צווחו הראשונים ז"ל על התר החרמו' שלא בפתחים ושלא על ידי חכם אלא שהקהלות סמכו להם על המנהג ונתנו טעם לדבר שאחר שנהגו כן ע"ד כן הם מחרימין והרי זה כאלו התנו בשעת החרם שכל זמן שיסכימו הם בעצמ' להתירו יהא מותר דומה להפרת הבעל וכטעמיה דרב פנחס דאמר כל הנודרת על דעת בעלה היא נודרת ומכל מקום המנהג פשוט בכל המקומות שאפילו אחר מן הצבור יכול לעכב וכיון שכן כל שיש מוחה אי אפשר להתירו שאם מן הדין א"א בלא פתחים וחכם ואם מצד המנהג שהוא כתנאו הא אין המנהג אלא כשאין שם מוחה הא יש שם מוחה אינו כמנהג ונמצא שאין ההתר התר לא מן הדין ולא מן התנאי היוצא לנו מדרך המנהג ע"כ תשובת הרשב"א ז"ל וסיים הריב"ש ז"ל על זה ואמר וז"ל ולכן הכל תלוי במנהג הקהל ההוא שאם דרכם להתיר מדמי הקהל על פי הרוב אפשר לומר שע"ד כך הסכימו בו בתחלה שיוכלו הרוב להתירו ואם אין דרכם בזה הנה יש לדון בזה להחמיר בתשובת הרשב"א ז"ל וכל שכן אם המיעוט ההוא יש בהם מגדולי הקהל ומן המנהיגים ע"כ והנה לא הוזכר בשאלה אם בסידרו קאפצי נוהגים שיכולים הרוב להתיר ואין חוששין למחאת המיעוט או אין שם מנהג כזה אלא כמנהג רוב העולם שאינם מתירים עד שיסכימו כל הקהל בהתרה. והנה אם מנהג עיר סידרו קאפצי היא כמנהג רוב המקומות לאו דינא ולאו דיינא שאין בהתרה שהתירו רוב הקהל ממש דחומרת ההסכמה במקומה עומדת בתוקפה ובאיתנה הראשון אלא אפי' את"ל שנוהגים שבהסכמת הרוב להתיר מתירים ואין חוששין למיעוט המוחים מכל מקום יראה דבנדון זה אשר עליו באה השאלה לא הותרה ההסכמה הנז' אף על פי שהסכימו הרוב להתירה דמאי דאמרינן דמהני הסכמת הרוב להתיר נגד המיעוט המוחים היינו דוקא שהיו כלם במעמד אחד ונשאו ונתנו בדבר ועלתה הסכמת הרוב להתירה כי האי גוונא אמרינן דמהני מה שהסכימו הרוב להתירה אבל בנדון דידן שלא היו הכל נקבצים במעמד אחד רק שהשמש היה הולך לכל אחד ואחד בפני עצמו כמו שבא בשאלה וגם כי כפי מה ששמעתי המאורע כמו שהיה על פה דודאי דכה"ג יראה דמלתא דפשיטא היא שאין ראוי שתעלה ותועיל ההתר' ומי שיעיין בתשובות הרשב"א ז"ל יר' שהוא כמו שכתבתי אף על פי שלא הוזכר בפירוש בדבריו ויר' טעם נכון לומר כן יען דאפשר שאם היו נקבצים יחד אפשר שהרבה אנשים שהסכימו בהתרה היו נשמעים לטענת המוחים ואפשר כי בהצמדם והוסדם יחד יהיו המוחים בהתרת ההסכמה יותר מהמסכימים בהתרה ולכן אין ראוי שיקרא רוב נגד המיעוט אלא כשיהיו יחד בקבוץ אחד וישאו ויתנו בדבר ותעלה הסכמת הרוב להתיר או שלא להתיר באופן זה יקרא רוב אמנם בדברים הנעשים בהחבא שלא בקיבוץ כלם כנדון דידן לא יקרא רוב כנגד המיעוט וכל מה שכתבתי הוא אפילו שיהיה המיעוט מאנשים הדיוטים בלי רשומים במעלה ובחשיבות כל שכן בנדון שלנו כי הנה כפי הנראה ההסכמה הנזכרת הותרה שלא מדעת הגבירי' נשאים ומפולים כה"ר יצחק טריגש וה"ר עזרא קלדירון יצ"ו רצוני שלא גלו המתירים חזן מעלתם לדעת אם היו מסכימים בהתרה ומודעת זאת בכל הארץ מעלת גדולת תהלת האנשים האלה שלמים הם בכל מעלה וחשיבות בכל מקום שיהיו שם ראשונה יסעו לכל דבר שבקדושה וכ"ש בעיר קטנה ואנשים בה מעט כמו סידרו קאפצי כי ראוי לכל תושבי העיר ההיא שלא ירימו ידם ורגלם לעשות דבר גדול וקטן בלתי רשותם כי עם היות שיש שם חכם מפורסם בחכמה וחסידות וזקנה עם כל זה כבר ידוע הוא כי הנהגת ותקון העיר להם יאתה והם הם הראויים להיות מנהיגיה עד כי אין צריך לומ' ששורת הדין נותן שתושבי סידרו קאפצי יהיו כפופים ונשמעים אליהם אלא אפילו ההולכים שם ממקומות אחרים על סמך שלהם הולכים שם ואם כן ראוי שכל ענייני העיר יהיו נדונים ונוהגים על פיהם כיון שאפילו האנשים הבאים מעלמא אדעתא דידהו קאתו וקרוב לדמות דין זה למאי דאמרינן בגמרא פ' בני העיר על מאי דקאמר התם א"ר שמואל בר נחמני א"ר יוחנן לא שאנו אלא בית הכנסת של כפרים אבל של כרכים כיון דמעלמא קאתו לה הויא דרבים ולא מצו לזבוני ליה אמ' רב אשי והאי בי כנשתא דמתא מחסיא אף על גב דמעלמא קאתי לה כיון דאדעתא דידי קאתו לה אי בעינא מצינא לזבונה וכתב הר"ן שם בהלכות בשם יש מפרשים וז"ל דהיינו טעמא משום דכיון דמעלמא קאתו לה רבים הוציאו בבנינה ושמא יש אחד בסוף העולם שהוציא בה וחלקו מעכב לפי שאין בני העולם כפופים לבני עיר זו ולא לשבעה טובי העיר אא"כ יש שם אדם חשוב כרב אשי שכל הנותנים לצרכי בית הכנסת על דעתו הם נותנים והיינו דקאמר רב אשי והאי בי כנשתא דמתא מחסיא כו'. ואם כן למדנו מכאן לענין נ"ד שכיון שהאנשים הגבירים האלה הם כל כך גדולים וחשובים שכל הבא לשם לכל איזה דבר אפילו מארץ רחוקה אדעתא דידהו קאתו אם כן נכון הדבר שכל דבר אשר תעשה בעיר כל שלא תעשה בהסכמתם הרי הוא בטל ומבוטל. והנה אפילו בדברי הרשות בין לענין פסיקת השערים בין לענין שכר הפועלים וכן בעלי אומניות מתקנים תקנות בענין מלאכתם אין תקנתם זולתי אם תקנו והתנו ברשות גדול העיר ומנהיגה כמבואר זה בכל ספרי הפוסקים לא אזכיר מהם כי אם דברי הטור ז"ל שכתב ח"מ סימן רל"א וז"ל רשאים בני העיר לפסוק לכל השערים ולומר דבר פלוני בכך וכך ושכר הפועלים שלא ישתכרו אלא בכך וכך ולקנוס כל מי שעובר על תקנתם וכן כל בעלי אומנות רשאים לתקן בענין מלאכתם כפי מה שירצו ולקנוס לכל העובר על תקנתם בד"א כשאין אדם גדול וחכם בעיר לתקן ענינם אבל אם יש חכם ומנהיג אפילו כל בני העיר אינם רשאים לתקן כלום זולתו ואם תקנו והתנו דבר בלתי ידיעתו אינו כלום. ומה שכתב אבל אם יש חכם ומנהיג כל מה שתקנו בלתי ידיעתו אינו כלום נלמד מההיא עובדא דמייתי גמרא בפ' קמא דב"ב מהנהו תרי טבחי דאתנו אהדדי וכו' דקאמר עלה רב פפא ה"מ היכא דליכא אדם חשוב אבל היכא דאיכא אדם חשוב לאו כל כמנייהו וכתב הר"ן ז"ל פי' הר"א אדם חשוב הממונה פרנס על הציבור הא קמן דאפילו בדברי הרשות כאלו אין בני העיר רשאים לתקן דבר כל שיש ביניהם אדם חשוב ראוי להיות פרנס על הצבור מבלתי הסכמתו כ"ש בהתרת הסכמה המקובלת בחומרת חרס החמור שראוי להתבונן שלא ישאר צד פקפוק איסור בדבר דבהא ודאי כל שלא נעשה ברצון ורשות הגבירים הנשאים ההם אין באותה התרה כלום. סוף דבר בהא סלקינן ובהא נחתינן שאין בהתרת אותה הסכמה ממש מהשלשהטעמים הנאמרים כלם נכוחים אם מטעם שרוב המקומות נהגו שלא להתיר הסכמות כי אם ברצון כל הקהל המקבלים אותם וקרוב שגם המקום ההוא הוא מכללם ואם מטעם שאפילו את"ל שהמקום ההוא נהגו להתיר על פי רוב אנשי הקהל היינו דוקא היכא שהסכמת הרוב עלתה מתוך משא ומתן של כל אנשי העיר כלם שכל שלא עלתה הסכמת הרוב מתוך משא ומתן של כלם לאו כלום הוא וכמו שהייתי יכול להאריך בראיות על זה אלא שטרדת הזמן לא נתנני השב רוחי. ואם מטעם שכיון שלא נעשתה ההתרה בהסכמת הגבירים הנשאים ההם שהם גדולים וחשובים שבעיר אין באותה ההתרה ממש וכמו שכתב הרשב"א בתשובה דלעיל בסוף דבריו שאמר שיש לדון להחמיר שלא להתיר בהסכמת הרוב ולחוש למיעוט המוחים כתשובת הרשב"א ז"ל וכ"ש אם המיעוט ההוא יש בהם מגדולי הקהל ומהמנהיגים. נאם הצעיר שלמה הכהן.
@שו"ת מהרש"ך חלק ב סימן קי
שאלה ראובן הלוה לנכרי אחד אלף פרחים מעלה ומטה בויניציאה בתורת קאנביו כדי לתתם ולפורעם לשמעון ולוי בקורפו ד' חדשים אחרי הגעתו והם שישלחו המעות הנז' לאחור בויניציאה לראובן הנז' ובין אלו הימים היה מקבל שמעון וכן היה מקבל גם כן לוי וכן מאותם שקבל שמעון קצתם שלחם בויניציאה וקצתם נתנם ללוי וקצתם נשארו לידו וכן כל מה שקיבל לוי ונכנסו לידו בין מהמעות שנתנ' שמעון כמו מאותם שקבלם מהנכרי כלם שלחם בויניציאה ובכתב הקשבה אשר היו כותבים לראובן הנז' בויניציאה משליחת המעות היו כותבים ע"ש שניהם וזה דרך כבוד לימים נשבר שמעון שאינו רוצה לפורעם ונשארו בידו כמה מעות מראובן שעדיין לא שלחם לו הנה עתה קם ראובן וטוען נגד לוי ומבקש ממנו שארית מעותיו באומרו כי הוא שלחם לשניהם יחד ומכל מי שרוצה גובה ולוי טוען ואומר לו כי כל המעות שנכנסו לידי ויותר מהם שלחתים לו כנראה מפנקסי לכן יורנו רבנו אם יוכל ראובן לטעון נגד לוי.
תשובה לא ידעתי מאין הרגלים לתביעת ראובן נגד לוי כיון שהוא שלח לשמעון גם כן שיגבה זה הקמביו וכמו שבא בשאלה שהלוה המעות הנז' לנכרי לפורעם לשמעון ולוי ואם כן לא מבעיא אליבא דרבי יונתן דפליג עליה דרבי יאשיה בההיא ברייתא דתניא פרק ארבעה מתות בית דין ובדוכתי אחריני והכי איתא אשר יקלל אביו ואמו אין לי אלא אביו ואמו אביו בלא אמו מניין וכו' ורבי יונתן אמר משמע שניהם כאחד ומשמע כל א' בפני עצמו והרשב"א ז"ל כתב בתשובה ופסק כר' יונתן וז"ל בתשובה ראובן שמנה את חנוך בנו והשביעו שלא ילוה לשום אדם ממונו כי אם ברשות שמעון ולוי ועכשיו מת שמעון היוכל חנוך להלות ברשו' לוי או לא ופסק שיכול להלות מטעם שכונת מה שהשביעו אביו שלא ילוה כי אם ברשות שמעון ולוי לא משמע שצריך שיתנו לו שניהם רשות אלא כל א' מהם שיתן רשות וכיון שכן כיון דבנדון דידן כל אחד ואחד מהם היה יכול לגבות מהנכרי לבדו שאף על פי שהתנה וכתב שיפרעם לשמעון ולוי משמעות זה הלשון הוא שיפרע לכל איזה מהם ואם כן כיון שהיה יכול שמעון לגבות לבדו מהנכרי מה פשע לוי אם גבה שמעון מעות ראובן ומעכבם שנחייב את לוי לפורעם אלא אפילו אם נאמר דהלכה כר' יאשיה דס"ל דמשמע שניהם כא' יראה דאפילו הכי אין לו תביעה נגד לוי והטעם הוא דאפילו אם נאמר שכונת התנאי הוא לפרוע לשניהם יחד מכל מקום אפשר שתהיה טענת זאת קצת טענה על הנכרי אם ירצה לדון בדיני ישראל שלא היה לו לתת מעות לשמעון לבדו שיראה שהתנאי שהתנה היה לחייב את הנכרי שלא יוציא המעות מתחת ידו לפורעם אלא לשניהם יחד ואם כן לא היה לו ליתנם לשמעון לבדו אם לא יהיה לוי עמו מכל מקום נגד לוי אין לו עליו שום צד תביעה ואפילו אם נרצה לומר שכונת תנאי שהתנה ראובן לפורעם לשמעון ולוי היתה הכונה ששמעון ולוי לא יוכל שום אחד מהם לגבות מן הנכרי אם לא בחברת שניהם יחד אפילו הכי יראה דאין תפיסה על לוי במה שעבר שמעון וגבה מן הנכרי לבדו בלי רשות וחברת שמעון באופן שמכל הצדדים איני רואה שום תפיסה על לוי ואם ירצה ראובן לטעון על לוי הנז' איזה טענה כל טענה שיטעון הוי טענה דכדי ושלותא ואין בה ממש ואם ירצה לעכב מנכסי לוי איזה עיכוב לחושבו שיהיה לו איזה יפוי כח להיותו מוחזק נגד לוי ידוע ידע כי חזקתו אינה מועלת ויקרא גזלן אם יעכב מנכסי לוי כיון שעכובו שלא כדין. נאם הצעיר שלמה הכהן.
@שו"ת מהרש"ך חלק ב סימן קיא
שאלה ראובן שיש לו שטר חוב מסך מעות על שמעון מנכסי יתומים ולוי נכנס ערב קבלן ופרען על החוב הנז' ובזמן קבלת המעות הנז' עשו ביניהם הכשר ההנאה והריוח בעד היתומים ועברו כמה שנים שלא עשו עוד שום הכשר כלל. ועתה טוען ראובן שריוח השנה הראשונה היה עשרה גרושוש שיפרע לו שמעון בעד ה' שנים שעברו חמשים גרושוש ריוח ושמעון טוען לא עשית שום הכשר דין בשנה האחת איני חייב לך רק עשרה גרושוש מהריוח יורנו מורנו אם פטור שמעון מריוח שאר השנים או לא ואם הדין עם שמעון לוי הערב מה דינו אם יכול ראובן לתבוע מלוי כל ריוח השנים כלם או אם הדין עמו גם כן כמו עם שמעון ומה' תהי משכרתו שלמה.
תשובה איברא דמעות של יתומים התירו חכמים להלוותן קרוב לשכר ורחוק להפסד כדאיתא בפרק הרבית אף על גב דבכל אדם דעלמא קי"ל הא דתנו רבנן קרוב לשכר ורחוק להפסד רשע והנה הפוסקים ז"ל ס"ל דכי היכי דמותר להלוות קרוב לשכר ורחוק להפסד הוא הדין מותר להלוות בכל רבית דרבנן וכן כתב הרמב"ם ז"ל בפ"ד מהלכות מלוה ולוה גם הרא"ש ז"ל בפסקיו כתב גם כן בשם הגאונים וז"ל שם כתבו הגאונים ז"ל דהוא הדין בכל שאר רבית דרבנן וכן כתב בעל הטורים ז"ל בי"ד סוף סי' ק"ס איברא דהרשב"א ז"ל כתב דיש לחלק מהלואת קרוב לשכר ורחוק להפסד משאר איסורי רבית דרבנן מכל מקום מלתא דפשיטא היא מה שכתב הרב הגדול מוהררי"ק זלה"ה דלא שבקינן פשיטותא דגאוני' והרמב"ם והרא"ש ז"ל מספיקא דהרשב"א ז"ל באופן דליכא לספוקי בכל איסורי רבית דרבנן דשרי במעות של יתומים.
אמנם מלתא דפשיטא היא דאין להתיר להלוות מעות של יתומים ברבית קצוצה ובכי האי גוונא אמרינן ודאי יתמי דאכלי דלאו דידהו ליזלו בתר שבקיהו ובתשובות מוהרי"ל כתוב הנה בכמה דוכתי שעברתי ראיתי דנהיגי להלוות נכסי יתמי ברבית קצוצה ותמהתי מאין הרגלים וכו' והעלה דאין לסמוך על מנהג העולם בזה וכתב מוהררי"ק ז"ל דנקטינן שלא להתיר להלוות מעות של יתומים אלא באבק רבית דוקא.
והנה בנדון דידן אין צורך לכל זה דאפילו אם תמצי לומר שיהיה מותר להלוות ברבית קצוצה מה שאינו כן ואסור להעלות על לב מכל מקום היינו דוקא היכא דקצץ הלוה לתת הריוח קצוב כל זמן שיהיו מעות של יתומים אבל כל שלא קצץ לו דבר יראה דאין מקום לחייב וכיון שכן בנדון דידן שכפי הנראה מתוך השאלה לא קצבו ולא התנו על ריוח כי אם מהשנה הראשונה אבל מחמש שנים האחרים לא קצבו ולא התנו כלל וכיון שכן יראה דמלתא דפשיטא היא שאין שום זכות ליתומים מריוח החמשה שנים שטוענים על שמעון וגם אין שום תביעה על לוי הערב דאין הערב מתחייב אלא במה שנתחייב הלוה כמו שכתבתי בפסקי הנדפסי' וגם עתה מקרוב כתבתי פסק על ענין חיוב הערב וחזרתי להעלות ולאמת מה שכבר כתבתי שאין הערב מתחייב אלא במה שנתחייב הלוה.
איברא דעדין יש מקום לפקפק ולחייב לשמעון וללוי מטעם מבטל כיסו של חברו שכתב המרדכי ז"ל בפר' הגוזל קמא דאף על גב דקי"ל דהמבטל כיסו של חברו אין לו עליו אלא תרעומת שזהו במקום שאין מרויח בו אבל אם מרויח בו חייב ליתן ואם כן בנדון דידן שמעון הלוה הזה שעכב בידו נכסי היתומים ונשא ונתן בהם והרויח יש מקום לחייבו מטעם מבטל כיסו של חברו כ"ש מבטל כיסם של יתומים ואם כן הטוב והישר זה הוא שיתפשר הדבר על פי אנשים בקיאים יראי אלים /אלקים/ שיתן שמעון ליתומי' הנז' מה שיראה בעיניהם. נאם הצעיר שלמה הכהן.
@שו"ת מהרש"ך חלק ב סימן קיב
שאלה ראובן נפטר לבית עולמו וחיי לרבנן ולכל ישראל שבק והיו לו שתי נשים ושתיהן מתו בחייו מהראשונה היה לו בן ומהשנית לא נשאר לו בנים כי אם בנות והשיאן בחייו ובשעת פטירתו צוה מחמת מיתה וחלק מנכסיו ונתן במתנת ש"מ =שכיב מרע= וזה נוסח לשון הצוואה ביום ד' ג' לחדש חשון שנת השנ"א ליצירה אנו ח"מ =חתומים מטה= נכנסנו לבקר לראובן ומצאנו אותו חולה מושכב על מטתו ושאלנו אותו והשיב לנו על הן הן ועל לאו לאו וכל דבריו ומלוליו כשאר כל אדם שדבריהם נכונים ונבונים ומיושבים בדעתם ואמר שהוא מרגיש בכובד חוליו והיה רוצה לצוות לביתו ואמ' לנו בבקשה מכם הוו עדי צוואתי והריני מצוה בפניכם מחמת מיתה שחזקת הבית שאני דר בתוכה שמצרי הבית הם אלו מצד אחד חזקות החכם ה"ר אברהם ז"ל ומצד האחר חזקת הבית של הנעלה כה"ר שמואל יצ"ו ולפניה השוק ר"ל ג'ארגי' ולאחריה הרושקה שחזקת הבית ההיא היא חציה שלי וזכותי וחציה מחתני הנבון כה"ר יום טוב הכהן יצ"ו עם כל תשמישיה ומוצאיה ומובאיה וכל הנלוה אליה ובשכר טורחו שעתיד לטרוח במכירת סחורו' שיש לי בשאלוניקי העירה בבוא הסחורה משם שהיא בחברת חתני כה"ר יום טוב הנ"ל שהיא כמו עשרה אלפים לבנים בשכר טורחו יקח מחצית הבית הנ"ל שהיא רשותי וזכותי מעתה ומעכשיו המחצית ההיא שיהא חלקי ורשותי יהיה חלקו ורשותו וזכותו באופן וענין שכל חזקת הבתים הנ"ל עם כל מוצאיה ומובאיה ותשמישיה וכל הנלוה אליה מעומקא דארעא ועד רום רקיעא הכל יהיה חלק ורשות וזכות מחתני כה"ר יום טוב הנ"ל. עוד צוה מחמת מיתה שיפרעו מנכסיו עשרה אלפים לבנים שהיה חייב. עוד צוה מחמת מיתה שיתנו אלף לבנים מנכסיו לחכמים הסגורים ולומדי תורה בצפת תוב"ב. עוד צוה מחמת מיתה שכל ספרי הקדש אשר לו יתנום לנכדו בן בנו יצ"ו עוד צוה מחמת מיתה שהשארית הנשארת מנכסיו מחציתם יקח בנו יצ"ו והמחצית האחרת יחלוקו ביניהם שלשה חתניו הלא המה ה"ר משה וה"ר יום טוב וה"ר יוסף יצ"ו כל הנ"ל צוה ראובן המצוה הנ"ל מחמת מיתה בפנינו ח"מ כד קציר ורמי בערשא וידענו נאמנה שמתוך אותו חולי נפטר לבית עולמו וחיי לנו ולכל ישראל שבץ /שביק/ עוד כתוב בצוואה הנ"ל שמה שכתוב לעיל שיתנו אלף לבנים מנכסיו לחכמי צפת תוב"ב ר"ל אחר שיקח בנו הנז' חלקו שהוא מחצית נכסיו ונתקיי' שנית זהו טופס הצוואה ה"נ תיבה בתיבה. ועתה שאל השואל על דבר שבן האשה הראשונה בא לבטל הצוואה הנז' ונסתפק אצלנו מאי זה טעם בא לבטלה אם בטענת תביעת כתובת בנין דכרין או מטעם לשון הצוואה אם מטעם כתובת בנין דכרין בא לבטלה מטעם מה שנסתפק הריב"ש ז"ל נראה דאין מקום לטענתו זאת כיון דליכא בנים מאשתו השניה וכמו שהכריע זה הריב"ש הביא דבריו מהרר"י קארו ז"ל ואי מטעם לשון הצוואה נראה דאין לספק בלשונה ונראה שזכה מקבל המתנות הנ"ל על כן ילמדנו רבנו אם יש ממש בטענות הנ"ל לבטל הצוואה הנ"ל או אם הצוואה קיימת ומחוייב בנו של ראובן לקיים דברי אביו בכל דברי צוואתו. ושכר רבנו גדול מעל שמים.
תשובה תחלת כל דבר אודיע דאיכא פלוגתא דרבוותא אי מתנת ש"מ חשיב כמשועבדין דעלמא דקי"ל דכתובת בנין דכדין לא טרפא מנייהו כדאיתא ריש פ' אף על פי דאיפסיקא הלכתא כפומבדיתאי דאמרי לא טרפא דירתון תנן או לא חשיב מתנת ש"מ כשאר משועבדים כי הנה הרמב"ם ז"ל כתב פי"ט מה' אישות וז"ל נתן כל נכסיו במתנה לאחרים הואיל ומתנת ש"מ אינה קונה אלא לאחר מיתה כמו שיתבאר הרי המתנה וחיוב הנכסים בתנאים אלו באים כאחת ולפיכך אלמנתו ובנותיו נזונות מנכסיו ובניו יורשין כתובת אמם שמתו בחיי בעלה. וכן כתב גם כן פ' ח' מה' זכיה ומתנה יעויין שם והראב"ד ז"ל בהשגותיו כתב וז"ל רואה אני דברי המחבר הזה דמתנת ש"מ אינם כמשועבדים כלל ואינו כן וכו' עד אבל לגבי מזון הבנות וכ"ש לכתובת בנין דכרין כמשועבדי' נינהו ופקע שעבודייהו. והנה בענין זה יראה דאפילו אם היה דין זה ספק פלוגתא דרבוותא מכל מקום נכסי בחזקת היורש קיימו ומבטלים המתנה להעמיד הממון בחזקת היורש כתובת בנין דכרין כדברי הרמב"ם ז"ל וכ"ש כפי מה שכתב הרב המגיד ז"ל הרמב"ן והרשב"א ז"ל וכלהו רבוותא ס"ל כסברת הרמב"ם ז"ל וכפי מה שאני רואה סברת הראב"ד סברא יחידית היא ועם היות שכתב בסוף דבריו בהשגה זו וז"ל ומי שיש לו לב יבין ואל יטעה באסופותיו כנראה שרוצה לדחות בפשיטות גמור דברי הרמב"ם ז"ל כבר כתב עליה הרב המגיד ז"ל שמי שיש לו לב אל יסמוך על כל השגותיו שאין טעמו מחוור ושוין הם מזונות האלמנה והבנות וכתובת בנין דכרין שאין מתנת ש"מ מפקיען וכיון שסברת הראב"ד ז"ל היא סברא יחידית ולית דחש לה אם כן אפילו היה מקום לומר שהמקבל מתנה יהיה מוחזק מלתא דפשיט' היא דמפקינן מיניה ולא תועיל חזקתו דהלכה רווחת בישראל מה שכתב מוהר"י קולון ז"ל דאין המוחזק יכול לומר קים לי כפלוני הגאון היכא שכל חכמי ישראל חלוקים עליו. באופן שאם בנדון זה אשר עליו באה השאלה היה מקום לומר דשייך לבן ראובן הנפטר דין כתובת בנין דכרין מלתא דפשיטא היא שכל המתנות שחלק ראובן לחתניו לוקחי בנותיו לא היה מספיק להפקיע זכות כתובת בנין דכרין שהיה לבן הנז' אך אמנם מלתא דפשיטא היא ולא היה צריך לכותבו וזיל קרי בי רב הוא דלא שייך כלל ועקר דין כתובת בנין דכרין בגוונא דנדון דידן דדין כתובת בנין דכרין אינו אלא היכא שיש בנים זכרים משתי נשים שנשא אבל היכא דאין לו אלא בן אחד לא שייך לומר כתובת בנין דכרין דהכי מוכח לשון התקנה ותנאי בית דין שתקנו לכתוב בנין דכרין דיהוו ליכי מנאי אינון ירתין כתובתיך יתר על חולקיהון דעם אחוהון וכוונת דעם אחוהון היינו אחים זכרים דבבנות לא שייך כתובת בנין דכרין כדמוכח בגמרא פ' נערה שנתפתתה בת בין הבנים נמי תירות כנחלה שויוה רבנן בת בין הבנות תירות לא פלוג רבנן. אם כן יראה דלא שייך דין תקנת בנין דכרין אלא כשיש לו בנים משתי נשים ובלי ספק זאת ההוכחה היא גדולה ועצומה דאין לומר דלאו בדוקא נקט דעם אחוהון והוא הדין אם אין לו אחים מאשה אחרת שייך דין כתובת בנין דכרין דאם כן למאי אהני הך תנאה דכתובת בנין דכרין כיון דבלאו הכי כל נכסי עזבונו הם שלו ולא באנו לומר דמהני הך תנאה דבנין דכרין בנותן נכסיו במתנת ש"מ שלא יועיל שאם לא היה זכות לבן כי אם מצד ירושת אביו המתנה שנתן בעודו ש"מ היתה קיימת אמנם אם בא מכח כתובת אמו היתה המתנה בטלה דזה אי אפשר לאומרו דאם איתא דכוונת התנאי שתקנו כתובת בנין דכרין אפילו במקום שאין לו אחים הוא לבטל המתנה שנותן כשהוא ש"מ תקשי להראב"ד דס"ל דמתנת ש"מ מפקעת זכות כתובת בנין דכרין וגם כל הפוסקים שכתבו בהפך סברת הראב"ד וס"ל דמתנת ש"מ אינה מפקעת כתובת בנין דכרין הכריחו דבריהם ממקום אחד ואם איתא להא דכתובת בנין דכרין שייך אפילו במקום שאין כאן אלא בן אחד אם כן על כרחיך לא מהני אלא לדין מתנת ש"מ כמו שכתבתי א"כ היה להם להכריח מכח התקנה שהוא הכרח גדול. מכל זה יראה בפשיטו' דבדוקא נקט לשון התנאי דעם אחוהון. וראיתי לרב הגדול מוהרר"י קארו זלה"ה שכתב בטור א"ה סימן קי"א תשובה אחת שמצא בתשובות מהר"ר שמעון בר צמח ז"ל שיראה משם שנסתפק אם דין כתובת בנין דכרין הוא כשאין בנים לשניה או לא הן אמת שהעלה דבעינן שיהו בנים לזו ולזו ממשמעות לשון התנאי שכתבתי דמייתי גמרא במתני' בפ' נערה דקתני אינון ירתון כתובתיך יתר על חולקיהון דעם אחוהון. והנה אין תשובות בר צמח מצויות אצלנו כדי לעיין בהם ולראות מאין הרגלי' להסתפק בזה הספק כי הדבר ירא' שהוא פשוט מביעתא בכותחא שאין להסתפק בזה וכיון שכן שאין זכות לבן ראובן בנכסים שהניח אביו בכח כתובת אמו ולא שייך ביה דין כתובת בנין דכרין וכל מה שזוכה בנכסי עזבון אביו אינו כי אם מכח ירושה מאביו אם כן מלתא דפשיטא היא שמה שצוה ראובן לתת לבנותיו או לחתניו לוקחי בנותיו במתנת ש"מ מתנתו קיימת אם לא יהיה שום פקפוק בלשון הצוואה הנ"ל ויראה שאין שום פקפוק בלשון הצוואה לערער על המתנות שצוה הנפטר זלה"ה לתת לחתנו הנז' שהנה חזקת הבית שצוה לתת לחתנו כה"ר יום טוב כתוב בזה הלשון שבשכר טורחו יקח מחצית הבית הנ"ל שהיא רשותי וזכותי וכו' ומלתא דפשיטא היא דלשון יקח ולשון יטול הכל דבר אחד והנה בהדיא איתא בגמרא פ' מי שמת אמר רב ששת יטול יזכה יחזיק יקנה כלם לשון מתנה הם. גם מה שצוה שהשארית הנשארת מנכסיו מחציתם יקח בנו יצ"ו והמחצית האחרת יחלוקו ביניהם שלשה חתניו וכבר כתבו הפוסקים דלשון יחלוק פלוני בנכסי דמהני בש"מ באופן שאין לספק שכל הפרטים שצוה החכם השלם הנפטר ז"ל לתת לחתניו ולנכדו הן שרירין וקיימין וזכו בהם מקבלי המתנות הנלע"ד כתבתי וחתמתי שמי. נאם הצעיר שלמה הכהן.
@שו"ת מהרש"ך חלק ב סימן קיג
שאלה ראובן ושמעון אחים שותפים חייבי' לבעלי חובים ומת א' מהם וחיי לרבנן ולכל ישראל שבק ומכל אשר השאיר נתפרעה אלמנתו מכתובתה וכמו כן נתפרע עבד המלך מכ"כ חוב שהיו חייבים למלך באופן שעתה נשארו אחיו ואמו בלי סומך ותומך ובלי משען ומשענה לא משען לחם ולא משען מים ועתה הנה באו רוב הבעלי חובים והסכימו לעשות פשר דבר ולתת לאחי הנפטר ההוא זמנים כדי שיוכל לפרוע להם והם יתפרעו ממנו ולא יאבד מהם מעותם ונכסיהם ויש אשר יסרב ומאן ימאן להתפשר כאשר נתפשר הבעלי חובים אחרים עמו ומחשב לשומו בכור הברזל כדי שיפרענו וזה אין לו על מה שיסמוך ונותן טענתו ואומר לו שאם הוא יודע שיש לו במה לפרוע הדין עמו אבל ידוע לכל העולם איך הוא דבר אמת שאין לו על מה שיסמוך עד ישקיף וירא י' משמים לתת לו כח לעשות חיל ולפרוע לזמנים אשר נתפשר עם בעלי חובות האחדים. ואינו רוצה הבע"ח =הבעל חוב= ההוא להתפשר עמו בשום צד ואופן בעולם על כן יורנו מורנו הדין עם מי גם יורנו מורנו אם מעט נכסים שנשארו מהנפטר במקום אחד מחוץ לעיר ואפטרופוסי קהלו רוצים להביאם בידם כדי שתהיה בידם קרוב לצורך יתומה קטנה כבת ששה חדשים שנשאר מהנפטר הנז' אם יוכל איזה בעל חוב לשלוח יד בנכסים הנז' אם לאו ומה' יהיה משכורתו שלמה.
תשובה מכמה אנפי רואה אני למחות על אלו הבעלי חובים הממאנים ומסרבים להתפשר כשאר הסוחרים שהם הרוב שבאו בפשרה והסכימו בה עם האח הנז' ולהרחיב לו הזמן הא' שאפילו אם היה לחייב הנז' קצת נכסיו וראו הבעלי חובי' להתחסד עמו להרחיב לו הזמן כדי שישא ויתן באותו המעט שיש בידו אשר כעת אינו מספיק לפרעון החובות ולכן ראו להרויח לו הזמן עד שתשיג ידו לפרוע כל חובותיו משלם ואולי יחנן ה' שישאר בידו אי זה דבר לכלכל את נפשו כי אין מעצור לה' מהושיע. וכפי מה שאני רואה מנהג הסוחרים המתרצים לבוא בפשרה עם הלוה שלהם שכופין את מי שאינו רוצה להתפשר ויש להם על מה שיסמוכו כיון שנתפשט המנהג כן בין הסוחרים מהא דאמרינן בפרק איזהו נשך האי סיטומתא קניא אם כן בנדון דידן נמי ראוי לכוף לבעלי חובים המסרבים שיסכימו להתפשר על פי פשרת שאר הסוחרים שהם הרוב כ"ש מאחר שהאח הנז' לא נשאר בידו משען ומשענה כמו שבא בשאלה מלתא דפשיטא היא דיש לכוף לממאן להתפשר עמו ומחשב לשומו בכור הברזל דהלכה רווחת דמסדרין לבעל חוב ואם כה יאמר הממאן ומסרב להתפשר כי הנה הוא מוצא נכסים מהאח הנפטר במונישטירייו ורוצה לגבות מהם כיון שיש שטר מקויים בידו גם זו טענה שאין בה ממש שכיון שהניח האח הנפטר בת קטנה בת ששה חדשים אין נזקקין לגבות מנכסיה דהלכה רווחת דאין נזקקין לנכסי קטן עד שיגדל אבל קודם לכן אין נפרעים מהם אפי' יש נאמנות בשטר כמו שכתב הרמב"ם ז"ל פ' י"ב מהלכות מלוה ולוה וז"ל אין נפרעים מן היורשים אלא אם כן היו גדולים אבל יורשין קטנים אין נפרעין מהם שטר חוב אפילו היה בו כל תנאי שבעולם לא יפרע בו המלוה כלום עד שיגדלו היתומים שמא יש להם ראיה שסוברי' את השטר והראב"ד ז"ל בהשגות הודה על דבריו וז"ל א"א הרב ז"ל אומר שאם האמינו עליו ועל יורשיו שמועיל בו נאמנות ואם כתב בו שיהיה נאמן אפילו על שובר ואפילו על מאה עדים למה אינו גובה אלא לפי הקושיות שהקשו על רב אשי במס' ערכין ולא תירץ זה התירוץ בשטר שיש בו נאמנות שמע מינה אין שום נאמנות מועיל לקטנים ע"כ הא קמן אליבא דהני רבוותא דאפילו שטר שיש בו נאמנות אינו מועיל לגבות בו מיתומים קטנים וכן כתב גם כן הטור ח"מ סימן ק"י איברא דאיכא פלוגתא דרבוותא היכא דמת תוך זמנה דאיכא מרבוותא דס"ל שאפילו מן הקטני' גובים במת תוך זמן מכל מקום איכא רבוותא אחריני דס"ל דאפילו מתתוך זמן אין גובים מהם וטעמא דמלתא שאף על פי שאין אדם פורע תוך זמנו מכל מקום חיישינן שמא התפיסו צרורות כסף במשכון ובעודן קטנים לא ידעו למצוא ראיה וכיון דהך מלתא הוי פלוגתא דרבוותא מלתא דפשיטא היא דלא מפקינן ממונא מידי היתומים דאפילו לגבי גדולים במידי דאיכא פלוגתא דרבוותא אמרינן מספקא לא מפקינן ממונא כ"ש לגבי יתומים קטנים הוכרחתי לכתוב כל זה לרווחא דמלתא דאפילו שאלו השטרות שמוציאים אלו הבעלי חובות על הנפטר הנז' היו במת בתוך זמן אפ"ה אין לגבות מיתומים קטני' כ"ש שלפי מה ששמעתי אלו השטרות שמוציאים אלו הממאנים ומסרבים הם שעבר זמן פרעונם ואם כן לאו דינא ולאו דיינא שאין להם כח לגבות מנכסי היתומ' הנז' באופן שמכל הצדדים וצדי צדדים רואה אני שאלו המסרבים ראוי לכוף אותם שיבואו בפשרה כשאר הסוחרים. נאם הצעיר שלמה הכהן.
@שו"ת מהרש"ך חלק ב סימן קיד
דיבור ריש פ' קמא דגטין.
דבור אם יש עליו עוררין יתקיים בחותמיו צריך לעמוד על כונת התוספות ויען ראיתי מה שכתב הרב הגדול מהר"י ן' לב זלה"ה בכונתם והנה דבריו באו בגמגום ופקפוק ובלתי מובנים אצלי אולי כי קוצר דעתי גורם לכן ראיתי לכתוב הנלע"ד בכונת התוספו' ויר' שבתחלת דבריהם באו לתרץ מה שהוקשה להם דמהכא משמע דשלא בפני הבעל לא טענינן שהגט מזויף ואם כן בעלמא נמי לא טענינן טענת מזויף לנפרע שלא בפני מיתומים ומלקוחות ואם כן לא שבקת חיי לכל בריה ולכן חלקו ואמרו דדוקא גבי גט לא טענינן טענת מזויף שלא בפניו דמשום עיגונא אקילו רבנן אחר כך אמרו ומזה אין להוכיח וכו' וכוונתם לומר דאפשר דאין צריך לתת טעם דטעמא דלא טענינן טענת מזויף גבי גט משום עיגונא אלא דלעולם לא טענינן טענת מזוייף כיון דהוי מלתא דלא שכיחא ואי קשיא אם כן לא שבקת חיי וכו' מצינו למימר דהך תנא סבירא ליה מודה בשטר שכתבו צריך לקיימו ואם כן נהי דלא טענינן לנפרע שלא בפניו טענת מזוייף משום דהויא טענה דלא שכיח מכל מקום טענינן טענת פרוע כיון דהלוה מצי למטען הכי טענינן ליתמי וללקוחות מאי דמצי למטען לוה ולכן אמרו דנהי דמשטרי הלואה אין להוכיח החילוק שכתבו מכל מקום משטרי מכר ומתנה יש להוכיח דצריכין אנו לחלק ולומר דגבי גט משום עיגונא לא טענינן אבל בעלמא טענינן דאלת"ה לא שבקת חיי. עוד כתבו ויש לדקדק מסוף פרק גט פשוט וכו' וכונתם לומר דע"כ צריך לחלק ולומר דטעמא דמתניתין דלא טענינן גבי גט טענת מזוייף שלא בפני הבעל משום עיגונא ולא הוי טעמא משום דטענת מזוייף הוי מלתא דלא שכיחא ולא טענינן שלא בפניו מלתא דלא שכיח ואם כן בכל דוכתא נמי לא טענינן לא שנא גבי שטרי הלואה לא שנא גבי שטרי מכר ומתנה ולא חישי' לטעמא דלא שבקת חיי לכל בריה ואם כן לא טענינן טענת מזוייף אלא דוקא טענת פרוע והיכא דלא שייך למטען טענת פרוע לא טענינן ויפסידו היתומים והלקוחות לזה אמרו דהא ליתא דהא מההיא דסוף פרק גט פשוט משמע דאפילו היכא דלא מצי למטען טענת פרוע טענינן טענת מזוייף ולא יפסידו היתומים והלקוחות ואם כן ע"כ טעמא דמתניתי' דמשמ' מינה דלא טענינן שלא בפני הבעל טענת מזוייף הוי דמשום עיגונא הקלו ובזה עלו כל דברי התוספות,,, /אל/ נכון בלי פקפוק וגמגום ועתה ראיתי לדקדק בדברי התוספות במה שכתבו להוכיח דטענינן טענת מזוייף ליתומים מההיא דסוף פרק גט פשוט דיר' דמהתם אין להוכיח דשאני התם דההוא שטרא אתרעאי בחיי אבוהון שאמר מנה לפלוני בידי ולא אמר תנו דמוכחא מלתא דמה שצוה ואמר מנה לפלוני בידי ונקיט ההוא פלוני שטרא בידיה הוי שלא להשביע את בניו ולעולם דבעלמא מלוה המוציא שטר חוב על היתומי' לא טענינן טענת מזוייף. ותו איכא למידק במה שכתבו התוס' והקשו מההיא דפ"ק דבבא מציעא דמשמע דלא טענינן טענת מזוייף ומוכחי לה דאלת"ה אמאי לא יחזיר דהא ליכא למיחש למידי וכו' ויראה דאיכא למידק דאפילו נימא דהיכא דלא מקיים ליה לא יחזיר משום דחישינן שמא יוציא שלא בפניו ולא נטעון מזוייף מכל מקו' אמאי הפסיק ותני לא יחזיר דמשמע דאפילו מקיים ליה לא יחזור ואם כן הוה להו לתרוצי דע"כ טעמא לא הוי משום דחישינן דלמא יוציא שלא בפניו וכו' דאם כן כי מקיים ליה אמאי לא יחזיר אלא היינו טעמא דלא יחזיר כיון דאתרע בנפילתו ולוה טוען מזוייף אין לגבות וכו' ולא היה צריך למה שאמרו דאין הטעם בשביל כך דאכתי נטעון להם מההיא דפרק מי שמת והוא דוחק. נאם הצעיר שלמה הכהן.
@שו"ת מהרש"ך חלק ב סימן קטו
ריש פרק אין מעמידין.
כתבו התוספות ז"ל בדיבור אם איתא דאקצייה לא הוה מזבין ליה וז"ל לרווחא דמלתא נקטיה כלומר אפילו במקום דשכיחי ומקצו ופלחו אין לחוש מדמזבין ליה וכו' יר' שהוצרכו לכתוב כן לתרוצי מאי דאיכא למידק בגמרא דאם איתא דהא דלא חיישינן למוקצה ונעבד הוי טעמא דאם דאקצייה לא הוא מזבין ולעולם דאיכ' למיחש דמקצו ופלחו אם כן למאי דמשני רב תחליפא לתרוצי דומיא דמתניתין אבריתא ואמר נכרי חייס על בהמתו שלא תעקר אם כן טעמא דאין חוששין משום רובע ונרבע לא דמי לטעמ' דאין חוששין משום מוקצה ונעבד דטעמא דאין חוששין לרביעה משו' דנכרי שומר בהמתו וחס עליה מלרובעה שלא תעקר וטעמא דאין חוששין משום מוקצה ונעבד היינו משום דאף על גב דנכרי עביד דמקצי ופלח לבהמתו מכל מקום אמרינן כיון דזבנה ודאי לא אקצייה דאם איתא דאקצייה לא הוה פלח לה ויר' דזה דוחק דכיון דהבריתא בחדא מחתא מחתינהו נרבע ומוקצה שיהיה טעמם מחולק. ותו איכא למידק דמהאי טעמ' דאם איתא דאקצייה לא הוה מזבין לה יר' דהמכירה היא הוכחה דלא אקצייה דאף על פי דהנכרים עבידי דמקצו ופלחי מכל מקום כיון דזבן אמרינן מסתמא לא אקצייה אם כן לענין חשש רביעה נימא דכיון דזבין דלמא רבעה בעידנא דזבנה דהשתא ליתיה לטעמא דנכרי חייס על בהמתו ומה שכתבו התוס' בדיבור של מעלה דלעולם חייס שפעמים אינו יכול למכרה או נמלך יר' דאין לומר כך והשתא במה שכתבו דקושטא דמלתא דלא חיישינן בסתמא דלמא מקצו ופלחי ליכא לאקשויי מידי דטעמא דלא חישינן למוקצה ונעבד הוי כטעמ' דלא חיישינן לרביעה וניחא נמי דליכא לאקשויי הקושיא השניה דהא לא אמרינן שהמכירה היא הוכחה דלא אקצי ופלח אלא דמסתמא נכרי לא מקצי ופלח. נאם הצעיר שלמה הכהן.
@שו"ת מהרש"ך חלק ב סימן קטז
ראובן תושב לארסו קנה מתוגר אחד חבילת איסטיס ועשו ביניהם המקח ופסקו את דמיו ומנה ראובן לתוגר כל דמי החבילה אבל החבילה היתה בכפר טריקולה בבי' שמעון שהיה מתאכסן שם התוגר ושמעון זה היה אוהב לראובן והיה שלוחו בזה האופן שכשהיה נותן ראובן לשמעון מעות להסתחר היה שמעון עוסק בהם ומשכר טורחו היה נוטל שנים לק' ויהי היום שניהם היו בלארסו וא"ל ראובן תקבל האיסטיס מיד הנכרי ותשלחנו אלי וגם נתן לו מאה פרחים ואמר לו שיקנה עורות או סחורה אחרת וישלחנה לקורפו כאשר מנהגי עד עתה ויהי כאשר בא שמעון עם התוגר בטריקולא וראה שלא היה נמצא איסטיס בטריקול' ושהיה מקח ראובן בזול ביותר אמר שמעון לתוגר שבעבור האהבה שיש לו עמו ושנתאכסן כ"כ ימי' בביתו שכיון שעדין לא נתן האיסטיס ליד שמעון שיחזור בו וימכרנו לו והנכרי לפי שהיה רואה שבדתם מיד כשקבל הדמים נתקיים המקח היה מפציר בו אבל בעבור היותו בבית שמעון נתרצה לו ומנה לו שמעון המעות שנתן לו ראובן להסתחר בהם ומכר האיסטיס בטריקולא והרויח חמשים פרחים ושלח לראובן מעותיו שקבל ממנו להתעסק ובא התוגר בלארסו ונתן דמיו שקבל מראובן ואמ' שחזר בו וראובן לא רצה להוליכו לעש"ג =לערכאות של גויים= כי אפילו שהיה מרויח אבל רצה לעשות דין עם שמעון וצוח כי כורכיא /כרוכיה/ שהוא כבר קנה מן הנכרי ועו' שזה עשה סחורה במעותיו שהוא לא היה אמיד בנכסים יורנו רבנו אם ראובן זכה בדינו ושכרו מן השמים.
תשובה ידעתי שלא ידעתי אפילו במ' כלה אלא שנצטוה לי ענין זה אגיד דעתי אשיב שואלי דבר מבלי שאגלה בו רק מה שנסתפקתי בנדון זה ורבותי נר"ו יורו את הדרך נלך בה. לכאורה היה נראה לזכות לראובן ממאי דכתב הרב רבינו ירוחם נתי' ל"א ח"ב ז"ל ראובן שהלוה לנכרי מעות ברבית ובא שמעון ואמר לנכרי הילך בפחות ופרע לראובן אינו חייב לשלם לו כלום דלא בריא הזקא אלא ספק גרמא הוא דשמא לא יוכל להלוות מעותיו ברבית כ"כ מהרה וכו' ע"כ ודוקא התם משום דהוי ספק גרמא דשמא ראובן זה אפשר שימצא להלוות מעותיו ברבית ואפשר שלא ימצא הוא דפטרו רבינו ירוחם ז"ל אבל אם ודאי לא ימצא להלוות הוא ודאי גרמא וחייב ובנ"ד דהוא ודאי גרמא דעל ידי שמעון זה מפסיד כל הריוח היה נראה דהדין עם ראובן.
ונראה דיש חילוק דדוקא התם אם היה ודאי גרמא היה חייב לפי שראובן זה כבר הלוה מעותיו ברבית לנכרי ולא מחסדא ליה לעשות שום קנין אחד אבל הכא יש להסתפק אם הקנין שקנה ראובן מן הנכרי הוא קנין חשוב או אינו קנין. לכך צריך אני לחקור בדבר זה בדברי הפוסקים אם ראובן זה קנה במעות שנתן לנכרי או לא קנה ואחר אך נחקור מה הדין נותן במי שקונה במעות חבירו ואחר כך נבא לעיקר שאלתנו. והרמב"ם ז"ל בפ"א מהלכות זכייה כתב ז"ל נכרי שמכר מטלטלין לישראל או קנה מטלטלין מישראל קונה במשיכה ומקנה במשיכה או בדמים. ודעתו ז"ל פרשו ה"ה יפה ע"ש והרשב"א ז"ל מסכים לדעתו וכמו שאזכיר בס"ד. והרב בעל הטורים בח"מ סוף סימן קנ"ד גבי דין נכרי שמכר קרקע לישראל כתב ז"ל וכל זה לא איירי וכו' אבל במטלטלין קונה בנתינת המעו' ע"כ ולדבריה' ז"ל זכינו בדין לראובן שקנ' בנתינת המעות לנכרי ובכל מקום דאיתיה ברשותיה דישראל איתיה. והרב בעל הטורים לא הביא שום מחלוקה בזה. וצריך אני להתלמד בדברי בעל הטורים במ"ש בדין זה שכפי הנראה מדבריו במקום אחר נרא' שחולק על דברי הרמב"ם והרשב"א ז"ל שכתבתי וס"ל דדוקא משיכה קונה בנכרי ולא מעות שכתב בטור יורה דעה סימן ק"לב ז"ל לפיכך ישראל שמוכר יינו וכו' כיצד יעשה יקח ממנו המעות קודם שימכור לו היין ויתנה עמו שיתנם לו במתנה אף אם לא יתן לו היין דאי לאו הכי לא נקנו לו שאין מעות קונו' בנכרי עד שימשיך וכן כתב לקמן בדין ואם פסק דמי היין ומרדו לתוך כליו של ישראל ומשכו הנכרי מותר דנר' דמשיכה לבדה קונה בלא נתינת המעות ומותר היין לפי שעדין לא נגע בו הנכרי. ונמשך בזה לדעת התוספות שפסקו דמשיכה בנכרי קונה ולא מעות דהלכה כר' יוחנן דאמר ד"ת מעות קונות ודריש לעמיתך בכסף ולנכרי במשיכ' וכן כתב הרא"ש ז"ל בפ' הזהב ז"ל ואף על גב דרבא קאמ' קרא ומתניתא מסייע ליה לריש לקיש ק"ל כרב אשי וכו' ומתני' איכא למימר בבלן נכרי ע"כ והיינו דעת התוס' שהקשו בפרק הזהב ז"ל וכי איתותב ר' יוחנן וכו' ותירצו דרבי יוחנן מוקי לה בבלן נכרי אבל ספר נכרי בעי משיכה ע"כ. ודרשינן דודאי לעמתך בכסף ולנכרי במשיכה ואם כן נמצאו דברי הרב בעל הטורים סותרות זו את זו. גם קושיא זו ק"ל בדברי הרב הנמקי יוסף שבפרק הזהב כתב ז"ל אבל לדידן דק"ל כר' יוחנן דמעות קונות ד"ת ומשיכה תקנתא דרבנן היא אדרבא אין קנין במטלטלין של נכרי אלא במשיכה וכן אמר רבי יוחנן ע"ב דבכורות להדיא דישראל בחדא ולנכרי בחדא לישראל במעות נכרי במשיכה גילה בפי' שדעתו כדעת התוספות ואלו בפ' ח"ה גבי הא דאמר שמואל נכסי נכרים הרי הן כמדבר כתב ז"ל וה"מ דאמרי' דוקא במקרקעי אבל במטלטלי כיון דד"ת מעות קונות קונה בנכרי אף על פי שלא משך ופשיטא שאין לחלק בין קונה למקנה ואין שורש לדבר זה. וע"כ הדחק אפשר לפרש' דבריו שמ"ש בפ' הזהב בלי ספק שכך הוא דעתו ז"ל אבל בפח"ה כיון לדבר אחר השייך לאותו נדון וזה דדין האמור גבי קרקע הוא דהישראל השני זכה מן ההפקר לפי שהנכרי כיון דמטא זוזי בידיה אסתלק ליה וישראל לא קני עד דמטא שטרא לידיה אבל במטלטלין כתב הנמקי דאין הדין כן אלא שאם ישראל נתן מעות לנכרי ובא ישראל אחד לזכות בו לא קנה אותו הישראל לפי שהנכרי עדין לא נסתלק כי היכי דנימא דזכה היש' השני מן ההפקר דדוקא בקרקע מסתלק ממנו הנכרי כיון דקונה קרקע בכסף כיון דמצינו קניית כסף גבי עפרון וכמ"ש התוס' בפח"ה אבל במטלטלין כיון שעיקרו של נכרי במשיכה משום דד"ת מעות קונות בישראל הא לנכרי במשיכה וכמ"ש בפרק הזהב לפי' קונה הישראל הראשון מן הנכרי טפי מן השני אף על פי שלא משך ופי' דכשימשוך יקנה ואם בתוך כך מכר לאחר מכירה גמורה ומשך אפשר שיקנה השני ובזה אפשר לפר' דברי הטור אלא שאינו במשמע בדבריו ובסוף דברי אבאר עוד בזה בס"ד. ועדין דברי הרב בעל הטורים צריכין ביאור שכפי מה שנראה ממה שכתב בה' יין נסך שכתבתי בסמוך נראה שמסכים אל דברי התוספות והרא"ש שמעות אינם קונות בנכרי אלא משיכה ואלו בה' ע"א סימן קמ"ו כתב ז"ל הלוקח גרוטאות מן הנכרי ומצא בה אליל אם משך עד שלא נתן מעות יחזיר לו שעדין לא נקנו לו ואם משנתן מעות משך כבר נקנה לו והוי אליל של ישראל עכ"ל הנה במשך ולא נתן מעות כתב שעדין לא נקנו לו וצריך תרוייהו והוא הפך מ"ש בסימן קל"ב ונוכל לפרש דבריו דנקנו לו דכתב הוא מאי דאתמר פ' בתרא דע"א ופ"ב דבכורות שהקשה הגמרא בזאת הבריתא ותירץ רישא וסיפא משום מקח טעות רישא דלא יהיב זוזי מיחזי כע"א ביד ישראל וז"ש שעדיין לא נקנו וכו' כלומר וליכא מיחזי ע"א ביד ישראל ולשון נקנו אינו מחוור ונראה דדעת בעל הטורים ז"ל להביא דבר בטעמו והוא הטעם שנתן אביי לרישא וסיפא במסכת בכורות דפריך גמרא אמילתא דאביי ומשני אמר לך רישא מקח טעות דלא ידע דהא לא יהיב זוזי סיפא לאו מקח טעות דכוון דיהיב זוזי כי קא משיך איבעי ליה לעיוניה ע"כ וכיון דבעל הגמרא בבכורות הוצרך לפרש דברי אביי ולבקש עליהן יישוב ש"מ דהוא טעם נכון כיון שאין שום נפקותא בינו לרבא בדברי הבריתא ולכך כתב דינא של בריתא כטעמא דאביי ולכך כתב גבי משך ולא נתן מעות שעדיין לא נקנו לו והטעם לפי שהוא ודאי מקח טעות ולא שייך ביה איבעי ליה לעיוניה. אבל במשך ונתן מעות דאיכא למימר דכשמשך איבעי ליה לעיוניה לכך כתב דקנה קנין גמור ולכך יוליכם לים המלח ויש חלוקה אחרת לא הוזכרה בבריתא והוא היכא דנתן מעות ולא משך דהכא נמי לא שייך למימר איבעי ליה לעיוניה ועל זאת החלוקה הביא דברי הרמב"ם ז"ל שהזכירה בפי' ובזה נסתלק הקושיא שהקשה הרב מהרי"ק על דברי הרב בעל הטורים זלה"ה ובמה שכתבתי על דברי בעל הטורים ז"ל יתישב גם כן מה שדקדק הרב מוהרי"ק ז"ל בה' ע"א פ"ז בפי' להרמב"ם על מה שאמר ז"ל הלוקח גרוטאות מן הנכרי ומצא בהם ע"א אם נתן מעות ולא משך יחזירם לנכרי וכן אם משך ולא נתן מעות אף על פי שמשיכה בנכרי קונה כמקח טעות הוא וכו' נתן מעות ומשך יוליכם לים המלח ע"כ ובמשך ולא נתן מעות כתב אף על פי שמשיכה קונה ולא כתב כן גבי נתן מעות ולא משך אף על פי שמעות קונות וכתב שם בעל כסף משנה ז"ל וכתב רבינו טעם וכו' דאי לא כתב הכי הוה קשיא ליה דהא משיכה בנכרי קונה אבל בנתן מעות ולא משך דלא קשיא ליה מידי לא חשש לכתוב הטעם עכ"ל ואי כונתו היה לתת טעם לנתן מעות ומשך כמו שנרא' מלשונו ז"ל לא יספיקו דבריו דאדרב' שם היה ראוי לתת טעם כיון דהוי משום מקח טעות וכמו שאמר הרמב"ם ז"ל במשך ולא נתן מעות וכפי הנר' במחילת כ"ת אם הדברים כך דאשטמיטתיה מ"ש הרמב"ם פ"א מהלכות זכייה ומתנה דקונה מן הנכרי במעות או במשיכה וכיון שכך הוא דקונה במעות או במשיכה קשיא עליה בנתן מעות ולא משך כמו על משך ולא נתן מעות אלא שאפשר ליישבו דכיון דס"ל טעמו דאביי דאיבעי ליה לעיוניה ומשום הכי הוי כמקח טעות כשנתן מעות ולא משך לא שייך למימר איבעי ליה לעיוניה דכיון דלא ראה עדיין הגרוטאות ופשיטא דלא הוי שלו ומקח טעות הוא בידו אבל במשך אף על פי שלא נתן מעות הייתי אומר דמסתמא ראה מה שהיה שם לכך קאמ' אף על פי שמשיכה בנכרי קונה מכל מקום כמקח טעות הוא כלומר הכא אית טעמא ודאי דלא איבעי ליה לעיוניה אבל בנתן מעות ומשך כתב סתם יוליכם לים המלח כנר' דכדין גמור הוא דקאמר מדלא יהיב טעמא דמחזי כע"א ביד ישראל וכבר הייתי אפשר לפרש בקרוב למה שאמרינן אפילו לדעת רבא שזה נר' יותר.
והרב המגיד פרק א' מהלכות זכייה אחר שפי' דברי הרמב"ם כתב ז"ל וכבר נחלקו עליו ואמרו דהכי קיימא לן דנכרי קונה במשיכה ולא בכסף וכן כתב הרמב"ן ז"ל וכו' עכ"ל וכפי הנראה מדברי הרב המגיד דהרמב"ן מסכים לדברי התוספו' והרא"ש ז"ל דדוק' משיכה קונה בנכרי ולא מעות. אבל ראיתי בתורת /הבית/ הארוך שכתב מוהרי"ק זלה"ה בטור י"ד בסימן קל"ב ז"ל אבל הרמב"ן פי' דאמימר לאו משיכה דוקא קאמר אלא אף משיכה וה"ה למעות והילכך כל שהקדים לו מעות ופסק סמכא דעתיה ולפיכך מותר. וזה נכון יותר עכ"ל וקיים גרסא זו הרב מוהרי"ק ז"ל שכתב על דברי הרשב"א ז"ל ונראה שהוא תופס דברי הרמב"ן עקר ע"כ ולפי זה נמצאו דברי הרמב"ן סוחרות זו את זו כפי הגרסא שכתב הרב מוהרי"ק ז"ל אם לא דגרסי' הרמב"ם שמפרש כן דברי אמימר וכמו שאמר הרב המגיד ז"ל או שנפרש שמ"ש הרב המגיד וכן כתב הרמב"ן ז"ל קאי על מה שנחלקו על דברי הרמב"ם שהוא גם כן כתבו וק"ל. ומיהו שמעינן מיהא דהרשב"א מסכים לדעת הרמב"ם ז"ל שמשיכה ומעות קונות בנכרי.
איברא דהסוגייא שבפרק הזהב היא יותר מכוונת לדעת התוספות והרא"ש ממה שהיא מכוונת לדעת הרמב"ם והרשב"א. דאלו התוס' כבר יישבו הבריתא אליבא דהלכתא ואמרו דרבי יוחנן מוקי בריתא דנתנה לבלן בבלן נכרי אבל ספר נכרי בעי משיכה וגם הב' ברייתות דקשו אהדדי מוקי לה ר' יוחנן חדא בנכרי וחדא בישראל דבנכרי בעי משיכה אבל לדעת הרמב"ם אי אפשר ליישבה אליבא דרבי יוחנן דהא ס"ל דלרבי יוחנן מעות קונות בנכרי כמו משיכה ואם כן לרבי יוחנן ק' מאי אריא בלן אפילו ספר נמי נתנה לספר נמי מעל מיד כיון דמעות נמי קונות בנכרי וגם הב' ברייתו' קשו אהדדי ולא יעלה שום יישוב לדעתו.
ואפשר דס"ל להרמב"ם ז"ל דגם לרבי יוחנן יש ליישב הברייתא וס"ל דאף על גב דמדאורייתא מעות קונות בישראל מ"מ כבר הפקיעו חכמים המעות ואוקמוה אמשיכ' ויש להם יכולת גם כן להפקיע המעות מידי מעילה עד שימשוך וכיוצא בזה כתבו התוספות בע"א דף ס"ג בד"ה והא מחסרא משיכה דחכמים הפקיעו גם ממנה ואין כאן אתנן וכו' ואף על גב שהתוס' חלקו בין ההיא למעילה והוא באמת חלוק דק הרמב"ם ז"ל משוה המדות דכיון דבאתנן הפקיעוהו חכמים ואמרו דהוא ראוי להקרב על גבי המזבח עם היות שמן התורה היה פסול הוא הדין במעילה הנותן פרוטה לבעל אומנות שיש לו מה למשוך שלא ימעול עד שימשוך ולהכי נקט דוקא בלן אבל לא ספר ואיירי בישראל. אבל בנכרי לא תקנו חכמים משיכה כלל ומיד בנתינת המעות מעל ובהכי לא קשו ב' בריתות אהדדי דבריתא דקתני מעל איירי בנכרי ובריתא דנתנה לסיטון מעל אף על גב דבסיטון שייך משיכה שסיטון הוא הלוקח פירות ביחד מאנשים הרבה וחוזר ומוכר לבעלי חנויות מעט מעט וכן נראה במה שאמר בפי' המשנה בב"ב ובמסכת דמאי משנה ד' כתב ז"ל וסיטון הוא המוכר מאכלים רבים במרה גסה וכן כתב בפי"ד בהלכות מעשר והרמב"ם זלה"ה ס"ל דרבי יוחנן מוקי לה בסיטון נכרי ובעלי התוס' הוקשה להו ולוקמא בסיטון נכרי ותירצו דסיטון הוא מוכר דבר לח וכו' איברא דהרמב"ם ז"ל גם כן ס"ל דסיטון הוא המוכר דבר לח. שכך כתב בפ"ה מה' דמאי בפי' המשנה משנה ו' ז"ל סיטון הוא המוכר פירות וכל דבר לח כעין שמן ודבש ע"כ וסבירא ליה ז"ל דהך בריתא מתניא אחר שהתיר ר' ובית דינו השמן דהא רבי יהודה הנשיא התירה כדאיתא במתניתין דפ' אין מעמידין דף ל"ה אבל מאי דאמרינן שם ובדקה לוי במחניתיה נתנה לסיטון וכו' קשה טובא לדרך זה דהא לא מוכח משמעות הבריתא סיטון נכרי כי היכי דלימא רב נחמן מכח ההיא בריתא דהלכה כרבי יוחנן ובדקה לוי במתניתיה זהו הקושי' שיש בדרך זה ולפי מה שכתבתי כל הבריתות דמייתי רבא לסיועיה לריש לקיש הם מתוקנות אליבא דר' יוחנן ע"ד שפי' ולפי שלר"ל אינו צריך לדחוק הבריתא ולומר דחכמי' הפקיעו המעות מידי מעילה משום הכי קאמר דמתניתין מסייע ליה לר"ל ומה שאמר הרמב"ם פ"ו מה' מעילה ז"ל נטל פרוטה מן ההקדש ונתנה לבלן וכו' וכן אם נתנה לא' מבעלי אומניות מעל אף על פי שעדיין לא עשו מלאכתו הוא דוקא בשאינו מחוסר משיכה מבעלי האומניו' דומיא דבלן דלא מחסרה משיכה ומיירי בשכבר משך ודייק לישניה דקאמר אף על פי שעדיין לא עשו מלאכתו כנראה שלא שלל אלא שלא עשו מלאכתו ולא אמר אף על פי שעדיין לא משך וביאר כונתו ז"ל בלשון שאחר זה באומ' קנה בחפץ ולא משך אם מן הנכרי מעל ואם מישראל לא מעל. והקשה הרב מוהרי"ק זלה"ה דזה הדין הוא אליבא דריש לקיש ואנן ק"ל כר' יוחנן. והיה לו להקשות גם כן מדברי עצמו שכתב בדין הקודם אבל דעתו ז"ל כדפי' דלרבי יוחנן הפקיעו חכמים קניית המעות ואמרו דלא ימעול עד שימשיך ושינה הרמב"ם הדין וכתב קנה בחפץ ללמד דבנכרי לא תקנו שום משיכה אפילו בדבר של קניה כמקח וממכר דבעלמא אשר שם היתה עקר התקנה ויספיק זה להבנת דברי הרמב"ם ז"ל.
ורבינו מאיר כנראה מסתפק אם ההלכה כר' יוחנן או כר"ל הביאוהו בתשובו' דשייכי לספר קנין סימן ה' ולכך כתב שישראל שיש לו בהמה מבכרת צריך שיקבל מהנכרי דמים וגם שימשוך ואפשר שלא כתב כן אלא דוקא בחומר הבכור להוציא מידי כל ספק אבל בעלמא לא תיבעי לך שהרי הרא"ש ז"ל ס"ל כר' יוחנן וכדעת התוספות דלעמיתך בכסף ולנכרי במשיכה לבד ואפילו הכי בענין בכור כתב דלהוציא מידי ספק בעי מעות ומשיכה והביא דבריו הטור בי"ד סימן ש"כ. כלל העולה שלא ימלט הדבר ממחלוקת שלדעת הרמב"ם והרשב"א מעות קונות בנכרי כמו משיכה ולדעת הרמב"ן והתוספות והרא"ש לא קנה אלא דוקא במשיכה ולא במעות. והנה לדעת הרמב"ם והרשב"א דמעו' קונות גם כן בנכרי כמו משיכה זכה ראובן זה בנתינת המעו' לנכרי ובכל מקום דאיתיה האיסטיס ברשותיה דראובן איתיה אלא שיכול שמעון המוחזק לומר קים לי כהתוס' והרא"ש והרמב"ן דס"ל דמן הנכרי אינו קונה אלא במשיכה ולא במעות וכיון שהוא עשה משיכה ונתן גם כן מעות לתוגר קנה.
ועדיין יש ספק בענין הקניה שקנה שמעון במעותיו של ראובן ובזה יש צדדים לזכות לראובן ויש צדדים לפוטרו ולכך צריך להאריך בו הביאור.
גרסינן בהגוזל קמא תנו רבנן הנותן מעות לשלוחו ליקח בו חטין ולקח מהם שעורים שעורים ולקח מהם חטי' תני חדא אם פחתו פחתו לו ואם הותירו הותירו לו ותני חדא אם פחתו פחתו לו ואם הותירו הותירו לאמצע אמר רבי יוחנן לא קשיא הא רבי מאיר והא רבי יהודה. מחכו עלה במערבא לרבי יוחנן אליבא דר' יהודה וכי מי הודיעו לבעל חטין שיקנה חטין לבעל המעות וכו' ופסק הרי"ף כר' יוחנן וכר' יהודה דהלכה כוותיהו וכתב הרא"ש ז"ל וליתא לחוכא דבני מערבא. דאף על גב דשני השליח מ"מ אין מתכוון לקנות ודעתו לזכות לצורך בעל המעות ואף על גב דבעל החטי' מזכה לשליח החטי' ידו כיד בעל המעות שהוא מתכוון לזכות. ולא בעיא שידע בעל החטים שהוא זוכה לבעל המעות ואף על גב דרבי אבא משני הך משנה דערכין אליבא דבני מערבא דאי לאו דכל המקדיש וכו' הוה אמרינן מי הודיעו וכו' שאני התם וכו' ע"כ. הנה מסכים הרא"ש ז"ל כדברי האלפסי שפוסק כר' יוחנן וכר' יהודה. אלא שבמה שאמר ואף על גב דר' אבא משני הך משנה אליבא דבני מערבא וכו' יש לדקדק שמריהטא דשמעתא נר' דר' אבא בא לקיים הביטול לחוכא דבני מערבא ולקיים מילתיה דרבי יוחנן שהרי בא לדחות התירוץ שתרצו דשאני חטין וחטין דשלחותיה עביד וכו' והביאו ראיה ממתני' דערכין ורבי אבא אמר דאין משם ראיה. וכיון שכן הדרא הקושיא לבני מערבא דאי הכי אפילו חטין וחטין נמי וכן ראיתי שכתב הרב מוהרי"ק זלה"ה בטור ח"מ סימן צ"ו גבי דין וכתב הרמב"ן הוא דאין ב"ח וכו' ז"ל בשם בעל התרומות ז"ל וכיון דהלכתא כר' יוחנן דאמר לא אמרינן מי הודיעו וכו' וסוגיא דשמעתתא דרבי אבא לתרוצי לר' יוחנן אתמר וכו' ע"כ ולפירוש דברי הרא"ש צריך לפרש הסוגיא ונצא מן הכונה עם שאפרש דחייה בנקל אין רצוני להאריך. ונמשך מחלוקת בין המפרשים בדעות משונות זו מזו כאשר אבאר בס"ד.
הרמב"ם ז"ל בפ"ז מהלכות מכירה כתב ז"ל הורו מקצת המורים שאם קנה לעצמו במעות חבירו אחר שזקפה עליו במלוה וכו' קנה לעצמו ומקבלי' ממנו כשאו' זקפתי עלי אותן מעות במלוה ואני אומר שאין דין זה אמת אלא המקח הוא של משלח כמו שיתבאר בדין העסק ע"כ וכתב ה"ה שהרשב"א הכריע להוכיח כן מ"מ הפריזו על מדותיהן במה שאמרו שהוא נאמן בדיבורו הקל וכו' דודאי דוקא כשיש עדי' וכו' ודעת המח' כדעת בעל מתיבות וקרוב לזה דעת ההלכות בענין העסק בהמקבל עכ"ל. הבין ה"ה בדברי הרמב"ם שכתב ואני אומר שאין הדין כן הוא אפילו זקפן עליו במלוה בפני עדים ואפילו בפני ב"ד וזה גילה באומ' כמו שיתבאר בדין העסק וכן כתב בפ"ז מה' שלוחים דאפילו בפני ב"ד הגדול לא מהני והוא ממש כדברי הרי"ף שכתב כן בפ' המקבל ויש לתמוה על לשון ה"ה שכתב וקרוב לזה דעת ההלכות וכו'. אבל הרשב"א יש לו דעת שלישי והוא שאם זקפן עליו במלוה בפני עדים מהני וזה כתב בתשובה. הביאה הרב מוהרי"ק ז"ל בסימן קע"ו דף קפ"ה ז"ל כתב הרשב"א נתן לו מעות ליקח בהם סחורה והלך וקנה ונודע שהעסק הזה מאותן המעות וכו' אבל אם חזר בו בפני עדים ואמר סחורה שאני עושה לעצמי אני מתעסק קנה לעצמו שהרי אין זה גופו של ממון שמסר לו. וכדאמרינן בפ' הגוזל הנותן מעות וכו' וש"מ דכל היכא דמכוין לקנות לעצמו לא זכה בעל המעו' וכו'.
ויש להסתפק אי מה שכתב הרשב"א ז"ל דצריך שיחזור בו בפני עדים הוא דוקא בשלא שינה השליח אבל אם שינה השליח ורוצה לזכות לעצמו אי אמרינן בכי האי גוונא דצריך שיחזור בו בפני עדים או מהני על פי דבורו לבד ומה שאז"ל דכל היכא דמתכוין לקנות לעצמו לא זכה בעל המעות היינו אפי' גילה דעתו שלא בפני עדים אלא בפני המוכר או בינו לבין עצמו. איברא דאם נאמר דלדעת הרשב"א ז"ל אפילו נתכוון השליח לעצמו ואפילו שינה בעינן שיזקיף עליו במלוה בפני עדים ניחא מה שיש לדקדק לכאורה לדעת הרשב"א ז"ל אמאי מוקי רבי יוחנן בפ' הגוזל חדא כר' מאיר וחדא כר' יהודה לוקמא כולה כרבי יהודה דשינויי אינו קונה אבל היכא דזקף עליו במלוה מודה רבי יהודה ומשום הכי קתני הבריתא דהותירו לו וכו' אלא דאם אנחנו נאמר דבזקף לחודיה לא מהני אם לא שזקף בפני עדים משמע ליה לרבי יוחנן דוחק לאוקומי בבריתא ב' אוקמתות חדא דזקפו עליו במלוה וחדא דזקפה בפני עדים ומ"ה ניחא ליה לאוקמי. כר' מאיר כדי שלא לסבול אלו הב' דוחקים. אי נמי נר' דמשום הכי לא מוקי לה בשזקפן לעצמו דאם כן מאי אריא שינה בהם השליח אפילו לא שינה בהם גם כן כיון שזקפו עליו במלוה הוי לעצמו לדעת הרשב"א ז"ל ובהאי גוונא יש לתרץ מה שיש לדקדק גם כן על דברי הרב הנמקי שכתב בפ' איזהו נשך במתניתין דאין מושיבין חנוני וכו' על הירושלמי שהביא שם הרי"ף כתב ז"ל אמר המחבר ולפי זה אני אומ' שע"כ יש לנו לחלק בין כשעשאו' שליח לצורך המשלח לענין זה שאמר לו למחצית שכר שהרי פ' האומר לחבירו בקדושין וכו'. משמע התם דמה שעשה עשוי אלא שנהג בו מנהג רמאות.
ועקר החלוק לדעת הנמקי ז"ל הוא זה דבשלמא בנותן מעות למחצית שכר כיון דהוי פלגא מלוה ופלגא פקדון אם אפשר. לו לזקוף המעות עליו במלוה אם כן מה הועילו חכמים בתקנתם ואמרו האי עסקא פלגא מלוה וכו' וכדעת הרי"ף ז"ל שכתב כן בפ' המקבל אבל במשלח לחבירו שלא תקנו חכמים כלל אם עשה כן שזקף עליו במלוה מהני ולדברי הנמקי יש לדקדק אמאי לא מוקי הברית' דקתני אם הותירו הותירו לו בשליח דהכי משמע טפי לישנא דבריתא דקתני הנותן מעות לשלוחו ודמי לההיא דפ' האומר ובריתא דקתני הותירו לאמצע איירי בנותן לו מעות למחצית שכר דע"כ לדידיה בהכי איירי מדקתני הריוח לאמצע אלא שמתורץ עם מה שקדם דמאי אריא שינה בהם השליח אפילו לא שינא בהם הוי לעצמו אבל השתא דמיירי דקנה על דעת ב"ה א"א ליה לאוקומי אלא כר' מאיר דשנוי קונה וכו'.
והרשב"א בתשובה שהזכרתי כתב בשם הרי"ף דלא מהני שום תנאה אפילו בפני ב"ד וכתב ז"ל ומדברי הרי"ף וכו' נראה הפך זה שהוא כתב בתרי שותפי אי בעי חד למיפלג בלא דעתא דחבריה אף על גב דאתני קמי בית דין לאו כל כמיניה וה"נ משמע מדגרסי' פ' איזהו נשך גבי הנהו תרי כותאי וכו' והרואה דברי הרי"ף ז"ל בפ' המקבל יראה בפי' דמהנהו תרי כותאי מוכיח הרי"ף שיש לחלק בין ב' שותפין שיש לכל אחד ואחד מעות בשותפות מן המקבל עסקא מחבירו וכשיש לכל אחד מעות יכול לחלוק בלא דעת חבירו ובהכי איירי הנהו תרי כותאי ולפי זה מה שאמר הרשב"א ז"ל שהוא כתב דתרי שותפי וכו' לאו בשותפין דאית להו מעות בשותפות איירי אלא במתעסק קאמר דלא מהני ליה תנאה אפילו בפני בית דין ומה שאמר וה"נ משמע מרגרסינן וכו' כלומר שמשם יש לחלוק בהכרח בין שותף למתעסק והוכיח בזאת התשובה דלדעת הרי"ף אפילו שמתכוין השליח לגזול המעות לא מהני ליה שום תנאה אפילו בפני ב"ד. והרשב"א חלוק עליו בזה וס"ל דהיכא שהתנה בפני ב"ד או בפני עדים הוי לשליח.
והספק עצמו שנסתפקתי בדברי הרשב"א ז"ל יש להסתפק על דברי הרמב"ם אי מה שכתב שהמקח הוא של המשלח הוא דוקא כשלא שינה השליח שליחותו אבל אם שינה השליח שליחותו אפשר. דמודה דמהני ביה חזרה לפחות בפני עדים ומ"ש בפ"א מה' שלוחים הנותן מעות לשלוחו ליקח בהם חטין וקנה שעורים וכו' דהוי לאמצע היינו דוקא בשקנה סתם ולא זקפן עליו במלוה ולא מצאתי שום גלוי לדעת הרמב"ם על דבר זה אבל ראיתי שכתבו ההגהות סביב האלפסי שפי' דברי הרמב"ם בפ"ז מ"ה מכירה בשלא שינה השליח.
ומצאתי תשובה לרבו הרי"ן מיגש ז"ל בלשון הזה ולענין הזהב ששלח ראובן עם שמעון למדינת אלמדיא להחליפו וקנה בו סחורה ועכב אותו בידו זמן מרובה להסתחר בו אין לשמעון בריוח כלום לפי שמעות שהוציאו כמו שלא ציוה לו ראובן חזר להיות אצלו כמלוה והוא באחריותו והריוח הבא לו ממנו וההפסד והאונסין עליו וכך הדין עכ"ל ונראה דזאת התשובה איירי כשזקפן השליח עליו במלוה דאם לא כן הא קי"ל בהגוזל דשינוי אינו קונה לר' יהודה אלא דבגמ' איירי בשקנאו השליח ע"ד סתם ומסתמא הוי ע"ד בעל הבית וק"ל והר"י ן' מיגש ז"ל לא הזכיר בתשובה זו שזקפן עליו בפני עדים כנראה דבדיבורו הקל נאמן ושינויו מוכיח עליו ואפשר שיהא נאמן בשבועה ואפשר לכוין תלמידו הרמב"ם גם כן בזה.
והרב רבינו ירוחם נתיב כ"ז ח"א כתב ז"ל הנותן מעות למחצית שכר ליקח בהם שום סחורה ואמר לא לקחתי אין לו עליו אלא תרעומת ואם יש עדים שלקח ומכר מוציאין ממנו בע"כ וזה מירי שקנה סתם דאם אמר בפני עדים לעצמי אני קונה נעשה גזלן על המעות והכל שלו ודוקא שלקח ממעות שנתן לו ע"כ כנראה דעת רבינו ירוחם דמי שנותן מעות לחבירו מעות למחצית שכר אם אמר בפני עדים לעצמי אני קונה נעשה גזלן אף על פי שלא שינה שהרי נתן לו המעות לקנות בהם שום סחורה קאמר ובנתיב כא' בתחלתו כתב אמר לשלוחו קנה לי חטין וקנה שעורים או בהפך וכו' אם הותירו הותירו לבעל המעות ואם אמר בפני עדים לצורך עצמי אני קונה נעשה גזלן על המעו' ואם הותירו הותירו לו ודוקא כששינה דקנינהו בשינוי דאם לא שינה לא מהני תנאה בפני ב"ד וכל זה מיירי שנתן לו בתורת שליחות כי למחצית שכר כתבתים בשותפים עכ"ל כנראה מדבריו דנתן גריעות לשליח מן הנותן למחצית שכר דאלו בשליח אם לא שונה השליח אף על פי שזקפן עליו במלוה אמר שהוא לבעל המעות ואילו בנותן למחצית שכר אף על פי שלא שינה אם זקפן עליו במלוה בפני עדים מהני והריוח לעצמו. ומדברי הנמקי שכתבתי למחצית נר' דמגרע גרעי כח המתעסק למחצית שכר מן מי שהוא שליח חבירו שאינו למחצית שכר. איברא דיש פנים לכאן ולכאן דאפשר דבמחצית שכר כיון דמחצית שלו הוי מלוה אצלו הוה לה כשלו ולכך מהני מה שזקפן לעצמו בפני עדים אף על פי שלא שינה ועדיין דברי רבינו ירוחם אינם מבוררות אצלי באופן שידעתי שלא ירדתי לסוף דעתו שבנתיב ח' בדיני רבית חלק ג' כתב ז"ל כתב רב אלפס שאם הלוה וכו' אף על פי שרוצה לחלוק ולהתנות כך בפני ב"ד לא מהני תנאה ויש לבעל המעות חלק בריוח ונראה דוקא כשלא שינה שאם שינה כגון שאמר ליה להתעסק בדבר פלוני ונתעסק בדבר אחר ואמר בפי' לעצמי אני קונה ממחצה מלוה הכל לעצמו כאשר תמצא בשליחות חא' ודוקא שאמר כך בפני עדים כי נעשה גזלן על המעות וקנה בשינוי עכ"ל כנראה דדעתו דאפילו בעסק לא מהני ליה מה שזוקף לעצמו אם לא ע"י שינוי וצל"ע ומיהו מדבריו ז"ל למדנו דאם לא שינה אפילו התנה בפני ב"ד לא מהני ליה שהרי כתב על דברי הרי"ף שכתב דאפילו התנה בפני ב"ד לא מהני ז"ל ונראה דוקא בשלא שינה כלומר ומשום הכי לא מהני תנאה אפילו בפני ב"ד וכתב על כל דבריו כאשר תמצא בשליחות חא' ובשליחות כתב ז"ל דאם לא שינה לא מהני ליה תנאי בפני ב"ד ופירושו אצלי דאפילו בפני ב"ד לא מהני ליה תנאה וכמו שאמר בנתי' ח' אבל הרב מוהרי"ק זלה"ה בסימן קפ"ג כתב על דברי רבינו ירוחם שנראה שיש ט"ס וצריך להגיה אלא בפני בית דין ובאמת דבריו ז"ל קשים להולמם דאי בפני ב"ד מהני איך יתקן מ"ש בנתיב ח' ועוד מנין בא לו חלוק מבית דין לעדים ע"ז.
והרב הגדול מוהר"י ן' לב זלה"ה בח"א דף קל"ה הביא הסברות שיש בדין זה וחלקן ל"ג סברות והביא דברי הר"ן שהקשה בפ' האומר מן התוס' ותירץ בשם בעל מתיבות דהתם בשלקחו בזוזי משלח אבל הכא רב בזוזי דנפשיה זבן וכתב ז"ל ונראה מדברי הר"ן דבשלקח בזוזי משלח מוציאין ממנו בע"כ ואפילו היכא דאמר השליח קודם הקנייה שהוא קונה הקרקע לעצמו והמעות זוקף עליו במלוה דאי הוה סבירא ליה לרב בעל מתיבות דבשקנה לעצמו וזקף המעות עליו במלוה דקונה השליח הוא מצי לאוקומי עובדא דרבא בר בר חנה והתוספות אירי ואידי דקנה במעות משלח והא דקנה סתם הא דקנה לעצמו וזקף המעות עליו במלוה ובסוף דבריו כתב ז"ל ונמצאו ג' מחלוקות בדבר דעת מקצת המורים וכו' ודעת הרמב"ם ובעל מתיבות והר"ן דכל היכא דלקח במעותיו של משלח דמוציאין מידו והרשב"א הכריע וכו' ע"כ נראה בדעת הרב מוהר"י ן' לב להכריח שדעת בעל מתיבות והר"ן כדעת הרמב"ם דאפי' בפני עדים לא מהני מה שהשליח זוקף אותם עליו במלוה מדלא מוקי בזקפן וכו' וזה אינו הכרח כלל שהרי הרשב"א מחלק החילוק של בעל מתיבות לתרץ ההיא דהתוספות בפ' האומר וכמו שהביאו הרב המגיד פ"ז דה' מכירה בדין היה יודע שזה המוכר וכו' וכן כתב בתשובה הביאה הרב מהרי"ק סי' קפ"ג ואפי' הכי מחלק הוא דין זקפן עליו במלוה בפני עדים להיכא דלא זקפן ואם הכרח זה הוא הכרח תקשי ליה להרשב"א ז"ל למה לו לחלק כחלוק בעל מתיבות אלא ע"כ דאם איתא דאיירי בכי האי גוונא ה"ל לגמרא לפ' ואם כן לדברי בעל מתיבות נמי נתרץ כמו שנתרץ לדעת הרשב"א ז"ל ואם כן מנ"ל ז"ל דבעל מתיבות לא ס"ל כדברי הרשב"א ז"ל אם אין לו הכרח אחר. וה"ה האמת שכתב על דברי הרמב"ם ודעת המחבר כדעת בעל מתיבות וכו' ופירושו דבעל מתיבות סבירא ליה דהיכא דלקח במעות חבירו הוי של המשלח כפי חילוק שחולק ז"ל אבל אין הכרח מדברי בעל מתיבות היכא דזקפן עליו במלוה ומיהו אפשר דה"ה ראה דבריו בהדיא ומדברי ה"ה יש קצת הכרח אבל ההכרח של מהר"י ן' לב במחילה גדולה יש בה דחייה גדולה כמו אמר.
ובעל הגהות אשרי כתבו בפ' הגוזל דאם שינה השליח ולקח סחורה אחרת וטוען שקנה לעצמו ולכך שינה שכל הריוח לשליח ונשבע על כך וכתב כן בשם הריב"ם ואבא מורי נר"ו ע"כ ותתיישב הסוגיא לדעתם ע"ד שנתיישבה למפרש שכתבתי והוא דע"כ לא ק"ל כחוכא דבני מערבא אלא היכא דלא זקפו עליו במלוה קודם שקנה אבל הכא שנשבע שקודם לכן זקפן עליו במלוה בכה"ג אמרינן מי הודיעו וכו' וקנה השליח.
ויש דעת אחר משונה מכל הדעות והוא דעת העיטור הביאו הרב מהרי"ק סי' קפ"ג דאפילו לא נתן לו מעות אלא בתורת שליח אם שינה השליח כגון שנתן לו לקנות חטין וקנה שעורים והרויח הוי הריוח לאמצע כיון שהשליח עשה הנחה במעות המשלח וגם על ידו ששינה בא ההנאה ולכך חולקים לאמצע והעיטור כתב דכך מסתברא ושבעל מתיבות מסכים בזה וכן כתב הנמקי יוסף בפ' הגוזל בשם הרמ"ה. והרב מהר"י ן' לב בסימן הנז' כתב ז"ל והרב בעל הטורים לא כתב סברת הרא"ה גם התוספו' סבירא להו כסברת האלפסי ומשום הכי אפילו שהשליח יהא מוחזק במעות מוציאין ממנו דאין לומ' קים לי כפ' היחיד עכ"ל הרב ז"ל חשב שסברת הרא"ה היא יחידאה ולכך כתב שמוציאין הממון אפילו מיד המוחזק ואילו היה רואה סברת העיטור לא היה מוציא הממון מחזקתו.
כלל הסברות בזה שלדעת מקצת המורים אפי' לא שינה השליח כיון שזקף עליו במלוה נאמן על פי דבורו הקל ולהרמב"ם אפי' זקף עליו במלוה בפני בית דין לא מהני והיכא דשינה השליח יש להסתפק בדבריו ז"ל ולדעת הרשב"א ז"ל אפילו שלא שינה השליח אם זקפן עליו השליח בפני עדים הוי הריוח לעצמו ולדעת רבינו ירוחם לא הוי לעצמו אלא דוקא בזקף בפני עדים ושינה בהם ולהר"י ן' מיגש ז"ל היכא דשינה מהני והוי לשליח ונאמן על פי דבורו ולדעת הריב"ש ורבו כששינה השליח הוי לעצמו כשנשבע השליח שכיון לכך וכ"ש מודים מקצת המורים ז"ל. ולבעל העיטור ובעל מתיבות והרא"ה ז"ל כששינה השליח אפי' לא זקף המעות עליו במלוה הוי הריוח לאמצע נמצאו ז' דעות בדבר ובטור ח"מ כתב בשם הרמ"ה כפי הנר' יש לו דעת אחרת וסבירא ליה דאפי' זקפן עליו במלוה לא מהני עד דמידע למוכר ומכוין לאקנויי וכתב הרב מהר"י ן' לב שם דחולק על קצת המורים וגם על הרמב"ם ז"ל דהרי כתב דמסתמ' שהמקח של משלח ואי הוא ס"ל כהרמ"ה ז"ל ס"ל לפרושי ולמימר דמשכחת לה שהמקח על שליח היכא דהודיעו למוכר שהוא קונה לעצמו ע"כ ובאמת כן נראה מדברי הרמב"ם ז"ל אבל הטור הביא דברי הרמב"ם ואחר כך כתב כתב הרמ"ה ולא אמר והרמ"ה כתב כמנהגו לכתוב כשמביא דעת החולק אפילו דס"ל דהרמב"ם מודה היכא דהודיעו המוכר וכו' ולדעת הרמ"ה צריך תיקון הסוגיא ובקל וכו'.
ואחר שנתבררו כל הדעות כדין השליח הקונה במעות חבירו נבא לשאלתינו ונאמר דשמעון המוחזק יאמר דלעצמו קנה ושזקפן עליו במלוה ויהיה נאמן בשבועה וכדעת ההגהות ומקצת המורים ואם יאמר סתם יש להסתפק אם לדעת בעל העיטור יטול המחצית מהריוח כיון ששליח זה היה נוטל ב' למאה מהריוח כמו שבא בשאלה טפשר שעל דעת כן עשה לפי שראה ריוח הרבה ורצה ליטול מכאן ב' למאה שהרי כאן אין לומר שעל ידי השינוי שעשה בא הריוח דבלאו הכי היה ריוח לראובן שהוא קנאה תחילה ואיני מאריך בזה לפי שראיתי בכתב שלוחה אלי ששמעון טען שלעצמו קנאה וכן מוכיח קצת לשון השאלה ועם היות שיש בזה ב' מחלוקות ספק אם קנה ראובן במעות או לא ואת"ל דלא קנה ספק אי מהני לראובן מה שזקפן עליו במלוה או לא מהני כיון שלא עשה כן בפני עדים מכל מקום אין מוציאין מיד המוחזק שהרי מהר"י בח"ג לא נסמך על טעם זה לבד להוציא הממון גם כי עיקר ראייתו של מהר"י ן' לב זלה"ה יש בה לי חלוק ואיני מכניס עצמי בענין זה עם שראיתי גדולים ממני מביאים ראיה הפך מהר"י ן' לב לפי שדין שאלתנו יתקיים הדין עם שמעון מצד אחד. וזה שלכאורה היה נראה שהדין עם ראובן ממה שבא בשאלה שהנכרי היה רואה בדתם שמיד כשקבל את הדמים נתקיים המקח ואם ראובן היה מוליך לתוגר בערכאות וכו' אפשר שהיה מרויח וכיון שכן מיד כשקבל הנכרי המעות מן הישראל נסתלק הנכרי ממנו וראובן זה יש בו ספק קנייה דהא איכא פלוגתא דרבוותא אם בנתינת המעות לנכרי קנה קנין גמור או לא קנה וכיון שנסתלק הנכרי קנה מיד ראובן אפילו בספק ואף על גב דשמעון עשה בטריקולא קנין גמור במעו' ומשיכה לא מהני ליה. ויש להביא ראיה על זה ממה שכתב הרא"ש ז"ל פ"ק דמציעא גבי בעיא דמשוך בהמה זו וקנה כלים שעליה וכו' דלא איפשיטא וכתב ז"ל ובהפקר אם אמר אני מושך בהמה זו לקנותה ואת הכלים שעליה כיון דמספקא לן הרי הוא מוחזק בה מספק ותפיסת הספק מיקרי תפיסה כנגד אחר שאין לו בה שום טענה דע"כ לא קאמרי' תפסו מוציאין אותו מידו אלא היכא דאיכא לאוקמי בחזקת מארי קמא אבל הפקר שיצא מחזקת מארי קמא תפיסת ספק מקריא תפיסה ואין מוציא אחד מידו עכ"ל ובנדון דידן כיון דהנכרי נסתלק קנה ראובן בספק מן ההפקר ואפילו שיתוקנו בזה דברי הנמקי שנתקשינו לעי' דכת' בפ' ח"ה דמטלטלין קנה בנכרי במעות ואפשר משום דמספקא ליה אי מעות קונות אי משיכה כר"מ והנכרי נסתלק ממנו וקנה הראשון מספק ואינו נראה כלל: ויש ראיה לדין זה ממ"ש הרב הגדול מורי הרשד"ם זלה"ה בח"א סימן רכ"ז על הנכרי שקנה מתוגר עשב הצבעים והיה התוגר במקום אחר ונתן קצת מעות לתוגר ואחר כך קנה יהודי מן התוגר וכתב בתשובתו ז"ל אלא שאני אומר דכיון שחזר הנכרי והלך לפני שופט העיר והתביעה היתה נכרי עם הנכרי והיה מוכרת התוגר בדינם לקיים מאמר השופט והשופט גזר ליתן העשב לנכרי אם כן נסתלקה כח הישראל וכו' והביא ראיה על דבריו ע"ש ויש קצת ראיה עוד לזה לזה מתשוב' הרשב"א הביאה הרב מוהרי"ק בסוף פ' קנין קרקע בשם רבינו ירוחם שכתב בשמו ז"ל נכרי שהפקיד מטלטלין אצל ישראל אחד וכו' נכרי כיון שכתב שטר נסתלק וכו' ודברי הרשב"א נראה שהם כשכתב שטר בדתם דבדיננו מ"ש נכרי מישראל הא אין מטלטלי' נקני' אלא בכסף או במשיכה. אבל נר' שעדיין שמעון זה זכה בדינו שכיון שאנחנו מחשבים נתינת המעות שנתן לתוגר הפקר מיד זכה בהם שמעון כיון שהחבילה היתה בביתו וה"ל כמציאה הבאה אל תוך ביתו דזכתה לו חצירו אף על פי שאינו עומד בתוך שדהו ודמי למ"ש בטור ח"מ סימן ע"ב ז"ל משכונו של גר ביד ישראל ומת הגר ובא אחר והחזיק בו וכו' עד או אפילו לא היה בחצרו והמשכון בחצר המשתמר זכה לו חצירו בכל המשכון ע"כ והרב מהרי"ק העתיק תשובת הרשב"א יש להוכיח קצת מזה. וכיון שקניית ראובן וקניית בית שמעון באה בבת אחד קניית ראובן היא בספק הפוסקים וקניית שמעון היא ודאית לד"ה במשיכה ומעות וגם זכתה לו חצירו שלא מדעתו כיון שעומד האיסטיס בביתו ואפי' אינו עומד בצד ביתו ואף על גב דראובן אמר לשמעון תקבל האיסטיס מיד הנכרי והא לא מיחה בו ואמר שביתו קונה לו אפשר שרצה לשתוק כדי שלא יערער שם בפני הנכרי והוא ילך לביתו ויקנה בביתו מן הנכרי בשתיקה כרצון הנכרי ואם היה שמעון זה בהיותו עומד בלארסו מקנה לו רשותו לראובן פשיטא שהיה קונה ראובן ואפילו בדיבור בעלמא. וכמ"ש בטור ח"מ סימן ק"ק אבל הוא אמר לשמעון תקבל האיסטיס וכו' ומה שיש לספק בענין זה הוא שג"כ משמעון שלא רצה שביתו יקנה לו כיון שהוצרך לחזור עוד ולקנות מן הנכרי שהרי קנה בלי נתינת המעות לנכרי בתורת הפקר כדפרש"י ואפשר שרצה לעשות כן לפי שאם לא יהיה קונה מן הנכרי היה בא בפני התוגר במחלוקת עמו ולא חפץ שמעון בזה. ועוד מי יאמר לי דראובן אם היה מוליכו בעש"ג =בערכאות של גויים= היה מצליח עם הנכרי והא בשאלה כתוב אפשר שהוא מרויח וידוע שלעולם נותנים הנצחון לתוגר יותר מן היהודי וכיון שכן עדיין הוא הנכרי מארי קמא והוי קנייתו של ראשון שהיא בספק בטלה מקניית שמעון והיא קנייה ודאית כיון שקנה מן הנכרי שהוא מארי קמא ולא נכנסתי עצמי לחקור אם שמעון זה נהג מנהג רמאים או לא ולכתוב החלוקים שיש בזה כיון שמטעם הפקר ג"כ נצול מזה. ועדיין אני מסופק עד יורונו מורי ורבותי ויסכימו והאל יצילנו משגיאות נאם המתאבק בעפר רגלי יודעי דעת ומביני מדע מורי ורבותי הצעיר לעבד נמכר יוסף בן עזרא.
@שו"ת מהרש"ך חלק ב סימן קיז
תחלת כל דבר ראיתי לכתוב למה שנוגע לענין פסקא דדינא לנ"ד ולישא וליתן על מה שכתב החכם הפוסק נר"ו וז"ל שלכאורה היה נראה שהדין עם ראובן ממה שבא בשאלה שהנכרי היה רואה בדתם שמיד כשקבל את הדמים נתקיים המקח ואם ראובן היה מוליך לתוגר בערכאותיהם אפשר שהיה מרויח וכיון שכן מיד כשקבל הנכרי המעות מן הישראל נסתלק הנכרי ממנו וראובן זה יש בו ספק קנייה דהא איכא פלוגתא דרבוותא אם בנתינת המעות לנכרי קנה קניין גמור או לא קנה וכיון שנסתלק הנכרי קנה מיד ראובן אפילו בספק ואף על גב דשמעון עשה בטריקולא קניין גמור במעות משיכה לא מהני ליה והביא החכם הפוסק הנז' ראיה על זה ממאי דכתב הרא"ש ז"ל פ"ק דמציעא גבי בעיא דמשוך בהמה זו וקני כלים שעליה כו' דלא איפשיטא וכתב ז"ל ובהפקר אם אמר אני מושך בהמה זו לקנותה ואת הכלים שעליה כיון דמספקא לן הרי הוא מוחזק בה מספק ותפיסת הספק מיקרי תפיסה כנגד אחר שאין לו בה שום טענה והאריך על זה ואחר כך ראה לזכות לשמעון אפילו על פי הנחתו שהניח דהך מילתא הוי מילתא של הפקר וכמו שהאריך בדבריו והנה רואה אני שיש לדקדק על החכם הנזכר נר"ו בדבריו אלה כמה דקדוקים ראשונה יש לדקדק דכיון שכתב שנתינת המעות שנתן ראובן לתוגר עשה חבילת האיסטיס הפקר מטעם דכיון שאפשר בהולכת הנכרי לערכאות היה מרויח נסתלק הנכרי ונעשתה החבילה הפקר אם כן איך יתכן עוד לומר שנתינת הדמים שנתן ראובן שיהיה לו צד קנייה שיראה שלא יצדק לומר שנתינת המעות יעשה החבילה הפקר ולומר גם כן שנתינת המעות יועיל גם כן לזכות לראובן בחבילה כי לכאורה נראה דהוו מילי דסתרן אהדדי ועוד יש לדקדק דאם איתא דיש מקום לומר דנתינת המעות יעשה החבילה הפקר וגם יועיל שיזכה ראובן בחבילה בנתינת המעות שנתן מבלי עשות דבר אחד מחודש א"כ בההיא דחזקת הבתים דאמר שמואל נכסי נכרי הרי הן כמדבר כל המחזיק בהם זכה מ"ט נכרי מכי מטו זוזי לידיה אסתלק ליה ישראל לא קני עד דמטי שטרא לידיה הלכך הרי הן כמדבר ובעל הטור ז"ל בח"מ סימן קצ"ד כתב על דין זה ז"ל נכרי שמכר קרקע לישראל אינו קונה אותו אלא בשטר עם נתינת הכסף לפיכך נכרי שמכר קרקע לישראל וקבל המעות קודם שכתב לו השטר אותו שדה הוא בהפקר שהרי נסתלק הנכרי והישראל לא קנה כל זמן שלא כתב לו השטר לפיכך אם החזיק בו אחר זכה ע"כ והנה יש לתמוה דאמאי נימא נמי דכיון שנסתלק הנכרי ונעשה הפקר וזכה הישראל בקרקע בנתינת המעות שנתן ואף על פי שיבא ישראל אחר ויעשה כמה קנינים לא יועיל לו ויראה דההוא דינא דנכרי שמכר קרקע לישראל עדיף מהא דנ"ד והשתא אם בנדון דידן שאפשר בדיננו המעות שנתן הישראל לנכרי בעד החבילה הנז' אינן קונות לו החבילה דדילמא נקיטינן כהנהו רבוותא דס"ל דמעות אינם קונות בנכרי כי אם במשיכה ואפילו הכי כפי דברי החכם הפוסק נר"ו כיון שיש צד ספק של קנייה דהיינו דדילמא נקיטינן כהנהו רבוותא דס"ל דמעות קונות בנכרי דין הוא שיקנה ראובן שנתן המעות לנכרי כיון שנסתלק הנכרי מהחבילה כל שכן בההיא דנכרי שמכר קרקע לישראל דמדינא קרקע נקנה בכסף ואינן יכולין לחזור זה בזה וטעמא דבעינן שיכתוב את השטר במקום שכותבין אינו אלא משום דלא סמכא דעתיה של ישראל הלוקח לקנות קנין גמור אפילו מישראל חברו וכל שכן מתוגר דסתם תוגרמים הם אנסים ואלמים מכל מקום כפי דברי הפוסק היה ראוי שנאמר שכיון שקנה הישראל הקרקע בדמים קנין גמור ונסתלק התוגר ונעשה הקרקע הפקר שיזכה ישראל הלוקח בקרקע ויקנה השדה במעות שנתן ולא יועיל אם יבא ישראל אחר לזכות בקניות אחרות וכתב שם הרא"ש בדין זה בפסקיו בפרק חזקת ואם נתן המעות יחזיק בו מיד קודם שיקדמנו אחר ולפי דברי הטור יר' דיחזיק בתורת הפקר קאמר והרב הגדול מוהררי"ק ז"ל כתב על זה שאינו מוכרח שכבר אפשר שיחזיק דקאמר הרא"ש לאו מתורת הפקר קאמר אלא יחזיק סתם לקנות קאמר מכל מקום כל אנפין שוין אליבא דהרא"ש דבעי שיחזיק הישראל הלוקח בקרקע ואף על פי שהקרקע נעשה הפקר ונסתלק הנכרי ממנו לא זכה הישראל בקרקע עד שיזחיק /שיחזיק/ בו ואם בא הישראל האחר והחזיק בו זכה הישראל האחר והרשב"א ז"ל ס"ל כפי מה שכתב הטור ז"ל בשמו שה"ה נמי אם החזיק בו הלוקח לא קנה דמ"ש חזקה מכסף דכסף ודאי הנכרי קונה ואפילו הכי אמרינן שאינו קונה כאן משום דלא סמכא אדעתיה עד דמטא שטרא לידיה אם כן הוא הדין בחזקה ע"כ ויראה דאינו נכון לומר דבההיא דנכרי שמכר קרקע לישראל שמדינא הקרקע נקנית בכסף אליבא דכ"ע קנין גמור שלא יוכל לחזור זה בזה ומשום דלא סמכא אדעתיה דלוקח עד שיכתוב את השטר שנאמר שלא יזכה בקרקע ואם בא אחר והחזיק בקרקע שיזכה בו אותו המחזיק ובנדון דידן שנאמר כיון שנסתלק הנכרי מהחבילה שיזכה הישראל במידי דאפשר דקושטא דמלתא שאינו קונה בו דהיינו במעות שנתן ואתמהא על זה על הפוסק וקל להבין. ותו איכא למידק עליה אם איתא דיש מקום לזכות לראובן מטעם שבהולכת הנכרי לערכאות היה מרויח אף על פי שבדיננו עדיין לא קנה ראובן בנתינת המעות אם כן אמור מעתה שיזכה ראובן מצד הדין הגמור כיון שנתן הדמים לנכרי ובדינהם קנה ראובן החבילה הנזכרת מהנכרי בנתינת הדמים ואף על פי שבדיננו אפשר שאין שום צד זכות לראובן מצד נתינת המעות דדילמא נקטינן כהנהו רבוותא דס"ל דמעות אינן קונות בנכרי עד שימשוך דהא בההיא דנכרי שמכר קרקע לישראל כתב הטור בד"א במקום שאין משפט ידוע למלכ /למלך/ אבל אם דין המלך ומשפטו שיזכה בקרקע מי שנותן דמיו עושין כפי משפט המלך שכל דיני המלך בממון דנין על פיהם אם כן בודאי לדברי החכ' הפוסק שהוא תופס לזכות לראובן בקרקע מצד דיני ונימוסי הערכאות שהרי כתב שבדיניהם קנה ראובן במעות שנתן נסתלק הנכרי מהחבילה ונעשת הפקר ובדיננו אינו כן שאפשר שרשות הנכרי של החבילה ובחזקת הנכרי היא שלא קנה ראובן החבילה במעות שנתן אם כן לפי דבריו שתופס לזכות לראובן בדיני הערכאות למה לו לזכותו מטעם שנעשת החבילה הפקר ונותן לו צד קנייה שיזכה בה מצד אחר היה לו לזכותו לראובן לגמרי ולומר כיון דבדיניהם אם מדיני דתם אם מדינא דמלכותא קנה ראובן האיסטיס בנתינת המעות שנתן שוב אין לאדם אחר שום צד של קנייה וזכות באיסטיס הנזכר אמנם יראה דקושטא דמילתא הוא דאין הולכין במשא ומתן שעושה הישראל עם הנכרי אחר דיני ונימוסי ערכאותיהם בדבר שהוא סותר לדיננו דבההיא דקרקע שמכר נכרי לישראל טעמא דאמרינן שנסתלק הנכרי מהקרקע ונעשה הפקר וכל הקודם בו זכה וטעמא דאמרינן לחלק דהיינו דוקא במקום שמשפט ידוע למלך אבל במקום שדין המלך ומשפטו הוא שיזכה בקרקע מי שנותן דמיו עושין כפי משפט המלך כל זה הוא בנוי על יסוד דיני תורתנו הקדושה כי הנה מאי דאמרינן דנסתלק הנכרי מהקרקע בנתינת הדמים שנתן לו הישראל היינו משום דכיון שבדיננו הקרקע מן הנכרי נקנה בכסף ואינם יכולין לחזור זה בזה אם כן דין הוא שנסתלק הנכרי מהקרקע כיון שקנה הישראל הקרקע במעות שנתן והנכרי אינו יכול לחזור בו בדיננו זולת שעדיין לא נעשה קניין גמור שיזכה הישראל הלוקח כל שלא נעשה שטר מטעם דלא סמכא אדעתיה ומשום הכי אמרינן נמי אם שמשפט המלך הוא שיזכה בקרקע מי שנתן דמיו עושין כפי משפט המלך והיינו נמי מטעמא דכיון דבדיננו נקנה הקרקע במעות שנתן הישראל ואין שום עכוב על הקנייה רק מטעם דלא סמכא דעתיה של לוקח כיון שלא נטל השטר אם הוא במקום שכותבין שטר וכיון שכן דין הוא שאם משפט המלך הוא שיזכה בקרקע מי שנתן המעות שיזכה שכיון שמשפט המלך כך לא נשאר עוד שום עכוב בקניה מצד שלא נכתב השטר דהוה ליה במקום שאין כותבין דליכא למימר לא סמכא אדעתיה אם כן יר' דודאי קושטא דמילתא הוא לענין פסקא דדינא בנדון דידן שאף על פי שנתן ראובן לנכרי דמי החבילה אף על פי שבדיניהם קנה ראובן החבילה מכל מקום כיון שבדיננו לא קנאה ראובן מטעם דדילמא נקטינן כרבוותא דס"ל דמעות אינם קונות ועדיין רשות הנכרי על חבילתו ואין שום טעם לומר שיהא הפקר אם כן הגע עצמך אם היה בא ישראל אחר מעלמא והיה קונה החבילה הנז' מהנכרי במעות ומשיכה כל אנפין שוין שקנה אותו הישראל האחר או אפילו לא היה נותן מעות לנכרי אלא שהיה לוקחה בהקפה ומשך החבילה לקנותה והחזיק בה אפי' הכי קנה הישראל האחר שיכול לומר קים לי כהנהו רבוותא דס"ל משיכה בנכרי קונה וזוכה בטענתו כיון שהוא מוחזק אף על פי שלא נתן מעות אמנם ראובן אף על פי שנתן המעות לנכרי לא זכה בחבילה ואף על גב דאיכא מרבוותא דס"ל דמעות קונות בנכרי בלא משיכה מכל מקום כיון שאינו מוחזק אינו יכול לטעון קים לי כהנך רבוותא דס"ל דמעות קונות בנכרי ולא משיכה.
איברא דלכאורה ולפום ריהטא נראה שיש מקום לספק בגוונא דנ"ד שכיון שראובן הנזכר נתן דמי החבילה לנכרי ואמר לשמעון ועשהו שליח לקחת החבילה מיד הנכרי ולהביאה לו ממקום שהיא וגם נתן לו מעות אחרים לקנות סחורות אחרות לחשבון ראובן כמו שבא בשאלה וכשבא שמעון הנז' בטריקולא אמר לתוגר שיחזור בו ממה שמכר לראובן אף על פי שקבל המעות ממנו ימכרנה לו ונתן לו המעות שנתן לו ראובן לקנות הסחורות הנז' בשאלה וכיון שהמעות שנתן שמעון לנכרי לחשבון החבילה היו מעות ראובן אפשר לומר שלא יזכה שמעון במה שעשה והיה צריך לעמוד על כל סברות הפוסקים שכתב הפוסק לברר וללבן דין זה להיכן נוטה אמנם כד מעיינינן יר' דקושט' דמלתא הוא דאין לספק דזכה שמעון בחבילת האיסטיס דכיון שכבר נתן ראובן דמי חבילת האיסטיס לתוגר ובא שמעון ואמר לתוגר שיחזור בו ממכירת ראובן וימכור לו ונתן לו המעו' אף על פי שהיו מעות של ראובן מכל מקו' כיון שראובן לא נתנם לצורך קניית האיסטיס שכבר נתן הוא המעות לתוגר והמעות האחרים של ראובן היו פקדון ביד שמעון עד שיקנה הסחורו' שציווהו לקנות ויר' ששמעון חזר בו ולא רצה ליקח אותן הסחורו' שציווהו שמעון לקנות ובזה אין לראובן עליו כי אם תרעומת והמעות הנז' נשארו ביד שמעון בתורת פקדון וכשעשה עם התוגר מה שעשה בלי ספק דאותם המעו' שנתן לתוגר לקנות האיסטיס אנן סהדי ששלח בהן יד וזקפן עליו במלוה והוי גזלן עלייהו שאם לא זקפן בהלואה לצורך עצמו ומה שנתן המעות לתוגר היה לצורך ראובן ועתה חזר בו מה צורך היה לתת מעות מחדש לתוגר שכבר קבל הנכרי מעות החבילה מיד ראובן ואם כן יר' בהך נדון דידן אליבא דכל הני רבוותא שכתב החכם הפוסק ורצה לעמוד על תוכן סברתם עד היכן מגעת ידו לע"ד בגוונא דמאורע בנ"ד כל אנפין שוין שזכה שמעון בחבילה ואין כח בטענה לראובן להוציא החבילה מתחת ידו ודמיא הך מילתא לההיא שכתב המרדכי בשם רבינו האיי גאון ז"ל עם מה שהקשה עליו רשב"ם ותירץ ויישב דבריו והכי איתא התם ובתשובה לרבנו האיי גאון ז"ל מצאתי וז"ל המפקיד מעות של חבירו אסור להשתמש בהם בלא רשות בעל הפקדון ואם עבר ושלח בהם יד חייב באחריותן ואם הרויח בהם נותן לו מחצית שכר ע"כ לשון הגאון והק' רשב"ם כיון ששלח בהן יד ה"ל כגזלן ותנן כל הגזלנים משלמים כשעת הגזילה ואמאי יתן לו מחצית הריוח ואומר אני דמה שעבר קודם שתבעו לא עלה על לב הגאון והיינו נמי שהוכחנו לעיל ולא משוינן ליה לגאון שוגג רק בכה"ג קאמר שזה תובע להחזיר לו פקדונו ששלח בו יד כדי שירויח ואינו רוצה להיות עמו קרוב לשכר ולהפסד דהתם ודאי אם מסרב דרחי ליה מחייב נמי בריוח למיפלג בהדיה ותו לא מידי יראה משם דמה שהרויח מתחילה במה שנשא ונתן במעות הפקדון קודם שתבע בעל הפקדון פקדונו מה שהרויח הכל לעצמו וכיון דקם על המעות כגזלן וכמו שכתב גם כן זה הרב הגדול מהרר"י ן' לב ז"ל ובלי ספק דאפילו הרמב"ם ז"ל שכתב פ"ז מה' מכירה שיראה מדבריו שאפילו זקף עליו השליח המעות במלוה ואפילו בעדים המקח הוא של המשלח יודה בגוונא דנ"ד דדמי לההוא גוונא דפקדון שכתב הגאון כיון שהמעות שנתן ראובן לשמעון נתנם לקנות הסחורות הכתובות בשאלה ושמעון חזר בו ולא רצה לעשות לו השליחות וקניית האיסטיס שקנה נראים הדברים שקנאו לתועלת עצמו שאם קנאו לצורך ראובן מה צורך היה לו לתת מעות מחרס לתוגר בעד האיסטיס כיון שכבר נתן לו ראובן האיסטיס אם כן יראה בלי ספק דבנדון זה כל אנפין שוין שזכה שמעון באיסטיס ואינו יכול ראובן להוציא מידו הן אמת ששמעון נקרא רשע במה שעשה ואם יש לו יראת שמים ירחיק ממנו עולה כי בלי ספק בידי שמים הוא חייב עונש במה שעשה הן אמת כי בדיני אדם אין לנו כח לכופו כי זכה במה שעשה זהו מה שראיתי לע"ד במה שנוגע לענין פסקא דדינא. ועתה אבא לכתוב הנראה לע"ד לישא וליתן במה שנשא ונתן ופלפל בכל מה שכתבו הפוסקי' במאי דשייך לדין זה ועם היות כי החכם השלם סיני ועוקר הרים כמהר"ר אברהם די בוטון נר"ו כתב והאריך לישא וליתן על דברי החכם הפוסק לא השאיר לי עוללות ולא הייתי צריך לכתוב עוד עכ"ז בהורמנותיה אכתוב הנלע"ד כפי אשר תשיג ידי יד כהה וזה החלי הנה החכם הפוסק נר"ו הקשה על הרב בעל הטורים ז"ל שדבריו סותרות זו את זו כי הנה בטור חה"מ בסי' סימן קצ"ד גבי דין נכרי שמכר קרקע לישראל כתב ז"ל וכל זה לא איירי אלא בקרקע אבל במטלטלין קונים בנתינת המעות יראה מדבריו שכתב כאן דסבירא ליה שמעות בנכרי קונות והנה ממה שכתב בטור י"ד סימן קל"ב בה' יין נסך ז"ל לפיכך ישראל שמוכר יינו לנכרי כיצד יעשה יקח ממנו המעו' קודם שימכור לו היין שיתנם לו במתנה אף אם לא נתן לו את היין דאי לאו הכי לא נקנו לו שאין מעות קונות בנכרי עד שימשוך ועוד כתב לקמן בדין ואם פסק דמי היין ומדדו לתוך כליו של ישראל ומשכו הנכרי מותר יראה מדבריו אלו ממה שכתב מתחלה שמעות בנכרי אינם קונות עד שימשוך וממה שכתב עוד למטה דאם פסק דמי היין לתוך כליו של ישראל ומשכו הנכרי מותר דס"ל דמשיכה בנכרי קונה ומעות אינם קונות דיראה דדוחק הוא לומר שמה שכתב הטור בי"ד הוא לצאת ידי ספק על הדרך שכתב בסימן ש"כ לענין בכור בהמה דבלי ספק דלא דמי הך לישנא שכתב כאן הטור בהלכו' יין נסך ללישנא שכתב בה' בכור בהמה שמשם יראה בבירור שכונתו לצאת ידי פלוגתא מסברו' כל הפוסקים לפוטרו מן הבכורה אבל מהלשון שכתב בהלכו' יין נסך יראה בפשיטות שמה שכתב הוא דס"ל שהנכרי קונה במשיכה ולא במעות ומשיכה גרידא סגי באופן שלע"ד צ"ע לעמוד על דברי הטור בענין זה.
גם עמדתי על מה שהוקשה להחכם הפוסק בנמקי יוסף במה שכתב פ' הזהב דיראה דס"ל דמשיכה קונה בנכרי ומעות אינם קונות וז"ל שם אבל לדידן דקי"ל כר' יוחנן דמעות קונות דבר תורה ומשיכה תקנתא דרבנן היא אדרבה אין קנין במטלטלין של נכרי אלא במשיכה גילה בפי' שדעתו כדעת התוספות ואלו פ' חזקת הבתים גבי הא דאמר שמואל נכסי הנכרי הרי הם כמדבר כתב ז"ל וה"מ דאמרינן דוקא במקרקעי אבל במטלטלי כיון דדבר תורה מעות קונות קונה בנכרי אף על פי שלא משך יראה מדבריו שם דסבירא ליה דמעות קונות בנכרי זהו מה שהוקשה להחכם הפוסק בדברי הנמקי יוסף ויראה לענ"ד דודאי יש לדקדק ולתמוה מה שתמה עליו ועוד אני מוסיף לתמוה דדל מהכא מה שכתב פ' הזהב יש לתמוה עליו בדבריו אלה שכתב בפ' חזקת הבתים וז"ל אבל במטלטלי כיון דדבר תורה מעות קונות קונה בנכרי ויראה דלא יצדק מה שכתב דכיון שכתב דדבר תורה מעות קונות דהיינו הסברא דרבי יוחנן דס"ל דדבר תורה מעות קונות ולסברת רבי יוחנן בנכרי אינו קונה אלא במשיכה אם כן איך כתב הנמקי יוסף אבל במטלטלי כיון דדבר תורה מעות קונות קונה בנכרי אף על פי שלא משך בלי ספק שיש לתמוה עליו ודבריו צריכים עיון עוד כתב החכם הפוסק וז"ל ועדיין דברי הרב בעל הטורי' צריכים ביאור שכפי מה שנראה ממה שכתב בהלכות יין נסך שכתבתי בסמוך יראה שמסכים לדברי התוספות והרא"ש שמעות אינם קונות אלא במשיכה ואלו בהלכות עבודת אלילים סימן קמ"ו כתב וז"ל הלוקח גרוטאות מן הנכרי ומצא בה אלילים יראה מדבריו שהוקשה לו ממה שכתב בהלכות יין נסך למה שכתב כאן בעבודת אלילים ויישב לשון הטור בתירוצא דמשני אביי בגמרא ויש לתמוה על דבריו כי מה צורך היה לו להקשות בדברי הטור בהלכו' עבודת אלילים שנראין דבריו דלא כמו שכתב בהלכו' יין נסך דהא בהך דינא דלוקח גרוטאות איכא למידק עליה דהטור דלאו רישיה סיפיה ולאו סיפיה רישיה דממה שכתב הלוקח גרוטאות מן הנכרי ומצא בה אליל אם משך עד שלא נתן לו מעות יחזירם לו שעדיין לא נקנו לו יראה דמעות קונות בנכרי ולא משיכה ובסוף דבריו כתב ואם משנתן מעות משך בכך נקנות לו יראה מדבריו אלו שכתב בסוף דמשיכה גרידא קונה או בעינן תרמיהו משיכה ומעות מכל מקום יראה דדבריו סתורים מיניה וביה במה שכתב בדין גרוטאו' ואין צורך להקשות עליו ממקום אחר ובלי ספק שתירוץ וישוב דבריו בדין גרוטאות יתורצו ויתיישבו במאי דמשני אביי דנ"מ מהך ברייתא דלוקח גרוטאות. גם במה שכתב הרמב"ם ז"ל בהלכו' ע"א בדין זה דגרוטאות ובמה שכתב על דבריו הרב הגדול מהרר"י קארו זלה"ה איכא למידק כי הנה הרמב"ם ז"ל נתן טעם בבבא שכתב משך ולא נתן מעות יחזיר לנכרי והוקשה לו דכיון דמשיכה בנכרי קונה אם כן יראה דהוי ע"א ביד ישראל והיה דין לומר שיוליך לים המלח לכן כתב ואמ' אף על פי שמשיכה בנכרי קונה אפ"ה יחזיר והוי כמקח טעות ואם כן לפי סברתו דס"ל בה' זכיה ומתנה דמשיכה או מעות קונות בנכרי ה"ל למכתב נמי בבבת נתן מעות ולא משך יחזיר לנכרי לתת טעם לתרץ למה יחזיר לנכרי ולא יוליך הנא' לים המלח כיון שמעות בנכרי קונות.
גם בדברי הרב הגדול מהרי"ק זלה"ה שכתב על דברי הרמב"ם וז"ל וכתב רבינו טעם משך ולא נתן מעו' דאי לא כתב הכי הוה קשיא ליה דהא משיכ' בנכרי קונה אבל בנתן מעות ומשך דלא קשיא מידי לא חשש לכתוב הטעם יראה שרצה לתרץ מה שקשה ויש לדקדק על דברי הרמב"ם דכיון שנתן טעם למה שכתב גבי משך ולא נתן יחזיר לנכרי דמדינא היה נרא' להוליך לים המלך וכתב דטעמא דמילתא דלא אמרינן שיוליך לים המלח היינו משום דנראה כמקח טעות אם כן בבבת נתן מעות ומשך שכתב יוליך לים המלח היה ראוי לכתוב ולתת טעם דמאי שנא ממשך ולא נתן מעות דכי היכי דהתם אף על גב דמדינא היה ראוי לומר שיוליך לים המלח כיון שמשיכה בנכרי קונה ונראה דהוי ע"א ביד ישראל אפ"ה קאמר יחזיר לנכרי אם כן מ"ש בנתן מעות ומשך שכתב יוליך הנאה לים המלח כמו שבא בגמרא שנתן טעם לחלק מ"ש משך ולא נתן מעות דאמרינן יחזיר לנכרי ובנתן מעות ומשך אמרינן דיוליך הנאה לים המלח כיון דבתרוייהו קנה מדינא והנה הרב מוהרי"ק ז"ל רפא זאת התמיה שיש לתמוה על הרמב"ם ז"ל על נקלה וק"ל. עוד כתב החכם הפוסק נר"ו ליישב סוגיית פ' הזהב לדעת הרמב"ם ז"ל וראיתי שכתב בזה דברים טובים ונכוחים ערבים לשומעיהם הן אמת במה שכתב בההיא דנתנה לסיטון מעל לדברי הרמב"ם דמיירי בסיטון נכרי איכא למידק והנה החכם השלם סיני ועוקר הרים נר"ו הקשה עליו קושיא גדולה ועצומה והיא דלפי שיטתו שכתב דלרבי יוחנן דס"ל ומוקי ברייתא דנתנה לסיטון דהיינו סיטון נכרי אמאי הקשו בפ' הזהב דקשיא לריש לקיש מתניתין דסיטון הא כדמוקי ר' יוחנן בסיטון נכרי הכי נמי מוקי לה ר"ל ויראה לע"ד שיש להקשות עוד על דבריו במה שכתב וזהו תורף לשונו אבל מאי דאמרי' שם ובדקה לוי במתניתיה נתנה לסיטון קשה טובא לדרך זה דהא לאו משמעות הברייתא דסיטון נכרי כי היכי דלימא רב נחמן מכח ההיא ברייתא דהלכה כרבי יוחנן ובדקה לוי במתניתיה יראה מדבריו דאי משמעות הברייתא הוה מוכח דאיירי בסיטון נכרי הוה א"ש דלימא רב נחמן מכח ההיא ברייתא דהלכה כר' יוחנן ובדקה לוי במתניתיה ואני שמעתי ולא אבין דברים הללו דאיך יתכן לומר דאי ברייתא דסיטון הוה מוכח בבירור דמיירי בסיטון נכרי הוה א"ש אוכוחי מהתם דדבר תורה מעות קונות דאדרבה איפכא הוי דאי הוה מוכח מהברייתא דמיירי בסיטון נכרי וכיון שנתנה לסיטון נכרי מעל אף על פי שלא משך אין מקום לומ' דבר תורה מעות קונות דאי דבר תורה מעות קונות נתנה לסיטון נכרי אמאי מעל דהא בעי משיכה וזאת הקושיא שאני מקשה לדבריו היא על הדרך שהקשיתי למעלה בדברי נמקי יוסף במה שכתב פ' חזקת הבתים.
גם הלום ראיתי מה שכתב דהקשה ודקדק על הרמב"ם ז"ל ולמוהר"רי קארו זלה"ה בה' מעילה ובלי ספק שמה שדקדק והקשה בזה צ"ע. עוד כתב החכם הפוסק בשמעתא דהגוזל קמא דמייתי על הנהו ברייתות דהנותן מעות לשלוחו ליקח מהן חטין ולקח מהן שעורין והוקשה לו עלי מה שכתב הרא"ש ז"ל וליתן לחוכא דבני מערבא דאף על גב דשני השליח מ"מ אין מתכוין לקנות ודעתו לזכות לצורך בעל המעות ואף על גב דבעל החטין מזכה לשליח החטים ידו כיד בעל המעות שהוא מתכוין לזכות ולא בעינן שידע בעל החטי' שהוא זוכה לבעל המעות ואף על גב דרבי אבא משני הך משנה דערכין אליבא דבני מערבא דאי לאו דכל המקדיש הוה אמרי' מי הודיעו שאני התם דקדק החכם הנז' על דברי הרא"ש דהיכי קאמר דרבי אבא אתא לשנויי הך משנה דערכין אליבא דבני מערבא כי הנה מריהטא דשמעתא נראה דרבי אבא בא לקיים הביטול לחוכא דבני מערב' ולקיים מילתיה דרבי יוחנן שהרי בא לדחות התירוץ שתירצו שאני חטין וחטין והביאו ראיה ממתניתין דערכין ומשני דרבי אבא אמר דאין משם ראיה דכיון שכן הדרא קושיא לבני מערבא וכתב מה שכתב הרב מוהרי"ק זלה"ה בטור ח"מ סימן צ"א גבי דין דכתב הרמב"ן ז"ל הא דאין בעל חוב ז"ל בשם בעל התרומות ז"ל דכיון דהלכתא כר' יוחנן דאמר לא אמרינן מי הודיעו דסוגיא דשמעתא כרבי אבא לתרוצי לרבי יוחנן איתמר והנה החכם השלם סיני ועוקר הרים נר"ו כתב לישב הסוגיא על פי שיטת הרא"ש ז"ל וכתב שנראה לו לומר דהרא"ש ז"ל מפרש שמעתא כפי' התוספות והאמת שדבריו נראין שירד לעומק דעתו של הרא"ש ז"ל ודבריו דברי אלי"ם /אלקים/ חיים בכונת הרא"ש אך אמנם יראה לע"ד דעדיין יש לפקפק בדברי הרא"ש כי הנה אפי' לשיטת התוספות יראה דבני מערבא ס"ל דברייתא מיירי אפילו בלא הודיעו וס"ל דלא קמיירי אלא בחטין וחטין ואף על גב דלא הודיעו למוכר זכה המשלח מטעמא דקאמר בגמרא שאני חטין וחטין דשליחותיה קעביד וכבעל הבית דמי אמנם בחטין ושעורין תמהו דהיכי מצינן למימר דזכה בעל הבית במה ששינה השליח שהיה צריך להודיעו למוכר ורב שמואל בר ססרטי מתקיף עלייהו לבני מערבא דא"א לאוקומיה ברייתא בלא הודיעו אלא ע"כ מיירי בהודיעו דאלת"ה אפילו חטין וחטין נמי לא וס"ל לרב שמואל דאפילו חטין וחטין צריך להודיעו ודחי גמרא אתקפתא דרב שמואל בר ססרטי וכפי הנראה מקיים סברת בני מערבא דברייתא מיידי בלא הודיעו ובחטין וחטין דין הוא שאף על פי שלא הודיעו שיזכה בעל הבית המשלח אבל בחטין ושעורין היה צריך להודיעו ואם כן יראה בגמרא דהך שינוייא דרבי אבהו מקיים סברת בני מערבא דלחטין וחטין אין צריך להודיע אם כן נמצא גם לפי זה הדרך דרבי אבא אתי לדחויי לאוקמתא דרבי אבהו דקאמר שאני חטין וחטין דשליחותיה דבעל הבית קעביד דאתיא כבני מערבא ומסייע ליה ממתניתין דערכין ודחי רבי אבא דליכא למשמע מההיא דערכין שנויא דקאמר רבי אבהו ואם כן אכתי איכא למידק עליה דהרא"ש ז"ל שכתב דרבי אבא משני המשנה אליבא דבני מערבא דאדרבה משמע דאתא לדחויי לדינא דבני מערבא וס"ל דאפילו חטין וחטין צריך להודיע ואם כן נהי דלגבי חטין ושעורין ממה דדחי רבי אבא יראה דס"ל שצריך להודיע וכסברת בני מערבא מ"מ בחטין וחטין אתי דלא כבני מערבא דלבני מערבא בחטין וחטין אין צריך להודיע ולרבי אבא בחטין וחטין נמי צריך להודיע אם כן יראה לע"ד שעדיין דברי הרא"ש צריכים עיון. גם עמדתי על מה שכתב החכם הפוסק נר"ו והקשה בדברי רבינו ירוחם דבנתיב כ"ז משמע דס"ל דהנותן מעות במחצית שכר לחבירו וחבירו זקפן עליו במלוה ואמר בפני עדים לעצמי אני קונה נעשה גזלן על המעות והכל שלו אף על פי שלא שנה אבל הנותן מעות לשלוחו ליקח משמע דאית ליה גריעותא דדוקא היכ' דשינה כגון שאמר לו ליקח חטין ולקח שעורין מהני היכא שזקפן בפני עדים אבל אם לא שנה לא ובנתיב ח' בדיני רבית ח"ג כתב ז"ל כתב רב אלפס שאם הלוה אף על פי שרוצה לחלוק ולהתנות כך בפני ב"ד לא מהני תנאה ויש לבעל המעות חלק בריוח ונראה דוקא כשלא שינה שאם שינה כגון שאמר לו להתעסק בדבר פלוני ונתעסק בדבר אחר ואמר בפי' לעצמי אני קונה ממחצה מלוה הכל לעצמו כאשר תמצא בשליחות ודוקא שאמר כך לפני העדים כי נעשה גזלן על המעות וקנה בשינוי עכ"ל כנראה דעתו דאפי' בעסק לא מהני ליה מה שזוקף לעצמו אם לא על ידי שינוי והניח החכם הפוסק תמיה זו שתמה בצ"ע וראיתי מה שכתב החכם השלם סיני ועוקר הרים נר"ו וז"ל ולי נראה לתרץ דהק' אפילו הרי"ף דפליג לא פליג אלא דלא שינה אבל בשינה מודה דלא גרע מחצית שכר משליחות אפילו אליבא דהרי"ף וכו' והן אמת שנראה שאין מקום ואופן אחר לישב ולתרץ דברי רבינו ירוחם כי היכי דלא תיקשי מיניה וביה כי אם על זה הדרך אך אמנם יראה דאכתי איכא למידק דבהנותן למחצית שכר איכא לפלוגי היכא דשינה ללא שינה דהיכא דשינה אם זקף עליו המעות במלוה מהני אם כן אמאי דחיק רבי יוחנן בגמרא לאוקומיה הברייתות חדא כר"מ וחדא כרבי יהודה לוקי תרוייהו כר' יהודה דס"ל דשינוי אינו קונה והא זקפן עליו במלוה והא דלא זקפן עליו במלוה וכמו שכבר הקשה החכם הפוסק נר"ו קרוב לקושיא זאת בענין אחר שכתב למעלה בעניין זה ע"כ השיגה ידי יד כהה לכתוב בענין זה ואם כי עדיין היה לי מקום לכתוב בענין זה כי עוד לאלוה מילין בענינים עמוקים כאלו אך אמנם תלאה ידי להאריך בכתיבה לכן קצרתי. נאם הצעיר שלמה הכהן.
שאלה ראובן היה בארץ מרחקים ושלח קצת סחורה של אבנים טובות ומרגליות ביד איש אחר אהובו וקרובו כדי למכור אותם פה בעירו ולא כתב לו שום סך רק כתב לו בכמה קנה אותם בערך הדוקאדו ששים לבנים ופה העירה מאה ועשרים ומתוך שידע כמה הקניה ודאי לערך זה זקנה ימכור הוא פה וכן כתב לאיש אחר עמו שישגיח במכירת המכירה הנז' ואותו האיש אשר בא בידו הסחורה לא חשש מאיש אחר רק עשה כל העולה על רוחו ולקח הוא לעצמו הסחורה בכל כך סך וכתב בפנקסו אני קבלתי עלי המרגליות בכך וכך וראובן היה ממתין לשם ההלבשה מהמעות שמכר המרגליות ואותו האיש לא שלח לו כלום אחר עבור שתי שנים אשר בא פה העירה ראובן תבע ממנו הסחורה ואמר אני לקחתי לעצמי בכך סך וכששמע ראובן כן צעק צעקה גדולה ואמר לו גזלן שגזלת את ממוני כי המרגליות היו שוים יותר וכן מעיד תגר אחד שבאותו הזמן שלקחם לעצמו היה שוה יותר ממה שלקחם בין אלו הקטטות מת אותו האיש והיורשו' כלם גדולים ותובע ראובן מהם זכותו אחד משתים או שיתנו לו המעות שמכרו המרגליו' והוא רצוי ליקח ולקבלם כמו שמכרם על פי שנים עדים או יפרעו לו כמו שמעיד התגר שהוא בקי אומן ולא יש בכל העיר תגר אחד יהודי להאמין בו כי אם אחד ילמדנו רבנו מורה צדק אם יוכל ראובן ליקח מעותיו מהיורשים כמו שהוא טוען בא' מהשתים טענות הנ"ל או אם יפרעו לו היורשים כמו שכתב בפנקס ולא יותר אף כי המוכר פקדון לא יוכל למכור בלי שומת בית דין וזה לא נתייעץ אפילו עם חברו שכתב לו ואפילו שמכר על ידי ב"ד לא יקח לעצמו מפני החשד אמרינן אסור אסור לו ליקח אמנם מעות אינו חייב וממונא מאיסורא לא ילפינן על הכל יבא תשובת אדוננו ושכרו כפול מן השמים.
תשובה תחלה צריך לדעת להיכן נוטה משפט האיש ההוא אשר עשה המעשה הרע הזה לקחת הסחורה השלוחה אליו למוכרה לאחרים והוא לקחה לעצמו בערך שרצה ועלה בדעתו בלי רשות הבעלים ואחר כך אבא לבאר מה הוא החיוב שיש לחייב ליורשיו ועקר דבר זה נלמד ממה שכתבו הפוסקים על הא דאמרינן בפ' אלמנה נזונית אלמנה ששמה לעצמה לא עשתה ולא כלום משום דאמרינן לה מאן שם ליך כי הא דההוא גברא דאפקידו גביה כסתא דיתמי אזל שמה לנפשיה בתר אייקר אמרו ליה מאן שם לך והנה הרא"ש ז"ל בתשובה שאלה כלל ק"ה ששאלוהו על ראובן שנתן חפץ לסרסור למוכרו בארבע זהובים והלך ומכרו בששה זהובים אם הוא חייב ליתן התוספת לו והובא שם מה שכתב הרשב"א על ההוא דאמרי' מאן שם לך מכאן נראה שאין השליח יכול לקנות לעצמו אפילו באותם דמים שירצו הבעלים למוכרו לפי שהוא עושה שליח להקנות הקרקע ללוקח אבל לעצמו אינו יכול לזכותו ולקנותו דאין אדם מקנה לעצמו שאין המכר אלא הוצאת דבר מרשות לרשות וזה לא יצא מרשותו שהוא במקום בעלים עומד ע"כ עוד בא שם שכן יראה מדברי רש"י שפי' מאן שם לך ממי קבלת מכירה זו לא מב"ד ולא מן היתומים לפיכך לא יצא קרקע מרשות היתומים אבל היכא דשמה לאחרים נפקא מרשות היתומים שהרי נתנו חכמים רשות למכור ע"כ וכן פי' התוספות מאן שם לך מי החזיקך באותם הנכסים שאין לך אדם שיכול לזכות בקרקע של חבירו אם לא מיד המקנה לו וגם הרא"ש ז"ל השיב לשואל יראה לי שהתוספת הוא של ראובן שהרי ראובן לא הקנה החפץ לסרסור אלא בשליחותו מכרו לקונה ומיד כשקבל המעות זכה בהם ראובן כאלו באו לידו כי בשליחותו קבלם. הא קמן שמכל דברי הפוסקי' והמפרשי' הנז' יראה בבירור שהנותן חפץ לחברו למוכרו לאחרים אף על פי שפירש לו הערך שימכרהו בו אינו רשאי לקנותו לעצמו ואם לקחו לעצמו וחזר ומכרו לאחר ביותר או שהוקר אח"כ כל הריוח לבעלים וכ"ש בנדון דידן שראובן בעל הסחורה ששלחה לו לא הזכיר לו שום ערך שימכרהו וזה לקחה לעצמו בערך שרצה בלי ספק שחייב לשלם ולפייס לבעליו והפיוס הוא שיפרע לו בערך היותר חמור מאותם השתים שבא בשאלה באופן זה שאם הוא מכרם בערך יותר גדול ממה שאפש' שיעריכו אותם אנשים בקיאים יפרע לראובן בערך שמכרם ואם מכרם בפחות ממה שיעריכו אותם אנשים בקיאים שהיו שוים יפרע באותו ערך שיעריכו אותו האנשים הבקיאים אפילו שהוא מכרם בפחות שאף על פי שאם לא הוה לוקח אותם לעצמו אפילו היה מוכרם בפחות ממה שהיו שוים על פי עריכת השמאי' מה שעשה היה עשוי מ"מ כיון שהוא שינה בשליחותו ולקחם לעצמו ידו על התחתונה ויפרע בערך היותר גדול כמו שכתבתו זהו מה שנראה בענין הדין לגבי האיש השליח הנ"ל. ולענין היורשים אם מת האיש שהוא בהיותם מדיינים ומתקוטטים ראובן והשליח ונתברר הדבר שלא היה זמן ושהות לומר שפרע השליח לראובן בזה נראה ודאי שגם היורשים הנז' מחוייבים הם לפרוע לראובן על האופן המפורש שהוא הערך היותר חמור וזה לא מבעיא אם היורשים הם גדולים כמו שבא בשאלה אלא אפילו היו יורשים קטנים היו מחוייבים על הפרעון הנז' דהלכה רווחת בישראל שאחד מן הדרכים שגובים החוב אפילו מן הקטן הוא היכא שהיתה הלואה לזמן ועדיין לא הגיע זמנה והענין הזה הוא דומה לו כיון שבהיותם ראובן והשליח הנ"ל מדיינים בדברי הנ"ל מת השליח הנז' אמנם עם עבר זמן באופן שהיה מקום לומר שאפשר שפרע השליח לראובן דמי התביעה והיתומים טוענים כן ואינם מודים שלא פרע לו אביהם בזה אפשר לומר שפרעו השליח לראובן. הנלע"ד כתבתי נאם הצעיר שלמה הכהן.
@שו"ת מהרש"ך חלק ב סימן קיח
במותב תלתא כחדא הוינא נחנא ב"ד דחתימי לתתא כד אתא קדמנא הנעלה ומשכיל ה"ר אברה' זכאר בר עזרא יצ"ו ואסהיד בתור' עדות איך ביום שבת קדש שנפטר הנעלה ה"ר יעקב טראבלסי נ"ע הלכו ר' אברהם הנז' ויהודים אחרים לבקרו קודם שנפטר ושם היה עמו הנעלה ה"ר שבתי בילו יצ"ו והיה מדבר לה"ר יעקב הנזכ' וכה אמר לו למה לא תדבר אם חייבים לך איזה דבר וכיוצא לזה דבר ה"ר שבתי הנז' עם רבי יעקב הנז' ולא השיב לו דבר וחזר ה"ר שבתי הנז' ודבר לו למה לא תדבר אנא הם מעות הקדש אשר בידך ובפרט מה שקבצנו בערב י"ה =יום הכפורים= ואמר ה"ר יעקב הנז' שהם תוך המשפדה בחנות ועוד יש ג' גרושוש תוך כיס א' וחזר לומר עוד ה"ר שבתי הנזכר היש לך מעות הקדש או מת"ח ואמר שיש בידו ממעות התלמוד תורה שלשה אלפים לבנים ושאל לו עוד ה"ר שבתי הנז' אם יש לו ממעות הקדש עוד והשיבו ה"ר יעקב הנז' יש לי חמשה אמר לו מה חמשה יש לך ואמר חמשה אלפים ובא הנעלה ומשכיל ה"ר דוד דאויגולו ואסהיד כל מה שהעיד ה"ר אברה' הנז' ולהיות שכל זה העידו ה"ר אברהם הנז' וה"ר דוד הנזכר בתורת עדות ואנחנו ב"ד ח"מ שלחנו שלוחנו פעמים שלש בעד ה"ר משה טראבלסי הנז' לבא לקבל העדות בפניו ולא רצה לבא והיה זה היום יום אחר ז' לאדר השמ"ח ליצירה פה פטרן הישנה והכל שריר וקים צדיק בכמוהר"ר יוסף פורמון זלה"ה חסדאי בן חסדאי משה בכ"ר יוסף גבאי ז"ל.
עוד במותב תלתא כחדא הוינא נחנא ב"ד דחתימי לתתא כד אתא קדמנ' העלה ה"ר שבתי בילו והעיד בתורת עדות איך ביום שבת קדש שנפטר ה"ר יעקב הנז' קודם פטירתו הלכו לבקרו יהודים וה"ר שבתי הנז' עמהם ושאל לו ה"ר שבתי ואמר אנא הם המעות שקבצנו מהקהל ממעות הקדש שהיו בידך וה"ר יעקב הנז' השיב ואמ' הם תוך המשראפה ואמ' לו ה"ר שבתי הנז' היש לך עוד מעות הקדש מלבד אלה ואמר ה"ר יעקב יש לי ה' אלפים ושאל לו עוד אם יש לו ממעות הת"ת ואמר שיש לו ג' אלפים ואמר לו עוד ה"ר שבתי זכור אם יש לך עוד מעות אחרים מהקדש אמר ה"ר יעקב ג' גרושוש תוך הכיס ובא הנכבד ה"ר יוסף כהן יצ"ו סרקוסי והעיד בתורת עדות איך נמצא הוא ביום שבת קדש הנז' בבית ה"ר יעקב הנז' וראה שה"ר שבתי בילו הנז' דבר עם ה"ר יעקב הנז' אנה הם מעות הקדש שהיו בידך ואמר הם תוך המשראפה ואמר לו עוד ה"ר שבתי הים לך עוד מעות הקדש אמר ה"ר יעקב יש לי ה' ושאל לו הר' שבתי מה אלו החמשה אמר ה"ר יעקב ה' אלפים גם שאל לו אם יש בידו מעות מהת"ת ואמר שיש לו ג' אלפים ואמר ה"ר שבתי לה"ר יעקב היש לך עוד מעות מהקדש אמר ה"ר יעקב יש ג' גרושוש תוך הכיס ולהיות שכל זה העידו הערים מכח החרם הנז' כתבנו וחתמנו היום א' ז' לאדר השמח' ליצירה פה פטרן הישנה והכל שריר ובריר וקים: צדיק בכמוהר"ר יוסף פורמון זלה"ה חסדאי ן' חסדאי משה בכמר יוסף גבאי ז"ל.
תשובה יען כי לא באה אלי שאלת שואל על קבלת העדות הזה בסדור טענות לרעת מה הוא הפקפוק והערעור שמערער המערער לבטל קבלת עדות הוראה זאת אשר ע"כ צריך לעמוד על כל הפקפוקים שאפשר לפקפק ולראות אם יש מקום לקיימ' או לבטלם ולהיותי טרוד בכמה טרדות וגם להיותי חלוש לא אוכל להאריך כראוי בכל הדברים הצריכים ולא אכתוב כי אם ראשי פרקים וזה החלי בס"ד. הנה אם באנו לבטל הודאה זאת מטעם טענת השטאה או טענת שלא להשביע את עצמו יר' דאין לחוש לכך וגדולה מזאת שנינו בברייתא פרק זה בורר והכי איתא התם הרי שראו את אביהם שהטמין מעות בשידה תיבה ומגדל ואמר של פלו' הם של מעשר שני הם אם במוסר דבריו קיימים אם כמערים לא אמר כלום והנה יש ללמוד משם ק"ו בנ"ד דהא ההיא בריתא מיירי בבריא דאיכא למיחש דלאו אערומי קא מערים שלא יחזיקוהו בעשיר ואפילו הכי אמרינן אם מוסר דבריו באמת בלשון צואה דבריו קיימים כ"ש בנ"ד שהיה שכיב מרע ושאלו ותבעו ממנו בפרטות על מעות ההקדשות כמו שבא בשאלה אין כאן חששת שלא להשביע את בניו קאמר ואין לפקפק ולומ' דכיון ששלוהו ותבעוהו על סך קצוב אכתי איכא למיחש דלמא מה שהודה שלא להשביע את בניו הודה דיר' דכיון דבכל פרט ופרט שהודה ה"ר יעקב הנז' נ"ע לא הודה אלא אחר תביעה שהיה שואל ממנו ה"ר שבתי הנזכר כמו שבא בקבלת העדות דלפי הנראה ה"ר שבתי היה שותפו של ה"ר יעקב בגביית ההקדשות הנז' והודה מה שהודה מילתא דפשיטא היא דמה שהודה הודה ומעלי ומהני אף על פי שלא אמר אתם עדי דהלכה רווחת דלגבי טענה שלא להשביע את עצמו כל שתבעוהו והודה לא שייך טענת שלא להשביע וגם טענת השטאה לא שייך כאן דהלכה רווחת דאין אדם משטה בשעת מיתה אפי' לגבי הדיוט כל שכן לגבי הקדש. גם אין לפקפק ולומר כיון שה"ר יעקב הנז' נפטר לבית עולמו סמוך למה שתבעוהו והודה על עניני ההקדשות הנז' אם כן אפשר שלא היה מיושב בדעתו ואפשר שכל מה שהודה הודה מתוך הטרוף כי לא נזכר בקבלת עדות אם בדקוהו אם היה מיושב אם לא ואפשר שהיה גוסס וכיון שכן אין לחוש לכל מה שהודה מן ההקדשות בזה גם כן אבא בקצרה ואומר דאיברא דבנשתתק איכא פלוגתא דרבוותא אי דוקא בנשתתק מתוך בוריו צריך לבודקו ג"פ =ג' פעמים= אבל מתוך חולייו לא והנכון להחמיר דאפי' בנשתתק מתוך חליו צריך לבדוק ג"פ דחיישינן לטרוף אמנם כל שהוא מדבר ולא נשתתק אפילו גוסס על הסתם לא חיישינן לטרוף דעת ואינו צריך בדיקה ומחזקינן ליה בחזקת שפוי דרובא דרבוותא הסכימו דגוסס כשהוא מדבר גטו גט ומתנתו מתנה ואין צריך בדיקה ואפילו את"ל שמכל מקום היה צריך לבדוק לראות אם היה מיושב בדעתו אפילו הכי יר' לומר שמתוך סדור דברי העדים שהעידו על הודאת ההקדשות נראין הדברים שכל דברי ה"ר יעקב הנז' נ"ע באו במספר במשקל ובישוב הדעת באופן שאין לחוש באלו הפקפוקים ומעתה יש לגזור על ה"ר משה טראבלסי שיבא לב"ד לקבל עדות העדים שיעידו בפניו ויתחייב לפרוע הודאת מורישו ה"ר יעקב נ"ע בלי פקפוק וערעור ויסיר את נפש הנפטר מדינה של גהינם. אחר כתבי זאת שמעתי שמפקפק על זאת הצוואה בא מטעם שהמעידים עליה הם נוגעים בעדות שהם יחידי הקהל לזה אומר דאיברא דמסוגיא דשמעתא בפ' חזקת משמע שכל דבר שיש בו הנאה לבני העיר היו נוגעים בדבר ואינם יכולין לדון ולהעיד עליו עליו מכל מקום כתב הרשב"א ז"ל בתשובה וז"ל ועדי הקהל שהיו מעידים על התקנות וההקדשות והם נוגעים בעדות כן נהגו בכל קהלות הקדש שאין מביאין עדים ממדינה למדינה כי יש תקנות במקצת מקומות שכל ישראל נכללין בה ואם כן בטלת אותה ובכל כיוצא בזה אמרינן בירוש' כל הלכה שהיא רופפת בידך צא וראה מה שהצבור נוהג ע"כ כדברי הרשב"א.
עוד יש תשובות אחרות להרשב"א עצמו שיש ללמוד מהם שאין לחוש על עדי הקהל שמעידים אף על פי שנוגעים בעדות. ועוד יר' לי לומר דכי האי גוונא דנ"ד אפשר שיש לחלוק דלא שייך למפסל העדי' מטעם נוגעי' בדבר דכיון דזה האיש ה"ר יעקב טראבלסי היה גזבר ממונה על ההקדשות ובשעת מותו רצה להודיע מה שיש בידו ממה שגבה מהצבור לא דמי למי שבא להתחייב לתת מנכסיו ממון שעדין לא היה בו זכות להקדש דאז ודאי היו נוגעים בעדות כיון שבאים לזכות במה שלא בא בידם מעולם אבל כי האי גוונא שאינו כי אם הוראת המעות שהיו בידו מגביית ההקדש אפשר לחלק שלא להרחיק העדויות מטעם נוגעים בעדות וחלוק זה ראוי לקבלו שאם לא כן נגרום הפסד להקדשות רבים העומדים ביד הגזברים בהגיע זמן מיתתם אם לא נקבל עדות העדים ממה שמצוה בפניהם על סך המעות שמניח להקדש.
ועוד יר' לומר בנדון זה שבאותו יום שנפטר זה האיש ה"ר יעקב הנז' שהיה יום שבת קדש מסתמא שהיו שם אנשים רבים ששמעו צוואתו ואם כן אין לחוש כ"כ לענין נגיע' העדו' בדבר הנעשה בפומבי כפי הנר' מסדור המאורע הנלע"ד כתבתי וחתמתי שמי נאם הצעיר שלמה הכהן.
@שו"ת מהרש"ך חלק ב סימן קיט
שאלה ראובן שהסכים בהסכמה גמורה הוא ואשתו וכל אנשי ביתו ללכת לא"י ואחר כך חזרה בה אשתו ולא רצתה ללכת לעיר צפת תוב"ב ורבו המריבות בין האיש והאשה עד שבאו פה כתבים ואגרו' מחכמי רבני גאוני שאלוניקי שילכו האיש והאשה להתדיין בעיר שאלוניקי עד שקמו אנשים יחידים מיוחדים מהעיר הלזו ואמרו לראובן שישבע שבועה חמורה לדור עמהם בעד שנה אחרת תמימה ולא יעשה הוצאה רבה לילך לשאלוניקי עם אשתו ושהם ישיבו לחכמים כל אשר בלבבם כדי שיתרצו ויתפייסו החכמים מהם על כן הוכרח ראובן לישבע שבועה חמורה לעמוד ולדור עמהם בעד שנה א' ונשבע על דעת רבים מאנשי אותו המעמד והנה אחר זה הענין כמה ימים באו שוללים משודדי לילה ושללוהו לראובן הנז' ונשאר ערום ומחוסר כל והנה באותה שעה ובאותו רגע שנשבע השבועה הנזכרת נדר נדר חמור וגמור שתכף השלמת השנה הנז' שילך ויעלה לא"י בלי שום אחור ועכוב ובלי שום פתח והתרה כלל והנה עתה נסתפק השואל שכיון שדעתו היה לעלות ולילך לא"י הוא דבר של מצוה ואעפ"י שנשבע אותה השבועה הוא להיות מוכרח במעשיו כנודע ותו דהוי שבועה לבטל את המצוה והשבועה לא חלה ואת"ל דחלה השבועה הא קי"ל בנדרים ובשבועות אזלינן בתר הנודר ובתר הנשבע דאדם נאמן בעצמו והנה כשנשבע ראובן אות' השבוע' היתה ביתו מלאה כל טוב והיה לו יכולת בהשלמ' הזמן שנשבע לעלות לארץ ישראל אבל עכשיו ששללוהו ונשאר ערום ובחוסר כל אם יעמוד וידור עמהם זה השנה לא יוכל ראובן לקיים הנדר שנדר לעלות לא"י שאין לו אלא תנאו והספקתו והלואי ואולי שיספיק להוצאת דירתו ולכן רצה ראובן הנז' להתהלך במקום שהקב"ה מזמינו להרויח שום דבר כדי שיוכל לעלות ביתו לצפת תוב"ב לכן יורנו מורנו גאוננו גאון ישראל אם יוכל ראובן ללכת למקום שלבו חפץ להרויח שום דבר כדי לקיים נדרו ולא יהיה עובר על השבועה הנז' או דלמא לא יוכל לזוז ממקומו עד תשלום השנה הנז' ויקיים שבועתו כיון שנשבע על דעת רבים ומה' יהיה משכרתו שלמה.
תשובה דבר זה לא היה צורך לטרוח לכתוב עליו מרוב פשיטותו דודאי אין בכל טענות ראובן ממש להפטר מחיוב שבועתו שנשבע לעמוד עד תשלום השנה ולכן לא אאריך כי אם להודיע הענין בראשי פרקים כי אין צורך באורך גם כי אין הפנאי מסכים לרוב טרדותינו בעיר הזאת כנודע.
ואומר כי הנה הטענה הראשונה שכתב השואל להפטר מחיוב השבוע' יען היותו מוכרח במעשיו להשבע יר' שכונתו היא מהפטר מחמת טענה אונס ובנ"ד האונס היה שאם לא היה נשבע השבועה שנשבע ליהודים הנז' היה מוכרח לבא פה שאלוניקי עם אשתו להתדיין עמה והיה כבד בעיניו לבא פה שאלוניקי אם מחמת טורח הדרך אם מחמת ההוצאה שהיה צריך להוציא לצורך ביאתו פה טענה זאת אין בה ממש מכמה אנפי חדא דודאי אונס זה לא חשיב אונס לפטור מחיוב עונש השבועה שכבר כתבתי בפסקי המודפסים דטענת אונס לענין שבועה לא סגי אלא באונס הגוף ועוד דאפילו את"ל שהיה זה האונס אונס כדאי להפטר מחיוב שבועה יר' דהיינו דוקא אם אותם היחידי' שנשבע להם היו מכריחים אותו ואונסים אותו לבא פה שאלוניקי וכדי להנצל מאונסיה הוכרח להשבע להם השבועה הנז' אך אמנם בנ"ד שלא אנסוהו אותם היחידים בשום דבר אשר לסבתו הוכרח לישבע להם רק אדרבה הרויחוהו שהיה מוכרח מחמת המריבות שעברו בינו ובין אשתו היה מוכרח לבא פה שאלוניקי ולשים לדרך פעמיו להתדיין עמה והם הבטיחוהו שאם ישבע להם השבועה הנז' שהם יגמרו בעדו ולא יצטרך לטרוח ולפזר ממון פה שאלוניקי באופן שאם באנו לדקדק היטב נר' לומר דאותה ההבטחה שהבטיחוהו אשר בסבתה הוכרח להשבע היה מחזקת כח השבועה וחומרתה דחשיב קבלת טובה מה שהבטיחוהו ומנעוהו מן הטורח ופזור ממון לבלתי שים לדרך פעמיו. עוד כתב טעם אחד להפטר מחיוב השבועה הנז' משום דהוי נשבע לבטל את המצוה וכונתו היא דכיון דהסכים בדעתו ורצונו לעלות לארץ ישראל והעליה לדור שם היא מצוה שמחמת השבועה שנשבע להתעכב שם במקומו שנה א' מבטל מצות העליה לארץ ישראל. גם בזאת הטענה אין טעם וריח מכמה אנפי חדא דאפילו את"ל דהסכמת דעתו לעלות לארץ ישראל היה מצוה עליו כא' ממצות עשה שבתורה אפ"ה מכל מקו' יר' דחלה שבועתו שנשבע להתעכב שם שנה אחת דכיון שהשבועה היתה לעמוד ולדור עמהם בעד שנה א' תמימה ומחמת כן אינו רשאי ללכת לשום מקום לא לארץ ישראל ולא לשום מקום אחר ממקומות חוצה לארץ א"כ אפילו את"ל דהוי נשבע לבטל את המצוה כיון דהשבועה היתה בכולל חיילא במידי דאינו מבטל אלא בשב ואל תעשה ונלמד דבר זה מהירושלמי פ"ג דשבועות הביאו הרי"ף ז"ל פרק ערבי פסחים וז"ל שבועה שלא אוכל מצה אסור לאכול מצה בלילי הפסח שבועה שלא אוכל מצה בלילי הפסח לוקה ואוכל מצה בלילי הפסח וטעמא דמילתא דנשבע שבועה שלא אוכל מצה סתם אסור לאכול מצה בלילי הפסח הוא משום דשבועה חלה לבטל את המצוה בשב ואל תעשה בכולל הלכך האיך שבועה מגו דחיילא אמצה דכל ימות השנה חיילא נמי אמצה בלילי הפסח ונדון דידן נמי כיון שהשבועה היתה לדור עמהם שנה אחת ואינו יכול ללכת משם לשום מקום בעולם עד תשלום השנה א"כ מגו דחיילא השבועה בשאר מקומות של חוצה לארץ חיילא נמי אארץ ישראל שלא יוכל ללכת שם.
ועוד יר' לומר דאפילו את"ל שהעליה לדור בארץ ישראל יהיה מצוה אפ"ה ודאי דאין לומר שהיא מצות עשה מן התורה דיינו שנאמר שתהיה מצוה מד"ס ואם כן לא מבעייא שחיילא השבועה באותו לשון שנשבע כיון דהוי בכולל כמו שכתבתי אלא אפילו אם היה נשבע בהדיא שבועה שלא לעלות לארץ ישראל חיילא והיה אסור לעלות לארץ ישראל שכבר כתב הרא"ש והביאו הטור יורה דעה סימן רל"ט וז"ל והנשבע על דבר מצוה דרבנן כגון שלא להדליק נר חנוכה או שלא לקרא את המגילה כתב א"א הרא"ש ז"ל שהשבוע' חלה כל זה כתבתי לרווחא דמלתא דקושטא דמילתא היא דהא והא נמי ליתא רצוני לומר דעליה לדור בארץ ישראל בזמן הזה אינה מצוה לא מד"ת ולא מד"ס וכמו שכתבו התוספות פ"ב דייני גזרות וז"ל והיה אומר רבי חיים ועכשו אינו מצוה לדור בארץ ישראל כי יש כמה מצות התלויות בארץ וכמה עונשים דאין אנו יכולין להזהר בהם ולעמוד עליהם באופן דאין לספק שאין טעם לבטל את השבועה שנשבע מטעם שנשבע לבטל את המצוה.
גם הטעם שכתב ואמר וז"ל ואת"ל דחלה השבועה הא קי"ל בנדרי' ובשבועות אזלינן בתר הנודר ובתר הנשבע דאדם נאמן בעצמו והנה כשנשב' ראובן אותה השבועה היתה ביתו מלאה כל טוב והיה לו יכולת בהשלמת הזמן שנשבע לעלות ולילך לארץ ישראל אבל עכשו ששללוהו ונשאר ערום ובחסר כל אם יעמוד וידור עמהם עד מלאת השנה לא יוכל ראובן לעלות לא"י.
גם זאת הטענה אין בה ממש להפטר מחיוב השבועה דהלכה רווחת דהלכה כחכמים דפליגי עליה דרבי אליעזר דס"ל דאין פותחין בנולד.
איברא דבנולד דשכיח פותחין וכמו שכתבו התוספות בפרק אף על פי אהא דאמר רבי עקיבא לבן כלבא שבוע אדעתא דגברא רבא נדרת וז"ל וא"ת והלא אסור לפתוח בנולד וי"ל דהכא לא חשיב נולד כיון שהלך לבי רב דדרך הוא בהולך ללמוד שנעשה אדם גדול אמנם זה המאורע שאירע לראובן שבאו עליו שוללים ושללוהו הוי מלתא דלא שכיח ואם כן אין פותחין בו מהטעם שכתב הרא"ש ז"ל דטעמא דחרטה שעל ידי חרטה נעקר הנדר מעקרו ובדבר שאינו מצוי אינו נעשה נדר טעות מעיקרו כי בשביל זה לא היה מניח מלידור כי היה סבור שלא יבא לעולם באופן שכל הטענות שטען ראובן להפטר בהם מחיוב השבועה אין בהם ממש וצריך שישלים שבועתו ויעמוד עד תשלום השנה כמו שנשבע. נאם הצעיר שלמה הכהן.
@שו"ת מהרש"ך חלק ב סימן קכ
ידיד ה' גם בני אדם גם בני איש החכם השלם ומאד נעלה לתהלה כמה"ר אהרן אביוב נר"ו אחר כי הרבתה נפשי להתפלל לפני רב מחולל יתמיד יעמיד שלות חדות מעז כ"ת שיתי שומי אותותי אותות להתנצל על אשר אחרתי עד עתה מלהשיב על פסק כ"ת כי הלא דברתי פה אל פה עם כ"ת בהיותו פה עמנו בשאלוניקי כי לכאורה היה נר' בעיני מקום לפקפק ולספק ולהקשות קצת על מה שכתב כ"ת ולכן הייתי מונע עצמי מלכתוב ולחוות דעי אך עתה להפצרת הדר"ת יקרת כ"ת אמרתי אל לבי לתת שאלתו ולעשות בקשתו כפי אשר הורוני מן השמים ואל יקשה בעיניו על מה שאקשה ואומר שיש לתמוה על מה שכתב כ"ת וזה החלי בס"ד.
וקודם שאבא לעמוד על מה שנוגע לעקר הדין אמרתי לישא וליתן עם כ"ת במה שנשא ונתן על ההיא מימרא דבסוף הגוזל קמא דאתמר רבה זוטי בעי לה הכי נגנבה באונס והחזירה גנב בבית שומר ומתה בפשיעה מהו מי אמרינ' כיון דנגנב' באונס כליא ליה שמירתה או דילמא כיון דהדרא הדרא והוקש' לכ"ת דדין זה לא הביאוהו לא הרא"ש ולא הריב"ה זולת הרמב"ם ז"ל שכתבו בסוף הלכות שאלה ופקדון והאריך כ"ת לתרץ למה זה לא הביאוהו הפוסקים הנזכרי' והציע הצעות לבא לסוף כוונתו והתחיל ואמר וז"ל ואי לא מסתפינ' אמינא דלא סבירא ליה דין זה משום דאשכחן בפרק השוכר את האומנין הפך זה דאיתא התם עלה דהאי מתני' דתנן בפ' השואל שלח ושלחה ומתה חייב. ואתמר התם לא שנו אלא שהחזירה בתוך ימי שאלתה אבל החזירה לאחר ימי שאלתה פטור משואל וחייב כשומר שכר הואיל ונהנה מהני ומהר"י קארו ז"ל למד משם דש"ש =דשומר שכר= גם כן לזמן מכי כליא זמן שמירתו ש"ש לא הוי אלא ש"ח =שומר חינם= ע"כ דבריך בזה החלק. וראיתי שיש לתמוה בזה על מהרר"י קארו ז"ל דלמה הוצרך ללמוד דין זה מההיא דהשואל דהא בהדיא יש ללמוד דין זה מדין האומנין דתנן במתניתין דשומרי שכר הם וכלם שאמרו טול את שלך והבא מעות אינו אלא ש"ח ואתמר עלה בגמרא דה"ה גמרתיו יראה בהדיא דכל שהשומר הודיע לבעל הבית שכלה זמן שמירתו בשכר דהיינו כההיא דהאומנין שצריך להודיע לבעל הבית שנגמר הדבר שנתן לתקן אף על גב דלא הוי תו ש"ש עליה מ"מ הוי ש"ח וה"ה ש"ש דעלמא שיש זמן קצוב לשמירתו בשכר שאין צריך להודיע שנשלם הזמן שהוא דבר ידוע ואין צורך להודעה דאף על גב דנפק מתורת חיוב ש"ש עדין יש עליו חיוב ש"ח ומעתה יש לתמוה על מה שכתב הרב מהרר"י קארו זלה"ה וגם כן יש לתמוה על מה שכתב כ"ת אחר שכתב דברי מהרר"י קארו ז"ל וזה לשונך ואם יאמר אומר איך כתב הרב הנז' דש"ש לא הוי אלא ש"ח ומי אמר לו כן נימא דאפילו ש"ח לא הוי כיון דכליא זמן שמירתו דהא טעמא מאי אמרינן התם דשואל אחר זמן שאלה הוי ש"ש משום שנהנה בשאלה ראוי שיהנה גם כן למהוי ש"ש אבל ש"ש מה הנאה היה לו הא לא נשתמש ממנה בשכרו כל זמן שמירתו ואחר הזמן נימא דאפילו ש"ח לא הוי אבל נשיב שהדין עם הרב הנז' דהא קאמר התם וכלם שאמרו טול את שלך והבא מעות אינו אלא ש"ח וקאמר התם דה"ה גמרתיו דהוי ממש כליא זמן שמירתו ואפילו הכי הוי ש"ח ע"כ דברי כ"ת. והנה כפי דבריך היה לך לתמוה על הרב הנז' זלה"ה שהיאך למד הדין הנז' מההיא דהשואל דיש לדחות דשאני התם כמו שדחית והיה לו ללמוד הדין הנז' מההיא דהאומנין דדמי ממה לההיא דש"ש שכתב הרב הנז'. עוד כתב כ"ת וז"ל ואין לחלק דהתם עדין הכלי ברשות האומן ובביתו ולהכי הוי ש"ח אבל היכא דאמר לו שלח ושלחה אחר זמן שאלה מי יאמר לן דהוי אפילו ש"ח דהא יצאה מרשותו ואינו דהא התם פריך גמרא וכו'.
דברים הללו לא ידענא מה אדון בהם ומה היתה כונת כ"ת בהן שאם כונת כ"ת הוא לומר דלא דמי ההוא דינא דש"ש שכתב מהררי"ק זלה"ה לאומן שאמר גמרתיו דאומן שאמר גמרתיו דין הוא שיהא עדין דין ש"ח עליו משום שעדין הכלי ברשותו וגבי ש"ש דעלמא אינו כן וכפי המשך דבריך יראה שכונתך כן ממה שכתב שהדין עם הרב הנז' שכתב מה שכתב בדין ש"ש דהא קאמר התם וכלם שאמרו טול את שלך והבא מעות אינו אלא ש"ח דהוי דומיא דההיא דש"ש ואם כן מה שכותב כ"ת ואין לחלק כו' לא שייך לשון זה אלא אם באת לומר דאין ללמוד דין זה דש"ש שכתב הרב מההיא דוכלם שאמרו טול את שלך והבא מעות אינו אלא ש"ח דיש לחלק ועל זה כתבת דאין לחלק ואם זאת היתה כונתך יראה דהא ליתא דכי היכי דגבי אומן שאמר גמרתיו עדין הכלי ברשות האומן גבי ש"ש שכלה זמן שמירתו עדין הוא בבית השומר ואם כן שפיר יש ללמוד מדין אומר שאמר גמרתיו.
והן אמת כי פשט דבריך יראה שהולכים על כונה אחרת יותר רחוקה וזרה מזאת והיא שהוקשה לך דיראה דלא דמי שואל לההיא דאומן שאמר גמרתיו דאומן שאמר גמרתיו עדין הכלי ברשות האומן אבל היכא דאמר לו שלח ושלחה אחר זמן שאלה מי יאמר לן דהוי אפילו ש"ח דהא יצאה מרשותו. הנה בזאת הכונה הקושיות והתמיהות שיש לתמוה בה רבו משערו' ראשי כי הנה כפי דבריך יראה שאנו לומדין דינא דשואל כשהחזירה לאחר ימי שאלתה מדינא דאומן שאמר גמרתיו וכי היכי דאומן אמרינן דנהי דלא הוי ש"ש מ"מ הוי ש"ח הכי נמי בשואל לאחר שכלו ימי השאלה וזה אינו דאדרבה משואל גמרינן לאומן דכי היכי דבשואל לאחר זמן השאלה כל שלא אמר לו שלא נהי דאינו חייב באונסין מ"מ ש"ש הוי מטעמא דקאמר בגמרא הכי נמי באומן שהודיע לבעל הבית שגמר מלאכתו נהי דנפיק מתורת ש"ש אכתי רמיא עליה חיוב ש"ח וזה מבואר בגמרא.
עוד יש לתמוה שדבריך סותרים זה את זה שמעיקרא כתבת ותמהת על הרב הנז' היכי קאמר ורצה ללמוד מדין שואל בש"ש מכי כליא זמן שמירתו דאף על גב דלא הוי ש"ש מ"מ ש"ח הוי דלא דמי לשואל דשואל איכא טעמא רבה לומר שאף על פי דפקע מיניה תורת חיוב אונסין עדין יש עליו חיוב ש"ש דהיינו טעמא דאמר בגמ' הואיל ונהנה מהני אבל ש"ש מה הנאה היה לו.
ואח"כ אתה כותב לדחות מה שיראה שיש לחלק ולומר דעדיף ש"ש שכלה זמן שמירתו להיות ש"ח משואל לאחר שכלו ימי שאלתו דש"ש עדין הכלי ברשות השומר אמנם בההיא דהשואל דין הוא דלא יהא אפילו ש"ח משום דיצאה מרשותו הנך רואה בעיני חכמתך איך דבריך סותרים זה את זה.
ועוד יש לתמוה במה שכתבת דגבי ש"ש לאחר שכלה זמן השמירה עדין הכלי ברשותו וגבי שואל לאחר שכלו ימי השאלה יצאה מרשותו תמה אני איך יצא דבר זה מתחת ידך והנה כ"ת כתב וזה לשונך אבל היכא דאמר לו שלח ושלחה אחר זמן שאלתה מי יאמר לן דהוי אפילו ש"ח דהא יצאה מרשותו ואלו הדברים לא ימלטו מהיות בהן טעות ושגיאה או מיד הסופר הכותב או ממקום אחר דהא לאחר שכלו ימי שאלתה ואמר לו שלח ושלחה כ"ע מודו דכל אנפין שוין דאין על השואל תו שום חיוב כלל ועקר ואפילו חיוב דש"ח ומאי דקאמר בגמרא דשואל לאחר שכלו ימי השאלה נהי דשואל לא הוי ש"ש הוי היינו היכא דשלחה בלי רשות המשאיל לשלא אמר לו שלח אלא מעצמו שלחה וכל ששלחה מעצמו בלי רשות המשאיל ומתה בדרך או מתה בביתו לאחר שכלו ימי השאלה בכל גוונא מקרי לא יצאה מרשותו ואפילו מתה בדרך כל ששלחה שלא מדעת המשאיל עדין היא ברשות השואל להתחייב בחיוב ש"ש וכל אלו הדברי' הם פשוטים עד מאד לא נתנו ליכתב מרוב פשיטותן באופן שכל מהש כתבת מואין לחלק דהתם עדין הכלי ברשות האומן עד מה שכתבת וזה אינו דהא התם פריך גמרא מההיא דכלם שאמרו טול את שלך לההיא דאמר לו שלח ושלחה ללישנא קמא משמע דלא מחלק כלל יש לתמוה עליהם כל מה שכתבתי ועדין יש לתמוה עליהם תמיהות אחרות תלאה ידי לכותבם ולכן קצרתי.
עוד כתב כ"ת לבא אל הקושיא שרוצה להקשות וז"ל שמעינן מהא דש"ש אחר זמן שמירתו נהי דש"ש לא הוי ש"ח מיהא הוי ואם כן היכי קא בעי רבה זוטי מי אמרינן כיון שנגנבה כליא לה שמירתה הא אפילו אחר זמן שמירתה הוי עליה ש"ח וכיון דמתה בפשיעה חייב והגדיל הקושיא בכח הדברי' שכת' למעלה וחזר כאן וכתבם וז"ל דבשלמא למתניתין דכלם שאמרו טול את שלך דהוי ש"ח ליכא לאקשויי דאיכא למימר דשאני התם שלא יצא הכלי מרשותו ועדין הוא בביתו אבל הכא שכבר יצא מרשותו לרשות הגנב אפילו ש"ח לא הוי אלא לההיא סוגיא דפ' השואל דפריך מההיא דכלם שאמרו טול את שלך ש"ח לההיא דרב פפא שאמר לאחר זמן שאלתה פטור דמשמע דלא פליג בין היכא שיצאה מרשותו להיכא שהיא ברשותו ואי פליג נימא דדוקא התם שלא יצא הכלי מרשות שומר משום הכי גמרתיו הוי ש"ח אבל אמר לו שלח ושלחה לאחר זמן שאלתה אפילו ש"ח לא הוי ופטור אלא ודאי דלפי ההיא סוגיא דגמרא ס"ל הפך רבה זוטי דאלו לרבה זוטי כיון שיצאה מרשותו לרשות גנב אי אמרינן כליא שמירתה אפילו ש"ח לא הוי דהתם משמע דש"ח מיהא הוי איני רוצה לכפול עתה לחזור ולתמוה על אלה הדברים שכתבת מה שכבר כתבתי למעלה שיש לתמוה זולת זה ראיתי לחזור לכתוב ולהודיע קשט אמרי אמת כי מה שחשב כ"ת דההיא דהשואל הוי יצאה מרשותו דלא הוי הכי דההיא דהשואל נמי כל ששלחה השואל שלא מרשות המשאיל ומתה בדרך חשיב כאלו לא יצאה מרשותו ומתה בבית השואל כמו שכתבתי למעלה ובהכי א"ש דאין לתמוה בה היא מימרא דרבה זוטי דהיכי קאמר מי אמרינן כבר כלתה שמירתו כמו שהוקשה לכ"ת וידעתי נאמנה שדחה כ"ת מה שכתבתי בפסקי המודפסים על זה הענין בתשובת שאלת קי"ז שאחר שכתבתי שיש לתמוה לכאורה ולפום ריהטא זאת התמיהא על רבה זוטי תרצתי וכתבתי וז"ל שם אמנם כד מעיינינן יראה דתירוץ קושיא זאת אינה צריכה לפנים וזיל קרי בי רב הוא והכא בהאי בעיא כיון שנגנבה באונס ויצתה מתחת ידי השומר כלתה שמירתו לגמרי דמאי דאמרינן דש"ש לאחר שכלה זמן שמירתו אכתי הוי ש"ח היינו בשיש לי עדין איזה שייכות בגוף הדבר הנשמר ולא יצא מתחת ידו כההיא דטול את שלך וכו' ועם זה אין אנו צריכים למה שנדחק כ"ת.
אברא שבמה שכתב כ"ת אחר כל מה שכתתב והארכת וזה לשונך ואפשר לומר עוד דלכ"ע ש"ש אחר זמן שמירתו ש"ח מיהא הוי וכמו שכתב מהרי"ק ז"ל ורבה זוטי מבעיא ליה בש"ח לזמן דהתם ודאי אחר זמן שמירתו אפילו ש"ח לא הוי ולהכי בעי מי אמרי' כליא ליה שמירתו ואפילו ש"ח לא הוי וכו'.
אומר לכ"ת שצדקו דבריו בזה כי יש מקום ואפשר לומר מה שכתבת דרבה זוטי בש"ח מבעיא ליה אך אמנם כיון שאין הדבר ברור כל כך דבש"ח גרידא מבעיא ליה ויש מקום לומר דאפילו את"ל דבש"ש נמי מבעיא ליה מ"מ ליכא לאקשויי עליה מההיא דפ' השוכר את האומנין כמו שכתבתי שיש לחלק והחלוק הוא אמתי ונכון בלי ספק אם כן אין לנו צורך לומר מפני הכרח קושית פ' השוכר את האומנין דרבה זוטי בש"ח גרידא מבעיא ליה וק"ל. ועתה אבא לכתוב הנלע"ד לענין פסקא דדינא ואומר דהאמת דלכאורה יראה שהבאטאנירו חייב לפרוע הבגד הגנוב בבאטאן כדין ש"ש שחייב בגנבה ואבדה כמו ששנינו במתניתין דפ' השוכר את האומנין שהבאתי למעלה שהאומנין שומרי שכר הם וחייבים בגנבה ואבדה כל שלא היתה הגנבה בלסטים מזויין ואם כן בנדון דידן יש לחייב לבאטאנירו הנז' לא שנא אי חשבינן לחזרה שהחזיר הבגד לבאטאן בתר ההולכה הראשונה ואחר תחלת הבאטאנאר הבגד וכאלו היה עדין שם מהפעם הראשונה לא שנא אי חשבינן למה שהחזירו אח"כ מילתא אחריתי מ"מ כיון שמקבל שכר הבאטאנירו על אותה החזרה כמו שבא בשאלה שם ש"ש עליו וחייב בגנבה ואבדה כאלו נגנב מהפעם הראשונה. ואם טענת הבאטאנירו שטוען לפטור עצמי לפי שהיה שם בבאטאן בעל הבגד בשעת גנבה הוא מטעם הכתוב דכתיב בעליו עמו לא ישלם הא ליתא דמילתא דפשיטא היא מאי דקאמר בגמרא פ' השואל דבעליו עמו במלאכתו בעינן והליכת הבעלים לבאטאן לצורך תקון הבגד ולראות היאך עושים מלאכתו לא מקרי עמו במלאכתו דלא מקרי עמו במלאכתו כל שלא עשה מלאכת השומר עצמו ואפילו עושה מלאכה כל שהו דהיינו אשקיין מיא כדאיתא בגמרא סגי אבל כל שעושה מלאכה בדבר שהוא לתועלת עצמו לא חשיב עמו במלאכתו דדמי לההוא דאגר כדנייתא דקאמר דהוי פשיעה בבעלים משום דאסיק אדעתיה דלדלויי טעונה הוא דאזל דהיינו מלאכתו של בעל המשאות ומסיק אח"כ ולא היא דלמיסר טעינה הוא דאזל.
והנה הך עובדא אפשר לפרשה על ב' דרכים הא' הוא דהמשכיר הפרדות הנז' בשעה שיצא עם השוכרים יצא אדעתא לדלויי טעונה בהדייהו דהיינו מלאכ' מוטלת על השוכרי' לעשותה והמשכיר עלה עמהם לסייעם לטעון המשאות שהיה מוטל עליהם לטעון אם כן היה נראה לכאורה שהמשכיר ההוא היה עם השוכרים עמם במלאכתם בשעת שאלה ומשום הכי א"ל רבנן לרבא פשיעה בבעלים הוא ופטור ומסיק גמרא דאף על גב דנפק לדלויי בהדייהו טעונה שהיא מלאכה המוטלת עליהם מ"מ כיון שעקר כונתו אף על פי שיצא לדלויי טעונה היתה למיסר טעונה שלא יכבידו משא כבד על בהמתו לא מקרי שאלה בבעלים ומשום הכי חייבינהו רבא ואם כן נפקא מינה לנדון דידן שאפילו אם נאמר שזה האיש בעל הבגד הלך לבטאן לסייע איזה דבר למלאכת תקון בגדו שהיתה מוטלת על הבאטאנירו לעשותה מ"מ כיון שעקר כונתו לא היתה אלא לראות התקון שעושין בבגדו שיהיה כרצונו אף על פי שהלך לסייע גם כן במלאכה ההיא המוטלת על הבאטאנירו לא מקרי שאלה בבעלים כיון שעקר כונתו לא היתה לתועלת הבאטאנירו כי אם לתועלת עצמו ובכי האי גוונא לא מקרי שאלה בבעלים. או אפשר לומר דההיא עובדא דכדנייתא בשעה שיצא עם השוכרים לא יצא לדלויי טעונה כי אם למיסר טעונה ואח"כ נמלך לדלויי טעונה בהדייהו ומתוך כך חשבו הנהו רבנן לפטור לשוכרים משום דכיון דדלה טעונה בהדייהו חשבו כי משעה דנפק בהדייהו אדעתא דהכי נפק לדלויי טעונה ואח"כ מסיק גמרא דלמיסר טעונה הוא דנפק ומשום הכי חייבינהו רבא ויצא מזה שאם משעה ראשונה יצא לטעון המשאות בעליו עמו במלאכתו קרינן ביה ואם כן אם זה האיש בעל הבגד כשהלך לבטאן הלך אדעתא לסייע לבאטאנירו במלאכת בגדו עמו במלאכתו קרינן ביה ויש לפטור לבאטאנירו הא ליתא דיראה דסתמא דמילתא האיש ההולך לבטאן עם בגדו אינו הולך אלא לראותו לתקן בגדו כראוי ושלא יקלקלוהו ואם כן אף על פי שיעשה אח"כ איזו מלאכה בבגד לא קרינן ביה עמו במלאכתו בשעת שאלה באופן שאיני מספק שכפי הדין הפשוט מדינא דגמרא יש לחייב לאבאטאנירו הזה בגנבת הבגד הנז' אך אמנה רואה אני מצד אחר שיש מקום לפטור לבאטאנירו והוא בטענה א' שטוען בעל הבגד לחייב לבאטאנירו ורואה אני כי אדרבה היא טענה מספקת לפטרו ולזכותו והנה אחת מהטענות שטוען ראובן בעל הבגד היא כמו שבא בשאלה שהבאטאנירו פשע שבימי' ההם היה כותל א' מהאבאטאן שרוצה וגם הנכרים השומרים הבאטאן לא היו עומדים בבאטאן תמיד אלא לילה באים ולילה אינן באים והתרו בו לבנות הכותל הנז' ולא בנאו והתרו בו שיביאו הנכרים השומרים שיעמדו שם בכל לילה והוא היה דוחה אותם מיום ליום ובאותו הלילה לא היו שם ואם כן נמצא שפשע הבאטאנירו בכל זה. ויראה לע"ד דאדרבה יש לזכות ולפטור לבאטאנירו מטעם זה ולומר שראובן בעל הבגד פשע בעצמו אחר שידע שהבאטאן הוא פרוץ ודבר ידוע כי פרצה קוראה לגנב וגם שלא היו שם הנכרי' השומרי' וכיון שהוא ידע כל זה לא היה לו לתת בגדו לבאטאנירו להוליכו למקום מעותד למקרה ופגע כמו שקרה ואיהו הוא דאנפשיה אפסיד שלא שם לבו לחששת המקרה אשר קרהו.
וגדולה מזו כתב הרמב"ם ז"ל בהלכות שלוחין ושותפין וז"ל המשתתף עם חברו סתם לא ישנה מנהג המדינה באותה סחורה אלא אם כן התנו מתחילה או שיעשה מדעת חברו עבר ועשה שלא מדעת חברו ואחר כך הודיעו וא"ל עשיתי כך וכך והסכים למעשיו הרי זה פטור ויר' דכל שכן נ"ד שידע ראובן בעל הבגד מצד הבאטאן ותכונתו שהיה מעותד למקרה ופגע הגנבה והיה לו ליזהר לבלתי שלוח שם בגדו וכיון ששלחו נרא' דאדעתא דהכי נחית ויש לפטור לבעל הבאטאן זאת הטענה יר' לע"ד בפשיטות שהיא כדאית מספקת לפטור לבאטאנירו מצד הדין הגמור.
ועוד אודיע כפי מה ששמעתי פה במקומנו שהמנהג הנהוג הוא שאם בעל הבגד הוא בבאטאן בשעת גנבת בגדו שהבאטאנירו פטור ולא נחתי כלל ועקר לדון בזה מדינא דגמרא ומנהג מבטל הלכה ואם כן מכל זה יש מקו' לפטור לבאטאנירו אך אמנם לאהבת האמת והשלום ראוי לעשות לפנים משורת הדין והוא שיתפשרו ביניהם כפי ראות החכם השלם אשר ביניהם הנה כתבתי כל מה שנלע"ד לכתוב בין לענין משא ומתן דשייך למ"ש כ"ת בין לענין הנוגע לפסקא דדינא וכבר כתבתי שהייתי רוצה למנוע עצמו לפי שת"ל יש מסוה הבושה על פני ואיני אוהב לכתוב דברי נגודין וקושיות עם שיש אדם שבעולם כ"ש לכ"ת שיודע נאמנה כי אהבת עולם אהבתיו אך אמנה רוב הפצרות כ"ת הן הן אלצוני הכריחוני לצאת ממחיצתי ולכתוב כל מה שכתבתי ועם כ"ת הסליחה ואף גם זאת לא אחדל להודיע לכ"ת כי אהבתנו נשארה במקומה כפולה ומכופלת יודע ועד בשחק ואם יגזור כ"ת אי זה דבר הנני הנני. נאם הצעיר שלמה הכהן.
@שו"ת מהרש"ך חלק ב סימן קכא
בשמעתא קמיתא דפרק אף על פי עלה דמתניתין דקתני אף על פי שאמרו בתולה גובה מאתי' ואלמנה מנה אם רצה להוסיף כו' קאמר בגמרא רצה לכתוב לא קתני אלא רצה להוסיף מסייע ליה לרבי ינאי דאמר תנאי כתובה ככתובה למאי נפקא מינה למוכרת ולמוחלת ולפוגמת ולמורדת ולתובעת וכתב רש"י ז"ל לתובעת שאמרו התובעת כתובתה בב"ד אין לה מזונות ה"ה תובעת תוספת נמי אין לה מזונות וכן פי' הרי"ף ז"ל לתובעת לא שנא תובעת כתובתה ל"ש תובעת תוספת אין לה מזונות וע"ז כתב הר"ן ז"ל וז"ל איכא למידק דהא אסיקנא דמקצת כסף ככל כסף כלומר שאע"פ שנפרעה מקצת כתובתה יש לה מזונות בשביל אותו מקצת שנשאר ואפשר דתובעת שאני שכל כך מעיזה פניה בתביעת מקצת כתביעת כלה ולפיכך הפסידה מזונות וכתב גם כן מה שכתב הרמב"ן ז"ל ליישב דברי הרי"ף ז"ל ואחר כך כתב פי' א' בכונת לשון לתובעת בשם אחרים והוא פי' התוס' ז"ל ודחה אותו ואמר שאין הלשון מתיישב לפירוש זה והעלה הוא ז"ל ואמר והנכון דהכי קאמר ולתובעת שאם תבעה כתובה סתם הרי היא כאלו תבעה כתובה ותוספת ע"כ. ואיכא למידק על דבריו ז"ל דיר' דאין מקום לפרש כן כמו שפי' הוא ז"ל מב' טעמים הא' הוא כי הנה כפי פירושו ז"ל מאי דנפקא לן ממאי דקאמר תנאי כתובה ככתובה לתובעת הוא לדבר נמשך מצד הלשון אמנם לא לדבר הנמשך מחמת הדין ואם כן הוה ליה לגמר' למסמך הך בבא דלתובעת גבי למוכרת ולמוחלת דכי היכי דהני אתינן עלייהו מצד הלשון ואמרינן דכיון דתנאי כתובה דהיינו תוספת ככתובה אם כן המוכרת או מוחלת כתובתה בסתם לבעלה או לאחרים אינה יכולה לומר לא מכרתי או לא מחלתי אלא עיקר כתובה דהיינו מנה מאתים אלא הכל במשמע עיקר כתובה ותוספ' הכי נמי תובעת כתובתה בסתם אין לומר דלא תבעה אלא עיקר כתובה ולא תוספת דהכל במשמע אמנם אינך בבי דלפוגמת ולמורדת וכל הנהו בבי אחריני אין בהם דין משום משמעות לשון אלא הכי קאמ' דהנהו דיני דפוגמת ומורדת כי היכי דתקנינהו לענין עיקר כתובה הכי נמי הוי דינא דהנך מילי לגבי תוספת וא"כ מאי דקאמר נמי ולתובעת מדאסמכיה גמרא בתר פוגמת ומורדת משמע דדמי להו וכי היכי דהנך מצד הדין אתינן עלייהו כלומ' דכיון דתנאי כתובה ככתובה אם כן דינא דפוגמת דאמרינן הפוגמת כתובתה לא תפרע אלא בשבועה אם כן אם פגמה עיקר כתובה לא תפרע תוספת אלא בשבועה וכן אם פגמה תוספת לא תפרע העיקר אלא בשבועה וכן בדינא דמורדת נמי הוי כהאי גוונא דאתא לאשמועי' דדינא דתקינו רבנן במורדת להפסידה כחובתה דהוי נמי להפסידה התוספת ואם כן בשלמא לשאר הפירושי' שפירשו שאר המפרשים ניחא ואתי שפיר דאסמכיה גמרא לפוגמת ולמורדת אמנם לפירוש הר"ן ז"ל תיקשי דאבעי ליה לגמרא למסמכיה לתובעת גבי מוכרת ומוחלת. והטעם השני הוא דאיכא למידק דלמאי נפק' מינה במאי דקאמ' דתובעת כתובה בסתם דתוספת בכלל דבשלמ' מוכרת או מוחלת איכא נפקות' טובא במאי דאמרינן דמוכרת או מוחלת כתובה בסתם דמכרה ומחלה התוספת גם כן ולא מציא למימר לא מכרתי או לא מחלתי אלא עיקר כתובה אמנם בתובעת מאי נפקותא איכא אי אמרינן בתובעת סתם תובעת עיקר ותוספת או לא ויר' דליכא נפקותא אחריתי אלא דאי הוה אמרינן דתובעת כתובה סתם לא משמע אלא על עקר כתובה דהיינו מנה מאתים אם כן לא הפסידה מזונות דאינה מפסדת מזונות עד שתתבע עיקר ותוספת אבל במאי דאמרינ' דתובעת סתם כתובה הכל בכלל עיקר ותוספת אם כן בתובעת סתם מפסדת מזונות ואם כן קשה דמנלן דלהפסיד מזונות צריך שתתבע עיקר ותופסת דאצטריך לאשמועי' דהתובעת כתובה סתם שהתוספת בכלל שמעיקרא צריך לדעת שלהפסיד מזונות צריך שתתבע עיקר ותוספת ולא סגי בתביעת העיקר ואח"כ יצדק להודיע אי תובעת כתובה סתם אם התוספת בכלל או לא. הנה ב' דוחקים אלו נופלים בפי' הר"ן ז"ל והם גדולים בעיני.
והנה הרא"ש ז"ל בפסקיו אחר שדחה פירוש הרי"ף ורש"י ז"ל כתב וז"ל הלכך נראה לפרש שאם תבעה מנה מאתים ושייר תוספת כאלו לא תבעה אלא מקצת מנה או מאתים וניזונת בשביל התוספת והיינו כפי' התוספות. עוד כתב אי נמי אם תבעה כתובתה בסתם התוספת בכלל ויר' שכונתו ז"ל לומר דמאי דקאמ' נפקא מינה לתובעת שהכונה היא לב' הפירושים יחד ור' שרצה לתקן מה שקשה לכל אחד מהפירושים בפני עצמו כי הנה בפי' הראשון שכתב דהיינו פי' התוספות איכא למידק ולהקשות מה שהקשה הר"ן ז"ל ואמר שאינו מתיישב אותו הפי' כפי הלשון ובפי' הב' שפי' דהיינו פי' הר"ן ז"ל איכא למידק עליה מה שדקדקתי לכן אם נאמר שהגמרא כיון כב' הפירושים יחד ניחא ואתי שפיר וק"ל. והשתא יר' דאיכא למידק עליה דהרא"ש ז"ל דכי היכי דלתובעת פירש הב' פירושים שפירש מ"ש דלא פירש הכי במוכרת ובמוחלת דבמוכרת ובמוחלת לא פירש כי אם הפי' הא' וז"ל למוכרת כיצד מכרה כתובתה לבעלה או לאחר אינה יכולה לומר לא מכרתי התוספת אלא עיקר הכתובה בלבד וכן אם מחלה כתובתה מחלה גם התוספת דבהנך בבי הוה מצי לפרושי נמי הפירוש האחר שפי' בלתובעת דהיינו אם מכרה או מחלה עיקר כתובה ולא מכרה או מחלה התוספ' לא הפסידה מזונות ובזה יר' דהדרן קושיין לדוכתיה דאיבעי ליה לגמרא למסמך בבא דתובעת גבי מוכרת או מוחלת דדמיין הדדי וצ"ע. והנה הרמב"ם ז"ל בפרק י"ח מהלכות אישות כתב וז"ל דין תוספת כתובה כדין העיקר לפיכך אלמנה שתבעה או מכרה או מחלה או משכנה תוספת כתובתה עם העיקר אין לה מזונות עד וכל המוכרת או מוחלת סתם מכרה ומחלה התוספת עם העיקר ששניהם כתובה שמם בכל מקום ע"כ יר' מדבריו כמפרש מאי דנפקא מינה דתנאי כתובה ככתובה למוכרת ולמוחלת לענין הפסד מזונות דהיינו שלא הפסידה מזונות עד שתמכור ותמחול עיקר ותוספ' גם נפקא מינה דכיון ששניהם כתובה שמם וכדאמרינן תנאי כתובה ככתובה אם כן מוכרת או מוחלת כתובה בסתם אף התוספת בכלל ואלו לענין תובעת משמע מדבריו דלא נפקא מינה אי תנאי כתובה ככתובה אלא דוקא לענין דלא נימא דתפסיד מזונות בתביעת העיקר לבד עד שתתבע תוספת גם כן ובעינן שתתבע בהדיא עיקר הכתובה והתוספת אמנם לא אמרינן דהתובעת כתובה סתם דגם התוספת בכלל כדאמרינן במוכרת או מוחלת דהמוכרת או מוחלת כתובה סתם אף התוספת בכלל ויר' דראה הרמב"ם ז"ל לחלק בהא מלתא מתובעת למוכרת או מוחלת מהכרח הגמרא ממאי דסמיך גמרא הך בבא דתובעת בתר פוגמת ומורדת ולא אסמכיה בתר מוכרת ומוחלת דיראה דכי היכי דנפקותא דפוגמת ומורדת הוי לענין דינא ולא לענין נמשך מצד הלשון הכי נמי נפקותא דתובעת הוי לענין דינא דוקא דהיינו מאי דקאמרינן דמאי דקי"ל התובעת כתובתה בב"ד אין לה מזונות דלא נימא דתביעת עיקר כתובה גרידא הפסידה מזונות ואתא לאשמועי' דבעינן שתתבע התוספת גם כן אמנם לא אמרינן כיון דתנאי כתובה ככתובה כי היכי דבמוכרת או מוחלת אמרינן דמוכרת או מוחלת כתובה סתם התוספת בכלל הכי נמי בתובעת כתובה סתם תוספת בכלל והפסידה מזונות דלא היא אלא בעינן שתתבע עיקר ותוספת בהדיא דאי מאי דקאמר ולתובעת הוי נמי נפקותא בתובעת כתובה סתם התוספת בכלל אם כן הוה ליה לגמרא למסמך הך מילתא דלתובעת בהדי מוכרת או מוחלת באופן שיראה שכפי זה הדרך שכתבתי בהבנת כונת הרמב"ם ז"ל רווחא שמעתת' אמנם לפי שיטת הרא"ש והר"ן ז"ל ופירושם שפירשו בלתובעת יר' שיש לדקדק עליהם מה שדקדקתי. נאם הצעיר שלמה הכהן.
@שו"ת מהרש"ך חלק ב סימן קכב
כתב הרמב"ם ז"ל פ"ב מהלכות זכייה ומתנה וז"ל גר שמת ובזבזו ישראל נכסיו ושמעו שעדיין לא מת או שיש לו בן או שאשתו מעוברת חייבין להחזיר החזירו כלם ואח"כ שמעו ששמועה ראשונה אמת היתה כל המחזיק בשניה קנה ובראשונה לא קנה ע"כ. וכתב הרב המגיד ז"ל וז"ל פי' המחבר בברית' כך הוא חייבים להחזיר שלא יחזיקו בנכסי הבן שהוא חי ויהיו גזלנין החזירו ואח"כ שמעו שמת בנו פי' שכבר מת קודם שהחזירו שאם לומר שמת אחר כך מאי קמ"ל ברייתא וזה שלא כדברי הר"ש שפירש בראשונה לא קנה על אותה חזקה שהחזיקו קודם שמת בנו והפילה אשתו אף על פי כן דעת המחבר כך הוא לפי הנמצא בספריו וכל הסוגיא תתפרש לפי דרך זה וגירסתו איכא בינייהו ששמעו בו שהפילה ולא הפילה ואח"כ הפילה כו' צריך לעמוד על כוונת הרב המגיד במה שהאריך לבאר דברי הרמב"ם ז"ל ועל הכל צריך לדקדק בדבריו כי למה הוצרך לומר וגירסתו איכא בינייהו ששמעו שהפילה כיון שמזה הדין לא הזכיר הרמב"ם ז"ל כלל ועקר. ואומר שבלי ספק עמקו דברי הרב המגיד וזה כי עמד על כונת הרמב"ם ז"ל במה שכתב שכל שהחזירו המחזיקים הראשונים מחמת השמועה ששמעו שהיה לו בן או שאשתו מעוברת אעפ"י ששמעו אחר כך ששמועה הראשונה אמת היתה כל המחזיק בראשונה לא קנה נראה דלכאורה היה נראה דוחק לומ' שזה הדין שכתב הרמב"ם ז"ל היינו הדין הכתוב בברייתא ופירוש הברייתא דקתני ששמעו שמת בנו היינו שמת הבן או הפילה אשתו כשהחזיקו דהא בסוגיא דשמעתא קאמר אביי לדחויי סייעתיה דרב ששת מהך ברייתא ירושה הבאה מאליה שאני ומשום הכי קתני בברייתא החזיק בשניה קנה בראשונה לא קנה דבשלמא אי פי' דברייתא הוי ע"ד הר"ש והר"י ן' מיגש ז"ל שפי' בראשונה לא קנה על אותה חזקה שהחזיקו קודם שהפילה אשתו ניחא ואתי שפיר דכיון דעובר אית ליה זכיה בירושה דאתי ממילא ואותה חזקה שהחזיקו היה העובר קיים במעי אמו נמצא שחזקתם בטלה ולאו כלום היא אמנם אי אחר כך שמעו שהפילה בשעה שהחזיקו למה תתבטל חזקת הראשונים כיון שכבר הפילה בשעה שהחזיקו איברא דלרבא דסבירא ליה דטעמא דבריית' הוי משום דרפויי מרפייא בידיה אפשר לומר דאפילו ששמעו שהפילה קודם לא תועיל חזקתם כיון שבשע' שהחזיקו לא שמעו רק שמת הגר ועדין היה אפשר שיהיה לו בן או שהניח אשתו מעוברת ואפשר שתלד ולד של קיימא רפויי מרפייא חזקתייהו אם כן כששמעו שהיתה מעוברת והחזירו דין הוא שתפקע חזקתם ותבטל כיון שבשעה שהחזיקו רפויי מרפייא בידייהו ואעפ"י שאחר כך שמעו שהפילה כשהחזיקו ומחמת זה הדוחק היה נר' לומר שזה הדין שכתב הרמב"ם ז"ל אינו הדין הכתוב בברייתא וזה הדין שכתב הרמב"ם ז"ל היינו דגריס בגמ' מאי בינייהו איכא בינייהו היכא דשמעו בו שמת הגר ואחר כך שמעו שהיתה מעוברת והחזירו ואחר כך שמעו שהפילה כשהחזיקו דלמאן דאמר דטעמא דברייתא דקתני בראשונה לא קנה משום דאית ליה לעובר זכיה בירושה הבאה מאליה הכא קנה כיון דנמצא שבשעה שהחזיק כבר הפילה ולמאן דאמר דטעמא משום רפויי מרפייא בידיה הכי נמי לא קנה דהכא נמי מרפייא בידיה וא"כ לפי זה הפי' נמצא שפסק הרמב"ם ז"ל כמאן דאמר דלית ליה לעובר זכיה אפילו בירושה הבאה מאליה ותפס טעמא דרבא דהוי משום דרפויי מרפייא בידיה ולכן כתב הדין שכתב היוצא על פי הגירסא שגריס בגמרא דאיכא בנייהו ולא הוצרך לכתוב הדין הכתוב דמכ"ש אתי דהשתא היכא ששמעו שהפילה כשהחזיקו אמרינן דלא קנה מטעמא דרפויי מרפייא בידיה כל שכן היכא ששמעו שהפילה אח"כ אמנם ראה הרב המגיד שא"א לפרש ולהבין דברי הרמב"ם על זה הדרך ולומר דס"ל דלית ליה לעובר זכיה בירושה הבאה מאליה דהא בה' תרומות יר' מדבריו שפסק כרבי יוסי דסביר' ליה עובר במעי אמו פוסל ואינו מאכיל אלמא אית לעובר זכיה וכמו שכתב הרא"ש בפסקיו פרק מי שמת ועוד יר' דא"א לומר שמה שכתב כאן הוי לסברת רבא דס"ל דעובר לית ליה זכיה וטעמא דברייתא הוי משום דרפויי מרפייא בידיה דאם כן תפול חסרון בבא אחת בדברי הרמב"ם והיא היכא ששמעו שהפילה ולא הפילה דלטעמא דרפויי מרפייא בידיה מחזיק בראשונה קנה ואם כן להרמב"ם דס"ל כהך טעמא היה לו לכתוב זה הדין לכן ראה הרב המגיד לומר דקושטא דמילתא היא שמה שכתב הרמב"ם ז"ל הוי דינא דברייתא ומאי דקתני בברייתא שמעו שמת הבן או הפילה אשתו היינו ששמעו שמת הבן או הפילה כשהחזיקו ואפ"ה מחזיקים בראשונה לא קנו והטעם כמו שהליץ הרב המגיד שכיון שלא החזיקו אלא מחמת שמועה ששמעו ולבסוף שמעו שאין חזקתם כלום נפקעת חזקתן וזה הדין הוא בין למאן דאמר עובר אית ליה זכיה בין למ"ד רפויי מרפייא בידיה מ"ה נפקעה חזקתם ולא מהני מה ששמעו אחר כך שהפילה או מת הבן כבר כשהחזיקו ומ"ה כתב הרב המגיד ואמר וגרסתו איכא בינייהו וכו' כלומר אין לפרש הפי' האחר שהיה אפשר לפרש באופן שהגירס' היתה על האופן שכתבתי למעלה אלא צריך לפרש על זה הדרך שכתב הרב המגיד וגירסתו היא איכא בינייהו ששמעו שהפילה והשתא אתי שפיר ממה שכתב הרמב"ם הוא דס"ל דעובר אית ליה זכיה בירושה הבאה מאליה ולא ס"ל טעמא דרפויי מרפייא בידיה ומשום הכי לא הוצרך לכתוב חלוקת שמעו שהפילה ולא הפילה ואחר כך הפילה ולא שום חלוקה אחרת דהיינו חלוקת הרא"ש והר"י ן' מיגש ז"ל על פי פירושם בדינא דברייתא דבכל הנהו אנפי למאן דס"ל דעובר אית ליה זכיה פשיטא דראשונים לא קנו דכיון שכתב שאפי' ששמעו שהפילה כשהחזיקו נפקעה חזקתן ומהני טעמא דעובר אית ליה זכיה לבטל חזקתן צריך אנפ' וגוונ' כ"ש בהנהו אנפי וגווני כל זה ראיתי ונתון אל לבי להבין ולהעמיק בדברי הרב המגי' וכונתו בביאור דברי הרמב"ם ז"ל ובזה עלו דבריו ודברי הרמב"ם ז"ל על נכון.
כתב הרמב"ן /הרמב"ם/ ז"ל פ"ד מה' זכיה ומתנה המקבל את המתנה וזכה בה ואחר שבאה לידו והוא שותק חזר בו ואמר איני רוצה בה או איני מקבלה או הרי היא בטלה וכו' לא אמר כלום. וכתב עליו הראב"ד ז"ל זה לשונו דוקא אמר הרי היא בטלה אבל אמר בטלה היא אינה מתנה וכתב הרב המגיד דאין לחלק בין אומר הרי היא בטלה לאומר בטלה היא והר"ן ז"ל גם כן תמה על מה שכתב הראב"ד ז"ל וז"ל ואף זה תימא שלא הוזכר חילוק זה בגמרא בין הרי היא בטלה לבטלה היא וגם כן על מה שכתב הרמב"ם ז"ל דבאמר בטלה היא לא אמר כלום תמה ואמר לא ידעתי למה וכונתו ז"ל הוא לתפוש ולתמוה עליו כפי שיטתו שכתב שאף על פי שיש חילוף לשון בגירסת הנוסחאו' מסוגיית כריתות לסוגיית השולח מ"מ הכל עולה לכוונה אחת דהאומר בטלה היא חוזר לבעלים הראשונים ולכן תמה על מה שכתב דהאומר הרי היא בטלה לא אמר כלום וכתב על זה ואמ' לא ידעתי למה. ואומר דיר' לעניות דעתי דאין מקום לתמוה על הרמב"ם ז"ל דיראה דהרמב"ם ז"ל ס"ל כסברת ר"י שכתבו התוספות בפ' השולח וז"ל שם ור"י אומר שיש ליישב כאן גירסת דכריתות ודייק דבטל מעיקרא משמע מדקאמר בטלה היא לא אמר כלום דאי ליבטל להבא משמע א"כ הוו דבריו קיימין והוי הפקר וכל המחזיק בה זכה בה אבל השתא דמעיקרא משמע הרי הוא כאומר על כל מתנות שאדם נותן לחברו וזוכה בהם שאינם מתנות וכאן נמי זכה בה ולכך לא אמר כלום ועל פי זאת השיטה יתיישבו דברי הרמב"ם ז"ל על נכון בלי שום פקפוק ויש לתמוה על הר"ן ז"ל במה שתמה עליו. ובמה שכתב הרב המגיד ז"ל וז"ל ומתוך כך נראה שהמחבר לא רצה לכתוב אלא מימרא דר"ל שאמר אי איפשי וזהו איני רוצה שכתב ולא הכניס עצמו במחלוקת הסוגיות לבאר דין בטלה היא לגבי המחזיק מהו אבל פשוט הוא שאינה חוזר לבעלים וזהו מה שכתב למעלה לא אמר כלום לענין שתחזור לבעלים וזה מוכרח לדעת כל הסוגיות ע"כ יש לתמוה במה שכתב שמוכרח מכל הסוגיות שהאומר בטלה היא אינה חוזר לבעלים דהא לפי נוסחת הגורסי' בפ' השולח בטלה היא דבריו קימין על כרחין היינו לענין שתחזור לבעלים הראשונים דלישנא דבטלה היא מעיקרא משמע וכמו שכתב הרב המגיד עצמו למעלה וטעמא דמילתא כיון דמעיקרא משמע הוה ליה כאלו אמר בטלה היתה קודם שקבלתיה והודאת בעל דין כמאה עדים דמי וכמו שפי' רש"י ז"ל בפ' השולח והדבר מוכרח לומר כן כפי שיטת /הסוגיא/ הגוגיא שם. איברא דאי גרסינן בסוגיית כריתות בטלה היא דבריו קיימין יראה דהיינו לענין הפקר ולא לענין שמועיל לחזור לבעלים ומ"מ יש להקשות לדברי הרב המגיד דא"א לומר דהרמב"ם ז"ל גריס בסוגיא דכריתות בטלה היא דבריו קיימין כגירס' רש"י ז"ל דאם כן צריך לומר דמאי דקאמר ר"ל הנותן מתנה לחברו ואמר הלה אי אפשי בה כל המחזיק בה זכה בה היינו במתנת מטלטלין וכמו שפרש"י ז"ל ליישב הסוגיא במאי דמקשה עליה דר"ל מההיא דרבה בר אבוה ואם כן אם איתא דהרמב"ם ז"ל מספקא ליה אי לישנא דבטלה היא מהני לענין הפקר אם כן צריך לומר דמאי דקאמר ר"ל דמקבל מתנה שאמר אי אפשי בה כל המחזיק בה זכה בה היינו לענין מתנת מטלטלין כמו שפרש"י וא"כ הו"ל לפרש ע"כ.
וראיתי מה שכתב הרב מהרר"י קארו זלה"ה ותמה על הרב המגיד וז"ל ויש לתמוה עליו שאין דרכו של הרמב"ם ז"ל להשמיט הדינים מפני חילוף הגירסאות והיה לו לכתוב הדין היוצא על פי הגירסא היותר נכונה ועוד קשיא לי שהיאך כתב שלא הכניס עצמו במחלוקת הסוגיות שהרי כתב בריש הפרק שאם אמר איני רוצה בה לא אמר כלום וזו כגירסא שבפ' השולח שאלו לגירסת הספרים שבכריתות דבריו קיימין ולתרץ התמיהות הנז' האריך הרב הנז' והעולה מדבריו הוא לחלק מהאומר הרי היא בטלה לאומר בטלה היא וס"ל דהרי היא בטלה הוי כאומר תבטל או מבוטלת היא ולא אמר כלום ואינה חוזרת לבעלים הראשונים אבל אם אמר בטלה היא דבריו קיימין וחוזרת לבעלים הראשוני' וכתב דבהכי סלקא שפיר שמעתא אליביה בלי חסרון שמה שהשמיט סוף מימרא דרבה בר אבוה דאמר בטלה היא דבריו קיימין לאו השמטה היא לפי שסמך על מה שכתב בסוף הפרק שהאומר כתבתי ונתתי שדה פ' לפ' והוא אומר לא כתב ולא נתן לי הודאת בעל דין כק' עדים דמי וכו' אלו הם תורף דבריו עם שהוא האריך בלשונו ואני בעניי ראיתי שיש להפלא על כבוד חכמתו הפלא ופלא ולתמוה עליו טובא כי הנה במה שתמה על הרב המגיד שכתב הרמב"ם ז"ל לא רצה להכניס עצמו במחלוקת חילוף הסוגיות שהרי כתב אמר איני רוצה בה לא אמר כלום והיינו כגירס' השולח ועוד כתב אח"כ אמר איני רוצה בה הרי היא הפקר ואם כן לא הכניס עצמו במחלוקת חילוף הגירסאות כי הנה באומר איני רוצה בה יש מקום לומר לא אמר כלום ודבריו קיימין ואין בזה מחלוקת דלא אמר כלום היינו לענין שלא תחזור לבעלים הראשונים ודבריו קיימין היינו לענין הפקר.
ובמה שכתב למטה שמה שלא כתב דין בטלה היא דלא הוי השמטה שסמך על מה שכתב דהאומר לא כתב ולא נתן לי הודאת בע"ד כק' עדים דמי ואומר בטלה היא גם כן דין הוא שיהיו דבריו קיימים ותחזור לבעלים הראשונים מטעם הודאת בעל דין ואני שמעתי ולא אבין דאיך יעלה על הדעת לומר שממה שכתב הרמב"ם ז"ל דהאומר לא כתב ולא נתן לי הודאת בעל דין כק' עדים דמי נשמע נמי דין האומר בטלה היא דנהי דשמעינן מהתם דהודאת בעל דין כק' עדים דמי מ"מ מנא ידעינן דהאומר בטלה היא לישנא דמעיקרא משמע שנאמר כיון שהיתה בטלה קודם שקבלתיה הודאת בע"ד כק' עדים דמי ואולי הביאו לרב הנז' ז"ל לומר שיש ללמוד דין האומר בטלה היא מדין האומר לא כתב ולא נתן לי ממה שראה שכתב הר"ן ז"ל פ' השולח וז"ל אבל אמר בטלה היא דבריו קיימין דמשמע בטלה היתה קודם שקבלתיה והרי הוא אומר שלא זכה בה והודאת בע"ד כק' עדים דמי וחוזר לנתן והכי נמי תנן לקמן בפירקין האומר כתבתי ונתתי שדה פ' והוא אומר לא כתב ולא נתן הודאת בע"ד כק' עדים דמי ובמחילה מכבוד חכמתו אין להוכיח מה שכתב ממה שכתב הר"ן ז"ל שמה שכת' הר"ן ז"ל כונתו פשוטה ומבוארת היא שרצה לומ' דרבה בר אבוה אתא לאשמועינן דלישנא דבטלה היא מעיקרא משמע כלומר בטלה היתה כשקבלתיה והרי הוא כאומר שלא זכה בה בעולם ואם כן הודאת בע"ד כק' עדים דמי והשתא מייתי מההיא דלקמן דהכי נמי אמרינן בההוא דינא דלקמן הודאת בע"ד כק' עדים דמי אבל אי לאו רבה בר אבוה מנא ידעינן דהך לישנא דבטלה היא מעיקרא משמע ואם כן אין לומר שהשמיט הרמב"ם ז"ל דין האומר בטלה היא משום שסמך על מה שכתב דין האומר נתתי שדה פ' לפ' דנהי דמהתם שמעינן דהודאת בע"ד כק' עדים דמי מ"מ מאן לימא לן דלישנא דבטלה היא לישנא דמעיקר' משמע והוי הודאת בע"ד וק"ל באופן שדברי הרב ז"ל שגבו ממנו וצריך לי עיון. נאם הצעיר שלמה הכהן.
@שו"ת מהרש"ך חלק ב סימן קכג
עירובין ריש פ' מי שהוציאוהו בדבור לצדדין קתני כתבו התוס' ז"ל וז"ל אחזר לדעת לא רצה לתרץ כך לצדדין קתני דסוף סוף אהחזירוהו צריך לומר לצדדין קתני וכו' עמדתי על כונת התוספות בדיבור זה וראיתי שהוא קשה ההבנה ואחר הפלגת העיון העליתי במצודת עיוני החלוש שאפשר לפרש ולומר שכונת התוספות הוא שהוקשה להם דאמאי לא תירץ הגמר' למעלה באוקמתת הוציאוהו נכרים וחזר לדעת אין לו אלא ד' אמות דפריך גמרא הא נמי תנינא החזירוהו נכרים כאלו לא יצא הוציאוהו והחזירוהו הוא כאלו לא יצא אבל הוציאוהו נכריים וחזר לדעת אין לו אלא ד' אמות והוה מצי לתרץ דסד"א דמתניתין לצדדין קתני ומאי דקתני החזירוהו לאו אהוציאוהו קאי וה"ק יצא לדעת והחזירוהו נכרים ועלה קאמר הרי הוא כאלו לא יצא ואם כן דוקא כשיצא לדעת או שהוציאוהו ונשאר שם במקום שיצא אין לו אלא ד' אמות אמנם אם יצא לדעת והחזירוהו נכרים או הוציאוהו נכרים וחזר לדעת כאלו לא יצא ואם כן אצטריך רב נחמן אמר שמואל לומר דהוציאוהו נכרי' וחזר לדעת דאין לו אלא ד' אמות דהחזירוהו דקתני מתניתין דהרי הוא כאלו לא יצא אהוציאוהו נכריים דרישא קאי ואם כן דיקינן שפיר דוקא הוציאוהו והחזירוהו הרי הוא כאלו לא יצא אבל הוציאוהו וחזר לדעת אין לו אלא ד' אמות ואם כן אמאי לא תרצו הכי אההיא אוקמתא דחזר לדעת וראו התוספות בתירוץ קושיא זאת ואמרו לא רצה לתרץ כך וכו' כונתם ז"ל לומ' דכיון שיצא מחוץ לתחום או שהוציאוהו ונשאר שם אין לו אלא ד' אמות ועכשו אנו צריכין לדעת היכא שיצא לדעת והחזירוהו נכריים או היכא שהוציאוהו וחזר לדעת מה דינם אי אכתי אין לו אלא ארבע אמות כדמעיקרא או דילמא דיינינן ליה כאלו לא יצא ונראה למאי דקאמר רב נחמן היכא שהוציאוהו וחזר לדעת אין לו אלא ד' אמות דמשמע דסבירא ליה דהיכא דיצא לדעת והחזירוהו דהוי כאלו לא יצא דאם איתא דס"ל דאין לו אלא ד' אמות לישמועינן רבותא היכא דיצא לדעת והחזירוהו דאין לו אלא ד' אמות וממילא משמע מכ"ש היכא דהוציאוהו וחזר לדעת אלא ודאי מדנקט הוציאוהו וחזר לדעת משמע דוקא הוציאוהו וחזר לדעת אין לו אלא ד' אמות אבל יצא לדעת וחהזירוהו כאלו לא יצא ואם כן ק' דממתניתין משמע דדוקא הוציאוהו והחזירוהו כאלו לא יצא הא יצא לדעת והחזירוהו אין לא /לו/ אלא ד' אמות ואם כן ע"כ צריכין אנו לומר דמתניתין לצדדין קתני והחזירוהו דקתני לאו אהוציאוהו קאי ומילתא באפיה נפשה היא ואיצא לדעת והחזירוהו קאי אם כן משום הכי לא רצה לתרץ סד"א לצדדין קתני ולפי שעדין יקשה דאמאי אצטריך לנדויי מההיא אוקמתא לימא דלעולם מאי דקאמר רב נחמן היינו הוציאוהו נכריים וחזר לדעת אין לו אלא ד' אמות אבל החזירוהו נכריים כשיצא לדעת כאלו לא יצא ומתני' לצדדין קתני הוציאוהו נכריים או רוח רעה אין לו אלא ד' אמות ל"ש נשאר שם ל"ש חזר לדעת אבל יצא לדעת והחזירוהו כאלו לא יצא מ"ה כתבו ואמרו דניחא ליה לפרש שיתקיימו דברי רב נחמן הראשונים ואם כן מ"ה נאדי מההיא אוקמתא. נאם הצעיר שלמה הכהן.
@שו"ת מהרש"ך חלק ב סימן קכד
ע"א בפרק אין מעמידין.
בדבור ע"י ממון מותרת לבעלה כתבו התוס' וז"ל ועוד מתוך המשנה יש להוכיח דמיירי באשת כהן דקתני על ידי ממון מותרת לבעלה טעמא דע"י ממון דמרתת אהפסד ממונו הא שלא על ידי ממון אסורה ויר' דאיכא למידק במה שכתבו דמתוך המשנה יש להוכיח דהא אי לאו הך סוגייא דהכא דמסיק דטעמא דמתניתין דקתני על ידי ממון מותרת לבעלה הוי משום הפסד ממונא מגופא דמתניתין גרידא ליכא לאוכוחי דבאשת כהן מיירי דהא מצינן לאוקומיה מתניתין דמיירי באשת ישראל וטעמא דקתני על ידי ממון מותרת לבעלה היינו משום דאין לאוסרה מחשש שמא נתרצית לו דודאי כיון דאינה נתפסת אנפשות לא מפחדת ולא מתרצית והשתא ליכא למידק הא שלא על ידי ממון אסורה דהא מכ"ש שלא ע"י ממון מותרת ומתני' חידושא אתא לאשמועינן דאפילו שנחבשה על ידי ממון מותרת דליכא למיחש שמא נתרצית אלא היכא שנחבשה אנפשות והשתא איכא למיחש שמא מחמת פחד נתרצית לו ואם נרצה לומר דכונת התוספות לומר דמגופא דמתניתין משמע ויש להוכיח דבאשת כהן מיירי משום דע"כ מגופא דמתני' משמע דהיכא דליכא הפסד ממון אסורה לבעלה ואם איתא דשלא על ידי ממון נמי מותרת א"כ ליתני האשה שנחבשה שלא על ידי נפשות מותרת לבעלה וא"כ משמע דדוקא על ידי ממון מותרת יר' שיש להקשות על זה דא"כ למה הוצרכו התוספות בדבור תדע דקתני סיפא להקשות מה שהקשו ולתרץ מה שתירצו כי לא היה צורך בכך כיון שכבר כתבו למעלה בזה הדבור מה שכתבו דמגופא דמתניתין משמע דהיכא דליכא הפסד ממון אסורה ותו איכא למידק דלמה הוצרכו התוספו' למידק דמשמע מגופא דמתני' דבאשת כהן מיירי על הדרך שכתבו דבגוונא אחרינא הוו מצו לאוכוחי והיה יותר מרווח והוא דאי מתניתין באשת ישראל מיירי א"כ קשיא דיוקא אדיוקא דמדיוקא דרישא דקתני על ידי ממון מותרת לבעלה משמע הא שלא על ידי ממון אסורה ומדיוקא דסיפא דקתני על ידי נפשות אסורה לבעלה משמע הא שלא על ידי נפשות מותרת ל"ש על ידי ממון ל"ש שלא ע"י ממון ובשלמא אי מתניתין איירי באשת כהן ניחא ואתי שפיר והכי קתני האשה שנחבשה ע"י ממון מותרת לכהונה שלא על ידי ממון אסורה לכהונה אמנם לבעלה ישראל מותרת על ידי נפשות אסורה אפי' לבעלה ישראל ותו איכא למידק במה שתירצו למה שהקשו דמאי ס"ד דרבינא דיראה דלא תירצו כלום שהקושיא היא קושיא חזקה לרבינא דהיאך איפשר לאוכוחי ממתני' דהאשה שנחשבה ואיכא לפלוגי מדיעבד לכתחלה ולעולם בדיעבד יש להתיר ולומר שלא נבעלה אף על גב דלכתחלה אסור להתיחד מ"מ בדיעבד שאתה בא לאוסרה משום שכבר נבעלה לא חיישינן ומ"ה קתני מתניתין על ידי ממון מותרת לבעלה ואם כן היכא שנחבשה על ידי נפשות אמאי אסורה אם כן יראה בבירור דטעמא דמתניתין לא הוי משום דאיכא לפלוגי בין בדיעבד לכתחלה וזאת הקושיא לא יעלה לה תירוץ על הדרך שתירצו תוס' ז"ל וצ"ע.
@שו"ת מהרש"ך חלק ב סימן קכה
ובדבור תדע דקתני סיפא מלבד מה שכתבתי למעלה דאיכא למידק יראה דאכתי איכא למידק במה שכתבו וז"ל תימא מאי קאמר תדע דלמא שאני על ידי נפשות דאיכא למימר מחמת פחד נתרצית לתבעתו אבל שלא על ידי נפשות מותרת לו ואף היכא דליכא הפסד ממון שנראה מדבריהם דשקלי וטרו בפירושא דמתניתין בהנחה דמיירי באשת ישראל ומה הקשו מה שהקשו ואיכא לאתמוהי טובא דכיון שכבר הכריחו למעלה כרבינא דמייתי סייעתא למילתיה מוקי לה למתניתין באשת כהן דאלת"ה מאי קא מייתי וכמו שכתבו בדבור הקודם אם כן שפיר קא דחי ליה וקאמר דודאי טעמא משום הפסד ממון הוא מדקתני סיפא ע"י נפשות אסורה לבעלה דאי איתא לדרבינא היכי קתני על ידי נפשות אסורה דשלמא אי מפלגינן היכא דאיכא הפסד ממון להיכא דליכא הפסד ממון ניחא.
ותו איכא למידק במה שתירצו וז"ל וי"ל דודאי שלא על ידי ממון אסורה דאי ס"ד מותרת אמאי נקט רישא הפסד ממון לתני שלא על ידי ממון מותרת דיראה שלשון הגמרא אינו סובל דברי התוספו' דקאמר תדע דקתני סיפא על ידי נפשות אסורה לבעלה ואם איתא למה שכתבו התוס' ז"ל הוה ליה לגמרא למימר תדע מדלא קתני שלא על ידי נפשות מותרת לבעלה אבל מלישנא דגמרא דקאמר תדע ממאי דקתני סיפא על ידי נפשות אסורה משמע דמלישנא דסיפא גרידא מכריע תדע וצ"ע.
@שו"ת מהרש"ך חלק ב סימן קכו
ותו לקמן בדבור וליחוש דלמא רבעוה לאמה כתבו וז"ל הא דלא פריך דילמא עלה עול על אמה והיא ואמה נשאו עול דאם כן לא אשכחת פרה שלא עלה עול על אמה דתנן עלה עליה זכר פסולה ע"כ יראה דאיכא למידק טובא חדא במאי דקאמרי הא דלא פריך גמרא דילמא עלה עול על אמה דהא אליבא דר' אליעזר דחייש לרביעה שקיל וטרי גמרא ומקשו עליה דכיון דחייש לרביעה אם כן מה תקן למה שהקשו לו מההוא מעשה שלקחוה מן הנכרי ודמא שמו במה שתירץ להם ואמר ישראל היו משמרין אותה משעה שנולדה דאכתי תיקשי ליה דלא סגי במה שהיו משמרין אותה משעה שנולדה דכיון דחייש לרביעה ניחוש דילמא רבעי לאמה אמנם הך קושיא שהוקשה להם לתוס' אי איכא לאקשויי הך קושיא אפי' אליבא דרבנן איכא לאקשויי הכי ואין כאן מקומה.
ותו איכא למידק דהיכי קאמרי הא דלא פריך דילמא עלה עול על אמה דיראה דליכא לאקשויי הך קושיא דהא כיון שהיו מעבירין לפניה כוס אדום אם כן היו יודעים שתלד פרה אדומה אם כן ליכא למיחש דלמא עלה עול על אמה דהא קאמר גמרא לעיל דלא חיישינן שהניח עודה של שקים על גבי הפרה דבשביל נייחא פורתא דהנחת עודה של שקים על גבי הפרה לא מפסיד טובא ואם כן גבי אמה נמי מהאי טעמא ליכא למיחש דעלה עליה עול.
ותו יראה דאיכא למידק דאפשר לומר דאפילו עלה עול על אמה לא מיפסלא פרה בהכי דאף על גב דאמרינן פרה הנוגחת ולדה אסורה מטעם דאמרינן היא וולדה נגחו וכן וולד הנרבעת היינו משום דאמה מפסלא מחמת הנגיחה או מחמת הרביעה ואם כן כיון דאמה מפסלא בהכי לקרבן לגבי ולדה נמי אמרינן דאסורה מטעמא דהיא וולדה נרבעו והיא וולדה נגחו אבל גבי עליית עול כיון דלגבי אמה עליית עול אינו מעלה ומוריד אם כן יראה דלגבה נמי אין מקום לומר דמשום עליית עול דאמה דנימא דהיא ואמה נשאו עול. ותו איכא למידק במה שאמרו וניחא להו למה שהוקשה להם דאם כן לא משכחת פרה שלא עלה עול על אמה וכו' דהא כיון דלענין רביעה קאמר בגמר' דלא חיישינן לרביעת דאמה משום שהיו משמרין אותה משעה שנוצרה הכי נמי גבי עליית עול אפשר לומר שהיו משמרין אותה משעה שנוצרה שלא יעלה זכר על אמה ולא עול אחר ודוחק הוא לומר דמאי דקאמרי דלא משכחת פרה שלא עלה עול על אמה דהיינו עליית זכר הוי בשעת עיבורה ודבר זה ולא יעלה על הדעת דעליית הזכר על אמה כדי שתתעבר ממנה דנימא על זה היא ואמה נשאו עול כיון דלא היה לה עדיין שום מציאות והיה בבטן אמה ואם כן יראה דאי איכא לאקשויי מה שהוקש' להם הא דלא פריך דילמ' עלה עול על אמה יראה דלא תירצו כלל למה שהוקשה להם דמאי דפריך בגמרא וניחוש דלמא רבעי לאמה היינו משום דלא אסיק אדעתיה שנוייא דישראל היו משמרין משעה שנוצרה דאם כן איכא לאקשויי נמי ודילמא עלה עול על אמה כמו שהוקשה להו לתוספות וצ"ע. הנלע"ד כתבתי שלמה הכהן.
@שו"ת מהרש"ך חלק ב סימן קכז
הנה בשמים עדי כי מתחלה כשבאה מרת חנה אלמנת החכם השלם כמה"ר יאושוע בן עזרא ז"ל ובידה מכתב העדויות מענין קדושי בתה שרה עם הבחור הר' שבתי הכהן י"א וראיתי שעל פי אותם העדויות שהביאה היא עצמה היתה בתה מקודשת קדושי ודאי וגליתי דעתי זה אליה והחזרתי בידה מכתב העדויות ועם היות שאמרה לי שהיו בידה פסק ופסקים להתיר את בתה בהחלט והאמת שהיה ראוי לכתוב ולהודיע דעתי איך היא מקודשת גמורה כי במקום שיש חלול ה' וכו' מכל מקום משום דרכי שלום מנעתי עצמי מלכתוב דעתי כי הספיק לי מה שגליתי דעתי בעל פה וכו' אחרי קצת ימים באה האלמנה הנז' בעתרת חן שאחוש לכבוד בעלה ז"ל ושאכתוב שראוי לכוף לה"ר שבתי הכהן שיגרש את בתה בגט והפצירה בי שארבה באיומים וגזומים כדי שיגרשנה שלא כדת כי אמרה אלי שלא היתה כונתה לכוף על הגט אלא כי אמרה אולי ע"י כך תתפשר עמו שיגרשנה בדמים מועטים ויתרצה ויתפייס לגרשה. ולקצת ימים אחרי אשר הלכה ליאנינא חזרה לבוא פה עם בתה ואמרה כי בתה נתקדשה לאיש א' אמרתי לה מה ראיתה לעשות כן אמרה כי היא יודעת באמת שאין לחוש לקידושי ה"ר שבתי הכהן וגם שיש בידה פסקים מרבנים שאין לחוש לקידושי ה"ר שבתי הנז' וכשמעי דבריה ידי שמתי למופי ושתקתי הן אמת כי נהפך לבי בקרבי אח"כ אלצני השליח המפקח בעד כר' שבתי הנז' שאכתוב הנראה לע"ד אם יש לחוש לקידושין שנתקדשה שרה הנז' לשני ודחיתיו מלכתוב עד כי לרוב הפצרותיו הוכרחתי להשיב ולכתוב הנראה לע"ד ויען כי אז הייתי טרוד מאד כי היתה חורגתי מוכה ממגפה בתוך הבית לא יכולתי לעיין אז מחדש כמו שראוי לעיין לענין הלכה למעשה. והשבתי לו מה שהיה רשום בזכרוני והוא כי כיון שנתקדשה שרה הנז' בזמן שלא היה בעלה ה"ר שבתי הנז' בעיר לא הוו קדושיה כלום דאף על גב דקי"ל דאשה שפשטה ידה וקבלה קדושין מאחר חוששין לקדושיה מטעם דהלכה כרב המנונא דאמ' דאשה שאמרה לבעלה גרשתני נאמנת היינו דוקא שנתקדשה בפניו משום דחזקה אין אשה מעיזה פניה בפני בעלה אמנם כשאינו בפניו לא חיישינן לאותם קדושין משום דקי"ל כשמואל דאמר דההיא דחוששין להו לא אתמר אלא בפניו ואם כן בנדון שהיה שלא בפניו דהא לא היה ה"ר שבתי אז בעיר לית בית מיחוש בקדושי שני. הן אמת כי לא זכרתי אז מה שכתב הר"ן ז"ל בשם הרמב"ן ז"ל בפרק ב' דכתובות דלחומרא איכא למימר דחיישינן למאן דס"ל דהא דבר המנונא אפי' שלא בפניו הוי להצריכ' גט משני אח"כ ראיתי ונזכרתי הענין ועם היות כי בנדון דידן אין צורך לדקדק אם יש לחוש להא דהרמב"ן ז"ל אי לא כי במה שחלקתי אז דבנדון דידן אפילו אם פשטה ידה שרה הנז' וקבלה קדושין מאחר בפני בעלה אין לחוש לקדושי שני דכיון דטעמא דמילתא דאמרי' דא"א =דאשת איש= שפשטה ידה וקבלה קדושין מאחר בפני בעלה מקודשת היינו משום הא דרב המנונא דאמר האשה שאמרה לבעלה גרשתני נאמנת ובנדון דידן האשה הזאת אמרה כי מה שנתקדשה לשני הוא משום שלא חששה לקדושי הראשון דקים לה שאותם הקדושין הראשונים לא הוו קדושין כלל כמו שיש בידה פסקים מגדולי' מורים להקל ולהתיר ושהיא גם היא נפשה יודעת מאד שלא היו הקדושין הראשונים קדושין כלל ואם כן כיון שאנו יודעים שעל הדין ועל האמת אותם הקידושין הוו קידושין ודאין אם כן אפילו שהיתה פושטת ידה ומקבלת קידושין בפני בעלה הראשון ממש יש לחוש להם כיון שהיא אומרת שלא קבלה אותם מטעם שנתגרשה מבעלה הראשון אלא מטעם שהיא יודעת שהקדושין מהראשון לא היו קדושין כלל והחלוק הזה הוא אמיתי ונכון לא ימאן בו מי שהוא בן דעת באופן שאין אנו צריכין לדעת בסברת הרמב"ן אם יש לחוש לה כי מלבד סברת הרמב"ן ז"ל נראה דבנ"ד אפילו בפני בעלה יש לחוש לקדושי שני וכדאמרן.
וקודם כל דבר אומר כי הנה היסוד אשר בנה עליו הרמב"ן ז"ל טירת כספו לחוש לחומרא ולומר דהא דרב המנונא הוי אפילו שלא בפניו היינו משום דרבי אושעיא דקאמר גמרא בפ"ב דכתובות דמוקי לההיא מתניתין דקתני ואם משניסת באו עדים הרי זו לא תצא דקאי ארישא משום דס"ל דרב המנונא אפילו שלא בפניו קמיירי ותחלת כל דבר ראיתי לדקדק בפשטא דשמעתא דמעיקרא קאמר גמרא על ההיא פלוגתא דפליגי רבי אושעיא ורבה בר אבין דר' אושעיא מתני לה ארישא ורבה בר אבין מתני לה אסיפא וקאמר לימא בדרב המנונא קא מפלגי דמאן דמתני לה אריש' אית ליה דרב המנונא ומאן דמתני לה אסיפא לית ליה דרב המנונא וכתבו התוספות בדבור אית ליה דרב המנונא וז"ל אף על גב דרב המנונא איירי בפניו מ"מ לענין נשאת ואח"כ באו עדים מהני שלא בפניו וכפי הנראה שהוקשה להם ז"ל דאפילו נימא דר' אושעיא כרב המנונא ס"ל מ"מ היכי מצי לאוקומי ולומר דהך בבא דמשניסת באו עדים ארישא קאי דכיון דרב המנונא מיירי בפניו ואי מוקמינן הך מתניתין דארישא קאי משמע דאפילו שלא בפניו נמי ומשום הכי כתבו דאף על גב דרב המנונא איירי בפניו מ"מ לענין נשאת נמי מהני שלא בפניו ואם כן יראה דאיכא למידק דאמאי אצטריך גמרא בתר הכי ולומר דכ"ע אית ליה דרב המנונא וקא מפלגי דמר סבר כי אתמר דרב המנונא בפניו אבל שלא בפניו מעיזה ומ"ס דבשלא בפניו נמי אינה מעיזה ולמה הוצרך לומר כן דאף על גב דלימא דכ"ע אית ליה דרב המנונא וס"ל דרב המנונא לא קאמר אלא בפניו אבל שלא בפניו מעיזה מ"מ בהא פליגי דמ"ס דאף על גב דרב המנונא מיירי בפניו מ"מ בענין ניסת מהני שלא בפניו כמו שכתבו התוספות ומ"ס דלא מהני אלא בפניו אבל שלא בפניו לא מהני כלל אפילו אם ניסת ועוד ראיתי לדקדק בפסק הרמב"ן ז"ל שפסק דחיישינן לחומרא כמאן דס"ל דרב המנונא אפילו שלא בפניו מיירי משמע דוקא למיחש לחומרא הוא דחיישינן ולומר דרב המנונא מיירי אפילו שלא בפניו אבל לאוקומי מתניתין דאם משניסת באו עדים דקאי ארישא לא מוקמינן אלא אסיפא משום דבשבויה הקלו אבל בא"א =באשת איש= אפילו אם משניסת באו עדים תצא וכן כתב הרב המגיד בפ' י"ב מהלכות גירושין בשם הרמב"ן והרשב"א כיון דטעמא דפסק דחיישינן לחומרא ולומר דרב המנונא אפי' שלא בפניו מיירי היינו משום דרבי אושעיא ס"ל הכי בשמעתין ואם כן מאן פלג ליה דיר' דרבי אושעיא דמוקי למתניתין דארישא קאי היינו משום דס"ל דרב המנונא אפילו שלא בפניו מיירי והא בהא תליא דכיון דאפילו שלא בפניו ס"ל דנאמנת דין הוא שאם משנשאת באו עדים שלא תצא דאם איתא דאפילו נימא דרב המנונא אפילו שלא בפניו מיירי מ"מ אפשר לומר היינו דוקא למיחש לחומרא אבל מ"מ אם משניסת באו עדים תצא אם כן מאי דוחקיה דגמרא דמוקי לפלוגתא דרבה בר אבין ורבי אושעיא דפליגי אי רב המנונא מיירי דוקא בפניו אבל שלא בפניו מעיזה ומ"ס דרב המנונא אפילו שלא בפניו אינה מעיזה דלהאי אוקמתא מפשינן במחלוקת טובא והוה מצי לאוקומיה דתרוייהו ס"ל דרב המנונא סבירא ליה דאפילו שלא בפניו נמי אינה מעיזה ופליגי דמ"ס דהא דרב המנונא לא מהני אלא דוקא למיחש לחומרא אבל לעולם אפילו אם ניסת תצא ומשום הכי מוקי לה אסיפא ומ"ס דבכל גוונא קאמר רבי אושעיא דשלא בפניו מהני ומשום הכי מוקי לה ארישא באופן שיש לתמוה על הרמב"ן ז"ל במה שפסק דחיישינן לחומרא לדרב המנונא ולומר דס"ל דאפי' שלא בפניו מהני אבל לא לענין אם ניסת תצא דס"ל דלא מהני והנה סברת הרמב"ן ז"ל היא סברה יחידית ויראה דאין ראוי לחוש לה נגד רש"י והרי"פ ז"ל והרמב"ם והרשב"א והרא"ש ז"ל ובעל הטור ורבינו ירוחם ורבוותא אחריני דכלהו ס"ל דהא דרב המנונא לא הוי אלא דוקא בפניו וכדשמואל דס"ל הכי בפ' המגרש ודלא כרב הונא ורבי אושעיא דס"ל דהא דרב המנונא אפי' שלא בפניו מיירי. ויען ראיתי מי שכתב שהר"ן נוטה לדעת הרמב"ן ז"ל יראה לע"ד שהמורגל בדקדוק צחות לשון הר"ן יראה בבירור שכונתו לומר דלכאורה היה נראה לחוש להחמיר ולומר דהא דרב המנונא אפילו שלא בפניו הוא להצריכה גט משני מהטעם שכתב והוא דבפ' המגרש אמרינן אמר רב הונא א"א שפשטה ידה וקבלה קדושין מאחר מקודשת כלומר להצריכה גט ומפרשינן טעמיה התם משום דרב המנונא דכי פשטה ידה וקבלה קדושין כמאן דאמרה לבעלה גרשתני דמי אמרי' התם דקסבר דלרב המנונא שלא בפניו נמי אינה מעיזה הלכך לחומרא חיישינן לדרב הונא דהתם ולרבי אושעיא דס"ל הכי בשמעתין ועל כל זה כתב הר"ן ז"ל וזהו דעת הרמב"ן ז"ל אבל דעת הרי"ף ז"ל אינו נראה כן וכן דעת הרמב"ן /הרמב"ם/ ז"ל בפ"ד מה' אישות וכונתו לומר דכותיהו נקטינן מבלי שום נטיה לדעת הרמב"ן ז"ל והנה יש להוכיח זה גם כן מדברי הרשב"א ז"ל שכתב בחידושיו פ' התקבל וז"ל מ"מ שמעינן דרב המנונא כל שבפניו מתירין אותה אפילו לכתחלה וכן דעת הרמב"ן ז"ל ודוקא היכא דליכא דמסייע לה ושלא בפניו נמי דאמרינן דאינה נאמנת כמאן דמתני לה אסיפא אבל ארישא תצא וכמו שפסק ר"ח ז"ל מ"מ איכא למימר דחוששין לה מדרב הונא דאמר פ' המגרש א"א שפשטה ידה וקבלה קדושין מאחר מקודשת וכן נמי חוששין לה מדרב הושעיא דמתני לה התם ארישא ואם פשטה ידה וקבלה קדושין צריכה גט משני אבל רש"י ז"ל כתב בשלהי המגרש דליתא לדרב הונא ואף רבינו אלפסי ז"ל לא הביאה כלל בהלכותיו לומר שאין חוששין לה כלל והנה הרשב"א ז"ל אחר שכתב כל זה הכריח סברת רש"י והרי"ף ואמר וכן נראה מדקי"ל כרב דאמר קטנה שהגדילה וניסת וכו' הנה שאף על פי שמתחלה אמר דאיכא למימר דחוששין לה מדרב הונא בסוף דבריו הכריח דכרש"י והרי"ף ז"ל נקטינן וכמו שהכריח הכרח גדול ועצום באופן שמה שכתב בתחלה מ"מ איכא למימר דחוששין לה וכו' ע"ד יראה לכאורה כתבו ומינה נשמע להר"ן ז"ל שמה שכתב בתחלה ומיהו איכא למימר דחיישינן לחומרא וכו' לא כתב דברים אלו כנוטה דעתו אליהם כי דעתו לפסוק כהרי"ף והרמב"ם כמו שכתב בסוף דבריו באופן דאמינא ולא מסתפינא דאין לחוש לסברת הרמב"ן כלל וכבר היה בידי עוד טענות להכריח שאין לחוש לדברי הרמב"ן ז"ל לולי כי אני חלוש המזג ולא אוכל להאריך ומה גם כי בנדון זה אפילו היה שקבלה הקידושין בפני ה"ר שבתי הכהן אין לחוש לקידושי שני מטעם החלוק שכתבתי לעיל ואם כן נתברר בירור נכון שקידושי ה"ר שבתי הכהן הוו קידושין ודאין וקידושי השני לא הוו כלום והיו כלא היו ובדבר הזה אין שום פקפוק וערעור. נאם הצעיר שלמה הכהן.
@שו"ת מהרש"ך חלק ב סימן קכח
במותב תלתא כחדא הוינא יתבין אנחנא בי דינא דחתימין לתתא כד אתא קדמנא היקר ה"ר אהרן בכ"ר דוד נ"ע והעיד בתורת עדות ברורה אחר האיום והגיזום הצריך לכך ואחר שהחרמנו עליו בחרם חמור וגמור יעיד יגיד כל אשר שמע בענין הקידושין שהיה אומר הנער יהודה בכה"ר מרדכי יצ"ו שה"ר יצחק אלגאזי יצ"ו קבל קדושין ממנו לבתו הגדולה ואחר אשר קבל עליו החכם הנז' אמר כי לילה א' היו אוכלים ושותים יין בבית ה"ר מרדכי הנז' והיה לו לנער יהודה הנז' נאראנגה אחת בידו ושאלה מאתו ה"ר יצחק אלגאזי הנז' והשיב הנער הנז' טילה קיידיש פור קדושין דיטו פיג'ה טילה דארי ולקחה ה"ר יצחק הנז' ואחר שלקחה שאל לו פור קואלה פיג'ה והוא השיב פירלה גדאנדי ואמר העד הנז' יו לי דימאנדי אה ה"ר יצחק הנז' דאדמי און פוקו דיאישה נאראנג"ה דיש"ו נוקיירו קיאיש קדושין דימי פיג"ה אח"כ נתן ה"ר יצחק הנז' כוס א' של יין אל הנער הנז' ואמר שילודו פורקי איש מי יירנו כל זה העיד ה"ר אהרן הנז' בחרם שקבל שכן ראה וכן שמע עוד אמרו עליו על איש אחר ה"ר אברהם בכר' אברהם שהוא עד בענין ושלחנו אחריו וגזרנו עליו בגזרת נח"ש יעיד כל מה שידע או מה שראה אמר שלא ידע ולא ראה כי אם ראה נאראנג"ה א' ביד הנער הנז' אי יו אישטאב"ה אדורמידו קואנדו דישפירט אואי בהלה די קדושין מאש יו נוב ידי נאדה כל זה עבר בענינו היום יום שני י"א לחדש. שנת השמ"ט ליצירה וקים הקטון בכ"ר אהרן זלה"ה דין יוסף בכ"ר שמואל אלבז זלה"ה דין יום טוב ן' עטר דין. עתה שאל השואל אם יש חשש בקידושין אלו להצריכה גט אם לאו.
תשובה ראיתי מה שכתב החכם השלם הפוסק נר"ו ויען נקרא נקראתי אני הצעיר לגלות דעתי לסברתי באתי באותותי אלה לכתוב הנראה לע"ד על הדין ועל האמת.
ותחלת כל דבר אודיע שאם לא היה אומר זה האיש יצחק אלגאזי לעד הנז' כששאל ממנו חתיכת הנאראנג"ה שלא היה רוצה לתת לו כי אותה הנאראנג"ה היא קדושי בתו גם מה שאמר לנער בשעת שנתן לו הכוס שהיה נותן לו בעבור שהיה חתנו כל אלו הדברי' מורים מצד שנתרצו בלקיחת הנאראנג"ה בעד קדושי בתו אם כי מצד יראה שכל הדברים האלה הם דברי לעג וקלס חוכא ואיטלולא כי מה ענין הוא שלא לתת חתיכת הנאראנג"ה לעד השואל לפי שהיא קדושי בתו גם הדברים שאמר בשעת נתינת הכוס לנער נראין דברי מותר מ"מ לענין חומרת קדושין יש לחוש לכל הדברים שאיפשר לחוש להחמיר לכן אם אומ' שאם ה"ר יצחק לא היה מדבר הדברים הנז' שאמר לא הייתי חושש לכלל לקדושין אפילו היו בפני שני עדים וגם אם כששאל לנער שיתן לו הנאראנג"ה היה משיב לו הנער בלשון לעז שי קייריש לה נאראנג"ה פור קדושין דיטו פיג"ה פארה מי טילה דארי שזה הוא הלשון עצמו הוא מה שבא בגמרא פ' האשה נקנית בהנהו תלת עובדי דההוא גברא דהוה מזבין חומרי פתכייתא וההוא גברא דהוה שתי חמרא בחנותא וההוא גברא דהוה שדי תמרי מדיקלא דבכולהו אמר האיש לאשה השואלת אי יהיבנא ליך מקדשת לי וטעמא דמילתא משום דבהך דינא דהנהו תלת עובדי דמייתי בגמ' כתב הרמב"ם ז"ל פרק ד' מה' אישות וז"ל היה מוכר פירות או כלים וכיוצא בהם באת אשה ואמרה לו תן לי מעט מאלו ואמר לה אם אתן ליך תהא מקודשת לי אם אמרה הן ונתן לה הרי זו מקודשת אבל אם אמרה לו תן לי מהם או השלך לי או דברים שעניינם לא תשחק עמי בדברים אלו אלא תן לי בלבד ונתן לה אינה מקודשת וכן כתב הטור בא"ה סימן כ"ט וז"ל היו לו מיני כלים או מיני מאכל או שאר כל דבר ובאת אשה ואמרה תן לי מהם ואמר לה אם אתן ליך מהם התקדשי לי אמרה הן ונתן לה הרי זו מקודשת ואם אמרה נתן תתן או תתן לבד וקבלה אינה מקודשת יר' מדבריהם דדוקא היכא שאמרה הן הויא מקודשת אבל בגוונא אחריתי והיינו אם שתקה או שאמרה הבה מיהבה או הב אינה מקודשת וטעמא דמילתא דכיון דבלשון שאלה אמר לה אי יהיבנא ליך מקדשת לי אם איתא דמתרציא להתקדושי ליה אי בעא לה לאהדורי הן בשעת הקבלה בהדיא ואי לא אמרה הן בהדיא אפילו ששתקה אינה מקודשת איברא דאם אמר בשעת שנתן לה הרי את מקודשת לי וקבלה ממנו אפילו בשתיקה מקודשת דכיון שנתן לה קידושין גמורין שלא ע"ד שאלה אם איתא דלא ניחא לה בקידושין לא הוה ליה למשתק דכל אנפין שוין דבכל דוכתא שתיקה בשעת מתן מעות מהניא ומקודשת כדמוכח במאי דשקיל וטרי גמרא גבי ההיא דתניא כנסי סלע זה לפקדון וזהו מה שכתב הרב המגיד בפרק הנזכר על המעשים הנז' ז"ל כתב הרמב"ן מפני שהוא אמר תחילה בלשון שאלה ואפי' חזר ואמר לה בשעת נתינה התקדשי לי והיא אמרה א' מהלשונות האלו אינה מקודשת אבל אם שתקה ודאי מקודשת ובלי ספק שכוונת הרמב"ן ז"ל במה שכתב דאם שתקה מקודשת היינו משום דאף על פי דמתחלה אמר בלשון שאלה כיון דבשעת נתינה חזר ואמר לה התקדשי לא הוייא מקודשת כיון ששתקה אבל אם לא אמר לה כלום בשעת נתינה אף על פי שכששאל לה אם אתן ליך מהם התקדשי לי אף על פי ששתקה אינה מקודשת וגם מה שכתב הרא"ש ז"ל אם אמר בשעה שנתנו לה הרי את מקודשת לי וקבלה מקודשת יר' שהולך ע"ד הרמב"ן ז"ל דכיון דחזר ואמר לה בשעת שנתנו לה הרי את מקודשת לי יש לחוש לקדושין ויר' דלהרמב"ן ז"ל אפילו שחזר ואמר לה בשעת נתינה התקדשי לי דוקא אם שתקה מתחילה ועד סוף דהיינו משעת שאלה עד שעת נתינה אבל אם אמרה אחד מהלשונות האמורים דהיינו הבה מיהבה או הב אינה מקודשת ולהרא"ש יר' מדבריו דדוקא היכא דקבלה הקידושין אחר השאלה ולא אמר לה כלום בשעת הנתינה אמרינן דאי אמרה לו הבה מיהבה או הב או אם שתקה נמי אינה מקודשת אבל אם חזר ואמר לה בשעת נתינה הרי את מקודשת לי וקבלה אף על פי שמתחלה אמרה הלשונות הנז' מקודשת.
סוף דבר יר' לע"ד דקושטא דמילתא היא דקבלה היא דקבלה בשתיקה לאחר שאלת אי יהיבנא לך מקדשת לי לאו כלום הוא ואינה מקודשת ויש לתמוה ולהפלא הפלא ופלא על הרב הגדול מהרר"י קארו זלה"ה שכתב שיש לתמוה על הרמב"ם למה הצריך שתאמר הן דאפילו שתקה וקבלה משמע נמי דמקודשת וכתב על זה שכן נראה ממה שכתב הטור בסמוך בשם הרא"ש ז"ל וממה שכתב הרב המגיד ז"ל בשם הרמב"ן ז"ל.
והנה כל מעיין יר' בבירור שמה שכתבו הרמב"ן והרא"ש אינו אלא אם בשעת נתינה אמר לה הרי את מקודשת לי אבל אם בשעת נתינה לא אמר לה כלום אין לחוש אלא אי אמרה הן ובאו דברי הרמב"ם והטור ז"ל בדקדוק ואין לדקדק עליה' דקשיא בדבריהם דיוקא אדיוקא דמתחלה כתבו ואם אמר לה אם אתן לך מהם התקדשי לי אמרה הן ונתן לה הרי זו מקודשת דמשמע היכא דאמרה הן מקודשת הא אם שתקה אינה מקודשת וסיימו דבריהם ואמרו ואם אמרה נתן תתן או תתן לבד וקבלה אינה מקודשת דמשמע דדוקא משום דאמרה נתן תתן או תתן לבד אינה מקודשת הא אם שתקה מקודשת דזה אינו דאיכא למימר דלעולם דוקא היכא דאמרה הן הרי זו מקודשת ואם שתקה אינה מקודשת ומאי דנקטי בסוף דבריהם אם אמרה נתן תתן או תתן לבד אינה מקודשת לרבותא נקט הכי דלא מבעיא היכא דשתקה דאינה מקודשת דמאי דשתקה הוא משום דאינה חוששת להשיב על דבריו ואדיבורא דידיה קמא קא סמכה ששאלה ממנו שיתן לה אבל היכא דאמרה הב או הבה מיהבה שירא' לכאורה מדבריה שכונתה להשיב על דברי שאלתו ושתקבל ממנו כפי דבריו שאמר לה שאם תרצה לקבל לשם קידושין יתן אפילו הכי אינה מקודשת מהטעם שכתבו שמשמעות אותם הדברים הוא לומר לא תשחק עמי בדברים רק תתן באופן כי בנ"ד שזה האיש יצחק אלגזי קבל הנאראנג"ה מיד הנער בשתיקה אחר ששאל ממנו הנער ואמר לו שילה קי קיידש פור קידושין דיטו פיג'ה טילה דארי ולא חזר הנער הנז' לומר שום דבר בשעת נתינת הנראנג'ה על כן הייתי אומר בפשיטות דאין לחוש לקדושין אלו כלל ועקר ואפילו לא היה שום גמגום אחר בקידושין אלו מהגמגומים שאכתוב בע"ה אך אמנם אותם הדברים שאמר אחר כך נותן מקום לספק לישא וליתן אם נאמר שהוכיח סופו על תחלתו שמה ששתק הוא שנתרצה הן אמת כי לעמוד על דבר זה אי אמרינן סופו הוכיח על תחילתו או לא צריך להאריך ולעמוד בההיא שמעתא דמייתי גמרא פרק יש נוחלין דאמר רב נחמן בר יצחק זכה לו על ידי אחר ושתק ואחר כך צווח באנו למחלוקת רבנן ורשב"ג ובפרק השוחט בשמעתא דשחט ואחר כך חשב עליה זה היה מעשה בקסרין ולא אמרו בו אלו הן דברים ארוכים ועמוקים ואין הפנאי והבריאות שלי מסכים לעמוד עליהם לבררם וללבנם.
ועתה ראיתי לישא וליתן על כל הצדדים שאפשר לצדד בנ"ד זה אם יש מקום להעמיד לקידושין אלו או לבטלם ואומר דאם באנו לבטל אלו הקידושין יען כי לא הוזכר בהם מלת לי דהיינו שלא אמר הנער הנז' ליצחק אלגזי הנז' שילה קיידיש פור קדושין דיטו'פיגה פארה מי טילה דארי דיר' שאם היה אומר זה הלשון היה לשון שאלה בידים מוכיחות כלשון האמור בגמרא בהנהו תלת עובדי שכתבתי למעלה דל"ש אי אמר לה אי מקדשת לי יהיבנא ליך ואי אמר לה אי יהיבנא ליך מקדשת לי וכיון דאין כאן ידים מוכיחות יר' דאין כאן קדושין כלל שכך עלתה ההסכמה מרובא דרובא דרבוותא גדולי' בחכמה ובמנין דכל שלא הזכיר מלת לי לא הוו קדושין כלל דס"ל דידים /שאינן/ מוכיחות לא הויין ידים כלל אפילו לענין קדושין מכל מקום יר' דיש לספק שהרי כתב הריב"ש ז"ל על שאמר כשנתן לה הטבעת הריני נותנו לך בתורת קדושין ולא אמר הרי את מקודשת לי דאין כאן ידים אלא דבור שלם וגם הרב הגדול מהרר"י ן' לב זלה"ה העלה בתשובה א' להרשב"א ז"ל שיר' מדבריו שנטה לדעת הריב"ש ז"ל וכתב הרב הגדול הנז' וז"ל כלל העולה מהדברים דבדאמר לה הרי את מקודשת בלא לי לא הייתי חושש לו כלל ובדאמר הריני נותן או אני נותן יש לחוש להצריכה גט מספק כסברת הרשב"א והריב"ש ז"ל וכיון שכן יר' דיש לחוש בקדושין אלו כיון שזה הנער אמר ליצחק אלגאזי שילה קייריש פור קדושין דיטו פיג'ה טילה דארי כמו שבא בשאלה הנז' הנה אמר בלשונו שהוא הנותן וא"כ יש לחוש שיר' שאין חלוק מזה הלשון לאותו הלשון שכתב הריב"ש ז"ל רק שבאו הדברים בלשון שאלה שבזה אין שום חלוק רק כשבא ע"ד שאלה אנו צריכים לדעת כונת האשה במקבלת הקדושין אחר שאלת הרוצה לקדשה כי היכי דבלישנא הדרי /הרי/ את מקודשת לי נמי אמרינן דאם בא הלשון בלשון שאלה דהיינו אי יהיבנא ליך מקדשת לי אמרינן שאם השיבה היא אחר כך ואמרה הן מקודשת אבל אם לא אמרה הן אינה מקודשת כמו שכתבתי למעלה אם כן יר' דבנ"ד יש לחוש בזה הטעם אף על פי שלא הזכיר מלת לי. והואיל ואתא לידן הך מילתא דהריב"ש ז"ל אומר דיר' לע"ד לכאורה שיש לדקדק בדברי הריב"ש במה שכתב על מי שאמר בשעת נתינת הטבעת הריני נותנו לך בתורת קדושין ולא אמר הרי את מקודשת לי דאין כאן ידים אלא דבור שלם ויר' מדבריו שהמקדש בזה הלשון קדושיו קדושי ודאי ויש לתמוה לכאורה כי הנה בהנהו תלת עובדי דמייתי בגמרא בכולהו קאמר אי יהיבנא ליך מקדשת לי ועל זה אסיקו בגמרא דאי אמרה הבה מיהבה או הב לאו כלום הוא אבל אם אמרה הן הויא מקודש' כמו שכתבתי למעלה בשם הרמב"ם ז"ל והטור ויר' דהיינו משום שאמר לי אבל אי גאיז מלת לי ולא אמר אלא אי יהיבנא ליך מקדשת אפילו אמרה הן אינה מקודשת ואם איתא לדהריב"ש דבאומר הריני נותן או אני נותן דהוי' מקודש' אם כן בהנהו עובדי נמי אי אמר אי יהיבנא ליך מקדשת סגי אף על גב דלא אמר לי דזה הלשון משמע גם כן שהוא הנותן והיא המקבלת ודוחק לומר דמייתי גמרא ב' עובדי שלא בדקדוק אלא ע"ד מעשה שהיה כך היה דאה"נ דאי אמר אי יהיבנא ליך מקדשת אף על גב דלא אמר לי סגי.
ואחזור לנדון דידן דאם באנו לבטל הקדושין מפני שלא הוזכר בהם מלת לי יראה דלא סגי האי טעמא לבטלם כיון דדברי הנער הזה באו בלשון שאלתו ע"ד /שאלה וע"ד/ הריב"ש דאמ' הריני נותן לך ויש לחוש לדבריו ומקודשת מספק לפחות וכמו שכתב מהר"י ן' לב זלה"ה באופן שמזה הטעם אין להקל ואף על גב דנימא דלא הוו קדושי ודאי מכל מקום לא נפקי מקדושי ספק.
ועתה אבא אל הטעם אחר שיראה שיש לפקפק באלו הקדושין והיינו מטעם שלא נמצ' באותן הקדושין כי אם עד אחד ופסקו כל הפוסקים כרב נחמן דאמר משמיה דשמואל דהמקדש בעד אחד אין חוששין לקדושיו ועל זה הסכימו רובא דרובא דרבוותא מלבד סמ"ג שכתב להחמיר גם המרדכי בשם ר"ת כתב דיש להחמיר גם לזה אומר שמעולם לא בא בידי מעשה דמקדש בעד אח' ואם היה בא לידי הייתי חושש להחמיר להצריכה גט משום חומרא דאסור ערוה החמורה ולחוש להנהו סברת רבוותא שכתבו להחמיר באופן שגם מזה הטעם אין ראוי להקל ויש מקום לפקפק ולהחמיר בקדושי הנער הזה ולהצריכה גט לכאורה ואומ' דאיבר' דאם באלו הקדושין לא היה כי אם גמגום אחד מהשני גמגומים שיש בו דהיינו שהמקדש הנז' לא אמר מלת לי או הגמגום האחר שלא נמצא בקידושין אלא עד אחד היה מקום לחוש להחמיר מהטעם שכתבתי אמנם אחר שבאו בו אלו הרעותות והגמגומי' שניהם יחד יש להקל בפשיטות וזה דאפילו אם נרצה לחוש בנדון זה אף על פי שלא הזכיר מלת לי מטעם דמשמעות דברי המקדש הזה באומרו הריני נותן לך ויש לנו להחמיר ולחוש לסבר' הרשב"א והריב"ש ז"ל מכל מקום כיון דאפי' לדידהו נהי דהני קדושין יהיו קדושין מטעם הריני נותן לך מכל מקום מטעם שאין כאן אלא עד אחד דסבירא להו בפשיטות דהמקדש בעד אחד אין חוששין לקדושיו וכמו שכתב הרשב"א ז"ל לאחד מן התלמידים שהיה רוצה לסמוך על סמ"ג בזה הנ' /מי סני רב האי גאון/ והרי"ף והרמב"ם ז"ל וכל הגאונים וכל האחרונים שאתה מחמיר על עצמך יותר מכל אלו אם כן בנדון דידן ג"כ יראה דאפי' לדברי ה"רשב' קדושין אלו אינם קדושין גם אם נרצה לחוש לסברת הנהו רבוותא דס"ל דהמקדש בעד אחד חוששין לקדושיו מ"מ כיון דאפשר דסביר' להו דידים שאינן מוכיחות לא הויין ידים כלל ואפילו את"ל דידים שאינן מוכיחות הויין ידים לענין קדושין מכל מקום אפשר דלדידהו הך לישנא דהריני נותן לך גריע טפי מידים שאינן מוכיחו' וכסבר' הנהו רבוותא שכתב מהר"י ן' לב זלה"ה באופן שבנדון דידן כל אנפין שוין שיש להקל ולומר שאין כאן שום בית מיחוש של קדושין שאין ראוי לתפוס כל החומרות ולחוש עליהן להחמיר כי זה אין ראוי לעשות בשו' מקום וכל שכן במקום זה בנדון דידן שאם באנו לחוש להחמיר הדין היה נותן להצריך גט לכל בנות האיש יצחק אלגאזי הנ"ל כיון שבשעת השאלה אמר טופיג'ה סתם יש לחוש ולומר שכל בנותיו מקודשות ואף על פי שאחר כך אמר שעל הגדולה היתה כוונתו אפי' הכי לא היה ראוי להקל על האחרות ואין צורך להאריך בזה עתה סוף דבר בהא סליקנא דאין לחוש כלל ועיקר באלו הקדושין.
ולרווחא דמילתא אומר כי יען ששמעתי שהנער הזה הנז' אינו עדין בן י"ד שנים ועל הרוב הוא בזה הזמן אינו נר' בבן י"ד שנים סי' גדלות והיינו הבאת י"ב /ב'/ שערות ואם יבדקוהו ולא מצאו בו שתי שערות יש לחוש שלא הביא שתי שערות נהי דהוי גדול בשנים מכל מקום אינו נקרא גדול עד שיהא גדול בשני' ובסימנים ונקרא עדין קטן וקי"ל קטן שקדש אין קדושיו קדושין ואף על גב דקי"ל כרבא דאמר קטנה שהגיע לכלל שנותיה אינה צריכה בדיקה חזקה הביאה סימנים מכל מקום יר' דאם בדקו ולא מצאו סימני' איכא לספוקי ולומר דילמא עדין לא הביא סימני' אף על גב דאיכא למיחש שמא נשרו ואם כן אם יבדקו זה הנער ולא ימצאו בו סימנים דהיינו ב' שערות אינה מקודשת בודאי כי אם מספק וחוששין שמא נשרו ואם כן יהיה מקום להקל יותר בפשיטות משום שיש כאן כמה ספקות ספק אם המקדש קטן או גדול ואת"ל שהוא גדול ספק אם אין לחוש לאותם הסברות שכתבתי למעלה שסוברים להחמיר בלשון הריני נותן לך ובהמקדש בעד א' והן אמת שכמדומה לי שראיתי בפוסק מי שסובר דספקא דלא נשרו לא הוי ספק גמור משום דאיכא חזקה דרבא מכל מקום בנדון זה דאיכא כמה ספקות כמו שכתבתי למעלה אם ימצא זה הנער שאין בו שתי שערות יש לסנף ולצרף זה הספק לשאר הספקות ולהקל סוף דבר מכל הצדדים וצדי צדדים רואה אני לע"ד שיש להקל בקדושין אלו ואין לחוש ולהחמיר בהם. הצעיר שלמה הכהן.
@שו"ת מהרש"ך חלק ב סימן קכט
מעשה שהיה כך היה בהיו' ראובן ביום תשעה באב מתפלל בבית הכנסת באתה דינה בת יעקב אשתו ואביה ואמה לאה ואחיה שמעון והריקו את בית ראובן לא השאירו בה מחוט ועד שרוך נעל כי אם כלי נחשת כי לא יכלו לשאת והלכו להם ויהי כבא האיש ראובן הביתה וירא כי אין איש ואין קול עונה וחלוני הבית פתוחים והדלת סגור והביט והנה רקהביתו ויתן את קולו אל השכנות העומדות על ביתו והמה ענו ואמרו כי לא ידעו מאומה אלא שראו את יעקב אבי דינה אשתו ובנו שמעון שבאו שם בבקר ואפשר שהם הריקו את הבית דרך אשנב הפונה לחצר אחר ואחר כך הלכו להם וילך ראובן הלוך ושואל בשוקים וברחובות אם יש מגלה את אזנו על אודות אשתו ובנו ונכסיו ואין גולה אליו וגם הלך אל בית לוי אחי יעקב וספר לו את כל קורותיו ושאל ממנו אם ידע מאומה ועל מה ועל מה עשה לו אחיו יעקב ובתו דינה את כל המעשה ההוא ולוי השיב כי חי נפשו לא ידע דבר מה אמנם שינוח נפשו כי הוא יחקור על הדבר ומיד שלח שליח ודרש וחקר וידע כי אחיו יעקב עשה את כל המעשה ההוא וכי כוונתו וכוונת בתו דינה שיגרשנה ראובן ולכן עשתה את כל המעשה ההוא ויהי כשמוע ראובן את שמע יעקב אחיו ואשתו מרת דינה תמה מאד על השאלה ואמר להם כי כיון שכונתם היא זאת למה לא גלו את אזנו ועד האלדים יבאו שלשתם את אשר ירשיעון ישלם להם כתובה ותוספת ויעקב השיב כי אין כוונתו ורצונו להדיין עמו לפני שום חכם אם לא שיברור לו ראובן איש אחד כרצונו והוא גם כן יברור לו אחר ועל פי שני האנשים ההם יקום דבר וראובן כשמעו את הדבר הזה לא אחר לעשותו וברר לו את יהודה לדיין מצדו ויעקב ברר לו את יששכר לדיין מצדו ועל זה עשו שטר קונפרומיסו כדין וכהלכה וגם האיש יעקב הביא שטר הרשאה מבתו דינה כי היא מנתה והרשה את אביה במקומה לעשות עמו כרצונו ויהי היום עמדו ראובן ויעקב לפני הדיינים הברורים יהודה ויששכר וטען יעקב שהיה רוצה שיגרש ראובן את בתו על כל פנים ושלכן תפסו כל מה שמצאו בבית וראובן ענה אותו ואמר על מה ועל מה היו עושים כן כי הנה הוא היה בשלום עם אשתו מה פשעו ומה חטאתו ויעקב ענה אותו כי יכלה הזמן אם יגיד ויספר את כל הרעות אשר עשה והיה כל יום ויום עושה לבתו הכות ופצוע בכל יום ובכל עת על לא חמס עשתה ושכבר התרה בו פעם ושתים ושלש ולא שב מטבעו ודרכו הרע ועתה עת הזמיר וגט כריתות הגיע לא יעשה באופן אחר כי אם שיגרש את בתו ואם לא ידע באמת כי כל הנכסים אשר תפס לא יראו אור וגם אחרי כן הנה עוד ידו נטויה אם יצטרך עד שיגרש את בתו על ידי הגברת שיש לה יד ושם עם המלך והשרים ויהי כשמוע ראובן את דברי יעקב חמיו אמר שכיון שכוונתם היא זאת אף כי אין רצונו בכך עכ"ז הוא יגרש את בתו ויתן לה את אשר ישימו עליו הברורים הנז' שהוא ראוי לתת לה בכתובתה ויגרשנה ובתנאי שהוא ג"כ ישיב את כל נכסיו בשלמות והוא יפרע את אשר ישימו עליו במעות בעין עד פרוטה אחרונה ואחר שנתרצו והסכימו ע"ז טען האיש יעקב שהיה רוצה שיתנו לו את כתובת בתו בשלמות עם התוספת כמו שכתוב בכתובתה ועוד כמה אלפים שהיה מן הדין שיכתוב ראובן יותר בכתובת בתו בשעת הנישואין ולא רצה לכתבם ויש לו שטר מודעא על זה וששתק בזמן הנישואין למה שהיה אנוס וגם שאל ממנו שיחזיר לו כל המתנות והדורונות ששלח לו מיום שארס את בתו עד היום ההוא וכן שאל דברים רבים סוף דבר מיד ענה יהודה הדיין אשר הוברר מצד ראובן כי כיון שהיתה כוונת האיש יעקב לגרש את בתו והאיש ראובן גם כן לגרשה שיתן ראובן ליעקב את כל אשר שאל ובתנאי שישיב לו את כל נכסיו בשלמות לא יחסר כל וכן הסכים הדיין השני בתנאי שיתרצו השני צדדים להפרד איש מעל אחיו ועל זה כתבו פסק דינם וגזרתם וחתמו ונתנו לכל אחד מהצדדים פסק בידו אחר זה אמר האיש ראובן הנה אני אתן את כל אשר גזרתם ושמת' עלי אמנם אני רוצה לדעת ולראות אם הם משיבין לי את כל נכסי בשלמות ובכן אתן להם את כל אשר שמתם עלי וכשמוע הברורים הנז' אמרו ליעקב שהדין עם ראובן שיתן לו את כל נכסיו כדי שיראה ויבין אם הם כאשר הם בתחילה וכל אשר יאמר ראובן שהוא חסר ישבע יעקב עליו הוא ואשתו לאה ובנו שמעון ובתו דינה איך לא שלחו ידיהם בו ולקח ראובן ולא ישלם יעקב ועל זה השיב יעקב כי לא היה רוצה להשיב את הנכסים כי היה ירא פן יקחם ראובן ואח"כ לא ירצה לגרש את בתו וכל הטורח אשר טרח וכל אשר עשה כדי לגרשו /לגרש/ את בתו לא עשה כלום אז ענה יהודה הברור מצד ראובן ואמר ליעקב אף על פי שמן הדין היה ראוי שיתן כל הנכסים לראובן שהרי כבר יש לראובן שבועה חמורה לקיים כל מה שגזרנו מ"מ כדי להפיק רצונו הנה אני גוזר על ראובן שימסור משכון א' ביד שליש תחת הנכסים ההם אשר יתן שאם לא ירצה ראובן לגרש את בתו כרצונו יעמוד המשכון ההוא תחת הנכסים אשר לקח ובכן יקח ראובן את נכסיו ויראה מה יחסר לו ועל כל מה שיאמר אין זה בנכסי' שהוא חסר תפטר בשבועה שתשבע אתה וכל אנשי ביתך ויהי כשמוע ראובן את דברי יהודה הברור שלו צעק צעקה גדולה ומרה ואמר נראה לי שכלכם אתם באים כנגדי ואפילו הברור מצדי אינו מפיל דבר ארצה מכל אשר רוצה שכנגדי יעקב חמי אמנם מה אעשה שחל עלי חובת השבועה לקיים את כל דבריו הנה עתה בידי ה' אבני דיאמאנטיס /יהלומים/ שהם בחברת יהודי אחר שהם שוים כפלי כפלים ככל הנכסי' אשר בידם אתנם לכם ויתן לי את נכסי ביתי ואחר כך אקי' את שאר דברי גזרתם ויעש כן שמסר הדיאמאנטיס הנז' ביד הברורים והם הלכו ומסרו הדיאמנאנטיס ביד שליש סתם שיהיו בידו עד אשר יבאו הב' ברורים יחד אז יתנה להם אמנם בהסכמה בין הברורים שיהיו הם מופקדים במקום הנכסים שיתן יעקב לראובן אחר זה הלכו הברורים יהודה ויששכר למסור הנכסי' ביד ראובן ויפתח ראובן את התיבה וירא כי אין כמה דברים סוף דבר שנתגלגל הדבר שם בעת ההיא שלא רצה ראובן לקחת את הנכסים כי אמר שאין שם חצי נכסיו כי הכל לקחו ומשופרי שופרי בהן ויהי ביום הב' אמר יאודה הברור מצד ראובן לו מה תעשה והדין הוא שיעקב חמיך ישבע וכל ביתו על כל אשר תאמר כי זה חסר כי לאו כל כמינך לומר שלקחו נכסיך לכן לך קח לך את הנמצא ועל השאר ישבעו ובכן תקח את נכסי הסוחרי' אשר שם ותתנם לבעליהם טרם יכעיסוך עליהם ויהי כשמוע ראובן את דברי יהודה הברור שלו לקח עצה והלך לקחת את הנכסים מיד יעקב כאמור ולא רצה יעקב לתתם לו ובא והגיד הדבר ליהודה הדיין ויהי כמשחק בעיניו כי לא האמין לו עד שקם והלך עמו אצל יעקב לראות אם אמת יהגה חכו של ראובן וירא בעיניו ובאזניו שמע שלא היה רוצה יעקב לתת הנכסי' לראובן אז ענה האיש יהודה שאחר שכן יקח ראובן את הדיאמאנטיס אשר שם במשכון על הנכסים ההם והוא השיב ואמר כי לא יקח לא את הנכסים ולא את הדיאמטנאטיס כי הכל יהיה תפוס עד שיגרש את בתו ועוד לו שאם יצטרך אם לא יגרשנה הנה יד הגברת נטויה על ראובן למוסרו למלכות כי יכול תוכל לעשותו כנודע וזה היה אומר בתוך בית הגברת לפני כל אנשים בקול רם ואין מכלים אז ענה הברור יהודה את חברו יששכר אשר הוא גם כן היה שם בי רב בית הגברת וזקן ביתה הוא מה זאת והלא אין כן הסכמתינו אלא שיתנו את הנכסים כדי שיראה ראובן בביתו אם הם כאשר היו ולכן הושם המשכון מהאדיאמנאטיס ונתן אותו ביד ראובן אז ענה הברור יששכר ואמר שהכל יתוקן כי הוא ידבר על לב האיש יעקב שיעשה באופן שיתן הנכסים לראובן ובכן עברו כמה ימים שהאיש יעקב נסגר בבית הגברת מגברות קושטאנדינה ולא יצא משם וגם האיש יששכר הברור שלו לא רצה לילך עם יהודה חברו לקחת המשכון מיד השליש כי גם הוא היה מאנשי בית הגברת שהיתה בעוזרי האיש יעקב ויהי כראות זקני ק"ק אשר ראובן מתפלל לשם שלחו אל הגברת שמנה נסיכי אדם לדבר על לבה על מעשה האיש ראובן ויששכר הדיין שתעשה באופן שיגמר הענין ההוא בשלום ובמישור ולא יאמרו שכל מה שהאנשים האלו עושים הוא בעצתה וכן לא יעשה ויהי כשמוע הגברת את שליחות הק"ק דחתה אותם בדברים לאמר הנה עתה רב ביתי אינו פה כשיבא אנכי אשלח את דברי אל הק"ק ואתם לכו לשלום לדרככם והאנשים ההמה באו אל זקני הק"ק וישיבו אותם דבר כדברים האלה אמרנו לה וכזאת וכזאת ענתה לנו ויהתל בהם הגברת ואין קול ואין עונה להם מאומה ומאנשי הק"ק המוצאים את האיש יששכר רב בית הגברת נתרעמו לו על דבר הגברת למה לא שלח תשובה לזקני הק"ק והוא השיב פעם וב' כי מה ישלח להם תשובה שיגרש ראובן את אשתו דינה ואחר כך יקח את כל נכסיו והמשכון אשר נתן ויהי כראות הק"ק את כוונתה שלחו אנשים אל בית הכנסת אשר האיש יעקב ויששכר מתפללים שם להודיעם הדבר אשר עשו יחידיהם במטו מינייהו שיעשו דין ביניהם שיתן יעקב את הנכסים או יחזיר יששכר את המשכון אשר הופקד במקומם ויהי כשמוע החכם נר"ו מרביץ תורה בקהל את הדברים ההם חרה לו עד מות וקם הוא עצמו עם ראובן ויהודה הברור שלו אל בית הגברת וידבר על לב כלם והם הקשו את ערפם ולא רצו לשמוע וכלל דבריהם שיגרש ראובן את דינה אשתו ואחר כך יקח את הנכסים או הנכסים יהיו שם עצורים עד עולם ושם עברו דברי ריבות וגידופים עד שעלתה הסכמתם שיבא האיש יעקב ליום מחר ויעמוד לפני החכם מרביץ תור' בקהלתו ולפני החכם המרביץ תורה בק"ק ראובן ועל פי גזרתם יעמדו שניהם וכן עשו שבאו שניהם ויעמדו לפני הב' חכמים הנז' נר"ו ותבע ראובן את תביעתו שיתן לו את נכסיו או יתן לו את משכון הדיאנמאנטיס אשר הופקד במקומם והוא ענה ואומר שלא יעשה כן אלא שיגרש או יהיו הנכסים כלם בידם לעולם והחכמים הנז' אף על פי שאמרו לו שלא היה עושה כדין וכשורה עם כל זה לא שמע אליהם ולא הטה את אזנו וראובן כראותו את קושי ערפו ענה ואמר שעתה שלא היה סגור בבית הגברת יוליכהו לפני הערכאות וישאל ממנו את אשתו ואת כל נכסיו אשר גנב וגזל מביתו אז ענה יששכר הברור מצדו רב בית הגברת וזקנו שאם הוא יעשה כן הנה יד הגברת תהיה עליו לאסור אותו בכבלי העבדים סוף דבר לא רצה יעקב לתת את הנכסים ולא האיש יששכר להשיב את המשכון והאיש ראובן כעת היו דוחקים אותו בעל הנכסים אשר היו בין הנכסים שתפס יעקב ובתו דינה וגם הדיאמאנטיס כאמור באופן שהוצרך ראובן לקחת משכון א' שוה ג' מאות אלפים לבנים ולתתו ביד החכמים הנזכרי' כדי להציל את הנכסים נכסי הסוחרים אשר היו שם בתוך נכסיו ובתנאי שאז ילכו אל האיש אשר הדיאמאנטיס בידו ויאמרו לו שהדיאמאנטיס ההם הם עצורים בידו עד שיבא ראובן ויתן לו ע"ב אלפים לבנים ולא יהיה כפעם הראשון שהופקרו בידו סתם וכן נעשה שניתן המשכון ההוא השוה ג' מאות אלפים לבנים תחת הנכסים והדיאמאנטיס נשארו עצורים בעד הסך ההוא כנז' כל זה עבר מראש ועד סוף ואם הם דברי מותר מ"מ למה שיש דברים בתוכם שהן צריכים הוצרכנו לספר כל המאורע מראש ועד סוף אחר כל זה גרש ראובן את אשתו דינה ולקח ראובן את כל המשכונות ופרע את הע"ב אלפים לבנים והוציא מתחת ידו את לשון המודעא אשר עשה זה לשונה נוסח המודעא.
בפנינו החתומים למטה בא היקר ה"ר אהרן הכהן יצ"ו בסת"ר חיים נ"ע ואמר לנו הוו עלי עדים על מה שאתם יודעים את אשר עשה לי חמי היקר הר"י יעקב קטלאני יצ"ו שהריק את ביתו ולקח את כל נכסי וממון הסוחרים אשר היו בארגזי וגם מה שעשתה לי אשתי מרת רחמה שיצאה גם היא מביתי וברחה והלכה לה לבית אביה ביום ט' באב בהיותי מתפלל בבית הכנסת ועתה הם שואלים ממני שעל כל פנים שאגרש את אשתי הראשון ושאניח ואעזבה את בני בכורי אשר לי ממנה ולא אראנו זאת ועוד כי הם מאיימים ומפחדים אותי שימסרוני ביד האומות על ידי הגברת תמ"ה שיש לה יד ושם עם המלך יר"ה ועם שרי המלכות ועל כן אני מוכרח להודות להם כדי להציל את ממוני ונכסי וממון הסוחרים אשר לקחו מביתי אשר לא כדת לכן קודם גמר הענין אני מודיע לכם שמחמת האונס אשר הוא מגזים ומאיים ומפחד אותי עם האומו' וכדי להציל ממון הסוחרים אשר בידם ואת כל ממוני ונכסי כמו שאתם יודעים ומכירים אני מוכרח להסכים עמהם ולגרש את אשתי ואתם עדי יודעים שאינו ברצוני כלל ועקר אלא אדרבה בע"כ ושלא מדעתי ומעתה ומעכשו הנני מוסר מודעא ומבטל את הגט ההוא אשר לדעתם אני מגרש בו את אשתי רחמה והרי הוא כחרס הנשבר וכדבר שאין בו ממש כי הכל אנכי מודה ועושה מחמת הפחד והגיזום הנז' ולעולם היא אינה מגורשת ממני כלל ועיקר ואף שאעיד על עצמי שלא מסרתי מודעא או שמסרתיה והרי אני מבטל אותה אין הביטול ההוא כלום ואף שאבטל כל מיני מודעי ומודעי דמודעי עד סוף כל המודעות הכל יהיה נחשב כחרס הנשבר וכדבר שאין בו ממש כי הכל אנכי עושה ומודה מחמת הפחד והגיזום הנז' ומחמת ממוני ונכסי שלקחו מביתי והריני אנוס גמור וכל הדברים והבטולים שאמסור על בטול מודעא זו כלם יהיו בטלים ומודעא זו קיימת לעולם ותהיה בלי ביטול כלל ואף שאפסול על עצמי כל עדי מודעא דעו כי הפסול ההוא הוא שלא מדעתי והכל הוא באונס והגט ההוא אינו גט ועדי מודעא זו לעולם בכשרותם הם עומדים ואף שאשבע שבועה על דעת רבים מפורשים בקיום הגט ושלא מסרתי מודעא דעו כי הכל הוא בהכרח ואונס גמור ולא מלבי ודעתי ורצוני הכל יהיה בטל זולת מודעא זו תשאר קיימת ולא יהיה לה בטול עולמית עד שאוציאנה ואקרענה קרע ב"ד וכו' ועוד אני נשבע לקיום כל זה שבועה חמורה בתורה לדעת המב"ה =המקום ברוך הוא= ולדעת הנשבעים באמת וע"ד כל חכמי ישראל אשר בכל נפוצות הגולה בלי ערמה ובלי תחבולה כלל לקיים מודעא זו ושלא אבטל אותה ושלא לתת גט לגרש את אשתי מרת רחמה בו כדי שתהא מגורשת ומותרת לכל אדם ואסורה לי לפי שאני כהן בשום אופן בעולם כלל עד שיתנו לי כל נכסי וממוני בשלמות כמו שלקחוהו מביתי בלי שום מגרעת וגם כל מה שיקחו ממני מסך כתובתה נדוניתה והמתנות וכיוצא וגם הדיאמאנטיס שמס' הנבון ונעלם כה"ר יוסף הלוי יצ"ו ביד הגביר נשא ונעלה ה"ר שלמה ן' יעיש נר"ו על בטחון שטר כתובת אשתי בחברת הישיש כה"ר אברהם ן' בנבנשת יצ"ו בשלמות אם יגיעו בידי בלי שום אונס כלל אז אעמוד עמהם בדין התורה לפני החכם השלם מורנו נר"ו וכל מה שיגזור החכם מורנו נר"ו על פי התורה בין בענין סכי כתובתה שאתן לה לפי שהיא מורדת בפרהסיא הכל אתן לה אם היא תתרצה שאגרשנה ובתנאי שתתן לי את בני ואני אפרנסהו ואכלכלהו בכל מה שיצטרך ואשימה עיני עליו כי בני בכורי הוא שאהבה נפשי וכל זמן שלא תקיים התנאים האלה שבועתי במקומה עומדת ואין לה ביטול לעולם ואפילו שאוציא מפי שאנכי מבטלה אין רצוני מעתה לבטלה כי כל מה שיעשו לי עד שאבטל שום אחד מהתנאים הוא שלא כרצוני ומחמת האונס וההפצר אשר יפצרו בי אני מודה להם אמנם אינו מדעתי ורצוני כלל באופן שלא יהיה הגט ההוא גט כלל והיא אשתי כבראשונה ואנו העדים ח"מ הכרנו באונסו וידענו כי כל דבריו האמת והצדק וכמו שהוא נודע גם כן לכל העולם ולכן כתבנו וחתמנו פה ביום ד' ועתה ילמדנו רבנו אם הגט שנתן ראובן לאשתו הוי בטל באופן שיוכל ראובן להחזיר את אשתו או לא.
תשובה עמדתי על דברי השאלה הזאת וראיתי ספור המאורע מכל האונסין אשר נעשו לראובן מחמת יעקב חמיו אשר בסבתם הוכרח לגרש את אשתו וראיתי מסירת המודע' שמסר לבטל הגט מחמת האונסין שאנסוהו ואמרתי וגמרתי שגרושי ראובן הכהן שגירש לאשתו אינו כלום והגט בטל ואפי' ריח הגט אין בו באופן שמותרת לחזור לבעלה הכהן בלי שום פקפוק וערעור.
ואומר דאברא שכתבתי מה שכתבתי בספרי בסי' ס"ז לבטל אותם האונסין והמודעו' שמסר המגרש ההוא אשר עליו באה השאלה ההיא ולקים הגט שנתן וגירש בו את אשתו מכל מקום הדבר ברור שהנדון הזה אין לו שום השואה ודמיון עם אותו הנדון כי הנה באותו הנדון כל האונסין אשר ערער עליהם אותו האיש המגרש מאפס ותוהו נחשבו והיו כלא היו כי הנה האונס מצד ההפחדה שהיו מפחידים לאבי המגרש להלשינו שהיה חייב לאישקלא מיודי"ן אין ראוי להחשיבו לאונס כלל ועקר כי הנה האנשים ההם אשר טען עליה' שהיו מפחידים ומאיימים לעשות אותה הלשנה הנז' היו אנשים מפורסמי' שלא היה להם שום יכולת לצאת ולבוא לעשות אותם ההפחדות ואם כן שייך שפיר לומר באותו נדון עביד איניש דגזים ולא עביד גם כי אפילו את"ל שהיו הולכים לעשות הלשנה ההיא לא היה ברי הזקא כי אפשר שלא היו דבריהם נשמעים כי לא היה להם יד ושם עם תוגרמים להצליח בדבריה' והיה אפשר שיבצר מהם אשר יזמו לעשות אמנם בנדון זה רואה אני דברי השואל שצדקו כי בלי ספק ההפחדה שהיו מפחידים לראובן מצד הגברת ההיא היא הפחדה גדולה ויש לחוש שיעשו אותה בפועל ובפרט שכבר התחילו לעשות כמו שנראה מהעכובים שעכבו ואין כאן מקום לומר עביד איניש דגזים ולא עביד וגם ברי הזקא שהנה הגברת המפחדת והמאיימת יש לה יד ושם בחצרי מלכים ובטירותם בדבורה הקל תספיק לעשות נזק לראובן בכל מה שתרצה בגופו ובממונו.
ונוסף על כל זה יש לחלק מנדון זה לאותו נדון במה שכתבתי שם שגם אם נניח שאין לומר באותו נדון עביד איניש דגזים ולא עביד וגם דנימא דהוה בה /ברי/ הזקא מכל מקום כיון שאותם ההגזמו' וההפחדות היו לאבי המגרש אפשר שאפילו אונס בפועל לאבי המגרש לא יספיק להחשיבו אונס למגרש כמו שכתוב שם בארוכה יע"ש. אמנם בנ"ד שההפחדה והאונס היה למגרש עצמו לאו דינא ולאו דיינא דחשיב ומעלי האי אונס לבטל הגט.
גם באונס האחר שבא באותו הנדון שטען המגרש שאשתו תפסה ולקחה כל נכסיו ומחמת כן נאנס והוכרח לגרש כדי להציל את שלו מידה הנה החלוק מאותה תפיסה של אותו נדון לתפיסה ועכוב של נדון זה הוא מופלג ומרוחק כרחוק מזרח ממערב והנה מקצת החלוק הוא מבואר ממה שכתבתי שם בספרי יע"ש.
ועוד אאריך עתה להמתיקו ולהסבירו לשואל ואומר כי הנה האונס הנז' שם מטעם שהאשה תפסה מה שתפסה יר' דלא הוי אונס כלל לבטל הגט דכיון שאשתו כבר תפסה מה שתפסה ואחר כך באו בפשרה שיגרש ויחזיר את שלו וודאי דדמי לתליוה וזבין או לפשרה שדומה למכר דאמרינן תליוה וזבין זביניה זביני אמנם בנ"ד שאנסוהו והכריחוהו ליתן כל המשכונות והדברים המעוכבים שבאו בשאלה עד שיגרש באופן שהיו קונסין אותו באותו ממון אם לא יגרש הא ודאי דמי לתליוה ויהיב דלאו כלום הוא וכמו שיש ללמוד מתשובה של הרשב"א ז"ל הביאה הרב הגדול מוהררי"ק זלה"ה בטור אבן העזר סימן קל"ד וז"ל שאלת ראובן בעל לאה וקרובי לאה היו בהסכמה שיגרש ראובן את לאה אשתו ונאותו זה לזה בקנס אלף דינר ושיגרש לזמן קבוע ואחר נתחרט ראובן ומיאן בדבר והללו מתרין בו מצד הקנס עד שהלך לגזבר להתפשר עמו ולא קבל ומחמת יראה זו גירש ראובן זה אלא שלא היה בקי למסור מודעא אם נדון זה בגט מעושה.
תשובה נראה לי שגט זה מעושה ופסול כל שיודעים באנסו אף על פי שלא מסר מודעא שאין מסירת מודעא אלא היכא דשקל זוזי משום דסתמא דמילתא אגב אונסא דזוזי גמר ומקני כל שלא מסר מודעא אבל תליוה ויהיב לאו כלום הוא ואינו צריך מודע' כל דידעין באונסיה דתליוה וגירש לא הוו גירושין דהא ליכא זוזי מי שידקדק היטב בתשובה זו יראה דהיכא דכופין לשלם קנס ולהוציא ממון מביתו או שיגרש אותה דדמי לתליוה ויהיב חשיב גט מעושה.
ויראה דנדון דידן עדיף טפי ומעלי מההיא דהרשב"א כי הנה באותו נדון דהרשב"א ז"ל יר' דבעל האשה ההיא הוא בעצמו נתרצ' ומדעתו ורצונו קבל עליו אותו הקנס אם לא יגרש כמו שירא' מדבריו בבירור ואם כן כיון שאותו האונס הוא אונס שהבי' המגרש על עצמו לא חשיב אונס כ"כ דהא רובא דרובא דרבוותא ס"ל דלא חשיב אונס אלא אונס הבא לאדם מחמת אחרים זולתו ולא האונס שמביא האדם על עצמו אמנם בנדון זה מילתא דפשיטא היא דכיון שהכריחוהו ואנסוהו על הקנס ההוא כל אנפין שוין דהוי אונס גמור והגט בטל אם לא היה הקנס אלא אונס ממון כל שכן שהיה אפשר שימשך לראובן סכנת מיתה מחמת קנס אותם העכובי' אם לא ירצה לגרש כמו שבא בשאלה שאות' הדיאמאנטיס שהיו מעכבי' היו של סוחרים ערלים ואם לא היה נותנם ראובן הנז' ומחזירם לבעלים היו נותנים אותו בבית הסוהר עד שימות שם אם כן מילתא דפשיטא היא וליכא לספוקי דהגט ההוא בטל כיון שנתנו ראובן מחמת ההכרח והאונס שנאנס. וגם יש טעם אחר גדול לבטל זה הגט כיון שנשבע המגרש השבוע' שבאה בשאלה שלא יתרצה לגרש את אשתו שתהא מגורשת עד שיתנו לו את כל נכסיו וממונו יר' שחזק וקים מודעתו והאונסיו באופן שלא יהיה להם בטול.
ואין לטעון ולומר דאפילו שנשבע שלא יתרצה ולא יתפייס בקיום הגט עד שיתנו לו ויחזירו כל אותם הנכסים המעוכבים מכל מקום מאחר שאח"כ ראינו שנתרצה לגרש אין לחוש ולומ' שלא נתרצה אף על פי שהיה מראה פנים שמתרצה כיון שנשבע קודם שלא יתרצה עד שיתנו לו ויחזירו לו כל נכסיו דכיון שנתרצה לגרש י"ל שמחל על תנאו והוה ליה כאומר הריני כאלו התקבלתי והיה אפשר לדמות דין זה וללמוד מההיא דתניא האומר לחברו קונם שאתה נהנה לי אם אי אתה נותן לבני כור אחד של חטין ושתי חביות של יין ר"מ אומר אסור עד שיתן וחכמים אומרים אף זה יכול להתיר את נדרו שלא על פי חכם ואומר הריני כאלו התקבלתי אם כן גם כן בנ"ד היה אפשר לומר דכיון שנתרצה לגרש גמר בלבו ואמר הריני כאלו התקבלתי דכל זה אינו ואין להעלות על הדעת דברים אלו מכמה אנפי דהא בגמרא פ' מי שאחזו מחלק לענין גט מההיא דאומ' לחברו קונם שאתה נהנה לי כו' דהא במאי דבעא מיניה רב אשי מר' יוחנן הרי זה גיטיך על מנת שתתן לי מאתים זוז וחזר ואמר לה מחולים לך מהו כו' עד א"ל אינה מגורשת ומותיב ליה מההיא דהאומר לחברו קונם שאתה נהנה לי כו' משני הכי השתא התם לצעורה קא מכוין ולא ציערה הכא משום הרווחה והא לא אצטריך הא קמן דאיכא לפלוגי דאף ע"ג דבע"מ אמרינן דהריני כאלו התקבלתי חשיב להתיר השבועה שלא על פי חכם מכל מקום גבי גירושין דלצעורה קא מכוין לא חשיב מאי דאמר הריני כאלו התקבלתי עד שיקבלם ותו דאפילו בעלמא דאמרינן שיכול להתיר שבועתו /שלא/ על פי חכם היינו באומר הריני כאלו התקבלתי אבל כל שלא אמר הריני כאלו התקבלתי בפועל לא אמרינן ואמרינן מתוך הוכחות לומר הוה ליה כאלו אמר התקבלתי א"כ בנדון דידן אין לומר דכיון שנתרצה לפנים לגרש את אשתו הוה ליה כאלו מחל על כל התנאים ומה שנשבע שלא יתרצה בקיום הגט אם לא יחזירו לו נכסיו הוה ליה כאלו נתרצה כמו אם היה מקבלם והגיעו לידו.
גם כי יש לומר שהדברים ק"ו ומה אם באומר לאשה הרי זה גיטך על מנת שתתני לי מאתים זוז וחזר ואמר לה מחולים לך אמרינן דאינה מגורשת ולא אמרינן כיון דמחל לה הרי הוא כאלו קבלם ותהא מגורשת משום דכיון דלצעורה איכוון והא לא ציערה כ"ש האומר שלא יתרצה להתגרש עד שיחזירו לו נכסיו וממונו שוודאי אין לומר שמחל אותו התנאי ויהיה חשוב כמחול בנתינת הגט ותהיה מגורשת סוף דבר אין צורך להאריך עוד בזה אם כי היה מקום להאריך עוד לתת טעם וטעמים לבטל הגט הזה מחמת האונסין אשר נעשו בפרסום ובפומבי גם מצד מסירת המודעא המסודרת בכל חזוקים שאפשר להיות אמנם טריחא לי מילתא כעת לכתוב ולהאריך יותר כי אני טרוד ובמה שכתבתי יספיק לפסוק ולגזור כי הגט הנז' הוא בטל ויכול ראובן הכהן המגרש לחזור לאשתו בלי שום פקפוק וערעור הנלע"ד כתבתי. נאם הצעיר שלמה הכהן.
@שו"ת מהרש"ך חלק ב סימן קל
אחר כך בא זה הענין בחלוף דברים מנוסח השאלה שלמעלה וכתבתי אחר כך זה הפסק.
תשובה הן אמת כי בראותי נוסח זאת השאלה השנית נעויתי ונבהלתי לרוב השנוי והחלוף אשר יש בנוסח זאת השאלה לנוסח השאלה הראשונה כי הנה על פי השאלה הראשונה גמרתי ותפסתי במושלם להתיר האשה ההיא אשר עליו בא השאלה לחזור לבעלה אף על פי שהוא כהן יען כי הגט אשר נתגרשה בו לדעתי היה בטל לגמרי ועם היות כי לא יכולתי להאריך כי הייתי טרוד בטרדות גדולות ולולי הפצרת המביא השאלה שהוא אהובי ואהבת עולם אהבתיו לא הייתי כותב כלל ועקר וכתבתי בקצרה וסמכתי על המבין ואם היה נופל איזה ספק על דברי על משמרתי הייתי עומד לחזור ולהאריך כדי לבאר כל הצורך ומה שראיתי לבטל הגט על פי הנחת השאלה הראשונה היה יען כי ספור כל המאורע היה סובב על ספור אונסים גדולים שהיו אונסים למגרש ההוא כדי שיגרש את אשתו בלי ספק כפי הנחת סדור המאורע כלם היו אונסי סכנת נפש המגרש ועליהם בא מסירת המודעא בכל תקף מעודי עד היום הזה לא ראו עיני מודעא מסודרת בכל מיני החזוקים שבאו במודעא ההיא ונוסף על כל החזוקים עוד הוסיף עליהם חומרת השבועה הגדולה שנשבע לקיימה ושלא לבטלה ושכל הבטולים שיאמר אחר כך לבטל ולגרוע המודעא ההיא לא יועילו ולא יספיקו לבטל המודעא והגט יהיה בטל וכתב עוד בשאלה הנז' שבשעת נתינת הגט החכמים מסדרי הגט כשנתנו סדור לבטל המודעא לא אמרו לו דבר אחר רק ששאלו ממנו שאם מסר איזו מודעא אם הוא מבטלה והשיב שהוא מבטלה סוף דבר כפי נוסח המודעות הגדולות ונוסח קצור בטולם תפסתי במושלם וכתבתי מה שכתבתי ועתה על פי נוסח השאלה הזאת השנית לרוב השנוי והחלוף הדבר צריך למוד לדעת היכן הדין נוטה וגמרתי בלבי למנוע עצמי מכתוב עוד על הענין ועם היות שהפצירו בי האוהבים מאנתי וסרבתי וכל זה מדאגת דעת שנוי נוסח השאלות ונוסף על זה כי נפל מחלוקת גדול בין החכמים השלמים נר"ו ובין בעלי הריב על המאורע אשר לסבת זה אירע מה שאירע ושאל השואל שאלות על זה ואני בעניי על ימי גדלתי להיות בורח ממחלוקו' ודברי ריבות ולכן אמרתי להתרחק ליטפל עוד בענין זה אך אמנה ראיתי אחר כך כי אין ראוי למנוע מלכתוב כיון שכתבתי בפעם הראשונה מה שכתבתי ועתה אחרי רואי שסדרו לפני אז שאלה מסודרת על שקר וכזב ראוי להשיב על אופן השאלה הזאת להציל את נפשי מאיזה מכשול ועון שאפשר או שישיגני בהיותי משיב על שאלה מסודרת שלא כהוגן ולתת שבח והודאה לאבינו שבשמים שהיצילני ממכשול ועון.
ואומר כי כפי הנחת שאלה זאת היה נראה לכאורה לומ' דהגט הזה אין בו שום פקפוק להחמיר על האשה ותהיה מותרת להנשא ותחלת כל דבר אומר כי הנה מטעם הדבר שבא בתחלת ספור המאורע כי ראובן זה הנז' היה מזלזל בכבוד אשתו רחל ומכה אותה תמיד על לא חמס בכפה וגזרו על ראובן בגזרת נח"ש שלא ירים עוד ידו על רחל אשתו ותהיה נאמנת לומר אם הכה אותה ועובר על החרם היה מקום לומר שאפי' היו כופין ואונסין אותו להוציא לא היה גט מעושה כי לפי מה שכתבו הגהות מיימון בסוף הלכות אישות כה"ג הדין נותן שיכפוהו להוציא וז"ל שם בשם הר"ם דעובר על דת ואפילו מומר אין כופין אותו להוציא דטב למיתב טן דו אבל למעבר על החרם שהוא כלפי דידה הגון שקבל עליו בחרם שלא להכותה או שלא להקניטה וכה"ג ועבר כופין אותו להוציא הן אמת כי אין לסמוך על ההגהה זאת לכוף להוציא מ"מ לפחות יספיק שראוי לחייב לפחות לאיש העושה זאת להוציא. והנה מטעם האונסים שטוען שאנסוהו ירא' שאין מקום להחמיר ולומר שיהיה הגט הזה גט מעושה כי לכאורה מתוך סדור השאלה יראה שכל עברות הנכסי' שנתעברו והמשכונות שנתן הוא ברצונו והמשכון שנתן הברור ואפשר שגם הפחדת הגברת הכל היה לבטחון פרעון הכתובה אם יתרצו הכתות להפרד ולא נעשה שום אונס והכרח לכופו לגרש ואם כן נמצ' תתלה מודעתו באונס של שקר והעדים המעידים שהכירו באנסו שקר ענוהו שיש מקום לומר שכל האונסין הנז' לא היו כי אם על בטחון פרעון הכתובה ואם כן לסברת הנהו רבוותא דס"ל דאין מסירת מודעא בלא אונס וכל שלא נאנס המודעא בטלה מעיקרא נמצא שאין כאן מודעא כלל ועיקר כל שכן שאין אנו צריכין לזה כי כיון שבאו הבטולים על המודעא באופן ארוך כמו שבא בשאלה הזאת שבטל המודעות ומודעי דמודעי ובטל הדבר אשר דבר כנגד הגט כדעת הרמב"ם ז"ל ופסל עדי מודעי כדעת הרשב"א והעיד על עצמו שלא מסר מודעא אם כן יר' שאלו הבטולים יספיקו לבטל המודעות שמסר באופן שלא יהיה הגט בטל ומצד האונסין גם כן אין לומר שיהיה גט מעושה מהטעם שכתבתי כי כפי ספור המאורע יר' שכל העברות והאונסין שנעשו לא היה כי אם על בטחון פרעון הכתובה.
אמנם מ"מ יראה דעדיין יש מקום להחמיר ולפקפק שלא להתיר האשה הזאת בגט זה והוא מטעם השבועה חמורה שנשבע ראובן הנז' לקיים מודעא זאת ושלא יבטלנה כמו שבא סדור השבועה בשתי השאלות כיון שהדיינים מסדרי הגט אינם מעידי' שהתירו לו השבועה על פי הנוסח שנשבע שאף על פי שאמרו הדיינים שהתירו לו שבועתו בלי ספק אין לעלות על לב שהדיינים עמדו על חשש שבועה כזאת להתירה ואם כן יראה שאפילו אם נאמר שאם היה ראובן שותק ולא היה מערער על הגט לפסלו ולבטלו בעדות זאת השבועה אפילו אם יבאו עדים ויעידו על השבועה זו שנשבע לא היינו חוששים ומקפידים לבטלו והיה הגט כשר מכמה טעמים שהיה מקום לומר שלא היה מקום להקפיד ולברוח מהאריכות לא אאריך לכותבם מ"מ עתה שהוא מערער וטוען לבטל הגט מחמת טענת השבועה וצווח ככרוכיא על זה למה לא נשגיח בו לקיים מודעתו ולחוש לפחות לפסול את הגט וגדולה מזאת כתבו רבוותא שאפילו בדבר שאין מקום לערער עליו עם כל זה אם הבעל מערער משגחינן ביה כי הנה על מה שכתב הרמב"ם ז"ל בהלכות גירושין פ"ד וז"ל אם לא האריך בויו /בו'/ או שלא כתב יודין היתרות או שכתב יודין שלא היה לו לכתוב הגט פסול כתב הראב"ד ז"ל בהשגות וז"ל כתב גאון כל אלו הדקדוקים כשהבעל מערער והרב המגיד כתב גם כן וז"ל ובעיטור בזה דברים ואינני כותבם וכו' וכתבו רבוותא בכל הני דקדוקי היכא דכתיב הבעל גופיה אי נמי סופר מפומיה ובתר אתי בעל ומערער ואמ' אנא הוא דפסילנא ליה בהני דקדוקי ולקלקולא אתכונית אבל אם אמר לסופר ולעדים לכתוב את הגט אפילו סתם וטעו הסופר והעדים באלו האותיו' והבעל אינו מערער הגט כשר ותנשא בו יראה מכאן שאפילו בדבר שאין בו צד ערעור אם לא היה בעל מערער מ"מ אם הבעל מערער ערעורו ערעור לפסול את הגט ושלא תהיה מותרת לינשא לעלמא באופן שיר' שיש מקום להחמיר עדיין על האשה הזאת שלא להתירה בגט זה אפילו אם לא היה מקום אחר לחוש להחמיר כי /אם/ מצד השבועה שלא הותרה על פי הנוסח שנשבע באופן שנשאר עדיין חשש מודעא וגם מצד האונסין והעברות הנכסים אף על פי שיש מקום להקל מצדן כמו שכתבתי מ"מ אין הדבר כ"כ ברור להקל ובכל דבר של אסור ובפרט באסור ערוה החמורה צריך האדם להזהר ולעמוד בדרכים הבטוחים ולא יכנס בסכנת מכשול ועון סוף דבר האשה הזאת אסורה לחזור לבעלה הכהן ואסורה לינשא לעלמא עד שתתגרש בגט אחר כשר.
ועל מה שבא בשאלה אם כופין את ראובן המגרש לחזור לגרשה בגט כשר כיון שהוא כהן וכו' אשיב ואומר דלית דין צריך בשש שהדין נותן לכופו לגרש בגט כשר דכיון שהוא כהן ואינו רשאי להחזירה דאם היה מחזירה היו כופין אותו להוציא דהלכה רווחת דמעשין לפסולות וכיון שנתגרשה ממנו אין לו לעגנה וכופין אותו לפוטרה בגט כשר להתירה להנשא לכל אדם מידי דהוה איבם גדול שאינו רוצה לא לחלוץ ולא ליבם שכופין אותו לחלוץ או ליבם כיון שמונע ממנה כל עניני אישות אין ראוי לעגנה ואין לפקפק ולומר דכיון דמה שגירש לא היה ברצונו אלא מחמת האונס וההכרח עשה עצמו כאלו נתרצה לגרש אם כן האשה ואביה נתנו אצבע בין שניו של בעל שכיון שהמה מבקשים להפרד מראובן ולהתגרש ממנו היה להם להזהר שלא ישאר שום פקפוק בגט וכיון שלא נזהרו אינהו דאפסידו אנפשייהו ואין ראוי לכוף לראובן לכוף ולגרש דיראה דאין טעם זה מספיק שלא לכופו כיון דסוף סוף גרשה והטעה בגרושיו והראה עצמו כמגרש לגמרי בגט כשר בלי שום פקפוק וגירשה על האופן שגירשה הדין נותן שלא לעגנה וכופין אותו להוציא כ"ש שיש טעם גדול לכופו ממה שכתבתי בתחילת דברי שהיה הדין נותן וראוי לב"ד להזקק שיגרש מהטעם שבא בתחילת השאלה שהיה מכה אותה באופן שאם ימאן ויסרב מלגרש בגט כשר ראוי לכופו. נאם הצעיר שלמה הכהן.
@שו"ת מהרש"ך חלק ב סימן קלא
שאלה ראובן נשא אשה ללאה וילדה לו בנים לדן ושמעון ותמת לאה ואחר כך נשא לרחל ובעת פטירתה /פטירתו/ גבתה רחל כתובת' שהוא עצמו הגבה לאשתו כתובתה בעת מותו ומת ראובן ותשאר האשה הרה ממנו ודן ושמעון אחרי מות אביהם הוציאו לרחל מהבתי' של ראובן אביהם שהיתה דרה בהם בחיי בעלה באומרם אליה כי אחרי שגבתה כתובתה מה לה בנכסי בעלה אח"כ ילדה רחל ללוי ותשב האשה רחל חוץ מבני בעלה ראובן ימים ושנים אחר אשר הוציאוה דן ושמעון בני ראובן. אח"כ חזרה רחל עם בנה לוי הקטן לדור בבתי ראובן בעלה יחד עם כן /דן/ בן בעלה ושמעון הלך לו לעיר אחרת קרובה לעיר ההיא ב' או ג' ימים ושיירות מצויות בכל יום והחזיקה רחל בבתים ההם יותר משני חזקה. עתה נפלו הפרשים ודברי ריבות בין שמעון ולוי שרוצה שמעון לגבות הבתים ההם בכתובת אמו לאה בתורת כתובת בנין דכרין ולוי טוען שמאחר שאמו דרה בבתים יותר משני חזקה אחר אשר הוציאוה דן ושמעון טענינן ליתמי שאמו לקחם מהיורשין ועוד טוען לוי שהדברים מוכיחים כן שהרי אמו ודן והוא השכירו הבתים לאביהם ולהם היה אביהם פורע השכירו' ושמעון ידע בכל זאת ולא מיחה וכבר עברו יותר משני חזקה ועוד טוען לוי שאפילו שדן החזיק יחד עם אמו שנראה שחזקה משותפת לשניהם בכל זאת אין לו לשמעון טענה עליו כלל מכח דן אחיו שמת והוא יורשו וכיון שהוא גם כן החזיק בבתים יחד עם רחל רוצה לירש חלקו דאין זה כלום דאמו החזיקה בבתים אחר מיתת דן יותר משני חזקה ואפשר שאמו לקחה אפילו החלק המגיע לשמעון מירושת דן אחיו וטענינן ליתמי ושמעון טוען שמעולם לא עלתה חזקה לרחל מפני שדן אחיו עדיין לא היה חלוק בעיסתו עמו וכיון שדן היה שם הוי כאלו עצמו היה שם ולוי טוען דן חלוק בעיסתו עמך היה שהרי לא היה הוצאתך עמו יחד שאתה היית מרויח במקומך לפרנס את עצמך והוא היה מרויח במקומו לפרנס את עצמו וכו' אפי' נודה לדבריך הרי החזיק' אמי אחרי מיתת דן יותר משני חזקה ושיירו' מצוייות וגם אתה באת בעיר אחרי מיתתו פעם ופעמי' ולא מחית כלל ומי יודע אם לקחה אמי ממך כל הבתים ולוי יתום קטן שנשאר בבטן אמו אחרי מות ראובן אביו וטענינן ליה יבא דברך הטוב הרב הגדול המאיר בעליונים ובתחתונים מורי הצדק הכהן הגדול יורנו מה נעשה והדין עם מי ושכרו יהיה כפול מן השמים.
תשובה ראיתי מה שכתב החכם השלם סיני ועוקר הרים נר"ו ועם היות כי דבריו דברי פי חכם חן אינם צריכים חזוק עם כל זה להפיק רצון השואל יואל לגלות דעתי הקצרה באתי בשורותים אלו ואומר. דאם אם לוי הנז' עמדה ודרה בבתים הנז' אחר מיתת דן יותר משני חזקה טענינן ללוי שקנתה אמו משמעון אחרי מות דן אחיו וכיון שלא מיחה שמעון הנז' עלתה לה חזקה איברא דכל אותן השנים שהיה דר דן הנז' ביחד עם אם לוי לא עלתה לה חזקה לא מבעיא בחלק דן אלא אפילו בחלק שמעון וטעמא דמילתא שיכול לטעון שמעון לא חששתי למחות כל אותן השנים שהיתה דרה רחל עם אחי יען שכיון שלא עלתה לה חזקה בחלק אחי דבהא כל אפין שוין שלא היתה יכולה לטעון לקחתי מדן כיון שהיה דן דר עמה בבית לא מבעיא לפי' רשב"ם ז"ל שפי' בבהיא עובדא דבשכוני גוואי הואי אלא אפילו לסברת הרי"ף והרמב"ם ז"ל שמפרשים ההיא עובדא ע"ד אחרת כנודע ואפשר דפליגי עליה דרשב"ם לענין דינא מ"מ בנ"ד שהיו דרים בבית אחד יחד לאו דינא ולאו דיינא ואם כן יכול לומר שמעון כיון שבחלק דן אחי לא עלתה לה חזקה לא חששתי למחות ואף על פי שכתב הרא"ש ז"ל בתשובת שאלה סימן ג' כלל צ"ט והביאה הטור ח"מ סימן קמ"ט וז"ל ראובן ושמעון יש להם בית בשותפות ולוי החזיק בו בפני ראובן ולא מיחה ושמעון לא היה בעיר אם תועיל חזקתו לגבי ראובן בחצי /של/ ראובן שיאמר לא חששתי למחות הואיל ואין מועיל חזקה לגבי שמעון והבית הזה בשותפות ואין דירה תשובה לא ידעתי טעם למה לא תועיל חזקת לוי בחלקו של ראובן היאך יאמר לא חששתי למחות כיון שאין מועיל חזקתו גבי שמעון וכו' דנראה דאיכא לפלוגי מההיא עובדא דהרא"ש ז"ל לגוונא דנדון דידן דבההיא כיון שהיה לוי לבדו דר בכל הבית כאדם המחזיק בשלו היה לו לראובן הרואהו למחות וכיון שלא מיחה הפסיד ואין לסמוך על שלא הועילה חזקתו לגבי שמעון שאינו בעיר אמנם בנדון דידן שהיה דן דר עמה בבית אין לה מקום חזקה בשום חלק מהבית שדירת דן עמה מעכבה שלא תחזיק בשום מקום אשר תדרוך כף רגלה בבית הנז' באופן שכל ימי חיי דן לא עלתה לה חזקה בשום חלק מהבית בין אם הבית הנז' היתה כלה מדן שאפשר שקנה חלק אחיו שמעון לא שנא אם היה בשותפות שניהם גם כן לא עלתה חזקה מהטעם שכתבתי אמנם אחרי מות דן שנשאר כל הבית בזכות שמעון אם עמדה רחל שני חזקה אין לספק דטענינן ללוי היות שקנתה אמו הבתי' הנז' אחרי מות דן אחיו באופן שאין לספק בזה כאשר כתב החכם השלם הפוסק נר"ו ואין לספק ולגמגם על חזקת האשה הנז' יען נכנסה ודרה בבתים ברשות דאפשר שהשכירה הבתים מדן ואם כן אפילו החזיקה אח"כ כמה שנים והיתה טוענת שלקחם לא עלתה לה חזקה דאיכא פלוגתא דרבוותא ואיכא רבוותא דסברי להו דהיורד ברשות אינו נאמן לומר חזרתי ולקחתי דאיברא דלגבי דן לא היתה רחל נאמנת לומר חזרתי ולקחתי ממך כיון שדרה בבתים ברשותו בתורת שכירו' או על איזה אופן שיהיה אמנם אם היתה רחל טוענת לשמעון חזרתי ולקחתי ממך אחרי מות אחיך דן והחזיקה שלשה שנים ודאי דהיתה מועלת לה טענתה ועלתה לה חזקה דמה שדרה בבתים ברשות דן אינו מועיל לבטל טענת חזרתי ולקחתי משמעון דמאי דאמרינן דהיורד ברשות אינו נאמן לומר חזרתי ולקחתי ממך היינו כשיורד ברשות המערער באופן דאין לספק ולגמגם בזה משום שדרה רחל בבתים בחיי דן. נאם הצעיר שלמה הכהן.
@שו"ת מהרש"ך חלק ב סימן קלב
מעשה בא לפני בראובן שרצה לבנות בביתו חלונות משקיפות על חצר א' של ב' או ג' שכנים והחלונות הם למעלה יותר מארבע אמות מחלל הבית באופן שאם ירצה להשקיף ולראות בחצר הנזכר צריך להעמיד סולם לעלות עליו לראו' בחצר הנז' ונוסף על זה סותמם בסתימת גאמיס באופן שבהיות החלונות הנז' על התכונה הנז' א"א שימשך היזק ראיה לשכנים הנז' ועם כל זה השכנים מערערים ומעכבים על ראובן הנז' ובאו לפני לדין וראיתי לדון ולומר שהדין עם השכנים לעכב על ראובן שלא יעשה החלונות אפילו שהם על התכונה והציור הנז' שעם היות שבעת ובעונה הזאת אין מקום לחוש להיזק ראיה מכל מקום יש לחוש לעתיד כמו שיתבאר ואין ראוי לעשות שום דבר חדש במקום שיש לחוש לנזק חשש קרוב או רחוק כי זה כלל גדול בדין כל המשנה ידו על התחתונה וראובן גמגם וערער על משפטי ודיני ואמר כי שמע שאירע מעשה בעיר הזאת באיש אחר שפתח חלונות על חצר שכנים בציור ותכונת אלו החלונות שרוצה הוא לפתוח והשכנים היו מעכבים עליו ועמדו לדין והדיין שהלכו לפניו לדון דן ופסק שהיה יכול האיש ההוא לפתחם אמרתי אני אל לבי אין זה כי אם ממכות הארץ הזאת ותחלואיה בעונותינו שרבו כי יש דיינים הרוצים לסייע למי שלבם חפץ ותולים עצמן וסומכין על דברים שלכאורה יר' שיש ללמוד מהם ולפסוק מה שפוסקים ומסרכי מלתא למילתא והנה הדיין הרוצה לדון דין אמת לאמתו צריך להעמיק בדין לברר וללבן הדברים לעמוד בהם על נכון לכן ראיתי לכתו' הנלע"ד לדעת להיכן הדין נוטה.
ואומר דיר' דלכאורה הדין עם ראובן ויכול לעשות החלונות הנז' על התכונה והציור שרוצה לעשותם ונוכל לסייעו ממה שכתב הרא"ש ז"ל בתשובה והביאו הטור ח"מ סימן קנ"ד וז"ל וכתב א"א ז"ל ראובן שבא לפתוח חלון לחורבת שמעון אין יכול למחות בו כיון שאין מזיקו וכיון שאין יכול למחות אין לו חזקה עד וכן בגגין שלנו שהן מכוסין ברעפין ואין עליהם תשמיש יכול לפתוח עליו חלון ואם אחר זמן יפתח זה גגו ויכול לראות מאותו חלון לחצר כופהו לסותמו ואין לו חזקה וכתב עליו הריב"ש ז"ל וז"ל ומדאמרינן בגמרא דטעמא דר' אלעא דלמעלה מד' אמות משום דמייתי שרשיפא וחזי ליה הוכיח הרב ז"ל דהיכא דליתיה להאי טעמא וליכא היזק ראיה כלל כגון גג של רעפים אינו יכול למחות וכופין על מדת סדום ואפשר לומר גם כן דנדון דידן כיון דאלו החלונות הנעשות על התכונה הנז' אין בהם היזק ראיה דהוה אינם יכולים השכנים למחות בו ואין ראוי לחוש לעתיד אם יארע אי זה דבר של קלקול בחלונות הנז' שימשך מהם היזק ראיה דהא בההיא דגג של רעפים אפשר נהי דהשתא ליכא היזק ראיה מכל מקו' יש לחוש אם יגלה גגו בעל הגג ויסיר הרעפים ויהיה לו היזק ראיה ואפילו הכי לא חיישינן כיון דהשתא אין כאן היזק ראיה אינו יכול למחות אמנם כד מעיינינן שפיר יר' דאיכא לפלוגי מנ"ד לההיא דגג של רעפים דהרא"ש ז"ל וקודם שאכתוב מה שיר' לי לחלק ראיתי לעמוד על מה שהקשה הריב"ש ז"ל על דברי הרא"ש ז"ל שכתב שכיון שאינו יכול למחות אין לו חזקה והקשה עליו שעשה מהמסובב סבה ומהסבה מסובב שהרי לפי הנז' מהגמרא היסוד והסבה היא החזקה ומדין החזקה יצא לנו אם יכול למחות אם לא ופליאה דעת ממני דמאי נפקא מינה אם דין החזקה הוא הסבה לדין המחאה או דין המחאה תהיה סבה לדין החזקה אם הדין נותן לעולם שכל היכא דאינו יכול למחות אין לו חזקה וכל היכא דאין לו חזקה אינו יכול למחות ומה שכת' דמלשון הגמרא יר' שהיסוד והסבה היא החזקה ואיני רואה שום הכרח מהגמרא ומקום להוכיח זה דאי משום דנקט תחילה דין החזקה דקאמר א"ר זירא למטה מד' אמות יש לו חזקה ויכול למחות למעלה מד' אמות אין לו חזקה ואינו יכול למחות ורבי אלעא נקט נמי בלישניה תחילה דין החזקה יר' דאין זה דקדוק מוכרח להוכיח שתהיה דין החזקה סבה שיר' לע"ד דאם באנו לדון היטב יר' דאפשר לומר דקושטא דמילתא הוא דמאי דאמרינן דאינו יכול למחות הוא סבה לדין החזקה וכל היכא דאינו יכול למחות אין לו חזקה אך אמנם אפשר לומר דאין לו חזקה ומכל מקום יכול למחות ויש ללמוד זה מדינא דהמוציא זיז פחות מטפח דקתני במתניתין ס"פ חזקת הזיז עד טפח יש לו חזקה ויכול למחות פחות מטפח אין לו חזקה ואינו יכול למחות ופליגי עלה בגמר' בפירושא דמתניתין רב הונא ורב יהודה דרב הונא ס"ל דמאי דקתני אינו יכול למחות היינו בעל הגג שהיינו בעל הזיז בבעל החצר דאינו יכול למחות בו ולומר אל תשמט /תשתמש/ בזיז שלי דמה הפסיד בעל הגג הלא כשישתמש בעל החצר בזיז ויתלה בו חפציו לא יראוהו לבעל הגג שהרי הוא תחתון לו וליכא היזק ראייה ואי משו' דממלא מקום הזיז שעכשו אין יכול בעל הגג לתלות בו חפציו להא לא חיישינן דכיון דאין לו חזקה ויכול בעל החצר לחתוך הזיז כל שכן שישתמש בו באויר שלו א"נ הכיל פירושא אין לו חזקה לבעל הגג וגם אינו יכול למחות בבעל החצר אם בא לקבוע זיזין סמוך לכותלו דהא ליכא היזק ראייה אבל בעל החצר יכול למחות בבעל הגג שלא יוציא זיז פחות מטפח בתחילה א"נ שלא ישתמש בזיז שהוציא כבר משום היזק ראייה משום דמצי אמר ליה בעל החצר לבעל הגג זימנין דבעיתת ליפול מן הגג כשתעמוד בשפת הגג ותשוח לתלות דבר על הזיז ולא תהדר אפך ולא תבוש מהסתכל בחצרי ולא תהא נתפס כגנב ואפילו אי לא בעיתת תטעון דמחמת ביעתותא אהדרנא אפאי ואיכא היזק ראייה כך פרש דברי רב הונא ואם איתא דהיכא דאין לו חזקה למחזיק אין למערער שכנגדו יכול למחות אם כן היכי קאמרי' הכא בדינא דזיז פחות מטפח דאף על גב דאין לו חזקה על בעל החצר מכל מקו' יכול למחות בעל החצר בבעל הגג בעד הוצאת זיז וכן פסקו הרי"ף והרמב"ם ז"ל והרמ"ה והרא"ש כרב הונא א"כ יר' דדין אין לו חזקה היא סבה מחייבת לומר שאין לו חזקה דהא מילתא דפשיטא היא דקיום החזקה וביטולה תליא במחאת המערער שאם המערער מיחה על המחזיק בטלה חזקתו ובטלו טענותיו שטען לקיים חזקתו ואם לא מיחה הפסיד המערער ואם כן כשאינו יכול למחות המערער דין הוא שלא יהא דין חזקה למחזיק כיון דלא מצי טעין המחזיק על המערער אם איתא דלא זבינתי' או יהבתיה ניהליה איבעי ליה למחויי כיון דמדינא אינו יכול למחות וזה יר' לי טעם נכון ומספיק לקיים דברי הרא"ש ז"ל במה שכתב וכיון שאינו יכול למחות אין לו חזקה ויש לתמוה על הריב"ש ז"ל במה שתמה על הרא"ש וכת' שעשה מהמסובב סבה ומהסבה מסובב ואחזור לענין נ"ד ואומר דאין לדמות נ"ד לההיא של גג רעפים ואם כן הדין עם השכני' המעכבים ביד ראובן ומוחים עליו ותחילת כל דבר אומר שבדין זה של הרא"ש ז"ל וסברתו בענין פתוח חלון על גג של רעפים אין גם אחד מהפוסקים קמאי ובתראי שלא יחלוק עליו ואברא שפה שאלוניקי נתפשט המנהג על פי סברת הרא"ש מכל מקום יר' כיון דאין כח וזכות לראובן אלא במה שאפשר לתלות בדברי הרא"ש אם כן בחילוק כל דהו שיהיה מדין פותח חלון על גג של רעפי' לפתוח חלון כגוונא דידן ירא' שיספיק לעכב ביד ראובן כל שכן אם יהיה החילוק גדול נאה ומתקבל אצל השכל והנה החילוק שיש לחלק הוא פשוט ומבואר והוא דדוקא היכא שפותח חלון על גג של רעפים יש מקום לומר שלא יוכל למחות בעל הגג בבעל החלון וכופין אותו על מדת סדום כיון שמניעת היזק ראיית בעל החלון לבעל הגג באה מצד בעל הגג שגגו סתומ' שאין מקום לחוש להיזק ראייה בשום צד בעולם זולת אם ישתנה רצונו של בעל הגג לפתוח את גגו וכיון שכן אין לנו לחוש דהוה מצי לעכב על בעל החלון כיון שהוא אפשר רחוק וכיון שבשעת פתיחת החלון אין כונת בעל הגג לפתוח גגו שאם בעת פתיחת החלון היתה כונתו לפתוח גגו לאו דינא ולאו דיינא שיכול לעכב ולמחות ביד הפותח החלון וכיון שאין החשש של היזק ראייה אלא מחמת חשש אם ישתנה רצונו של בעל הגג לפתוח את גגו אין לנו לחוש לשנוי רצונו אמנם בתכונת חלונות דנ"ד דמלבד דאיתא חשש שמא ישתברו הגאמיש כאשר מעשים בכל יום כן ראינו שעל ידי השלכת אבנים מבחוץ משתברי' הגאמיש עוד יש לחוש שמא בעל החלונות עושה עתה החלונות על התכונה ההיא בחשבו שבעשיית החלונות על התכונה יסתום פי המעכבים עליו שלא יעשה ולקצת ימים יסיר הגאמיש ויהיו החלונו' פתוחו' לרוחה להכניס אויר ואורה כרצונו ויהיו מוכנות ומזומנות להיזק ראייה ולכן יכולים השכנים לעכב עליו ולומר אם תעשה החלונות אפילו שיהיו על התכונה הנז' דמית עלן כאריא ארבא כי סוף סוף הם מוכנות להזיק או מחמת שאירע /שיארע/ בהם שבירה ותתעצל בתקונן או אתה בעצמך תשתדל להסיר הסתימות ואין אנו רצונים /רוצים/ למיקם בהדך בדינא ודיינא ולכן מעתה אנו מוחים בידך שלא יהיה לך פתח והתחלת מקום מוכן לנזק אשר בנקל תוכל לעשות ולגמור כל אשר תרצה וזה נראה פשוט וברור לע"ד. נאם הצעיר שלמה הכהן.
@שו"ת מהרש"ך חלק ב סימן קלג
שאלה יורנו רבינו ומורנו הרב מעשה שהיה כך היה שכה"ר יאודה הלוי יצ"ו קנה חצר א' וכל הבתים שבתוכו עליות ותחתיות שהם בצד חצר א' שהיה מקודם לכן מוחזק לה"ר אברהם דיקאלו נ"ע וקנאו ה"ר יאודה הנז' מה"ר שמואל באסו נ"ע וה"ר שמואל באסו קנאו מר' משה טובי יצ"ו ורבי משה טובי קנאו מה"ר מנחם פיג'ו נ"ע ור' מנחם פיג'ו קנאו מה"ר מנשה דילאון נ"ע ובאורך כל החצר שבין רבי מנחם ובין חצר של ר' אברהם יש בתים בעלית ובתחתית ובית תבשיל וגם באותו אורך יש מחיצה של קרשים שיש תחת הקרשים בנין כותל של אבנים שהוא טימל של אבנים ואותה מחיצה של קרשים מפסיק בין חצר של רבי מנחם לחצרו של ר' אברהם ובאותם הבתים עליות ותחתוניות יש כעת ד' חלונות ובית תבשיל א' יש ב' חלונות ועתה נפל הפרש בין יהודה לוי יצ"ו ובין השכנים הדרים בחצר של רבי אברהם הנ"ל שקנה כל אחד מהם הבית שהוא דר בתוכה שהשכנים הדרים בחצר הנ"ל רוצים לסתום החלונות שיש בבית התחתית והעלית שבצד חצרם שהם פתוחות לחצרם מכח שטר התפשרות שנתפשר ה"ר מנחם פיג'ו הנ"ל עם ה"ר אברהם הנ"ל שהיה בעל החצר הנ"ל מקודם לכן וזה טופס השטר בפנינו ח"מ נתפשרו ה"ר אברהם דיקאלו וה"ר מנחם פיג'ו על דבר הכותל אשר רוצה לבנות ה"ר מנחם הנז' והוא הכותל שהיה מקודם מפסיק בין חצרו של ר' מנחם לחצרו של ר' אברהם הנז' בזה האופן והוא שה"ר אברהם הנז' נותן לו רשות שיבנה בכותל כמה חלונות שירצה רבי מנחם על מנת שכל זמן שיאמר לו ר' אברהם הנזכר שיסתום החלונות בזכוכית שיחוייב מעתה ה"ר מנחם הנז' לסותמם עוד התנו ביניהם שכל זמן שירצה ה"ר אברהם הנז' לבנות בית אחורי הכותל הנז' ואף גם שיסתום החלונות בבנין ההוא לא יוכל ה"ר מנחם ולא כל הבא מכחו לעכב על ידו כלל עוד התנו שבאיזה זמן שיפול הכותל הנז' כולו או מקצתו שיחוייב מעתה ה"ר מנחם הנז' או כל הבא מכחו לבנות אותו משלו וממונו כשידרש על זה מר' אברהם הנז' עוד התנו שכשירצה ר' אברהם הנז' להשתמש מהכותל הנז' מצד חצרו הנז' לא יוכל ה"ר מנחם הנז' ולא הבא מכחו לעכב על ידו כלל. ע"כ טופס שטר התפשרות ומכח זה השטר באים השכני' הנז' לסתום החלונו' שבכותל בית התחתית והעלית הנ"ל ור' יהודה הנז' הביא עדים בב"ד כשהיו הבתים ברשות וחזקת ר' מנשה דיליאון מקודם שנכנסו ברשו' ה"ר מנחם הנז' היו בנויות כמו שהם בנויות עתה עלית ותחתית ושטר התפשרות זה הוא מזומן לג' שנים ומקדמת דנא היו כל החלונות של ה"ר מנחם הנז' פתוחות לחצרו של ר' אברהם דיקאלו כי לא מיחה שום נברא על פתיחת אלו החלונות וכעת טוען ה"ר יאודה הנז' כי לשון השטר לא מיירי על כותל הבתים ובית התבשיל אלא על אותה מחיצה של קרשים המפסיק בין חצר ה"ר מנחם לחצר ה"ר אברהם ולשון השטר מוכיח שכתוב הכותל שהיה מקודם מפסיק בין חצרו של רבי מנחם לחצרו של רבי אברהם והראיה דמיירי על אותו כותל מחיצה של קרשי' כי לזה העדים העידו כי יש מ' שנים כי באותו כותל מן הבתים ובית התבשיל היו קצת חלונו' ושטר ההתפשרו' היה אחר כך כמו ג' שנים וכ"ת הכותל לא משמע אלא על הכותל הבנויה מאבנים ולא מחיצה קרשים י"ל ולהשיב כי תחת הקרשים יש בנין של אבנים והיא היא הכותל הנז' בשטר עוד טוען ה"ר יאודה הנז' שא"א ששטר הנז' הוא על כותל הבתים וכי יעלה על הדעת להאפיל את ביתו ולהפסידה ובפרט הבית התחתית שאין לה תקומה בשום צד ואופן לבא לה אורה ממקום אחר כי אם דרך החלונות שא"א לעשות לה ארובות בגג כמו שעושים בעליות לבא להן אור עוד מטעמא אחרינא א"א שהשטר מיירי בכותל הבתים הנז' משום דכתיב ביה עוד התנו שבאי זה זמן שיפול הכותל הנזכר כולו או מקצתו שיחוייב ה"ר מנחם הנז' או כל הבא מכחו לבנות אותו משלו ומממונו כשידרש על זה מר' אברהם הנז' ואי מיירי על כותל הבתים היה צריך להתנות על זה פשיטא ופשיטא מאחר כי היה הכותל כותל של ר' מנחם פשיטא שאם היה נופל הכותל שהיה לו לר' מנחם לבנות מאחר שהכותל הוא כותל ביתו אלא משמע דמיירי השטר על אותו כותל מחיצה של קרשים כי הוא בשותפות ועל זה היה מוטל על שניהם לבנות ועל זה כתוב בשטר והתנו שאם יפול הכותל כי יבנה אותו הכותל ה"ר מנחם הנז' לארכה ולרחבה שאומר לשון השטר על דבר הכותל דמשמע דמיירי על כותל של אבנים דאי מיירי על המחיצה הנז' הוה ליה למימר על המחיצה המפסקת ולא על הכותל ועוד טוענים ממה שכתוב בשטר שכל זמן שיאמר לו ר' אברהם שיסתום החלונות בזכוכי' שיחוייב לסותמם ולשים זכוכית אין דרך כי אם בהחלונות שבבתים ולא בחצרות ורבי יהודה משיב להם שדרך לעשות כן בחצר של תוגרמים ועוד אפשר שהתנו כן לשאם יבנה שם בצד המחיצה המפסקת שום בית בצד חצרו של רבי אברהם כי אז ישים בחלונות שיעשה זכוכית עוד טוען ה"ר יאודה כי גם מצד אחד משמעות השטר הוא כמו שהשכנים אומרים ומצד אחד משמעות השטר כמו שהוא אומר ומשמע הכי ומשמע הכי שהוא מוחזק בחלונות הבתי' והם באי' להוציאו מחזקתו עליה' להביא ראייה ג"כ יורנו רבנו גם כי יהיה כדברי השכנים כי השטר מיירי על כותל הבתים הוא דוקא על החלונות הנוספות שיסתום אותם אמנם על ב' החלונות שהעידו העדים שהיו בבתים הנז' מקודם שבאו ליד ורשות ה"ר מנחם הנז' הבתים הנז' לא יעלה על הדעת שכדי שיניחו אותו לפתוח החלונות החדשות שהיה רוצה לפתוח יותר על מה שהיו ושפשר לסתום את כלם ולהפסיד הבתים הנז' ובפרט התחתית הנז' שכן משמע מלשון השטר דכתוב בו נותן לו רשות שיעשה בכותל כמה חלונות שירצה על מנת כו' דמשמע על החלונות החדשות שהיה רוצה לפתוח ולא על החלונות שהיו מקודם הבתים הנז' והלוזירו שבבית התבשיל והנה טוענים השכנים כי הטענה שטוען ה"ר יאודה לכשיבנה שם בצד המחיצה המפסקת שום בית בצד חצרו של רבי אברהם כי אז ישים בחלונות שיפתח זכוכית זאת הטענה היא שקרית לסבת כי יש שם סולם אחר ויש בית הכסא לשם כי בשום אופן לא יש מקום לבנות שום בית ומשיב להם ה"ר יאודה הנז' ומביא עדים כי אז באותו זמן לא היה שם אותו סולם וגם כי יש בית הכסא לשם היה יכול להיות לעשות בית הכסא במקום אחר כל שכן כשהיה מניח הבית הכסא במקומו היה מניחו מצד אחר ומצד אחורי הכותל באורך יש הרבה מקום לבנות בית או חדר אחד גם כן טוענים השכנים כי יש להם עד אחד מעדי שטר ההתפשרות החתום בו והעיד ואמר כמדומה לי שכל ההפרש שהיה בין מנחם פיג'ו ורבי אברהם דיקאלו היה על כותל הבתים ולא על כותל המחיצה של קרשים והשיב להם ה"ר יאודה הנזכר אי מאחר כי העד אומר כמדומה לי אינו עדות גמורה כי העד בעצמו הוא מסופק בדבר ואמר כמדומה לי ואינו אומר כך הוא בודאי כל שכן שהוא עד אחד עוד ראייה איך אין השטר מיירי על כותל הבתים כי אם על כותל הקרשים כי אם היה מדבר על כותל הבתים הוה ליה לכתוב בשטר ונתן לו רשות שיפתח בכותל כמה חלונות שירצה ולא שיבנה כי בכותל בנוי אין שייך שיבנה כי אם שיפתח ועל כן יורנו רבנו מורה צדק איזה דרך ישכון אור התורה הדין עם מי עם ה"ר יאודה או עם השכנים ושכרו כפול מן השמים.
תשובה ראיתי השאלה הזאת הבאה מארץ מרחק מעיר גדולה של חכמים מובהקין נר"ו וכנר' נפל ספק בהבנת כוונת לשון שטר הפשרה להבין ולהוכיח מתוכו להיכן הדין נטה לדון בהפרש שנפל בין הכתות הנז' ה"ר יאורה הלוי והשכנים יצ"ו ונוראות נפלאתי מהשולח השאלה אלי לחקור ולדעת דעתי היכן נוטה אם החכמים השלמים העומדי' במקום שנפל הספק הרואים בנין תכונת הבתים אשר בחצר ה"ר יאודה וכותל המפסיק בין חצרו לחצר ה"ר אברהם דיקאלו אשר בלי ספק בראות תכונות הבנין יתברר ויתבאר הדבר להיכן הדין נוטה לחלק כל הפקפוקים ועם כל זה כפי הנר' מתוך שליחות השאלה נפל ספק בענין הדין ואיככה אני עומד מרחוק ואיני רואה תכונת הבנין רק מה שבא בשאלה סוגרת ומסוגרת בלעגי שפה ובלשון אחרת באומדנות שאני מבין מתוך השאלה כאשר היא לפני איך אוכל לעמוד על הענין להוציאו לאור לגלות דעתי בלי שום פקפוק לכן לא הייתי חפץ ליטפל בדבר זה לסבה זאת גם לסבת כי שאלה זאת אינה מהדברים שיש מקום לישא וליתן וצריך לעיין לרדת לעומק' דדינא ואני טריחא לי מילתא לכתוב בדבר שאין בו איזה דבר של עומק אך אמנם אהבת השואלים אם השואל השולח השאלה ממקום המאורע אם השואל אשר באה השאלה לידי פה במקומנו אלצתני לכתוב הנראה לע"ד על הדין ועל האמת. והנה תחילת ההפרש שנפל בין הכתות הנז' הוא על הבנת כוונת לשון הכותל הכתו' בשטר לענין הפשרה שנתפשרו לענין סתימת החלונות כי הנה ה"ר יאודה טוען שכונת סתימת החלונות הכותל הכתוב בשטר הוא על כותל המפסקת בין החצרות דהיינו כותל הקרשים והשכנים טוענים שהכותל הנזכר הוא הכותל אשר הבתים בנויות שם והנה כל אחד מהכתות טוען טענות להחזיק דבריו.
ואומר תחילת כל דבר כי רואה אני שזה השטר ספרא דלא דוקנא כתביה והנה רואה אני שחצר ה"ר יאודה ותכונת בנין הבתים אשר בו ומחיצת הקרשים המפסקת הוא על זה האופן כי הנה הבתים של ה"ר יאודה עליות ותחתיות הפתחים שלהם עולות לאויר חצרו של ה"ר יאודה הנז' ואחורי הבתים עם החלונות שבהם עולות לצד החצר של ה"ר אברהם דיקאלו והנה מקצת הכותל הוא אשר בהם הבתים ובמקצת אורך החצר היה פנוי בלי כותל מפסקת בין חצר ה"ר יאודה לחצר ה"ר אברהם דיקאלו והיו עוברי' ומשתמשים מחצר לחצר ועלתה הסכמתם לסתום המקום הפנוי והנה כתוב בשטר נתרצה ה"ר מנחם לבנותה והאמת לא ידעתי למה נתרצה ר' מנחם פיג'ו לבנותה לבדו כי הנה מדינא דגמרא שניהם היו חייבים לבנות הכותל עד ד' אמות רצוני ה"ר אברהם דיקאלו ורבי מנחם פיג'ו סוף דבר יהיה מה שיהיה נסתם אויר הפנוי אשר בין שתי החצרות הנז' והנה אחר שנסתם המקום הפנוי נעשה הכל כותל אחד בין החלק אשר בו הבתים בין החלק המפסיק בין שתי החצרות והנה ה"ר יאודה טוען שהחלונות שנתחייב לסתום הם החלונו' שבחלק הכותל המפסקת ומה שטוען עליו שכנגדו שאינו אלא החלונות שבחלק הכותל שבו הבתים שאם היתה הכונה על החלונות שבכותל המחיצה המפסקת לא היה לו לומר שנתחייב לסתום החלונות שבכותל שאין ראוי להקרא אותו החלק בשם כותל כיון שהיא מחיצה של קרשים וה"ר יאודה משיב עליו שאינה טענה יען כיון שתחת הקרשים הוא בנין של אבנים ראוי ליקרא בשם כותל יר' מדבריו דמודה שאם היה כל הכותל הנזכר מלמטה למעלה של קרשים אינו ראוי ליקרא בשם כותל וכל אלה הדברים הם הבל ורעות רוח כי האמת הוא ששם כותל נופל בין כשיהיה הבנין מאבני גזית בין שיהיו מקרשים ואפילו מהוצא ודפנא כי מה שנקראת מחיצה אינו שם העצם כי שם העצם הוא כותל אמנם שם מחיצה הוא במקרה ר"ל אם עשה הכותל לחוץ ולהפסיק בינו לבין חברו על שם הפועל הנמשך דהיינו ההפסק והחציצה שעושה הכותל הנז'. גם ראיתי הטענה שטוען ה"ר יאודה להכריח שהחלונו' שנתחייב ה"ר מנחם לסתום אינו אלא על חלונות כותל הקרשים מלשון הכתוב בשטר שכתב שם שנתן לו רשות שיבנה בכותל כמה חלונות וטוען שלשון שיבנה לא שייך על כותל בנוי כי אם היה בונה על כותל הבתים שהיה כבר הכותל בנוי לא היה לו לומר אלא שיפתח וזה מורה שלא כוון אלא על כותל הקרשים שהיה בנין מחדש דשייך לומר שיבנה כל זה גם כן שבוש דכבר כתבתי שהסופר שכתב השטר הנז' ספרא דלאו דוקנא הוא כי האמת הוא שבין בכותל שבונים מחדש בין בכותל שהיה כבר בנוי אינו לשון צורך שיבנה חלונות אלא שיפתח.
ועתה אבא לבאר כוונת תנאי השטר לדעתי ואומר כי כוונת הרשות שנתן הרב ר' אברהם דיקאלו לה"ר מנחם פיג'ו לבנות בכותל כמה חלונות שירצה היינו בכל משך הכותל בין בחלק הכותל אשר בו הבתים בין בחלק כותל המחיצה גם מה שהתנה ע"מ שכל זמן שיאמר לו ה"ר אברהם הנז' שיסתום החלונו' שנתחייב לסותמם בזכוכית. גם אם ירצה ה"ר אברהם לבנות בית אחורי הכותל באופן שיסתום החלונות לא יוכל ה"ר מנחם לעכב על ידו בלי ספק שחיוב סתימת החלונות בין על ידי זכוכית בין על ידי בנין יובן על החלונות שבנה מחדש אחר עשיית הפשרה הנז' בין בחלק כותל הבתים בין בחלק כותל המחיצה אך אמנם בחלונות שהיו בנויות בכותל קודם עשיית הפשרה הנז' לא יעלה על הדעת שגם עליהם התנה לסתום כיון שהיו מקודם ברשות וחזקת ה"ר מנשה ליאון ומה שכתוב בשטר שהתנה שכשירצה ה"ר אברהם הנז' להשתמש בכותל מצד חצרו לא יוכל ה"ר מנחם לעכב גם כן איפשר שכוונו על כל משך הכותל בין בחלק הבתים בין בחלק המחיצה. והנה מה שהתנה שבאיזה זמן שיפול הכותל הנז' שיחוייב מעתה ה"ר מנחם הנז' לבנותו משל ממונו ודאי כי הכותל הנזכר בזה התנאי הוא על כותל המפסקת בין החצרו' כי בלי ספק על חלק כותל הבתים לא היה צריך להתנות כי עליה דהר' מנחם רמיא הך מילתא לעשותו בלי צורך תנאי לבנות הבתים נתבאר ממה שאמרתי כי הסופר להיותו בלתי דוקנא לא הבחין לחלק ולפרש כוונת דבריו על איזה חלק מהכותל היה מכוון בכל תנאי ותנאי כי חשב אחר שחלק הכותל אשר בו הבתים וחלק כותל הקרשים היה הכל דבוק ונמשך יחד הכל דבר אחד ולכן בכל מקום שהזכיר כותל הזכיר כותל סתם אך אמנם חלוקה אחד מהתנאים יובן בין על חלק אשר בו הבתים ובין על חלק הקרשים וחלוקה אחד מהתנאים יובן על חלק הכותל של קרשים הא כדאיתיה והא כדאיתיה סוף דבר בהא סלקינא ונחתינא בענין סתימת החלונות אשר בכל משך הכותל הנז' שמחוייב ה"ר יאודה הנז' לסותמם בזכוכית זולת החלונות אשר היו מקודם עשיית הפשרה שנתפשרו כי אינו עולה על הדעת שהתנו עליהם לסותמם אמנם כל שאר החלונות שנעשו מחדש בכל איזה חלק מהכותל הוא מחוייב לסותמם מחמת התנאי הנז'. נאם הצעיר שלמה הכהן.
@שו"ת מהרש"ך חלק ב סימן קלד
שאלה ראובן תושב מונישטירייו יע"א הוציא שם שקדש לבת ישראל אחד וכדי לברר הדבר קמו אנשי טובי מונישטירייו יע"א והעמידו ב"ד על הדבר הנ"ל כדי לקבל העדות מהענין הנ"ל אשר על כן יום ו' בין השמשות עמדו ב"ד מונישטירייו הנ"ל ושלחו וקראו לראובן הנ"ל ושאלו ממנו איך הוא הענין הנ"ל והשיב ראובן הנ"ל בלשון לעז כנמשך וכתוב למטה קי איל פור אגורה נו קיריאה דימאנדאר נאדה קי אשו טיימפו איל דימאנדאריאה או אקי או אה אוטרו לוגאר טורנארונלי אריזיר הב"ד קי פור אישו אישטאבאן טודוש אגינטאדוש פארה שאויר לה וירדאר די אישטו קי לוש דימאנדאדוריש דיזיאן קי קיריאן קאזאר אישטה מוסה או שאויר שי לוש קדושין איראן וחלוטוש דישפונדייו ראובן הנז' ואמר קי אירה וירדאד קי איל לה אויאה שידו מקדש לפלונית דימאנדארונלי ב"ד דיקי מודו רישפונדייו שאויריש שינייוריש קמו רוגי אדוש או טריש מאנשיווש מיש אמיגוש אויי אה מידייו דיאה אישטאנדו לוש טורקוש אין ג'ומה קי מי פיזיישין און פלאזיר קי קיריאה קי ויניישין קון מי קי קיריאה דאר קדושין אה אונה מוסה אי טומי און אנילייו אי שי לו מושטרי אי לו פואי אה פיזאר אי פיזאב'ה און מיטיקאל אי שייטי ג'יקארדיטיש אי לוט לייבי אלוש עדים אל קורטיג'ו אי אילייוש קידארון אבאשו לוש דוש עדים אי אונו פ'ואי קון איל אריבה אי באטי אלה פואירטה אי מי אברייו לה מושה אי דישי ייו אלוש עדים אישטאש אאי אבאש'ו רישפונדיירון שי מירה קי לי דו קדושים אישטאש שון פלאב'בראש מראובן. שאלו ממנו הב"ד אישוש דוש או טריש עדים קי טיניש קיין שון דיש'ו קי איל אונו אירה מאנואל בכר' נחום יצ"ו פרימו קון אידמאנו דילה מוסה פיג'וש דידוש אירמאנוס דילה מוסה אי אוטרו איש יוסף באסה און בחור פוראשטירו ריזיין וינידו אקי דיוירייא אי איל אוטרו איש אוק שלמה בואה קי שון מעדי' הב"ד הנ"ל קי לו פ'ואירון מחרי' קי בא על א"א ובעל נשג"ז ושלח וקראו הב"ד הנז' לעדי' הנז' ושאלו לפיראנטירו שהיה הראשון מה עדות היה מעיד על ענין הנ"ל והשיב הפ'וראשטירו הנ"ל שהוא בענין הנ"ל לא היה יודע לא מינה ולא מקצתה חזרו לומר לו הב"ד הנז' ראה מה שאתה אומר והשיב לוקי אי דיגו דיגו קי נושי נאדה שוברי אישטי קאבזו קון אישטו דיגירונלי קי שי פ'ואישי אי שאלייו פ'ואירה בא האחר שהוא שלמה בזאה וגזר עליו חכם השלם מהעיר שיעיד ויגיד מה שיודע בענין הנ"ל והשיב ואמר שאויריש שינייוריש קומו אמי אי אה יוסף באסה אי אה מנואל נחום מוש לייאמו אישטי ראובן הנ"ל אי מוש רוגו וינו קון מי קי קיירו דאר קדושים אה אונה מוסה אי פ'ואימוש פ'אשטה לה פואירטה דיל קורטוג'ו אי לי דימאנדימוס אינטראשטיס דיינטרו דיל קורטיג'ו דישו קי שי אי שוב'יין אישטי מאנשיוו איל מקדש אריב'ה אי מוש דיש'ו אישטאש אבאש'ו מורה קי דו קדושים דימאנדאמושלי ב"ד וישטי אלגונה דיש'ו אין אקילייא קאזה אויאן קואטרו או שינקו מוג'ריש נון וידי קיין איראן אוטרו קי דישו מידה אירמאנוש קי דו קדושי' אישטאנדו אין אישטה חקירה ודרישה אה אישטי עדות די אישטי עד שאקו איל חיים שהוא ראובן הנ"ל און פאפיל דילה פ'א לדוקירה אי דיש'ו בואינוש קדושין טינגו דארו קי אקי מי טונגו אפ'ירמאדו לוש עדים דימנדארונלי לה קארטה דישו קי שי לי איג'אשין מאה חרמות נו לה דאריאה אחר כך חזרו הב"ד ושלחו לקרא לפוראשטירו באסה ואמרו לו שה"ר חיים הנה אומר קי לו טיניאה אפירמארו אין אונה קארטה פור עד קי דיישי איל עדות די לוקי שאויאה אי דישו קי מאקארי לי איג'אשין שיטינטה חרמות קי איל נו דיריאה נאדה פ'אשטה קי לוש אוטרוש דוש דיישין איל עדות קי אויאה טומארו שבועה בספר תורה די נו דאר עדות אמרו לו הב"ד קי אירה פ'ורסאדו די דאר איל עדות קי פארה לה שבועה לי דאריאן התרה אי לי דימוש התרה אי דישפואיש אחר האיום והגזום וגזרו עליו חרם שיגיד מה שהיה יודע בענין הנ"ל קם על רגליו ואמר שאויריש שינייוריש קי ייו נו מי קיריאה מיטיר אין נאדה די אישטו פור קי שו און פ'וראשטידו אי מי פ'ורסו פאשטה קי מי פ'זו איר אין אישטו פואימוש טידוש טריש ג'ונטוש אוי אה אוראש דילה ג'ומה אל קורטיגו די ה"ר יוסף נחום נ"ע אי קידימוש מוש אוטרוש טריש אבאש'ו ארימאדוש אין אונה פארידיקה פ'רונטי דיל בראנדאדו דיל דיטו נחום נ"ע אי שובייו אריב'ה איל דיטו חיים אי אויאה אונה מאנטה די פ'רונטי די לה פואירטה אי לה אלשו אי דיש'ו אישטאש אבאשו ווס אוטרוס אי דיש'ו מירה קי דו אין אנילייו אי לו דייו אין מאנו די אונה מושה אי דיש'ו מירה קי דו קדושי' אי לי דימאנדרון ב"ד אל עד קואנדו דיש'ו מידה קי דו קדושים שי טיניאה לה מוסה איל אנילייו אין לה מאנו או אל דאר דיל אנילייו לו דיש'ו רישפונדייו איל דיטו באסה יא טיניאה איל אנילייו אין לה מאנו לה מוסה אי דיש'ו מירה קי דו קדושי' אי ליפ'יזימוש חקירה ודרישה אי דיש'ו איל עד דוש טריש קואטרו ויזיש דיל מודו דיג'ו אי לי דימאנדארון בית דין אל עד קונוסיס לה מוסה דישפונדייו ייו שו פוראסטירו נו לה קונושו אוטרו קי וידי דאר און אנילייו אה אונה מוסה. איל אוטרו עדות די מאנואל נחום נו שי טומו גם כן שי דיקלארה קי שי ביין דייו עדות איל פ'וראשטירו באסה וחזר בדבורו ואמר קי אין לה אורה קי דייו איל אנילייו דיש'ו מירה קי דו קדושין אי לי דיש'ירון בית דין פוש פ'אשטה אגורה נו דיש'ישטי די אוטרו מודו קומו טי טורנאש דישפונדייו אישטו טאן טורב'אדו קי נו שילו קי דיגו מאש שאלו הב"ד לה"ר חיים שהוא ראובן הנ"ל אם היו לו עוד עדים והשיב קי נו טיניאה מאש עדים ואמרו לו הב"ד שי טובייריש מאש עדים קומו שירה רישפונדייו טיניינדו מאש עדים לוש שו פוסל כל זה עבר בפני עדים על זה יורנו המורה לצדקה הדין לאמתו ושכר אדוננו כפול מן השמים אנס"ו.
תשובה תחלת כל דבר אומר ואודיע בפשיטות דאין לחוש לאלו הקדושין כלל ועקר והנערה הזאת מותרת להנשא לכל מי שתרצה. ובזה אבא לעמוד ולבאר מאי זה טעם יש להקל ואין לחוש להחמיר. והנה לכאורה היה נראה לתת טעם דאין לחוש לאלו הקדושין יען כי כפי טענת המערער על הקדושין ועדות העדים המעידים הלשון שאמר בשעת נתינת הקדושין הוא שאמר לעדים מירה קי דו קדושין ולא הוזכר מלת לי לא בלשון לעז ולא בלשון הקדש אם כן הויין ידים שאינם מוכיחות אשר עלתה הסכמת כל האחרוני' דלא הויין ידים ולא הויא מקודשת ואין צורך להאריך בזה ואף על פי שלפי הנשמע עם שלא הוזכר בשאלה חזר בו העד הא' ואמר ששמע שאמר מירה קילידו קדושין פארה מי לאו כל כמיניה לחזור בו ואין לחוש לחזרתו כיון שכבר העיד בבית דין בלשון הנז' לעיל והלכה רווחת כיון שהגיד שוב אינו חוזר ומגיד. ואין לטעון ולומר דכיון שזה המקדש מביא עדים לזכותו שיעידו שקדש את האשה ומהדברים שהגידו תחלה בפני בית דין יראה שאין קדושיו קדושין אם כן יכולים לומר טעינו ולחזור בהם ולהעיד עדות המועיל לזכות הטוען על הקדושין שהדבר מוכיח שטעה והיה אפשר לדמות דין זה לההיא עובדא דמייתי גמרא פ' אלו מציאות אבוה דרב פפא אתבר ליה תמרא ואשכחוה אתא לקמיה דרבה בר רב הונא א"ל זיל אייתי סהדי דלאו רמאי את וטול אזל אייתי סהדי א"ל. ידעיתון ביה דרמאי הוא א"ל אין אמר להו אנא רמאי אמרו ליה אנן לאו רמאי את קאמרינן אמר רבה בר רב הונא מסתברא לא מייתי איניש חובתא לנפשיה והרי"ף והרא"ש ז"ל סיימו עלה דההיא עובדא וז"ל והני ודאי מטעא טעו ולא אמרינן בכי הא כיון שהגיד שוב אינו חוזר ומגיד ומכאן הוציא הטור ז"ל מה שכתב חש"מ סימן כ"ט וז"ל אחר שנחקר עדותן בבית דין אינו יכול העד לחזור ולומר דבר שסותר עדותו וכו' עד אבל בדבר שמוכח שטעה כגון שמעיד חובתו של המביא אותו שומעין לו דמסתמא אין אדם מביא עד להעיד על חובתו. הא ליתא דאין לדמות הך מלתא דנדון דידן לההיא עובדא כלל ועקר מכמה אנפי חדא דהתם היינו טעמא דאמרינן דלא הוי חוזר ומגיד משום דמוכח מלתא דטעה דמסתמא לא היה מביא עדים שיעידו חובתא לנפשיה דהיינו שהוא רמאי אבל בנדון דידן אין כאן מביא חובתא לנפשיה במה שמעיד על הקדושין בלשון הנז' כפי העדות הראשון וקל להבין. ועוד מטעם אחר יראה דאין לחוש לחזרת העדים מעדותן הראשון דודאי הוו חוזרין ומגידים דכיון שהעדים בעדותן הראשון כיוונו אל הדברים עצמם אשר המקדש טען שאמר בלשונו אם כן ניכרים הדברים שהם באו בעצם וראשונה להעיד שכן הוא כאותו הלשון עצמו שאמר המקדש עצמו שאמר בלשונו אלא שאחר כך באשר המה ראו שעל הדין לא היה מועיל אותו הלשון לפי שלא הוזכר בו מלת לי חזרו בהם ואמרו מה שאמרו אם כן לאו כל כמינייהו לחזור בהם. ועוד יראה מטעם אחר דאין לחוש לחזרתם כי הנה העדות הראשון העידו ונתקבל עדותן בבית דין של מנשטירייו יע"א ופה שלוניקי רצה העד האחד לחזור מעדותו ואמר שהמקדש אמר מירה קילידו קידושין פארה מי ויראה דכיון שהחזרה היתה פה שלוניקי ועבר כל כך זמן בין שתי העדיות ובשתי מקומות יראה דאפי' בההיא דאמרי' דהיכא דמוכח שטעה שומעין לו מטעם דמסתמא לא מייתי איניש חובתא לנפשיה היינו אם בתוך חצי שעה חזרו מעדותן אמנם אם היום העידו באופן דהוי חובתא למביא העדים ואחר יום או יומים חזרו העדים לבטל עדותן הראשון יר' דלא כל כמנייהו ועדותן הראשון במקומו עומד והכי דייק לישנא דעובדא דפ' אלו מציאות דאומר להו רבה בר רב הונא לסהדי דאייתי אבוה דרב פפא ידעיתו ביה דרמאי היא ואמרו ליה אין וכשחזר אבוה דרב פפא ואמר להו אנא רמאי חזרו ואמרו לו אנן לאו רמאי את קאמרינן יראה דבכי האי גוונא הוא דאמרינן דמסתברא דמטעא טעו מטעם דלא מייתי איניש חובתא לנפשיה וכל זה פשוט. אם כן יראה דאם מכח נוסח העדות הראשון אין לחוש לאלו הקדושין מטעם ידים שאינם מוכיחות וכמו שכתבתי א"כ אף על פי שחזרו בהם אח"כ אין לחוש לחזרתן וקרינן עלייהו שפיר כיון שהגידו שוב אינם חוזרים ומגידים.
ועתה אבא לעמוד ולבאר אם יש להקל ושלא לחוש לאלו הקדושין מטעם שלדברי א' מהעדים שאמר מידה קי לירו קדושין היה אחר נתינת הטבעת ואם כן הויא שתיקותא דלבתר מתן מעות. ואומר שכבר הוא ידוע ומפורסם לכל מה שנחלקו הפוסקים עלה דההיא עובדא דההוא גברא דקדיש בציפיתא דאסא כי איני יכול להאריך רק ריש מלין אודיע כי הנה הרי"ף והרא"ש ז"ל כתבו וסיימו אהא דמסיק גמרא אתון דשמיע לבו חושו לה הלכך לאפוקה צריכה גט ולעיולה צריכה קדושין אחרים והרב בעל הטור והרב רבינו ירוחם ז"ל הסכימו לזאת הסברא והרמב"ם ז"ל פ"ה מה' אישות יראה מדבריו בהדיא דבכל גוונא שתיקה דבתר מתן מעות לאו כלום הוא וכתבו הר"ן והרב המגיד ז"ל טעם נכון לדבריו יעויין בספריהם גם הרשב"א כתב על דברי הרמב"ם דהוי טעמא דמסתבר והריב"ש ז"ל כתב שכן הסכימו כל האחרונים. והנה בספר הפסקים אשר לי המודפסים בסי' ט' כתבתי על ענין אחר בענין מעשה שאירע שאחר נתינת החפץ אל האשה אמר לעדי' הוו עדים איך נתתי זאת הואלינסייא לזאת הנערה בתורת קדושין ורציתי לחלק חילוקים ולומר דאפילו לדברי הרי"ף והרא"ש וכל המחמירים יודו באותו נדון דלא הוו קדושין כאשר יוכל המעיין לראות שם ואחד מהחלוקים שחלקתי שם שייך לחלק שפיר בנדון דידן וזה לשוני שם ועוד יראה לומר דלא דמי נ"ד כלל לההיא דציפיתא כו' דהתם מעיקרא בשעת קבלת הציפיתא אמר לה התקדשי לי בזה וגלתה דעתה דניחא לה להתקדש ואף על גב דמחמת הקדושין הראשונים לא היתה ראויה להתקדש שלא היה בהם שיעור עם כל זה מחמת קדושין האחרונים יש לחוש אף על פי שהם לאחר מתן מעות ויספיק לזה גלוי דעתה הקדום דניחא לה ואין לספק שחזרה בה דאם איתא שחזרה בה לשדינהו מידה כיון שלא באו לידה בתורת פקדון אמנם בנ"ד שלא היה בזה שום גלוי דעת קודם דניחא לה מאן לימא לן שיספיק לומר דמה ששתקה הוי משום דניחא לה דאי לאו הכי תשדינהו דאין להחמיר כל כך כיון שבההיא עובדא דציפיתא העלו רוב גדולי הפוסקים מהראשונים והאחרונים שיש להקל אם כן גם שנרצה לחוש לסברת המחמירים יראה דבחלוק כל דהו יספיק להקל וחלוק זה יראה שאינו כל כך רחוק זהו שחלקתי שם וזה החלוק עצמו שייך בנ"ד שכיון שלא הקדים בכאן גלוי דעת האשה דניחא לה לית לן למיחש כלל. וא"כ יר' דאפילו את"ל דהיה מקום לחוש לקדושין רצוני לומר שהיו הקדושין בלשון גמור דהיינו הרי את מקודשת לי מכל מקו' כיון שלא אמר הדברים כי אם אחר נתינת הטבעת הוי שתיקותא דלאחר מתן מעות. ומלתא אגב אורחיה אומר ואודיע למעיין כי הנה באותו הפסק שבסי' ט' מהנדפסים הורתי להקל מטעם שלא הוזכר באותו לשון תיבת לי ועם היות שכל דברי הפסק ההוא הנה הנם כנים ונכוחים מהטעמים שהארכתי שם אף גם זאת שבתי וראה הפעם הזאת דאי מטעם דלא הוזכר תיבת לי מכל מקום אומר אני דיש לחוש באותו הלשון הגם שלא אמר לי מטעם שאמר שם בלשון הקדושין איך אני נתתי זאת הואלינסייא לזאת הנערה בתורת קדושין שהרי הזכיר שהוא המקדש והיא המתקדשת והוא דבור שלם וכדכתיבנא לעיל לולי כי יש שם טעמים אחרים להקל כמו שיראה שם המעיין. ואחזור לנדון דידן שכיון שהעד העיד מתחלה בעדותו הראשון שאחר נתינת הטבעת אמר מירה קי לידו קדושין אין לחוש לקדושין אלו מהטעם שכתבתי ואף על פי שחזר אחר כך והעיד באופן אחר אין לחוש לחזרתו משום דהוי מגיד וחוזר ומגיד באופן שמטעם זה יש להקל בקדושין אלו. ואם עדיין ישאר אי זה גמגום ופקפוק יראה שהטעמים שיש להקל בדבר זה בפשיטות בלי גמגום ופקפוק הם הא' מטעם שהאחד מהעדים שייחד המערער הזה להעיד על הקדושין הנז' היה קרוב לנערה הנז' קורבת שני בשני והיינו שני בני אחים מן האב דכל אפין שוין שקורבה מצד האב פסול מן התורה אם כן אפילו אם נחוש לפסלות העד שנפסל מחמת איסור עדות אשת איש ובעילת נשנ"ז =נדה שפחה גויה זונה= כי אולי עשה תשובה כפי מה שמגמגמים עליו אפי' הכי כיון שייחד עד הפסול דהיינו הקרוב הנז' אין לחוש לשאר העדים המעידים אף על פי שיהיו כשרים ומי שירצה לעמוד על עיקרן של דברים אלו יעיין בפסקי הנדפסים סימן כ"ה ימצא שם דברים טובים ונכוחים ימתקו ויערבו לחכו. ועוד מטעם אחר יש להקל בפשיטות כיון שהעדים אמרו שהם לא ראו מי היתה המתקדשת רק שראו שנתן טבעת ביד בחורה אחת לא ידעו מי היא אם כן אם הבחורה הנז' מכחשת שלא ראה לזה המערער עליה שקדשה ולא קבל ממנו כלום לאו דינא ולאו דיינא שאין לחוש לערעורי אותו האיש כלל שאפילו עד אחד בהכחשה לאו כלום הוא כ"ש הכא שאין כאן שום עד שיעיד שראה שנתן קדושין לבחורה אשר עליה ערער. נאם הצעיר שלמה הכהן.
@שו"ת מהרש"ך חלק ב סימן קלה
שאלה מעשה בויניציאה ראובן היו לו ב' בנות שם הא' לאה ושם השנית רחל ובן לא היה לו ולעת זקנתו עלה בדעתו לחלוק הנכסים אשר לו לבנותיו הנז' כרצונו והלך לסופר א' נכרי מסופרי העיר הנקרא נוטארייו פובליקו והם ממונים מאת השררה להיותם סופרי העיר וכך אמר לו ראובן הנז' לסופר הנזכר כתוב צוואתי זאת ואחרי מותי שתשלם ותתקיים כמו הסדרים והנימוסים של ויניציאה ובתוך הצוואה אמר עוד אני מניח הבית שאני דר היינו זכותי ללאה בתי עוד אני מניח הפורטיגו והשתי חדרים והקוזינה והקאניטה שיש לי היין שלי שם לעת כזאת גם החדר שלמטה לשים הפחמי' גם השופיטה בעדה וגם ליורשיה אחרי מותה שתלך הירושה לבניה הנולדים מגופה ואחותה רחל לא יהיה לה מאלו המקומות שום דבר עוד רוצה אני שאם לא יהיו לה יורשים אחרים נולדים מגופה שתלך הירושה לרחל אחותה לפי שרוצה אני שהבית הזה יקרא בית ראובן לכן תלך הירושה ליורשים שבאים ממני. זהו עקר לשון הצוואה אשר הועתקה אות באות מלעז ללשון הקדש ואחר זמן כמו עשר שנים בקרוב נפטר הזקן ראובן הנזכר ותבקשנה הבנות צוואת אביהן ראובן הנז' מהסופר הנז' ותראינה צוואת אביהן כתובה מיד הסופר וכותב בה שעוד שני עדים נכרים נמצאו בזמן הצוואה פלוני ופלוני לא נודע מי ומי הם אבל בדיניהם הסופר נאמן כמאה עדים. ועל פי הצוואה הנז' חלקו הבנות ואחר כמה ימים לאה הנז' נשאת לאיש והכניסה לו בנדוניא הבתים הנז' ויהי לה בן מבעלה זה וגם בנות ותמת לאה בת ראובן ונשא בעלה אשה אחרת אחרי מותה והכניסה לו גם כן האשה השנית נדוניא וגם היו לו בנים מהאשה הזאת ואחר זה שדך האיש הנז' בת אחת מאותן שנשארו לו מהאשה ראשונה ושעבד לחתנו בעד נדוניית בתו את החזקות שירש מאמה מכח הבעל יורש את אשתו ואחר כך נפטר האיש הנז' ועתה בקש' האלמנה האשה השניה לגבות נדונייתה אשר הכניסה עמה ולא מצאה כי אם הבית הנז' ונפל הפרש בין האלמנה הנז' ובין היתום בן לאה ובין הבת אחותו אשר שעבד לנדונייתה הבית אביה ושמו דיינים מבוררים בין הכתות הנז' ושמו /ושמעו/ טענותיהם פעמים גם שלש והסכימו הג' דיינים לדעת אחד שהאלמנ' רוזה והיא האשה השנית תגבה כתובתה מהבית הנז' מפני שהצוואה הנזכרת של ראובן אין בה ממש מדין תורתנו ונמצ' שהאיש בעל לאה ירש אותה כדין וכהלכה ותגבה האלמנה הנשארת כתובתה מהבי' כדין תורתנו. ונפל הפרש בין הבעלי תורה של ויניציאה אם פסקו הדיינים כדין או לא עתה יורנו מורנו הדין עם מי.
כה הראני החכם השלם בנן של קדושים כמה"ר שמואל עזיאל נר"ו נפלאות מתורתו במה שפסק על השאלה הזאת לזכות לאלמנה בגביית כתובתה מהבתים הנז' שירש בעלה וזכה בהם מכח ירושת אשתו ראשונה ובטל הצוואה שצוה ראובן מצד רעותות שבה ובלי ספק כל דבריו האמת והצדק מתקו וערבו לחכי מדבש ונופת צופים ואפריין נמטייה. ואחר שסיים כל דבריו טובים ונכוחים בפסק שפסק וחתם שמו עליהם כתב עוד וז"ל אחר הדברים האלה ראיתי מה שכתב על דברתי מלכי צדק צדק ושלום נשק צדק מלאה ימינו רב מובהק מתקרי וז"ל ראיתי תוכן השאלה הפוסק ידיד נפשי נר"ו ובודאי שדן דין אמת לאמתו במה שפסק שהדין עם האלמנה ואין ליתום שום זכות בבית אבל מאד תמהתי מכבוד תורתו למה חרד כל החרדה הזאת לחזור ולחפש ולפשפש ולבקש רעותות בצוואה הזאת להוציא הדין לאמתו שהרי אפילו היתה אותה הצוואה נעשית על פי בית דין הגדול שבירושלם בכל תנאיה הדין עם האלמנה הנז' וטעמא דמלתא שהרי גמרא ערוכה היא בכתובות פרק מי שהיה נשוי אמר אביי נכסי לך ואחריך לפלו' ועמדה ונשאת בעל לוקח הוי ואין לאחריך במקום בעל כלום ופריך בגמרא ממימרא אחריתי דאביי דקאמר ואחריך מוציאין מיד בעל ומשני התם דאמר לה כשהיא פנויה הכא דקאמר לה כשהיא נשואה מאי קאמר לה אחריך לקני בעל לא לקני ופירוש' דמלתא כמו שכתב שם הר"ן בשם הרשב"א דכשאמר לה כשהיא פנויה כיון דאשה לאנסובי קיימא והאי נותן מידע ידע דברוב המקומות עשאוהו רבנן לבעל כלוקח ואפ"ה לא פירש אחריך ליקני בעל לא לקני שמע מנה דאחריך שלא במקום בעל קאמר הא במקום בעל לא לקני או כמו שפירש נמקי יוסף בפרק יש נוחלין דכיון דהשתא פנויה לא אמרינן במה שאמר לה ואחריך אתא למעוטי הבעל דלא סליק אדעתיה אלא לשאר יורשיה אבל כשנתן לה כשהיא נשואה ואמר לה ואחריך לפלו' הוי כמי שאמר לה ולא לבעל הרי שהנותן מתנה לפנוייה אף על גב שאמ' ואחריך לפלו' אם עמדה ונשאת אין לאחריך במקום בעל כלום דבעל לוקח הוי וכן פסק רב אלפס שם בפרק יש נוחלין והרמב"ם ז"ל בפי"ב מה' זכיה ומתנה וכיון שכן בנדון דידן שפייאמיטה הנז' כשבאו הנכסים בידה היתה פנויה בין שזכתה בהם מכח הצוואה שצוה אביה בין שלא זכתה בהם מכח הצוואה אלא שנתרצו שתי האחיות הנז' וחלקו ולקחה כל אחת מהן חלקה סוף סוף אחר שבאו לידה עמדה ונשאת למאיר האילפרון דכיון שכן בעל זה לוקח הוי ואפי' שזכתה בנכסים מכח הצוואה והמצוה צוה ואמר ואחריך לפלוני אין לאחריך במקום בעל כלום וכיון שהנכסים הם מהבעל נמצא שלעולם הם משועבדי' לכתובת אשתו רוזה ואין ליתום שום זכות בהם עד שתתפרע מכתובתה והדין דין אמת כמו שפסק החכם השלם הפוסק נר"ו זה מה שנר' לע"ד עד כאן דברי הכותב שכינהו החכם השלם הפוסק בשם רב ואני לא ידעתי הרב מנו הוא ואת שמו לא הגיד לי.
אחר כך כתב החכם השלם הפוסק הנז' נר"ו על דברי הכותב הדברים הנז' למעלה וז"ל. ואני עני ואביון נפלאתי מאד מנפלאות תמים דעתו /דעים/ על כי תמה על דברי וחשב מחשבות להדיח הצוואה הנז' ממימרא דאביי ואדרב' ממקום שבא נר' לע"ד להפך ממש במחילה מכבוד תורתו אלף אלפי פעמים. והטעם דהא התם בנשואה קאמר דאינו קונה הבעל משום דהוי כמפרש בפי' אחריך לקני בעל לא לקני כל שכן וק"ו בנ"ד דקאמר בפי' וגם ליורשיה אחרי מותה שתלך הירושה לבניה הנולדים מגופה כו' הרי פירש דבריו בפירוש שאין כונתו ורצונו שיהיה לבעלה חלק ונחלה בבית ההיא דאם לא כן לאיזה יורש סילק באומרו שתלך הירושה לבניה הנולדים מגופה דהא לית לה יורשים אחרים במקו' בנים אם כן ודאי שבאומ' לבניה הנולדים מגופה שולל לבעל וסילקו מכח לוקח גם מהירושה בפי' ואין לומר שסילק לרחל אחותה כי מי איש בער ולא ידע שהאחים אינם יורשים במקום בן ומה שאמר ואחותה רחל לא יהיה לה מאלו המקומות שום דבר לא בא לסלקה מהירושה כי מי לא ידע בכל אלה אלא הוא סיום דבריו בענין מתנת חלק לאה שרצונו הוא שיהיה זה החלק ללאה ולא לרחל וכן נר' גם כן יותר בביאור במה שאמר אחר כך עוד רוצה אני שאם לאה לא יהיו לה יורשים אחרים נולדים מגופה שתלך הירושה לרחל אחותה ואם אין כונתו לסלק כח הבעל מה צורך לומר אם לא יהיו לה בנים שתחזור הירושה לאחותה וכי מאן ירתה פשיטא דמאחר שלא נשאר לה זרע שירשנה כי אם אחותה והבאים מחמתה למי נוגעת הירושה הזאת כי אם אליה ואם כן מה צריך לומר שתחזור הירושה לאחותה אלא פשיטא שכונתו לסלק כח הבעל שעם היותו בחייה לוקח בנכסי בתו וגם יורש אחר מותה כפי הדת התנה שלא יחזיק מכח לוקח ושלא ירשנה כי אם מה שיצא ממעיו דאחרן לא איתי לסלק וכמו שרמזתי בדברי הראשונים בקיצור לפי שהייתי חושב שלא היה צריך לפנים אם כן נרא' דעדיין צריכים אנו לבטוליםהראשונים אשר כתבתי בפסקי במחילה מכבוד חכמתו והאל יכפר כי הוא יודעת עלומות לב שלא לבי הלך בגדולות ובנפלאות לחלוק על רבותיו רק לחלוק כבוד לאמת כמאמר החכם במדותיו ויי' אלדים אמת ידריכנו בדרך אמת אמן עד כאן דברי החכם השלם הפוסק שכתב להשיב על דברי הרב הכותב.
ועתה נדרשתי אני הצעיר החתום למטה מאת החכם השלם הפוסק כמה"ר שמואל עזיאל נר"ו אכתוב הנראה לע"ד אם יש מקום להעמיד דברי הכותב אותם הדברים או אם יש לבטלם כמו שבטלם כבוד חכמתו או על אופן אחר. והאמת לא הייתי רוצה ליטפל בכתיבת דבר זה יען וביען הכתיבה על זה האופן נר' כנגוד וקטרוג ולא נסיתי ללכת באלה אמנם אהבת החכם השלם נר"ו אלצתני לכתוב הנראה לע"ד על הדין ועל האמת גם זאת היתה לי שלא לימנע מגלות דעתי יען כי בכתיבה הנז' לא נזכר שם פועלה אין כאן מקו' להקפיד ואוכל לכתוב מה שארצה בסיעתא דשמי'.
ותחלת כל דבר קודם שאכתוב על מה שנדרשתי הואיל דאתא לידן האי דינא דאמ' אביי נכסי לך ואחריך לפלוני ועמדה ונשאת כו' ראיתי לכתוב מה שיראה שיש לדקדק על הרמב"ם ז"ל בדין זה והוא כי הנה הרמב"ם ז"ל פסק כדברי אביי וכתב פרק י"ב מה' זכיה ומתנה וז"ל ש"מ שאמר לאשה פנויה נכסי לך ואחריך לפלוני ועמדה ונשאת בעל לוקח הוא ואין השני מוציא מיד הבעל כו' ואיכא למידק עליה דלעיל בסמוך כתב וז"ל נכסי לפלו' ואחריו לפלוני מת ראשון קנה שני עבר הראשון ומכר ונתן במתנה אין לשני אלא מה ששייר ראשון כו' עד בד"א כשמכר הראשון או נתן מתנה לאחרים אבל אם מכרה הראשון או נתנן לבנו מתנה או לאחד מיורשיו לא עשה כלום וכתב עליו הרב המגיד ז"ל וז"ל זה הוציא ממעשה דרב ביבי סוף פרק יש נוחלין ההיא דהוה לה דקלא בארעא דרב ביבי כו' אקניתיה ניהליה כל שני חייו אזל רב ביבי אקנייה לבנו קטן נא' /נ"א =נוסחא אחרינא=/ אקנייה לבנו אמר רב הונא בריה דרב יהושע אפילו רבן שמעון בן גמליאל לא קאמר אלא באחר אבל לעצמו לא ע"כ בגמ' ופי' רבנו לא קאמר רשב"ג אלא מה ששייר ראשון אלא שנתן ראשון לאחר אבל לעצמו כגון שנתנם למי שראוי ליורשו שהוא כעצמו לאו כל כמיניה והטעם נרא' שהוא מפני שכונת הנותן כשאמ' ואחריך לפלו' לא היה בדעתו שיוכל המקבל הראשון לתתם לבניו או ליורשיו שאם כן לא עשה ולא כלום בשיורו שכל מה שיש לאדם הוא נותן לבניו אבל כשאינו יכול לתתם לבניו או ליורשיו אף על פי שיכול לתתם לאחרים אין אדם חוטא ונותן לאחרים זה דעת רבנו ע"כ. יראה מדבריו ז"ל שהנותן האומר ואחריך לפלו' אין בדעתו שיוכל המקבל הראשון ליתן ליורשו או למי שדעתו קרובה אצלו שאם כן מה הועיל בשיורו לשני ואם כן הנותן לאשה פנויה כיון דלאנסובי קיימא אי אמרינן דבעל לוקח הוי וזכה בנכסים אם כן מה הועיל בשיורו לשני דהרי דומה לנותן לבנו או ליורשיו. ולתרץ זאת הקושיא יראה שצריך לדחוק ולומר דאיכא לפלוגי מההיא דאמרינן דהנותן לאשה פנויה ונשאת שזכה הבעל מההיא דהנותן לאחד דאמרי' דאין המקבל יכול ליתנו לבנו או ליורשו דכיון דהשתא היא פנויה ולית לה בעל אף על גב דקיימא לאנסובי לא דמי לנותן לבנו או ליורשו שהיה לו בשעת המתנה וקל להבין. ועתה אבא על מה שרצה הרב הכותב לערער על החכם השלם הפוסק נר"ו שלא היה צריך לבקש רעותות בזאת הצוואה שכיון שפייאמיטה הנז' היתה פנויה כשבאו נכסים בידה ועמדה ונשאת לבעל א"כ אפילו את"ל שזכתה מכח הצוואה הנז' מכל מקום בעל בנכסי אשתו לוקח הוי וזכה בהם.
ואומר דלכאורה היה מקום לדחות דברי הכותב הנז' ולומר דכיון דראובן זה המצוה לתת אותם הבתים ללאה בתו שתזכה בהם וגם ליורשיה אחרי מותה כונת צוואתו על האופן שצוה הוא כמו שפי' בסוף דבריו שרוצה שהבית ההוא יקרא בית ראובן לכן תלך הירושה ליורשי' שבאי' ממנו ואם כן דמי הך מלתא לדין היוצא לפירוש האחר שכתב הרב המגיד שיש באותו מעשה דרב ביבי שהזכרתי למעלה וז"ל ופירוש אחר יש באותו מעשה דאפילו רשב"ג לא קאמר דאין לשני אלא מה ששייר ראשון אלא כגון שאמר ואחריך לפלו' אבל אמר הנותן ואחריך לעצמי או יורשי כגון כאן שלא נתנו לו אלא כל ימי חייו ודאי אין הראשון יכול למכור ולתת. העולה מתוך אותו הפירוש שהנותן מתנה לחבירו ואומר ואחריך לעצמי או ליורשי אין המקבל יכול למכור וליתן ואם כן בנדון דידן נמי כיון שראובן המצוה התנה על הבתים הנז' שנתן ללאה בתו שרצונו הוא שאחריה יחזרו ליורשיו כמו שיש להוכיח ממרוצת לשונו כמו שכתבתי אם כן סילקה שלא תוכל למכור וליתן לשום נברא בעולם לא שנא בעל לא שנא איש נכרי. איברא דזאת הסברא של המפרשי' זה הפירוש בהך עובדא דרב ביבי יש לדחות כמו שדחה הרב המגיד ז"ל דבההיא עובדא דההוא דאמר נכסי לסבתא ובתרה לירתאי כו' משמע בגמ' דהאומ' נכסי לך ואחריך ליורשי אעפ"כ יכול למכור שהרי בההיא עובדא דסבתא אמר ואחריך ליורשי ואפי' הכי אמרו בגמ' דיכול למכור באופן דאפילו אם נאמר דכונת ראובן זה המצוה הוי כאילו אמר בפירוש ואחריך ליורשי אפ"ה היתה יכולה לאה למכר וליתן למי שתרצה ואין לחוש לסברת אותם המפרשים. וכיון שכן כיון שלאה הנזכרת היתה פנויה בשעת קבלת המתנה ונשאת אח"כ לבעלה בעל בנכסי אשתו לוקח הוי וזכה בהם הבעל בכל גוונא כמו שכתב החכם השלם הכותב. אך אמנם ממקום אחר יש לתפוש על הכותב תפישה רבה וגדולה ודבריו דברים בטלים לא יעלו על לב ויש להפלא הפלא ופלא אם הוא רב כמו שכינהו החכם השלם הפוסק נר"ו איך יצא מפיו טעות גדול כזה כי דברים הללו לא יטעה בהם תלמיד טועה. שכל מי שיביט וישקיף השקפה מועטת יבין ויבחין שאין מקום לומר שיזכה בעל לאה אפילו אם הצוואה תהיה קיימת מטעם בעל בנכסי אשתו לוקח הוי דכיון שראובן המצוה הנז' צוה על הבתים הנז' שיהיו ללאה בתו ואחריה ליורשיה הנולדים מגופה ואי אפשר שיהיו לה יורשים נולדים מגופה אם לא תנשא לבעל ואם האשה הזאת כשתנש' לבעל מיד זכה הבעל בנכסיה כדין בעל בנכסי אשתו לוקח הוי כדאמרינן בעלמא כמו שכתב הכותב הנז' איך היה אפשר לראובן להתנות שיזכו אחריה יורשיה הנולדים מגופה כיון שקדמה להם זכיית הבעל בנכסי האשה הנז' אלא ודאי נראין הדברים שכונת ראובן בצוואתו גלויה לכל שהיתה לסלק לבעל מהיות זוכה בבתים הנז'. וכבר חשבתי להליץ על טעות הכותב הנז' ולומ' שאפשר שמה שהתנה ראובן המצוה שיזכו אחרי לאה היורשים הנולדי' מגופה שכיוון על ידי זנונים באופן שאפשר שיהיו לה יורשים מגופה ועדיין היא פנויה באופן שלא נסתלק זכות הבעל אם תנשא דלא עדיף מהאומר ואחריך לעצמי או ליורשי שכתבתי למעלה שיכול למכור ואין לחוש לסברת אותם המפרשים. בלי ספק אם לזה כיוון הכותב הנז' לא יפה כיוון שדברים אלו הם מוקצים מן הדעת מחמת איסור ומחמת מיאוס להוציאם מן השפה ולחוץ. באופן שדברי הכותב הנז' אין להם על מה שיסמוכו מהטעמי' שכתבתי מלבד מה שכת' לבטל דבריו החכם השלם הפוסק נר"ו באופן שכל דברי החכם השלם הפוסק נר"ו הם האמת והצדק כי צדק במה שחיפש ופשפש לבקש רעותות לבטל צוואת ראובן מכח בטול הצוואה לא יזכה בנכסים היתום בן לאה וזכה בהם הבעל מכח ירושת אשתו. נאם הצעיר שלמה הכהן.
@שו"ת מהרש"ך חלק ב סימן קלו
במתניתין בשלש בתים וכו' כתב רש"י ז"ל וז"ל הרי זה אסור דכל הבית הוי ע"א ואם נכרי בנאו אסו' עד שיבטלנו וכו' ואם של ישראל הוא אסור עולמית ובגמרא גבי מאי דמשני בגמרא על מאי דמותיב עליה דרב וקאמר בנאו אף על פי שלא השתחוה לו כתב רש"י ז"ל וז"ל וקסבר תנא דידן ע"א אסורה מיד אף על פי שלא נעבדה ואיכא למידק דאם כן היכי אפשר לומר דמתני' דקתני כייד דג' בתים מיירי בין בע"א של נכרי בין בע"א של ישראל דהא מפלגינן בזמן איסור ע"א של נכרי לזמן איסור ע"א של ישראל דאמר רבי עקיבא ע"א של נכרי אסורה מיד ושל ישראל עד שתעבד ולרבי ישמאל /ישמעאל/ הוי איפכא ואם כן כיון דהך תנא דידן סבר ע"א אסורה אף על פי שלא נעבדה אם כן היכי מצי מיירי בין בע"א של נכרי בין בע"א של ישראל וכבר היה אפשר לומר שמה שכתב רש"י ז"ל במתניתין דאי בשל נכרי מיירי אסור עד שיבטלנו וכו' ואם של ישראל וכו' ה"ק ודאי ותנא /דתנא/ דמתני' סבירא ליה דע"א אסורה מיד ואף על פי שלא נעבדה ואי בנכרי מיירי דהיינו דס"ל דע"א של נכרי אסורה מיד ואי בשל ישראל מיירי הינו דס"ל דע"א של ישראל אסורה מיד אמנם איכא למידק דמ"מ קשה דאיך אפשר לומר דהך תנא מספקא ליה בדין איסור ע"א אי נקטינן כר' עקיבא אי כרבי ישמעאל דהא לקמן בפ"ר ישמעאל סתם לן תנא כרבי עקיבא.
@שו"ת מהרש"ך חלק ב סימן קלז
איכא למידק במאי דמותיב בגמרא עליה דרב במאי דקאמר המשתחוה לבית אסרו ממתניתין דקתני בנאו וכו' דמשמע דוקא בנאו לשם ע"א הוא דאסור דהא ממתניתין דלעיל דמי שהיה ביתו סמוך לע"א משמע בהדיא דהמשתחוה לבית אסרו דהא ישראל כשבנה ביתו מתחלה בהיתר סמך וכמו שכתב הא בשם הירושלמי ואם כן ודאי מעיקרא בנו ישראל והנכרי הכותל הממוצע בין שניהם לשם דירה ואחר כך נמלך הנכרי להשתחוות לביתו ולעבדה לשם ע"א וקתני עציו ואבניו מטמאי' וכו' אלמא דהמשתחוה לבית אסרו.
@שו"ת מהרש"ך חלק ב סימן קלח
כתבו התוספות בדיבור והוא שסייד וכייד בגופה של אבן וז"ל אומר ר"י כי לאו דוקא נוטל מה שחידש ותו לאו וכו' ואיכא למידק טובא חדא דמפשטא דשמעתא משמע ומוכח דלא מפליג רבי אמי מסייד וכייד בגופה של אבן להיכא דלא סייד בגופה וכי היכי דכי לא סייד וכייד בגופה של אבן נוטל מה שחידש הכי נמי אפילו כי סייד וכייד בגופה של אבן נוטל מה שחידש ותו לא.
ותו איכא למידק דאם איתא לדר"י דאיכא לפלוגי מכי סייד וכייד בגופה של אבן להיכא דלא סייד בגופה של אבן אם כן ד' אבנים ה"ל למתני במתני' דהיכא שסייד שלא בגופה של אבן נוטל מה שסייד ותו לא והיכא שסייד בגופה של אבן נוקב מעבר אל עבר.
ותו איכא למידק דאם איתא דבעי לנקוב האבן מעבר אל עבר אם כן היינו מיסר /מסיר/ כל האבן דהא כי סייד וכייד כל האבן בגופה אם כן אי בעי לנקוב כל האבן מעבר אל עבר אם כן לא ישתייר כלל ועקר מן האבן. ותו איכא למידק דאי מפלגינן היכא שסייד וכייד בגופה של אבן להיכא שלא סייד בגופה של אבן אם כן גבי בית נמי איבעי לן לפלוגי גבי בית היכא דסייד ביני אורבי להיכא דשייעיה והדר שייע. כל אלו הקושייות והתמיהות הם גדולות וחזקות וצ"ע.
@שו"ת מהרש"ך חלק ב סימן קלט
בהב מתניתין.
ותו איכא למידק במה שכתב רש"י ז"ל סייד וכייד נוטל מה שחידש וז"ל אם בא ישראל לבטלו נוטל מה שחידש ומותר הבית וכו' ובגמרא מוקי לה כגון שלא נעבד הבית מעולם אבל אם השתחוה נכרי לבית אח"כ נאסר כל הבית וכו' משמע מלשונו דהיכא שסייד וכייד לשם ע"א ולא עבד בנטילת החידוש סגי אבל היכא דעבד את הבית אחר שסיידה וכיידה לשם ע"א ולא נתכוון לעבוד כי אם החידוש אפ"ה נאסר כל הבית ואם כן הוה ליה למתני ד' בתים דהא איכא לפלוגי לענין ביטול היכא שסייד וכייד לשם ע"א ואח"כ השתחוה.
@שו"ת מהרש"ך חלק ב סימן קמ
בשמעתא דהמשתחוה לדקל לולבו מהו למצוה בלישנא דכי אתא רב דימי דבעי באשרה שבטלה ובעי אי יש דיחוי אצל מצות וקאמר גמרא תיפשוט ליה מדתנן כסהו ונתגלה וכו' ודחי דרב פפא גופיה איבעיא ליה וכו' איכא למידק דמאי קדחי במאי דקאמר דרב פפא גופיה איבעייא ליה דממה נפשך תפשוט בעיין דאשרה שבטלה אי יש דיחוי או לא דודאי אין דיחוי דאי רב פפא מאי דקאמר אין דיחוי מפשט פשיטא ליה אם כן שפיר איכא למפשט בעיין מההיא דכיסוי במכ"ש דהשתא לגבי כסהו הרוח דהוי נראה ונדחה וחוזר ונראה אמרי דאין דיחוי כ"ש במלתא דהוי דיחוי מעיקרו ואי רב פפא ספוקי מספקא ליה ומאי דקאמר אין דיחוי משום דהוי לחומרא קאמר לה אבל לקולא אפשר דיש דיחוי מ"מ איכא למפשט דע"כ לא קא מבעייא ליה לרב פפא וספוקי מספקא ליה אלא דוקא במלתא דהוי נראה ונדחה ומדמספוקי מספקא ליה בנראה ונדחה מכלל דפשיטא ליה הבמידי /במידי/ דהוי דיחוי מעקרו אמרינן אין דיחוי דאי /תיבת דאי כפולה במקור/ דאי במלתא דהוי דיחוי מעקרו איכא למימר דיש דיחוי אם כן פשיטא דליכא לספוקי במלתא דהוי נראה ונדחה דיש דיחוי. ותו איכא למידק דהיכי מצינן למימר דמאי דקאמר רב פפא זאת אומרת אין דיחוי אצל מצות מספיקא קאמר דהינו דמשום דמספקא ליה אי יש דיחוי או אין דיחוי קאמר לחומר' אין דיחוי דאם כן לא שייך למימר לישנא דזאת אומרת דהך לישנא דזאת אומרת דהך לישנא דזאת אומרת /ארבע תיבות כפולות במקור/ לא שייך אלא במלתא דפשיטא וק"ל.
@שו"ת מהרש"ך חלק ב סימן קמא
ותו איכא למידק בהך שמעת' בבה שכתבו התוספות בדיבור היינו בעייא דר"ל וז"ל משום דלמצוה היא כמו בציצית נקט רשב"ל דהא בכלל בעייא דרמי בר חמא היא שהרי נשתנה ע"י טוייה איכא למידק חדא דהיכי שייכא הך בעייא בכלל בעייא דרמי בר חמא דהא רמי בר חמא אפילו לגבי גבוה מבעיא ליה אי יש שנוי בנעבד דיראה דלענין מצוה פשיטא ליה דיש שנוי.
ותו איכא למידק במאי דקאמר משום דלמצוה היא נקט רשב"ל דהיכי שייך לומר אי למצוה היינו רשב"ל כיון דרשב"ל אפילו בלא שנוי מבעיא ליה אי אסיר למצוה. ותו איכא למידק דהך בעייא דתכלת דציצית לא שייכא אלא ללישנא קמא דמייתי גמרא דבעי ריש לקיש המשתחוה לדקל וכו' וכו' דהיינו אי יש נעבד במחובר לענין מצוה כלגבוה אף על גב דלגבי הדיוט שרי דאלו ללישנא דרב דימי דפשיטא ליה דאין נעבד במחובר לגבי מצוה טפי מהדיוט ומאי דקא מבעייא ליה בע"א שתחלתה היתה אסורה אפילו להדיוט ובטלה אם כן אליביה לא שייך למבעי המשתחוה לבהמה צמרה מהו לציצית וכו'. נאם הצעיר שלמה הכהן.
@שו"ת מהרש"ך חלק ב סימן קמב
סיני ועוקר הרים המאיר לארץ ולדרים החכם השלם נר"ו כל יקר ראתה עיני כי ראיתי מראות נוראו' ימין צדקך והנה לרוב טרדותי לא יכולתי להשיב לכ"ת ועתה נתאפקתי להשיב לכ"ת מה שישיג קוצר דעתי בענין עד אחד במלחמה וראיתי מה שכתב כ"ת שדעתו להכריע כדברי הריב"ש בפירוש ההלכות ולדחות פי' הרב המגיד איברא דהרב הגדול מהרא"ם ז"ל כתב בפי' ההלכות כשיטת הריב"ש ז"ל ונתן טעם לדבריו הטעם שכתב הריב"ש לא פחות ולא יותר ואני בעניי לעומק הענין וחשיבותו בחרתי וחפצתי לישא וליתן עם כ"ת מה שירא' לע"ד בדברי ההלכו' דיראה דאי אפשר להמלט מגמגומי' לכל הפירושי' שאפשר לפרש וזה החלי בס"ד. הנה ראה כ"ת השלשה פירושים שכתב הרב הגדול מוהר"י ן' לב ז"ל בפירוש הבעיא והנה אם הרב אלפסי ז"ל סובר דהך בעיא הוי במת וקברתיו אבל במת בלא קברתיו פשיטא ליה דאמר העד בדדמי יש להקשות שני קושיות אחד בהלכה ואחת בדבריו. בהלכה יקשה דמאי קא דחי לפשיטות הבעיא וקאמר אלא הכא וכו' דאכתי תפשוט דטעמא דעד אחד משום דהוי מלתא דעבידא לאגלויי דאי הוי טעמא משום דאיהי גופא דייקא וכו' כי אמרי אסקינהו קמן מאי הוי דלמא משקר ואיהי גופא לא דייקא דאמרה בדדמי וזאת הקושיא היא מה שהקשה הרב המגיד ובדברי הרי"ף תפול זאת הקושיא עצמה דהיכי קאמר ולא איפשיטא בעיין והא איפשיטא כמו שכתבתי ולתרץ אלו הקושיות היינו יכולים לומר ולפרש כונת הגמ' במאי דדחי נמי כפי' הריטב"א ז"ל והביאו הרב הגדול מהר"י ן' לב ז"ל בספרו הראשון בפסק הראשון יע"ש דהכי קאמר לעולם טעמא דעד אחד מהימן לא הוי משום דהוי מלתא דעבידא לאגלויי אלא משום דאיהי דייקא והכא במלחמה לא דייקא ואמרה בדדמי וההיא דשני ת"ח לא הוי טעמא משום דלא משקר העד אלא אף על גב דמשקר הכא לאו עליה סמכינן אלא אסימנים ובהכי סלקא שפיר דחוייא דגמרא וצדקו דברי ההלכות דקאמרי ולא אפשיטא בעיין מיהו מההיא עובדא דדגלת מצינן למיפשט וכו' אך קשה לי קושיא גדולה בדבריו דהיכי קאמר ודוקא היכא דקאמר אסיקינהו לקמן ואשתמודענא ליה כדאסקינן מעשה בשני ת"ח וכדאמרינן בההוא עובדא דדגלת והוא הדין בעד אחד במלחמה היכא דאמר מת וקברתיו וכו' והא במאי דאסקינן בההיא עובדא דשני ת"ח כפי הפי' שפירשנו יראה דאפילו היכא דאמר קברתיו לא מהימן ואם כן היכי משוה מסקנא דגמרא בעובדא דשני ת"ח לההיא דדגלת ואם כן אם הרי"ף מפרש פירוש הבעיא כפי דרך הריב"ש יקשה עליו בין אם יפרש דחיית הפשיטות כפי' הריטב"א בין אם יפרש באופן האחר ולא נעלם ממני מה שאפשר לדחוק ולומר כדי לקיים דחיית הפשיטות כפי דרך הריטב"א ז"ל ושפיר קאמר הרי"ף ולא איפשיטא בעיין ומאי דקאמר אח"כ ודוקא היכא דקאמר אסקינהו כההיא עובדא דדגלת וכדמסקינן בההיא עובדא דשני ת"ח לאו היינו ההיא מסקנא ממש דבעי דאמר סימנים לדחות הפשיטות אלא דוקא באסקוה גרידא דהיינו כעין קברתיו כדמוכח מההיא דדגלת דבאסקוה לקמן סגי בלי הזכרת סימנים. כל זה הוא דוחק גדול תלאה ידי לכתוב דבר שאינו צריך.
ואם נפרש פירוש שני והוא שמפרש הרב המגיד משנה יקשה מה שהקשה מוהר"י ן' לב ז"ל והוא מדברי מהרא"ם ז"ל והוא דאיך יעלה על הדעת דבמת וקברתיו פשיטא ליה לבעיין דתנשא אי הוי טעמא דעד אחד משום דהיא דייקא ומינסבא. ועוד קשה דאם איתא דבקברתיו לא מיבעיא ליה אמאי איצטריך ליה להרי"ף לחדש בחידוש גדול דבקברתיו תנשא.
עוד כתב הרב המגיד אי נמי דבעיין בכל גוונא בין במת וקברתיו ובין בלא קברתיו והנה פי' הבעיא לפי זה הדרך אפשר לפרשה כמו שפירשה מהרא"ם ז"ל ולא נצטרך לדחוק בדברי הפשיטות מה שנדחק מהרר"י ן' לב ז"ל כפי פירושו כמו שהקשה כבוד חכמתו ואם כי בפסק הנז' למעלה תפש זה הדרך אשר דוחה בספרו השני לולי כי מאחר שכפי הפי' הראשון דהיינו דבעיין הוי בלא קברתיו צריך לדחוק בפי' צדדי הבעיא עד שכמעט אין הבנה באותם הדברים וכמו שכתב מהרא"ם ז"ל כ"ש כשנפרש הבעיא בכל גוונא דודאי תהיה הבנת הצדדי' לפי הדרך הראשון סוף דבר תהיה הבנת הבעיא מה שתהיה יקשה בדבריו אם כן אפילו לפי דחוי הפשיטות בקברתיו מיהא תנשא ובלא קברתיו תשאר הבעיא ומההיא דטבע בדגלת לא מסקינן טפי מהא ואם כן אמאי קאמר הרי"ף ולא איפשיטא בעיין אלא מיהו מההיא עובדא דדגלת וכו' דמשמע מדבריו דהכי קאמר אף על גב דלא איפשיטא בדוכתה איפשיטא בדוכתא אחריתי וכפי מה שאמרנו כל כך אפשיטא בדוכתה ואמאי מצרכינן לההיא דדגלת דבשלמא אם ההיא דדגלת היה פושט דדוק' בקברתיו תנשא לכתחלה ובלא קברתיו אפילו אם נשאת תצא כיון דקאמר גמרא בההיא עובדא דאסקינהו משמע דוקא כי האי גוונא דהוי כעין קברתיו אבל בלא קברתיו לא אבל כיון דההיא דדגלת לא מסקינן אלא דבקברתיו תנשא ובדלא קברתיו מספקא לן משום דדלמא מאי דמייתי גמרא ואסקינהו משום דמעשה שהיה כך היה ולעולם דאפילו דלא אמרי ואסקינהו לא חיישינן דאמרי בדדמי או דלמא דדוקא הוי מדקא מייתי ליה גמרא אם כן מההיא דשני ת"ח מצינן למיפשט כולי האי וזאת הקושיא היא כפי שיטת הרב המגיד ז"ל דמשוה להרי"ף והרמב"ם ז"ל וקאמר האי פירושא בתרא שכתבתי בבעיא ואם כן להרמב"ם שכתב דבקברתיו תנשא לכתחלה ובלא קברתיו לא תנשא ואם נשאת לא תצא על כרחין אנו צריכין לומר לדעתו ולספוקי בההיא דדגלת מה שכתבתי ואם כן קשה להרי"ף ז"ל וקל להבין. הנה הצעתי כל צדדי האפשר שאפשר לפרש הבעיא בדברי הרי"ף וכתבתי כל הגמגומי' שיש לגמגם לכל אחד מהפירושים ובהכרעת כונת הרי"ף ראיתי חמשה אריות דבי עילאי שואגים וחולקים הרב המגיד תפש שיטה אחת ונטה לדעתו מהרר"י ן' לב ז"ל. והריב"ש ז"ל תפס שיטה אחרת ונטו לדעתו הרא"ם ז"ל וכבוד חכמתך. ואני בעניי הגם כי איני כדאי אומר אני לא כדברי זה ולא כדברי זה תחלה אני תופש במושלם דהרי"ף והרמב"ם ז"ל פליגי בדינא דלא קברתיו דלהרי"ף לא תנשא ואם נשאת תצא ולהרמב"ם אם נשאת לא תצא ולהרי"ף פירוש הבעיא היא דמספקא ליה לבעיין בין בקברתיו בין בלא קברתיו וזה על פי הפירושים הכתובים בפסקי מהרא"ם ז"ל ומוהר"י ן' לב ז"ל ופשיט ליה גמרא מההיא דשני ת"ח דפשטא דמלתא דההיא עובדא משמע דהוי בדלא קברתיו ודחה הדוחה ואמר ודלמא אלא הכא וכו' כלומר לא תפשוט מההיא עובדא דאפילו בלא קברתיו תנשא דההיא איכא לאוקומי דקאמרי ואסקינהו ולא תפשוט מינה אלא דוקא בקברתיו ואכתי בלא קברתיו איכא לספוקי דאפשר לאוקומי ההיא דשני ת"ח בכל גוונא ומאי דקא משני גמרא וקאמר דמיירי דאסקינהו הוי דחיה בעלמא ואם כן אפילו בלא קברתיו תנשא לכתחלה או אפשר דלא הוי דחיה אלא קושטא דמלתא ומסקנא הכי הוי וא"כ דוקא בקברתיו תנשא לכתחלה ובלא קברתיו אפי' נשאת תצא ואם כן לא אפשיטא בעיין מיהו מההיא עובדא דדגלת דמייתי גמרא וקאמר בהדיא ואסקינהו והתם ליכא לספוקי דודאי מסקנא דמלתא הכי הוי ואם כן בהך עובדא דשני ת"ח נמי אמרינן דמאי דקאמר גמרא ואסקינהו וכו' ליכא לספוקי אי דרך דחיה אתמר אי לקושטא דמלתא ואם כן אפשיטא בעיין בלא קברתיו וקל להבין. ובשמים עדי וסהדי כי זה הפי' בשיטת ההלכה על פי דרך הרי"ף קיימתיו מסברא אחר כך ראיתיו למוהר"ר ן' לב ז"ל בשאלה י"ד בספרו השני וכתב כבוד חכמתו ז"ל על זה הפירוש כי הוא דחוק ואני בעניי נוראות נפלאתי מה ראה על ככה לומר על פי' מרווח ומתקבל אצל השכל שהוא דחוק בעיני יראה דרווחן דברי הרי"ף כפי זה הדרך שכתבתי בלי שום גמגום וכל כי האי מלתא לימא איניש קמיה רביה ולא לכסוף.
אחר כל זה אומר לכ"ת שהוקשה אלי בדברי הרב המגיד ושיטתו שאנו צריכים לומר בהכרח בההיא עובדא דדגלת דקאמרי ואסקינהו דאפשר דמעשה שהיה כך היה ולא אמרינן דבעינן בדוקא ואסקינהו דהיינו כעין קברתיו דהא לקמן גבי מאי דכתב הרמב"ם ז"ל יצא נכרי וישראל עמנו וכו' כתב שנתבאר מההוא מעשה דישראל ונכרי שהיו מהלכי' וכו' ומהנהו עובדי אחריני שמצריכים לומר קברתיו דאין לומר מעשה שהיה כך היה איברא ששם מביא הכרחיות להכריח כך עם כל זה יראה דיש לדקדק דמאי שנא מהכא ומה שנראה לע"ד לתרץ בדוחק הוא דבשלמא גבי ההוא מעשה דישראל ונכרי והמעשי' האחרים שמלת קברתיו הוא מדברי הנכרי וספורו בודאי דלא מייתי להו גמרא משום מעשה שהיה דמה צורך להשמיענו דברי הנכרי אם לא לדקדק ולפסוק דין מהם אבל בההיא דדגלת אינם דברי מספר ומגיד. ושלום כ"ת יגדל נאם נאמן אהבת כ"ת הצעיר שלמה הכהן.
@שו"ת מהרש"ך חלק ב סימן קמג
בשמים עדי ושהדי מאז נפלו הקטטות והמריבות בין שתי הכתות אשר בק"ק ציצילייא חדש יע"א כמה יגיעות יגעתי וכמה השתדלתי להשקיט המריבות מביניהם פעם בדברי פיוסס /פיוסים/ ורצויים ופעם בדברי ניגודים וקטרוגים ותכלית כונתי בנגודי וקטרוגי השם היודע ועד כי היתה בחושבי אולי מתוך כך אשבית ואסיר מביניהם שנאה ותחרות ומחשבות לא טובות כנודע סוף דבר לא עלה בידי דבר מכונתי ויחידי הכת המנגדת בכבוד החכם השלם נר"ו גמרו לעשות כל אשר יזמו לא חסרו דבר ואחרי רואי ושומעי גמר מחשבתם לא דברתי דבר ועם היותי שומע דברים זרים בלתי נראים בעיני הייתי שומע ושותק לסבות ידועות. ועתה לרוב הפצרות לא אוכל להתעלם מחוות הנראה לע"ד על הדין ועל האמת והשומע ישמע והחדל יחדל.
ואומר כי ראיתי נוסח ההסכמה שהסכימו אנשי הכת המנגדת הנ"ל לפרוק מעליהם עול התנשאות החכם השלם הנז' וזה תורף הלשון. הסכמנו בהסכמה גמורה שלא להקים עלינו ולא בקהלנו שום חכם מרביץ תורה לא לשרת בתוך הקהל ולא חוץ לקהל לא לכמה"ר פלוני ולא לשום נברא אחר ולומר ולקיים כל הנ"ל קבלנו עלינו נזירות שמשון וכו' אם אקח לי חכם מרביץ תורה ולא בפועל ולא במחשבה ולא בשום אופן העולה על לב אדם זהו כללות נוסח הסכמתם. עוד ראיתי מה שעשו אח"כ הב' כתות לקיים גזרת הברורים שבררו ביניהם שידיינו בכל פרטי ענייניהם בשקבלו עליהם חומרות וקנסות לקיים גזרתם והנה גזרת הברורים במה שנוגע לפרטות ענייני התנשאות החכם הנז' כפי מה שכתו' מכתב יד סופר מובהק וחתמו עליה החכמים הברורים זה לשונם ועוד גזרנו שהחכם השלם כמהר"ר שמואל נר"ו על מקומו הראשון יבא בשלום במקום אשר היה כסאו בתחלה שם יהיה מושבו אך הכסא יחדל ולא תעשה מחדש כיון שהחכם השלם הנז' נשבע בפנינו שלא ישב בכסא שם ועל כן גזרנו על כת החכם השלם הנז' שלא יפצירו בו שישאל על שבועתו לשיעשה לו כסא אם לא ברצון הב' כתות ועוד גזרנו על הכת המנגדת שבשום זמן מהזמנים לא יוכלו למחות ביד החכם השלם הנז' כניסתו לבית הכנסת והישיבה במקומו כנז' לא יחיד ולא רבים לא על ידם ולא על יד זולתם ושלא לעשו' קשר לגרום מניעת כניסתו בבית הכנסת וישיבתו במקומו כנז' ועוד גזרנו שמיום שבת קדש הבא ראשון והלאה בתפלת שחרית יתנהגו שתי הכתות בתוך הקהל בזה האופן שכל כת מהם תשתרר ארבעה שבועות ויתחיל כת החכם השלם הנז' ואחריהם הכת המנגדת ובאופן זה יהיו הולכים וחוזרי' חלילה הכתות הנז' ובזמן שררת כת החכם השלם הנז' גזרנו שינהוג החכם השלם הנז' בקהל שררה וכל תכשיטי חכם ומרביץ תורה כאשר היה נוהג בהיותם אנשי כל הקהל לאחדים הן לדרוש ולקרו' שירה ומוסר ועשרת הדברו' והן כל שאר תכשיטי חכם מרביץ תורה בלי מגרעת כלל בכל מכל כל לנהוג שררה ככל אות נפשו אמנם בזמן שררת הכת האחרת בארבעה שבועות המגיעות להם לא יוכל החכם השלם הנז' לנהוג שום שררה ושום תכשיט מתכשיטי החכמים בבית הכנסת לבד שישב במקומו כנ"ל ועוד גזרנו על הכת המנגדת הנז' שלא יהיו רשאים לעשות שום שבועה או איסר או קשר להתחייב בו לצאת מבית הכנסת ב; מן שהחכם הנז' ינהוג אי זה תכשיט חכם בזמן שררת הכת שלו וכן שלא לעשות שבועה או איסר מחדש שלא לקום בעוברו בפניהם ושלא להדר פניו ושלא לנהוג בו כבוד כדרך הנהוג להעשות לבני תורה ושלא לעשות קשר להכעיסו או להקניטו ח"ו עכ"ל שראיתי להעתיק. ואחרי ראיתי כל זה אמרתי לכתוב שורותים אלו בקיצור בלי אריכות דברים לחוות דעי.
ואומר דמלתא דפשיטא היא דבית הכנסת כחצר דאין בו חלוקה דמי כדמשמע בנדרי' ריש פ' השותפים ואם כן הגע עצמך שהיו אנשי הכת הזאת המנגדת מדירים עצמם הנאה מאנשי הכת האחרת אפילו הכי היו מותרים אנשי הכת המנגדת ליכנס ולהתפלל בבית הכנסת דכבר אפסיקא בההיא פלוגתא דפליגי רבנן ורבי אליעזר בן יעקב בשותפין שנדרו הנאה זה מזה דרבנן ס"ל דאסורין ליכנס לחצר של שניהם ורבי אליעזר בן יעקב אומר זה נכנס לתוך שלו וזה נכנס לתוך שלו דהלכתא כרבי אליעזר בן יעקב ומסקנא דשמעתא כדאסיק רב יוסף אמר זעירי דפלוגתייהו הוי שאין בה כדי חלוקה אבל יש בה כדי חלוקה אסור ולפי זה הא דתנן לקמן בההוא פרקא שניהם אסורים בדבר של אותה העיר כגון הרחבה והמרחץ ובית הכנסת והתיבה והספרים הוי אליבא דרבנן דלרבי אליעזר בן יעקב מותרים וכבר כתב הר"ן ז"ל שיש לתמוה על הרמב"ם ז"ל שפסק בפ' ז' מה' נדרים כר' אליעזר בן יעקב ופסק למתניתין דשניהם אסורים בדבר של אותה העיר כפשטה וכבר השיגו הרמב"ן ז"ל בהלכותיו היכי מזכה שטרא לבי תרי ועם זה אומ' בנדון דידן שאפילו אם הדירו את עצמם אנשי הכת הזאת המנגדת מהנאת חבריהם הנהנים מהחכם השלם המרביץ תורה ביניהם שקבלוהו עליהם זה כמה שנים כיון שכבר יצא הקול שאנשי הכת הזאת המנגדת אין להם שום חלק בהתנשאות החכם השלם נר"ו עליהם ובזה הם מודרים הנאה מחבריהם עם כל זה היו מותרי' ליכנס ולהתפלל בבית הכנסת כיון שאין בו דין חלוקה כמו שכתבתי ואין מקום לכפות לא לחלוק ולא למכור כ"ש אחר גזרת החכמים הדיינים הברורים שגזרו שכל כת וכת תהא חלוקה לעצמה להיות לכל אחת מהנה זמן קבוע לשרתם /לשררתם/ כנז' לעיל בגזרת הברורי' שהעתקתי לעיל וכשמשתמש בה כל אחת ואחת מהכתות הנז' בזמנה המיוחד לה הוברר הדבר שהבית הכנסת קנוי לו לאותו זמן ואין הכת הא' יכול לעכב את הכת האחרת מלנהוג שררתם בזמן המיוחד לה באופן שהוברר הדבר שאפילו אם היו נכנסים לבית הכנסת להתפלל לא היה עליהם תפיסה אפילו שהכת האחרת יחזיקו להחכם השלם הנז' לחכם ומרביץ תורה ביניהם. ונוסף על זה גזרת החכמים הברורים הנ"ל כמעט לא נשאר שום צד של ספק שיהיה אפשר להסתפק בו דבודאי שאם היה שום צד להסתפק היה ראוי להחמיר דכיון דבנזירו' שמשון אין ספקו חמור מודאו איכא לפלוגי משאר נזירות דאמרינן דכיון דספקו חמור מודאו אמרינן לא מחית איניש נפשיה לספקא ומשום הכי אמרינן ספק נזירות להקל כמו שכתוב כל זה בספר פסקי המודפסים שיש לתמוה על הרמב"ם ז"ל שפסק ספק נזירות להקל ולא חלק מהיכא דספקו חמור מודאו לנזירות שמשון שאין ספקו חמור מודאו. סוף דבר בנדון דידן רואה אני שאחר שנתחלקו הב' כתות וכל כת מהם יש לה זמן מיוחד לשררתם וכמו שגזרו החכמים הברורים הנ"ל אם כן כבר יכולים הכת המנגדת ליכנס להתפלל בבית הכנסת בזמן היותם הכת האחרת נוהגים שררת ואין למו מכשול. נאם הצעיר שלמה הכהן.
@שו"ת מהרש"ך חלק ב סימן קמד
תשובת שאלה הן אמת כי היה מן הראוי למנוע עצמי מהטפל בדבר זה יען כי ענין סיפור המאורע זה בא מעיר גדולה לאלדי' של חכמים ורבנים מובהקים נר"ו מהם תצא תורה לכל ישראל ומה אני ומה חיי לעמוד במקום גדולים חקרי לב ומה גם במקום אשר פסק את הדין אלופינו וגבירינו מאיר עיני חשכתנו מושיע ורב טוב לבית ישראל מאב ואם החכם הכולל עטרת תפארת ישראל כמהר"ר מאיר ן' שנגי' נר"ו י"ה יוסיף ימים על ימיו ושנים על שנותיו להחיות עם רב בישראל. מה אני לבא אחרי המלך אמנם אהבת השואל חכם מאד נעלה נר"ו כי רבה היא אלצתני לכתוב הנרא' לע"ד ובהורמנותיה דמר אלופינו וגבירינו נר"ו באתי באותותי אלה וזה החלי בס"ד. ואומר כי לכאורה יראה שלא היה מקום לעשות הקומפרימיסו אשר כן נעשה לקיים גזרת הנבון ונעלה כה"ר יוסף חכים י"א והטעם שכתוב שם בקומפרימיסו הנז' שנתחייבו השני כתות לקיים כל היוצא מפיו בין שיגזור עליהם לקיים הפסק הראשון שפסקו החכם מאד נעלה כה"ר יוסף עוזיאל נר"ו וחד דעמיה נבון ונעלה כה"ר שבתי די שיגורא י"א בין שיגזור שלא לקיים עליהם הפסק הנז' או לשנות ויראה דלא היה צורך לעשות זה כי מאחר שכבר נשבעו בקופרימיסו הראשון לקיים גזרת הברורים הראשונים הנזכרים היה מן הראוי שיתירו להם השבועה הקודמת ההיא אם היה אפשר להתירה ואז היתה חלה השבועה שנשבעו בקומפרימיש שעשו לקיים גזרת הגביר כה"ר יוסף חכים י"א אבל כל שלא הותרה השבועה הראשונה השבועה השניה אינה חלה והויא שבועת שוא ודמי להא דתנן בשבועות שתים בתרא שבועה שאוכל ככר זו שבועה שלא אוכלנה הראשונה שבועת בטוי והשניה שבועת שוא דהיינו נשבע לבטל את המצוה כמו שפרש"י ז"ל וצריך לאכול את הככר לקיים השבועה הראשונה וחייב על השבועה השניה מכת מרדות ומהאי טעמא כתב הרא"ש ז"ל בכלל ח' צבור שהחרימו על דבר ואחר כך החרימו על הפכו אם לא התירו החרם הראשון קודם שהחרימו השני אין השני כלום ואין לטעון ולומר כיון שכפי מה שנראה מהקומפרימישו הראשון שנעשה לקיים גזרת הברורים הראשונים הנזכרים לא נשבעה הגברת מרת קואקונא בת הגביר הנפטר ה"ר אליא אפי'נדא ז"ל כי אם בעלה הגביר כה"ר יעקוב פ'נצי יצ"ו והנה הזוכה בנכסי הנפטר הנז' אם מתורת משה רבינו ע"ה אם מצד נמוס הערכאות היא הגברת מרת קוקונה הנזכר אם כן עליה היה מוטל לעשות הקומפרימישו להתחייב לקיים גזרת הברורים שהובררו לדון ולפסוק בתביעות והערעורים שהיו בינה ובין הגביר דודו כה"ר ישראל אפינדא יצ"ו וכיון שכן שלא נשבעה היא על הקומפרימיסו הנז' ושבועת בעלה יראה דהויא שבועת שוא שנשבע כפי הנראה לכאורה לקיים דבר שלא היה בא מידו לקיימו כי הדבר היה תלוי בדעת קוקונה אשתו שהיא בעלת הנכסים ואם כן אין לערער על מרת קוקונה שתחוש לשבועת בעלה הגביר אם לא תרצה דיראה דטענה זו אינה כלום אם כי כפי מה שראיתי בטענות הגביר ה"ר ישראל אפינדא שטען שהגביר ה"ר יעקב פינצי היה בא בתביעו' וערעורי' כנגדו בהרשאת הגברת מרת קוקונה אשתו שכך כתוב שם שאחר ימים שפסקו הברורים מה שפסקו נתחרט ה"ר יעקב הנזכר ובעט בפסק הברורים וכחש בפקידות אשתו וטען ואמ' שלא לקח רשות מזוגתו יראה משם שמה שבא בטענה ה"ר יעקב עם ה"ר ישראל הנזכר היה בהרשאת אשתו לולי שכחש ה"ר יעקב בהרשאה. עוד כתוב שם בטענות ה"ר ישראל וז"ל והעיר יי' את רוח הדיינים ולקחו שנית שבועה מה"ר יעקב ומאשתו נמצא שכל מה שגזרו הברורים היתה בהסכמת ה"ר יעקב פינסי וזוגתו מרת קוקונה הזוכה בנכסים ונשבעו שניהם לקיים גזרת הברורים הראשונים ואם כן יראה שאין מקום לישבע אח"כ השבועה שנשבעו אח"כ בקומפרימישו השני לקיים גזרת הה"ר יוסף חכים י"א כי היא שבועת שוא וצריך לקיי' השבועה הראשונ' שנשבעו בקומפרימישו הראשון. ועוד יראה לי לומר דאפילו שלא נשבעה מרת קוקונה לקיים פסק הברורים הראשונים וגם לא היה בא בעלה בהרשאתה מ"מ יש לקיים מה שנשבע ה"ר יעקב פינסי בקומפרימישו הראשון לקיים גזרת הברורים הראשוני' והטעם דכיון שיש לה"ר יעקב שייכות בנכסי' אשר עליהם בא התביעה שזוכה בהם הגברת אשתו אם מדין תורת מרע"ה =משה רבינו עליו השלום= אם מחוק ונימוס הערכאות אשר כפי הנשמע כבר נתפשט במקום ההוא בענייני הירושות ללכת על פי חוקי ומנהגי הערכאות אם כן היה יכול לדון עליהם ה"ר יעקב הנז' אפילו שלא בהרשאת אשתו כמו שאבאר וזה דאיברא דבגטין פרק השולח אמ' אביי נקטינן בעל בנכסי אשתו צריך הרשאה ולא אמרן אלא דלא נחית אפירי אבל נחית אפירי מגו דמשתעי דינא אפירא משתעי נמי אגופא ופסקו רבוותא טובא דלעולם צריך הרשאה עד שיהיו פירות באותו קרקע עצמה ולא מהני טעמא דאפשר למכור וליקח מהם קרקע שהוא עושה פירות מכל מקום כבר האיר עינינו הרב הגדול מוהר"ר איסורלן זלה"ה בספר תרומת הדשן סימן שי"ב דהיכא שהתביעה ההיא על מעות מזומנים אינו צריך הרשאה וכמו שהכריח זה בראיה גדולה ממה שחלקו התוספות פ' נגמר הדין ודבריו אמתיים ונכוני' ראויים למי שאמרן יעויין שם אם כן בנדון דידן שכפי הנרא' זאת התביעה היתה על מעות מזומנים אם כן אפילו לא היה בא ה"ר יעקב יצ"ו בהרשאת אשתו היה יכול לתבוע ועוד כתב הרב הגדול הנז' בסימן הנז' וז"ל ותו נראה דאפילו אם נפלו לה שאר דברים שצריכין למכור ליקח מהם קרקע העושה פירות והאשה כאן בפנינו ואינה רוצה לחלוק עם המחזיק באותם דברים ונכסים וגם איננה רוצה להרשות את בעלה לחלוק בה"ג יכול הבעל לדון בלא הרשאה דאין לך נחית אפירי גדול מזה שאם לא יוציא מיד המחזיק נמצא שחסר הוא את פירותיהן לעולם וכו' ובנדון דידן אפשר דשייך נמי האי טעמא שאולי לא היתה רוצה מרת קוקונה לחלוק עם הגביר דודה המחזיק בנכסים ואם כן היה יכול בעלה לדון על התביעה הנז' אפילו בלא הרשאתה העולה מכל זה שכתבתי הוא דיראה שהפסק הראשון שפסקו הגבירים הראשונים במקומו עומד מכח השבועה שנשבע ה"ר יעקב הנז' ואפילו אם לא נשבעה מרת קוקונה אשתו וכל שכן אם נשבעה היא וגם בעלה בא בהרשאתה כמו שיראה מהטענות הכתובו' בשם הגביר דודה ואם כן אין מקום לקיי' השבועה שנשבעו בקומפרימישו השני שאם יפסוק ויגזור כה"ר יוסף חכים י"א לבטל כל הפסק שפסקו הברורים הראשונים או מקצתו. אך אמנם כד מעיינן יראה דקושטא דמלתא היא דיש מקום להעמיד גזרת ופסק הגביר כה"ר יוסף חכים י"א ואין לפקפק בגזרתו אף אם יסתור איזה דבר מגזרת הברורים הראשונים דהיינו מה שגזר שאין לו לה"ר ישראל הנז' שום חלק ונחלה בנכסי העזבון אחרי מיתת הילד דיראה דמה שנשבע ה"ר יעקב או נשבע' מרת קוקונה בקומפרימישו הראשון לקיים מה שגזרו הברורים ההם הראשונים היינו לקיים הדבר שהיה מקום תביעה בהם אז בהוה בעוד הילד חי אבל בתביעות שימשכו אחר מות הילד לא היה אז מקום לגזור בזה דמי יודע איך ימשכו הדברים ולא נתחייבו לקיים גזרתם באותו דבר ובשעה שנשבעו לא עלה בדעתם שיגזרו הדיינים הנזכרים ויפסקו במה שיהיה אחרי מות הילד ואין לפקפק ולומר דמכל מקום כיון שגזרו ופסקו בחלוקת הנכסים אחרי מות הילד ושתקו ה"ר יעקב ואשתו ולא מיחו במה שנכתב בפסק הברורים יראה שקבלו עליהם לגמור ולעשות הגזרה הנז' מכח השבועה שנשבעו דיראה דלא חשו למחו' כיון שלא היתה הגזרה בדבר הצריך לאותו הזמן כי אם לחששא שמא ימות הילד ויולד איזה יורש אחר קודם שימות הילד ואף על גב דאמרינן בגמרא בפ' כל הגט דלשמא ימות חיישינן מ"מ יש לומר שלא רצו לחוש לקיים דבר בהקדים פורענות הילד וגם אומר שאיני יכול להלום הפסק שפסקו הברורים הראשונים בחלוקת הנכסים לאחר מיתת הילד ואם יולד איזה יורש מחדש דהיינו אם תנשא אם הילד ותלד בן מהבעל השני כי הנה כפי מה שאני מבין מדברי אלופינו וגבירינו עטרת תפארת ישראל כמוהר"ר מאיר נר"ו כי מנהג הערכאות בענין הירושה הוא שאם תנשא האשה ותלד בנים מהבעל השני אם ימות בן הבעל הראשון ירשוהו בני הבעל השני כי הם נגררים אחר האם ויורשי האב אינם יורשים כלום וכיון שכן איני רואה מקום לפסק ההוא שפסקו הגבירים הראשונים הנזכרים בענין חלוקת הנכסים אחר מיתת הילד כי מי הגיד להם שהיורשים שיולדו מהבעל השני יתרצו ויאותו במה שפסקו כי אם הם זוכים בכל הירושה בדין נמוס הערכאות איך יתרצו לחלוק עם שאר יורשים אשר אין להם זכות כלל בנכסי' כפי הנימוס הנז'. האמת כי אני מדבר בעניינים אלו כסומא בארובה יען כי איני בקי במנהג הערכאות /בענייני/ ניני הירושה כי תהלה לאל במקומנו זה לא עלה מעולם על לב שום ישר' ללכת בנמוסי הערכאות בענין ירושות ונחלות רק על י"ה ותורתו יחנו ויסעו כל עם י"ה אלה וצאן ידיו ואם כן יראה דיש מקום לקיים פסק הגביר ונבון הה"ר יוסף חכים י"א אפילו אם יסתור מה שפסקו /הברורים/ הבורים הראשונים בחלוקת הנכסים אחרי מות הילד והשבועה שנשבעו הכתות הנזכרות לקיים גזרת ופסק הגביר כה"ר יוסף חכים י"א היא קיימת ואין לפקפק ולומ' כי זאת השבועה סותרת לשבועה הראשונה כי אין לומר כן מהטעם שכתבתי. הן אמת כי הדברים שכתב הגביר כה"ר יוסף חכים י"א בפסקו הנז' יראה שהם דברים קשים כגידין ואני בעניי איני יכול להולמם כי הנה מתוך דבריו יראה שהכח והיכולת שנתנו לו הכתות הנז' לדון ביניהם הוא לראות ולהביט לראות אם יש בידם טענה מספקת לסתור הפסקים שיש בידם מהדיינים הראשונים או אם הם חייבים לקיימם וכתב אחר כך זה לשונו עתה אחרי שמוע טענות כל צד וצד מהם שסידרו כל א' מהם לפני לא מצאתי און לדבריהם גם לא שמעתי מפיהם טענה מספקת לסתור כח הפסק שפסקו הדיינים הראשונים כי על הכל שמו גבול בין קודם מות הילד ובין אחרי מותו כי על כל דבר גבלו הראשונים גבול לים חוק עולם ולא יעברנו. כל אלה הדברים נפלאו ממני שאם כדבריו הראשונים כן הוא שהכח שנתנו לו הכתות הנז' לדון ביניהם הוא לראות אם יש טענה מספקת בטענותיהם לסתור הפסק הראשון והנה כתב שהוא לא מצא און לדבריהם ולא טענה מספקת לסתור הפסק הראשון אם כן איך יש מקום לגזור נגד הפסק הראשון. ועוד נפלאתי בדבריו במה שכתב וז"ל ועתה ישראל מה שואל ממרת קוקונה או מרת קוקונה ממנו כי הכל הוא ברור כשמש להוה ולהבא כתוב בפסק וכל הטענות שטוענים עתה הם ישרות כי אין כל חדש תחת השמש דברים אלו אינם מובנים אצלי שאם הוא תמה ואמר מה ישראל שואל ממרת קוקונה וכו' כי הנה אם כל הדברים הם ברורים כשמש להוה ולהבא כתוב בפסק אם כן נמצא שאין מקום לערער ולטעון עוד כלל ועקר אחר הפסק הראשון אם כן מה מקום לומר וכל הטענות שהם טוענים עתה הם ישרות וכו' וחותם דבריו ואומר ובעבור כל אלו הסיבות מן הכח המסור בידם פסקתי עתה שלישית וכו' כל אלה הדברים שגבו ממני אפשר שהסיבה היא להיותי רחוק ממקום המערער סוף דבר מכל מקום על משמרתי אעמודה לקיים את דברי הפסק הזה שפסק הגביר כה"ר יוסף חכים י"א שפסק שלא יקח ה"ר ישראל ירושה אחרי מות הילד ואין לפקפק מטעם מה שנתחייבו בשבועה לקיים פסק הגבירים הראשונים מהטעם שכתבתי שיש מקום לומר שמה שנתחייבו בשבועה בקומפרומישו הראשון של הגבירים הנז' היה לקיים מה שגזרו בענין התביעה דשייכא בזמן ההוא אבל לא בדברי' שלא באו לעולם ודבר זה ראוי לאשרו ולקיימו יען וביען שראוי לחזר ולהעמיד ירושה דאוריית' ושלא לתת עלוי ליראת ההגרי' אויבינו פלילים המתהללים באלילים חלילה וראוי והגון לכל ירא שמים להתאונן על מנהג רע כזה ימצא בעדת ישראל כמו שכתב אלופינו וגבירינו עטרת תפארת ישראל נר"ו וז"ל ועל זה היה דוה לבי כי אין בכל הגולה מקום אשר תדרוך כף רגל יהודי שיפצה פה לטעון טענת ירושה הפך דין תורה נתפשט והותר הגזל לא כאלה חלק יעקב ע"כ מתקו דבריו לחיכי מדבש ונופת צופים באופן שאין לפקפק שיש טענה מספקת לבטל הפסק שפסקו הדיינים הראשוני' בחלוקת הנכסי' אחרי מות הילד ולא חלה השבועה שנשבעו הכתות הנזכרות באותו קומפרומישו לקיים דבר זה כמו שכתבתי. ומעתה הפסק שפסק הדיין כה"ר יוסף חכים י"א על ענין ירושת הילד אחרי מותו אין לה"ר ישראל לפקפק בדבריו כלל כי בפשיטות ובבירור כתוב בפסק שפסק על ענין ירושת הילד אחרי מותו שלא יקח ה"ר ישראל ירושה במות הילד ונתן טעם וטעמים לשבח בדבריו. ומעתה יראה דיש לתמוה על הגביר כה"ר ישראל במה שגמגם על פסק הדיין ואמר שמעתה אינו נאמן לומר לזה זכיתי ולזה לא זכיתי וכמו שכבר כתב אלופינו וגבירינו נר"ו דנקיט הבעל דינים זכותא בידיה לא צריכינן להימנותיה דדיינא וכמו שיפה כתב גבירינו ואלופינו נר"ו ונוסף על זה דאפילו הוה קריע זכותייהו מכל מקום היה נאמן הדיין כה"ר יוסף חכים לומר שגזר על ה"ר ישראל שלא יזכה בירושה אחרי מות הילד ואפילו אין בעלי הדין עומדים לפניו דהא מסיק בגמרא דמאי דאמרינן כשאין בעלי הדין עומדים לפניו אינו נאמן היינו בשודא דדייני וזה הדין שפסק וגזר הה"ר יוסף הנז' לא שייך מידי לשודא דדיינא כי אם על פי הטענות ודין התורה שלא יזכה בירושה שאינה כפי דין התורה.
ועתה אבא על מה שבא בשאלה שגבאי חברת ת"ת תובעים מה"ר ישראל הנז' הקנס שנתחייב אם יסרב בקיום הפסק שפסק וגזר הגביר הה"ר יוסף חכים י"א על הכתות הנז' והנה אלופינו וגבירנו נר"ו לא רצה לגלות בזה הנראה למעלת כבוד חכמתו בבירור ופשיטו' אולי איזה סבה יש לשלא רצה לגלות דעתו ועתה בהורמנותיה דמר אמרתי לישא וליתן במה שיראה לעניות דעתי בזה הענין להלכה אבל למעשה לא אתקע עצמי בשום דבר רק מה שיגזור כבוד חכמתו עם שאר החכמי' השלמים מורי הוראה אשר להם משפט הגאולה ואומר דאיברא דאיכא פלוגתא דרבוותא אם יש דין אסמכתא בהקדש או לא כי הנה מוהר"ם פסק בתשובה פרק שור שנגח ארבעה וחמשה ופר' בני העיר במרדכי דמהני אסמכתא לצדקה ודעת מוהרי"ח דפסק בהגהה באשר"י בפ' זה בורר דלא מהני ואכתוב חקירה אחת שכתבתי זה ימים מועטים על ענים /ענין/ אחד דשייך לנדון זה וזה לשוני שם וראתי בהגהות מרדכי פ"ק דבב' בתרא ז"ל תניא בתורת כהנים מנין שספק לקט לקט וכו' ת"ל לעני ולגר תעזוב אותם ובירושלמי אמרינן מנין שספק לקט לקט דאמר קרא עני ורש הצדיקו הצדיקהו במתנותיו יש לי ללמוד מכאן דה"ה ספק צדקה צדקה דכלהו מתנות עניים נינהו וכי היכי דדרשינן הצדיקהו במתנותיו הכי נמי איכא למימר הצדיקהו בצדקה דצדקה היינו מתנה הלכך אומר אני המחבר מי שיש בידו מעות ומספקא ליה אם הם של צדקה או לאו חייב ליתן אותם לצדקה עכ"ל. ונסתפקתי אני הצעיר דאפשר דכה"ג דספקא שכתב המרדכי דהיינו מי שיש בידו מעות ומספקא ליה אם הם של צדקה או לא הוא דאמרינן דחייב ליתן לצדקה דדמי להא דתנן בחורי הנמלים שלאחר הקוצרים דפליגי ת"ק ור"מ דת"ק סבר העליונים לעניים והתחתונים של בעל הבית. ור"מ סבר הכל לעניים שספק לקט לקט והלכה כר"מ דסבר דספק לקט לקט אבל בספקא דתליא בפלוגתא דרבוותא דהיינו על דרך משל כגון שאומר אם לא אעשה או אם אעשה דבר פלוני אתן כך וכך לצדקה דאיכא פלוגתא דרבוותא אי מהני אסמכתא לצדקה או לא והשתא איכא לספוקי אי נקטינן כמוהר"ם שפוסק להחמיר מטעם דספק לקט לקט או לא וראיתי ללמוד דבספק' בפלוגתא דרבוותא בהך מלתא דצדקה נמי אית לן למיזל לחומרא וזה ממה שכתב הרב הגדול מוהרר"י ן' לב ז"ל בהא דאמרינן דספק נזירות להקל דהיכא דאיכא פלוגתא דרבוותא בנזירות יש לנו להחמיר וכמו שהוכיח ממאי דמייתי גמרא בנדרים על ההיא מתניתין דתנן סתם נדרים להחמיר דמקשה התם והא תנן ספק נזירות להקל ומתרצינן הא רבי אליעזר הא רבנן וכו' ותו הקשה בגמרא מספק בכורות דקתני ואסורין בגיזה ועבודה ותירצו דשאני קדושה הבאה מאליה לקדושה הבאה בידי אדם ופי' הר"ן ז"ל לקדושה הבאה בידי אדם איכא למימר דהאי גבר' לא גמר לעיולי נפשיה וממונא לספקא אבל קדושה הבאה בידי שמים ליכא למימר הכי דאטו בידיה הוא וכתב הרב הגדול הנזכר על זה וז"ל ומלתא דפשיטא היא דספק פלוגתא דרבותא לא דמי לקדושה הבאה בידי אדם ולא אזלינן ביה לקולא מדבריו ז"ל ירא' דאיכא למדק דבספקא דפלוגתא דרבוותא לית לן למיזל לקולא והנה כפי מה שנר' ממה שכת' הרב הגדול מהר"ר איסרלן בכתביו ופסקיו סימן נ"ג שכתב בהא פלוגתא דרבוותא שכתבתי אי מהני אסמכתא בצדקה אי לא יראה שסובר הפך מה שכתבתי דיראה דיאכא למידק מדברי מוהר"י ן' לב נר"ו וזה לשון מהר"ר איסרלן ז"ל בסי' הנז' מכל מקום נראה דסוגיא דעלמא בתר מוהר"ם אזיל בהך מילתא שהגבאים תובעים בכה"ג קנסות לצדקה וכו' אבל מטעם זה אין לחייב משום דנזיל לחומרא בפלוגתא דרבוותא במדי דצדקה דבפרק מי שמת בעי גמרא הקדיש נכסיו הפקיד נכסיו חילק נכסיו לעניים מהו תיקו ופסק בא"ז התם דאוקי ממונא בחזקת מאריה ולא זכו העניים והקדש כיון דסלקו בתיקו וכ"ש בפלוגת' דרבוותא באופן דיראה לעניות דעתי דאיכא לספוקי בהך מלתא היכי דיינינן ליה זהו מה שכתבתי שם והנה במה שירא' לפסוק לענין דינא דנ"ד איכ' לספוקי כי הנה מוהר"ר ישראל בסימן הנז' כתב דנראה דסוגייא דעלמא בתר מוהר"ם אזיל בהך מלתא ובפשיטות דרך ומנהג הוא שהגבאים תובעים על מי שמעמיד על עצמו בכי האי גוונא קנסות לצדקה ועוד הכריח דבריו ממה שנר' בתשובה לה"ר יעקב כהן צדק כמו שיראה המעיין בספרו א"כ כפי דברי הרב הנז' בנדון דידן דדמי לההוא דינא שכתב עליו הרב הנז' מה שכתב דהיינו שהכתות הנז' העמידו קנס על עצמם שכל איזה מהם שיסרב ויבעוט בגזרת הדיין מעכשו הקדיש כל אחד מהשני צדדים לחברת ת"ת של פראנקוש מהעיר ההיא שלשת אלפים פרחי זהב באופן שלדברי הרב הנז' לאו דינא ולאו דיינא שחייב כה"ר ישראל לתת הקנס שהעמיד על עצמו כיון שבעט בגזרת ופסק הדיין כה"ר יוסף חכים י"א וגם זה לי ימים שפסקתי בבחרותי בענין דומה לזה באסמכתא דצדקה דאין ראוי לסמוך ולומר כיון דהויא פלוגתא דרבוותא אם יש אסמכתא בהקדש או לא יש להקל מטעמא דמספקא לא מפקינן ממונא. הן אמת כי אז לא עמדתי על אותם הדקדוקים שדקדקתי עתה מחדש. ועתה אומר אני בענין זה אם כי איני כדאי מכל מקום בהורמנותיה דמר אלופינו וגבירנו החכם הכולל כמוהר"ר מאיר נר"ו אם יראה בעיני כבוד חכמתו גם בעיני שאר החכמים השלמים המובהקים אענדם עטרות לי כי יען כי זה הקנס הוא קנס גדול מבהיל לגבי דידי אין הדעת סובלתו ויפרע מחציתו וישאל על נדרו ויתחרט לפני שלשה שיתירו לו ליפטר מן השארית וזה מוסכם דיש שאלה להקדש כמו בכל נדר דעלמא כמו שכתב הרמב"ם פרק ב' /ד'/ דנדרים וז"ל וכשם שנשאלים על נדר אחד /האיסר/ כך נשאלים על דברי /נדרי/ הקדש וגם הרא"ש ז"ל בתשובותיו הסכים לזה ותירץ מה שיש להקשות על זה מההיא דשור שנגח ארבעה וחמשה וכן כתוב בטור י"ד סי' רנ"ח זה לשונו אמירת אדם לגבוה כמסירתו להדיוט לפיכך מה שנדר ליתן צדקה אי אפשר לחזור בו וה"מ בלא שאלה אבל אם יתחרט ומוצא פתח לנדרו ישאל לחכם ומתירו. נאם הצעיר שלמה הכהן.
@שו"ת מהרש"ך חלק ב סימן קמה
עיר קטנה ואנשים בה קהל א' ובה כמו עשרה אנשים מבני רומאניא שורעניש בקושטאנדינה מזמן סולטאן מחמד והמה בכתובים בפנקס המלך יר"ה ושם הם פורעים כל מיני מסים ועול כבד משא מלך ושרים איש איש בקהלתו כי על פי המס פורעים כל מיני השלכות עוארי"ש פיקשימי"ט ושאלגין וכל מיני פרעונות הבאים עליהם ואין מציל כי כן דבר המלך לכל אשר הוא כתוב בואקוף ההוא שלם ישלם כל עולי מלכות על פי המס הנקר' כרגא דמלכא ובשנים קדמוניות תבעו אנשי הק"ק הזה לאלו בני רומאניא שיפרעו פה עמהם גם כן בכל עולי מלכות הבאים עליהם מאחר שהם דרים ותושבים עמהם ונושאים ונותנים בכל עסק משא ומתן ומרויחים בארץ הלזו אשר על זה רבו כמו רבו הקטטות והמריבות ביניהם עד כמעט היו באים לידי פירוד אשר על כן קמו אנשי המעמד המשרתים בימים ההם יחד עם החכמים השלמים מרביצי תורה ב"ק קדושים אשר באתן המה ופטרו לאלו בני רומאני' מכל מיני מסים בתנאי שלא יבואו בכל מילי ה"ק הזה לא להרע ולא להטיב לבד שיקבלו עליה' חמשה הסכמו' אשר נקבו בשטר הפיטור אשר עשו באותו הזמן וזה נוסח כתב הפיטור אשר עשו להם אנשי המעמד הנז"ל. בהיות שנפלה מחלוקת בין קצת אנשי רומאניא שנמצאו בקהל קדוש גאליפולי ובין אנשי הקהל הספרדים אשר בגאליפולי על ענין פרעון המסים וארנוניות שבאי' עליהם בדין המלכות או לעזר הפרעון הנז' בעד העניים ונקהלו כל אנשי הקהל בעלי המעמד הספרדים יחד עם החכמים אשר בראשם הלא המה החכם ה"ר יאודה ן' שגני יצ"ו והחכם ה"ר ישי מודינו יצ"ו ואנשי רומאניא עמהם והסכימו אנשי הקהל הספרדים וקבלו עליהם בגזרת נח"ש שלא לבקש מהם שום דבר מענין מסים וארנוניות או אפילו לעזר המסי' וארנוניות בעד העניים בין שיהיו חייבי' אנשי רומאניא בדין תורה לפרוע או לעזור לאנשי הקהל הספרדים בין בדין ערכאות של נכרים פטרום אנשי הקהל הספרדי' ומחלו להם כל אופן חיוב שהיו להם חייבים ואין לספרדים עם אנשי רומאניא שום תביעה ודין לתבוע ולבקש מהם מפרוטה ומעלה לענין המסים וארנוניות או לעזר פיזור השוחד שיהיה להם על זה הענין או בשום דבר ועוד התנו אנשי מעמד קהל הספרדים יחד עם אנשי רומאני' שיסכימו אנשי רומאניא בחמשה הסכמות שהסכימו המה ואנשי רומאניא עמהם והם אלה. הא' הסכימו שלא לפתוח חנות לעשות משא ומתן קודם שיגמרו בבית הכנסת התפלה ויאמרו עלינו לשבח. הב' הסכימו שלא להוליך תפילין בבית הדיין להשביע לשום ב"ד ישראל שבועה בתפילין. הג' הסכימו שלא יעסקו במשא ומתן בחול המועד. הד' הסכימו בהסכמו' החזקו' כהסכמות הקהלות קדושות של שאלוניקי. ה"ה הסכימו שאם ח"ו אם יארע שום מת מצוה שיסגרו החנות כל אחד ואחד ולא יפתחו חנות עד שיחזרו חברת הקברים מבית הקברות. ועוד קבלו עליהם אנשי רומאניא בגזרת נח"ש ובשבועה חמורה שלא לבא נגד שום דבר שיתקן או שיעשה הקהל הקדוש יצ"ו ושלא לערער עליו הן לטוב הן למוטב בין בסתר בין בגלוי בין בדבור בין במעשה בענין הסכמות הק"ק ותקנותיהם ואם ח"ו יהיה ריב ומסה בתוך הקהל הקדוש יצ"ו על ענין הסכמותיהם ותקנותיהם או על עניינים אחרים בין להסיר חכמים וחזנים ושמשי' או להרבות עליהם או לשים אחרי' תחתם בין במסים וארנוניות שלהם בין לייסר יחיד מיחידיהם בין בממונו בין בגופו לא יוכל לערער ולא לסייע בשום אחד מן החלקים ויתנהגו עמו כאשר ינהגו הקהל קדוש יצ"ו עמו וכן קבלו עליהם שכל נדבות אנשי רומאניא יתנו אותם ביד הפרנס אשר יהיה בזמן ההוא ועל ידו יתחלק כמנהג חוץ ממה שיברר המתנדב לעניים מקום מפורש ועוד קבלו עליהם לפייס לכל אנשי רומאניא בכל ההסכמו' הנ"ל ובפרט לה"ר פרחיה יצ"ו והכל שריר ובריר וקים ע"כ. אחר עבור כמו עשרים או שלשים שנה שעמדו באותו התנאי ואותה הפשרה ואין דובר להם דבר קמו כל הק"ק כאחד ואמרו האנשים האלה שלמים הם אתנו ובנו בתים ונטעו כרמים והולידו בנים ובנות בארץ הלזו ומדין התורה חייבים הם לפרוע אתנו בכל עולי מלכות אשר באים עלינו ואנחנו מחשים לתבוע מהם כל המס הראוי להם לפרוע אתנו ובני רומאניא הנז"ל היו משיבים להם שתנאי עשו עמהם הקדמונים בחרם שלא לתבוע מהם שום דבר אף אם יהיה בדין התורה לפרוע ולעזור להם בכל המסים והם בתנאי ההוא היו עומדים ואין הקהל קדוש רשאים לתבוע מהם דבר והקהל היו אומרי' ומשיבי' להם גם עתה כדבריכם כן הוא שיש לכם אגרת פיטורין וכתב שבוקין אשר עשו לכם הקדמונים ז"ל שלא לתבוע מכם דבר מכל מקום אנחנו רוצים שאם מן הדין אתם חייבים שתפרעו עמנו ואם הקדמונים פטרו אתכם לא פטרו לעד לעולם רק לזמנם מפני שהיו עשירים ופרעון המסים היו בזמנם קלים ולא חששו לתבוע מכם דבר אבל לא הכבידו גם עלינו שלא נוכל אנחנו לתבוע מאתכם החוב שאתם חייבים מן הדין ואף את"ל הלא גם בנו גזרו לבלתי נוכל לתבוע מכם מאחר ששטר הפיטור הוא סתם עוד ידינו נטויה לומר נקיים אנחנו לשבת אתכם כשבת אחים גם יחד ואיש ממנו לא נניח לבא עמכם לא בגילכם ולא בשום דבר שהחי יתן אל לבו מאחר שאין לנו שום תועלת והנאה מכם ולאסור אסר כל הקהל כאחד לבלתי יטו אחרי בני רומאניא הנז' עשו ביניהם הסכמה שרירא וקיימא בכל חוזק ותוקף בשבועה חמורה בנקיטת חפץ על כל דברי האגרת ההיא וזה נוסחה. להיות קי פאשטה אגודה וירמוש אביר חילוק לבבות אינטרי נוס אוטרוס די לו קואל שישיגיאה מו'גוש פלייטוס אי דאנייוס אאיל קהל קדוש אי פור מיידו אי ריסילו קי קואנטו מאש פואישי פיאור פואישי פור אישו הסכמנו טודוש נוש אוטרוש קהל קדוש פירמאדוש אבאשו די פאזיר אישטוש תיקונים שיגיינטיס. אי פרימירו איש קי נינגון גורייו די לוש די אקי פירמאדוש אבאשו פואידה פאזיר מציאות די קשר ני קון לוש פירמאדוש אקי ני קון אוטרו נינגון. עוד הסכמנו קי פ' אי פ' סיירואן די גבאים דינדי אוי פאשטה ראש השנה הב"ר פ' אשטה און אנייו בע"ה אי טודו אישטי טיינפו קי סיירויירין ליש דאמוט פודיר אלוש דיג'וש גבאים קי פואידאן לייאמאר אה קואל קייר קי אילייוש קיג'ירין פארה קואל קייר ניסיסדאר קי שי שיגיירי אין איל קהל אי לייאמאראן סינקו אפיאיראש אילייוש אי נון פואידא נינגון די לוש קי לייאמארין רי'פוזאר נאדה שאלוו קי תכף ומיד קי פואירין לייאמאדוש שאלגאן אפאזיר שו מעמד אי אקאבו דיל זמן דיל שירויסייו לייאמאראן לוש דיג'וש גבאים אה טריס זקנים אי אינטדי אילייוש סינקו סאקאראן אוטרוס דוש גבאים פארה קי סיירואן אוטרו אנייו אי קי נינגונו פואידה ריפוזאר. עוד הסכמנו קי טודו אשפ' קי שי פרומיטיירי פארה צדק' או קואל קייר אונברי קי רינדיירי קואל שי קייר מצוה איש מחוייב די דאר לו אין פודיר די לוש גזברים קי פואירין בימים ההם. עוד הסכמנו קי טודה תקנה קי פיז ידין לוש גבאים קי פואירין בימים ההם ג'ונטה מינטי קון לוש סינקו קי לייאמארין אאיל מעמד קי שומוש מחויבים דילו אפי'רמאר טודוש לוש פירמאדוש אבאשו אי איל קי ריפוז די אין אילייו מעתה ומעכשו לו טינימוש פור נבדל די נוש איטרוש מלבד קי פאשה חרם ושבועה. עוד הסכמנו קי קואל קייר אונברי קי ריפוזארי אין קואל קייר תקנה די לוש דיגאש אר'בה או קואל קי'ר קי נון קיגי'רי פירמד'ר אישטה קארטה שומוש מקבלים עלינו בגזרת נח"ש ובשבועה די נו אינטראר לא באבלו ולא בגילו אי אישטו דיחיוימוש שוברי נוש אוטרוש מהיום עד תשלום עשרה שנים רצופים בע"ה והיה זה פה גאליפול יום ה' י"א לחדש אב שנת השל"ז והכל שריר ובריר וקים. עוד הסכמנו שאחר עבור הזמן או בתוך הזמן נון שי פואידה דיסבאראטאר שינו בעצת כלם אי שי אונו שולו דישירי קי נו איש קונטינטו קישי דיש'פאגה אישטה דיגה הסכמה נון שי פואידה דישפאזיר והכל שריר ובריר וקים ע"כ. אחר שכתבו וחתמו ההסכמה הנז' כל הקהל לא רצו בני רומאניאה לחתום אתם להיות עמם באותה ההסכמה כי שמעו שאם יחתמו ויקבלו עליהם גזרת חרם ושבועה לא ינצלו מלפרוע עמהם כל אשר יגזרו השבעה אנשי המעמד הנועדים כי כן כתוב בהסכמה שכל אשר יגזרו החמשה עם שני הגבאים אשר ישרתו בימים ההם יהיה מקובל עליהם ואין רשאי שום ממנו לסרב ולמאן בדבר בעבור זה רבו המחלוקות ודברי ריבות בין אנשי הקהל ובין אנשי בני רומאניא עצמו מספר עד אשר היו באים לידי פרוד הבני רומני' ולעשות קהל בפני עצמו לולי קול דברים היו שומעים שהיה חרם קדום בארץ הזאת שלא יוכל שום אחד יחיד או רבים להפרד ולעשות קהל אחר ותמונה לא היו רואים בכתב מהחכם ההוא זולתי קול באופן שקמו מטיבי העיר ומאציליה האנשים אשר נגע אלהים בלבם ואמרו עד מתי יהיה ריב ומדון בין אחים וחלוק לבבות אם הדין עם הקהל לכו אחריו והאמת והשלום אהבו ונהיה כלנו לאחדים וכדי שלא יבאו לידי מכשול חרם ח' אם יבואו לידי פירוד נתרצו ונתפייסו הכתות הנ"ל וביררו להם איש מבורר להם וקבלו עליהם לכל אשר יגזור המבורר ההוא שיפרעו בני רומאניא לק"ק יהיה מקובל עליהם בכח הסכמתם ושלא יוכל שום מהכתות לפצות פה לצפצף ובזה יהיו לאחדים ובתנאי שבכל פעם אשר יצטרכו הגבאים לעשות מעמד יקראו בין החמשה שנים אנשים מבני רומאניא ועל זה נתרצו וגזר אומר המבורר שיפרעו הבני רומאניא לקהל קדוש ק"כ לבנים בכל חלף לבנים אשר יצטרכו הקהל וזה נוסח הפשר וקבלת דין המבורר אשר עשו יחד עם שבעה טובי העיר. נוש אוטרוש אנשי המעמד ברשות כל הק"ק יצ"ו לאהבת השלום אי פור ויר קי איל קו"ן יצ"ו טיניאה ניסיסידאר פור קי נתרבו העניים אינו אביאה פוסיבלידחד איניל ק"ק פארה לו פודיר שופריר קומו פאשטא אגורה לכן נוס אג'ונטאמוס טודוש לאהבת השלום קון יחידי סגולה מבני רומאניא יצ"ו לוש קי פ'ורמאדין אקי אבאשו פור אינקואנטו פוזימוש לפשרן ליקר ומאד נעלה כה"ר ישראל אשאיול אי מהנדו קי איודאשין אין טודה פיג'ה די רוי חוץ מכסף גולגלתא הנקרא חאראג'י קי שי אינטיינדי איל קואירפו דיל חאראג'י קי אין טודו דישטו די פיג'ה די ריי פאגאשין לוש נז' אין קאדא מילייאר אשפרוש ק"ך דיקלאראמוס אי דיזימוש קי אין טודה פיג'ה קי טוקארי אניל ק"ק די לאש פואירטאש אדיינטדו קייר פארה עניי' קייר פארה הקדשות קייר פארה טודו צרכי צבור טדראנו וכסף גולגלתא אן די פאגאר אין קאדא מילייאר אספ' ק"ך דיגוס ינטו אי וינטי אי שי קאבזו פואירי קי אלגונו די אישטוט שינייוריש מבני רומאניא יצ"ו פירמדוש אבאשו פואירי עוקר דירתו די אקי אבא'שאראן די אישטוש ק"כ אשפ' איל ערך קי פאגא בה איל אינטרי לוש בני רומאניא יצ"ו דיג'וש אי שי ויניירי אוטרו מחוץ לו שיראן מעריכים לוש פורפייוש בני רומאניא דיג'יש אי אקיל ערך פאגארה אלק' שי פוקושי מוגואי נוש אוטרוש סינקו קי נוש שאקארון לוש רוש גזברים אי לו אבידישיו מוש מכח די נואישה הסכמה לו א'פ רמאמוש אישטו אאישטוש שינייוריש מבני רומאניא יצ"ו אי שון מחויבים כל אנשי הק"ו יצ"ו דיל פירמאר מכח די נואישה הסכמת קי טינימוש קי טודו לוקי מאנדארין ליש דוש גזברים קון לוש שינקו קי אילייוש שאקארין די לו אפירמאר אי נו פואידו נינגונו שיר פוצה פה ומצפצף אי אילייוש לוש אנשי רומאניא יצ"ו גם כן קבלו עליהם די פירמאר טודאש נואישאש הסכמות דיגו אישטו קי טינימוש אישקריטו אחרי הדף עוד הסכמנו קי טודה ויש קי לייחמארין לוש דוש גזברים אה מעמד קי שיאן מחויבים די לייאמר דוש די לוש בני רומאניא יצ"ו בתוך די לוש סינקודי מודו קי ויינין אשיר טריש ספרדים אי דוש מבני רומאניא אי טורו לוקי מאנדארין אישטוש שון מחויבים אנשי הק"ק די לו פירמאר מכח די לה שבועה אי נח"ש קי טודוש טינימוש כאשר כתוב אחרי הדף והכל שריר ובריר וקים ע"כ בזה הפשר ובזאת התנאי עמדו באהבה ואחוה שלום וריעות י"ד שנים וכל איש מבני רומאניא אשר עקר דירתו מפה היו מנכים כל מה שהיה פורע הוא עמהם והבא מחוץ היו מעריכים אותו בני רומאניא ואותו הערך היה פורע לק' כאשר כתוב וחתום בפשר אשר עשו הנ"ל עתה מקרוב אמרו אנשי הק' כי אותה הפשרה ואותו התנאי אשר גזר המבורר לא גזר לעד לעולם רק לזמנו ורוצים שיפרעו בני רומאניא עם הק' על כל המסים ועולי מלכות הבאי' עליהם בר מכסף גולגלתא וגם שיעריכו אותם בדקדוק על כל אשר להם ועתה שאל השואל ראשונה אם היו יכולין הק' לתבוע לאלו בני רומאניא שום דבר מכח הפיטור בחרם שעשו ופטרו להם הקדמונים כנז"ל ואם ת"ל שיכולין היו ואותו הפיטור דוקא היה לזמן הקדמונים ולא לבאים אחריהם עוד שאל השואל אם מדין התורה הם חייבים לפרוע פה עם הקהל מאחר שהם כתובים בקושטאנדינה בפנקס המלך יר"ה בשמותם בדמותם ושם הם פורעים כל עולי המלכו' על פי המס ויש בידם גזר דין מן המופטי הנקרא פיט'פה בלשונם ומאמר המלך גם כן על זה שלא יוכלו לתבוע מהם בשום מקום שהם שם ועת בוא עבד המלך פה לגבות המס ושואל על אלו מבני רומאניא אומרים ה"ק שהם שורגוניש מקושטאנדינה ואינם פורעים עמנו כלום והם פוטרים עצמם באותה פיטפה ומאמר אשר בידם ואם כן דינא דמלכותא דינא שלא יפרע שום איש בשני מקומו' כ"ש אלו שהם שורגוניש וכותבי' גם לבניהם אשר ילדו ואף מדין התורה כל שלא נתרבה המס בשביל אלו אינם חייבים ואם האמת דין הוא שהדין מחייב שלא יפרעו בשני מקומות שאל השואל באיזה מקום משני המקומות יקרא שעושים להם עול מי אמרינן שבקושטאנדינה עושים להם עול אף על פי שתובעים ושואלים עבדי המלך המס וכל עולי מלכות בעדם לאנשי קושטאנדינה עם כל זה מאחר שאינם דרים עמהם שם וגם אין להם בית מושב ויש מהם שנולדו פה ולא ראו קושטאנדינה מימיהם ואנשי קושטאנדינה כותבים אותו לכל אחד וא' בקהלתו כי כן המנהג לכל בני השורגוניש ופה חייבים לפרוע במקום שהם דרים ותושבים ונושאי' ונותנים בכל עסק משא ומתן או מי אמרינן שפה עושי' להם עול ושואלים להם שלא כדין מאחר שלא נתרבה המס עליהם וה"ק משימים אותם לפניהם ובראשם לפני עבדי המלך והם פוטרים עצמם כנז"ל ואת"ל מאחר שהם כתובים בקושטאנדינה בשם ואין מציל והם מחוייבים לפרוע שם וגם פה הם מחויבים משום שהם דרים ותושבים פה עמנו ועושים ריוח ומשא ומתן בעיר שאל השואל אם יכולין ה"ק לתבוע מהם יותר שפשר וגזר המבורר מאחר שהוא תנאי שבממון וגם קבלו עליהם הז' אנשי המעמד לקיים מאמרו כנז"ל ונראה מתוך דברי הפשר ואת"ל כי לזמנו גזר ויכולין ה"ק לתבוע מהם שיפרעו משלם ויעריכו אותם בדקדוק על כל יש להם עוד שאל השואל אם יפרע מה שתובע המלך במשל כך וכך מכל בית מבלי שום הוצאה אחרת או מי אמרינן שיפרעו גם כן כל ההוצאות אשר יעשו עוד שאל השואל אם ההסכמה אשר עשו ה"ק בשבועה על כל פרטיה וכותב בה שאם אחד מאנשי ה"ק לא ירצה שתתבטל אותה ההסכמה לא יוכלו לבטלה אפילו אחר עבור העשרה שנים או אם נאמר שאם רוב ה"ק ירצו בביטול אותה ההסכמה יכולין לבטלה ולא חיישינן למיעוטא או מי אמרינן שאחר שעברו הי' שנים ולא ערערו על ביטול ההסכמה ועברו עוד ארבעה שנים עליה גלו דעתייהו שרוצים בקיומה ואין תקנה לבטלה אפילו אם ירצו רוב הק' וא"כ שאל השואל אם יקומו ז' אנשי המעמד הנועדים כמבה גם ויתקנו שיפרעו בני רומאניא עמהם משלם כל מסים ועולי מלכות אם לא ירצו הבני רומאניא לקיים מאמרם יהיו עוברים בחרם ח"ו או מי אמרינן שלא יוכלו הז' לעשות זה המעמד שהוא נגד הדין שלא יתכן שיהיו הם התובעים והם הדיינים וכ"ש בדבר שיש רווחא להאי ופרסידא /ופסידא/ להאי ועוד טעם אחר מאחר שבני ה"ק יוצאים במעמדם ה' ספרדים ישנים מבני רומאניא וראו כי הם הרבי' ויסכימו לזה וכן לא יעשה ולא יעלה על לב לעולם עוד שאל השואל אם חוששים לאותו הקול שיש קבלה בידם איש מפי איש שיש חרם קדום שלא יוכלו להפריד קהל אחר או מי אמרינן שמאחר שלא נמצא כתוב הוי דברים בעלמא ואיתרע ליה קלא על כל פרטי השאלה הזאת ודקדוקיה ילמדנו ויורנו מורינו והנה שכרו אתו ישבית מלחמות מן הארץ הלזו ושלום כ"ת יגדל לעד לעולם אנס"ו.
תשובה האמת כי להפצרת השואל ואהבתו הוכרחתי להשיב כי לרוב טרדותי וחולשתי הייתי רוצה למנוע עצמי מלכתוב ולכן לא אוכל להאריך בכל הדברים רק ריש מילין אומר. והנה על השאלה הראשונה אשיב ואומר כי איני רואה מקום שיהיו רשאים יחידי הקהל בשום זמן לתבוע שום דבר לבני רומאניא מכח הפיטור שעשו להם הקדמונים וקיימו וקבלו הדבר עליהם בגזרת נח"ש דכיון שקבלו קבלו בסתם החייוב חל לעולם וכמו שכתב הרא"ש ז"ל בפסקיו פרק שבועות שתים בתרא דכל האוסר עליו בסתם אף על פי שלא הזכיר לעולם מ"מ כיון שלא קבע זמן ממילא נאסר עליו לעולם דאיזה זמן תתן לו וכו'. גם אין לומר שמה שקבלו לפטור לבני רומאניא לא קבלו אלא על אנשי אותו הזמן שהרי כתב הריב"ש ז"ל בתשובה סימן רמ"ט וז"ל שבני העיר יכולים לעשות גדרים ולנדות ולהחרים לעובר על גזרתם וכו' עד דאף מי שלא היה נמצא בהסכמתם חייב לנהוג בה כשיודע לו. וראיה לדבר מיהונתן בן שאול שלא היה בהשביע אביו וכו' וגם הדורות הבאים חייבים לנהוג כן כדכתי' וישבע יאושע /יהושע/ בעת ההיא לאמר ארור האיש אשר יקום ויבנה וכו' ונתקיימה גזרתו עד כמה דורות וכן נמי בפלגש בגבעה לפי שאמרו ארור נותן אשה לבנימן נאסר אותו הדור וגם הדורות הבאי' היו נאסרי' אם לא שדרשו ממנו ולא מבנינו כדאיתא בפ' יש נוחלין הא אלו אמרו עליהם ועל זרעם או סתם החרם חל על דורות הבאים עכ"ל.
ועוד אודיע לשואל דאיברא שכתבו הפוסקים ובפרט הריב"ש ז"ל במקומות הרבה מתשובותיו שהרבה נבוכו הראשונים ז"ל בחרמי צבור איך הם ניתרים בלא פתח ובלא חרטה כל אחד ואחד על פי חכם וכן אין אדם מתיר נדרי עצמו דכתי' לא יחל דברו הוא אינו מוחל אבל אחרי' מוחלים לו אלא שאמרו שכיון שכך נהגו להתירם הם עצמם י"ל שכשהם מחרימי' ע"ד מנהגם מחרימים שיוכלו להתירם כשירצו בלי שום דבר מהדברים הצריכים להתר נדרים והרי זה כאלו התנו בשעת החרם שכל זמן שיסכימו הם בעצמם להתירו יהא מותר דומה להפרת הבעל וכטעמיה דרב פנחס וכ"ו. מכל מקום יראה דכי האי גוונא דנדון דידן שזאת ההסכמה שקיימו וקבלו עליהם הקהל בגזרת נח"ש לפטור מהמסים והארנוניות לבני רומאניא אם כן הוו כנודר לדעת חברו לתועלת חברו דהיינו לפטור את הרומאנייוטי' מן המס והקהל שקבלו עליהם חומרת ההסכמה הנז' קבלוה יען נמשך להם תועלת טובת הנאה מהרומאנייוטי' והיא שהסכימו הרומאנייוטי' שקבלו יחד עם הקהל וכבר ידוע לכל פלוגתא דרבוותא בדין נשבע לדעת חברו לתועלת חברו לקבלת טובה שרוב הפוסקים הסכימו שאפילו התירוהו אינו מותר ואין צורך להעתיק מה שכתוב בספרי הפוסקי' בהדיא ובפירוש והנה אף על פי שבענין התר נדרים יש חלוק בהתר נדרי הקהל להתר נדרי יחיד כמו שכתבתי מ"מ בנודר לדעת חברו אשר לא ראינו ולא מצאנו שום חלוק כשהקהל נודרים לתועלת חבריהם כגוונא דנדון דידן מיחיד הנודר לתועלת חברו באופן שאיני רואה מקום להתיר ההסכמה שקבלו וקיימו קדמוני הקהל והחכמים ז"ל אשר היו בימים ההם אם לא היתה בהסכמת בני רומאניא שהסכימו להתיר אותה ההסכמה ומחלו על פטור המסים וארנוניות שנעשה להם. והנה במה שכתבתי שאיני רואה מקום לומר שיהיו רשאים בני הקהל לתבוע לבני רומאניא שום תביעה ממסים וארנוניות אפילו שיהיו חייבים מדין תורה כמו שכתוב בהסכמה שעשו כפי מה שבא בשאלה לא היה צורך להשיב על מה שבא עוד בשאלה אי מדין תורה חייבי' לפרוע בני רומאניא דכיון שהפטור שפטרום הק"ק ספרדים היה אפילו אם יהיו חייבים בדין תורה וכבר כתבתי שאותו הפטור שקיימו וקבלו לפטור בחומרת נח"ש נמשך לדורות הבאים.
אם כן מה צורך לידע אם הם חייבים מדין תורה או לא אך אמנם לרווחא דמילתא אודיע לשואל בקצרה כל מה דשייך בדין זה.
ותחלת כל דבר אודיע דבההיא מימרא דמייתי גמרא פ' חזקת ז"ל אמר רב אשי פרדכת מסייע מתא והני מילי דאצילתיה מתא אבל אנדיסקי סייעתא דשמייא כפי מה שפי' רשב"ם ונמקי יוסף יראה דמאי דאמרינן דהיכא דאצילתיה מתא מסייע מתא היינו שהטילו חלקו על שאר בני העיר אבל אם פטרו המלך דהיינו אנדיסקי אפילו הוכבד חלקו על שאר בני העיר כיון שהוא בטל ממלאכה ואינו מתעסק בעיר בשום משא ומתן אפילו שיהיה תושב מכמה שנים פטור מלישא עמהם בעול דמשמיא רחימו עליה.
וגם הטור ח"מ סימן קס"ג כתב כן וז"ל ואדם שהוא בטל ואין לו שום משא ומתן בעיר אם בני העיר פייסו בשבילו כגון כשבא גובה המס לגבות חוק הקצוב והוא מטילו על בני העיר לפי אמידת דעתו עד כדי קצבתו וכו' עד אבל אם מעצמו פוטרו גובה המס פטור אף על פי שהטיל חלקו על שאר בני העיר.
איברא דממה שכתב הריב"ש בסימן קל"ב יראה מדבריו דמאי דקאמר אנדיסקי סייעתא דשמיא היינו היכא שלא הטילו חלקו על שאר בני העיר ויש לתמוה על זה דיראה דקושטא דמילתא הוי מה שכתבו כל הפוסקים דהיכא דאצילתיה מתא והוכבד חלקו על שאר בני העיר מסייע עמהם אבל אם פטרו גובה המס אפילו הוכבד חלקו על שאר בני העיר פטור וכל זה היינו דוקא באדם בטל ממלאכה ואינו מרויח כלל ועיקר במשא ומתן בעיר אמנם אם נושא ונותן בעיר יראה שהדין נותן שצריך לישא בעול העיר אפילו לא נתרבה המס בשבילו ואפילו פטרוהו מצד המלך דכיון דקא מפסיד לחיותייהו של אנשי אותה העיר צריך שישא בעול עמהם וכדמשמע פ' לא יחפור דאמר רב הונא בריה דרב יאושע בר מתא אבר מתא אחריתי מצי מעכב וכו'. ובזה אבא לנדון דידן ואומר דאם באנו לדון זה על פי התורה יראה דיש מקום לפטור לבני רומאניא מהמסים והארנוניות הבאות על הקהל אפילו אם לא נרצה לחוש להסכמה שהסכימו הקהל בחומרת נח"ש לפוטרם וכו' כי הנה כפי הנשמע הרומאניוטי' קדמו לדור בעיר ההיא ולהסתחר בה קודם שבאו הספרדים אשר בה ומעת בא הרומאניוטי' לקבוע דירתם שם במאמר המלך פטרם המלך מכל מיני מסים שבעולם ונתן להם פ'יטפה וגזרה מאת המלך שלא יוכל שום גובה מס לתבוע מהם שום מין מהמסים הנגבים בגזרת המלך יען שהם פורעים המס הנוגע להם בקושטאנדינה והנה עתה עדיין הם נפטרין מכח הפ'טפ'ה והגזרה כמו שבא בשאלה וכיון שכן איני רואה מקום מאין יבא החייוב לבני רומאניא שכיון שהם קדמו לבא בעיר ההיא קודם כל שאר אנשי הקהל אפילו אם ירויחו וישאו ויתנו בכל מיני משא ומתן שבעולם אין מקום לערער עליהם לחייבם בפרעון המסים מטעם דקא מפסידי לחיות שאר יחידי הקהל דהך טעמא לא שייך אלא אם היו באים אחר שנתישבו ונאחזו שאר אנשי הקהל בעיר אמנם כיון שהם קדמו לשאר יחידי הקהל אין מקום לחייבם באופן שכשיעמוד המעיין על כל החלוקים שכתבתי בענין פטור וחייוב המסים יראה דאין מקום לחייב לבני רומאניא מדין תורה בשום מס ממיני המסים הבאים בעיר ההיא מלבד הפטור שעשו להם הקהל שאיני רואה מקום למצוא התר לאותה ההסכמה כמו שכתבתי. אחר כל זה אומר כי רואה אני באלו השאלות דברים סותרים זה את זה כי הנה בתחלת הדברי' שאל השואל אם יש מקום לבטל ההסכמה שהסכימו בחומרת נח"ש הקדמוני' שהיו באותו הזמן לפטור לבני רומאניא מכל ערעורי מיני מסים וארנוניות כנראה שכונתם בזאת השאלה היה לבקש צד להפטר מלשאת בעול הקהל במסים וארנוניות ואחר כך נראה ששואלים שאלות אחרות שיראה מהם שנתרצו ויאותו לפרוע ולשאת במסי הקהל ואני אין לי כי אם להשיב על כל שאלה ושאלה כפי ענינה והם יחושו לעצמם לדעת תוכן הדבר עד היכן מגיע.
ועל מה שבא עוד בשאלה אם ההסכמה אשר עשו הקהל בשבועה וכותב בה שאם אחד מאנשי הקהל לא ירצה שתתבטל אותה ההסכמה לא יוכלו לבטלה אפילו אחר עבור עשר שנים או אם נאמר שאם רוב הקהל ירצו בבטול אותה ההסכמה יוכלו לבטלה וכו' גם דין זה פשוט כי הנה הריב"ש ז"ל האריך על זה במקומות הרבה בתשובותיו ובפרט בתשובת סי' תס"ז שנשאל על ענין החרם שהחרימו הקהל בתנאי הקצבים ואחר כך רוב הקהל רצו לבטל החרם אם המיעוט יכולי' למחות אם לאו והשיב כדי להסיר המחלוקת מן הקהל יצ"ו ולא יהיו פוסחים על ב' הסעיפי' אעתיק לשון הרשב"א ז"ל בתשובה בזה והוא שהרב ז"ל נשאל בחרם שהחרימו הקהל שלא לשחוק בקובייא ואחר כך אמרו מקצת הקהל ורצו להתיר את החרם ומקצת הקהל יצאו מבית הכנסת ומיחו בידם וגם יש מן הגדולים שמיחו בפני רבים מהקהל ואותו מקצת התירו והשיב הרב ז"ל שהתקנה היתה תקנה ותיקון וכו' עד ועוד אני אומר שכל כיוצא בזה שמקצתם מעכבים ומוחים אפילו בשאר דברי' של רשות אין החרם ניתר לפי שדבר תורה אין השבועות והחרמים ניתרים אלא בפתחים ועל ידי חכם וכבר צווחו הראשונים ז"ל על התר החרמות שלא בפתחי' ושלא על ידי חכם אלא שהקהלות סמכו להם על המנהג ונתנו טעם לדבר שאחר שנהגו כן ע"ד כן הם מחרימים והרי זה כאלו התנו בשעת החרם שכל זמן שיסכימו הם בעצמם להתירו יהא מותר דומה להפרת הבעל וכטעמיה דרב פנחס וכו' ומכל מקום המנהג פשוט בכל המקומות שאפילו א' מן הצבור יכול לעכב וכיון שכן כל שיש מוחה אי אפשר להתירו שאם מן הדין אי אפשר בלא פתחים וחכם הא אין המנהג אלא כשאין שם מוחה היה שם מוחה אינו כמנהג ונמצא שאין ההתר התר לא מן הדין ולא מן התנאי היוצא לנו מדרך המנהג ע"כ תשובת הרשב"א ז"ל וסיים הריב"ש ז"ל על זה ואמר וז"ל ולכן הכל תלוי במנהג הקהל שאם דרכם להתיר חרמי הקהל על פי הרוב אפשר לומר שעל דעת כך הסכימו בו בתחלה שיוכלו הרוב להתירו ואם אין דרכם בזה הנה יש לדון בזה להחמיר כתשובת הרשב"א ז"ל ע"כ.
והנה מילתא דפשיטא היא דמאי דאמרינן שיכולים המיעוט למחות אפילו אחד יכול למחות אם כן בנדון דידן שהסכימו שאם אחד מאנשי הקהל יעכב בבטול ההסכמה לא יוכלו לבטלה פשיטא שאין רשאים לבטלה דאפילו אם לא היו מסכימים בכך אלא שהיתה נעשת ההסכמה בסתם היה יכול א' לעכב שלא להתירה כמו שנלמד מהתשובה שכתבתי למעלה.
ועל מה שבא בשאלה אם יפרעו מה שתובע המלך במשל כך וכך מכל בית בלי שום הוצאה אחרת או מי אמרינן שיפרעו גם כן כל ההוצאות אשר יעשו לזה אשיב ואומר שלא היה צורך לשאול על זה שמאחר שכפי הנראה מזאת השאלה אינם מתרעמים על פרעונות המסים הנפרעים למלך אם כן לא ימנע אם זאת ההוצאה היא לאיזה צורך גבית המסים כמו שלפעמים יש צורך להשחיד /לשחד/ לגובה המס אם כן זאת ההוצאה הרי היא נחשבת כגוף המס עצמו ואם הוצאה זו היא לצורך עניים או לדבר אחר כיוצא בזה גם כן לא היה צורך לשאול שמאחר שנושאי' עול המסים מכ"ש שיש להם לשאת בעול צדקות ומתנות עניים.
ועל מה שבא עוד שם בשאלה אם חוששים לאותו הקול שיש קבלה בידם איש מפי איש שיש חרם קדום שלא יוכלו להפריד קהל אחר וכו' לזה אשיב ואומר כי הנה בארץ מולדתי שירון שמעתי בקטנותי כי הרב הגדול מוהרר"י טאי טאצאק זלה"ה בהיותו שם מרביץ תורה עשה תקנה בגזרת נחש' שלא יהיו רשאים יחידי ק"ק שירון בשום זמן בעולם להפרד ולעשות בית הכנסת חדש ובאותו זמן היו שם רבים מבני רומאניא תנצב"ה והנה הסכמה זאת כפי הנשמע יש יותר משמני' שנה שנעשת ונמשכת עד היום ובלי ספק היא תקנה טובה והגונה בכל קהל וקהל אפילו בכרכים גדולי' וכ"ש בעיירות הקטנות ואם כן כיון שבאותו המקום יש חשש שיש חרם קדום מלתא דפשיטא היא שיש לחוש דהלכה רווחת מפי סופרים ומפי ספרים דספק חרם להחמיר אם כן אין רשות להפריד קהל אחר. וצור ישראל יעשה שלום לכם ולנו ולכל עמו ישראל אמן. נאם הצעיר שלמה הכהן.
@שו"ת מהרש"ך חלק ב סימן קמו
שאלה ראובן היה חייב לו נכרי אחד סך מעות ועשה לו פוליסה כתב ידו איך הוא חייב לו כל כך מעות ונתחייב לפורעם לו לזמן פלוני וראובן מכר הפוליסה הנז' לשמעון בכתיבה ומסירה וכתב שטר איך מכר הפוליסה הנז' בכתיבה ומסירה לשמעון בכל כך מעות ונתחייב שמעון בסך והעלם על עצמו ח"ג =חיוב גמור= ומלוה זקופה ונתחייב לפורעם לו לזמן פלוני אחר זה עשה פשרה ראובן הנז' עם הנכרי והפוליסה שהיה לו עליו מכתיבת ידו התנה עמו שיעשה שטר בערכאות של נכרים בכל תקונים וכן עשה הנכרי וכתב לו הסך הכתוב בפוליסה בשטר עשו בקאנסיליריאה ונתחייב לפורעם לראובן הנז' לו לבדו ובזה נתרצו שניהם והנכרי הלך לו ועתה מת ראובן וחיי לרבנן ולכל ישראל שבק ובאו יורשיו ותבעו לדין לשמעון בכח השטר שמכר לו הפוליסה וכו' וגם מכח שזקף עליו את החוב הנז' חוב גמור ומלוה זקופה ושמעון טוען שהמכירה הנז' היה /היא/ בטלה לפי שאין כתב יד נכרי נקנית בכתיבה ומסירה וגם טוען שכיון שראובן נתפשר עם הנכרי פעם ב' מה שעשה עשוי והמכירה הראשונ' כאלו אינה כיון ששמו לא הוזכר עליה ונתחייב הנכרי מחדש בשטר עשוי בעש"ג =בערכאות של גויים= ובזה נתרצה והניחו ללכת ועתה אם ירצה שמעון לתבוע לנכרי אנא ימצאינו ורחוק רחוק הוא וגם טוען שהוא לא זקף על עצמו כי אם דמי מכירת הפוליסה ואם מכירה אין כאן זקיפה אין כאן. ועתה ילמדנו רבנו הדין עם מי ומה' שכרו כפול.
תשובה קודם שאבאר אי שייך דין כתיבה ומסירה בכי האי גוונא בנדון דידן ראיתי לבאר בתרי גווני אחריני דאית בהו יד נכרי באמצע אי שייך בהו קנין כתיבה ומסירה הא' כשיש לישראל על ישראל חברו שטר חוב או כתב ידו ורוצה להקנותו לנכרי אי שייך קנין כתיבה ומסירה או לא. ואומר דליכא לספוקי דמדינא ניקני לנכרי בכתיבה ומסירה החוב שיש לישראל על ישראל חברו וכמו שיראה ממה שכתב הריטב"א ז"ל הביאו מוהרר"י קארו זלה"ה בחמ' סימן ס"ו וז"ל וישראל שמכר לנכרי דינו כאלו מכר לישראל איברא דמטעם אחר ראוי למנוע לישראל מהקנות לו החוב שיש לו על ישראל חברו לנכרי והוא שבמה שמקנה החוב לנכרי מרביע עליו ארי ודמי למאי דאיתא בגמרא בפ' המקבל זבין לנכרי לאו בר ועשית הטוב והישר אלא שמותי הוא דמשמתינן עד דמקבל עליה כל אונסה דאתי ליה מחמתיה משום דאמ' ליה אריא ארבעת למצראי. הב' בנכרי שיש לו שטר חוב על ישראל או כתב ידו יראה שאם הנכרי הקנהו לישראל בכתיבה ומסירה קנה הישראל החוב שיש לנכרי על ישראל חברו ובזה האופן אין שום צד של מניעה לומר שלא יקנה לו מצד הקנין בעצמו ולא מצד טעם אחר. ועתה אבא לדון על חלוקה הזאת הג' דהיינו בהאי נדון דידן והוא שיש לישראל על נכרי חוב כתוב בכתב ידו של נכרי יש לדקדק אם יש מקום להקנותו לישראל בכתיבה ומסירה ויראה לומר דנהי דכתב ידו של ישראל חשוב ומעיל /ומועיל/ להקנות בכתיבה ומסירה ואפילו למאן דאמר נאמן לומר פרעתי כמו שכתב הרשב"א ז"ל בתשובה וז"ל כשם שתקנו מסירה לשטרות ה"ה בכתב ידו ואפי' למאן דאמר דנאמן לומר פרעתי וטעמא דמלתא דמ"מ יש לו עליו איזה שעבוד נוסף מכח אותו כתב ולא חשיב כמלוה על פה דבר זה מוסכם מכל הפוסקים ז"ל. מכל מקום יראה לומר דדוקא כתב ידו של ישראל הוא דחשיב להקנות אבל כתב ידו של נכרי אפשר דלא חשיב להקנותו בכתיבה ומסירה דלא חשיב אותו החוב אלא כמלוה על פה. ותו דאפילו אם תמצא לומר שיהא כתב הנכרי חשוב ככתב ידו של ישראל אפילו הכי לגבי הנכרי שהוא הלוה אפשר שלא יועיל הקנאת השטר בכתיבה ומסירה שעדיין אפשר שיטעון הנכרי ללוקח כשילך לתבוע ממנו לאו בעל דברים דידי את וזה טעם גדול לומר שלא תועיל הקנאת כתיבה ומסירה כיון שעדיין יש פקפוק אם יקבל עליו הלוה לפרוע דאפילו בהקנאת שטר כתיבה ומסירה מישראל לישראל בחוב שיש לו על ישראל חברו כתב בעל התרומות וז"ל יש מן המורים שהורו שהמוכר שטר חוב לחברו צריך לכתוב בשטר המכירה ז"ל דון והנפק לנפשך ואי לא לא מצי לאשתעויי דינא בהדי דמצי אמר ליה לאו בעל דברים דידי את ע"כ. באופן דיראה לומר דאפילו נימא דשייך דין כתיבה ומסירה בהנהו תרי גווני קמאי שכתבתי אף על גב דאית בהו יד נכרי באמצע מ"מ בגוונא דנדון דידן יראה דאין מקום לומר דמהני קנין כתיבה ומסירה וא"כ נתבטלה המכירה שמכר ראובן לשמעון מעיקרא ואין מקום לחייב לשמעון שיפרע ליורשי ראובן המערערים עליו ואפילו אם תמצא לומר שיש מקום להעמיד המכירה שמכר ראובן לשמעון מכל מקום מהטעם השני שבא בשאלה לאו דינא ולאו דיינא שאין שום זכות ליורשי ראובן לתבוע משמעון מה שנתחייב לאביהם מכח קניית חוב הנכרי הנז' והוא שכיון שראובן נתפשר אחר המכירה עם הנכרי ועשה עמו שטר בערכאות של נכרים בכל תקוניהם ונתחייב לפורעם לראובן הנז' הוי כאלו מחל לו החוב כיון שבמה שנתפשר ראובן עם הנכרי הנז' לא נשאר לשמעון שום זכות ובא לתבוע מהנכרי דמי כאלו מחל לו החוב והזיקו לשמעון ומלתא דפשיטא היא דאפילו אם קבל ראובן המעות משמעון מקניית החוב הנז' היה חייב לשלם לו מה שהזיקו ומגבינן ליה כי כשורא לצלמי איברא דאיכא פלוגתא דרבוותא אי חייב לשלם כל דמי החוב או דוקא הדמים שנתן מכל מקום כל אנפין שוים שחייב לשלם לפחות הדמי' שנתן אם כן מאין הרגלי' שיתחייב שמעון לפרוע ושיוציא מתחת ידו הדמים שנתחייב דבר זה אין לו שחר. ומעתה אין צורך להאריך בטענה שטוענים היורשים לחייב לראובן מטעם שזקף עליו החוב ואפי' אם נאמר שזקיפת החוב חשוב כפרעון כמו שרצה להוכיח הריב"ש מכח ההיא דפרק איזהו נשך מ"מ מאי נפקא לן מינה בנדון דידן אם הזקיפה מועלת או אינה מועלת וכיון שפי' בשטר שהזקיפה היתה מחמת דמי מכירת חוב הנכרי הנז' כיון שהמכירה בטלה אי מטעם שלא היה הקנין מועיל ובטלה המכירה מעיקרא אי מטעם מה שנתפשר ראובן עם הנכרי סוף דברי אין צורך להאריך בזה כי אין ליורשי ראובן על שמעון שום כח וזכות בתביעה הזאת. נאם הצעיר שלמה הכהן.
@שו"ת מהרש"ך חלק ב סימן קמז
נדרשתי לאשר שאלוני משפטי צדק על דבר הגביר ונעלה כה"ר שמואל רושו יצ"ו תושב תריקולא יע"א אשר יצא עליו דבר מלכות להיות ג'וליף וממשפטי המלכות שכל מי שעליו עבודת הג'יליפליק להיות פטור מפרעון כל אופני מיני מסים וארנוניות אם יכול כה"ר שמואל הנז' להפטר בטענה זאת מפרעון המסים כיון דמדינא דמלכותא הוא פטור. וזאת תשובתי איברא דמלתא דפשיטא היא וכל אנפין שוים שיחיד המדיין עם קהלו בעניני מסים וארנוניות כל היכא דאיכא שום ספקא וטענה שאינה ברורה ליחיד לפוטרה מן המס הוו הקהל מוחזקי' נגד היחיד וטעמא דמלתא דהלכה רווחת דדינא דמלכותא דינא ואפילו במסים שאינם קצובי' וכל אשר יעלה על לב המושל לתבוע אמרי' נמי הכי וטעמא דמלתא כמו שכתבו המפרשי' דכל המושלים רגילי' בזה בפשיטות להטיל אנגריא אדעתא דהכי אנו קובעים דירה תחתיהם ומקבלי' עלינו עולם וכיון שכן הך מלתא דאמרינן דהוו הקהל מוחזקים נגד היחיד הוי מנהג של תורה כמו שכתב מוהר"ם ז"ל וטעמא דמלתא משום דאמרינן פרק איזהו נשך מוהרקייהו דהנך בטפסא דמלכא מנח אלמא דהמלך מוחזק במס של כל אחד ואח' ואם כן דין הוא שיהו הקהל מוחזקים בכל מלתא דספק' נגד היחיד. ונוסף על זה אומר בההוא דינא דפרדכת דאמר רב אשי בפ' ח"ה פרדכת מסייע מתא וה"מ דאצילתיה מתא אבל אנדיסקי סייעתא דשמייא היא וכתב בעל נמקי יוסף דמאי דקאמר אנדיסקי סייעתא דשמיא היא דוקא שעשה לו המלך החותם קודם שעשה תביעתו או קודם שקבע המס על כלל העיר אבל אם אחר שהטיל המס על בני העיר פטרו אין נפטר מחלקו דכבר חל החיוב עליו ובעל הטורים ז"ל בטור ח"מ סימן קס"ג כתב בדין זה וז"ל אבל אם מעצמו פטרו גובה המס פטור אף על פי שהטיל חלקו על שאר בני העיר ויראה לומר דכונת דברי הטור לפרשם כמו שפירש בעל נמקי יוסף בשם רבנו האיי כמו שכתבתי דהיינו שפטרו קודם שקבע המס על כלל בני העיר אבל אם אחר שהטיל המס פטרו אין נפטר מחלקו ואם כן יראה דכיון דמסים שלנו הם מסים קצובים משנה לשנה והיו מוטלים על הגביר ונעלה כה"ר שמואל רושו י"א לפורעם וכבר חל החיוב עליו לא מהני מה שפטרו המלך אליבא דכ"ע ואפי' אם נרצה לומר שמה שכתב הטור שאם מעצמו פטרו גובה המס פטור הוי אפילו במסים המוטלים מקודם על כלל בני העיר ואף על פי שכבר חל החיוב על מי שפטרו מכל מקום הוי פלוגתא דדינא בספקא דרבוותא וכבר כתבתי דהקהל הוו מוחזקין נגד היחיד ואם כן היה נראה דבכל גוונא יש לחייב לגביר הנז' לפרוע המסים הנהוגות בקהל מקודם שכבר נתחייב בהם הגביר הנז'. אך אמנם רואה אני דקושטא דמלתא היא שיש לפטור לגביר ה"ר שמואל ממסי הקהל דמאי דאמרינן דבמסים שהוטלו כבר לא מהני פיטור המלך כיון שכבר נתחייב בהם היינו דוקא כשפטרו המלך בלי שום סיבה רק מחמת אהבה כי כן מנהג המלך והשרים לפטור מן המס במי שנכנס בחצריהם ובטירותם ובמוצא חן בעיניהם וכי האי גוונא מפליגינן ואמרינן אם המסים באו כבר ונתחייב בהם בתוך כלל אנשי העיר לא מהני פיטור המלך לפוטרו מלפרוע ולהכביד חלקו על שאר בני העיר אמנם אם מה שפוטרו מהמסים הקצובים על כלל בני העיר הוי לסיבה שמטיל על האיש ההוא שפוטר ממסי הקהל עול הג'יליפליק ודאי שהיא סבה מספקת לפטור מהמסים הקצובים ולהטילם על אנשי הקהל בכל שנה ושנה וזהו דינא דמלכותא הנהוג בכל העולם פוק חזי מאי עמא דבר מן הכלל ומן הפרט כי הנה בעיר סידרוקאפני יש אנשים רבים ונכבדים עשירים מופלגי' ואין המלך מטיל עליהם שום מס מהמסים הקבועים בכל עיר ועיר לסבת שהטיל עליהם עול השראפליק וראה לפוטרם משאר המסים וההטלות הנהוגות בשאר העיירות וגם זכורני בילדותי בארץ מולדתי עיר שירון יע"א כי איש א' מחשובי הקהל איש חיל ירא אלדים מפורעי המס מהקהל מיוחד שבקהל וגזר המלך עליו להיות שאראף בסידרו קאפצי ונפטר מלפרוע המס שהיה פורע בקהל בטענת השראפליק גם בצאתו מן העיר ועקר דירתו משם לא הוצרך להתפשר עם הקהל על ענין המס כמנהג העוקרים דירתם ממקום למקום וכמדומה לי שגם הנכרי' נוהגי' על זה האופן שכשהמלך גוזר להיות שאראף או ג'יליף שנפטר מן המס הקצוב על שאר הנכרים בני עירו וכה"ג למדין מדין הנכרים לישראל כמו שכתבו הפוסקים בעניינים אחרים שלמדים מדיני הנכרים לישראל באופן שיראה לומר בפשיטות שאין מקו' לחייב לגביר הנז' המוטל עליו עול הג'יליפליק שישא בעול שאר מסי אנשי העיר הקצובים מדי שנה בשנה וה"ל כאלו הטיל המלך מס אחד מחדש ובחר שיהיה פורע המס החדש ההוא איש אחד או שנים או שלשה אנשים ושאר המסים הקצובים על הקהל מקודם יפרעו' שאר יחידי הקהל. ואין לקהל לערער על הגביר הנז' שנגזר עליו מאת המלך להיות ג'יליף והטילו עליו סך קצוב לפרעון הג'יליפליק ולטעון עליו שיטיל הוא על הקהל מס הג'ליפליק שהטיל עליו המלך ויכללוהו עם שאר המסים הקדומים הקצובים ויפרע הגביר הנזכר עם כל יחידי הקהל כל אחד לפי ערכו בכל המסים הן במס הג'יליפליק הן בשאר המסים באופן שלא יהיה הגביר הנז' נפרד מהקהל להפטר משאר המסים כי הנה יכול הגביר הנז' לומר שכיון שהמלך הטיל עליו עול מס אחר נפרד משאר ממסים אם כן למה יכריחוהו לישא וליתן בשאר המסים. ועוד יש טעם אחר נכון לומר שלא יהא כח לקהל לטעון שהם יפרעו במס הג'יליפליק כל אחד כפי ערכו ושהגביר הנז' גם כן ישא בעול פרעון שאר המסים כי הנה יכול לטעון ולומר דכיון שהמלך הטיל עליו לבדו מס הג'יליפליק ואין למלך על הקהל שום חיוב על פרעון מס הג'יליפליק ולכן אינו רוצה הגביר הנזכר להיות גובה מן הקהל סך מס הג'יליפליק ולפרוע למלך שאפשר שיפסיד בזה ולא יגבה מיחידי הקהל הסך שנתחייב הוא למלך כי יחידי הקהל יסמכו זה על זה בענין אותו הפרעון דקדרה דשותפי לאו קרירא ולא חמימא ומזה הטעם אמרינן במתניתין פרק לא יחפור בהרחקת האילן מן העיר ואם אילן קדם קוצץ ונותן דמים ומקשה בגמרא ולימא להו הבו לי ברישא והדר איקוץ ומשני אמר רב כהנא קדרה דשותפי לאו קרירא ולא חמימא ופירש רשב"ם אם באת להמתין עד מתן מעות יעמוד זה לאורך ימים כי בני העיר סומכים זה על זה ובעל האילן רוצה בכך לפיכך יקוץ ואחר כך יגבה מעותיו מהם בב"ד. הא קמן דאף על גב דהתם כיון דהאילן קדם לעיר ובהתירא סמך היה מקום לומר שהדין נותן שיתחייבו בני העיר למיהב דמי בריש' והדר לקוץ מכל מקום משום תקון העיר שלא יתעכב קציצת האילן שהוא נויי העיר ואם באת להמתין עד מתן מעות יעמוד זה לאורך ימים כי בני העיר סומכים זה על זה חייבו לקוץ אם כן בנדון דידן למה נחייב לגביר הנזכר שיטיל המס המוטל עליו דהיינו הג'יליפליק על הקהל לחייבו גם בשאר המסים ולא יוכל לגבות מס הג'יליפליק משאר אנשי הקהל וימצא קרח מכאן ומכאן דהיינו פרעון מס הג'יליפליק שיפרענו הוא למלך ואפשר שלא יגבה הוא מהקהל כלל מהמס הנז' דקדרה דשותפי כו' וגם יפרע במסי העיר ולמה נחייב לגביר הנז' לעשות דבר שאינו חייב לעשותו ואפשר שיפסיד בזה מכמה אנפי. נאם הצעיר שלמה הכהן.
@שו"ת מהרש"ך חלק ב סימן קמח
ילמדנו מורה צדק ראובן היה לו מעות מלובשים בסחורה ביד שמעון בעיר אחרת כמנהג הסוחרים אשר להם אנשים המפקחים בנכסיה' הנקראי' פאטוריש ואותו שמעון שלח לראובן הנז' כתב איך היה שולח ללוי נאמן ראובן גם כן הנקרא פאטור כ"כ סך מעות מלובשים בסחורה ממעות ראובן והנה הסחורה ההיא בא באחריות ראובן עד הגיעו ליד לוי ולוי הנז' קבלה בעד ובשם ראובן ואחר ימים חזר שמעון וכתב ללוי שאותו הסך אשר שלח אליו בשם ראובן שעיין בחשבונו ואינו נוגע לו כל הסך הנז' רק חסר כך מעות ויעכבם לעצמו עד ישלח אליו מה יעשה מהם וראובן טוען שכבר זכה לוי בעדו ובשמו וכל הנכסים אשר שלח שמעון הם שלו וביני וביני מת שמעון וחיי למר ולרבנן שבק ובאים יורשי שמעון לעכב המעות ביד לוי ושיתן לוי המעות להם וראובן אומר שיתן לוי לו המעות ואם יש תובע יבא ויתבע שכבר הוא אמוד בנכסים ואם הדין יהיה עם יורשי שמעון שיפרע' ואם יצטרך שבועה על החשבונות והנה שמעון מת מה נעשה במעות אם ישבע ראובן והוא של טענת שמא על הכל יורנו מורה צדק ובעל גמולות כעל ישלם אמן.
תשובה יראה דמלתא דפשיטא היא דכיון ששלח שמעון הסחורה ששלח ללוי שיזכה בה לחשבון ראובן בעד מה שהיה חייב לו זכה בה לוי לחשבון ראובן ולאו כל כמיניה דשמעון לחזור עוד על לוי ולומר שיעכב סך מה מהמעות הסחורה ששלח ולא יתן כל הסך ששלח לראובן שטעה בחשבונו ולא היה חייב לו כל הסך הסחורה ששלח דהא אפילו בהמחאת מעמד שלשתן הסכימו כל הפוסקים שאם לאחר שנתרצה הלוה או הנפקד ליתן למקבל אמר עיינתי בחשבוני ולא היה לי ליתן למקבל וטעיתי בחשבוני כל היכא דליכא סהדי דאיכא טעותא או דקא מודה ליה חבריה אינו נאמן לומר שטעה ואע"ג דאיכא מגו שיכול לטעון פרעתי אפי' הכי אינו נאמן דהוי מגו במקום עדים דאנן סהדי דאי לא דדייק מעיקרא לא הוה משעבד נפשיה. איברא דבעל התרומות ס"ל דנאמן לומר טעיתי מגו דפרעתי אם הוה לאחר הזמן או אם המחהו שלא בעדים מגו שלא היה /שהיה/ יכול לטעון לא היו דברים מעולם ובודאי דלית הלכתא כבעל התרומות דהוה ליה יחידאה לגבי כל הנהו רבוותא דסבירא להו דאינו נאמן גם הר"ן ז"ל חלק באופן אחר וז"ל ומיהו היכא דליכא סהדי אע"פ שמודה שאמ' במעמד שלשתן או שקנו מידו נאמן לומר טעיתי בחשבון דהיכ' דאיכא סהדי הוא דאמרינ' דאי לאו דקים ליה לא הוה משעבד נפשיה אבל בדליכא סהדי לא דייק דמימר אמר אי טעינא הדרנא בי דליכא מאן דמסהיד עליו וכן כתב הראב"ד ז"ל ע"כ וגם זה החלוק שחלק הר"ן ז"ל לא הסכימו בו הפוסקים ואם כן יראה דמאי דנקטינן בפסקא דהך מלתא דהיכא שנתרצה הלוה או הנפקד ליתן למקבל אפילו שנתרצה בפני עדים לאו כל כמיניה לומר טעיתי בחשבוני כל היכא דליכא סהדי דאיכא טעותא.
והנה הך גוונא דנדון דידן יראה דעדיפא טפי וכל אנפין שוים דלאו כל כמיניה דשמעון לומר טעיתי בחשבוני ואפי' בעל התרומות יודה בנדון דידן דדוקא היכא דעדיין הלוה או הנפקד מוחזק שעדיין לא נתן כלום למקבל אלא שנתרצה ליתן לו בכי האי גוונא קאמר בעל התרומות דנאמן לומר טעיתי להחזיק במה שבידו ולא יתחייב ליתן כלום למקבל אף על פי שנתרצה ליתן לו אמנם בנדון דידן אינו דין שיהא נאמן לומר שמעון טעיתי להוציא מה שנתן כבר ללוי שלוחו של ראובן אדרבא אמרינן שדקדק יפה דאלו לא היה בידו של ראובן לא היה נותן בשבילו ללוי ומה שכתב הרא"ש ז"ל והביאה הטור ח"מ סימן קכ"ו וז"ל ראובן קנה סחורה מלוי והמחהו אצל ראובן ואמר שמעון לפרוע ללוי מפני שהיה סבור שהיו לראובן מעות בידו ופרע קצת ללוי ושוב עיין בחשבונו ומצא שלא היה חייב לראובן כלום ולא רצה ליתן יותר ללוי וכתב הוא ז"ל שהדין עם שמעון מהטעמים שכתב. וכתב עוד וז"ל אבל המעות שנתן כבר ללוי אינו יכול להוציאם מידו בטענה שטוען טעיתי ולא היה לראובן כלום בידי וכתב שני טעמים על זה ואחד מהן הוא דלא מהימן לומר שטעה בכול /בכדי/ להוציא מה שנתן כבר אדרבה אמרינן דקדק יפה ואלו לא היה לו בידו משל ראובן לא היה נותן בשבילו ללוי ואם כן בנדון דידן נמי אמרינן שאינו נאמן שמעון לומר שטעה בחשבונו להוציא מלוי מה שכבר זיכה בידו לחשבון ראובן ויראה לע"ד דאפי' בעל התרומות יודה בכי האי גוונא שאינו נאמן לומר טעיתי בחשבוני ויראה לע"ד שיש לתמוה על מוהר"י ן' לב זלה"ה שכתב לתרץ מה שהוקשה לו על דברי הרא"ש שנראה לכאורה דדבריו סותרות זו את זו שהנה כתב בתשובה כמו שכתב הטור בשמו וז"ל וא"א הרא"ש ז"ל כתב בתשובה דאף על פי שיכול לומר פרעתי אינו יכול לומר טעיתי במגו דפרעתי דהוי כאן מגו במקום עדים ולא שכיח שיטעה אלא אדרבה אדם מדקדק היטב קודם שיודה עכ"ל. והנה הטור בעצמו הביא תשובה מאביו על ראובן שקנה סחורה מלוי והמחהו אצל שמעון וכתב ז"ל ומטעם מעמד שלשתן לא מחייב כיון שלא היה בידו כלום אבל המעות שנתן כבר ללוי אינו יכול להוציאם מידו בטענה שטוען טעיתי יראה מדבריו דס"ל דאפילו ליכא סהדי דטעמא דנאמן לומר טעיתי וזה הפך מה שכתוב למעלה ונמצאו דבריו ז"ל סותרים לכאורה אלו מאלו וכתב לתרץ זה שבדק בתשובות הרא"ש זל ומצא שאלו התשובות אף על פי שבעל הטורים ז"ל הביא אותם מחולקות הם תשובה אחת וכתב שצריך לישב דבריו בדוחק וז"ל בישוב דברי הרא"ש ז"ל שבתחלה כתב הרא"ש שני טענות לומר שראובן לא היה חייב ללוי כלום יותר על מה שנתן חדא משום דלא מקרי מעמד שלשתן אלא היכא דאמר ליה מנה לי בידך ועוד משום דיכול לומר טעיתי מגו דפרעתי כדברי בעל התרומות זהו מה שכתב בזה הדין ואחר כך כתב הרא"ש ז"ל על הדין השני לומר שהמעות שנתן ראובן כבר ללוי שאינו יכול להוציאם מידו בטענה שיאמר סבור הייתי ועיינתי בחשבוני חדא משום דאפילו דידע דלא משתעבד ליה כיון שלא היה לו בידו וגם שלא אמר לו מנה לי בידך אמדינן דעתיה דניחא ליה דליקום בהמנותיה. ועוד כתב טעמא אחריתי וז"ל ועוד לא מהימנינן ליה לראובן במה שאמר שלא היה לו בידו לשמעון כדי להוציא מלוי וכו' ובכאן גלה דעתו דלא כבעל התרומות ז"ל והסכים לדברי ר' חננאל ור' תם ז"ל ובכאן חזר בו מאותו הטעם שכתב בדין הראשון במה שכתב שהיה נאמן לומר טעיתי ושיעור דבריו ז"ל במה שכתב ועוד הוא לומר שעד עתה כתב ב' טעמים לדין הראשון עם סברת בעל התרומות ז"ל ועתה רוצה לחזק הדין השני בטעמא אחריתי ולהסכים עם פי' ר' חננאל ורבנו תם ולבטל א' מהטעמי' שכתב למעלה בדין הראשון מיוסד על סברת בעל התרומות ועתה חזר בו מאותה הסברא והסכים לסברת ר' חננאל ורבינו תם ורב האלפסי ז"ל ע"כ דברי הרב הנז' זלה"ה.
ואני בעניי איני יכול להלום דברי הרב הנזכר במה שאמר שמה שכתב הרא"ש ז"ל בדין המעות שנתן כבר שאינו נאמן לומר טעיתי להוציא מה שכבר נתן שזהו שלא כסברת בעל התרומות דיראה במחילת כבוד חכמתו דהא לית' דעד כאן לא קאמ' בעל התרומו' דנאמן לומר טעיתי אלא היכא דלא נתן כלום אלא שנתרצה ליתן ובכי האי גוונא נאמן לומר טעיתי במגו דפרעתי אבל היכא שכבר נתן המעות דהשתא ליתא טענת מגו לעולם אימא לך דאפילו בעל התרומות יודה דאינו נאמן להוציא מה שכבר נתן. ועוד יש לתמוה בדברי הרב הנז' זלה"ה כי הנה מה שיש לתמוה בדברי הרא"ש הוא כי הנה בתחלת התשובה שכתב בכלל ס"ט סי' ז' כתב דמטעם מעמד שלשתן לא מחייב כיון שאין ביד ראובן משל שמעון כלום ויראה דכונתו לומר שהוא נאמן במה שטען שטעה ואם כן נמצא שאין בידו כלום ולמטה בסוף התשובה אחר שכתב כי בממון שנתן כבר לאו כל כמיניה להוציא מה שכבר נתן דאינו נאמן לומר שאין בידו כלום והאריך להכריע זה והנה כוונת כללות דבריו לומר דלא מבעיא היכא שנתן כבר דאינו נאמן לומר טעיתי כדי להוציא מה שכבר נתן אלא אפי' שלא נתן אינו נאמן לומר טעיתי דאי לא דדייק מעיקרא לא הוה משעבד נפשיה. והאמת כי יש טעות בדפוס מכל מקום ניכרים דברי אמת ואין לספק שכוונ' דבריו ע"ה שכתבתי ואם כן יש לתמוה שדבריו סותרות זו את זו מתחלת התשובה וסוף התשובה ודבריו צריכין עיון כי מה שכתב הרב זלה"ה לישב ולתרץ זה הוא רחוק מן הדעת דאיך יעלה על לב לומר שיהיה תירוץ לדברי הרא"ש שמתחלת כתב על פי סברת בעל התרומות ובסוף התשובה כתב על פי סברת ר"ת ורבינ חננאל /ורבינו חננאל/ כי בזה עשינו מהקושיא תירוץ כי הנה הקושי' שיש להקשות על הרא"ש היא שכתב סברות סותרות. סוף דבר מה שכתב הרב ז"ל בזה דבריו מרפסן איגרי. ונחזור לנ"ד ואומר דאין לספק דכל אפין שוין דזכה ראובן באותה סחורה ששלח שמעון ללוי שיזכה בה לחשבון ראובן ולאו כל כמיניה דשמעון עוד לחזור ולומר שטעה בחשבונו באופן שאין ליורשי שמעון שום תביעה על לוי ולוי חייב לתת סך הסחורה שקבל משמעון לחשבון ראובן כיון שזכה בה לחשבונו ואין צורך להאריך עוד בזה. נאם הצעיר שלמה הכהן.
@שו"ת מהרש"ך חלק ב סימן קמט
שאלה ראובן תושב עיר סידרו קאפצי היה מחזיק בחזקת חצר ובתים בעיר הנז' זה כמה שנים ובא שמעון ונתן עיניו באותו חצר ולא שת לבו לאזהרת התור' לא תחמוד בית רעיך והלך וקנה המולקיי מאותו החצר מהתוגר בעל החצר כדי לגרש את ראובן מתוכו בבלי שהודיע לו דבר וכאשר נודע הדבר לראובן רבו תלונותיו על שמעון לומר לו איך מלאו לבו לעשות כן לפרוץ גדר גדרו אחרונים בכל תוקף האלות הכתובות בספר הברית לבלתי יורשה שום איש ישראל לקנות שום מולקיי משום חצר או בית או חנות שאיש ישראל חברו מחזיק בו. והוכרזה ההסכמה הזאת כמה פעמים בעיר ואם בישראל שאלוניקי יע"א וכל העם אשר בשער והזקנים יודעי' שבני קהלות סידרו קאפסי הם נגררים אחרי ההסכמות ותקנות קהלות קדושות שבשאלוניקי. ושמעון השיב אמריו כי גם שיהיה אמת שכך הוסכם בעיר שאלוניקי והם נגררים ונמשכים אחרי תקנותיהם הנה הוא טוען כי בשעת מקנת המולקיי נעלמה ממנו ענין ההסכמ' הנ"ל כי לא ידעה מתמול שלשום ולא במעל ולא במרד עשה מה שעשה כי אם בשוגג ובבלי דעת. וראובן טוען ואומר שמאחר שההסכמה הנ"ל נתפשטה זה ימים ושנים ושיירות מצויות מדי שבת בשבתו הולכות מעיר שאלוניקי לסידרו קאפצי לאו כל כמיניה דשמעון לומר כי לא ידע באותה הסכמה ואם נכשל בדבר יתקן את אשר עותו ויעביר המולקיי לבעל החזקה ולא יחרוך רמיה צידו לחמוד בית רעהו שלא כדת ההסכמה הנ"ל ילמדנו רבנו הדין עם מי ושכרו מן השמים בהסיר מכשול מקרב העם.
תשובה הן אמת כי כשהתחלתי להדפיס ספר הפסקים אשר הדפסתי חזרתי על כל פסקי להכינם להדפסה ובחפצי אמתחות כתיבותי מצאתי פסק אחד חוץ מקונטרסי פסקי במקו' אשר היו לי שם אגרות וענינים אחרים שלא היה בהם שום ענין נוגע לענין פסקא דדינא ואותו הפסק בא לי אז כמוצא שלל מציאה בהסח הדעת כי לא הייתי זכור ממנו כלל ועקר אמנם בראותי הפסק הנז' נזכרתי מעשה שהיה כי לימים ושנים עברו חלפו למו הפצירו בי מקוסטאנדינא הפצרות רבות שאשיב על מה ששאלוני ודרך כלל אודיע כי ענין השאלה היתה אם היה רשאי יהודי אחד לקנות המולקיי של הבית שמחזיק בו ישראל חברו ולא יהיה מקום לתפוס עליו מכח חומרת הסכמו' החזקות המקובלות מקדם קדמתא אשר גבלו קדמונינו קדושים אשר בארץ המה ולרוב ההפצרות השבתי מה שהשבתי אחר שעמדתי על מה שנתחבטו גאוני עולם אי מהני האומדנא להוסיף על לשון ההסכמה ועמדתי על מה שכתב הרב הגדול מוהרר"י ן' לב זלה"ה בספר פסקיו השני על זאת החקירה אחר שכתב מה שכתב הרב הגדול מהר"ר דוד הכהן זלה"ה ונשא ונתן על דבריו כמו שיוכל המעיין לראות בספרו ואני בעניי העלתי אחר שעמדתי על דבריו ז"ל כי מכח ההסכמה הקדומה לא נשאר מקום לערער על קונה המולקיי לבטל קנייתו ולהיו' כי אותו הנדון לא היה מקום לפקפק עליו כמו שיש לפקפק על נדון דידן וכל דכותיה השבתי מה שהשבתי כמו שיוכל המעיין לראות בספרי המודפס עלה קק"י. ואומר שאפילו אם נניח ונתפוס במושלם שמצד ההסכמה הקדומה דל מהכא ההסכמה המחודשת כמו שאכתוב בס"ד. זוכה בקנייתו ואין לנו כח להפקיעו ממה שקנה. מ"מ אין מקום להכחיש שהדין נותן שקונה המולקיי להוציא את היהודי המחזיק מחזקתו נקר' רשע דהא אפילו המהפך אחרי החררה לקנותה אף על גב דאכתי לא מטא לידיה ולא קנאה ובא אחר ונטלה נקרא רשע כ"ש בקונה מולקיי מהבית שישראל חברו מחזיק בה ומטא לידיה וזכה בה כמה ימים דודאי נקרא רשע ועובר על לאו דלא תחמוד בית רעך אף אם יפרע לו דמי שווין חזקתו ואף על גב דאמרינן בגמר' לא תחמוד לאינשי בלא דמי משמע להו יראה דאפשר דדוקא בדבר שאינו מפורסם כל כך טעו אינשי דהיינו כההיא דמשביעין אותו שבועה שאינה ברשותו דלא חציף לחטוף מיד ליד בידיעת הבעלים אלא מעלים חמסנותו ואומר שנאבדה לו ומשמע להו דלא עברי על לאו דלא תחמוד כיון דיהיב דמי אמנם בדבר מפורסם כזה דנדון דידן שראובן זה בהיותו יושב בטח בדד בחזקתו ובא שמעון ונתן עיניו לקנות המולקיי כדי לגרשו מביתו אין לך אדם שיאמר שיטעו אינשי בכך כי ודאי אין לך לא תחמוד גדול מזה באופן שבנדון דידן ודכותיה אף על גב דנניח שמצד ההסכמה קדומה היה זוכה במקנתו מכל מקום היה ראוי לעונש גדול ונקרא רשע ויען כי באותו הנדון אשר נשאלתי לימים שעברו לא היה מקום לומר כן כמו שיראה שם המעיין על כן לא השבתי רק למה שנשאלתי. ועתה אבא לתפוס על שמעון זה מכח ההסכמה שתקנו מחדש כל חכמי ורבני שאלוניקי הנמצאים בזמן ההוא שלא יורשה שום בר ישראל לקנות מולקיי משום חצר או בית או חנות שישראל חברו מחזיק בה ודבר ידוע שבני סידרו קאפצי וכל שאר העיירות הסמוכות לעיר שלוניקי כולם נגררים אחר תקנותיהם והסכמותיהם בפרט בענין הסכמות החזקות שבהם תלויים כל עדת בני ישראל בכל מקום מושבותיהם באופן שיש לתפוס על שמעון מכח ההסכמה המחודשת הנז' מלבד העונש הנז' למעלה על ראש העובר יחול שנקרא רשע. ומה שבא בשאלה שטוען שמעון שלא ידע בעת קניית המולקיי הנז' ענין ההסכמה שכתבתי. אומר שטענתו בזה הוו מילי דכדי ושלותא מכמה אנפי כי הנה מלתא דפשיטא היא דלענין חזקה ומחאה כל שהשיירו' מצויות אפי' שיהיה המקום רחוק לאו כל כמיניה של המערער לומר לאידעתי שפלו' מחזיק בקרקעי ומשום הכי לא מחיתי וגם אם מיחה המערער לאו כל כמיניה של המחזיק לומר לא שמעתי המחאה ולכך לא נזהרתי בשטרי דכל כי האי גוונא דשיירות מצויות אמרינן חברך חברא אית ליה וכו' כמו שמתבאר כל זה פ' חזקת הבתים כ"ש בנדון זה שהוא משלוניקי לסידרוקאפסו שהם קרובים ואין מרחק רב ביניהם ושיירות מצויות בכל יום לא ישבותו. ואף אם נרצה לומר שכיון שאם היה יודע שמעון הנז' מזאת ההסכמה המחודשת ואפ"ה היה קונה המולקיי נמצא שהיה עובר על החרם שהחרימו לקיים ההסכמה הנז' ואם כן אף על גב שהשיירות מצויות והמקום ההוא סידרוקאפצי קרוב מאד לשאלוניקי ומטעם זה יש מקום לומר דאנן סהדי שידע שמעון בזאת ההסכמה מכל מקום כיון שהוא טוען שלא היה יודע כלל מאותה הסכמה כשקנה המולקיי יש מקום לומר דנאמן אדם על עצמו יותר ממאה עדים כרבי יהודה דס"ל הכי. יראה דהא ליתא וכמו שהעלה הרב הגדול מהר"י ן' לב ז"ל בפסקיו. דאפילו אם תמצא לומר דהלכה כרבי יהודה מכל מקום היינו דוקא לענין קרבן דהיינו מידי דנוגע בינו לבין קונו אבל בענין שנוגע אצל חברו אינו נאמן על עצמו כל שיש עדים מכחישי' אותו אם כן בנדון דידן לאו כל כמיניה דשמעון לומר לא ידעתי בהסכמה הנז' המפורסמת זה כמה שנים שנעשתה והשיירות מצויות באופן דאנן סהדי שהיה יודע ההסכמה הנז' ונמצאת טענתו מוכחשת שטען שלא ידע. ובר מן דין אמינא דאפילו אם תמצא לומר שנאמינהו שלא ידע בהסכמה בשעת שקנה מכל מקום אחר שקנה המולקיי והודיעוהו שאם כך היה עושה היה עובר על החרם יש לו לישמר וליזהר ולתקן את אשר עוות בקנייתו ויקח המעות שנתן במולקיי מיד ראובן המחזיק וישאר ראובן בביתו ובזה נמצא שיתקן את אשר עוות ואפילו אם היה יודע בהסכמה ובמזיד קנה המולקיי מכל מקום כיון דלא איתעבידא מחשבתיה לגרש את ראובן מביתו אין לתפוש עליו שעובר על החרם. ועוד אני מוסיף לומר שיש לחייב לשמעון שיקח הדמים שנתן לתוגר מיד ראובן ויהיה הבית של ראובן מטעם מצרן ואף על גב דלענין פסקא דדינא הלכה רווחת דלא מיקרי השוכר מצרן לעכב על הלוקח מכל מקום בנדון זה שהוא מחזיק בבית וכבר ידענו מה שכבר הוסכם מהקדמוני' שאלו החזקות דין קרקע יש להם ועדיף ואלים טפי משוכר ואם ירצה המחזיק בבית ליתן ללוקח הקונה המולקיי דמי המקנה יכול להפקיעו מטעם מצרן וגם אף על גב דאמרינן בגמרא זבן מנכרי לית ליה משום דינא דבר מצרא לא שייך ההוא דינא בנדון דידן דהתם טעמא דמלתא הוי משום דמצי אמר ליה אריא אברחית ממצרך והיינו היכא שיש לנכרי בית או שדה סמוך למצרן אז יכול הלוקח לומר למצרן אריא אברחית ממצרן שהיה הנכרי סמוך אצל ביתו או שדהו ואין לך עשיית טוב וישר גדול מזה שהבריחו משכונתו אבל בנדון דידן שהישראל דר בבית של נכרי ומחזיק בו כמו שבא בשאלה ובא ישראל חברו וקנה המולקיי כדי לגרשו מביתו למה לא נדון בו כדין מצרן ויהיה הלוקח כשלוחו ויתן לו המעות שנתן ויפקיענו מקנייתו וכל זה אני אומ' מצד הדין הגמור דל מהכא חומרת ההסכמה. סוף דבר העולה מכל מה שכתבתי הוא להודיע לשמעון הבא בשאלה שקנה המולקיי מהבית או חצר שמחזיק בו ראובן כי שניהם אוהבי ורעי מקדם קדמתא ומדרך האהבה הוא להזהיר את חבירו ואוהבו שלא יכשל בדבר אסור ולכן הנני מודיע לשמעון שירחיק מאהלו עולה ויקבל דמי מקנת הבית או החצר מראובן המחזיק בו ותשאר הבית או החצר ההוא ביד ראובן המחזיק בו כי אין לו לשמעון זכות כלל באותו בית או חצר אי בעית אימא מכח הדין אי בעית אימא מכח ההסכמה. נאם הצעיר שלמה הכהן.
@שו"ת מהרש"ך חלק ב סימן קנ
שאלה הנעלה ה"ר יעקב פינטו נשא את אשתו מירה בת הנעלה הרופא ה"ר יצחק פינטו נ"ע בעיר פ'ירארה וכתב לה כתובה מסך אלף ומאתים אישקודוש וכתוב בשטר הכתובה תנאי הכתובה בתנאי השלישי בזה הלשון תנאי שלישי התנו ביניהם החתן והכלה הנז' שאם ח"ו ימות החתן הנז' בחיי אשתו זאת הכלה הנז' בין שישארו לו ממנה בנים או בנות או כל זרע של קיימא ובין לא ישארו לו ממנה כל זרע שהיא תגבה כל כתובתה משלם שהם בין הכל אלף ומאתים אישקודי זהב בזהב וזוזי מאתן מכל הנכסים אשר ימצאו לו תחת כל השמים ולא יוכל שום אדם בעולם שיבא מכחו לטעון עמה ולנגדה בשום דבר בעולם עכ"ל. ושטר הכתובה והתנאין והנשואין נעשו בעיר פירארה וכי ארכו הימים נסעו משם ה"ר יעקב ואשתו ובאו לעיר אישקופייא ושם נפטר ה"ר יעקב הנז' לבית עולמו וחיי לרבנן ולכל ישראל שבק ועתה באה מירה האלמנה הנז' ותובעת שיפרעו לה סכי כתובתה אלף ומאתים אישקודוש זהב ממש כפי מה שכתוב בשטר תנאי הכתובה ויורשי הבעל טועני' שאין להם לפרוע רק כל כמה שיעלו האישוקודוש כמה שהיו שוים שם בפיראה בשעת הנשואין הנז"ל והאלמנה טוענת שכיון שמפורש בשטר התנאין אלף ומאתים אישקודו זהב בזהב יש לה לגבותם כמספרם ממש במטבע האישקודוש בכל מקום שתבוא לגבותם ואת"ל שאינה טענה לגבותם במלכות תוגרמה מכל מקום טוענת שלפחות רוצה לגבותם במקום הנשואין באישקודוש לפי הערך ששוים שם היום הזה ילדמנו /ילמדנו/ רבנו הדין עם מי ושכרו כפול מן השמים.
תשובה יראה מדברי השואל שרוצה לזכות למירה ולומר שתגבה אלף ומאתים אישקודוש כמספרם אף על פי שעתה בשעת הפרעון שוים יותר ממה שהיו שוים בשעת הנשואין והטעם לפי שכתוב בשטר התנאין זהב בזהב שהוא לשון מיותר וכל לשון מיותר לטפויי אתא כהנהו דאיתא בגמרא בההיא דחוץ מבור ודות דקאמר רבי עקיבא דאף על גב דמכר לו הבית לא מכר לו בור ודות וצריך המוכר לקנות לו דרך משום דמוכר בעין יפה הוא מוכר ואם אמר לו בפירוש חוץ מבור ודות כיון דלבור ודות גופיה לא צריך אמרינן לטפויי אתא ושייר לו דרך אי נמי בההיא דתנו מאתים זוז לפלוני בעל חובי בראוי לו דאמרינן דמאי דקאמר בראוי הוי לטפויי אם כן הכא נמי בהך לישנא דזהב בזהב נראה דהוי מיותר ואמרינן לטפויי אתא ולומר שתגבה אלף ומאתים אישקודוש מדודים אפילו ששוים בשעת הפרעון יותר ממה שהיו שוים בשעת הנשואין.
ואומר דאי משום הא לא אירייא דלעולם מצינו למימר שלא תגבה זה הסך מהאישקודוש אלא כשער של עכשיו אף על פי שכתוב אלף ומאתים ומה שכתוב זהב בזהב היינו לומ' שיפרעם לה בזהב ולא בדבר אחר ואפשר לדמות הך לישנא למאי דאמרינן שאם כתוב בשטר זהב בדינרים נותן לו דהבא פריכא שוה שני דינרי זהב ויראה דלא שנא אם כתוב זהב בדינרים או דינרים בזהב דאמרינן דנותן לו דהבא פריכא שוה שני דינרי זהב ואם כן בנדון דידן נמי אפשר לומר שמה שכתוב בשטר הכתובה שתגבה אלף ומאתי' אישקודוש זהב בזהב הכונה לומר שתגבה שוה אלף ומאתים אישקודוש כפי מה שהיו עולים בשעת הנשואין בדהבא פריכא באופן שמצד זה הלשון אין מקום כל כך לזכות למירה הנז' לומ' שתגבה גם עתה בשעת הפרעון אלף ומאתים אישקודוש במספרם ממש.
אמנם מצד אחר יראה לי לזכות למירה הנז' מטעם דכיון שכתוב בשטר התנאין שהיא תגבה כל כתובתה משלם ושוב הוסיף ופירש שהם אלף ומאתים אישקודוש מה שלא היה צריך בודאי יראה שהכונה לומר שתגבה אותם האישקודוש ממש על הערך שהם שוים בשעת הפרעון באופן שמטעם טענה זו יראה דיש מקום לזכות לאלמנה ואם עדין יש מקום למערער לומר שלא יובן מהלשון הנז' דבר ברור שתגבה האלמנה אלף ומאתים אישקודוש במספרם אלא הכונה לומר שאז בשעת הנשואין היו עולים לסך אלף ומאתי' אישקודוש לפי הערך שהיו שוים אז אמנם לעולם לא תגבה בשעת הפרעון אלא מה שיעלו לאותו סך שהיו עולים בשעת הנשואין מכל מקום אני אומר שאפי' שיהיה הלשון מסופק דמשתמע הכי והיה אפשר לומר דכיון דהוי הדבר מסופק יד בעל השטר על התחתונה ולא תגבה האלמנה רק כפי מה שהם שוים היום מכל מקום כיון שכתוב בשטרות שלנו וגם בשטר תנאי הכתובה הנז"ל דלא כאסמכתא ודלא כטופסי דשטרי אמרינן יד בעל השטר על העליונה ומפרשינן הלשון ליפוי כח ותועלת בעל השטר דאף על גב דבעלמא כל שהלשון מסופק אמרינן יד בעל השטר על התחתונה הכא כיון שכתוב דלא כאסמכתא הוי יד האלמנה על העליונה כמו שהסכימו המפרשים וא"כ תגבה האלמנה אלף ומאתים אישקודוש בלי מגרעת כלל ומלבד הטעם הנז' יראה בעיני שראוי להפך בזכות האלמנה מטעם דכיון דלסבת עליית שווין האישקודוש עלה גם כן שווין כל הדברים כלם כמו שנודע לכל אם כן אם תבוא האלמנה לגבות סכי כתובתה ונדונייתה כשער של עכשיו אם כן תהיה הפסידה מרובה עד מאד ולא יתכן דבר זה בעיני אלדים ואדם. את כל זה ראיתי לכתוב בהנחה שגם במקום שנעשו הנשואין היא עיר פירארה עלו האישקודוש כמו שעלו פה תוגרמה אמנם אם בפירארה שוים האישקודוש פחות ממה ששוים פה תוגרמה או ששוים היום כמו שהיו שוים בעת הנשואין ותאמר האלמנה שרוצה לגבותם באותו ערך ששוים בפירארה בזה ודאי הדבר פשוט שהדין עם האלמנה וטעמא דמלתא דלא מיבעיא לדעת ר"ת דס"ל דאף כתובה נגבית לעולם ממעות של המקום שנשתעבד בו דאם כן גם בנדון זה אזלינן בתר מקום השעבוד היא עיר פ'ירארה אלא אפילו לדעת שאר הפוסקים דס"ל דאין כתובה נגבית אלא בפחות שבמטבעות שאם נשא אשה בקפוטקיא וגירש' בארץ ישראל גובה בפחות שבמטבעו' היינו דוקא בעיקר כתובה דהיינו מנה מאתים או תוספת דתנאי כתובה ככתובה מטעם דקולי כתובה שנו כאן אמנם בנדונייא שהכניסה לבעל כחוב ממש אזלינן בתר המקום שנשתעבד בו ואם כן הדבר פשוט שתגבה אלמנה זו לפי מה ששוים האישקודוש בפ'ירארה. נאם הצעיר שלמה הכהן.
@שו"ת מהרש"ך חלק ב סימן קנא
במותב תלתא כחדא הוינא בי דינא דחתימין לתתא כד אתא קדמנא רבי משה קולודרו יצ"ו ואחר האיום והגזום הראוי לעשות הגיד העד בתורת עדות וכה אמר הרי זה כמו שלשה שבועות בא לחנותי תוגר אחד שמו פירעלי ושאל ממני על בחור עיינאג'י שהרגוהו בדרך דדאמירי למה קרוביו אינם חוקרים על הדבר הזה שאני ואשתי ראינו אותו הרוג שעדיין הדם היה רותח עליו וראינו היטב איך עינו הא' היה שאשי שהיה מכניס אותו בעד האחר והיה בחור רך בשנים שזקנו התחיל לעלות לו על פניו והיה לו חגורה אחד מוקאדים מאוי חגור על מתניו. ועוד הגיד ה"ר משה הנז' ואמר ששמע מפי התוגר פירעלי שאמר אחר כך כשעליתי להר מצאתי שהרוצח אשר הרג היהודי הנז' הרג גם כן תוגר אחד וכשנודע הדבר לתוגרמים אשר בהר קפצו עליו ולקחו מידו כל הסחורה אשר הביא מנכסי ההרוגי' וראה בתוכם כמה מראות וכמה מסרקות ודברים אחרים שהיו סחורות היהודי ההרוג כל הנז"ל העיד הגיד ה"ר משה הנז' ששמע מפי התוגר פירעלי שאמר לו שראה בתחלת הקיץ העבר שבאותו הזמן נעדר הבחור ליבלי בר יוחנן אשכנזי שהלך לו מפה דרך דראמירי לסידרוקאפסי. ועוד העיד רבי משה שאמר לו התוגר איך אשתו הסירה החגורה מעל מתני הבחור ההרוג ואז העלוהו משם והשליכוהו לדירי /להר/ אחד ולראיה חתמנו פה אנחנא בי דינא והיה זה ביום ב' י"ב לתשרי שמט"ה ליצירה וקיים. דוד משה שמשון דיין. שמואל קאריאון דיין. ועתה שאל השואל אם אשת ליבלי ההרוג מותרת לינשא או לא.
תשובה לכאורה יראה דאיכא לספוקי טובא בשריותא דהך אתתא דיראה דאלו הסימנים שאמר התוגר שראה בהרוג אינם סימנים מובהקים כי הנה נמצאים אנשים רבים שיש להם הסימן שאמר שהיה ההרוג ש'אש'י שיהיה מכניס העין האחד בעד האחר. ועוד יש לגמגם על זה הסי' כי אפשר שאפילו סימן גרוע לא חשיב כי אפשר שהוא מקרה נמשך מחמת המיתה כי בשעת מיתתו של אדם עיניו כהות עד שאפשר שיראה שעינו הא' מכניס בעד האחר סוף דבר יראה שזה הסימן אף על פי שנרצה להחשיבו לסימן מכל מקום אינו סימן מובהק. גם מה שאמר שהיה בחור רך בשנים שזקנו התחיל לעלות לו על פניו גם זה אינו סימן מובהק. גם מה שהעידו עליו שהיה חגור אזור מא'בי מוקאדים אינו כלום ולאו מלתא היא להקל עליו מטעמא דאמרינן בגמרא דחיישינן לשאלה. ואין להקל ולומר דנהי דסימן א' שאינו מובהק לא מהני אבל שני סימנים אפילו שלא יהיו מובהקים מעלו ומהנו וחשיבי כחד סימן מובהק דודאי יר' דצרוף סימנים לא מעלו ולא מהנו כל שאין בהם סימן מובהק. וכמו שדקדק הרב הגדול מהר"י ן' לב ז"ל בא' מפסקיו הראשונים מלישנא דמתניתין דקתני אף על גב שיש סימנים בגופו והוא דקדוק נכון והגון למי שאמרו. גם אין להקל מטעם צרוף סימני גופו עם סימני כליו דהיינו סימני החגור דאפשר דמאי דקתני מתניתין אע"פ שיש סימנים בגופו ובכליו אין מעידי' או קתני או בכליו אבל היכא דאיכא תרתי סימני' בגופו סימנים בכליו סמכינן עלייהו דיראה שסימני החגור שאמר התוגר לא חשיבי דמה שאמר שהיה חגור אזור מוקאדים מא'בי דמי למאי דאמרינן בגמרא אי נמי כליו בחיורי ואוכמי גם כי הנה אין כאן שום עד שיעיד שזה האיש ליבלי הנז' היה חגור החגורה באופן שאין להקל ולהתיר העגונה הזאת אשת ליבלי מכבלי עגונה מהטעמים הנז' וכמו שכתב כל זה הרב הגדול הנז' בפסק הנז'. אך אמנם יראה לומר דנהי דקושטא דמלתא הוא דאין להקל מהטעמים דהיינו מטעם צרוף סימני הגוף גם לא מטע' צרוף סימני הגוף וכליו מכל מקום בנדון דידן יש לנו טעם וטעמים לשבח להקל להתיר העגונה הזאת הא' הוא דכיון שאמר התוגר שההרוג שראה היה בחור אחד עיינא'גי אם כן יראה דאין לספק ולומר שמא בחור עיינא'גי אחר היה אותו ההרוג שראה שהיו בו כל אותם הסימנים ועליו אמר מה שאמר וליבלי ב"ר יוחנן עדין הוא חי ואזל לעלמא. ועוד יש לי לומר שאפילו אם לא היה אומר התוגר הסימנים הנז' שאמר אלא היה אומר שראה בחור אחד עיינאג'י. או אפילו אם נרצה לומר שאלו הסימנים לא חשיבי אפי' סימנים גרועי' מהטעמים שכתבתי למעלה עם כל זה יראה דיש להקל. ויראה לי לומר טעם נכון ומספיק והוא דהגע עצמך אם היה אומר התוגר הנז' בחור א' עיינאג'י תושב שאלוניקי הרוג מלתא דפשיטא הוא דלאו דינא ולאו דיינא דבחפוש סגי ומחפישין /ומחפשים/ אם אינו חסר בחור אחר עיינא'גי משאלוניקי כי אם זה האיש ליבלי אשתו מותרת אם כן אף על פי שלא אמר התוגר הנז' בפירוש שההרוג היה משאלוניקי עם כל זה כיון שאמר לרבי משה קולודרו ושאל ממנו למה קרוביו אינם חוקרים על הדבר יראה שהיה יודע התוגר שאותו ההרוג שראה שהיו לו פה שאלוניקי קרובים ועליו העיד מה שהעיד שאם ההרוג הנז' היה ממקו' אחר וקרוביו גם כן אינם תושבי העיר הזאת מה מקום לשאלתו למה קרוביו אינם חוקרים אותו כיון שההרוג והקרובים הם ממקום אחר כל זה מורה באצבע שהתוגר הנז' הכיר לההרוג הנז' שהיה אומנותו עיינאג'י ושהיו לו קרובים בשאלוניקי ואם כן כל שלא נחסר מהעיר הזאת בחור עיינאג'י אחר שיהיו לו קרובים כי אם ליבלי יש לסמוך על זה וכדאי הדבר להתיר את אשתו. ואין לפקפק ולומר דמכל מקום אין להקל ויש לחוש למה שכתב הרב בעל תרומת הדשן בסי' רל"ט וז"ל ועוד כתבו רבנו שמחה ורבנו נתן ז"ל דאין עד מסיח לפי תומו נאמן אלא כשאמר נהרג או מת משום דלא צריך טביעות עין אבל מצאתי פלוני הרוג עם סימנין היכא דאיכא למיחש דלמא אחר הוא וצריך טביעות עין צריך עיון דטביעות עין זה דמסיח לפי תומו שאין דעתו להעיד אלא שאומר אותו ממילא לא סמכינן עליה דבשלמא ישראל המתכוון להעיד איכא למימר נתן בו טביעות עין בכונה ע"כ ואם כן לפי סברת אלו הרבנים בנדון זה כיון שלא אמר התוגר בחור עיינאג'י שאש'י מת או נהרג אלא אמר ראיתיו הרוג נראה דלא סמכינן עליה ויראה דאין לחוש לסברת אלו הגדולים אחרי אשר מצאנו ראינו להרב הגדול מהרא"ם ז"ל שפסק להקל גם מדברי הר"ן ז"ל יראה דאין לחלק זה החלוק של רבינו שמחה ורבינו נתן בין ישראל המעיד למל"ת =לגוי מסיח לפי תומו= המעיד וכמו שכתבתי כל זה באחד מפסקי המודפסים. באופן שאין כאן מקום להחמיר. ועוד יראה לי לומר טעם אחר להקל ולהתיר האשה הזאת והוא שכבר נתפרסם ונודע שזה האיש ליבלי אשר נתעלם ונחסר היה הולך דרך דראמירי וכיון שכן יש לתלות ולומר שהבחור עיינא'גי שראה התוגר הרוג בדרך דראמירי היה זה האיש ליבלי שידענו נאמנה שיצא משאלוניקי ללכת דרך דראמירי ולא תלינן לומר שהבחור העיינאג'י שראה התוגר הרוג אתא מעלמא בדרך דראמירי ונהרג שם וליבלי שיצא משאלוניקי ללכת דרך דראמירי עודנו חי והלך למקום אחר כולי האי אין לחוש וקרוב לדמות טעם זה למה שכתב הרא"ש ז"ל על ההיא עובדא בפרק בתרא דיבמות אבא יודן איש צידן אמר מעשה בישראל ונכרי שהלכו בדרך ובא הנכרי ואמר חבל על יהודי שהיה הולך עמי בדרך שמת וקברתיו והשיאו את אשתו וז"ל ואין אנו חוששין שמא אותו היהודי שהלך עמו נתרחק ממנו ונתלוה עמו יהודי אחר ועל אותו היהודי אמר שמת בדרך וקברו. איברא דמדברי הרמב"ם יראה שחולק על סברת הרא"ש ז"ל וז"ל יצא נכרי וישראל מעמנו למקום אחר ובא הנכרי והסיח לפי תומו ואמר איש שיצא עמי מכאן מת משיאין את אשתו יראה מדבריו שיש לחוש דשמא נתלוה אליו יהודי אחר עמו בדרך ולכן כתב ואמר יצא נכרי וישראל מעמנו למקום אחר ובא הנכרי והסיח לפי תומו ואמר איש שיצא עמי מכאן מת משיאין את אשתו מכל מקום יראה מה שכתב הרב הגדול מהר"י ן' לב ז"ל דעבדינן עובדא כדברי הרא"ש ז"ל וכמו שכתב הכל במקומו בפסקיו ואם כן נדון דידן נמי יראה לדמות להך נדון שכתב הרא"ש ז"ל ויש לנו לומר שכיון שידענו שזה הבחור עיינאג'י ליבלי היה הולך דרך דראמירי אין לחוש ולומר שמה שאמר התוגר שראה בחור עיינאג'י אחד הרוג דרך דראמירי שהיה על בחור עיינאג'י דעלמא שבא דרך דראמירי ושם נהרג וליבלי הנז' הלך לעלמא וקל להבין באופן שמכל הטעמים שכתבתי נסתלק כל פקפוק וגמגום ואין לספק שזה הבחור עיינאג'י שאמר התוגר שראה הרוג שהיה ליבלי באופן שאשתו מותרת לינשא בלי שום פקפוק. ועוד ראיתי לכתוב אף על פי שלא היה צורך כל כך כי הנה אחר סלוק הגמגום והפקפוק מעתה כל שאר הפקפוקים שיש לפקפק בעלמא בעדות נכרי מל"ת כאן אין מקום לפקפק שום פקפוק מהם כי הנה בעלמא יש לפקפק בעד המעיד שראה פלוני מת או נהרג אם ראוהו תוך שלשה ימים או לאחר שלשה ימים דקיימא לן דאין מעידים לאחר שלשה ימים הנה בנדון דידן נתבאר שעדות התוגר היה תוך שלשה ימים להריגתו שאמר שראה אותו הרוג שעדין הדם רותח עליו. גם אין לפקפק מה שיש לפקפק בעלמא כל שלא אמר הנכרי המל"ת קברתיו דיש לחוש לסברת הרמב"ם ז"ל שכתב דבנכרי מל"ת אפילו ביבשה צריך שיאמר קברתיו והנה בנדון דידן אין צורך לעמוד על כל החלוקים שחלקו המפרשים בסברת הרמב"ם ז"ל כי הנה אחר שנתברר הכל היכא דבעינן שיאמר העד קברתיו לאו דוקא קברתיו אלא אם אמר שניתיו וטלטלתיו ממקום למקום סגי בהכי דטעמא דבעינן שיאמר קברתיו היינו משום דבלאו הכי איכא למיחש דילמא אמ' בדדמי וחושב שאותו האיש שמעיד עליו הוא מת ואינו כן אם כן כל שאומר שניתיו וטלטלתיו מורה ודאי שהוא מת אם כן בנדון דידן כיון שאמר ה"ר משה הנז' שאמר לו התוגר איך אשתו הסיר' החגורה מעל מתני הבחור ההרוג והעלוהו משם והשליכוהו להר ודאי עדיף כאלו אמר קברתיו. באופן דיראה לעניות דעתי דאין לספק בשריותא דהך אתתא ומותרת לינשא לכל מי שתרצה כפי הנראה לע"ד ומכל מקום לא אסמוך על דעתי להתירה אם לא יסכימו שני חכמים מובהקים בעלי הוראה. נאם הצעיר שלמה הכהן.
@שו"ת מהרש"ך חלק ב סימן קנג
שאלה ילמדנו רבנו על דבר קבלת עדות שנתקבל בב"ד ביום א' כ"א למנחם שנת שמח"ה ליצירה. במותב תלתא כחדא הוינא אנחנא בי דינא דחתימין לתתא כד אתא קדמנא הנבון ה"ר דניאל דינר ואחר האיום והגזום הראוי להעשות קם על רגליו והעיד בתורת עדות שיום א' בהיות נסמך לעץ א' בחנות רבי יצחק ג'אמורו והיה עובר יהודי א' וכדי שלא יטנפו רגליו בטיט דרס על עץ עול הבופאלוס ובא בעל העץ והכה ליהודי מכות עצומות הכה ופצוע ותוגר אחד לבוש אדום היה שם ואמר בלשון תוגרמה יודה ש'ו זאבאלי ויטמיש יולדארה אולדודליד בונדה שאר איגינדי דוגורליר ושאל רבי דניאל הנז' מה זה שאתה אומר ואז השיב לו התוגר כי יום א' הרג ש'ובא'שי א' למושי ולפאפאש והיה הוא והגובאן שלו רואים מרחוק וגרם העון שמושי נכשל הסוס שלו ונפל ושם הכה אותו בשיש' /בשוט/ ושם הרגום ונטלו את ממונם שזה היה בדרך סידרו קאפסי ועוד העיד שאמר התוגר שהיו הולכי' לקנות משי והיה זה ביום הנ"ל והכל שריר וקים. שמואל די מדינה דיין. שמואל פלורינטין דיין. אברהם ן' חסדאי דיין.
עוד ביום הנ"ל במותב תלתא כחדא הוינא כד אתא קדמנא ה"ר יהודה משה ואחר האיום והגזום הראוי להעשות העיד בתורת עדות איך ראה נכרי אחד שהיה מוכר משי והיו נותנים לו פחות מרצונו ואמר הנכרי לקונה אין אתה יודע האחריות שאני עברתי על משי זה ואתה רוצה כל כך בזול והגיד האחריות שעבר שראה בן אוזום יצחק מושי שהיה הולך עם החכם ותוגר אחד הכה את החכם ושחטו ממש והבחור משה התחיל לברוח ורדפו אחריו השיבשי ונכרים אחרים ונכשל הסוס של הבחור בעץ אחד שהיה מושלך בארץ ושם הרגו אותו. עוד בא ה"ר מרדכי שלמה והעיד בתורת עדות איך הלך לגאלאסו הוא וה"ר מרדכי שבתי אקוני יצ"ו ואנשי החברה המפקחים על ההרוגים ואמרו אליו היהודים איך אמר נכרי קטן שהלך במקום אחד וראה שהרגו למושי בן אוזום יצחק ולהחכם ושהיה מכירם ושאם היו הולכים שם היו מוצאים שם עדיין ואנשי החברה נתקוטטו עם ה"ר יחיאל זקנו של ה"ר משה הנ"ל איך היה מרפה ידיו מלרדוף ולבקש להרוגים שיהיו מוצאים אותם ויזכו לקבורה והשיב ה"ר יחיאל הנ"ל מה לי ולצרה אחר שמת כבר נכדו עד כאן עדות ה"ר מרדכי שלמה. שמואל די מדינא דיין יוסף די פארו דיין. רפאל בר מרדכי דיין. ילמדנו רבנו מה משפט אשת ה"ר משה הנ"ל אם יש לה התר להנשא לכל מי שתרצה ושכר ארוננו כפול מן השמים.
תשובה יראה לכאורה דאיכא לספוקי טובא בשריותא דהך אתתא כי יראה דיש לפקפק פקפוקים וגמגומים בעדיות שהועדו על הריגת בעלה ואיברא דחכמים הקלו וחשו לעיגונא דאתתא דמשום הכי הקלו להתיר בעדות עדים פסולים כדתנן הוחזקו להיות משיאין עד מפי עד מפי עבד מפי שפחה. מ"מ יר' דאין לנו לתלות להקל בגוף העדות וכדמוכח פשטא דשמעתא דפ' יש בכור דקאמר כי אקול רבנן בסופא אבל בתחלה לא שהכונה לומר שלא הקלו אלא בעדים עצמם אחר שנחקרה עדותם בעדות ברורה שאז אפילו יהיו העדים פסולים מאחר שמעידים בעדות ברור שאין בו פקפוק כלל סמכינן עלייהו אבל בגוף העדות עצמה אף על גב דאיכא עיגונא דאתתא אחמור רבנן. והנה יר' דבכל עדות ועדות מאלו הג' עדים שהעידו בזה הענין יש לפקפק ולדקדק כי הנה בעדות ה"ר דניאל דינר יראה דאיכא לפקפק ולגמגמם מטעם כי לא הזכיר רק שם הנהרג שאמר ששמע מאותו התוגר בתוך ספור דבריו כי יום א' הרג שובאשי אחר למושי ולפאפאש ולא הזכיר לא שם אביו ולא שם עירו ודבר ידוע דאיכא פלוגתא דרבוותא אי אמרינן דלא סגי בהזכרת שמו ושם אביו עד שיזכיר שם עירו או אם הזכרת שמו ושם אביו או שמו ושם עירו סגי וכבר כתבתי בפסקי הנדפסים קצת חלוקים שחלקו הפוסקים בדין זה. מכל מקום כל אפין שוין דבהזכרת שמו לבד לא סגי. ואם כן בנדון דידן שלא הוזכר לא שם אביו ולא שם עירו יראה דאין מקום להקל ולומר דעל ה"ר משה ג'וקליל בעל האשה הזאת העיד.
אמנם כד מעיינן שפיר יראה דיש מקום לתלות ולהקל אף על פי שלא הזכיר לא שם אביו ולא שם עירו יען כי יש בעדות זה סימנים ודברים מוכיחים שעל ה"ר משה ג'יקליל בעל האשה הזאת דבר התוגר מה שדבר וזה שאמר שהרגו למשה ולפאפאש גם שהיו הולכים לקנות משי ושהרגום בדרך סידרו קאפסי וידענו נאמה /נאמנה/ כי זה האיש משה ג'יקליל בזמן שנתעלם ונאבד נתלוה עמו החכם הה"ר אברהם בארקיי הי"ד גם ידענו שהיה הולך לקנות משי ובדרך סידרו קאפסי אם כן כל אלה הדברים מראים בבירור שעדות זה התוגר הוא על ה"ר משה ג'וקליל הנז' ואין לחוש ולומר דילמא אתרמויי אתרמי שהיה משה אחר שנלוה עמו חכם אחר והיו הולכים לקנות משי באותו הדרך ועליהם דבר התוגר מה שדבר ומשה ג'וקליל וה"ר אברהם בארקיי אזלו לעלמא דודאי לא חיישינן לומר כל כך אתרמויי אתרמי וכדאמרינן בגמרא בגיטין פ' כל הגט ובמציעא פרקא קמא דאמרינן גבי גט שנאבד מהו דתימא ליחוש דילמא אתרמי שמה כשמה ועדים כעדים קמ"ל. הא קמן דלא חיישינן לכל כך אתרמויי אתרמי ואם כן אחר שנתבאר מתוך אלו ההוכחות והאומדנות שמושי זה שהזכיר התוגר הוא בעל האשה הזאת אין צריך שיזכיר לא שם אביו ולא שם עירו דאומדנות והוכחות מספיקות יותר להודיע ולהוכיח על מעיד יותר מהזכרת שם אביו ושם עירו ואין צורך להאריך כאן בראיות כי מי שיעיין בפסקי הנדפסים ימצא על זה שכתבתי שם ראיות בריאות וטובות באופן שיראה דבעדות ה"ר דניאל זה יש להקל ולהתיר.
ועתה אבא לעמוד על עדות העד השני שהוא עדות ה"ר יהודה משה דיראה דאיכא למשדי ביה נרגא דאפשר שמה שאמר על הריגת זה האיש הנהרג כוונתו היתה להשביח מקחו שהיה מוכר משי ולכן אמר לקונה אי אתה יודע האחריות שעברתי על משי זה ואתה רוצה כל כך בזול ועל זה הספור המשיך דבריו ואמר שהאחריות שעבר הוא שראה הריגת היהודים הנז' כמו שבא בשאלה והכונה לו לומר דכיון דבלקיחת המשי יש כל כך צער וסכנה ראוי לעלות בדמיה דלפום צערא אגרא ויראה לכאורה דאין לך גדול להשביח מקחו מזה וכיון שכן יראה דלא הוי מסיח לפי תומו גמור כיון שנתכוון בספור דבריו לענין אחר ולא סמכינ' על עדותו וכמו שכתב הרמב"ם פי"ג מהלכות גירושין וז"ל. כבר אמרנו שהנכרי שהסיח לפי תומו משיאין על פיו כיצד היה הנכרי מסיח לפי תומו ואומר אוי לפלוני שמת כמה היה נאה וכמה טובה עשה עמי וכו' עד וישראל ששמע מנכרי המסיח לפי תומו מעיד ששמע ממנו ותנשא על פיו בד"א שלא היתה שם אמתלאה אבל אם היה שם אמתלאה בשיחת הנכרי שמא לא נתכוון אלא לדבר אחר כמו שאמר לאחד עשה לי כך וכך שלא אהרוג אותך כדרך שהרגתי פלוני אין זה מסיח לפי תומו שכונתו להטיל אימה על זה והנה בגמ' ביבמות פ' האשה בתרא למדו להך דינא דנכרי המכוין למירמא אימתא דאינו נאמן מדינא דנכרי המתכוין להשביח מקחו דהכי איתא התם ההוא נכרי דהוה קאמר ליה לישראל קטול אספסת' ושדי לחיואי /לחיותאי/ בשבתא ואי לא קטילנא לך כדקטילנ' לפלו' בר ישראל דאמרי ליה בשיל לי קדרה בשבת ולא בשיל לי וקטילתיה שמע' דביתהו ואתאי לקמיה דאביי שהית' תלתא ריגלי אמר לה רב אדא בר אהבה זיל לקמיה דרב יוסף דחריף סכינא אזלא קמיה פשט מהאי מתניתין נכרי שהיה מוכר פירות בשוק ואמר פירות הללו של ערלה הם של עזקה הם של נטע רבעי הם לא אמ' כלום לא נתכוון אלא להשביח מקחו יראה בבירור דכי היכי דאיכא למתלי שמתכוין הנכרי להשביח מקחו תלינן בהכי ולא מהמנינן ליה הכי נמי היכא דאיכא למיתלי דאמר למירמא אימתא תלינן בהכי ולא מהמנינן ליה. א"כ בנדון דידן נמי אמרינן דכי היכי דאמרינן שהנכרי מכוין להטיל אימה הכי נמי אמרינן דהיכא דאיכא למתלי דכוונת הנכרי הוי להשביח מקחו יצא מתורת מל"ת =מסיח לפי תומו= ולא סמכינן על דבריו ויראה לומר דקושטא דמלת' הוא דאין לחוש כל כך להחמי' להוציא זה העדות מתורת מסיח לפי תומו ולומר דכוונת ספור הנכרי בהריגת אותם היהודים היה להשביח מקחו על הדרך שכתבתי דאם כונתו הוא להשביח מקחו ולומר שקניית המשי הוא במקום צער וסכנה יותר טוב הוא שיאמר שכמעט היו הורגים אותו במקנת אותו המשי ומה לו לתלות שבח מקחו בשראה הריגת אותם היהודים שדבר ידוע הוא בעונותינו נחשבנו כצאן טבחה בעיני האומות ע"א ואפי' בתוך העיר אלא ודאי כונתו היתה בספור הריגת היהודים מלתא אגב אורחיה ע"ד מסיח לפי תומו ואם עדיין לבך נוקפך בזה יראה מטעם אחר לומר דודאי לא היתה כוונת נכרי זה בספור הריגת היהודים הנז' כדי להשביח מקחו לבד שאם כן מה צורך לו להאריך ספור אופן ההריגה שאמר שתוגר א' הכה את החכם ושחטו ממש והבחור משה התחיל לברוח וכו' כל אלו הדברים מוכיחים שכוונת הנכרי היתה מלתא אגב אורחיה לספר אופן ההריגה כמסיח לפי תומו ואם כן ירא' דגם מצד עדות זה יש להקל להתיר אשה זו מכבלי עיגונא כיון שהעיד זה יהודה משה שהזכיר הנכרי הנז' שראה בן אוזום יצחק מושי הרי שהזכיר שמו ושם אביו והוא בעל האשה הזאת שהיה שמו משה בן ה"ר יצחק גוקליל יצ"ו וכבר כתבתי למעל' דסגי בהכי כמו שכתבתי באופן שעדות זה מספיק להתיר ואין מקום לפקפק מה שפקפקנו. גם מצד עדות ה"ר מרדכי שלמה איברא דלכאורה היה נראה דהיה מקום לפקפק והוא שכיון שכל אותם היהודים ואנשי החברה שהלכו לגאלאסו לפקח על ההרוגים הנז' מסתמא הוציאו קול בכל אותם הכפרים שהיו מחפשים אחר הנהרגים הנז' ואם כן יראה דדמי הך מלתא לאיה חברנו דשמעינן מההוא עובדא מה שכתב הרשב"א ז"ל דכל שאומרים לו איה פלוני שהלך עמך אין זה מל"ת שצריך שהנכרי יתחיל מעצמו מבלי שום שאלה ויראה דזה החיפוש דמי לשאלה בזה אין צורך להאריך דמלת' דפשיטא היא דאין לפקפק זה הפקפוק שכבר האיר עינינו מהר"ם ז"ל בתשובות דשייכי בתשובה המתחלת חזרנו על כל הצדדים וצדי צדדים וכתב שם שאין לחוש לזה וז"ל שם ושנסתפקתם מאחר שהקרובים הוציאו קול בכל העיירות שמסביב דדמי קצת לאיה חברנו לא דמי דהתם קא שיילי ליה בהדיא אבל הכא דלא שיילי לנכרי גופיה מקרי שפיר מל"ת אף על גב דידע שמחפשין ליה וכו' הא קמן דיראה מדברי הרב הנז' ז"ל דאין לחוש לומר דכיון שהיו מחפשין אחריו דמי לאיה חברנו כיון שלא שאלו לאותו הנכרי עצמו אם כן בנדון דידן נהי נמי שאותם האנשי' שהלכו לגלאסו לחפש על הנהרגים הוציאו קול שהיו מחפשין אחרי הנהרגים מ"מ כיון שלא שאלו לאותו הנכרי הקט /הקטן/ על הנהרגים מקרי שפיר מל"ת. ועוד יש טעם אחר לשבח להאמין לדברי הנכרי ההוא על הריגת היהודים הנז' שאמר שהיה מכירם וכנראה שהיה רוצה להראות המקום שהיו מוטלים שם ההרוגי' ובודאי שאם לא היה כן כדבריו היה נתפש למשקר שמא ימצא מוכחש אם יאמרו לו הראהו לנו וכמו שכתב מהר"ם ז"ל בנדון קרוב לזה בתחלת התשובה הנ"ל באופן שסילקנו הפקפוקים והגמגומים שהיה אפשר לפקפק להחמיר על התרת האשה הזאת ונמצא מקום להקל להתירה מכבלי עיגונה.
ועתה אחר שעמדנו ובררנו הפקפוקים שיש לספק ולפקפק על כל עדות מאלו העדויות כל אחד ואחד בפני עצמו. יר' דעדיין נשאר פקפוק שוה בכלם יחד והוא ששום אחד מאלו הנכרים אמר קברתיו והנה הרמב"ם ז"ל כתב פ' י"ג מה' גרושין דבנכרי מל"ת אפילו ביבשה בעינן שיאמר קברתיו יעויין שם. ולזה אשיב ואומ' דגם אם נרצה לחוש לסבר' הרמב"ם להצריך שיאמ' קברתיו בנדון דידן אין לחוש אף על פי שלא הזכיר קברתיו יען שהזכיר כל אחד ואחד מהנכרים המספרים שמו ושם אביו כמו שבא בשאלה ואפילו לפי העדות הא' שלאהזכיר שם אביו ולא שם עירו כבר כתבתי שהאומדנות והדברים שבאו בדברי התוגר ההוא הם מספיקות כאילו הזכיר שם אביו או שם עירו כמו שכתבתי ואם כן כיון שהזכיר שמו ושם אביו לא בעינן שיאמר קברתיו אפילו להרמב"ם ז"ל וכמו שכתב הרב המגיד ז"ל לתרץ מה שהקשה עליו הרשב"א ז"ל יעוין שם. ועוד אפילו את"ל שיש לחוש לסברת החולקים על דברי הרב המגיד ואומרי' שמה שהצריך הרמב"ם שיאמ' הנכרי מל"ת קברתיו הוי אפילו בשהזכיר שמו אפ"ה יראה דאין מקום לפקפק בנדון דידן מצד עדות מרדכי שלמה שאמ' אותו הנכרי הקטן שהיה מכירם ושאם היו הולכים שם היו מוצאים אותם שם עדיין אלו הדברים מוכיחי' שעמד עליהם וראה שהיו מתים לגמרי ואין לספק דאמ' בדדמי אף על פי שלא אמר קברתיו שכבר ידענו מה שכתב הר"ן בתשובה שאפילו לא אמר קברתיו אלא שניתיו וטלטלתיו ממקום למקום ולא היה נודד כנף ה"ל כאילו אמר קברתיו לסלק חששת דאמר בדדמי ואם כן בנדון דידן כיון שאמר הנכרי הקטן אותם הדברים שהיו מוצאים אותם שם עדיין מוכיחים הדברי' שעמד עליהם באופן שאין לספק במיתתם ולחוש דלמא אמר בדדמי. כל זה כתבתי לרווחא דמלתא דקושטא דאין לחוש לסברת הרמב"ם דכבר נדחה ולית מאן דחש לה להצריך ביבשה שיאמר הנכרי קברתיו. באופן שיראה לע"ד דליכא לספוקי דאתתא דא שריא לאנסובי מכח העדויות הנז' דכלם הגונים להתירה ועם כל זה יען כי מיראי הוראה אני ת"ל ובפרט בענין איסור ערוה החמורה אומ' שלא אסכים בהתרת אשה זו ולא אסמוך על דעתי אם לא יסכימו לסברתי שנים או שלשה בעלי הוראה שיהא ראוי לסמוך עליהם מהמעיינים המובהקים וצור ישראל יצילנו משגיאות: נאם הצעיר שלמה הכהן.
@שו"ת מהרש"ך חלק ב סימן קנד
יען ראיתי אני הצעיר מחלוקת הפוסקים וחילוף הסברות בענין ירושת נכסי שומרת יבם שמתה ויש לדקדק בקצת סברות דקדוקים ופקפוקי' ראיתי לבררם וללבנם ובמה תלוי שרש וטעם חילוף הסברות.
הנה רש"י ז"ל כפי מה שכתב הר"ן ז"ל בהלכות פ' האשה שנפלו יראה שפסק שנכסי מלוג שנפלו לה בעודה שומרת יבם כשמתה הכל ליורשי האב ואם נפלו לה בעודה תחת בעלה חולקים יורשי הבעל עם יורשי האב ונכסי צאן ברזל גם כן יחלוקו וכתובת מנה מאתים ותוספת בחזקת יורשי הבעל. ויראה שיש לדקדק בפסק זה דודאי פסק זה הוא לסברת ב"ה ואם כן יראה דאיכא למידק דבמתניתין לא קתני בדברי ב"ה אלא חדא גוונא בדין חלוקת נכסי מלוג דהיינו מאי דקאמר והנכסים הנכנסים ויוצאים עמה בחזקת יורשי האב ולדברי רש"י ז"ל כיון דהך בבא דנכסים הנכנסים ויוצאים עמה הוי בנפלו לה בעודה שומרת יבם אם כן ה"ל למתני גם כן בבא אחריתי היכא דנפלו לה בעודה תחת בעלה דיחלוקו. ותו יראה דאיכא למידק במה שפסק דנכסי צאן ברזל יחלוקו דירא' מדבריו דס"ל דמאי דקתני במתניתין דהחולץ וב"ה אומר נכסים בחזקתן הוי דומיא דההיא דפ' מי שמת דקתני עלה דההיא מי שנפל הבית עליו ועל אשתו ב"ה אומר נכסים בחזקתן דפליגי התם אמוראי וקאמרי בחזקת מי רבי אליעזר אומר בחזקת יורשי האשה ור' יוחנן אומר בחזקת יורשי הבעל ריש לקיש אמר יחלוקו ויראה מדבריו וכמו שכתב גם כן בהדיא פ' האשה שנפלו דכי היכי דפליגי אמוראי התם הכי נמי פליגי אמתניתין דהכא ופסק כריש לקיש דאמר יחלוקו והנה יראה מה שכתב ר"ת ז"ל דלא דמיא הך לדהתם וכמו שהכריחו התוספות ז"ל בשמו שם פ' החולץ ופ' האשה שנפלו ואם כן יראה דאיכא למידק עליה דרש"י דלמה נדחק לפרושי מתניתין דהכא כההוא גוונא דמתניתין דפ' מי שמת. ויראה דשתי תשובות אלו חדא מתרצא חברתא וכמו שאבאר בס"ד והוא דהנה הר"ן ז"ל כתב שטעמו של רש"י ז"ל במה שכתב בנכסי מלוג היינו לפי שפסק כרבא דפליג עליה דאביי והנה בפירושא דמלתא דאביי ורבא כתב וז"ל ופי' רש"י שם דאליבא דב"ה קא מתרץ דקא סברי ב"ה דנשואה ידו של בעל כידה בנכסים הלכך כשמת ואין ליבם בה אלא זיקה שהיא ספק נשואה כדאיתא התם ידו גריעא מידה לפי שהיא בחזקת שלה היא עומדת וזה בא לירש מחדש ומ"ה אמרו ב"ה הנכסים הנכנסים עמה בחזקת יורשי האב וב"ש פליגי ואמרי דנשואה ידו עדיפא מידה ובחזקת הבעל עומדים עד היום הזה וכשמת יד היבם כידה ששניהם באים לירש ויחלוקו ורבא אמ' התם דאי נפלו לה כשהיא תחתיו דבעל דכ"ע ידו עדיפא מידה ואפילו ב"ה מודו לב"ש דיחלוקו לפי שהיא ויבם באים לירש מבעל ויד שניהם שוה בהם ויחלוקו ואם כן אליבא דרבא נקטינן דב"ה בנכסי מלוג שנפלו לה תחתיו דבעל ס"ל חולקים ואותם שנפלו בעודה שומרת יבם הכל ליורשי האשה והשתא יראה דאיכא למידק עליה דרבא מה שדקדקתי על דברי רש"י דכיון דס"ל דב"ה מפליג בנכסים שנפלו לה בעודה שומרת יבם לנכסי' שנפלו לו בעודה תחת בעלה אם כן ה"ל למתני תרתי גווני דנכסי מלוג אליבא דב"ה ומתניתין לא קתני אלא חדא גוונא ויראה דלתרוצי הך קושיא צריך לומר דרבא ס"ל דמאי דקתני מתניתין וב"ה אומר נכסים בחזקתן דהיינו נכסי צאן ברזל דמאי דקאמר בחזקתן ר"ל דיחלוקו וכיון דבנכסי צאן ברזל קתני דיחלוקו לא צריך תו למימר דבנכסי מלוג שנפלו שנפלו לה בעודה תחת בעלה דיחלוקו דנכסי צאן ברזל ונכסי מלוג שנפלו לה בעודה תחתיו דבעל שוו אהדדי וכמו שנאמר עוד לקמן בדברי הרי"ף ז"ל והשתא ניחא דכלהו גווני דנכסים איתנהו במתניתין ובזה עלה לנו תירוץ במה שדקדקנו למעלה בדברי רש"י ז"ל והוא שמחמת ההכרח לפסוק כרבא על פי פירושו הוכרח לומר ולפרש דכי היכי דפליגי אמוראי במתניתין דפ' מי שמת בפירושא דמלתא דב"ה דאמרי נכסים בחזקתן הכי נמי פליגי הכא במתניתין דשומרת יבם ופסק כריש לקיש דאמר יחלוקו. מטעם דיראה דרבא נמי הכי סבירא ליה וכמו שהוכחתי. ואין להקשות ולומר דלרבי אליעזר דאמר דמאי דקתני נכסים בחזקתן היינו בחזקת יורשי האשה איך אפשר לומ' דנכסי מלוג שנפלו לה בעודה תחת בעלה יחלוקו ובנכסי צאן ברזל הכל לאשה דמאי דאמרינן הכי היינו לרבא דס"ל דנכסי מלוג שנפלו לה בעודה תחת בעלה יחלוקו אמרינן דאם כן על כרחין מאי דקתני נכסים בחזקתן היינו דיחלוקו לתרץ וליישב מה שדקדקנו. אבל לדברי רבי אליעזר דס"ל דמאי דקתני נכסים בחזקתן היינו בחזקת יורשי האשה ודאי דנכסי מלוג אפי' נפלו לה תחת בעלה הכל בחזקת יורשי האשה גם כן לבית הלל איברא דאכתי איכא לאקשויי אליבא דרבי אליעזר דודאי מפשטא דמתניתין משמע ומוכח דב"ש לא פליגי אב"ה בנכסי צאן ברזל אם כן אם איתא דמאי דקתני נכסים בחזקתן היינו בחזקת יורשי האשה אם כן יראה דלב"ש הוו טפי נכסי צאן ברזל בחזק' יורשי האשה מנכסי מלוג ויר' דהא ליתא דבדוכתי טובא בגמרא משמע דנכסי מלוג הוו בחזקת האשה טפי מנכסי צאן ברזל וזאת הקושיא בעצמה כבר עמדו עליה התופסות בפ' מי שמת. ותו איכא למידק אליבא דרבי אליעזר דס"ל דמאי דקתני נכסים בחזקתן היינו בחזקת יורשי האשה אם כן אמאי פליג מתניתין לבבא דנכסים הנכנסים ויוצאים עמה לבבא אחריתי כיון דמאי דקתני נכסים בחזקתן נמי היינו בחזקת האב לערבינהו וליתנינהו וצריך עיון. עוד ראיתי שיש לדקדק על דברי רש"י כי דבריו סותרות זו את זו במה שכתב פ' החולץ כי שם באו דבריו על האופן שכתבתי למעלה ובפ' הכותב על מאי דקאמר בגמ' דאביי ורבא דפליגי אי ידו כידה או ידו עדיפא מידה נפקא מינה לשומרת יבם יראה מדבריו דאזיל בשיטה אחריתי וז"ל נ"מ לענין שומרת יגם ופלוגתא דאביי ורבא לענין שומרת יבם אצטריך וביבמות איפליגו בה אביי ורבא בפ' החולץ גבי מתניתין דפרקין דלעיל דהאשה שנפלו שומרת יבם שנפלו לה נכסים דקתני מתה מה יעשה בכתובתה וכו' ואפליגו ב"ש וב"ה ואוקי אביי פלוגתייהו בשנפלו לה כשהיא תחתיו דבעל בחיי בעל הראשון קסבר אביי ידו כידה לפיכך כשמת ונפלה לפני יבם ומתה עד שלא נתייבמה יורשיה ויורשי הבעל שניהם באים לירש זה מכח אחותו וזה מכח אחיו לבית שמאי חלוקה עדיפא ולב"ה חזקה קמייתא עדיפא לפי' נכסי מלוג בחזקת יורשי האב ופליג רבא אדאביי ואמר אי דנפלו לה כשהיא תחתיו דכ"ע ידו של בעל עדיפא מידה וכשמת עמד אחיו ליבמה במקומו והרי הוא כמותו ואם מתה כשהיא שומרת יבם אין ליורשיה בהם כלום ומתני' דב"ש דנפלו לה כשהיא שומרת יבם. יראה מדבריו אלו שכתב בפ' הכותב דאזיל בשיטת הרי"ף בדין נכסי מלוג דהיכא דנפלו לה כשהיא שומרת יבם הוו בחזקת האב לב"ה והיכא דנפלו בעודה תחת בעלה הכל ליבם ואומר דאיברא דפשטא דשמעתא דפ' הכותב משמע כפירושו שפי' שם דהכי איתא התם אמר אביי ידו כידה ורבא אמר ידו עדיפא מידה דיראה דלאביי פלוגתא דב"ש וב"ה היינו משום דתרוייהו ס"ל דידו כידה ופליגי דכיון דידו כידה הי עדיף אי חלוקה עדיף אי חזקה קמייתא עדיף וסברת דידו עדיפא מידה אליבא דאביי ליתא לא אליבא דב"ש ולא אליבא דב"ה ורבא הוא דס"ל דידו עדיפא מידה בין לב"ש ובין לב"ה ולא פליגי אלא היכא דנפלו בעודה שומרת יבם. איברא דכי דייקינן בשמעתא דפ' החולץ משמע דאביי ס"ל דפלוגתא דב"ש וב"ה תליא בסברת או ידו כידה או ידו עדיפא מידה דקאמר התם ורבא אמר אי דנפלו תחתיו דבעל דכ"ע לא פליגי דידו עדיפא מידה הך לישנא משמע ומוכח דאביי הוה ס"ל דב"ש וב"ה פליגי אי ידו כידה או ידו עדיפא מידה ובהכי אתי שפיר מלתיה דרבא דפליג עליה ואמר דלא פליגי ב"ש וב"ה היכא דנפלו לה נכסים תחת בעלה דכ"ע אית להו דידו עדיפא מידה ואתי לאפוקי מדאביי דס"ל דב"ש ס"ל דידו עדיפא מידה אבל ב"ה ס"ל ידו כידה אבל לפי מה שפי' בפרק הכותב דאביי דאמר ידו כידה הוי בין לב"ש בין לב"ה אם כן לא שייך הך לישנא דקאמר ורבא אמר אי דנפלו תחתיו דבעל כ"ע לא פליגי דידו עדיפא מידה ודוחק הוא לומר דפירושא דמלתיה דרבא הכי הוא דמאי דקאמר אי דנפלו לה נכסים בעודה תחת בעלה דכ"ע לא פליגי לא שייך מאי דקאמר כ"ע לא פליגי אמאי דקאמר אחר כך דידו עדיפא מידה אלא הכי קאמר משום דשמע ליה לאביי דס"ל דבנכסים דנפלו לה תחתיו דבעל דב"ש סבר דחולקין וב"ה סבר שהכל לאב קאמר דלא היא דהיכא דנפלו לה בעודה תחת בעלה כ"ע לא פליגי שהכל ליבם ומאי דקאמר דידו עדיפא מידה הוי נתינת טעם אמאי לא פליגי וקאמר דטעמא משום דידו עדיפא מידה ועיקר הדבר דקאמר דעליה לא פליגי חסר מן הספר.
ועוד יש לתמוה דלפיפירושו שפי' בפ' הכותב ליישב דבריו על סוגיית פ' החולץ צריך לומר דמעיקרא קאמר אביי דפליגי ב"ש וב"ה בנכסים שנפלו לה תחת בעלה דב"ש סברי דחולקין וב"ה סברי דהכל בחזקת יורשי האב וקאמר עלה רבא דאי דנפלו לה נכסים תחת בעלה כ"ע לא פליגי שהכל ליבם מטעם דידו עדיפא מידה ויראה דזה דוחק דלישנא דכ"ע לא פליגי משמע דקאמר דס"ל דלא כאביי דאמר דפליגי בהא אבל איהו סבר דלא פליגי אלא מודו ב"ה וב"ש ותרוייהו ס"ל דחולקין דהיינו סברת ב"ש אבל לחדש סברא אחרת דלא איירינן בה עד השתא הוא דוחק זהו מה שראיתי לדקדק ולפלפל בדברי רש"י ז"ל ועתה אבא למה שפסק הרי"ף ז"ל דלב"ה נכסי מלוג שנפלו לה בעודה שומרת יבם בחזקת יורשי האב ונפלו לה בעודה תחתיו דבעל בחזקת יורשי הבעל ונכסי צ"ב =צאן ברזל= בחזקת יורשי הבעל דס"ל כסברת ר"ת ז"ל שכתבתי למעלה דנכסים בחזקתן דקתני במתניתין דשומרת יבם דלא דמי לההיא דפ' מי שמת דפליגי התם אמוראי דנכסים בחזקתן דהכא היינו בחזקת יורשי הבעל ולכאורה יראה דאיכא למידק עליה דהרי"ף ז"ל מה שדקדקתי עליה דרש"י ז"ל בדינא דנכסי מלוג דס"ל דב"ה מפליג מנכסים שנפלו לה בעודה שומרת יבם להיכא דנפלו לה תחתיו דבעל ובמתניתין לא קתני אלא חדא גוונא דנכסי מלוג ואם איתא לדבריו ה"ל למתני תרי גווני דנכסי מלוג דהיינו היכא שנפלו לה בעודה שומרת יבם הכל ליורשי האשה ואי נפלו לה בעודה תחת בעלה הכל ליבם אמנם תירוצא דמלתא היא כפי מה שתירצתי לפי פי' רש"י ז"ל והוא דכיון דבמאי דקתני נכסי' בחזקתן דהיינו בחזקת יורשי הבעל מינה נשמע בנכסי מלוג שנפלו לה בעודה תחת בעלה כמו שכתבתי למעלה.
ועתה אבא למה שפסק הרמב"ם ז"ל שכתב בפ' כ"ב מה' אישות וז"ל מתה כשהיא שומרת יבם יורשיה מאביה יורשים מנכסי מלוג שלה וחצי נכסי צאן ברזל ויורשי הבעל יורשים כתובתה וחצי צאן ברזל ויראה לדקדק במה שפסק בדין נכסי מלוג שיורשיה מאביה יורשים אותם ולא חילק בין נפלו לה בעודה שומרת יבם ובין נפלו לה תחת בעלה דאיברא דלדבריו אתי שפיר פשטא דמתניתין דלא קתני בדין נכסי מלוג אלא הך בבא דקתני דנכסים הנכנסים ויוצאים עמה בחזקתי ורשי /יורשי/ האב דפשטא דמתני' משמע דלא מפליג בין נפלו לה בעודה שומרת יבם לנפלו לה בעודה תחתיו דבעל דבכל גוונא הכל בחזקת יורשי האב מ"מ צריך ליישב דבריו בפשטא דשמעתתא בהוייא דאביי ורבא והנה הר"ן ז"ל כתב בשם הרמב"ן ז"ל ליישב דבריו כפי סוגיית הגמרא ואמר וז"ל ונראה שהוא מפרש דהוייא דאביי ורבא לפירוקא דב"ש אתמר ורבא הכי קאמר אי נפלו לה כשהיא תחתיו דבעל דכ"ע עדיפא מידה דודאי ס"ל בכל מקום דאיהו מוחזק טפי מינה הלכך לב"ש דמספקא להו זיקה אי נישואין עושה נכסי בחזקת יורשי הבעל הם ומיהו לב"ה פשיטא להו דאפילו אירוסין ודאי אינה עושה הלכך לא שנא נפלו כשהיא שומרת יבם ולא שנא כשהיא תחתיו דבעל לעולם נכסים בחזקת יורשי האב ולפיכך כתב משפחת בית אביה יורשי' נכסי מלוג בסתם דמשמע אפילו נפלו תחתיו דבעל ע"כ ויראה שכונתו ז"ל לומר דמאי דקתני במתניתין אליבא דב"ה והנכסים הנכנסים ויוצאים עמה בחזקת יורשי האב הוי בין נכסים שנפלו לה תחתיו דבעל ובין בעודה שומרת יבם ואביי ורבא לא אתו אלא לתרוצי למלתא דב"ש דמ"ש דברישא קאמרי דמוכרת ונותנת וקיים ומ"ש דבסיפא קאמר דיחלוקו וקאמר אביי דרישא היינו טעמא משום דנפלו לה בעודה שומרת יבם לפי' מוכרת לכתחלה והוא הדין מתה אם מתה יורשיה יורשים אותה דלא מהניא זיקה למקני נכסי דהשתא סיפא דנפלו לה כשהיא תחת בעלה הראשון וקסבר אביי דידו כידה ולהכי לב"ש דס"ל דזיקה נישואין עושה כיון דהוי ידו כידה יחלוקו ולב"ה דס"ל דאפילו אירוסין אינה עושה אין היבם זוכה כלום בירושת נכסי מלוג ורבא סבר דנכסי מלוג שנפלו תחת בעלה דידו עדיפא מידה ואם כן יש לו בהם חזקה יותר ממנה וא"כ לב"ש דס"ל דזיקה נישואין עושה אם כן כי האי גוונא הכל ליבם ולב"ה נהי דנשואה ידו עדיפא מידה אמנם זיקה לא חשיב ככנוסה ולהכי לא קני כלום זהו מה שנראה לי לומר בכוונת הרמב"ן /הרמב"ם/ ז"ל בפי' סוגיית החולץ אבל יראה דאיכא למידק במאי דקאמר גמרא בפ' הכותב בפלוגתא דאביי ורבא דאביי אמר ידו כידה ורבא אמר ידו עדיפא מידה נפקא מינה לשומרת יבם דמשמע דאיכא נפקותא במאי דקאמר ידו עדיפא מידה לב"ה נמי וצריך עיון. מכל מקום נקטינן דהרמב"ם ס"ל דנכסי מלוג לא שנא נפלו לה בעודה שומרת יבם לא שנא נפלו לה תחתיו דבעל הכל ליורשי האב והשתא כיון דלדבריו מאי דקתני במתניתין הנכסים הנכנסים ויוצאים עמה בחזקת יורשי האב היינו בהני תרתי גווני דנכסי מלוג אם כן אמאי אצטריך לומר דמאי דקתני במתניתין נכסים בחזקתן היינו דיחלוקו כאידך מתני' דנפל הבית עליו ועל אשתו דמפשטא דשמעתין יראה דליכא לפרושי הך נכסי' בחזקתן דמתני' דהכא דשומרת יבם דהוי יחלוקו כאוקמתא דריש לקיש וצריך עיון.
ועתה אבא לסברת הראב"ד ז"ל שפסק וכתב כמו שנראה שם בהשגות שנכסי צאן ברזל כלם ליבם ונכסי מלוג שנפלו תחתיו דבעל יחלוקו ושנפלו לה בעודה שומרת יבם כלם שלה. נראה שפסק בדין נ"מ כסברת רש"י ז"ל ובדין נכסי צאן ברזל כסברת הרי"ף ז"ל ויראה דאיכא למידק עליה דהראב"ד במה שפסק דבשלמא לרש"י ניחא שפסק בדין נ"מ =נכסי מלוג= דמפלגינן בין נפלו לה בעודה שומרת יבם לנפלו לה תחת בעלה דהיינו לפי שיטתו ופירושו בדברי רבא כמו שכתבתי למעלה וליכא לאתמוהי עליה דאם כן דמפליגינן בנכסי מלוג א"כ ה"ל למתני תרתי גווני דנכסי מלוג אליבא דב"ה כי היכי דנשמע דהיכא דנפלו לה תחתיו דבעל דסבירא להו דיחלוקו דבמה שכתב ופסק דמאי דקתני נכסים בחזקתן היינו דיחלוקו כסברת ריש לקיש דקאמר הכי גבי מתני' דמי שנפל הבית גם כסברת רבא דס"ל דמתני' דהכא דשומרת יבם דקתני נכסים בחזקתן היינו דיחלוקו וכמו שהוכחתי למעלה מעתה אין צורך למתני חלוקת נכסי מלוג דנפלו לה בעודה תחתיו דבעל דממאי דתני בנכסי צאן ברזל נכסים בחזקתן דהיינו יחלוקו נשמע לנ"מ שנפלו לה תחתיו דבעל נמי דיחלוקו דדא ודא חדא הוא כמו שכתבתי למעלה אמנם להראב"ד דס"ל דמאי דקתני נכסי' בחזקתן דהיינו בחזקת יורשי הבעל אם כן תקשי ליה במה שפסק וחילק בדין נכסי מלוג דהא מפשטא דמתניתין משמע דליכא לפלוגי כיון דלא קתני אלא בבא חדא דהיינו והנכסים הנכנסים ויוצאים עמה בחזקת יורשי האב וצריך עיון. כל זה ראיתי בחולשת עיוני לדקדק בסברות הפוסקים הנושאים ונותנים בדין זה הלא המה ארבעה סברות חלוקות זו משו אזכרם עתה בקצרה הנה רש"י ז"ל פסק בדין נכסי מלוג דכשנפלו לה תחתיו דבעל יחלוקו יורשי האשה עם יורשי הבעל וכשנפלו לה בעודה שומר' יבם הכל ליורשי האשה ובדין נכסי צאן ברזל פסק דיחלוקו. והרי"ף ז"ל פסק בדין נ"מ דהיכא דנפלו לה תחתיו דבעל הכל ליבם וכשנפלו לה בעודה שומרת יבם הכל ליורשי האשה ובדין נכסי צאן ברזל פסק שהכל ליורשי הבעל והרמב"ם ז"ל פסק בדין נכסי מלוג דבין נפלו לה תחתיו דבעל בין שנפלו לה בעודה שומרת יבם הכל ליורשי האשה ובדין נכסי צאן ברזל פסק דיחלוקו. והראב"ד ז"ל כתב בדין נ"מ כסברת רש"י דהיינו דהיכא דנפלו תחתיו דבעל יחלוקו והיכא דנפלו בעודה שומרת יבם הכל ליורשי האשה ובדין נכסי צאן ברזל פסק כהרי"ף דס"ל דהכל ליורשי הבעל. ועתה כיון דהך מלתא הוי פלוגתא דרבוותא ראוי לדקדק היכי דיינינן ונקטינן הלכה למעשה ותחלת כל דבר אמרתי לחקור חקירה אחת אשר ראיתי בחולשת עיוני שראוי לעמוד עליה והוא כי הנה עתה נתפשט המנהג שנהגו לכתו' בכתובת האשה הנשאת לבעלה שאם תמות ותעדר האשה בחיי בעלה בלי שישאר ממנה וכו' שנתחייב החתן להחזיר ליורשי אביה מחצית הנדוניא שהכניסה לו כיון שכן יראה דאיכא לספוקי אם נאמר לסברת הפוסקים שפסקו בפירושא דמתניתין דאמרינן נכסים בחזקתן דהיינו שהכל ליורשי הבעל הוי דוקא לדינא דגמרא שהבעל יורש את אשתו וזוכה בכל נכסי נדונייתה או מן התורה או מדרבנן וכיון שכן היבם הבא מכח אחיו יזכה גם כן בנדוניית היבמה מנכסי צאן ברזל שלה כשמתה תחתיו כמו שהיה זוכה אחיו אם מתה תחתיו אבל עכשו שנהגו להתנות תנאי להסתלק מחצי ירושת הנדוניא ומהני כל שכתב לה קודם הנשואין מדרב כהנא דאמר נחלה הבאה לו לאדם ממקום אחר מתנה עליה שלא ירשנה או שמתנה להחזיר הירושה דהשתא אינו מתנה שלא ירשנה אלא יורשה ומתנה להחזיר ירושתה אם כן יראה לפי מנהג שלנו לומר דלא עדיף יבם מגברא דאתי מחמתיה דהיינו בעל וכי היכי דאם מתה בחיי הבעל אין הבעל יורש אלא מחצית נדונייתה הכי נמי כשמתה בחיי היבם אין היבם יורש אלא מחצית הנדוניא. ויראה דקושטא דמלתא היא דאיכא לפלוגי מיבם לבעל דאף ע"ג דהבעל אינו זוכה בירושת אשתו אם מתה בחייו אלא מחצית הנדוניא כמו שהתנה מכל מקום היבם זוכה בכל נדונייתה כל שמתה בעודה שומרת יבם לסברת הפוסקים דס"ל דמאי דקתני בחזקתן היינו בחזקת יורשי הבעל וטעמא דמלתא הוא דבשלמא גבי בעל דין הוא שיתחייב להחזיר מחצית הנדונייא דאדעתא דהכי נשאת עמו ובזולת זה התנאי לא היתה נשאת עמו כיון שנהגו להתנות כן כל אשה הנשאת לבעלה נשאת על סמך אותו התנאי בין שנכתב אותו התנאי בין שלא נכתב כיון שנהגו להתנות כן וכמו שכתב הרשב"א ז"ל בתשובה סימן תתקס"ב על מה שנשאל על ראובן שכתב שיור לאשתו והערים וגרשה ביום שנשאה והחזירה ואחר כך מתה בלא ולד של קיימ' ואמר וכיון שגירשה נתבטלו התנאים הראשוני' והשיור והיורשים טוענים שחייב לפרוע שהרי אמרו תחלה כל זמן שתמות היא תחתיו בלא ולד של קיימא והשיב שחייב דסתמו כפירושו במקום שנהגו ונקראים דברים אלו בלשון הדיוט ואפי' בערוה חמור' כמו שאמרו שם מעשה באנשי אלסכנדריא /אלכסנדריא/ שהיו מקדשין ובאים אחרים וכו' אמנם לגבי יבם כיון דכשמת בעלה הראשון של היבמה זכתה בגביית נכסי צאן ברזל שלה משלם מנכסי בעלה דהא אמרינן בגמרא פרק האשה שנפלו דלגבי יבם אמרי' נתנה כתובה לגבות מחיי' וקרינן ביה כשתנשאי לאחר תטלי מה שכתוב ליכי דיבם כאחר דמי ואף על פי שכתבו התוספות בפרק החולץ בדבור וב"ה אומרים נכסים בחזקתן בשם ר"ת שרצה לחלק מהא דתנן גבי שומרת יבם וב"ה אומרים נכסיםבחזקתן לההוא דינא דמי שנפל הבית עליו ועל אשתו דפליגי אמוראי בפירושא דב"ה דקאמר התם נכסים בחזקתן וז"ל והיינו טעמא דהתם אם מת הבעל תחלה הויא האשה כמו שגבתה כתובתה אבל הכא שהיא זקוקה ליבם אין לאשה כלום בנכסי הבעל עד אחר החליצה דלא ניתנה כתובה ליגבות מחיים ע"כ היינו דוקא לענין דלא לשקלו יורשים דילה כתובתה ואף על פי שהיא כגבויה אצלה לענין שיתחייב היבם בקבורתה מכל מקום לא חשיבי נכסי דילה עד אחר החליצה וכיון שכן דנכסי בחזקת גביית היבמה והנה היא זקוקה על כרחה ליבם דאשה הקנו לו מן השמים ולאו כל כמינה להפקיע עצמה ממנו לבלתי היות זקוקה לו אם כן כל נצ"ב שהם בידה הם של היבם ולא שייך לענין היבם תורת מנהג התנאי כי היכי דשייך לגבי אשה הנשאת לבעלה כמו שכתבתי ואפילו אם היה מתנה עמה שלא ירשנה אין התנאי מועיל דאין תנאי מועיל בירושה כמ"ש הרמב"ם פרק י"ב מהלכות אישות דהא דמהני באשה דעלמא היינו היכא דכתב לה בעודה ארוסה אבל התנה עליה אחר שנשאה לא מהני כמו שכתבתי וגבי יבם כיון דזקוקה לו זיקה ככנוסה דמיא להך מלתא. ואם כן יר' לענין פסקא דדינא דנכסי צאן ברזל דשומרת יבם שמתה כיון דהוי פלוגתא דרבוות' אי יחלוקו או הכל בחזקת יורשי הבעל הכי נקיטינן דאם תפש היבם אפילו אם תפס לאחר מיתת היבמה זכה בכל הנדוניא שלה ואין מוציאין כלל מידו שיכול לומר קים לי כהני רבוותא דס"ל דכל נכסי צ"ב הם בחזקת היבם ואיכא מרבוותא דס"ל דתפיסה לאחר שנולד הספק מהני אפילו שתפס הוא בעצמו דס"ל דספקא דדינא ופלוגתא דרבוותא הוי וחשיב כטוען ברי ואפילו את"ל דחשיב כטוען שמא מכל מקום אפשר לזכותו לפי סברת הרי"ף וה"ר שמואל בר ברוך דס"ל דאפי' היכא דאיכא תרתי לריעותא תפיסה לאחר שנולד הספק וטענת שמא אין מוציאין מיד התופש וא"כ לפי סברתם יכול היבם ומצי למיטען קים לי כהני רבוותא אפילו שתפס לאחר שנולד הספק וזכה בכל נדוניית נצ"ב כיון שתפס ואי יורשי היבמה תפשו יכולין לטעון ולומר קים לן כהני רבוותא דס"ל יחלוקו ויזכו במחצית הנדוניא ולא יזכה היבם כי אם במחצית הנדוניא. זהו מה שהעלתי במצודת עיוני החלושה. נאם הצעיר שלמה הכהן.
@שו"ת מהרש"ך חלק ב סימן קנה
יען ראיתי אני הצעיר כמה נתחבטו רבים ונכבדי' בהבנת כונת דבור חיוא דרבנן דלית ליה אסותא ואני בעניי חושב שזכני ה' לרדת להבנת כונת דברי התוס' על כן ראיתי להעלותו על ספר. ואומר כי כונת התוספות היא כי ראו דלכאורה ולפום ריהטא היה נרא' דלא היה מקום לומר דכונת המקשה שהקשה איהו נמי חויא טרקיה היא דלמה לא הניחו רבי ישמעאל לבן דמא להתרפאת על ידי אותו המיני /המין/ וכמו שכתבו הם דלזה הפירוש יראה שנופלים שני דוחקים גדולים אחד מלשון הגמרא דקאמר אמר מר אשריך בן דמא וכו' ועל זה מקשה איהו נמי חויא טרקיה דמשמע דמאי דקאמר אשריך כו' מקשה דאם איתא דאלא הניחו קא מקשה הכי הוה ליה לגמרא למימר אמר מר לא הניחו רבי ישמעאל וכו' איהו נמי חויא טרקיה והשתא בהך לישנ' הוה משמע שפיר דמאי דמקשה איהו נמי חויא טרקיה הוי דאמאי לא הניחו ועוד מטעם אחר יראה דאין מקום לפרש זה הפירוש בכונת המקשה דכיון דאסור להתרפאת מן המינין אם כן נוח לו לאדם למות מיתה משונה וימות זכאי ואל יחיה אלף שנים ויהיה שעה אחת רשע לפני הב"ה =המקום ברוך הוא= ואם כן אין מקום להקשות ולומר למה לא הניחו ר' ישמעאל להתרפאת ומפני אלו הדוחקים היה נרא' לפרש דמאי דמקשה איהו נמי חויא טרקיה היינו דהיכי קאמר רבי ישמעאל דאשריו של בן דמא שלא עבר על דברי חכמים שהפורץ גדרם ישכנו נח"ש כיון דלבן דמא נמי חויא טרקיה אף על פי שלא עבר על דברי חכמים אם כן היכי קאמר דאשריו שלא עבר על דברי חכמים שעונשו הוא נשיכת נחש אמנם יראה דאם זאת היתה כונת המקשה לא תירץ כלום המתרץ לקושייתו דבשלמא אם היה מתרץ דמאי דקתני דהפורץ גדר ישכנו נחש היינו נשיכת נחש העביר' לידון בגהינם עליה הוה אתי שפיר כי הנה המקשה חשב דמאי דקתני ישכנו נחש לפורץ גדר הוי נשיכת נחש ממש ומשום הכי הקשה מה שהקשה ואמר איהו נמי חויא טרקיה והמתרץ תירץ דאין הכונה על נשיכת נחש ממש אלא על נשיכת עונשו של גהינם והנה רש"י ז"ל פירש דברי המתרץ ואמר דמאי דקאמר חויא דרבנן דלית ליה אסותא על נשיכת נחש ממש אמר דהכי דייק לישניה דאמר העובר על דברי חכמים חייב מיתה אם כן יש להקשות דלא תירץ כלום לקושיית המקשה שהקשה איהו נמי חויא טרקיה דכיון דבן דמא נשכו נחש ולא היה רשאי להתרפאת מן המינין באופן שלא היה יכול להנצל מן המות אם כן מאי קאמר אשריך בן דמא שלא פרצת גדרן של חכמים שהפורץ גדרן ישכנו נחש וימות כיון דבן דמא עצמו נשכו נחש ומת אף על פי שלא פרץ גדרן אם כן מאי רבותיה דבן דמא וזהו כונת התוספות במה שאמרו פי' הקונטריס העובר על דברי חכמים חייב מיתה והקשו עליו ואם תאמר איהו נמי לא הוה ליה אסותא וכונתם ז"ל לומר שאלמלא פי' הקונטריס ז"ל היה מקום לדחוק בדברי המתרץ ולומר שכונתו במה שאמר חויא דרבנן דלית ליה אסותא כלל רצה לומר דמאי דקתני ופורץ גדר ישכנו נחש לאו היינו נחש נושך הגוף וכמו שחשב המקשה דנשיכה זאת יש מקום להתרפאת ממנה אך אמנם על נשיכת הנפש דהיינו נשיכת חויא דרבנן דלית ליה אסותא כלל אך אמנם לפי' רש"י וכונתו ז"ל לדחות זה הפי' יש להקשות מה שהקשו התוספות ז"ל ואמרו איהו נמי לא הוה ליה אסותא. לכן ראו התוספות לומר שהפי' שיש לפרש בכונת המקשה היא דקאי אמאי דקתני בברייתא דלא הניחו ר' ישמעאל ומקשה דאמאי לא הניחו וכמו שאפרש בס"ד והנה אופן הפי' הזה שלא יפלו עליו הדוחקים שכתבתי למעלה הוא על זה הדרך כי יראה שמא /שמה/ שלא הניחו רבי ישמעאל להתרפאת מן המיני' הוא בשביל מה שאמר אחר כך דהיינו אשריך שלא עברת על דברי חבריך שהפורץ גדר ישכנו נחש דמשמע דטעם מניעת הרפואה מהמיני' הוא בשביל שלא יעבור על דברי חבריו וגם להנצל מנשיכת הנחש דאלת"ה אלא שכל טעם המניעה הוא בשביל שלא יעבור על דברי חכמים אם כן למה הוצרך לומר שהפורץ גדר ישכנו נחש לא היה לו לומר אלא אשריך שלא עברת על דברי חבריך אלא ודאי מדקאמר גם כן הפורץ גדר ישכנו נחש משמ' דמשום הך נמי מנעו מהתפראת ומ"ה הקשה איהו נמי חויא טרקיה כלומר דבשלמא דנימא שלא הניחו משום שלא יעבור על דברי חכמים ניחא אלא למאי דקאמר דטעמא דלא הניחו הוא משום דהפורץ גדר ישכנו נחש אמאי לא הניחו היה לו להניחו שיתרפא מנשיכה זאת ואם ישכנו נחש על שעבר על דברי חכמים יתרפא גם כן פעם אחרת ע"י זה המיני שרפאהו עתה וזה כונת התוספות במה שאמרו ויש לומר דמעיקרא פריך הכי איהו נמי חויא טרקיה ולמה לא הניחו רבי ישמעאל להתרפאת שהרי אם ישכנו פעם אחרת יתרפא גם כן ממנו והכונה מבוארת על פי מה שכתבנו והנה כונתם ז"ל במה שאמרו דמעיקרא פריך הכי יען כי לפי הפירוש האחר שפירשתי בכונת המקשה הקשו התוספות מה שהקשו ואמרו וא"ת והא איהו נמי לא הוה ליה אסותא שכונתם לומר דלפי אותו הפי' בכונת המקשה המתרץ לא תירץ כלום ואם כן היה לו למקשה לחזור ולהקשות ולומר איהו נמי לא הוה ליה אסותא ולכן אמרו דמה שהקשה מעיקרא המקשה היתה כונתו כך באופן דבמאי דמסיק התרצן ניחא ואתי שפיר וליכא לאקשויי כלל מה שהקשה המקשה כי הנה מאי דמסיק התרצן הוא דשפיר קאמר שלא הניחו ר' ישמעאל מטעם דפורץ גדר ישכנו נחש כי הנה אף על פי שיתרפא מנשיכה זאת ישכנו נחש אחר על שעבר על דברי חכמים וחויא דרבנן לית ליה אסותא כלל ואם כן אפילו אם יתרפא מנשיכה זאת לא יתרפא מנשיכת חויא דרבנן ואם כן מוטב שימות זכאי ואל ימות חייב והנה עם מה שכתבתי נסתלקו הדוחקים שכתבתי למעלה שהיו בזה הפירוש של תוספות כי הנה מה שאמרתי דיראה דאין מקום להקשות למה לא הניחו רבי ישמעאל להתרפאת מן המינין דהנה מה שהקשה המקשה הוא דנהי דלא הניחו מטעם שלא יעבור על דברי חכמים מכל מקום מטעמא דקתני דהפורץ גדר ישכנו נחש אמאי לא הניחו וגם כן ניחא וליכא לאקשויי מה שכתבתי דאם איתא דמאי דמקשה המקשה הוא קושיית אמאי לא הניחו אם כן לא היה לו לגמרא לתפוס ולציין מקום הקושייא על מאי דקתני אשריך בן דמא שלא עברת על דברי חבריך וכו' כי אם על מאי דקתני ולא הניחו ר' ישמעאל דכיון דכונת המקשה הוא להקשות דמהברייתא משמע דטעמא דהפורץ גדר ישכנו נחש הוי טעם נמי לשלא הניחו כמו שכתבתי משום הכי הקשה מה שהקשה אם כן שפיר נקט גמרא לציין מקום הקושיא על מאי דקתני אשריך בן דמא. כל מה שכתבתי והעלתי בכונת התוספות יר' לע"ד שהוא אמת ויציב ולא נשאר אצלי שום ספק בכונת התוספות ז"ל איברא דלכאורה יר' דאיכא לספוקי בכל הך שקלא וטריא שכתבתי כי הנה מה שהעלינו מדברי התוספות בכונת המתרץ הוא דשפיר קתני דמטעמא דהפורץ גדר לא הניחו להתרפאת שאף על פי שיתרפא מנשיכת זה הנחש סופו למות מנשיכת נח"ש חויא דרבנן ואם כן מוטב שימות זכאי ולא ימות חייב והנה יר' דקשה קצת ויש לתמוה דמשמע דאי לאו דסופו למות וימות חייב היה מניחו להתרפאת דיראה דאפילו אם היה יכול להתפראת מנשיכת חויא דרבנן אפילו הכי לא היה ראוי להניח ולהתרפאת דמוטב שימות זכאי ולא יחיה חייב ואם כן לא היה צורך לומ' כ"א אשריך בן דמא שלא עברת על דברי חבריך ותו לא כיון דמאי דקתני הפורץ גדר ישכנו נחש אינו מעלה ומוריד למה שלא הניחו וקל להבין וצריך עיון. נאם הצעיר שלמה הכהן.
@שו"ת מהרש"ך חלק ב סימן קנו
שאלה ראובן תושב עיר א' ושמעון תושב עיר אחרת הלכו כלם ליריד טוג'יל בשנת השמ"ח וקנו שניהם כחדא ארגז אחד ראזוש פלור' מלוי ויהודה תושבי מקום אחר בהקפה ונתחייבו שניהם יחד ערבים רצה מזה גובה רצה מזה גובה לפרוע תוך יריד הנז' בשנת השמ"ט ודרך הסוחרים שכל חיוב שנתחייבו לפרוע ביריד על כל פנים חייבים לפרוע ולא יעברו אפילו יום אחד וכשהגיע הזמן ראובן מחמת אונס לא בא ליריד אבל קשר כל המעות שהגיע לחלקו ושלחם ליד שמעון שהוא ילך ליריד ויפרע חלקו וחלק שלו בשלמות כפי מה ששוה המעות ביריד ששם הוא החייוב שלהם. וכן עשה שהלך לשם והיה שוה הגרושוש ערך מאה לבנים ופרע החלק מראובן ששלח לו ומחלקו פרע מה שרצה ונשאר מהחוב מחלקו כשלשים אלפים לבנים שלא פרע וראובן כתב ממקומו למלוים שהנה הוא שולח כל חלקו ושיגבו על כל פנים חלק שמעון ושלא יעזבו אותו כמו שהוא דרך המתחייב ביריד שלא יעבור וזה הכתב בא ליד המלוים והמלוים לא כן עשו רק נתפשרו עם שמעון ועשו שטר חדש עליו מהשלשים אלפים לבנים שיפרע ביריד לאסונה כפי הערך ששוה המעות לשם ועשו כן המלוי' לתועלתם להרויח כ' לבנים בגרושו שהיו יודעים איך הגרושוש עומד בירידה ממאה לשמנים שהנה שמעון הנז' הלביש מעות הרבה ביריד טוג'יל ואם היו דוחקים אותו היה פורע להם רק כונתם להרויח במעות לקבל הגרושוש לשמנים לבנים ועל זה עשו השטר חוב עליו בשבועה ובזמן יריד לאסונה פרע להם שמעון הנזכר י"ב אלפים לבנים בערך שמנים לבנים הגרושו ומרוב הפיוסים נתפשרו עמו עוד בשטר אחד חדש בשבועה שיפרע השאר ביריד אחרת בכל כך גרושוש ועשו החשבון שהם רי"ד ואף גם זאת לא הודיעו כלל לראובן. אחר כך באותה יריד הלך לו שמעון ולא פרע מאותו מאומה ואחר ימים שראה שלא יכול לגבות משמעון כתב תלונו' ותרעומות לראובן על מה שעשה לו שמעון ועבר שבועה ושהוא יעשה אופן ואופנים שיפרע לו שמעון המאתים וי"ד גרושוש שנשאר לו חייב שהנה הוא ערב בעדו בשטר הקדום מהמקח וגם המלוים כתבו לאיש נאמן שלהם שהיה במקום שמעון שיגבה משמעון החיוב חדש מגרושוש רי"ד שנשאר להם חייב וכשראה ראובן כתב זה חקר ודרש משמעון הענין שהיה חושב שהיה פרוע כל השטר כיון שלא כתבו לו כלל לא בחזרת יריד טוגי'ל ולא בחזרת יריד אסונה ולא ביריד אחרת ולא מזמן אחר רק אחר שלש חדשים ועכ"ז חרה לו ובקש משמעון על הדבר והגיד לו שמעון שמה היה חושש הוא שהנה שעשה שטר חדש עליו לפרוע בגרושוש לערך שמנים לבנים ושהשטר הישן לא היה כבר בעולם ועם כל זה ראובן חרה לו עד מאד איך לא הודיעו לו כלל מכל זה ולמה ענה כן ועם כל זה לקח ראובן ע' גרושוש שהיה לו מחשבון זה ושלחם ביד שליח למקום שמעון שהיה עומד שם השליח מהמלוים לגבות משמעון כדי שיקבל השליח אותם הגרושוש בעד שבעה אלפים לבנים כפי החיוב שהיה חייב בטוג'יל ושם היו הגרושוש שוין ערך מאה והוא לא ידע דבר עד עתה ואינו חייב רק כפי הערך שהיו שוין אז והשליח לא רצה לקבלם באומרו שהיה לו שטר על שמעון מרי"ד גרושוש שלמים והשליח מהמלוים הלך לדרכו למקום המלוים והעיד לו שמעון איך נתפשר עמו לתת להם כל כך קורדובאני"ס וכראות ראובן זה וגם שעשו שטר חדש על שמעון ושלא היה עוד חייוב עליו שלח לשלוחו שיתן הע' גרושוש לשמעון ונתנם השליח הע' גרושוש לשמעון ואחר זמן חזר השליח מהמלוים למקום שמעון וחזר לתביעתו הראשון שיפרע שמעון הרי"ד גרושוש שהיה חייב בשטר חדש ושמעון השיב לו שאם היה רוצה הגרושוש לערך ק' כמו שהיה חיובו הקדום היה פורע לו הכל בשלמות ולא רצה השליח לקבלם והלך לקבל הע' גרושוש שהיו ביד שליח מראובן ולא מצאם שכבר נתנם לשמעון ובתוך זה הזמן נפטר שמעון לבית עולמו וחיי לרבנן שבק. וכשראה השליח כתב למלוים שאין מקום לגבות חובם מנכסי שמעון הנפטר וכששמעו המלוים כן שלחו החיוב הקדום מהערבות שהטמינו אותו כשעשו השטר חדש פעם ופעמים לשמעון ובא השליח לתבוע מראובן בכח אותו השטר רי"ד גרושוש שנשאר חייב שמעון הנפטר וטען ראובן טענות: א' שכיון שזמן חייובם היה ליריד אין דרך הסוחרים להתפשר ולהמתין ועל כרחו אם היו דוחקים אותו היה פורע שהרי היה לו לשמעון ממון בעין והראה שהלביש סך סחורות' לחנותו ומה שרצה להתפשר עמו היה לתועלת הגרושוש כדי לקבלם ערך שמנים וכן עשה שטר חדש עליו ובטל השטר הקדום וכן הגיד לו שמעון שקרע השטר הקדום וכנראה שלא עשה כן והוא לא נתחייב בערבות כדי שיעשה הוא פשרות ושטר חדש כדי להרויח בגרושוש וגם שאם נכנס ערב בעדו היה בחשבו שזמן היריד הוא זמן קבוע שלא יעבור אפילו רגע א' מהזמן ועד אותו הזמן הכניס ערב ולא עוד ואם המלוים לא דחקו אותו מה פשעו ומה חטאתו ועוד שכתב להם כמה כתבים שעל כל פנים יגבו חלק שמעון והם לא רצו לתועלת הגרוש'. ועוד שהרי לא הודיעו לו דבר לא בחזרת טוג'יל ולא בחזרת אסונה ולא בבוניאניאה רק אחר זמן הודיעו לו דרך תרעומת ותלונה על שמעון שלא רצה לפרוע וגם אולי אלו היו מודיעי' לו מיד היה גובה הוא משמעון הערבות ועוד שכיון שעשה שטר חדש ע"י שמעון נר' שלא סמך עוד על שטר הערבות אלא סמך על השטר חדש שהיה לו תועלת בגרוש' וכיון שעשה כן פעם ופעמים בטוג'יל ובאסונה נראה שבטל ערבות שלו ועוד שאם היה עדיין בחייוב הערבות למה לא רצה השליח לקבל הע' גרוש' לערך מאה ששלח לתת לו שהחייוב היה ביריד טוג'יל שהיו שוין למאה ומדלא רצה לקבלם נראה שיצא מהערבות. יורנו מורנו ורבינו הדין עם מי.
תשובה אם באנו לפטור לראובן מטעם שהמלוי' לוי ויהודה הנז' נתפשרו עם שמעון בשטר חדש שעשו עמו לבדו ואם כן יש מקום לומר שנפקע החייוב הראשון מהערבות של ראובן וחל השעבוד החדש על שמעון לבדו והיה מקום ללמוד זה ממה שכתב הריב"ש ז"ל להוכיח דמחילה בטעו' אם זקפן עליו במלוה שקנה מההיא דפ' איזהו נשך ישראל שלוה מעות מנכרי ונתגייר וזקפן עליו במלוה וכו' והשיג עליו ואמר דלא דמי דהתם אסור רבית בין שניהם ליכא ומן הדין קאי וכו' וחזר הריב"ש ז"ל לחזק דבריו וכתב ז"ל ואני אומר איברא דההיא דהתם לאו רביתא דאורייתא הוא אלא דרבנן כמו שהוכיחו כן המפרשי' ז"ל מההיא דר' יוסף כמו שכתבת. אבל מכל מקום יש ללמוד משם דכיון שזקפן במלוה החייוב הראשון נפקע וחל השעבוד החדש דאם לא כן לא היו מתירים לו חז"ל דיראה דלא יספיק לפטור ולהפקיע החייוב הראשון שנעשה על ראובן מטעם השעבוד החדש שנעשה על שמעון לבדו דאין ללמוד משם בנדון דידן דכיון דבנדון דידן יש מקום לומר דהחייוב החדש שעשו המלוים על שמעון היינו לחייב לשמעון לפרוע הגרוש' לערך שמנים אבל מכל מקום החיוב שהיה על הערב לא נפקע מהגרוש' ערך מאה שהיה שוה אז בזמן יריד טוג'יל.
והנה בענין יאוש חובות כתב מהרי"ק ז"ל בשרש ג' שנמצא כתוב בשם רבינו בנימין וז"ל ואפילו נתיאש ראובן מאותו חוב ואמר ווי לחסרון כיס אין בכך כלום ואין זה יאוש לגבי חוב עכ"ל וכתב שהק' סמ"ג דאמאי אצטריך קרא לפטור שטרות מאונאה וכן מפדיון הבן בפ' יש בכור תיפוק ליה דאין קנין שטרות מדאורייתא אלא מדרבנן כדמוכח בפ' מי שמת. ותרץ דאצטריך קרא להיכא שמצא שטרו' לאחר יאוש ואחר כך מכר השטר לבעליו שהשטר יוצא על שמו בכי ה"ג וקנין דאורייתא כיון שהשטר יוצא על שמו ואהא אצטריך למעוטינהו מאונאה ומפדיון הבן ירא' מדברי סמ"ג דמהני יאוש לענין חוב ותרץ הרב הנז' לישב ולהשוות דעת סמ"ג לדעת רבנו בנימין ז"ל וז"ל והנה דבר פשוט הוא דבכל מקום שאנו יכולים להשוות דעת הפוסקים ולעשות שלום. ש"מ אין לנו לעשות מחלוקת ביניהם וראוי לומר דלא פליגי דדברי רבנו בנימין ז"ל בדבר שסתמו לא הוי יאוש אם לא יגלו הבעלים דעתם שמתיאשים ואיכא למימר דיאוש בטעות הוא כדפרשי' לעיל דהיינו דכל אשראי ספק אתא ספק לא אתא לפעמים ומלוה סובר שהלוה עני והוא עשיר או שהוא אלם ואין דעתו לפורעו ואינו כך ומשום כך לא מהני ביה יאוש ודברי סמ"ג בענין דסתמא הוי יאוש כמו ששטף נהר שטרותיו של זה ומצאם אחר ומכרן לו כמו שכתב הסמ"ג ונמצאת שלום מתוך זה בין הסמ"ג ובין רבנו בנימין ע"כ יראה מכאן דכל היכא דאית לן מקום לומר שהמלוה אינו מתיאש מחוביו אית לן למימר שיגבה אפילו ששומעי' דבריו שנראין שמתיאש כיון שיש מקום לתלות ולומר שבטעות נתיאש מעמידים החוב בחזקתו ויגבה חובו ואם כן בנדון דידן כיון שיש מקום לתלות שנעשה החייוב החדש על שמעון להרויח אם יוכל לגבו' הגרוש' לערך שמנים תלינן שלכך נעשה ולא נאמר שנעשה החייוב החדש על שמעון להפקיע החייוב שהיה לו על ראובן וכל זה אני אומר שאפשר לומר כן אפילו שהחייוב שהיה לו על ראובן היה חייוב על פה מכל מקו' לא פקע חיוביה אף על פי שנעשה חייוב חדש על שמעון לבדו כ"ש שיש ביד המלוים הנז' השטר הקדום שנעשה על ראובן ושמעון שנתחייבו שניהם יחד דפשיט' ופשיטא שבעשיית החייוב החדש על שמעון לא פקע חייוביה של ראובן הקדום המחייב את ראובן במקומו עומד.
גם יראה דאין מקום לפטור לראובן מחייובו במה שטוען שכיון שזמן הפרעון היה בזמן יריד שהוא זמן קבוע שאין דרך הסוחרים לעבור על הזמן ההוה והמלוים בבחירתם רצו להרויח הזמן ונוסף ע"ז שהתרה עליהם שיגבו ממונו משמעון אם כן לאו כל כמיניהו לחזור לתבוע לערב דהא ליתא והנה הרמבן ז"ל בתשובה הביאה בעל הטור ח"מ סימן קל"א וז"ל ערב שבא אצל המלוה בזמנו והתרה בו בפני עדים שיתבע ממונו מהלוה ואם לאו יפטר מהערבו' ולא רצה המלוה והאריך הזמן ללוה אין הערב נפטר בכך ואין צ"ל בקבלן שתובע למי שירצה ובזמן שירצה שאם האריך המלוה ללוה זמן הפרעון שלא נפטר הקבלן בכך ואפילו היו נכסים ידועים ללוה והערב אומר למלוה רד עם הלוה לדין וגבה חובך והאריך הזמן ללוה ובנתים נשתדפו הנכסי' נגבה מהערב וכו' יראה מכאן שאף על פי שהתרה הערב למלוה שלא יאריך זמן ללוה ויגבה חובו ממנו ואפ"ה האריך המלוה הזמן לא נפטר הערב מערבותו באופן שאין טענת ראובן טענה מספקת להפטר מחייובו ואם כי יר' ממה שכתב מהר"י קארו ז"ל שהראב"ד חלוק על זה והאמת כי אין בידי ספר בעל התרומות אבל מ"מ יראה דאפשר דמ"כ /דמ"מ/ לא פליג הראב"ד ז"ל אלא בערב שאינו ערב קבלן כיון שדינו על הלוה תחילה יש מקום לומר שתועיל התראתו שיגבה ממונו מן הלוה אבל בערב קבלן שדינו הוא שתובע למי שירצה ובזמן שירצה וכ"ש בגוונא דנ"ד שראובן ושמעון כ"א לוו ויראה לומר דעדיף מדינא דקבלן וכל אפין שוין שאף על פי שהתרה בהם שיגבו ממונם משמעון והם לא רצו לעשו' כן אלא שהרויחו הזמן יראה דלא פקע חייוב ושעבוד ממה שבא בשאלה שאחר שעבר זמן שלא פרע שמעון ושעבר שבועה שלחו כתב תלונות לראובן שיעשה סדר שיפרע שמעון כי הוא ערב בשטר הקדום וכפי הנ' מדברי השאלה קבל התראתם והיה נותן סדר ואופן לפורעם כל זה מורה באצבע שלא נפטר ראובן מחייובו ושעבודו לא בשביל החייוב החדש שנעשה על שמעון לבדוגם לא בשביל ההתראה שהתרה ראובן למלוים שיגבו מעותם משמעון אם כן יראה שאין מקום לפטור לראובן וכיון שמת שמעון ואין מקום למלוים ליפרע מנכסי שמעון חייב ראובן לפרוע.
ועתה יראה דיש לעמוד ולדקדק כמה הוא הסך שראוי לחייב לראובן לפרוע למלוים הנז' כי הנה כפי מה שבא בשאלה יראה שתובעים ממנו רי"ד גרושוש ויראה שאין הדין עמהם לתבוע ממנו הסך הנז' אפילו נניח שאין שום צד זכות לטעון על ראובן לפוטרו מחייובו ושעבודו אפ"ה יראה דלפי החשבון המדוקדק והישר אינו חייב כי אם ק"נ גרוש' והטעם שאני אומר כן הוא דכיון שמה שנשאר שמעון חייב למלוין הנז' היה ל' אלפים לבנים שהם סך ש' גרוש' כפי הערך שהיו שוין אז ביריד הנז' ואחר כך קבלו משמעון הנז' י"ב אלפים לבנים כפי הנראה שקבלו ק"נ גרוש' וקבלום לערך פ' ולפי החייוב שנתחייב ראובן כיון שקבל ק"נ גרוש' שהם ט"ו אלפים לערך מאה הגרוש' נשאר עוד ק"נ גרוש' אחרים משארית החוב באופן שאפילו שנאמר שצדקו כל טענות המלוין אין מקום לחייב לראובן כי אם בסך ק"נ גרוש' וכ"ש שעדיין יש מקום להליץ על ראובן הנז' שהטוב והישר הוא שיתפשרו עמו שכיון שסוף סוף כונת המלוים בהרוחת הזמן לשמעון היה להנאתם ולטובתם ונוסף ע"ז כי רואה אני מגלגולים וענינים שעברו על זה הדבר רואה אני דיש איזה צד ומקום לפטור לראובן באופן דיש פנים לכאן ולכאן. ואם כן יראה בעיני לאהבת האמת והצדק שלא לחייב לראובן כי אם ע"ח גרוש' וטוב הדבר והגון שהמלוין הנז' שיתרצו ויתפייסו מראובן הנז'. נאם הצעיר שלמה הכהן.
@שו"ת מהרש"ך חלק ב סימן קנז
שאלה ראובן איש אמוד ולא יכול לעסוק בכל אשר לו. והוציא כשבעים אלפים לבנים ונתן ביד לוי שיעסוק וישא ויתן בהם וכל אשר ירויח יהיה לחצאין ונכתב שטר שותפות כי נשתתפו יחד באותו ממון. ולוי נשא ונתן בסכום הנז' עד שהגיע יומו ונפטר ונמצא שהיה חייב לאנשי' רבים עד שראובן לא יכול לגבות מה שנתן בידו. ולא די זה אלא שיש מי שרוצה לחייב ראובן לפרוע החובות שעשה לוי באומרו כי שותפים היו ובמה שנתחייב הא' השני חייב. וראובן טוען כי ידוע לכל שער עירו שאם נשתתף ללוי הוא שהוציא לו הסכום הנז' שלוי ישא ויתן בהם כי לא יכול לישא וליתן בכל אשר לו. והרי בזמן שלוי היה נושא ונותן ראובן לא היה נושא ונותן עמו כי אם בחנותו אשר לו לבדו וביתר עסקיו כי רבים הם. יורנו מורנו ורבנו אם יכולים לחייב לראובן לפרוע מה שחייב לוי בשביל שכתוב בשטר שותפות הסכום הנז' שנשתתפו יתר הואיל והסכום ההוא ראובן נתנו משלו ללוי שישא ויתן בהם. והוא נשאר נותן ונושא ביתר עסקיו שלא היה ללוי חלק בהם כידוע לכל באי שער העיר ההיא. ושכר אדוננו יהיה לו מבעל הגמול אנ"ס.
תשובה יראה דפסקא דהך דינא מלתא דפשיטא היא וזיל קרי בי רב הוא ואין צורך להאריך בה כי הנה הרב בעל הטור ח"מ סימן ע"ז כתב מה שנחלקו הרמב"ן ז"ל והרא"ש ז"ל בענין שותפין שלוה א' מהם מאחר שהרמב"ן סובר שהשני משתעבד במה שלוה חברו אפילו לא היה עמו בקנין וכתב עוד וז"ל ודוקא שהוא מודה שמה שלוה שותפו הוא לצורך השותפות ואז הוא מתחייב אף על פי שלא נכנס עמו בשעת הלואה שהשותפין כשלוחין זה לזה אבל אם כפר השותף ואמר שמעולם לא נכנס דבר זה בשותפות אין הודאת שותפו מזיקו לכלום עד שיתברר הדבר שלצורך השותפו' לוה מה שלוה ע"כ וכת' בעל הטור אחרי דברו סברת הרמב"ן וז"ל וא"א הרא"ש ז"ל לא כתב כך בתשובה שכתב ששאלת ראובן ושמעון היו שותפים במעות ולוה ראובן מלוי ממון בשטר ועתה בא לוי לגבות שטר חובו משמעון כי אומר אף אם לא היית בקנין מכל מקום מה שהלותי לו בא לתועלת שניכם ששותפים הייתם בכל ממונכם ושמעון אומר לאו בעל דברים דידי את הדין עם שמעון כי לא חל השעבוד עליו דנהי שהיו שותפין בממונן מכל מקום כל זמן שלא שעבד גופו וממונו לא חל השעבוד עליו שאין שמעון משתעבד במאמר ראובן כל זמן שהוא בעצמו לא היה בשעבוד ע"כ והואיל ואתא לידן הך מלתא ראיתי לכתוב מה שיראה לע"ד שיש לדקדק במה שאמר מהר"י קארו ז"ל בשם מהרר"י בי רב זלה"ה וז"ל כתב מורי הגדול הר"י בי רב ז"ל בתשובות אף אם הרא"ש ז"ל נראה שחולק על הרמב"ן ז"ל יראה שבנדון שלפנינו יודה דדוקא כשלוה סתם לא ישתעבד חברו על פיו מפני שאפשר שלא לקחו אלא לצרכו ואף אם יאמר שותפו שלצורכו גם כן הלוהו כיון שבזמן הלואה היה יכול להכחיש הדין נותן שלא ישתעבד לא הוא ולא נכסיו אבל בדבר שהוא ידוע מן הענין שלצורך שותפות היה אפילו הרא"ש ז"ל יודה דיר' דיש לתמוה על זה כי הנה מדברי הרמב"ן ז"ל יראה שמה שהשותף מתחייב הוא באחד משני תנאים או שיודה השותף שלוה לצורך השותפות אפילו לא היה עמו בקנין או אם יתברר הדבר שלצורך השותפות לוה ואז אפילו אם כפר השותף ואמר שמעולם לא נכנס דבר זה בשתוף אפילו הכי מתחייב אם יתברר הדבר שלצורך השותפות לוה ועל זה כתב הטור ז"ל ואמר וא"א הרא"ש ז"ל לא כתב כך בתשובה דיראה מדבריו דסברת הרא"ש ז"ל היא דבין שיודה השותף שמה שלוה שותפו הוא לצורך השותפות ובין שיתברר שלצורך השותפות לוה אינו מתחייב כל זמן שלא שעבד גופו וממונו לא חל השעבוד עליו באופן שאיני רואה מקום להבין מדברי הרא"ש ז"ל שבדבר שהוא ידוע מן הענין שלצורך השותפות היה שיתחייב השותף השני באופן שדברי הרב הגדול הנז' כעת צריכים לעיון.
ואחזור בנדון דידן דכיון דהך מלתא הוי פלותא דרבוותא אם השותף השני משועבד במה שלוה חברו אפילו לא היה עמו בקנין מלתא דפשיטא היא דבכל גוונא דשותפות אף על פי שלא יהיה דומה לנדון דידן דעדיף טפי כמו שאבאר ב"ה אין לחייב לשותף השני ולהוציא ממון מידו כיון שהוא יכול לומר קים לי כהרא"ש ז"ל ובנו בעל הטור ז"ל דס"ל דשותף שלוה אחד מהם מאחר דאין השני משתעבד כל שלא היה עמו בקנין. וראיתי לרב הגדול מוהר"י קארו ז"ל שכתב לפסוק בדין זה כדברי הרמב"ן ז"ל ודלא כהרא"ש וטעמא דמלתא היא משום דסבירא ליה כיון דהרמב"ם ז"ל מסכים לדברי הרמב"ן ז"ל אם כן הוה ליה תרי לגבי הרא"ש ז"ל. וליכא למימר דהרא"ש ובניו ז"ל תרי נינהו דתרוייהו אינם אלא כח אחד דלעולם רבנו יעקב ז"ל אזיל בשיטת הרא"ש ז"ל. ואני בעניי לא כן אנכי עמדי דיראה דיש לתמוה על הרב הגדול במה שאמר דהרא"ש ובנו הטור ז"ל אינם אלא כח אחד דלעולם רבנו יעקב אזיל בשיטת הרא"ש ז"ל כי הנה ראינו במקומות הרבה שחולק עליו בפשיטות ולא אכתוב עתה לרוב טרדתי כי אם דבר אחד שרשום בזכרוני שכתב ח"מ סימן קכ"ב והוא הדין שני שותפים שיש להם תביעה על אחד יכול אחד מהם לתבוע הכל ואין יכול לומר זה לאו בעל דברי' דידי את וכתב הטור דדוקא כשהוא בעיר וכיון שהוא בעיר ולא בא ודאי ניחא ליה במה שטען זה בשבילו אבל אינו בעיר לא הפסיד ויכול לומר תנו לי זמן וכתב על זה בשם הרמב"ם ז"ל וז"ל וכתב הרמב"ם לפיכך יכול הנתבע לעכב ולומר לא אדון עמך אלא על חלקך או הבא הרשאה משותפך שהרי יבא שותפך ויתבע גם הוא ובשם אביו הרא"ש ז"ל כתב וז"ל וכתב א"א הרא"ש ז"ל מה איכפת ליה אם ידון על הכל אם יזכה בדין כנגדו הרי נפטר מחלקו. ועוד מצי האי למימר ליה אם ארד עמך לדין על החצי ואזכה בדין אצטרך לחלוק עם שותפי שיאמר לי מאן פלג לך הלכך כיון שאינו יכול לזכות בחלקו אלא אם כן ירד עמו לדין על הכל צריך להשיב לו על הכל. והנה הוא ז"ל הכריע וכתב ז"ל ומסתברא כדברי הרמב"ם ז"ל דאיכפת ואיכפת וכו'.
הנה נתבאר שחולק הטור ז"ל על אביו ז"ל ועוד יש מקומות הרבה להכריע משם שהטור חולק על אביו ז"ל אבל הפנאי אינו מסכים לטרוח בזה. סוף דבר יראה לע"ד שיכול השותף לומר קים לי כהרא"ש ז"ל ובנו הטור ז"ל באופן דבכל שותפין דעלמא אין להוציא ממון מיד השותף הנתבע כ"ש בגוונא דנדון דידן דיראה דאפילו הרמב"ן ז"ל יודה שאין לחייב לראובן זה השותף אשר בא בשאלה שהנה הרמב"ן ז"ל אינו מחייב לשותף אלא בא' משני תנאים כמו שאמר הא' הוא שיודה השותף שמה שלוה שותפו היה לצורך השותפות. או שיתברר הדבר שמה שלוה היה לצורך השותפו' אף על פי שיכפור והנה בנדון דידן אין גם אחד מהתנאים הנז' כי הנה הודאת ראובן אין כאן שלוה לצורך השותפות וגם בלי ספק אין מקום לחשוב שלוה לצורך השותפות ושהיה צורך לראובן שילוה לוי לצורך השותפות כיון שהוא עשיר מופלג כמו שבא בשאלה שלפי שלא היה יכול לעסוק בכל אשר לו הוציא הע' אלפים לבנים ללוי שיעסוק בהם ויהיה הריוח שירויח בין שניהם ולא היה צורך לו שילוה לצורך השותפות כי אפשר שאם לוי היה מצטרך למעות והיה שואל לראובן היה מלוה לו ולא היה לו צורך להלוות מאחרים באופן שאין מקום לחייב לראובן לפרוע וכו'. נאם הצעיר שלמה הכהן.
@שו"ת מהרש"ך חלק ב סימן קנח
שאלה מיום שהתחילו הגרושוש לעלות ולירד נפלו קטטו' ודברי ריבות בין הסוחרים בענין הפרעונות ועתה בהיות שעלו הגרושוש לערך מאה לבנים הא' ואחר כך ירדו לשמנים לבנים באו הסוחרי' וקבעו מנהג בעצמם דכל הלואה ועסק שנעשה בזמן היות הגרושוש לערך מאה והגיע זמן הפרעון עתה שירדו לשמני' היו מתפשרי' ביניהם ופורעים חובותיהם לערך תשעים לבני' האחד בפחות ויתר אבל אותם שעשו הלואה או העסק מקדמת דנא בהיות הגרושוש לערך שמנים לבנים הגם שאח"כ עלו למאה הואיל ועתה שהגיע הפרעון הם לערך שמני' פורעים לשמנים שבזה לא יש פשרה. עתה יש לדעת ששמעון הוציא שטר חוב על יהודה שכתוב בו איך חייב לו כ"כ לבנים מכ"כ ואלינסייאש שהיה חייב לו ונתחייב לפרוע לו החצי לזמן חנוכה משנה זו שנת הש"ן והחצי לזמן חנוכה הב"ר בגרושוש לערך שיהיו עוברים בין הסוחרים בזמנים אלו הנז' באחריות גמורה ואפותיקי בית א' וכל חזוקי סופר וקנינא וכו' והיה זה ביום פלוני כך לחדש פלוני שנת השמ"ח ליצירה וקים. ותובע ממנו חובו הגרושוש לערך שמנים שכך היו שוים בזמן הכתוב בשטר שהוא שנת השמ"ח וגם עתה בזמן הפרעון עוברי' לערך שמנים ויהודה טוען שאינו חייב לתת לו הגרושוש אלא לערך תשעים כמו שפרעו כל הסוחרים אשר עשו הלואתם ועסקם בזמן שהיו שוים לערך מאה וגם הוא עשה הלואתו בשנת השמ"ט שהיו עוברים לערך מאה וגם שזמן השטר הוא משנת השמ"ח ואז היו עוברי' לערך שמנים טוען יהודה שהשטר נעשה בשנת השמ"ט והם והעדים הקדימו זמן השטר מקודם זמן הרבה לפי שהוולינסייאס שהיה חייב לו היו מזמן שנת השמ"ח והיה לו לשמעון על יהודה שטר חוב מכ"כ ואלינסייאש וזמן השטר משנת השמ"ח לתת לשמעון הנז' הואלינסייאש לזמן חנוכה משנת השמ"ט ובהגיע זמן הפרעון חשב עמו שמעון בכל כך מעות וזקפן על יהודה הנז' במלוה לפרוע לו לזמן חנוכה משנת הש"ן ועשו שטר זה עם אחריות ואפותיקי שכך היה בשטר הראשון ולפי שקודם זה יהודה החייב הנז' נתן במתנה גמורה לאחותו האלמנה הבית הנז' אשר היתה אפותיקי בשטר הזה של חייוב הואלינסייאט ואם היו עתה כותבי' השטר הזה השני מהמעות שנתחייב בעד הואלינסייאש מזמן שנת השמ"ט הבית אפותיקי לא היתה משתעבדת כלל מפני שקודם לכן נתנה יהודה במתנה ועל כן הקדימו העדי' זמן שטר זה מזמן שטר הראשון שהרי חייוב המעו' הללו נמשך מחייוב הואלינסייאש ואחרי שבאותו שטר היתה הבית אפותיקי גם עתה הקדימו הזמן להכניס הבית באפותיקי שהרי שטר זה לא נתחדש בו דבר אלא הואלינסייאש זקפן במלוה מעות בעין והאריך לו הזמן לפרוע לו גרושוש כמו שיעברו לזמן חנוכה משנת הש"ן וטוען יהודה שכיון שחייוב זה של המעות היה בשנת השמ"ט שהיו עוברים הגרושוש לערך מאה עתה יפרע לערך תשעים כמו שאר הסוחרים ושמעון כופר ואומר שח"ו שטרו נכתב ונחתם בזמן הכתוב בו ולא הקדימו זמנו ובאו העדים עצמם החתומים בשטר הזה והעידו איך הם הקדימו הזמן מפני שראו שבשטר הראשון של חייוב הואלינסייאש היתה הבית אפותיקי ואלו היו כותבי' שטר זה של חייוב המעו' מהיום ההוא שזקף הואלינסייאש במעו' לא היתה משתעבדת שכבר נתנה יהודה לאחותו במתנה ולכן הקדימו הזמן ושמעון כופר הכל. עוד טוען שמעון שלו הונח שיהיה כדבריו הואיל והם הקדימו זמן שטר זה בזמנו של ראשון מפני שחשבו שהחייוב הזה נמשך מהואלינסייאש והכל אחד אם כן נעשה חייובו בזמן שהיו הגרושוש עוברים לשמני' לבנים כמו ששוים ועוברים עתה בזמן הפרעון. עתה יורנו מורנו הדין עם מי ואם נאמנים העדים הנז' שכתב ידם יוצא ממקום אחר לומר שהקדימו הזמן ואם נאמ' ששטר זה מוקדם הואיל והחיוב הנז' נמשך משטר אחר של ואלינסייאש שהיה זמנו בשטר זה השני ולא חידשו עתה אלא שזקף הואלינסייאש במעות והאריך לו הזמן לפרוע גרושוש לערך שיעברו לזמן חנוכה.
תשובה ראיתי דברי החכם השלם הפוסק נר"ו והנה אין לספק בשטר זה אם נכתב בשנת השמ"ט והזמן הכתוב בשטר הוא משנ' השמ"ח שהוא מוקדם בכונה דטעות דלא עבידי אינשי למטעי היא ומכל מקום יראה דאף על גב דנימא שיהיו העדים נאמנים לומר שנכתב בשנת השמ"ט מכל מקום אם הלוה היה מודה דשטר זה נכתב מדעתו יען כי ראה שכיון שחייוב הואלינסייוש היה משנת השמ"ח אם כן עתה כשזקף עליו הואלינסייאש בסך מעות ראה לכתוב זמן השמ"ח שחשב שאינו מעלה ומוריד ונהי דשטר זה פסול לגבות בו ממשעבדי בין מזמן השמ"ח בין מזמן השמ"ט מכל מקום גבי ביה מבני חרי כיון שהלוה מודה שמדעתו ורצונו נתחייב משנת השמ"ח דלא גרע ממלוה על פה והלוה מודה בה ונפקא מינה לענין גביית הגרושוש שאם הגרושוש היו שוים לערך שמנים בשנת השמ"ח ועתה בזמן הפרעון שנת הש"ן שוים לערך שמנים חייב לפורעם לערך פ' ולא מבעיא כה"ג שהלוה מודה אלא אפילו אם הלוה כופר ואומר שלא נעשה השטר משנת השמ"ח מדעתו ורצונו והמלוה טוען שאין השטר מוקדם אף על פי שהעדים מודים שהשטר מוקדם ולדבריהם פסול לגבות בו אפילו מבני חרי וכמו שכתב הריב"ש בסימן רס"ד דעד כאן לא אמרו דגובה מבני חרי אלא כשלא הקדימו העדי' זמנו בכונה אבל אם הקדימוהו בכונה ודאי אפילו מבני חרי לא גובה בו שהרי העדים פסולים שחתמו שקר וכיון שכן אינו חייב ראובן לפרוע הגרושוש כי אם לערך תשעים כפי התקנה מכל מקום לאו כל כמנייהו דעדים לשוויי נפשייהו רשעים להפסיד למלוה וחייב הלוה לפרוע אם יש לו כל סך המעות הכתובים בשטר לערך שמנים הגרושוש ואם אין מעות ללוה יטרוף מן המשועבדים ששעבד הלוה או במכר או במתנה מכל מקום שורת הדין הוא שאחר שיפרע הלוה השטר לערך פ' ויקרעו השטר יכול הלוה להשביע למלוה שאותו השטר לא היה מוקדם והמעות שלקח ממנו שלקחם בדין דהיינו ההפרש שיש מערך צ' הגרושו' לערך פ' ודומה טענה זו לאותם הטענות שכתב הרמב"ם ז"ל בפרק י"ד מהלכות מלוה ולוה וזה לשונו שם הוציא עליו שטר מקויים והלוה טוען ואומר שטר מזוייף הוא ומעולם לא כתבתי שטר זה או שטוען שחוב זה רבית הוא או אבק רבית או שטען שהיא שטר אמנה או שאמר כתבתי ללות ולא לויתי כללו של דבר טוען טענה שאם הודה בעל השטר היה השטר בטל והמלוה עומד בשטרו ואומר שזה שקר טוען ואומר הלוה ישבע לו ויטול הרי זו מחלוקת בין הגאונים והפסק המחוור הוא מה שכתב בשם רבותיו יעויין שם. ונקטינן דבשטר שיש בו נאמנות דבלוה דטוען על המלוה אחד מאותם הטענות שכתב הרמב"ם ז"ל או טענה זו דנדון דידן שדומה לאותם הטענות וכי היכי דבאותם הטענות אם יודה בעל השטר השטר בטל הכי נמי טענה דנדון דידן שאם היה מודה שמעון בעל השטר שהשטר מוקדם השטר בטל ישלם הלוה ואחר כך יטעון הלוה על המלוה שאם יודה יחזיר. נאם הצעיר שלמה הכהן.
@שו"ת מהרש"ך חלק ב סימן קנט
שאלה פקיד א' שהיו שולחים לו סחורות ראובן ושמעון באנקונה דרך אניה בלב ים ונכתב לו סדר להבטיח סחורות ראובן והפקיד טעה ונתחלף לו השטה שהבטיח סחורו' שמעון ויקר מקרה בלתי טהור שהאניה נשבר' או נשבית אין רואה ועתה נפל הפרש בין ראובן ושמעון על הבטחון הנז' ראובן אומר לי משפט הבטחון שהורשה הפקיד להבטיח סחורתי ושמעון טוען ואומר לי משפט הבטחון אף על פי שלא הורשה הפקיד להבטיח סחורתי מזלו גרם שנתחלף לפקיד והבטיח סחורתי והפקיד אומר האמת שהורשתי להבטיח סחורו' ראובן וטעיתי בחשבי שנתן לי סדר להבטיח סחורות שמעון והבטחון היה בטעות הנני אומר שהבטחון יהיה לראובן שהרשתי להבטיח סחורתו ולא סחורת שמעון יורנו מורה מה משפט הבטחון הנז' ודבר מי יקום ושכרו כפול מן השמים.
תשובה קודם שאגיד דעתי וסברתי במה שנוגע לענין פסקא דדינא יען כי זה המאורע שייך לענין שליח העובר על דעת משלחו אמרתי לישא וליתן בשתי הלכות דשייכי להך דינא הא' היא בפרק אלמנה נזונת והכי איתא התם איבעיא להו אמר ליה זבין לי לתכא ואזל וזבין ליה כורא מאי מוסיף על דבריו היו ולתכא מיהא קני או דילמא מעביר על דבריו הוי ואפילו לתכא לא קני ובתר הכי קאמר גמרא איכא דאמרי הא לא תבעי לך דודאי מוסיף על דבריו הוי כי תבעי לך דאמר ליה זיל זבין לי כורא ואזל וזבין ליה לתכא מאי מי אמרינן א"ל דטבא לך עבדי לך וכו' או דילמא א"ל לא ניחא לי דלפשו שטרי עילואי ופשט רבי חנינא מסורא מהא דתנן נתן לו דינר של זהב ואמר ליה הבא לי חלוק והלך והביא לו בשלש חלוק ובשלש טלית שניהם מעלו אי אמרת בשלמא שליח כי האי גוונא עושה שליחותו ומוסיף על דבריו הוי משו' הכי בעל הבית מעל אלא אי אמרת מעביר על דבריו הוי אמאי מעל ודחי גמרא להך פשיטותא וקאמר הכא במאי עסקינן דאייתי ליה שש בשלש כלומר דכי האי גוונא בעל הבית מעל משום דמוסיף על דבריו הוי אבל היכא דהביא חלוק שוה שלש בשלש מעביר על דבריו הוי ובעל הבית לא מעל ופריך גמרא בתר הכי וקאמר אי הכי אימא סיפא רבי יהודה אומר אף בזה בעל הבית לא מעל מפני שיכול לומר חלוק גדול הייתי מבקש ואתה הבאת לי חלוק קטן ורע ומשני מאי רע רע בדמים דא"ל אי אייתית לי בשית כ"ש דמרווחנא טפי דהוה שוה תרתי סרי דייקא נמי דקתני מודה רבי יהודה בקטנית ששניהם מעלו וכו' ויראה מהך סוגיא דאפשיטא בעיין דהיכא דאייתי ליה שוה שלש בשלש מעביר על דבריו הוי. וכתב הר"ן ז"ל על מה שכתב הרי"ף ז"ל וז"ל משום דבגמר' בעינן למפשט דמוסיף על דבריו מדתניא נתן לו דינר זהב וכו' ודחינן לה ואמרינן הכא במאי עסקינן דאייתי ליה שוה שלש בשלש ועלה אמרינן דייקא נמי דקתני וכו' אלמא על הנכון מעביר על דבריו הוי ואין זה הכרע גמור דוק ותשכח. וצריך לעמוד ולהבין הטעם שכתב הר"ן ז"ל שאין הכרח גמור להוכיח מהגמרא דמעביר על דבריו הוי דכיון דמכח דיוקא דקטנית מוכרח לאוקומיה דמאי דקאמר ת"ק שניהם מעלו היינו משום דאייתי שוה שש בשלש אם כן משמע דהיכא דאייתי שלש בשלש מעביר על דבריו הוי. ואומר דטעמא דכתב הר"ן דאין הכרח מן הגמרא הוא משום דאברא דגמרא דחי דמאי דקתני שניהם מעלו היינו שהביא שוה שש בשלש אבל הביא שוה שלש בשלש מעביר על דבריו הוי ולא מעל בעל הבית ודייק מההיא דקטנית דמיירי מתניתין בהביא שש בשלש אבל מכל מקום לא מכרעא מלתא דמיירי בהביא שוה שית בשלש דוקא אבל הביא שלש בשלש מעביר על דבריו הוי דאפשר דפלוגתא דפליגי ת"ק ורבי יהודה בחלוק לא שנא הביא שש בשלש לא שנא שלש בשלש דלת"ק שניהם מעלו ולרבי יהודה בעל הבית לא מעל ומכל מקום בקטנית מודה רבי יהודה דהיכא דהביא שוה שש בשלש דבעל הבית מעל ולא מצי אמר ליה כמו גבי חלוק ומאי דקתני מודה ר' יהודה בקטנית היינו דאיכא חד צד בקטנית דמודה רבי יהודה דבעל הבית מעל והכי קאמר בחלוק לא שנא אייתי שוה שלש בשלש לא שנא אייתי שוה שש בשלש בעל הבית לא מעל מכל מקום בקטנית דוקא היכא דאייתי ליה שוה שלש בשלש בעל הבית לא מעל אבל היכא דאייתי ליה שוה שש בשלש מודה דבעל הבית מעל דליכא למימ' בקטנית טעמא דחלוק. ואם כן איכא טעמא רבה למימר דלא אפשיטא בעיין. עוד ראיתי לדקדק בהאי שמעתא במה שכתב הרא"ש ז"ל בפסקיו וז"ל כי תבעי לך כי א"ל כורא ואזל וזבין לתכא מי אמרינן א"ל טבא עבדי לך או דילמא מצי אמר ליה לא בעי דלפשו עלי שטרי והוא הדין דמיבעי ליה אם מכר כור בשנים אף על גב דלא שייך למימר הכא טבא עבדי לך דעיקר הטעם תלוי במאי דא"ל לא ניחא לי דלפשו שטרי עילואי דאית ליה רעותא למשלח אבל לא בעינן דלהוי ליה טבותא למשלח תדע דמייתי ראיה מהביא לו בשלש חלוק ובשלש טלית והתם לא שייך למימר טבא עבדי לך וכו' ויראה דיש לתמוה על דבריו דמשמע דאי בעיין דלעיל הוי משום דאיכא למימר טבא עבדי לך ליכא לאוכוחי מההיא דהביא לו בשלש חלוק ובשלש טלית משום דבההיא ליכא טעמא דטבא עבדי לך דיראה דשפיר מצי לאוכוחי ולמפשט דהשתא בההיא דהביא לו בשלש חלוק ובשלש טלית אף על גב דליכא למימר דטבא לך עבדי לך מכל מקום אמרינן דלא הוי מעביר על דבריו ומכ"ש דבבעיין דלעיל דלא הוי מעביר כיון דאיכא טעמא ושייך למימר דטבא לך עבדי לך. עוד כתב הרא"ש שם בסמוך וז"ל ולא איפשיטא בהדייא וסוגיין דמעביר על דבריו הוי משום דדיוקא דמתניתין דקתני מוד' ר' יהודה בקטנית דמיירי באייתי ליה שוה שית בשלש והיינו אי אמרינן מעביר על דבריו הוי דאי מוסיף על דבריו הוי אפילו אי אייתי ליה שוה שית בשלש בעל הבית מעל ומי שיעמוד על דבריו אלו יראה דאין בהם שום הבנה ואי אפשר להמלט מבלי שיהיה בו שום טעות בלשון ועם זה אומר דיראה דכונת הרא"ש ז"ל היא לומר דמדיוקא דקתני ומודה רבי יהודה בקטנית משמע דמתניתין מיירי באייתי ליה שוה שש בשלש ומ"ה קאמר ת"ק בעל הבית מעל אבל אייתי ליה שוה שלש בשלש לא מעל בעל הבית וטעמא דמלתא הוא משום דמעביר על דבריו הוי דאי מוסיף על דבריו אפי' אייתי ליה שוה שלש בשלש ומה שכתוב שם דאי מוסיף על דבריו הוי אפילו אייתי ליה שוה שית בשלש בעל הבי' מעל הוא טעות סופר וצריך להגיה אפילו מייתי ליה שוה שלש בשלש בעל הבית מעל.
עוד ראיתי לדקדק במה שאמר רש"י ז"ל וז"ל אמאי מעל אף על גב דליכא למימר הכא טעמא דאפושי שטרי מיהו אי בעלמא מעביר על דבריו הוי על כרחין לא עשה שליחותו נר' שהוקשה לו ז"ל דמאי פשיט מהכא דכי האי גוונא לא הוי מעביר על דבריו משום דליכא טעמא דאפושי שטרי אבל בבעיין דלעיל דאיכא טעמא דאפושי שטרי לעולם אימא לך דהוי מעביר על דבריו ומשום הכי כתב ואמר וניחא ליה לתרוצי הך קושיא דאם איתא דבעלמא היכא דאמר ליה זבין לי כורא וזבין לתכא הוי מעביר על דבריו אם כן היכא שנתן לו דינר של זהב להביא לו חלוק והביא לו חלוק בשלש דין הוא שלא עשה שליחותו ולא מפלגינן משום דהתם שייך טעמא דאפושי שטרי והכא לא שייך כיון דהכא והתם פחת וגרע משליחותו של בעל הבית ויראה דזהו פשט כונתו של רש"י במה שכתב ואין צורך למה שרצה הרב הגדול מוהרר"י ן' לב זלה"ה לפרושי בכונת רש"י ז"ל ואעפ"י שדבריו ז"ל הם עמוקים ומחודדים מכל מקום ירא' דרש"י ז"ל לא כיון בדבריו לפירושו כפי' /כפי/ הנראה מפשטן.
והנה יראה דיש לתמוה על רש"י ז"ל במה שהוקשה לו ז"ל דלא מצי למפשט מהכא דכי האי גוונא לא הוי מעביר על דבריו כיון דליכא טעמא דאפושי שטרי דיראה דטפי איכא למימר הכא דהוי מעביר אף על גב דליכא טעמא דאפושי שטרי מ"מ איכא טעמא רבה אחריתי דהוי מעביר על דבריו דעדיף טפי מההיא דאפושי שטרי דהיינו שצריך לחזר אחר חלוק אחר מששה דינרים כמו שצוה לשליח ולמכור החלוק שהביא לו השליח שאינו חפץ בו. כל זה ראיתי ונתון אל לבי לדקדק בהך שמעתא. והנה ההלכה השנית היא בפ' האומר דגיטין והכי איתא התם האומר לשלוחו ערב לי בתמרים וערב לו בגרוגרות בגרוגרות וערב לו בתמרים תני חדא עירובו עירוב ותני אידך אין עירובו עירוב ואמר רבא לא קשיא הא רבנן הא רבי אליעזר הא רבנן דאמרי קפידא הא רבי אליעזר דאמר מראה מקום הוא לו ורב יוסף אמר הא והא רבנן כאן בשלו כאן בשל חבירו ופרש"י ז"ל באוקמתא דרב יוסף וז"ל הא והא רבנן דאינהו נמי לא אמרי קפידא אלא דהתם ניחא ליה דתתזל ולא בדוכתא אחרינא והנך מתניתא כאן בשלו עירובו עירוב דלא איכפת ליה והאי דקתני עירוב כגון דיהב ליה חבריה רשות לערובי בתמרים דידיה וא"ל האיך לשלוחיה ערב לי בתמרים דפלוני והכא ודאי קפידא הוא דבגרוגרות דחבריה לית ליה רשות' והקשו התוספות ז"ל על זה הפי' וז"ל וקשה דלא משמע כלל דפליג רב יוסף אסוגיא דלעיל דסבר דלרבנן הוי קפידא בעירוב שלו כמו באשה ולא בא רב יוסף לחדש אלא בשל חבירו ועוד דאם כן הוה ליה למימר הא והא ככולי עלמא דרבי אליעזר נמי מודה דבשל חברו הוי קפידא כמו בבעל וכו' ויראה לע"ד דאין לתמוה על רש"י במה שפי' כלל ועקר ויראה דשתי הקושיות שהקשו התוספות עליו חדא מתרצת חברתה כי הנה רש"י ז"ל ס"ל דרב יוסף לא אתא אלא לאפוקי מדרבה דס"ל דלרבנן כי היכי דבמתני' אמרינן גבי דידה אף על גב דלא בדידה תליא מכל מקו' כיון דשני לאו שלוחה הוא הכא נמי גבי ערוב ואמר דלא דמי למתניתין דהתם איכא קפידא דהיינו דהתם ניחא ליה דתתזל ובדוכתא אחרינא לא ניחא לה אבל גבי עירוב בשלו לא איכפת ליה אי שני ומשום הכי עירובו עירוב ועל כרחין ליכא לאוקומי דאין עירובו עירוב לרבנן אלא דוקא בשל חברו ומשום הכי לא הוצרך לאוקומי ולתרוצי הברייתות אליבא דרבי אליעזר דאפי' רבה נמי ס"ל הכי דלרבי אליעזר בשלו ליכא קפידא ובשל חברו איכא קפידא והנה לפירוש התוספות דס"ל דמאי דקאמ' בגמרא הא בשל חברו דהיינו שלוחו כמו שפירשו יראה דאיכא למידק דאמאי שני בגמר' דלישנא דברייתא דקתני האומר לשלוחו דכיון דחבירו דקאמר בגמרא היינו שלוחו הל"ל הא בשלו הא בשל שלוחו ותו איכא למידק עלייהו דאם איתם /איתא/ דמאי דקאמר בגמרא בשל חבירו ומ"ה מוקי לה כרבנן דבשל שלוחו ליכא קפידא ובשלו איכא קפידא אם כן לדידהו דס"ל דלרבי אליעזר בשלו ליכא קפידא אם כן הוה מצי לאוקומי בגמרא תו אוקמתא אחריתי ולמימר אבעית אימא הא והא רבי אליעזר כאן בשלו כאן בשל חבירו בשלו לא הוי קפידא בשל חבירו דהיינו חבירו דעלמא דלא הוי שלוחו הוי קפידא והנה הר"ן ז"ל תמה על פירוש התופסות וז"ל אבל תמהני דלפי זה על כרחין אית לן למימר לרב יוסף דבכל מאי דליכא למקפד עליה אף על פי ששינה אפילו לרבנן מראה מקום הוא לו מדאמרינן דבשל חבירו עירובו עירוב ושלו משום הכי אין עירובו עירוב משום דאיכא למקפד בהכי וכיון שכן מי שקל לו קפידות הללו ולמימר דרבנן דוקא ולא רבי אליעזר דהא מצינן שפיר למימר דנהי דרבי אליעזר באשה לא הוי קפידא בעירוב בשלו ליכא קפידא יראה מדבריו ז"ל דאפילו לפי' התוספו' איכא לאקשוי מה שהקשו התוספות עצמם על רש"י דמצי לאוקומי הא והא ככולי עלמא ואמאי קאמר הא והא רבנן ואם כן יר' למידק במאי שכתב הר"ן ז"ל לשבח פי' תוס' ואמר וזה פי' נאה דכיון דלפי פרושם תפול עליהם הקושיא עצמה שהקשו הם על פי' רש"י ועוד הקושיא שהקשו הם עצמם על פרושם מההיא דהמפקיד דיראה שהיא קושיא חזקה והתירוץ שתירצו הוא דחוק קצת אם כן מה הוא השבח ששיבח לפי' התוספות ואמר שהוא פי' נאות וכו' כל זה ראיתי ונתון אל לבי לדקדק באלו ההלכות. ועתה אבא לענין פסקא דנדון דידן ואומר דיראה דמלתא דפשיטא היא דשמעון אין לו שום זכות בהבטחה שהבטיח הפקיד על שמו דכיון ששינה ועבר על דעת שמעון המשלחו אין כאן שליחות כלל וכמו שיש להוכיח מהמקומות שכתבתי למעלה ותכף נתבטל השליחות אז כשעשה ההבטחה ואם לא היתה נפסדת הספינה לא היה מקום לחייב לשמעון לשלם מעות ההבטחה ואם כן עתה שנפסדת הספינה שנמשך תועלת לשמעון בהבטחה לאו כל כמיניה דשמעון לקיים מה שעשה הפקיד ולגבי ראובן יר' שפשיעה גדולה פשע הפקיד שלא הבטיח כמו שצוהו ואיכא קפידא גדולה בדבר שיש אנשים שיראים מסכנת הים דהוי מלתא דשכיח הזקא ומצי אמר ליה לתקוני שדרתיך ולא לעותי ועדיפא הך מלתא מההיא עובדא דמייתי גמרא בפרק גט פשוט בההיא אתתא דיהבא ליה זוזי לההוא גברא למזבן לה ארעא אזל זבן לה שלא באחריות אתא לקמיה דרב נחמן אמר ליה מצי אמרה ליה לתקוני שדרתיך ולא לעוותי זיל זבנה מיניה כו' והואיל ואתא לידן הך עובדא ראיתי לעמוד על מה שנחלקו המפרשי' בפירושא דהך עובדא ולדקדק ולהבין כונת' והנה יחד כלם ראו לתרץ מאי דקשיא בהך עובדא והוא דכיון דקיימא לן דשליח ששינה ועות המקח בטל אם כן למה הוצרך רב נחמן לומר זיל זבנה מיניה שלא באחריות והדר זבנה ניהלה באחריות והנה הרא"ש ז"ל לתרץ הך קושי' כתב דהך עובדא משמע שקנה הקרקע בשם האשה וקנאו שלא באחריות ומן הדין המקח בטל והיה צריך להחזיר המעות לאשה ולפי שלא היו מעות ביד השליח משום הכי אמר לו שיחזור ויקנה הקרקע על שמו שלא באחריות וימכרנו לאשה באחריות כי המקח הראשון נתבטל לפי שקנאו בשם האשה ולא קנאו באחריות כמו שצותה האשה עליו. והנה יש לתמוה על הרא"ש ז"ל שהיה לו לפרש דמיירי שחפצה בקרקע ומתרצית בקבלת אחריות השליח שאם לא כן אין לכפותה שהרי יכולה לומר שהיא חפצה באחריות המכר מבשלו כמו שכתב וביאר הר"ן ז"ל בריש האיש מקדש והנה הרשב"א בתשובה שפי' בפי' ההיא עובדא כפירוש הרא"ש ז"ל ירא' שדקדק בזה וז"ל דהאי עובדא בשם האשה שעשאתו שליח קנה והשליח והמוכר בדברים מפורשים התנו ביניהם ולפיכך המקח קיים אצלם שאין כאן אונאה של כלום אלא שהשליח שעות פשע והלכך או ימכור למשלח באחריות או ישלם לו מעות שמסר בידו ובמה שכתב שישלם לה המעות כיוון למה שכתבנו שאינו יכול לכפות ליקח הקרקע ויש לגמגם קצת במה שכתב הרשב"א ז"ל דכיון דס"ל דהאי עובד' בשם האשה שעשאתו שליח קנה אם כן היכי קאמר ולפיכך המקח קיים אצלם דכיון ששינה משלחותו דין הוא שיהא המקח בטל והר"ן ז"ל בפ' האיש מקדש גבי הא דאמר רב נחמן אבל שוי שליח מצי אמר ליה לתקוני שדרתיך ולא לעוותי כתב דאיכא למידק מעובדא דגט פשוט דא"ל זיל זבנה מניה שלא באחריות ואמאי מחייבינן התם לשליח בהאי לימא דלהוי בטל מקח כי הכא יש לומר דהתם השליח לקח סתם ואין למוכר דין ודברים אלא עמו ואף על פי שהוא אומר עכשיו שלצורך האשה לקחו אין למוכר בכך כלום וכו' והנה לפי פירושו יקשה דמה צורך היה לומר זיל זבנה מניה כיון שכבר קנאו על שמו ונגמר המקח בין המוכר והשליח מה צורך לחזור ולקנות מן האשה דבשלמא להרא"ש ניחא דכיון דמעיקר' קנאו לשם האשה ופשע בקניה ונתבטל המקח ניחא שצריך לחזור ולקנות ונחזור לנדון דידן ואומר דודאי דלגבי שמעון אין מקום לזכות בהבטחה כיון שמה שעשה הפקיד להבטיח לחשבונו לא היה במצותו וגם אם לא היה מבטיח לא היה פושע ובמה שלא הבטיח לראובן היה פושע כמו שכתבתי נכרים דברי אמת שטעה וכשהבטיח חשב שהיה מבטיח לחשבון ראובן דאין להעלות על לב שמדעת וכונה עשה מה שעשה והיה מחייב עצמו בתשלומי פושע ויראה דאפילו אם היה שמעון מוחזק בזכות ההבטחה הזאת היה הדין נותן להוציאו מידו ולזכות בה לראובן וקרוב הדבר לדמותו לדיין שטעה בדבר משנה דקי"ל דחוזר כי הנה זה הפקיד טעה שחשב ששמעון היה מצוה להבטיח ולביה אנסיה לחשוב כן וכיון שנתגלה שהיה טעות דין הוא שיחזור הטעות כ"ש שכפי הנראה מנוסח השאלה וסדורה שעסק הבטחון עדיין הוא ביד המבטיח ואם כן כיון שההבטחה היא עדיין ביד המבטיח הדין נותן שיזכה בה ראובן המצוה להבטיח ואין לשמעון שום כח וזכות בהבטחה הזאת. נאם הצעיר שלמה הכהן.
@שו"ת מהרש"ך חלק ב סימן קס
זה הפסק הוא של מורי ורבי זלה"ה.
שאלה אשה שאמרה בפני ב"ד שאין לבעלה גבורת אנשים לשמש מטתו כדרך כל הארץ כי ישען על ביתו ולא יעמוד ובעלה טוען ואומר והרי בתולה היתה ועתה היא בעולה כי הוא בעלה והיא אומרת כי באותה לילה ראשונה שנתיחד עמה לא נשרו מבתוליה אלא טפת דם ומעט מעט נשרו מרוב המיעוך והמשמוש שהיה ממשמש ברחמה באצבעו כדי להכניס האבר שלו ברחמה עוד טען הבעל והביא עדות על פי נשים שהעידו שיצא מגופה כחתיכת דם כמות שנים או ג' אצבעות וגם ראו שהשליכה השליא וזה העדות נתקבל בפני ג' בעלי תורה ולא נתקבל זה העדות בפני האשה הנז' ואחר כך חזרו הנשים הנז' והעידו בפני ובפני שני בעלי תורה אחרים ובפני האשה הנז' ולא העידו מהשליא כלל גם שאלתים אם היה נפל או לאו ואמרו שלא ידעו.
גם שאלתים אם ידעו מכמה ימים היה אותה החתיכה מדם או בשר שיצא מגופה ואמרו שלא ידעו והאשה אמרה שהיה מט"ו ימים ובימי וסתה ופעמים יקרה לה כן שמשלכת חתיכת דם קרוש שנרא' כנפל ובעלה הוא עתה כבן חמשה ועשרים והוא עלול מחלי האבן ויש עתה כמו י"ב שנה שפתחוהו במבושיו באזמל או תער והוציאו אבן כביצה קטנה ואני היושב על המשפט לכן נבחרתי מאת השתי כתות בזה לדון דין אמת לאמתו עד מקום שיד שכלי מגעת ונפשי יודעת והנני בא לעקר הדין כאשר יורוני מן השמים.
תשובה בשלהי נדרים תנן בראשונה היו אומרים ג' נשים יוצאות ונוטלו' כתובה האומרת טמאה אני לך השמים ביני לבינך ונטולה אני מן היהודי' חזרו לומר שלא תהא אשה נותנת עיניה באחר ומקלקלת על בעלה האומרת טמאה אני לך תביא ראיה לדבריה שמים ביני לבינך יעשו דרך בקשה ונטולה אני מן היהודי' יפר לחלקו ותהא משמשתו ותהא נטולה מן היהודים עכ"ל המשנה ופי' רש"י השמים ביני לבינך שאינו מזריע דדבר זה אינו גלוי לבריות אלא לשמים עכ"ל רש"י ז"ל ונ"ל פירוש לפירושו שאינו מזריע דפי' היינו שאינו מזריע זרע יורה כחץ קאמר דכל שאינו יורה כחץ לאו זרע הוא להולדה אבל אין לומר דשאינו מזריע דפי' היינו שאינו מזריע כלל והיינו טענת שאין לו גבורת אנשים וישען על ביתו ולא יעמוד דהא אמרי' בגמרא מתיב רב משרשיא השמים ביני לבינך דמשנה אחרונה תהוי תיובתא דרב המנונא והא הכא דידעה היא ובעלה ידע בה וקתני דלא מהימני קא סבר רב המנונא וכו' נהי דבביאה ידע ביורה כחץ מי ידע ומשום הכי משקרא אלמא דטעמא דמתניתין דלא מהימנא משום דביורה כחץ מעיזה כיון דאיהו לא ידע ביה ואם כן על כרחין דהשמים דביני לבינך דקאמר ופי' רש"י ז"ל דאינו מזריע היינו זרע יורה כחץ דאיהו לא קא ידע וכן נראה מדברי הרי"ף בשלהי הבא על יבמתו שכתב וז"ל חזינן לגאון דקאמר הא דאמר רבי אמי דברים שבינו לבינה היא נאמנת לדברי משנה ראשונ' הוא ולא עבדינן בה עובדא דתנן בראשונה היו אומ' ג' נשים יוצאות ונוטלות כתובה וחדא מינייהו האומרת השמים ביני לבינך והא אדחה לה דתון חזרו לומר שלא תהא אשה נותנת עיניה באחר ומקלקלת על בעלה עד ולא אולידנה מנך הוא דאינו יורה כחץ הלכך אי בעית לאפוקה וכו' עד היא נאמנת דאיהי קים לה ביורה כחץ וכו' עד אבל משנה ראשונה לאו על הדין עקר אמירא אלא במי שלא שהתה עם בעלה י' שנים וכו' עכ"ל מתוך לשונו משמע דרבי אמי ומשנה ראשונה שוים לומר שטענתה היא שאינו יורה כחץ ואין חילוק ביניהם אלא דר' אמי מיירי באיש ששהתה עם אשתו י' שנים ולא ילדה ומשנה ראשונה מיירי תוך י' שנים וכן פי' רוב המפרשים ז"ל דטעמא דמתניתין דלא מהימנא למשנה אחרונה משום דטענתה בהשמים ביני לבינך דקאמרה היינו שאינו יורה כחץ דודאי מעיזה ומשקרא כיון דאיהו לא ידע בהכי ולהכי לא מהימנא וכן נראה ממה שכתבו התוספות ביבמות פ' ב"ש וז"ל השמים ביני לבינך פ"ה גלוי וידוע לשמים שאינו נזקק עמי כשאר בני אדם ולא נהירא דבשלהי נדרים מפרש בגמרא בהדיא דהיינו שאינו יורה כחץ עכ"ל ומדהקשו התוס' ז"ל לפי' רש"י דפ' ב"ש ולא הקשו לפי' רש"י דשלהי נדרים משמע דלפרש"י דנדרים אפשר לפרשו כדפי' שאין טענתה לומר שאין לו גבורת אנשים אלא שאינו יורה כחץ וכן נראה ממה שכתב הרמב"ם ז"ל בפ"טו מה' אישות לפי מה שפירש דבריו הרב המגיד ומוה"ר לוי ן' חביב ז"ל וז"ל הרמב"ם ז"ל האשה שבאה לב"ד ואמרה בעלי אינו יכול לשמש כדרך כל הארץ שמוש שמוליד או שאינו יורה כחץ יעשו הדייני' פשרה ואומרים לה ראוי שתנהגי עם בעליך עד שתשהי עשרה שנים ולא תלדי ואחר כך תתבעי ומגלגלין עמה בדבר זה ואין כופין אותה לישב ולא דנין אותה כדין מורדת אלא מאריכין עמה בדבר זה עד שיעשו פשרה עכ"ל וכתב הרב המגיד וז"ל זהו דין משנה אחרונה שבפ' אחרון דנדרים השמים ביני לבניך יעשו דרך בקשה ולפי גמרתינו היא בטוענת שאינו יורה כחץ כמו שכתב רבינו ז"ל עכ"ל הרי שפי' בדברי הרמב"ם ז"ל דס"ל דטענתה דהשמים ביני לבינך היינו שאינו יורה כחץ ואף על פי שכתב בעלי אינו יכול לשמש כדרך כל הארץ היינו כדמפרש לקמיה שמוש שאינו מוליד או שמפרשת דבריה ואומרת בפירוש שאינו יורה כחץ אברא דלפי מה שפי' הרב המגיד בפ' י"ד מה' אישו' נראה דס"ל לרמב"ם דמתני' מיירי אפילו בטוענת שאין לו גבורת אנשים ולא נהירא וכמו שאבאר בס"ד וכן נראה ממה שכתב בפי' המשנה וז"ל ואשוב לכוונת השמי' ביני לבינך שהיא טוענת בענין שאי איפש' הידיעה אלא ליודע הנסתרו' וכו' כגון שאומרת שהוא אינו שלם לתשמיש ואינו יורה כחץ אשר לא תתעבר עכ"ל הרי שעקר טענתה היא שאינו שלם לתשמיש ואינו יורה כחץ כדפי' ואף על פי שמפשט דברי הרמב"ם ז"ל נראה דבתרוייהו לא מהימנא בין בטוענת שאינו יורה כחץ בין בטוענת שאין לו גבורת אנשי' אית לן למשכוני אנפשין ולישב דבריו ז"ל דלא ליתי דלא כהלכתא דהא קי"ל בפ' בתרא דנדרים כרב המנונא דבאומרת גרשתני נאמנת והכי נמי נאמנת באומרת שאין לו גבורת אנשי' דדמיין אהדדי כדבעינן למימר לקמן.
והשתא דאתינן להכי אפשר נמי ליישב פרש"י דיבמו' כסוגיית שלהי נדרים רשבב /דטענתה/ היינו שאינו יורה כחץ וה"ק שאינו נזקק עמי כשאר בני אדם היינו כשאר בני אדם שזרעם יורה כחץ אבל זה אין זרעו יורה כחץ ויש להביא ראיה לדברי ממה שכתב העריך בערך שמים וז"ל ביבמו' בסוף גמ' דפ' ב"ש ובסוף נדרי' שמים ביני לבינך יעשו דרך בקשה ירושלמי כמה דשמיא רחיקין מן ארעא כך תהא אתתא איהי רחיקא מן ההוא גברא שאינו יורה כחץ הרי שפי' הגאון בעל הערוך ז"ל שהיא מתרחקת ממנו כרחוק וכגבוה שמים על הארץ לפי שאינו יורה כחץ דודאי אין לומר דמאי דאמר הערוך שאינו יורה כחץ הוא מלשון הירושלמי ואינו פי' בעל הערוך שהרי בכל נוסחאות הירושלמי אשר אצלנו אין כתוב שאינו יורה כחץ אלא פי' הוא שפי' בדברי הירושלמי כדי שלא יחלוק אגמרא דידן וכן פירש הירושלמי סמ"ג ואחר שכתבתי כן מצאתי בתשובת הרמב"ן סימן קל"ט כדברי במה שכתבתי בשם הערוך ראיה לדברי ותו הי"ת לדעת הרואה פסקי זה שקודם ראותי תשובת הרמב"ן ז"ל כתבתי מה שכתבתי ראיה לדברי מדברי הערוך ואף על פי שמדברי הרמב"ן בתשובה נראה שמפרש דברי הרמב"ם כפשוטן ופליג לההיא דשלהי נדרים דמשמע בהדיא דבטוענת יורה כחץ דוקא אינה נאמנת אבל בטוענת שאין לו גבורת אנשים נאמנת מדרב המנונא דקי"ל כוותיה ולהרמב"ם ז"ל בתרוייהו אינה נאמנת מכל מקום נ"ל לדחוק ולפרש דברי הרמב"ם ז"ל כמו שפירשתי לעיל וכמו שפי' גם כן מוה"ר לוי ז"ל וכן מטין דברי הרב המגיד בהבנת דברי הרמב"ם ז"ל ובפ' י"ד לא פי' כן שכת' הרב המגיד וז"ל דין משנה אחרונה שבפ' אחרון דנדרים השמים ביני לבינך יעשו דרך בקשה ולפי גמרתינו היא בטוענת שאינו יורה כחץ כמו שכתב רבינו ע"כ ואם איתא דלהרמב"ם בין בטוענת שאינו יורה כחץ בין בטוענת שאין לו גבורת אנשים בתרוייהו ס"ל דאינה נאמנת כדברי הרמב"ן ז"ל היאך כתב הרב המגיד ולפי גמרתינו היא בטוענת שאינו יורה כחץ כמו שכתב רבינו הרי סברת רבינו הפוכה מגמרתנו דלגמרתינו דוקא בטוענת שאינו יורה כחץ /אינה/ נאמנת אבל בטוענת שאין לו גבורת אנשי' נאמנת מדרב המנונא והרמב"ם ז"ל ס"ל דבתרוייהו אינה נאמנת כפי שטחיות דבריו וכמו שהבין הרמב"ן ז"ל מדבריו ונמצינו למדין לפי זה דלכל הפי' ז"ל מתניתין דשלהי נדרים דתנן השמים ביני לבינך דאינה נאמנת למשנה אחרונה היינו דוקא בטוענת שאינו יורה כחץ אבל בטוענת שאין לו גבורת אנשים מהימנא מדרב המנונא כמו שהעלו כל המפרשים ז"ל כמו שאבאר לפנינו בע"ה ואם כן בנדון דידן שאשה זו טוענת על בעלה שאין לו גבורת אנשים וישען על ביתו ולא יעמוד כל שאומרת כן בבית דין בפני בעלה נאמנת כיון דקי"ל כרב המנונא כמו שפסקו ז"ל אלא שעדיין צריכים אנו לברר וללבן אי כפינן ליה בשוטי על הגט או דמבקשים ממנו על הגט ומבזינן ליה לקרותו עבריינא שעובר על דברי חכמים. וכתבו התוספות בריש המדיר ובשילהי פ' הנז' דבכל מקום שאמרו חכמים יוציא ויתן כתובה היינו שכופין בשוטים להוציא וליתן כתובה אלא שלבסוף הביאו דברי ר"ח וכתבו עליו וז"ל ור"ח הביא הירושלמי בכל הנך יוציא דמתניתין אין כופין כו' עד ופסק ר"ח כו' שאין כופין אלא היכא שמפרש בהדיא כופין אבל היכא דאמור רבנן יוציא אומרים לו כבר חייבוך חכמי' להוציא ואם לא תוציא מותר לקרותך עבריינא וכו' עד ויותר נראה דכופין בכל הני כדפי' אלא שבירושלמי קסבר ששייך נמי כפייה במילי אבל לדידן דקי"ל דבדברים לא יוסר עבד ע"כ אידי ואידי בשוטים כיון דלשון יוציא משמע כפיה היכא דעושה לה עולה ומיהו אין לכוף שום אדם לגרש ולעשות מעשה עד שנמצא ראיה ברורה עכ"ל דשמעינן מינה תרתי שמעינן מינה דסתם יוציא שאמרו ז"ל היינו כופין בשוטים אלא דלבסוף חששו לדברי ר"ח ואמרו שיש לחוש ושלא לעשות מעשה וכו' ועד כאן לא קאמרי ז"ל אלא ביוציא ויתן כתובה המוזכר בדברי חכמים קדמוני' ז"ל והוא במשנה ובריתא ובמימרא אבל ביוציא ויתן כתובה שלא נזכר בשום מקום מהמקומות הנז' אלא המוזכר בדברי האחרונים כהרא"ש והר"ן והריב"ש וכיוצא בהם הבנתו האמתית היא כופין כמו שכתבו התוספות דלשון יוציא משמע כפיה ובלשון חז"ל הקדמוני' איפשר לחוש לדברי ר"ח ז"ל ולומר דלשון יוציא היינו בדברים ושלא לכוף אבל כיון שאחרוני המפרשים ז"ל ראו שיש לחוש לדברי ר"ח שלא לכוף אמאי נקטי לישנא דיוציא ויתן כתובה דאיכא למטעי דכופין ליתן גט כמו שכתבו התוספות דלשון יוציא הוא כפיה הוה להו למינקט כופין בדברים דהוי לישנא דברירא טפי וליכא למיטעי ביה אלא ודאי משמע דלשון יוציא היינו במקום שהוזכר בדבריהם ז"ל יוציא ויתן כתובה אבל בנדון דידן לא הוזכר בשום מקום יוציא ויתן כתובה המוזכר בדברי האחרונים ז"ל לא הוי אלא כפיה ממש דלא באו לסתום אלא לפרש וכ"ש במקום שהוזכר בדברי אחרוני המפרשי' ז"ל כופין היינו כפשוטו בשוטי וכמו שאפרש בס"ד וזה צריכין אנו לנ"ד.
עוד יש לדקדק מלשון התוס' ז"ל דבכל מקום שאמר כופין הוי בשוטים אפילו לדברי ר"ח ז"ל כמו שכתבו ז"ל בשם ר"ח שכתבו שאין כופין אלא היכא שמפרש בהדיא כופין עכ"ל ואם כן כ"ש בלשון כופין המוזכר בדברי אחרוני המפרשים ז"ל דהוי כפיה בשוטי כפשטה דהא יוציא ויתן כתובה שאמרו חז"ל בגמרא הוי כפיה בדברים לר"ח ומינה דכופין סתם דאמרו חז"ל סליק חד דרגה והוי כפיה בשוטים וכ"ש וק"ו כפיה האמורה והמוזכרת באחרוני המפרשים ז"ל דהויא כפיה בשוטים דאחרוני המפרשי' באו לפרש ולא לסתום וזה ברור מאד. מהשתא נדחו דברי מוה"ר לוי ן' חביב ז"ל במה שכתב וז"ל והנלע"ד דבענין כפיה על הגט לא פליגו כלל ואף שכתב הרא"ש כופין סתם פירושו בהכרח כפיית דברי' כגון לקרותו עבריין ושאינו מקיים דברי חכמים אבל לא מנדין ולא מכין והיא עצמה סברת הר"ן ז"ל ראיה לזה כי הדין בנדון שלפנינו הוא כדין הג' נשים לפי משנה ראשונה כיון שהוא נלמד מדיוק אותה משנה ודוקא שאינו יורה כחץ הוא דחזרו לומר דאינה נאמנת אבל בטענה הזאת נאמנת ודינה כדין משנה ראשונה ודברי משנה ראשונה הם ג' נשים יוצאות ונוטלות כתובה וכבר פסקו רוב הפוסקים והרא"ש בכללם כי בכל מקום שהוזכר יוציא ויתן כתובה אין כופין על הגט זולתי במקומות פרטים ומהטעם הנז' בדבריהם ז"ל אם כן בנדון שלפנינו אין כופין וכו' עד גם בעל הטור בעצמו כתב בסוף הסימן הנז' למעלה מביא הסברות הנז' מהר"י ור"ח והסכמת הרא"ש ז"ל עליהם וכו' עד ואם כן בהכרח לנו לומר כי מה שכתב בעל הטורים כופין בנדון שלפנינו והם דברי הרא"ש ז"ל רוצה לומר כפיית דברים לבד לא כפיה אחרת וכן נראה מתשובת הרא"ש ז"ל שכתב וז"ל ולענין כפיה ודאי הוא כמו שכתבת שכופין אותו להוציא דלא דמי להיכא דהיא אמרה מיניה והוא אמר מינה שאין כופין אותו להוציא אלא אם כן באה מחמת טענה דהתם אין לה מניעת עונה אבל הכא הכל יודעים כלה למה נכנסה לחופה ודמי לאיני זן ואיני מפרנס ולענין כפיה ידעת מה שכתב ר"י ז"ל שרצה לומר דכל הני יוציא ויתן כתובה דפ' המדיר שכופין אותו בשוטי וראייותיו אצלך בתוספו' וכו' עד והארכתי הרבה בפסקי והסכמתי שאין כופין אלא בבאה מחמת טענה והיכא דליכא למיחש שמא עיניה נתנה באחר על אחת מן הדרכים שכתוב בתוס' ז"ל ע"כ הרי שכתב הרא"ש בכאן דודאי כופין ולא דמי וכו' ובסוף כתב שאין כופין אלא בבאה מחמת טענה כנראה שסותר דבריו אבל נראה כאשר כתבתי שרוצה לומר כופין בכפיית דברים וכפיה כזאת לדעת כל הפוסקים עושין אותה עכ"ל והני מילי מרפסן אגרי מטעמא דפרישית לעיל שהרי אפילו לר"ח שכתב דלשון יוציא ויתן כתובה שאמרו חכמים באיזה מקום שמוזכר לאו היינו כפייה בשוטים אלא בדברים מ"מ מודה הוא דכל היכא דאמרו חכמי' ז"ל כופין אותו להוציא היינו בשוטים וכ"ש לשון כופין האמור בדברי אחרוני המפרשים ז"ל דהוי כפשוטו דהיינו כפיה בשוטים והיאך נאמר שכופין שכתב בעל הטור הוי כפיית דברים והלא הטור עצמו בסימן קנ"ד בתחלתו כתב ואמר אלו שכופין אותם בשוטין להוציא וליתן כתובה וקא מפרש ואזיל לכלהו דכופין בשוטים מוכה שחין וכו' האומר איני זן ואיני מפרנס וכו' ואם טוענת שאין לו גבורת אנשי' לבא עליה כדרך כל הארץ ושואלת גט והוא מכחישה נאמנת היא וכופין אותו להוציא עכ"ל הרי שמתוך דבריו נראה בהדיא דכופין בשוטי' דנקט ברישא אכלהו בבי דמפרש ואזיל קאי. ועוד שכתב וז"ל עוד סברא ג' כפי הנראה היא סברת הר"ן ז"ל שכתבתי למעלה יוציא ויתן כתובה ופירושו בהכרח מבקשין על הגט וכופין על הכתובה דומיא דההיא אני בבגדי והיא בבגדה יוציא ויתן כתובה שהביא הרב ז"ל שהדין שיתן כתובה על כרחו והדין אם ירצה כמו שאמר הרב ז"ל בכתובו' פ' המדיר עכ"ל ואני עיינתי בפי' הר"ן ז"ל להלכות פ' המדיר ולא מצאתי ושמא בחדושיו דכתובות כתב כן אבל אין משם כל כך ראיה דדוקא בההיא דהוא בבגדו והיא בבגדה יוציא ויתן כתובה דוקא פי' הר"ן דמבקשין על הגט ולא כופין דהא מקיימא מצות עונה אף על פי שהוא בבגדו וכו' אבל באומרת שאין לו גבורת אנשי' דמהימנא מדרב המנונא דין הוא לכופו להוציא וליתן כתובה משום דלא מקיימה מצות עונה כלל ולמה נכנסה לחופה.
כתב עוד וז"ל ראיה לזה כי הדין בנדון שלפנינו הוא כדין הג' נשים לפי משנה ראשונה כיון שהוא נלמד מדיוק אותה משנה וכבר פסקו רוב הפוסקים וכו' בכל מקום שהוזכר יוציא ויתן כתובה אין כופין על הגט זולתי במקומות וכו' אם כן בנדון שלפנינו אין כופין עכ"ל והא נמי ליתא במחילה מכ"ת דמידי אריא הא כדאיתא והא כדאיתא דאף על גב דבדין ג' נשים לפי משנה ראשונה אמרינן יוציא ויתן כתובה דהכי תנן בראשונה היו אומרים ג' נשים יוצאות ונוטלות וכו' דנאמנות הן למשנה ראשונה אמרינן יוציא ויתן כתובה אף על גב דחזרו לומר אינה נאמנת דוקא ביורה כחץ כדפי' אבל בטוענת אין לו גבורת אנשים לעולם נאמנת היא מי אמר לו דהא דנאמנת היינו דיבקש על הגט ולא שיכופו על הגט נימא דלמשנה ראשונה הא דנאמנת בטוענת יורה כחץ היינו לבקש על הגט אבל בטענת אין לו גבורת אנשים דמהימנא היינו דמהימנא וכופין אותו דהאי כדיניה והאי כדיניה דודאי כיון שאין לו גבורת אנשים מבטלה ממצות עונה לגמרי ואם כן דין הוא לכופו ליתן גט. ועוד דאפילו אם תימצא לומר דדין זה דטוענת שאין לו גבורת אנשים הוא נלמד מדיוק אותה משנה דג' נשים יוצאות וכו' מי אמר לו דדין ג' אנשים דתנן יוצאות היינו מבקשים להוציא נימא דיוצאות ונוטלו' כתובה דתנן היינו דכופין אותו על הגט דהא טמאה אני לך בכהן מתוקמא שאשתו נאנסה ואונס בכהן אסור ואומרת לו שטמאה היא לו ולכן כופין אותו לגרש וכן נראה ממה שכתב הר"ן ז"ל בפי' ההיא מתני' דנדרים וז"ל ומ"ה כופין אותו להוציא וליתן כתובה עכ"ל משמע בהדיא דיוצאות ונוטלות כתובה היינו כופין אותו להוציא וכן נראה מלשון רש"י ז"ל שכתב וז"ל יוצאות בעל כרחו של בעל עכ"ל והיינו כדפרישית וכן נראה מדברי הרמב"ם ז"ל בפי' המשנה וז"ל ולולי שאנו חוששין שמא עיניה נתנה באחר היינו מגרשים אותה ממנו והיינו מחייבים אותו כתובה עכ"ל.
עוד כתב ואין כופין על הגירושין בשום פנים עכ"ל ולשון היינו מגרשין דקאמר היינו מגרשין אותו בע"כ וכן מדקאמר למשנה אחרונה ואין כופין על הגירושין משמע דלמשנה ראשונה כופין והיינו נמי כדפי' וכ"כ הרמב"ן ז"ל בתשובה סימן קל"ט וז"ל ולפי מה שנאמר בגמרא נראה דהשמים ביני לבינך הוא שמפרש שאינו יורה כחץ וכן פי' הגאון ז"ל ולומר שאין אדם יודע ביניהם אלא השמים ולפי' היא רוצה להתגרש ממנו ולהנשא לאחר שיהיו לה בנים ממנו ובראשונה היו אומ' שהיא נאמנת בכך וכופין הבעל להוציא וליתן כתובה עכ"ל הרי שכתב בפי' דלמשנה ראשונה כופין להוציא ויתן כתובה וסתם כופין אליבא דכ"ע היינו בשוטים ואם כן כי ילפינן מינה לטוענת שאין לו גבורת אנשים היינו לכופו לגרש. כתב עוד הרי שכתב הרא"ש בכאן דודאי כופין ולא דמי וכו' ובסוף כתב שאין כופין אלא בבאה מחמת טענה כנר' שסותר דבריו אבל נראה כאשר כתבתי שר"ל כופין בכפיית דברי' עכ"ל דברים נכרים כי מה שכתב הרא"ש דודאי כופין היינו כפיה ממש בשוטים כמו שהוכחתי לעיל ולא כמו שכת' מוה"ר לוי ז"ל שהרי הרא"ש כת' וז"ל ולענין כפיה ודאי הוא כמו שכתבת שכופין אותו להוציא דלא דמי להיא אמרה מיניה והוא אומר מינה שאין כופין אותו להוציא אלא אם כן באה מחמת טענה דהתם אין לה מניעת עונה אבל הכא הכל יודעין כלה למה נכנסה לחופה ודמי לאיני זן ואיני מפרנס עכ"ל הרי שכתב דכופין אותו להוציא משום דדמי לאיני זן ואיני מפרנס ובאומר איני זן ואיני מפרנס דאמרינן כופין לרב ההוא כופין לכ"ע אפי' לר"ח היינו כופין בשוטים ואם כן אותו נדון שבאה התשובה עליו דהיינו נדון דידן כופין נמי דקאמר היינו כופין אותו בשוטים קאמר ועוד שכתב ולענין כפיה ידעת מה שכת' ר"י ז"ל שר"ל דכל הני יוציא ויתן כתובה דפ' המדיר שכופין אותו בשוטים ומה שכתב ר"ח אההיא דירושלמי וכו' עכ"ל ולכאורה ק' דמאי האי דהדר תו לכתוב לשואל ולענין כפיה ידעת מה שכתב ר"י וכו' והרי כת' ראשונה תשובה לשואל על ענין הכפייה מאי האי דהדר תו למי' ולענין הכפיה ועוד בראשונה כת' לשואל ולענין כפייה ודאי הוא כמו שכתבת שכופים אותו להוציא וכו' אם כן נראה שהשואל עצמו כת' דבטוענת על בעלה שאין לו גבורת אנשים כופין אותו להוציא והרא"ש הסכים עמו וכתב לו שהדין כן הוא כדבריו דכופין אותו להוציא ואם כן מה זה שחזר הרא"ש וכתב לשואל ולענין הכפיה כבר ידעת מה שכתב ר"י שנר' שהשואל לא היה יודע דין הכפיה כלל איך ומה היא הכפיה עד שהשיבו הרא"ש ז"ל מכל זה נראה ודברים מוכיחים שיש קצור בלשון השאלה ונראה שנשאל הרא"ש מאותו השואל על ג' או ד' דברי' נשאל על עקר הדין בטוענת על בעלה שאין לו גבורת אנשים מה דינה אם נאמנת או לא גם אם כופין אותו להוציא אם לאו גם שאל השואל שאר דיני כפייה דההיא דתנן בהמדיר המדיר את אשתו מתשמיש המטה יוציא ויתן כתובה מה פירושו אי פירושו שכופין אותו להוציא בשוטים או יוציא דתנן היינו שכופין אותו בדברים וכן שאל נמי אההיא דתנן בכתובות ואלו שכופין אותם להוציא וכו' אי איכא אחריני וכן נמי שאל בדין מאיס עלי נמי דכפי' להו מלבד אותם השנויי' במשנה ועל כל זה השיב הרא"ש ז"ל וראשונה השיב בכפיית מי שאין לו גבורת אנשים והוא נדון השאלה והוא מה שכתב ראשונה ולענין כפיה ודאי הוא כמו שכתבת וכו' ועל שאר דיני כפייה חזר וכתב עוד ולענין כפיה ידעת מה שכתב ר"י ז"ל שרצה לומר וכו' ואם לא ע"ד זה לא ידעתי לישבה והשתא ניחא נמי מה שכתב ועל ענין כפיה ודאי הוא כמו שכתבת והאדם יראה לעינים שהשואל לא כתב כלל בענין כפיה וכן נמי ממה שכתב בסוף התשובה ודינא דמאיס עלי ידעת כי חכמי אשכנז וכו' ולא הוזכר בשאלה שאותו חכם השואל שאל כלל בדין מאיס עלי אלא עכ"ל שהשואל שאל מהרא"ש שאר שאלות ולא הוזכרו בשאלה.
ומה שכתב עוד וז"ל גם בעל הטור בעצמו כתב בסוף הסי' הנז' למעלה מביא הסברות הנז' מהר"י ור"ח והסכמת הרא"ש עליהם כו' עד ואם כן בהכרח לנו לומר כי מה שכתב בעל הטורים כופין בנדון דידן שלפנינו כו' עד ר"ל כפיית דברים לבד כו' עכ"ל ואני שמעתי ולא אבין דמה ענין מה שכתב בעל הטור בסוף הסימן לנדון דידן וז"ל הטור בסוף הסימן כל הנושא בעבירה בין באיסור דאורייתא כגון אלמנה לכהן גדול גרושה וחלוצה לכהן הדיוט ממזרת ונתינה לישראל בת ישראל לנתין ולממזר בין באיסור דרבנן כגון שניות כופין אותו בשוטי' להוציא וכתב הרי"ף דה"ה בכל הנך דקתני בהו יוציא שכופין אותו אפילו בשוטים וכן פרש"י כשנשא אשה ושהה עמה י' שנים ולא ילדה כופין אותו להוציא ור"ח כתב כל היכא דאמור רבנן יוציא ויתן כתובתה אין כופין אותו להוציא אלא אומרים לו כבר חייבוך חכמים להוציא ואם לא תוציא מותר לקרותך עבריינא אבל לכפותו בשוטי' לא אם לא שמפ' בו שכופין אותו להוציא עד וכתב א"א הרא"ש ז"ל וכיון דאיכ' פלוגת' דרבוותא ראוי להחמיר שלא לכוף בשוטים כדי שלא יהיה גט מעושה עכ"ל האדם יר' לעינים דהתם פלוגתא דהרי"ף ור"ח לא הויא אלא בהנהו דקתני בהו יוציא כהנהו דפ' המדיר וכיוצא דתנן בהו יוציא ויתן כתובה דלהרי"ף כופין אותו להוציא ולר"ח אין כופין אלא מותר לקרותו עבריינא דוקא והיינו פלוגתא דתוספות ור"ח שכתבתי לעיל ובההיא פלוגתא הוא דשקיל וטרי בעל הטור אי אמרינן מבקשים או כופין ועל זה כתב הטור בש' הרא"ש להחמיר שלא לכוף כסברת ר"ח אבל בטוענת שאין לו גבורת אנשים כבר כתב הרא"ש והטור ז"ל בהדיא דכופין כמו שהוכחתי לעיל ואיך יחזרו ויסתרו דבריהם לומר שראוי להחמיר והרואה יראה כי החלוק רב ביניהם ר"ל הנהו דפ' המדיר וכיוצא דקתני בהו יוציא לטוענת שאין לו גבורת אנשים.
ועוד שהרי הרא"ש כתב בכלל הנז' סימן ד' וז"ל וכפיה היינו בשוטים כדאיתא בכתובות פרק המדיר אמר רב נחמן לא קשיא הא במילי הא בשוטי מתיב רבא בדברים לא יוסר עבד אלא אמר רבא הא והא בשוטי ועוד ראיה דכל כפיה בשוטי דבפרק אף על פי פריך למ"ד מורד כו' עד ואי כפיה הוו במילי מאי פריך דילמא כגון שלא רצה לגרש כו' עד אלא ש"מ דכל כפיה בשוטי הוא עכ"ל הרי שחתך הדין ואמר דכל כפיה בשוטי הוי ואי כפיה האמורה בדבריהם ז"ל ר"ל בחכמי הגמרא הוי בשוטי כל שכן כפיה הנז' בבתראי דהיינו הרא"ש וכיוצא דבאו לפרש ולא לסתום דודאי הויא כפיה כפשוטה דהיינו בשוטי' וכת' המרדכי בפרק המדיר וז"ל גבי הנהו דתנן ואלו שכופין אותם להוציא וכלהו כפי' להו בשוטי' דאלו בדברים לא יוסר עבד מי' בכל הני דלא קתני בהו כופי' אלא יוציא ויתן כתובה לא כפי' אלא בדברים כדפי' לעיל כו' עד אבל הר"ם או' בשם ר"ת דנוכל לעשו' שנקבל גזרה שלא לישא וליתן עמו עד שיקבל ליתן גט עכ"ל. והריב"ש כתב וז"ל אמנם אם היא תאמץ לבבה ולא תרצה להיות עמו עוד אין חומסין אותה כל שאמרה כן בב"ד ובפני בעלה ויוציא ויתן כתובה דומיא דהמדיר אשתו מתשמיש המטה דאמרינן עלה בגמרא בפרק אף על פי יוציא ויתן כתובה לא שיהיו כופי' על הגט שכבר הסכימו כל האחרוני' ז"ל דבכל מקום שאמר יוציא ויתן כתובה אין כופין על הגט כו' עד זולתי באופן ששנינו בפ' המדיר ואלו שכופין אותו להוציא מוכה שחין וכו' וכן בשהתה עמו י' שנים ולא ילדה כדמפ' התם וכן בההיא דאמר רב האומר איני זן ואיני מפרנס יוציא ויתן כתובה משמע התם דבכפיה קאמר כו' עד הלכך כל היכא דלא מפ' ביה כופין אין כופין על הגט עכ"ל ותמהני על פה קדוש שכתב יוציא ויתן כתובה דומיא דהמדיר את אשתו מתשמיש המטה דמה ענין מדיר את אשתו מתשמיש לטוענת שאין לו גבורת אנשים התם טעמא רבא איכא דהיום או למחר יתיר נדרו ויקיים מצו' עונה אבל בנדון דידן שאינו יכול ומבטל ממנה עונתה דין הוא שנכוף אותו ותמהני שהאריך בלשונו להביא ראיות שבכל מקום שאמרו חז"ל יוציא ויתן כתובה היינו מבקשים על הגט וכופין על הכתובה כאלו הוזכר בדברי חז"ל בטוענת שאינו יכול יוציא ויתן כתובה והלא דין נדון דידן לא הוזכר בדברי חז"ל אלא שהפוסקים אחר חתימת הגמרא כת' דנאמנת מההיא דרב המנונא וכיון דמהימנא כופין אותו להוצי' כדפי' לעיל. גם מה שהביא ראיה מדברי ר"ת שכתב בתשובה דליכא עליה אלא מצוה דרבנן שלא תעגן ואי לא עבדי רבנן הרחקה מיניה כו' ר"ת לא כתב כן בנדון דידן אלא בנ"ד אבל בנדון דידן מצי סבר דכופין כמו שסוברים כן רוב הפוסקים ז"ל וכמו שאפרש בס"ד. וכן מה שכתב עוד בשם הרא"ש ז"ל דמשום תשמיש לחודה אין כופין אלא מבקשים מה שכתב הרא"ש מדברי התוספות הוא שהם ז"ל כתבו כן בשני מקומות כמו שכתבתי לעיל ומשם יראה הרואה שלא כתב כן בנדון דידן אלא ביוציא ויתן המוזכר התם גבי ובההוא נדון הוא דקאמר ומשום תשמיש המטה לחודה אין כופין אבל בתשמיש המטה דנ"ד כ"ע מודו דכופין או לפחות רוב המפרשים ז"ל. גם מה שכתב עו' בשם הרשב"א שכתב מבקשים מן הבעל לגרש ואם לא רצה לגרש כופין אותו ליתן כתובה אבל אין כופין אותו לגרש תשובה זו אינה נמצאת אצלנו אלא ב' תשובות א' דכופין סתם לכ"ע וא' כופי' אלא שכתב אחר כך דיש לחוש לדברי הירושלמי וכדי הוא הגאון רבינו יהונתן בעל הערוך וסמ"ג לסמוך עליהם במה שפי' הירושלמי באופן שלא יחלוק אגמרא דידן.
וראיתי לכתוב סברות הנהו רבוותא דס"ל דכופין בטוענת שאין לו גבורת אנשים א' סברת הרי"ף בשלהי הבא על יבמתו דס"ל בפי' השמים ביני לבינך דתנן שלהי נדרים אליבא דמשנה ראשונ' יוצאות ונוטלות כתובה היינו בטוענת שאינו יורה כחץ ולמשנה אחרונה לא מהימנא שמא עיניה נתנה באחר ומינה דדוקא בטוענת יורה כחץ לא מהימנא אבל בטוענת אין לו גבורת אנשים מהימנא מטעמא דפרישית לעיל ואם כן הוי דינא דמשנה ראשונה דיוצא' ונוטלת כתובה והרי"ף ז"ל ס"ל דבכל מקום ששנו חכמים ז"ל יוציא ויתן כתובה כופין אותו בשוטי' כמו שכתב בהמדיר הרי דס"ל להרי"ף ז"ל בנ"ד כופין אותו וכ"כ ר"י בעל התוספות בתשובה ומייתי לה ספר כלבו וז"ל וה"ר ז"ל כתב מכאן פר"י בתשובה על האשה שאמרה לבעלה ישען על ביתו ולא יעמוד יחזיק בו ולא יקום כלומר שאינו יכול להיות עמה כדרך כל הארץ שהיא נאמנת ואפילו הוא מכחישה רק שתאמר כן בפני בעלה דאינה מעיזה פניה כגון ההיא דגרשתני ולא דמי לההיא דנדרים השמים ביני לבינך דאמר תביא ראיה לדבריה דהתם מיירי לענין יורה כחץ דאיהו לא קים ליה כדאמרינן ביבמות ולכך מעיזה לשקר אפילו בפני בעלה אבל למידי דקים ליה כמו לדידה כמו דישען על ביתו ולא יעמוד ודאי אינה מעיז' לשקר בפני בעלה ונאמנ' כמו ההי' דגרשתני הלכך ישען על ביתו ולא יעמוד כופין אותו להוצי' ויתן כתובה כך פי' ר"י עכ"ל הרי"ף ז"ל הרי דסברת ר"י ורי"ף דנאמנת וכופי' וכ"כ בג' תשובות כלל מ"ג דכופין ודלא כמוה"ר משה אלשקר ז"ל שהביא תשובה א' בשם הרא"ש דאין כופין ואותה תשוב' לא ראינוה וסמינן לה מקומי תלתא.
עוד כתב הרא"ש וז"ל אף על פי שנר' כאלו טוענת שתי טענות שמתחילה טוענת שאינה ראוייה להבנות ממנה /ממנו/ ובטענה זו לא היינו כופין אותו להוציא ואחר כך אמרה שאינו יכול לבא עלי כדרך כל הארץ ובטענה זו כופין אותו להוציא עכ"ל הרי שכתב בפירוש שבטענה זו דאינו יכול כו' כופין אותו להוציא וכו' וכ"כ בעל הטור וכ"כ הרמב"ן סימן קל"ט בתשובה וז"ל שאלה אם תבא אשה בפני ב"ד ותאמר בעלי אינו יכול לשמש כדרך כל הארץ ולא תפרש אם יורה כחץ או לא כו' עד תשו' דע כי על זה שנינו פ' ואלו נדרים בראשונה היו אומ' ג' נשים יוצאות ונוטלות כתובה האומרת טמאה אני לך והשמים ביני לבינך כו' עד ואם זה אמת שבאה לב"ד ואמרה סתם בעלי אינו יכול אם תבאר טענתה שאינו יורה כחץ אינה נאמנת לכוף בעלה לגרשה כו' עד ואם תבאר שאין משמש כלל כופין אותו לגרש וליתן כתובה לפי שהיא נאמנת בכך זהו מה שנראה מסוגיית הגמרא ומדברי הגאון ז"ל אבל הרמב"ם ז"ל כתב בפ' ט"ו מהלכות אישות שבין בטענת יורה כחץ ובין בטענת אינו יכול לשמש אינה נאמנת אלא בין כך ובין כך יעשו דרך בקשה וקצת נר' כן מדברי הירוש' שאפילו באומרת אין משמש עמה כלל קאמר דגרסי' התם תמן תנינן השמים ביני לבינך כמא דשמיא דאוקי על ארעא /רחיקא מארעא/ כן תהא ההיא אתתא רחיקא מההוא גברא עכ"ל הירוש' ונר' שפי' לומר כגבוה שמים על הארץ כך רחוק הבעל ממנה וכו' עד אבל ה"ר נתן בעל הערוך פי' אף הירושלמי בטענת יורה כחץ כפשט גמרא שלנו וכדעת הגאון ז"ל שפי' השמים ביני לבינך שאין יורה כחץ וזהו לשון הערוך עכ"ל כו' הרי שכתב דנאמנת וכופין אלא שחשש חשש מה לדברי הרמב"ם וכדאי הוא בעל הערוך וסמ"ג לסמוך על דבריהם כמו שכתבתי לעיל ובתשובה אחרת לא חשש כלל אלא כתב בהדיא דנאמנת וכופי' סימן קמ"א שכתב וז"ל במה שטוענת שאינו יכול נאמנת דאינה מעיזה בפניו ובטוענת כן הוא דנאמנת וכופין אותו לגרש וכ"כ ריב"א והביא ראיה מההיא דאמר שמואל האו' אי אפשר אלא הוא בבגדו והיא בבגדה יוציא ויתן כתובה ועוד נראה דהכל יודעים כלה למה נכנסה לחופה ועל דעת כן נשאת לו עכ"ל הרי שבתשובה זו פסק בהדי' דנאמנת וכופין וכתב שגם הריב"ש ור"י מסכימים לזה ולא הביא שום חולק גם מוהר"ם הסכים לזה כפי מה שכתב הרא"ש בשמו בתשובה. גם רבינו מנחם בעל צידה לדרך כתב כן בפי' וז"ל אמרה שאין לו גבורת אנשים לבא עליה כדרך כל הארץ אפי' מכחישה נאמנת וכופין אותו להוציא אפילו תוך עשר שנים וכן כתב הרשב"א ז"ל ב' תשובות דומות לב' תשובות דהרמב"ן ז"ל דלעיל סימן א' תרכ"ח כתב דנאמנת וכופין אלא שבסוף התשובה חשש לדברי הרמב"ם ור"ת וז"ל כך דעתי נוטה אלא שיש לחוש על הירושלמי ולענין הנדוניא נראה לי שיש לה כיון שמתירין אותה לינשא עכ"ל וזה חשש בעלמא הוא שהרי כתב ולענין הנדוניא נראה לי וכו' ואם איתא שיש לחוש לדברי הירושלמי ושלא לגרשה מה לו אצל כתובה הרי אינו מגרשה ובסימן א' רכ"ה לא נסתפק כלל אלא פסק דנאמנת וכופין שכתב וז"ל אבל במה שהוא יודע בטוענ' אינו יכול אינה מעיזה פניה בפני בעלה ולפיכך נאמנת ובטוענת כן כיון שנאמנת כופין אותו להוציא וכן כתב רבינו יצחק בר אברהם כו' עד וכשהיא יוצאה נוטלת נדוניתה ועקר כתובה עכ"ל ושמעינן מינה תרתי שמעי' מינה דכופין לגרש ושמעינן מינה דהא בהא תליא וכיון דאמרינן נאמנת ממילא משמע דכופין שכן כתב ובטוענת כן כיון דנאמנת כופין וכדפרישית לעיל ודלא כקצת מפרשים שסוברים דאע"ג דנאמנת מ"מ אין כופין אלא מבקשים וכן נראה מדברי מוהרי"ק ז"ל וכן תוס' בשלהי נדרים וכן סמ"ג.
ותמהני מהריב"ש ז"ל דלאו רישיה סיפיה ולאו סיפיה רישיה שהרי תחילת דבריו הביא המשנה דשלהי נדרים וסוגית הגמרא עליה וכתב וז"ל ונראה מסוגיא זו דרבא פליג עליה דרב המנונא וס"ל דאשה מעיזה פניה בפני בעלה אפילו במידי דידע בה בעלה ואפילו למשנה ראשונה מפרשים השמים ביני לבינך שאומר שאינו נזקק לה כלל כמו שפי' כן בירושלמי כמא דשמיא רחיקא מן ארעא הך אתתא רחיקא מן גברא כלומר שהוא פרוש ממנה כו' עד ולמשנה ראשונ' נאמנת משום מגו דכיון דהוי סגי לה לטעון אין יורה כחץ שלא תעיז בו ואומרת השמים בינו לבינה דמעיזה בו קושטא קאמרה ולרב המנונא פי' השמים ביני לבינך ר"ל שאינו יורה כחץ כו' עד ולזה אינה נאמנת למשנה אחרונה דהא כיון דלא ידע בה בעלה משקרא והנה נראה מסוגיא זו דלרב המנונא אם היתה טוענת בדבר דידע בה בעלה כגון הטוענת שהוא פרוש ממנה ואינו נזקק לה כלל או שאין לו כח אנשים ישען על ביתו ולא יעמוד שהיא נאמנת כמו שהיא נאמנת לומר לבעלה גרשתני וקי"ל כרב המנונא כו' עכ"ל הרי שכתב דלרב המנונא השמים ביני לבינך דמתניתין היינו שאינו יורה כחץ ובדבר דאיהו לא ידע מעיזה ומשקרא ולהכי אינה נאמנת למשנה אחרונה אבל בטוענת שאין לו גבורת אנשים מהימנא דבדבר דאיהו ידע בה לא משקרא ונאמנת כמו שנאמנת לומר גרשתני ואחר כך כתב דהלכ' כרב המנונא והכריע זה מכמה מקומות מהגמרא ואם כן כיון דס"ל ז"ל דנאמנת כיון דקי"ל כרב המנונא היינו דנאמנת וכופין אותו להוציא דהא בהא תליא כיון דנאמנת כופין אותו להוציא וכמו שנראה מדברי כל הפוסקים וכמו שכתב הרשב"א בפי' סי' רכ"ה וז"ל ולפי' נאמנת בטוענת כן וכיון שנאמנת כופין אותו להוציא עכ"ל הרי דהא בהא תליא וכיון שכן מה זה שחזר וכתב אחר כך אמנם אם היא תאמץ את לבבה כו' עד ויוציא ויתן כתובה דומיא דהמדיר את אשתו מתשמיש המטה עכ"ל והא כיון שנאמנ' כופין אותו להוציא וליתן כתובה כמו שהוכחתי לעיל ומה לנו אצל הסכמת אחרונים שהסכימו דבכל מקום שאמר יוציא ויתן כתובה אין כופין על הגט והרי בנדון זה לא אמרו בשום מקום בגמרא יוציא ויתן כתובה עד שיפרשו בו מבקשים על הגט כו' אלא המפרש' ז"ל אמרו דנאמנת מדרב המנונא וכיון דנאמנת ממילא שמעינן דכופין. והשתא כיון דכל הנך רבוותא ס"ל דנאמנת וכופין הכי נקטינן ודלא כהריב"ש ומוהר"ר משה אלשקר ומוהר"ר לוי ז"ל ואם כן כיון שאשה זו אמרה כן בפני ב"ד בפני בעלה נאמנת וכופין אותו להוציא ותטול כל מה שהכניסה לו ואף ע"ג שכתב הר"ם בתשובה דבדורות הללו שיש נשים פרוצות אין ראוי להאמינם לית מאן דחשש להא דמוהר"ם ז"ל כמו שכת' מוהר"ר לוי ן' חביב והאריך בזה יעויין מספרו /בספרי/ וכל שכן באשה זו שהוחזקה בחזקת צנועה וכשרה כמו שהגידו לי קצת נשים עליה שלא היתה יודעת דרך גבר בעלמה כיצד הוא וכשראתה לבעלה ישען על ביתו ולא יעמוד והיה ממשמש באצבעו היתה חושבת כי זו דרכן של כל הנשואות והנשים הן שהראו לה הדרך.
ועוד דאפילו למוהר"ם ז"ל שכתב לחלק בזמננו זה מהטעם שכתב מכל מקום אם יש אמתלא לדבריה נאמנת אפילו למוהר"ם כמו שכתב מוהרי"ק ז"ל סי' ע"ב והרי יש אמתלא לדבריה שכרתו הכיס שלו להוצי' האבן כמו שבא בשאלה וכבר שאלתי על רופאים על זה ואמרו שכשכורתים הכיס להוציא אבן אם אין הרופא אומן ובקי ודאי שיזיק. ומה שהעידו הנשי' שראו שהפילה כחתיכת דם כו' כמו שבא בשאלה גם היא הודית כך אבל אמרה שהיה מט"ו ימים לטהרתה ושכך דרכה כשרואה דם מחמת וסתה בא לה כאב גדול ואחר כך מוציאה חתיכת דם קרוש ולפעמים דם כמו שהוא כדרך הנשים גם הנשי' המעידות לא העידו שהיה נפל. וגדולה מזו כתב הרמב"ם בפרקי משה שהוא לקוט מעניני מאמר גאלינוס וז"ל ראינו אשה אשר עמדה אלמנה זמן ארוך והנה בסבת מה קרה לה ממקרה מחנק הרחם ובסבת מאמר המילדת שספרה לי שרחמה היה עולה למעלה ראיתי שהיתה מניחה הדברים אשר עבר המנהג בעשייתם והנה בסבת חום אותם הדברי' שהיתה מניחה למט' ובסבת משוש הערוה בידים בעת הכנסת הרפואות וקרה לה מזה כויצה עם כאב ותענוג יחד דומה לתענוג המשגל ואחר זה יצא ממנה דבר עב ונחה שקטה האשה מאותם המקרים כלם עכ"ל הרי שבסבת משוש בידים בערוה נתהוה ברחמה דבר עב ויקרה לה כאב כאשר תוציאנו כל שכן במשמוש בעל לאשה באמתו וידיו כ"ש שאף אם היו הנשי' מעידות כן שהוא נפל אין עדותן עדות דאף על גב שכתב מוה"ר ישראל סי' שנ"ג וז"ל שאלה לאה ורחל חולקות בשביל מקומות ב"ה של נשים והביאה לאה שתי נשים שהמקומות שלה הן עד תשוב' כו' הכא הואיל ואית לה ללאה ב' נשים מעידות כדבריה פטורה ואע"ג דבעלמא אין עדות אשה כלום בנדון זה דאינהי רגילי למידק טפי מהאנשים מהימנינן להו עכ"ל וכן נראה מדברי מוהרי"ק סי' ק"פ י"ל דבדבר חדוש אין לך בו אלא חדושו ולא ילפינן מינה לעלמא ועוד שהרי מדברי הרמב"ם ז"ל פ"ח מהלכות נזקי ממון ומדברי הרשב"א בתשובה נראה שחולקים ולעולם אין אשה כשרה להעיד וכן כתב מוהרי"ק נר"ו בהלכות עדות שלא נראו לו דברי מוהר"ר ישראל ז"ל בדין זה. נאם הצעיר יוסף פורמון.
@שו"ת מהרש"ך חלק ב סימן קסא
שאלה צוואה שכתוב בה וז"ל בבקשה מכם הוו עדי צואתי והריני מודה בפניכם מחמת מיתה שיתנו כל אשר יש לי לאשתי פלונית לבד החובות אשר יש לי שהיא יודעת למי שאני חובה ויתנו לבני הגדול פלוני מאתים לבנים ולבני פלוני מאה לבנים ועוד אני מצוה שיתנו לבתי חנה מאה לבנים וכו' כל הנ"ל צוה פלו' מחמת מיתה וכו' ויש לנפטר בן אחר שלא הניח לו כלום אם צוואה זו קיימת.
תשובה הן אמת כי בלבול לשון הצוואה מביא את האדם לידי ספק גם מדרכי כשאני רואה אי זו ספק בצוואה אני מהפך בזכות היורש דכלהו טצדקי דמצינן למעבד לאוקומי ממונא בחזקת היורש עבדינן כי היכי דלא ניהוי באעבורי אחסנתא. מכל מקום נראה דאין לספק בצוואה זאת שזכתה האשה במתנ' בלי שום תקון לשון בדברי המצוה דאם היינו צריכים לתקון לשון מלתא דפשיטא היא דלא מתקנינן וכמו שכתב הרב המגיד ז"ל פ' י' מהלכו' זכיה ומתנה בשם הרשב"א ז"ל שכתב בפר' מי שמת גבי ההוא דאמר ידור פלו' בבית זה לא אמר כלום ושמעינן מהכא דלא מתקנינן לישנא במתנת ש"מ =שכיב מרע= יע"ש.
ועתה ראיתי לצדד על כל הצדדים שצדד החכם השלם הפוסק נר"ו לקיים הצוואה ולתקן כל הפקפוקים שהיה אפשר לפקפק לבטלה ובלי ספק דאין לבטל מתנה זו שנתן הנפטר לאשתו מטעם חזרה דהיינו דאחר שאמר שיתנו כל אשר לו לאשתו אמר ויתנו לבני הגדול מאתים לבנים ולבני האחר מאה לבנים ולבתי חנה מאה לבנים. דמשמע דחזר ממה שצוה בתחלה שיתנו הכל לאשתו דמלתא דפשיטא דכוונת דבריו בצוואתו מורים בפשיטות כמו שכתב החכם השלם הנז' שצוה ליתן לבניו ולבתו באופן שאין כאן מקום לספק חזרה. אך אמנם יר' דיש עדיין לספק כיון שיש לו בן אחר למצוה אם כן מה שצוה ליתן לאשתו כל נכסיו לא נתכוון אלא לאפטרופא דהשיור ששייר במה שנתן לבניו האחרי' לא חשיב שיור עדיין להוציאה מתורת אפטרופא כיון דלגבי הבן האחר שלא צוה עליו כלל לא שייר כלום אלא שצוה שאחר שיפרעו החובות ויתנו לשני בניו ובתו יהיה כל מה שישאר מנכסיו לאשתו יש לה דין אפטרופא וכמו שכתב החכם השלם הפוסק נר"ו שכן נראה מתשובת הרשב"א שכתב ואומר דיר' דגם ממה שכתוב בפ' יש נוחלין שכתב החכם השלם בהגהה דרשב"ם בנו ואשתו אשתו משום אפטרופא ובנו משום מתנה יש ללמוד זה דהרי אף על פי שהניח לבנו מתנה מכל מקום לגבי השאר שהניח לאשתו סתם יש לו דין אפטרופא כיון דיש עדיין בן אחר שלא הניח לו כלום וראיתי לעמוד על מה שכתב הטור בשם ה"ר ישעיה בכותב לאשתו ובנו דתרווייהו הוו אפטרופוסי' כי דברי החכם השלם הפוסק נר"ו שגבו ממני אלי לקוצר דעתי והשגתי כי הנראה לע"ד בכוונת ה"ר ישעיה דכי היכי דקי"ל דהכותב לשני בניו ביחד דתרוייהו הם אפטרופין על הבנים האחרים וה"ה לכותב לשני נשיו ביחד דהוי דינא ככותב לשני בניו הכי נמי אם יכתב לאשתו ובנו כל נכסיו במתנה יחד ס"ל לה"ר ישעיה דתרוייהו הוו אפטרופין וה"ה אם כתב לבנו ואשתו. והנה כפי מה שנראה ממה שכתוב בפרק יש נוחלין בהגהה דרשב"ם בנו ואשתו אשתו משום אפטרופוס ובנו משום מתנה היינו משום דס"ל דלענין כותב בנו ואשתו הראשון הוא משום מתנה והשני משום אפטרופ' ומשום הכי כתב בנו ואשתו שכתב באחרונה משום אפטרופוס ובנו שכתב בראשונה משום מתנה וה"ה שאם כתב אשתו ובנו אשתו שהיא ראשונה משום מתנה ובנו הכתוב באחרונה משו' /תיבת משו' כפולה ומיותרת/ משום אפטרופוס. וכבר עלה בדעתי שמה שכתב הטור סברת הרא"ש אחר שכתב בשם ה"ר ישעיה דכותב לאשתו ובנו דתרוייהו הוו אפטרופין ואחר כך כתב בשם הרא"ש דלאשתו הוי מתנה ובנו שבא באחרונה משום אפטרופוס והוא הדין שאם כתב לבנו ואשתו שבנו הקודם הוא משום מתנה ואשתו שבאה באחרונה היא משום אפטרופא אך אמנם מלשון הרא"ש ז"ל כפי מה שכתב הרב הגדול מהר"י קארו יראה דלא אזיל בשיטה זו וז"ל ואם כתב כל נכסיו לאשתו ולבנו יראה דלאשתו הוי מתנה ולבנו אפטרופא דאשתו לגבי בנו כאחר דמיא משמע מהך לישנא דלא שנא שקדם אשתו לבנו או בנו לאשתו לעולם אשתו משום מתנה ובנו משום אפטרופוס. וכל זה הוא דוקא כשכתב בסתם כל נכסיו ביחד לאשתו ובנו או לבנו ואשתו ואז מפלגינן למר כדאית ליה ולמר כדאית ליה על הדרך שכתבתי אבל אם כתב כל נכסיו לאשתו בסתם הכולל ושייר מקצת נכסים לבנו האחד דהיינו שפרט החלק ששייר לבנו בכה"ג לא שנא שכתב לאשתו תחלה בכולל ואחר כך פרט מה ששייר לבנו לא שנא אם פרט תחלה לתת חלק מנכסיו לבנו ואחר כך כתב שכל שאר נכסיו יהיו לאשתו כל אנפין שוין שאשתו אינה אלא אפטרופא כיון שיש כאן בן אחר שלא שייר לו כלום באופן שיש לספק עדיין במתנה זו דאין לה אלא דין אפטרופא. ועמדתי על התשובה של הרשב"א שכתב החכם השלם ללמוד ממנה שיש לחוש במתנה זו שלא נתכוון אלא לאפטרופא ויראה מדבריו שרוצה לדחות זה שכתב וז"ל איברא דמלשון זה הכי משמע אבל מטעמים אחרים שכתב שם וכו' עד משמע לפי אותם הטעמים דאפילו יש בנים אחרים ולא הניח להם כלום לא אמרינן דעשאה אפטרופא. ואני בעניי איני מבין דברי הרשב"א על הכוונה הזאת ויראה דלעולם ס"ל להרשב"א שאם יש בן אחר שלא הניח לו כלום דלא עשאה אלא אפטרופא אף על פי ששייר ונתן לבנים אחרים אבל הטעמים שכתב הרשב"א היינו לפי שעדיין היה אפשר לומר באותו נדון שכתב שאף על פי שלא היה לו בן אחר ונתן לבנים מה שנתן אפ"ה היה אפשר לומר שלא נתכוון במתנת האשה אלא לאפוטרופא ולזה הוצרך לכתוב הטעמים שכתב לומר שלא נתכוון לאפטרופא אלא למתנה גמורה. איברא דמהתשובה האחרת שכתב החכם השלם נר"ו שכתבו הגאונים בשם רב האי גאון יראה דס"ל דלא כהרשב"א הן אמת כי בין בתשובת הרשב"א בין בתשובת הגאונים מלבד שיראה מהלשון שיש בו איזה טעות סופר עוד יש גם כן גמגום וצריך עיון לעמוד על דבריהם ובפרט בתשובת הגאונים ואני טרוד וחלוש לא אוכל כעת לעמוד על דבריהם על נכון מכל מקום יראה לע"ד בנ"ד דכיון שהבן שלא הזכירו בצוואתו הוא הבן הגדול רואה אני לע"ד דבר זר לומר שנתכוון המצוה במתנה שכתב לאשתו לעשותה אפטרופא על בנו הגדול ולא על בניו הקטנים ממנו אם לא שנאמר שכיון שלא הניח שום דבר לבנו הגדול אף על פי שהניח לבניו הקטני' לעשותה אפטרופא על כל הבנים נתכוון ואפי' לאותם שצוה לתת להם מה שצוה ולהרוחה בעלמא צוה לתת להם מה שצוה וכל זה הוא זר בעיני באופן שיראה שלא נתכוון המצוה במתנה זו לאפטרופא אלא למתנה גמורה. ונוסף על זה מה שכתב החכם השלם הפוסק נר"ו שהעידו בפניו שהנפטר אמר לבן שלא הניח כלום בשעת מיתה בני איני מניח לך כלום מפני שאין אתה צריך לו בלי ספק דאלה הדברים מוכיחים שכל מה שכתב לאשתו למתנה גמורה נתכוון. ולא לעשותה אפטרופא סוף דבר אחרי רואי שהחכם השלם הפוסק נר"ו דעתו דעת עליון נוטה לזכות האשה הנז' במתנה זו ולקיים הצוואה גם דעתי הקלוש והחלוש מסכים לקיים הצוואה ותזכה האשה במתנה הנ"ל. נאם הצעיר שלמה הכהן.
@שו"ת מהרש"ך חלק ב סימן קסב
שאלה ראובן עשה לשמעון אפוטרופוס על בנו ובתו הקטנים והקנהו מאה ועשרים אלפים לבנים שנתן במתנה גמורה דלא למהדר בה לעלם לבניו הנז' מתנת עלמין בלי שום שיור ותנאי אחר בעולם וכתב ונתן בידו בכל חזוקי סופר ובכל תקף וכו' ולראובן יש לו עשר ונכסים ועבודה רבה והנה ימים באים לישבע בענין העריכה שאל השואל אם אותם הנכסים שנתן במתנה גמורה לבניו אינם /הינם/ שלו ופטור עליהם או אם ח"ו יש לו עליהם מכשול או איזה פקפוק אם לא יכניסם בשבועתו ושכרו כפול ומכופל מן השמים.
תשובה מלתא דפשיטא היא ואין צורך לפנים שאין שום צד של תפיסה על ה"ר יצחק הנז' במה שישבע על סכום נכסיו בערך הק"ק יע"א אם יוציא סך המעות שנתן לבנים ולא יחשוב אותם בכלל שאר נכסיו הנשארים בידו אפילו אם לא זיכה ונתן להם המעות הנז' במוחלט רק שכתב להם מהיום ולאחר מיתה באופן שעדיין נשאר לראובן זכות בריוח שירויחו המעות עד יום מותו אפ"ה אינו חייב לפרוע מס מהמעות הנז' וכיון שכן יכול לישבע באמת ובתמים דהלכה רווחת דקנין פירות לאו כקנין הגוף דמי כר"ל דסבירא ליה הכי ואפילו לפי מה שכתבו התוס' בשלהי השולח בשם ר"ת דהא דק"ל כר"ל דקנין פירות לאו כקנין הגוף דמי לא הוי לכל מילי מכל מקום ליכא לספוקי בנדון דידן שהרי כתבו דדוקא בההיא דהכותב נכסיו לבניו מהיום ולאחר מיתה ק"ל כר"ל מהטעם שכתבו והוא משום דאבא לגבי ברא אחולי מחיל אם כן בנדון דידן שאלו המתנות שנתן מנכסיו הגביר הנז' נתנם לבנו ולבתו כל אפין שווין דקנין פירות לאו כקנין הגוף וכל זה הוא אפילו אם המתנות היו מהיום ולאחר מיתה כ"ש שכפי הנראה מסדור נוסח שטר המתנה שראיתי היא מתנה גמורה ומוחלטת ולא השאיר לו הגביר הנז' שום זכות במתנה הנז' לא בגוף המעות ולא בריוח שיהיה מהם. גם אין לספק מצד המתנה בעצמ' אי הויה מתנה אי לא יען כי הבן שזיכה לו המתנ' הוא ילד קטן כבן ב' או ג' חדשי' וקטן כי האי גוונא לית ליה שום זכיה איברא דקטן הפקח דהיינו שנותנים לו אגוז ונוטלו צרור וזורקו אית ליה זכיה במציאה מדרבנן ובמתנה ע"י דעה אחרת מקנה אותו אמנם בקטן כה"ג דילד זה לאו בר זכיה אפילו על ידי דעת אחרת מקנה דמכל מקום הך מתנה אין בה שום ערעור יען כי הגביר הנז' זיכה המתנה לבנו על ידי הגביר ונבון הנז' שלמה קפסוטו חמיו יצ"ו והלכה רווחת מה שכתב הרמב"ם ז"ל פ"ד מה' זכיה ומתנה זכין לקטן אפילו בן יום אחד ובזה הסכימו כל הפוסקים באופן שמכל הצדדין אין שום צד של פקפוק שיכול לישבע ה"ר יצחק הנז' על סך הנכסים הנשארים בידו ומעות המתנות הנז' אינם נכנסים בכלל נכסים ואין צורך להאריך עוד ומה שיש לפקפק בזה הפסק יעויין בסימן ר"ד ושם יתרץ הכל. נאם הצעיר שלמה הכהן.
@שו"ת מהרש"ך חלק ב סימן קסג
שאלה ראובן ובנו חנוך מכרו לשמעון שש מאות אונגיאש צמר לכך וכך האונגיאה לתת אותה לזמן הגיזה וזה נוסח השטר בפנינו עדים ח"מ ראובן ובנו חנוך וכו' הודו הודאה גמורה איך הם חייבים לשמעון סכום אונגיאש שש מאות מצמר פינו וכו' והם מכ"כ מעות מדודים שהודו שקבלו משמעון הנז' ועוד כתוב בסוף השטר וכן שאם באולי לא יהיה להם צמר כדי תשלום הסך הנז' שחייבים לקנותה מהיכן נמצאו /ימצאו/ לערך שיהיה עד שיהיו נפרעים מכל הסך הנז' וכו' ויהי היום וירא ראובן כי עלה ערך הצמר הנז' ותואנה הוא מבקש נגד שמעון באומרו כי נתחייב בדבר שלא בא לעולם פטור ומותר ושמעון טוען הלא כל הפוסקי' שפה אחת ודברים אחדי' יחד מסכימי' שכל דבר שהוא בלשון חיוב שנתחייב פלוני ופלוני ודאי חייב אפילו בדבר שלא בא לעולם דאי לא איך משעבד באקני כמו שהביאו כל הפוסקי' ובשטר הזה הלא כתוב איך הם חייבים וכו' וכן התנו וגם בסוף השטר כתוב שחייבים לקנותה מהיכן ימצאו וכו' עתה יורנו מורנו הדין עם מי ושכרו כפול ומכופל מן השמים כחפצו אמן.
תשובה יראה דמלתא דפשיטא היא דטענת ראובן שטוען להפטר מחיובו שנתחייב לתת לראובן סך הצמר הנז' מטעם שבשעה שנתחייב הצמר לא בא לעולם. לאו מילתא והוי טענה דכדי ושלותא וכמו שחזר וטען עליו שמעון דאף על גב דקי"ל אין אדם מקנה דשב"ל =דבר שלא בא לעולם= היינו דוקא היכא במקנה בלשון מכר או בלשון מתנה אבל בלשון חיוב כל אנפין שוין שמתחייב אפילו אם אמר לעדים הוו עלי עדים שאני מתחייב עתה לפלו' כך וכך מדות של פירות כל שכן אם כתב לו מודה אני לך שאני חייב לך כך וכך מדות של פירות וכמו שכתב בעל הטור ח"מ סי' ס' והם דברי בעל התרומו' כמו שכתב מהר"י קארו זלה"ה וראיתי עוד לרב הגדול הנז' שכתב על זה וז"ל למד כן מדאמרי' האומר נתתי שדה פלוני לפלוני והוא אומר לא כתב ולא נתן הודאת בע"ד כמאה העדים דמי עמדתי על דברי הרב זלה"ה לרדת לסוף דעתו להבין מה היא הראיה שהביא דלפי עניות דעתי איני רואה מקום להוכיח כלל מההיא שהביא דמה שייכא ההיא דהאומר נתתי שדה פ' לפ' והוא אומ' ומודה שלא נתן דהוי דבר שהוא בא לעולם ובעין להא דמודה בדבר שלא בא לעולם ותו איכא טעמ' אחריתי לפלו' דההיא הודאה דשדה דין הוא שתועיל כדי לאוקומי ארעא בחזקת מריה קמא דלא מפקינן מיד המודה מידי אמנם בהך הודאה דמתחייב בדבר שלא בא לעולם אי אמרינן דתהוי הודאתו הוי לאפוקי ומלתא דפשיטא היא דאיכא לפלוגי טובא מאוקמי ממונא לאפוקי ממונא באופן דאפילו נימא דלא כיוון הרב זלה"ה בראיה שהביא אלא להוכיח דהודאת בעל דין כמאה עדים דמיא ולא שאני ליה אי ההודאה הויא מידי דהוי בעולם ובעין להודה בדבר שלא בא לעולם מכל מקום אכתי איכא לאתמוהי דההיא הודאה דשדה הוי לאוקומי ממונא והך הודאה דחיוב בדבר שלא בא לעולם הוי לאפוקי ממונא והיה יכול הרב להביא ראיות רבות בריאות וטובות מדוכתי אחריני דהודאת ב"ד מהני לאפוקי מיניה ממונא והראיה היותר גדולה ועצומה שגורה בפי הכל היא מהא דאמרינן האומר לחברו מנה לי בידך והלה אומר להד"מ ובאו עדים שהלוהו ופרעו חייב לפורעו מטעמא דכל האומר לא לויתי מודה הוא שלא פרע והרי יש עדים שלוה ואף על פי שגם הם מעידים שפרע הואיל שמתוך כפירתו הוא מודה שלא פרעו הודאת בעל דין כמאה עדים דמי. הנה מדין זה יש להוכיח כמה מהני ועדיף הודאת בע"ד לאפוקי מיניה ממונא דאף על גב שלא הודה שום חיוב לזה אלא לפי שמתוך כפירתו משמע דלא פרע מחייבינן ליה ותו רבותא אחריתי שאף על פי שיש עדים מעידים שפרע אפילו הכי מחייבינן ליה מטעם משמעות דבריו שנראה שהודה באופן שלע"ד דברי הרב קשים להולמם ואחזור לנדון דידן ואומר דמלתא דפשיטא היא שחייב ראובן להשלים לשמעון סך הצמר שנתחייב לו וטענתו שטוען מטעם דהוי דשב"ל אינה טענה. ואין לספק ולומר דעדיין אפשר לטעון בזכות ראובן לפוטרו מחיובו טענה אחרת אף על פי שהוא לא טען אותה והיא דמה שנתחייב לתת סך הצמר הנז' היה על סמך שער הצמר בשנים שעברו ולא עלה על הדעת שיתיקר כל כך השער כמו שנשמע ואדעתא דהכי לא נתחייב דהא ליתא דכיון שכתוב בשטר בסתם שהודה שחייב לו סך הצמר שבא בשאלה כונת הודאת החיוב הוא אפילו שיתיקר השער יוקר גדול ואין לספק בזה כלל ואם עדיין יתעקש המתעקש לומר דכיון דאפשר לומר שלא נתחייב אלא על סך שער השנים העוברות ושלא יתיקר כל כך השער ולא יהיה אלא ספק מספקא לא מפקינן ממונא גם לזה אשיב ואומ' דאפי' יהבינן ליה טעותיה למתעקש עדיין יש טעם גדול לחייב לראובן הנז' והוא כי רואה אני שיש בהאי שטרא לישנא יתירא וז"ל וכן אם באולי לא יהיה להם צמר כדי תשלום הסך הנז' שחייבים לקנותה מהיכן ימצאו לערך שיהיה עד שיהיו נפרעים מכל הסך הנזכר. כי מה צורך היה לכתוב זה דכיון שהתנה ונתחייב לתת לו סך הצמר הנז' מלתא דפשיטא היא שהוא מחויב לתת סדר /צמר/ בכל אופן האפשר להשלים חיובו שנתחייב אם כן יראה דמלתא דפשיטא היא דהוי הך מלתא לישנא יתירא ולטפויי אתא ואית למימר דאתא לטפויי שאפילו יעלה ערך הצמר לאיזה ערך שיהיה ואפילו ביוקר גדול נתחייב לתת לו הסך הנז' אם כן אפי' את"ל שממה שכתב שהודה שחייב לו סך הצמר הנז' אין לחייבו ביוקר השער אכתי יש לחייבו מטעם לישנא יתירא כל שכן שהאמת הגמור הוא כמו שכתבתי כי מכח סתמיות הודאת חיובו משמע שנתחייב אפילו אם יתיקר השער ומה שחזר וכתב וכן אם באולי לא יהיה להם וכו' לא הוצרך לכותבו כי אם לשופרא דשטר' דהיינו שאם ימצא מי שיטעה בלשון השטר הקודם על כן חזר לברר חיובו ומה גם שכן הוא משמעות הלשון בהדיא מהיכן ימצאו לערך שיהיה וכו' נתחייבו להשלים הסך הנ"ל. וגם אין מקום לטעון בעד ראובן לפטרו מחיובו יען כי התנה עם שמעון במה שכתב בסוף השטר וכן אם באולי לא יהיה להם הצמר שחייבים לקנותה כו' ואם כן אפשר לדמויי הך מלתא למאי דאמרינן בגמרא בפר' הרבית אמר רב חמא האי מאן דיהיב זוזי לחבריה למזבן ליה חמרא ופשע ולא זבין ליה וכו' עד רב אשי אמר אפילו יין סתם נמי לא מ"ט אסמכתא היא ואסמכתא לא קניא וכדמסיק דלא דמי לההיא דאם אוביר ולא אעביד אשלם במיטבא משום דהתם בידו הכא לא בידו דזה אינו כלום דודאי לא דמי לההיא כלל מכמה אנפי חדא דעקר החיוב שנתחייב בנדון דידן ראובן לא נתחייב לקנות לו צמר אלא שנתחייב לתת לו סך הצמר שהתנה לתת לו והוצרך להתנות עמו שאם יחסר ולא יהיה לו תשלום הצמר שיחוייב לקנותה ממקום אחר להשלים הסך הנז' ותו דאפילו את"ל דעקר החיוב היה לקנות לו צמר אפי' הכי לא דמי לההיא דחמרא שכתבנו דטעמא דהתם אמרינן דהוי אסמכתא משום דלא בידו דהיינו שמא לא ימכרו לו אמנם בנדון זה לא הבטיחו ולא הסכימו בדבר שלא היה בידו לקנות דודאי היה בידו לקנות. ועוד טעמא אחריתי דכיון שנגמר הדבר בלשון חייוב נסתלק מכאן אסמכתא והשתא אפילו קנין גרידא מהני לסלק ערעור אסמכתא כ"ש לשון חיוב דעדיף ומהני טפי מקנין כמו שיש להוכיח ממה שכתבנו למעלה. הארכתי בדברים כמעט בלתי צריכים לסלק כל ערעור ופקפוק שיהיה אפשר לפקפק אפילו על צד הדוחק והזרות באופן שמכל הצדדים וצדי צדדין איני רואה מקום לזכות לראובן וחייב להשלים לשמעון כל סך הצמר שנתחיי' לתת לו בלי שום מגרעת. נאם הצעיר שלמה הכהן.
@שו"ת מהרש"ך חלק ב סימן קסד
שאלה דינה בת יעקב בהיותה על ערש דוי צותה מחמת מיתה וחילקה כל נכסיה ונתנה מקצתם במתנת ש"מ =שכיב מרע= לקצת קרוביה הרחוקים מהיות יורשים במקום יורש קרוב ובכלל דברי צואתה כתוב הלשון זה. עוד צותה שיתנו ליתום אחד שהיה בבית אמה על ד' מאות לבנים שאמה היתה חייבת ליתום הנז' שישלימו לו מהמעות שיש לה בקומיר"גו עד סך אלף לבנים שנותנם לו במתנה. עוד צותה שיתנו מהמעות הנז' ליתום אחר אחיו של היתום הנז' אלף לבנים שנותנם לו במתנה. עוד צותה שאחר שיתנו כל המתנות הנז' שכל הנשאר מנכסיה בין במעות בין שמושי ערש והבתים שיש לה בקומירג"ו וכלי אורגים ושאר פכים קטנים שיש שם הכל מניחה אל הבנים בן ובת של דונה אסתר אחות אביה שהכל ינתן להם מחמת ירושתן המגעת להם ואי זה יורש אחר אם ימצא שיחלק ביניהם על פי התורה. זה תורף דברי הצוואה מועתקים מלשון לועז. ואחר החקירה לדעת אם היה לה יורש אחר נתגלה שאבי בעלת הצואה היו לה שתי אחיות הא' דונה אסתר הנז' בצואה והאחרת היתה אם אמן של היתומים הנז' בצואה מקבלי מתנות האלפים לבנים ואין לה יורש קרוב מבני האחיות הנז' ונסתפקנו אם היתומים ירשו גם הם בשוה עם בני אסתר הנז' כמו שאמרה ואיזה יורש אחר אם ימצא שיחלק ביניהם. או אם נאמר דליורש אחר נתכוונה בלתי ידוע אליה אם המצא ימצא אבל היתומים הנז' כבר היו ידועים אצלה וסלקתם מהירושה במתנות שאלו כוונה אליהם היתה אומרת בפי' שיחלקו שאר נכסיה בין בני דונה אסתר ובין היתומים הנז' וגם לא היתה אומרת אם ימצא שהוא כמסופק במציאותו. ואלו היתומי' כאן נמצאו כאן היו ולא היה לה ספק במצאם. אלו הם צדדי הספק שנולד בזה הענין. מעתה יורנו מורה צדק כדת מה לעשות בירושה הזאת ומה' תהי משכרתו שלמה.
תשובה ראיתי מה שכתב החכ' הכולל סיני ועוקר הרים הפוסק נר"ו וכל דבריו דברי אלדים חיים ואינם צריכים חזוק אמנם להפיק רצון השואל באתי בשורותים אלה לחוות דעי גם אני ואומר דמלתא דפשיטא היא דכל טצדקי דמצינן למעבד להעמיד הנחלה בחזקת יורשיה עבדינן כי היכי דלא נהוי באעבורי אחסנתא על כן אמרתי שראוי לדקדק בצואה זאת אם לזכות ליתומים ולא להעלים זכותם. ואומר דבלי ספק דינה זאת המצוה לא חשבה ולא ידעה שאלו היתומים היו יורשים כי חשבה שלא היו יורשים כי אם אותם שהזכירה בלשון יורשים שהיו בני אחות אביה אבל אלו היתומים שהם בני בת אביה חשבה דאפליג דרתא ולא היו יורשים ומשום אקרובי דעתא הניחה להם מה שהניחה ויען כי היו נכרים וזרים בעיניה ולא היה להם חלק בירושה צותה מה שצותה לתת להם בתורת מתנה שאם היתה מנחת בלשון ירושה לא היו זוכים כלל שהיתה מתנה על מה שכתוב בתורה וכדאיתא במתני' פ' י"נ ז"ל האומר איש פלוני ירשני במקום שיש בת בתי תירשני במקום שיש בן לא אמר כלום שהתנה על מה שכ' בתורה ודין זה לא שני לן אם הניח כל נכסיו בתורת ירושה למי שאינו ראוי ליורשו לא שנא אם הניח מקצת נכסיו כל שנתנם לו בלשון ירושה לא אמר כלום ואם היתה יודעת דינה הנז' שהיתומים הנז' היו ראוים לירש והניחה להם מה שהניחה וכונתה היתה למעט חלק ירושתם לא היה צורך להניח בלשון מתנה כי אפילו בלשון ירושה היו דבריה קיימין דהא קי"ל כרבי יוחנן בן ברוקה דריבה לא' ומיעט לא' אם אמ' על מי שראוי ליורשו דבריו קיימי'.
ועם זה אומר ג"כ שלא היתה כונתה של דינה לרבות חלק ירושת היורשים שאמרה עליהם שהם בני אחות אביה שהרי צותה ואמרה שאם ימצא איזה יורש אחר שיחלקו ביניהם על פי התורה ובלי ספק ג"כ שאלה הדברים מוכיחים הוכחה גמורה שלא היתה כונתה להעביר נחלה מיורשיה רק שנעלם ממנה שהיו זוכים היתומים הנז' בנכסיה לכן נראה לומר דהיתומים הנז' בני בת אחות אבי דינה הנפטרת הנזכר' זוכים בנכסי עזבונה חלק כחלק שוה עם בני אחות אביה.
ואיברא דהיה מקום לומר שיזכו היתומים בני בת אחות אבי הנפטרת במתנות שהניחה להם נוסף על החלק המגיע להם בתורת ירושה כמו שכתב החכם הכולל הפוסק נר"ו אך אמנם להסיר המחלוקות והפקפוקים מבין הכתות הנז' יראה לי לעשות הטוב והישר אם יראה בעיני כבוד חכמתו שיחלקו יחד שוה בשוה ולא יהיה שום יתרון לאלו על אלו. נאם הצעיר שלמה הכהן.
@שו"ת מהרש"ך חלק ב סימן קסה
שאלה ראובן שהתקין עצמו ללכת דרך אניה בלב ים להסתחר בארץ רחוקה וכתב צוואה בפנקסו כתוב וחתום מידו. ואלה דברי הצוואה. הרי שאני הולך לדרכי ואיני יודע מה יהיו חלומותי ומחשבותי לכן הריני מצוה מחמת מיתה שאם יקראני אסון קודם חזרתי לארץ מולדתי יהיו כל נכסי מחולקות בזה האופן שליש אחד יקח אבי ושליש אחד לאחי הגדול ושליש אחד לאחי הקטן. וכה אמר עוד כל זמן שלא ימצא צוואה אחרת או כתב יד שיבטל או יסתור הצוואה הנז' צוואה זו תהיה קיימת. ויקר מקרהו שראובן נפטר שם במקום אשר הלך להסתחר תוך שתי שנים ולא נמצא שום דבר קטן וגדול שינגד לצוואתו הנז'. יורנו מורנו אם הצוואה הנז' היא קיימת ומחוייבים להתנהג על פיה. ועוד שאל השואל כי בן זקוני' אשר נולד לאביו של ראובן הנז' אחר שעשה הצוואה הנז' אם יש לו משפט הירושה בנכסי עזבון אחיו ראובן או לא.
תשובה איברא דבדין המפרש בים או היוצא בשיירא אי הוי צואתו כמצוה מחמת מיתה איכא פלוגתא דרבוותא הרי"ף ז"ל כתב בפ' התקבל עלה דההיא דאמר רב הונא גיטו כמתנתו וכו' וז"ל למימרא דהני ארבעה דתנינן במתני' כלהו כשכיב מרע דמצוה מחמת מיתה נינהו וכן הלכתא והרמב"ם ז"ל בפ"ח מהלכות זכיה ומתנה הסכים לסברתו והרא"ש ז"ל בפ' מי שמת כת' על מה שכתב הרי"ף וז"ל ולא מסתבר טעמיה במפרש ויוצ' בשייר' ובודאי יוצא בקולר הוי יוצא ליהרג ואין מצוה מחמת מיתה גדול מזה אבל מפרש ויוצא בשיירא נהי דלענין גט מדמינן להו ליוצא בקולר וכו' אבל לענין נתינת ממון לא דמו כלל ליוצא בקולר ומסוכן כשנתנו כל ממונם ודאי מדעתם שהם סבורי' למות נתנו אבל מפרש ויוצא בשירא מדעתם יצאו ודעתם לחזור. וכן כתב ה"ר יונה ז"ל. והר"ב המגיד כתב שדעת הרמב"ן כהרמב"ם והרשב"א כה"ר יונה ז"ל א"כ כיון דהך מלתא הויא פלוגתא דרבוותא אין לצואה זו שצוה ראובן הנז' דין מצוה מחמת מיתה דהעמד ממון על חזקתו דהיינו אביו של ראובן שהוא היורש דהלכה רווחת בישראל דהאב קודם לכל יוצאי ירכו ואם כן אין לאחים הנז' שום כח וזכות בנכסים האלו כ"ש דאפילו אליבא דהרי"ף והרמב"ם ז"ל צואה זאת בטלה. דאפילו לדידהו מאי דאמרינן בהני ארבעה דין מצוה מחמת מיתה יש להם היינו שמתו באותו דרך דהיינו ביוצא בשיירא ומפרש בין שלא הגיעו אל מחוז חפצם. וז"ל הרמב"ם ז"ל המפרש בים והיוצא בשיירא והיוצא בקולר והמסוכן והוא שקפץ עליו החולי והכביד עליו חולייו כל אחד מאלו הד' כמצוה מחמת מיתה והרי דבריו ככתובי' וכמסורי' ומקיימי' אותם אם מת ואם ניצל ועמד אפי' קנו במקצת חוזר כמי שמצוה מחמת מיתה. אמנם בנ"ד ראובן זה יצא מן הים והגיע אל המקו' אשר הלך שם להסתחר ואחר שנתים נפטר לבית עולמו כמו שבא בשאלה אם כן לא עדיף מש"מ =משכיב מרע= שצוה ונתרפא מחוליו דקי"ל שצואתו בטלה ובזה כל אנפין שוין ואין לומר דכיון דראובן הנז' צוה בצואתו זאת וכה אמר עוד כל זמן שלא ימצא צואה אחרת שיבטל או יסתור הצואה הנז' צואה זו תהיה קיימת אם כן נראה שכוונתו היתה שאפילו אם יצא מן הים בשלום שהצואה הנז' תהיה קיימת לעולם עד יום מותו כל זמן שלא ימצא צואה אחרת סותרת צואתו זאת דמלתא דפשיטא היא דאין לחוש על דברים אלו שהרי כתב הריב"ש ז"ל בסימן ר"ז בשם הרשב"א מצוה מחמת מיתה כל שעמד חזרה מתנתו ממילא ואפילו אמר בפירוש ואפילו אתרפא לגמרי ואחיה כמה ימים תהא צואתי קיימת כל זמן שלא אחזור בי אין בדבריו כלום דמתנת שכיב מרע דרבנן היא והם לא תקנו שתהא מתנתו קיימת אלא כדי שלא תטרף דעתו עליו ולפיכך קיימות דבריו לאחר שימות אבל זה שעמד ונתרפא לגמרי הרי יש לו זמן לחזור ליתן ואין חוששין לו שמא תטרף דעתו מעתה וכשעמד נתבטלה לגמרי מתנתו והרי זה כאלו צוה בבריאותו בלשון מצוה לאחר מיתה שאין בדבריו כלום עכ"ל. ואם כן בנדון דידן נמי אף על פי שצוה ואמ' שתהא צואתו זאת קיימת וכו' דבריו בטלים באופן שאין לספק וכל אנפין שוין שצואה זו בטלה מטעם זה ואין לאחים הנז' שום זכות בנכסי ראובן אחיהם ואביהם יירש הכל כיון שמת אחר שנתבטלה הצואה. גם נראה כפי מרוצת הצואה כפי מה שבא בשאלה אפשר למצוא טעמים אחרים לבטלה אם כי האמת לא היה צריך כי מה שכתבתי די והותר לבטל צואה זאת שאין לה דין מצוה מחמת מיתה מכל מקום אומר דיש טעם אחר לבטלה והוא דאפילו להרי"ף והרמב"ם ז"ל והנהו רבוותא דסבירא להו דמפרש בים והיוצא בשיירא דין מצוה מחמת מיתה יש להם היינו היכא שבאותה שעה שמפרש בים או יוצא בשיירא צוה מה שצוה דומיית יוצא בקולר או מסוכן אבל אם מה שצוה היו קצת ימים קודם שפירש בים אין בזה דין מצוה מחמת מיתה אלא דין מתנת בריא וכל שלא קנו מידו אין בדבריו כלום. אין צורך להאריך עוד. נאם הצעיר שלמה הכהן.
@שו"ת מהרש"ך חלק ב סימן קסו
שאלה ילמדנו רבנו לאה אשת יעקב נפלה לה ירושה מאמה קרקעות ומטלטלין ואומרת לאה שהמטלטלין נתנם אמה במתנה לבתה ויעקב בעלה אינו מאמינה אם נאמנת ועוד ילמדנו שיעקב זה אין לו במה לסמוך ואדרבה חייב ששה אלפי' ויותר והוא מיושבי קרנות שאין רוצה להשתכר ולהרויח ואומר שאינו רוצה לזון את אשתו ולפרנסה ואומרת אשתו שרוצה להשיא את בתם כפי כבודם שתתן מנכסי נדוניתה שיש לה עשרים אלפים לבנים ויכתוב בעלה בשטר הכתובה איך קבלתם לחשבון נדוניתה ובעלה מעכב שאין רוצה שתתן רק ט"ו אלפים והנשארים למכור ולאכול אותם שלא ניתנת כתובה ליגבות מחיים הדין עם מי ושכרו כפול ומכופל מן השמים.
תשובה כל מה ששאל השואל בשאלה זאת הם דברים פשוטים לא היה צורך להשיב עליהם מרוב פשיטותם כי הנה מה ששאל לענין מה שאומרת לאה שאותן המטלטלין נתנתם אמה לבתה מלתא דפשיטא היא שאינה נאמנת לומ' שנתנתם לבתה ואיברא כתב הרמב"ם ז"ל פי' /פ'/ כ"ב מה' אישות וז"ל הרי שנמצאו מעות או מטלטלי' ביד האשה היא אומרת מתנה ניתנו לי והוא אומר ממעשה ידיך הם שהם שלי הרי זו נאמנת וטעמא דמלתא כמו שכתב ה' המגיד ז"ל וז"ל דין זה שהיא נאמנת על מעות שהם בידה שהם מתנה כן מוכיח בירושלמי פ' מציאת האשה שאמרו שם גבי מציאת האשה לבעלה אמר רב יוסף לא אמרו כן אלא כדי שלא תהא אשה נותנת עיניה באחר ומברחת זהובים משל בעלה ואומר מציאה מצאתי והקשו הגע עצמך שנתן לה אחר במתנה פי' שהיה טוענת שנתן לה אחר במתנה שהיא נאמנת לומר ושמא הבריחה משל בעלה ותרצו קול יוצא למתנה ואין קול יוצא למציאה פי' ולפיכך לא תקנו בטוענת מתנה שלא תהיה נאמנת לפי שלא תעיז פניה לומר ניתנו לי אלא אם כן הוא אמת לפי שקול יוצא למתנה נתברר מכאן דטעמא דהאשה האומרת על מעות ומטלטלי' שנמצאו בידה שניתנו לה במתנה שהיא נאמנת הוא דכיון דקול יוצא למתנה לא תעיז פניה לומר ניתנו לי אלא אם כן הוא אמת וכו' מכל מקום בנדון דידן שהאשה הזאת הנז' אומרת שהמטלטלים הנז' נתנתם אמה שיהיו לזכות בתה אינה נאמנת שהרי כתב הרמב"ם בפ' הנז' דאם אמרה ע"מ כן ניתנו לי ע"מ שלא יהיה לבעלי רשות בהם עליה להביא ראיה שכל ממון שנמצא ביד האשה בחזקת הבעל הוא לאכול פירותיו עד שתביא ראיה והרמב"ן ז"ל הסכי' בזאת הסברא והביא ראיה ממאי דתניא בההיא בריתא דאין מקבלי' פקדונו' וכו' דקאמ' התם וכלם שאמרו בשע' מיתתן הפקדון זה של פלו' הוא אם היו בחזקת נאמנים אצל זה שהפקדון אצלו יעשה כמו שצוו ואם לאו יתן ליורשיהן ואם איתא דבחייה היתה יכולה להפקיעם מבעלה לגמרי אפילו /מתה/ מיתה יעשה כדבריה אם כן בנדון דידן שזאת האשה אומרת שאמה נתנתם לבתה ובאה להפקיעם מבעלה אינה נאמנת. איברא דאיכא רבוותא דס"ל שנאמנת לומ' ע"מ כן ניתנו לי ע"מ שלא יהיה לבעלי רשות בהם ואם כן לפי דבריהם היה נראה דיש מקום לומר גם כן בנדון דידן שתהיה האשה הזאת נאמנת לומר שאמה נתנתם לבתה במגו שהיתה אומרת ע"מ כן ניתנו לי ע"מ שלא יהיה לבעלי רשות בהם.
מכל מקום יראה שאפילו אליבא דהנהו רבוותא לא תהיה נאמנת לומ' שאמה נתנתם לבתה יען שכיון שהוחזקו מטלטלין הנז' שנתנתם אמה קל הוא בעיניה להבריחם מבעלה ולומ' שנתנתם לבתה וכיון שלא יצא הקול שנתנתם לבתה אינה נאמנת לומר כך ואין להאמינה מגו דאי בעיא היא אמרה ע"מ כן ניתנו שאין לבעל רשות בהם דהוי מגו במקום עדים דאנן סהדי דאם איתא שנתנתם לבתה היה הקול יוצא למתנה באופן שיראה לע"ד דאין לספק שאין האשה הזאת נאמנת שהמטלטלין הנז' נתנתם אמה לבתה.
גם על הענין האחר שבא בשאלה שאשתו אומרת שרוצה להשיא את בתה כפי כבודם ולתת לה בנדוניא עשרים אלפים לבנים מנכסי נדוניתה שיש לה ובעלה מעכב שאינו רוצה לתת הסך הנז' וטוען שלא ניתן הכתובה לגבות מחיים. גם זה מלתא דפשיטא היא שהדין עם בעלה דדוקא שמת הבעל בחיי אשתו או שגרשה גובה כתובתה אבל לא קודם לא שנא עקר כתובה ותוספת לא שנא נדוניתה ואף על פי שכתב בעל העטור דנדוניתה ניתנה ליגבות מחיים כבר דחו סברתו כל הפוסקי' ולית דחש לה כמו שכת' רבנו ירוחם ז"ל וז"ל ומה שכתב בעל העטור דנידוניתה ניתן לגבות מחיים אין דעתי נוטה כך שכלן מכניסות לבעל שלא יפרע ממנו אלא באלמנות או בגירושין ועוד מספר כתובה נלמוד שכוללים נדוניא ותוספת יחד ואין מחליק בזמן פרעון וזה נראה לי ברור עכ"ל באופן דאין שום זכות לאשה הנז' על בעלה בטענותיה לא בטענת המתנה שטוענת שהמטלטלין הנז' נתנתם לבתה ולא במה שטוענת שרוצה לתת לבתה בנדוניתה עשרים אלפים לבנים וכל זה פשוט כפי הנראה לע"ד. נאם הצעיר שלמה הכהן.
@שו"ת מהרש"ך חלק ב סימן קסז
ידיד ה' גם בני אדם גם בני איש חמודות נכבדות מזה בן מזה בר אוריין ובר אבהן יאה ויאה חכם שלם מאד נעלה לתהלה נר"ו זכרתי ימים מקדם בהיות פה עמנו הגביר נשא ורם נבון ומאוד נעלה אביך הראשון לכל דבר שבקדושה בראותי מעלת שלמותו וחשיבו' מדותיו נפשי נקשרה בנפשו ועתה בראותי אותותיך אותות עליונות נתתה שמחה בלבי והיתי בעיני כמוצא שלל רב להעיר ולעורר האהבה הקדמונית ועם היות כי טרדות עירנו עצמו מספר קמתי ואתעורר להשתעשע באהבתך על התורה ועל העבודה ולהשיב על שאלתך וזה החלי בס"ד תחלת דברו /דברי/ כ"ת נתעורר על מה שכתבו הפוסקים ואף במטבע יש אונאה עד שתות כמו שהעתקת בלשונך עד ולאחר זמן אין חייב להחליפה אלא ממדת חסידות הוא דוקא במטבע שנתאנה בחלוף הדינרים וכן אם נפחת הסלע ממשקלו כמו שכן נראה מפשטא דמתניתין בפרק הזהב אבל אם המטבע היה פסול ונתגלה זיופו לאחר זמן זה יותר מכדי שיראנו לשלחני דאפילו מדינא חייב להחליפו המאנה כדין מקח טעות דחוזר לעולם וכו' והעלה כ"ת דבריו בזה וכתב זה לשונך ולי נראה דיש הפרש בדרך משל מי שנתן לחבירו גרושו אחד ונמצא פסול בא' מן הפיסולים כגון שהוא נחושת מזופף בכסף ובפרט מחופה ומצופה בכסף כגון קרום דק של כסף כקליפת השום והבצל שהווה ורגיל דבר זה והדין דאם מודה שמכירו אפילו שעבר זמן כדי שיראנו לשולחני ולא הכירו המקבל מסיבה שלא נראה ולא נתגלה זיופו אלא לאחר זמן הנז' שיחליפנו המאנה במכירו אפילו מדינא עכ"ל. אומר לכ"ת כי מלתא דפשיטא היא דהנותן לחבירו גרושו בחזקת שהוא של כסף או זהוב בחזקת שהוא של זהב ולא הכיר בו המקבל ולאחר זמן כשבא להוציאו נתגלה זיופו שהיה פסול לעולם חוזר ולא דמי להנהו אונאות מטבע שכתבו הפוסקים דזמן החזרה הוא בכרכים כדיניה ובכפרים כדיניה כמו שכתב כ"ת. דהך מלתא דאונאת מטבע פסול הוי מקח טעות והלכה רווחת דמקח טעות לעולם חוזר ודבר זה הוא פשוט מאוד ולא היה צורך להסתפק בו. אך אמנם ראיתי שכתב כ"ת לחלק מאונאות מטבע פסול דהיינו מטבע מזוייף לשאר אונאות של חסרונות שבמטבע וז"ל ואף על גב דאמרינן במתניתין לענין חסרון שבמטבע דאם עבר בכרכים זמן שיראה לשולחני או בכפרים עד ערב שבת שוב אינו חייב להחליפה מדינא ומ"מ ממדת חסידו' אם מכירה הנותן שהוא שלו חייב להחליפה אמנם באונאת מטבע פסול אם מכירה הנותן חייב להחליפה מדינא יר' מדבריך דאם אינו מכירה אינו חייב להחליפו ודבר זה במחילה מכ"ת היא שגגה בידיך ואין להעלות זה על הדעת דדוקא בשאר אונאות מטבע דמדינא אינו חייב להחליף כל שעבר הזמן הקצוב לכרכים ולכפרים אם לא ממדת חסידות אם כן אפילו אם מכירה הנותן שהיא שלו אם יחליפנה הוי מדת חסידו' ואם אינו מכירה אין מקום לומר שממידת חסידות יחליפנה שדבר זה אינו נכנס במדת חסידות אלא למעלה הגבה מאוד ממדת חסידות. אמנם באונאת מטבע פסול ומזוייף דהוי מקח טעות ומדינא לעולם חוזר אם כן אפילו אינו מכירה חייב להחליפה דכיון שהוא ודאי חייב לחברו המעות שקבל בעד הגרושו או הזהב ההוא והוא מסופק אם פרע והיינו שאינו מכיר אם הגרושו או הזהב הנמצא פסול הוא שלו אם כן נמצא שחייב לחברו בודאי וספק אם פרע והדבר ידוע וזה כלל גדול בדין דודאי בחיובא וספק בחזרה דהיינו כאומר לחברו מנה לי בידך והלה טוען מנה לך בידי אבל איני יודע אם פרעתיך אם לא חייב לפרוע באופן דהך מלתא דאונאת גרושו או זהוב פסול ומזוייף הכי דיינינן ליה דדווקא היכא שנותן הגרושו או הזהוב טוען ברי שאותו המטבע פסול שחוזר לו המקבל אינו שלו שהגרושו שהוא נתן היה טוב נקי מכל סיג וחלאה ישבע הסת ויפטר אבל כל שאינו מכירו חייב להחליפו ואין שכנגדו צריך לישבע אבל אם ירצה יחרים סתם על מי שנוטל ממונו שלא כדין וכל זה פשוט וברור.
עוד כתב כבוד תורתך וז"ל ואחר כל זה נחזור לנ"ד להביא קצת ראיה דגבי מטבע החמירו יותר ממקח וממכר אפילו פחות משתות וכ"ש שיתנו למטבע פסול דין מקח טעות דיחזור לעולם דהוי מום במקח דלעולם חוזר והארכת על זה ואומר כי נפלאו דבריך בזה הפלא ופלא מכמה אנפי א' כי מה צורך להביא ראיה שהבאת להוכיח שהדין נותן שיתנו למטבע פסול דין מקח טעות ממה שהחמירו במטבע בענין אחר מה שלא החמירו במקח וממכר דאפילו אם לא היו מחמירים החומרא הנז' שכתבת במטבע משאר מקח וממכר אפילו הכי מהיכא תיתי לגרועי שלא יהא דין מקח טעות במטבע הנמצא פסול ומזוייף כמו במקח וממכר דעלמא דאמרינן דמקח טעות לעולם חוזר.
ותו איכא למידק בדבריך במה שכתבת דגבי מטבע החמירו לענין פחות משתות כמו שכתבת שכתב הרמב"ם ז"ל בפי' המשנה בפרק הזהב וז"ל וזה הדין הוא ראוי במקומות שלוקחים שם המעות בלא משקל ואינם מקפידים בחסרונם והנמנע מלקבל אותם הם מעט ועל דרך הכילות אבל המקומות שמקפידים בחסרונם ואפילו בפחות ממשקל שעורה ראוי להשלים לו משקל בלא ספק וגם כן זה הדין כתבו הטור משמו /ח"מ/ סימן רכ"ז והרב בית יוסף כתב משם הרב המגיד שאם היו מוציאין במשקל אפילו כל שהוא חוזר ובשולחן ערוך גם כן הביאו. ואחר שהעתקת כל סברות הפוסקים בדין זה כתבת עוד וזה לשונך הרי שכתבו אפילו כל שהוא משלים החסרון מה שאין כן במקח דאינו משלים אלא עד שתות ולא פחות ואם כן דין הוא לדמותו לענין מקח טעות וכו' והנה יש לתמוה על זה תמיה רבה וגדולה על כ"ת דהנה זאת החומרא שכתבת שהחמירו במטבע דבמקום שמקפידים על המשקל אפי' בכל שהוא מחזיר אונאה בכל מקח וממכר נמי הוי דינא הכי דמלתא דפשיטא היא דטעמא דבמקו' שמקפידים על המשקל אפילו בפחות משתות לא נתן למחילה ומחזיר אונאה הוי משו' דהלכה רווחת כדאיתא בדוכתי טובא בגמרא דכל דבר שבמדה ושבמשקל ושבמנין אפילו פחות מכדי אונאה מחזיר אונאה ואם כן בכל מקח וממכר נמי הוי דינא הכי דבמלתא דשייכא לאונאת מדה משקל ומנין אפילו בפחות מכדי אונאה מחזיר אונאה. גם במה שכתב כ"ת ורצה לחקור וז"ל ואם יאמר אומר דמ"ש דין מטבע פסול דאת יהיב ליה דין מקח טעות אם בעבור דמסתמא בחזקת כסף קבלו ונמצא נחושת כמו כן במטבע חסר וכו' וכתבת על זאת החקירה בתחילת דבריך וז"ל יש להשיב דאין הכי נמי דאם מקפידים על המשקל היה נראה להחזיר לעולם כדין מקח טעות וחלקת דמה דיהיב במתניתין שיעורא דמיירי במקום שאין מקפידין ומדקדקין במשקל לכן אין בה חסרון דין מקח טעות לדידהו אבל לדידן האידנא דאנן קפדינן במשקל הגרוש' היה אפשר לומר דגם החסרון כמו מקח טעות אחר כך כתבת וחזרת ממה שכתבת בתחלה וז"ל אי נמי וזהו העיקר מהחילוק אצלי דמטבע פסול הוי מין אחר דהיינו בחזקת של כסף קבלו ולא בעד נחושת ולכן יהיבנא ליה דין מום מקח שאינו נרא' שהוא מקח טעות וכו' עד אבל חסרון המטבע אין בו שנוי דין אלא המשקל שהוא חסר ולכן אין בו אלא אונאה ובטול מקח דהיינו שיעורו עד שיראנו לשולחני דוקא וכו' והארכת על זה. יר' מדבריך שיש לחלק ממטבע פסול ומזוייף למטבע חסר המשקל אפילו במקום שמקפידים על המשקל ונהי דמטבע פסול הוי דינא דלעולם חוזר במטבע חסר אפילו במקום שמקפידים אינו חוזר כל ששהא מהשיעור המוזכר במתניתין ולדבריך אין חילוק במקום שמקפידין על המשקל למקום שאין מקפידין רק שבמקום שמקפידים אף על פי שלא יגיע שיעור פחת שיעור המשקל לשיעור שתות דבעלמא לאלתר הויא מחילה הכא לא הויא מחילה ומחזיר אונאה מ"מ אם שהא השיעור המוזכר במשנה אינו חייב להחזירה אלא ממדת חסידות במכירה כדקתני במתניתין והאמת יש להפלא הפלא ופלא מכ"ת במה שכתבת והעלת בקושט' דמלת' דבריך האחרוני' וחזרת מדבריך הראשונים וגם יש להפלא שדבריך הראשונים כתבתם כמספק כי האמת הוא שבמקום שמקפידים על המשקל אפי' אונאת כל שהוא בפחת חסרון המשקל חייב להחזיר האונאה נהי דהמקח קיים אפילו טעה ביתר משתות דבעלמא הוי בטול מקח מכל מקום לענין חיוב חזרת האונאה אפילו בפחות משתות חייב להחזיר ובהכי סלקא שמעתתא אליבא דהלכתא והבו דלא לוסיף עלה וכמו שכתב הרב המגיד בפרק ט"ו מהלכו' מכירה בדין המוכר לחבירו במדה במשקל במנין וטעה בכל שהוא שכתב הרמב"ם בהדיא חוזר לעולם העתיק בשם הרב ן' מיג'ש ז"ל שכתב בפרק המוכר פירות דהאי חוזר פירושו שהמקח קיים ומחזיר מה שחסר אבל בטעות כזה בשום צד בטל המקח אפילו ביתר משתות כיון דלא הוי טעותא בסך הערך. הנה כתבתי לכ"ת בכל מה שנוגע לענין פסקא דדינא מה שיראה לע"ד.
ועתה אבוא לעמוד על מה שהקשה כ"ת במה שכתב המרדכי הביאו הרב בעל בית יוסף בסימן רל"ג מה שפסק ר"ם על אודות ראובן שקנה חפץ מהנכרי בחזקת שהוא של זהב ומכרו לשמעון וכו' עד ואף על גב דבטול מקח כגון יותר משתות בעיא היא אי לעולם חוזר ולא איפשיטא האי הוי כמו שחמתית ונמצא לבנה דלעולם חוזר בלי ספק שהיא קושיא עצומה דהיכי קאמר אף על גב דלא אפשיטא ממתניתין דקתני חזרו לדברי חכמים דאיכא לדחויי כדדחי גמרא דנהי דלא אפשיטא מכל מקום איכא למפשט ממאי דאמר רבא וזה וזה בכדי שיראה לתגר או לקרובו ומהברייתא דמייתי גמרא דתניא כותיה דרבא וכמו שהארכת לבאר הקושי' לעצמה ולהדר' ועל צד הדוחק גדול ראיתי שהיה אפשר לומר לתרץ זאת התמיהא הגדולה דאפשר דס"ל לר"ם ז"ל שכתב המרדכי דמאי דקאמר רבא פחות משתות נקנה מקח היינו דנקנה מקח ומחזיר אונאה ומאי דקאמר שתות קנה ומחזיר אונאה היינו אם רצה כרבי יאודה והשתא מאי דקאמר רבא זה וזה בכדי שיראה לתגר או לקרובו קאי אפחות משתות ושתות והנה התוספות בדבור אמר רבא הלכתא וכו' אחר שכתבו מה שפי' הקונטריס דמאי דקאמר שתות הוי בעל כרחו מסקי מלתייהו ואמרו וז"ל ודקאמר זה וזה בכדי שיראה לתגר וכו' איתר משתות ושתות קאי ולא אפחות משתות ואם כן יראה דלפי' ר"ת שפי' מאי דקאמר רבא פחות משתות נקנה מקח על הדרך שכתבתי למעלה זה וזה בכדי שיראה לתגר או לקרובו קאי אשתות ואפחות משתות וברייתא נמי הכי מפרשא וכו' ואם כן יראה דביתר משתות אכתי לא איפשיטא אי לעולם חוזר או בכדי שיראה והמרדכי בשם הר"ם אזיל על פי זאת השיטה ולהכי כתב מה שכתב וכל זה הוא דוחק גדול עד שנראה לעניות דעתי שאין להעלות על הדעת דבר זה דקושטא דמלתא היא דמאי דקאמר רבא וקתני נמי בברייתא וזה וזה בכדי שיראה לתגר וכו' לדברי רש"י קאי השתות /אשתות/ ויתר על שתות ולא אפחות משתות ולפי' ר"ת קאי אתלתייהו דהיינו אפחות משתו' ושתו' ויתר משתות דאיך יעלה על הדעת לומר דלא קאי איתר משתות נמי דמלישניה דרבא וברייתא לא משמע הכי דרבא קאמר הלכתא פחות משתות נקנה מקח יתר על שתות בטל מקח שתות קנה ומחזיר אונאה וזה וזה בכדי שיראה וכו' וברייתא נמי קתני בהאי סדרא ואיך יתכן לומר דפי' ר"ת דמאי דקאמר וזה וזה בכדי שיראה לתגר לא קאי אלא אפחות משתות ושתות אבל לא ליתר משתות א"כ נמצא דלישנא דזה וזה בכדי שירא' לתגר קאי אבבא בתרייתא דהיינו בשתות קנה ואבבא קמייתא דהיינו פחות משתות נקנה מקח ולא אמציעתא דהיינו איתר על שתות ואתי זה וזה בכדי שיראה וכו' בדילוג דהיינו מקמייתא לבתרייתא ואין ראוי לפרש כן אלא דקאי אמציעתא ובתריית' ולא אקמיית' והיינו כפי' הקונטריס או קאי אתלתייהו לפי' ר"ת באופן דבין לפי' רש"י בין לפי' ר"ת איפשיטא בעיין דבטול מקח נמי הוי עד שיראה לתגר ואם כן דברי המרדכי צריכין עיון. ועל מה שהקשה עוד כ"ת בפשטא דשמעתא דאמאי לא פשיט גמר' הבעייא מאותה ברייתא דלקמיה ולומר ת"ש דתניא זה וזה בכדי שיראנו לתגר וכו' דהיינו דנראה מכאן דבטול מקח אינו חוזר לעולם אלא כדי שיראה וכו' על זה אומר לכ"ת כי זאת אינה קושיא כלל במחילה מכ"ת דסוגיא דגמרא בדוכתי טובא אזלא על פי זאת השיטה ואומ' ריהטא דשמעתא דידן ומזה נשכיל ונדע למקומות אחרים שאין לתמוה ולהקשות זאת הקושיא שהקשה כ"ת. דהנה בסוגיא דידן דתגרי לוד מעיקרא בעי גמרא בעיא מפחות משתות לרבנן אי לאלתר הויא מחילה אי בכדי שיראה וכו' והדר בעי ביתר על שתות דהיינו בטול מקח לרבנן אי לעולם חוזר אי בכדי שיראה לתגר וכו' ובהנך תרתי בעיי שקיל וטרי למפשט ממתני' דקתני חזרו לדברי חכמים והדר דחי דליכא למפשט ממתני' והדר מסיק גמרא מאי דקאמר רבא והברייתא דתניא כותיה והכונה לומר דנהי דיראה דליכא למפשט ממתניתין דקתני וחזרו לדברי חכמים וכדדחינן מכל מקום כיון דאמר מאי דאמ' ותניא כותיה אם כן הדרינן לומר דליכא לדחויי להנהו דחייתא דדחינן ופשטינן נמי ממתניתין כמו דבעי גמרא למפשט מעיקרא ונקטינן דהנהו פשיטותי הוו קושט' דמלתא ולא חיישינן להנהו דחייתא ע"כ זהו מה שהעלתי במצודתי החלושה להשיב על שאלות כ"ת וימחלני כ"ת כעת כי לא יכולתי להאריך ולסדר הענייני' כאשר בנפשי ובלבבי לסבת רוב טרדותי עצמו מספר והנני מוכן ומזומן להשתעשע באהבת כ"ת בכל אשר ירזמון /ירמזון/ עיני חשיבותיך במילי דאורייתא ועם היות בלבי שומה שלא לשלוח שום כתיבה בליפאנטו לסבות ידועות אצלי מכל מקום האהבה הקדומה אשר כתבתי היא תעמוד לבלתי אחדל מהשיב לכ"ת בכל קוראו אלי אך בזאת שתשית לבך לבלתי תעלני על במותי בתי התהלות באותותיך כי לא חפצתי באלה ונפשי בחלה בם ואם לא תעשה זאת גם אני אהפוך עורף ולא פנים לך האח שלום רב כנפשך הרמתה. נאם הצעיר שלמה הכהן.
@שו"ת מהרש"ך חלק ב סימן קסח
שאלה ראובן יש לו דין ודברים עם שמעון הוא אחד מפרנסי ק"ק אחד וקול לו קול אליו שחפץ מאד ראובן לעמוד בדין תורה עם שמעון ושמעון אומר ששאר הפרנסים ידונו בניהם וראובן טוען כיון שת"ל אלדים שופטים בארץ חכמים שלמים נר"ו והתורה אמרה צדק צדק תרדוף ודרשו חז"להלך אחר בית דין יפה שרצונו לעמוד לפני החכמים השלמי' נר"ו בדין תורה ויקוב הדין את ההר ואינו חפץ לעמוד לפני הפרנסים הנז' מפני שתי טענות הא' שאינם יודעים דין תורה והא' שהפרנסי' מלבד שהם חבריו יש להם קורבה עם הפרנס הנתבע ואין ראוי לשפוט קרובו יורנו מורנו הדין עם מי ושכרו כפול מן השמים.
תשובה דבר זה לא היה צורך לכתוב עליו מרוב פשיטותו כי הנה כפי הנר' מתוך השאלה ראובן הוא התובע ושמעון הוא הנתבע וכמו שמוכיח הלשון הכתוב בשאלה ז"ל ראובן יש לו דין ודברים עם שמעון וכו' ואם כן גדולה מזאת יש לו כח לתובע על הנתבע שיכול לכופו לילך למקום הועד שהוא מקום קבוץ חכמים אפילו רחוק מעירו והכי אפסיקא הלכתא סוף פרק זה בורר דאמר אמימר כופי' אותו לילך למקום הועד והיינו שכופה תובע לנתבע וטעמא דמלת' מטעם עבד לוה לאיש מלוה וכ"ש בגונא דידן שהפרנסים שבאותו מקום אינם בקיאים בדין תורה דדמו לערכאו' שבסוריא בכה"ג אפילו הלוה מצי מעכב כדאיתא ריש פ' זה בורר גבי מאי דקאמר מאי זה בורר לו אחד וזה בורר אחד בתלתא סגי ה"ק כשזה בורר לו ב"ד אחד וזה בורר לו ב"ד אחד שניהם בוררין להן עוד אחד ופריך גמרא ואפילו לוה מצי מעכב והאמר רבי אלעזר לא שנו אלא מלוה אבל לוה כופין אותו ודן בעירו ומשני כדא"ר יוחנן בערכאות שבסוריא שנו הכא נמי בערכאו' שבסוריא שנו אבל מומחין לא באופן דבנדון דידן שהפרנסים אינן בקיאים לדון בדין תורה לאו דינא ולאו דיינא שיכול ראובן לטעון לשמעון שילך עמו למקום שיש חכמים יודעים בדין תורה דאפילו שמעון הנתבע היה יכול לטעון כן וכ"ש וק"ו שבאותה העיר יש חכמים כמו שבא בשאלה שאינם צריכים לזוז ממקומם שאפילו אם היו שם ב' בתי דינין מומחין בין התובע בין הנתבע יש לאל ידם ויכולין לעכב ולומר אם אתה רוצה בית דין זה אני רוצה הב"ד אחר דבה"ג שאינו מטריח אפילו הלוה יכול למחות כל שיש ב' בתי דינין סמוכים זה לזה וטוען שאינו רוצה לדון בפני בית דין זה אלא בפני בית דין האחר וכדאיתא שם בגמרא רב פפא אמר אפילו תימא מומחין כגון בית דין דרב הונא ורב חסדא דקאמר ליה מי קא מטרחנא לך באופן שאין שום ספק בנ"ד מכל הצדדין וצדי צדדין שהדין עם ראובן לעכב על שמעון שלא לדון בפני הפרנסי' כיון שאינם בני תורה ויש בעיר חכמים מובהקים אפילו שהפרנסים יהיו רחוקים כ"ש כשיש צד קורבה שאינם ראויים לדון. נאם הצעיר שלמה הכהן.
@שו"ת מהרש"ך חלק ב סימן קסט
שאלה ראובן יושב בחנותו עבר שמעון אהובו ואמר ליה ראובן דע שמוליכי' אותי לאסרני בכבלי ברזל על דבר כך חוב שנתחייבתי ואם ידעת מי שמלוה מעות על משכון הבא לי ואתן משכון תחתם לבל אכנס לכור הברזל. עד שהשיב ראובן וכן אמר ליה יודע אני שהנה רחל נמצאת בפקדון יאודי א' אלך ואקח לך משם צרכך תחת המשכון והלך ולקח משם סך גרושוש ורחל שמה המשכון במקום הגרושוש אשר הוציאה מהפקדון לחשבון טוב ובעוד היום גדול הביא שמעון המעות לפרוע לרחל פחות גרוש אחד ממה שהיה חייב להביא ולא רצתה רחל להוציא המשכון מידה עד שיפרע לה כל החוב כי אמרה פקדון זה הוא אצלי מאיש אחר איני רשאה להוציא משם פרוטה א' בלי רשותו עתה שעתיד אני לחזור הפקדון לבעליו מה יאמר ומה יחשוב עלי. ועוד כי תשוב תראה משכוניך ערוכה בכל ושמורה במקום המעות ממש ע"כ לך הבא הגרוש הנז' ולך קח לך והלך שמעון לביתו ולא שב ביום ההוא ויהי הלילה ותקם שפחת רחל ותגנוב את כל כלי ביתה ובתוכם הפקדון עם המשכון אשר שם. ובעוד שלשת ימים מצאו את השפחה ששחטוה מסיתיה מושלכת בארץ באופן שנשארה רחל בעירום ובחוסר כל מכל כלי ביתה ומהפקדון ומהמשכון. עתה יורנו מורנו וגאוננו אם חייבת רחל לפרוע המשכון ששואלים ותובעי' ממנה אם לאו ושכרו כפול מן השמים.
תשובה יראה דיש לפטור לרחל הנז' מלשלם החפץ שתובעי' ממנה שנתנו לה במשכון שכפי הנראה ממרוצת השאלה רחל הנז' שמרה החפץ באופן מספיק ליפטר כיון שנתנו בתוך התיבה עם שאר כלי ביתה במקום שלא היה יד השפחה שולטת שם שאפילו אם היה הכסף מכסף וזהב מספקת שמירה ששמרה רחל הנז' שהרי כתב הטור ח"מ סימן רצ"א בשם הרב רבי יודה /יהודה/ ברצלוני וז"ל כתב הרב רבי יהודה ברצלוני ודאי כך ההלכה שאין שמירה לכספים אלא בקרקע אבל כך קבלנו מרבותינו שלא נאמר זה אלא בשעה שגנבים מצוים ואנשים רמאים שמחפשין אחריהם אבל במקום דליכא כל הני אין צריך לכסותם בקרקע אלא מניחם במקום שמניח מעותיו ולא עדיף מדידיה ועל זה סמכו קדמונינו ע"כ וכתב שם הטור בסימן הנז' /ח"מ סי' רצ"א/ בשם אביו הרא"ש ז"ל וז"ל כתב א"א הרא"ש ז"ל וראוי לסמוך על קבלתו דהכי איתא בירוש' אם נתנו במקום שרגיל להניח שלו פטור ועוד יש טעם אחר לפטור לרחל שכיון שאמרה רחל לשמעון תשוב תראה משכונך ערוכה בכל ושמורה במקום המעות ממש על כן לך הבא הגרוש ולך קח לך הרי הוי כאילו הראתה לו מקום השמירה היכן היתה שומרת המשכון והוא נתרצה בכך אם כן הוה ליה כהראה לו מקום השמירה וכתב הטור ואם התנה הנפקד על מנת שלא אטמנם בקרקע וכן כל דבר ודבר שאניחהו עם שלי הכל כפי תנאו. וכיון שלא פשע באופן השמירה אם השפחה שברה המנעול וגנבה החפץ עם שאר כלי ביתה מאי הוה ליה למעבד דדוקא לענין שמירת שומר שכר אמרי' בגמרא פ' השוכר את הפועלים דאמר ליה להכי יהבית אגרא לנטורי לי נטירותא יתירתא ואיברא דאיכא פלוגתא דרבוותא בענין מלוה על משכון אי הוי שומר שכר או ש"ח =שומר חינם= כי הנה הגאונים והרמב"ם ז"ל הסכימו דהוי ש"ש =שומר שכר= אבל ר"י פסק דהוי שומר חנם והרא"ש ז"ל איברא בתשובותיו כתב דהוי ש"ש הנה יראה שחזר בו בפסקיו וכתב דהוי ש"ח כמו שכתב הטור ח"מ סימן ע"ב וז"ל ואף על פי שכתב בתשובה שהמלוה על המשכון ש"ש בפסקיו כתב שהוא ש"ח כדפרישית היא ודאחרונה היא. וגם ה"ר יהודה בן הרא"ש כתב וז"ל כשאני רואה פסקיו עם תשובותיו סותרים הריני הולך אחרי הפסקים שהם אחרוני' וכיון שהך מלתא דמלוה על המשכון הוי פלוגתא דרבוותא אי הוי ש"ש או ש"ח מכל מקום מלתא דפשיטא היא דמציא רחל למימר קים לי כהנך רבוותא דס"ל דש"ח הוי וכיון שכן כיון ששמרה רחל שמירה מעלייתא לפטור ש"ח סגי ואם כן רחל זו פטורה וכ"ש שאפילו תמצא לומר דהויא ש"ש כיון שרחל זו הראתה לשמעון מקום השמירה ונתרצה בו הוה ליה כאילו התנה בפי' וכמו שכתבתי לעיל והרי היא רחל פטורה ועוד איכא טעמא אחרינא לפטור לרחל זו אפילו נאמר דמלוה על המשכון הוי ש"ש ואפילו בשלא התנתה דעד כאן לא אמרו בפ' השוכר את הפועלים דבש"ש לא מהני ליה טעמא דמאי הוה ליה למעבד משום דאמר ליה להכי יהבית לך אגרא לנטורי לי נטירותא יתירתא אלא דוקא בנותן לו שכר בהדיא בעד שמירתו. אמנם בנדון זה לענין משכון דלא חשבינן ליה לש"ש אלא משום פרוטה דרב יוסף כמבואר במקומו בהא ודאי לא דיינינן ליה כההיא ש"ש דהתם ואם כן מציא רחל למימר מאי הוה לי למעבד ופטורה הוא אפילו לא התנתה. נאם הצעיר שלמה הכהן.
@שו"ת מהרש"ך חלק ב סימן קע
נדרשתי לאשר שאלוני על ראובן שרוצה לשחרר שפחתו ומפקפק בשחרורה יען כי הוא רוצה שתהיה משועבדת לו כל ימי חייו ועוד שנה אחר מותו שתהיה משועבדת לבניו בתורת שפחה גמורה ואחר עבור השנה לא ישאר להם שום זכות עליה באופן שאין השחרור עד שנה אחר מותו ודבר ידוע שאין שחרור לאחר מיתה מידי דהוה /אגט/ הגט אשה דהלכה רווחת דאין גט לאחר מיתה שאל השואל ממני אם יש צד ואופן לשחרר השפחה באופן שתשאר בעבדותה כל משך הזמן הנז' ולאחר משך הזמן הנז' תהיה משוחררת גמורה בלי שום פקפוק וערעור כדין כל עבד ושפחה היוצאים מתחת יד רבם לחרות.
תשובה איברא דמלתא דפשיטא היא דאין גט שחרור של עבד לאחר מיתה מידי דהוה אגט אשה וכדתנן בפ"ק דגיטין האומר תנו גט לאשתו שטר שחרור זה לעבדו ומת לא יתנו לאחר מיתה וטעמא דמלתא כמו שפרשי' ז"ל דגיטא לא הוי עד דמטא גיטא לידיה וכי מטא לידיה הא מת ומטעם זה נמי האומר לעבדו קבל גט זה ממני ותהיה משוחרר בו לאחר מיתה לא אמר כלום ואם אמר הרי את משוחרר מעכשו ולאחר מיתה הרי זה ספק עבד ספק משוחרר ואסור בשפחה ובבת חורין מידי דהוה אאומר לאשה הרי זה גיטך מעכשו לאחר מיתה ומת חולצת ולא מתיבמת דמספקא לן בהך לישנא דמעכשו ולאחר מיתה אי תנאה הוי אי חזרה הוי ואין גט לאחר מיתה ואם כן בנ"ד ראובן זה הרוצה לשחרר שפחתו על האופן הנז' צריך לדקדק היאך ישחררנה שאם יאמ' לה הרי את משוחררת מעכשו ולאחר שנה לאחר מיתה אינה משוחררת אלא מספק ולא תקן ראובן כלום בשחרור השפחה ואדרבא הפסיד גם אם יאמר לה הרי את משוחררת מהיום אם מתי לא נשלם כונת תנאו שרוצה שתהיה שפחתו כל ימי חייו גם שנה אחר מותו לבניו דבהך לישנא דמהיום אם מתי כבר ידענו מה שנחלקו ונתחבטו המפרשי' בפירושו לענין גט אשה ואין כאן מקומו להאריך ולעמוד על דבריהם מכל מקום דרך קצרה אודיע העולה מדבריה' /דרש"י/ דרשי' ס"ל דהאומר מהיום אם מתי דלכי מיית אגלאי מלתא למפרע דהוי גט משעת נתינה ומשום הכי פירש דמאי דאמר רבה באומר מעת שאני בעולם היינו דמתניתין לאו באומר אם מתי דבההיא כ"ע לא פליגי דמגורשת משעת נתינה אלא מלתא באפי נפשה היא באומר מעת שאני בעולם ור"ת ור"י פירשו דהכי קאמר רבה דהאומר מהיום אם מתי נעשה כאומר מעת שאני בעולם ומה שאומר מהיום לא בשביל שיחול הגט לאלתר קאמ' לפי שדעתו של אדם לאחר הגרושין בכל מה שיוכל רק שיחול הגט מהיום ובהא פליגי תנאי דלרבי יהודה הרי היא כאשת איש לכל דבריה שהרי הגט אינו חל אלא סמוך למיתתו שרבי יוסי מספקא ליה אם מהיום ממש קאמר והיא כפנויה או מעת שאני בעולם והויא כאשת איש עד שעה אחת סמוך למיתתו ואם כן בנדון דידן אם ישחרר ראובן לשפחתו ויתנה עמה על תנאי מהיום אם מתי כל אנפין שוין ששעה אחת סמוך למיתתו הוי משוחררת איברא דאיכא לספוקי אם בשעה סמוך למיתתו הוברר הדבר דמשעת נתינת הגט שיחרור נתשחררה ויראה דלענין גט אשה איכא נפקותא טובא אי אמרינן דהוברר הדבר דנתגרשה למפרע משעת נתינה או לא נתגרשה אלא דוקא סמוך למיתתו אמנם לענין שחרור אין כאן נפקותא כל כך מבוארת סוף דבר אם יתנה ראובן זה התנאי בשחרור שפחתו אפילו את"ל שתהיה משועבדת עד סמוך למיתתו מכל מקום לא ירויח השנה שרוצה להרויח דהיינו שנה אחד אחר מותו שתהיה משועבדת לבניו. ויראה לסדר הענין באופן ששנה אחד אחר פטירתו תהיה משועבדת לבניו ואחר עבור השנה תהיה משוחררת גמורה ולא ישאר לבניו בה עוד שום עבדות בלי שום פקפוק וערעור והוא שיכתוב לה לשמה גט שחרור על הסדר הנהוג וימסור לה הגט שחרור בפני עדים ובשעת המסירה יתנה עמה ויאמר לה שהוא משחררה מעכשו על מנת שתשמשנו וישרתנו /ותשרתנו/ כל ימי חייו ועוד ישרת /תשרת/ לבניו שנה אחת אחר מיתתו וכשתשלים ותתקיי' כל התנאי מהעבדות והשרות על הזמן הנזכר הרי היא משוחררת מעכשו ואם לא תשלים ותקיים כל פרטי התנאי יהיה גט שחרור בטל מעקרו ותהיה כחרס הנשבר וכדבר שאין בו ממש ועל זה הסדר אין כאן שום פקפוק חשש שחרור לאחר מיתה כיון שמעכשו הוא משחררה והשעבוד שמשתעבדין בה כל משך הזמן הנזכר אינו אלא תנאי שהתנה עמה ובהשלמת התנאי נמצא שהיא משוחררת למפרע. ואני מודיע לשואל שצריך ליזהר שבשעת מסירת שטר השחרור שימסרנו בפני עדים יודעים ובקיאים בתנאי התנאי שיהיה הן קודם ללאו ותנאי קודם למעשה כדי לצאת ידי פלוגתא דרבוותא דפליגי אי במעכשו צריך לסדר התנאי כתנאי בני גד ובני ראובן או לאו ומעתה לא ישאר שום פקפוק על שחרור השפחה הנזכרת אחר השלמת התנאי וגם שאם לא תשלים תנאה שיהיה השחרור בטל מעקרו. נאם הצעיר שלמה הכהן.
@שו"ת מהרש"ך חלק ב סימן קעא
בשמים עדי וסהדי כמה יגיעות יגעתי להשקיט איבות ודברי ריבות מבין שתי כתות הבחור כר' שמואל די מולינה כת אחד והצנועה כבודה בנשים מ' דונא שמחה אלמנת הנעלה כה"ר יוסף הכהן נ"ע כת אחרת והפסדתי זמני לדבר על לב שתי הכתות האלה להשקיטם ולהשלימ' לכל כת מהם בפני עצמה ולשתיהן יחד ולא יכולתי כי כל אחת מהן אומרת יקוב הדין את ההר ועל כן הוכרחתי לכתוב מה שכתבתי והן אמת כי השבוע שעברה כתבתי ותפסתי במושלם כי לעשות המחיצה שהיתה רוצה לעשות מרת שמחה הנז' היתה צריכה להרחיק שיעור ד' אמות משני צדדי הפתח מלבד רוחב חלל הפתח. ואחרי כן שמעתי מגמגמים על מה שפסקתי יען ראו להריב"ש ז"ל שכתב בסימן רכ"ה וז"ל ואף על פי שיש פירושים אחרים באותה סוגיא ולפי אותם הפירושים כשיש כותל אחר צריך להרחיק ד' אמות מלבד רוחב הפתח הנה הפירוש הנכון הוא מה שפירשו הרשב"א והרא"ה ז"ל שאינו צריך להרחיק בין הכל כי אם שיהיו ד' אמות בין כותל לכותל ושיהיה רחוק מן הפתח טפח וכן כתב הרמב"ם ז"ל פרק ז' מהלכות שכנים וכו' והן אמת כי לא אוכל להכחיש כי בעת כותבי מה שכתבתי שכחתי מה שכתב הריב"ש עם היות כה אזכה ליכתב לחיי בעה"ב בימים הנוראים הבאים עלינו לשלום כמדומה לי כפי הסימן ממה שאני לומד בהריב"ש ז"ל שיום או יומים קודם שפסקתי מה שפסקתי למדתי התשובה הנז' ואין זה דבר זר כי כמה גדולים וטובים שאיני בערכם כערך הנמלה אל הגמל ושר של שכחה שולט בהם אפילו בגמרא מצאנו ראינו על כמה גדולים נאמר אשתמיטתיה הא דתנן הא דתניא.
ועתה אומר דאיברא דהך מלתא הוי פלוגתא דרבוותא מכל מקום מלתא דפשיטא היא דבפלוגתא דרבוותא אמרינן דהמוחזק יכול לומר קים לי כהני רבוותא דמסייעי לי והנה עתה בנדון דידן צריך לידע מי הוא המוחזק אם המזיק דהיינו האשה שרוצה לעשות המחיצה או הניזק דהיינו החושש על אפלת ביתו. והנה זה לי שנים בהיותי בעיר שירון עמדתי על מה שכת' הרב הגדול מהר"י ן' לב ז"ל בתשובת שאלה סי' פ"ד בספרו הראשון במה ששאלוהו ראובן שהיה מקבל מי גגו של שמעון בחצרו ובא להגביה גגו יותר ממה שהיה וכו' רצה להוכיח מכמה מקומות שהמזיק הוא המוחזק אחר כך הוקשה לכבוד חכמתו מתשובת הרשב"א ז"ל בענין קוטרא ובית הכסא והזק ראיה שנרא' מתוכה שהניזק הוא מוחזק ורצה לחלק וניחא ליה במה שחילק דשאני התם שהנזק הוא מבורר והן אמת שדברי הרב הגדול זלה"ה שייכי בנזקים דכ"ע מודו דהוו נזקים ולא פליגי רבוותא אלא אי מהני בהו חזקת ג' שנים או לא אבל מכל מקום קושטא דמלתא בכוונת דבריו הוא לומר דדוקא בההוא דהגבהת הגג דפליגי רבוותא אי הוי נזק ירידת המטר לחצר ממקום גבוה או לא באופן דאי לאו הנך רבוותא דפליגי בירידת המטר ממקום גבוה לחצר דהוי נזק לא הוה ידעינן להך מלתא דחשיב נזק באופן דאין שם נזק מבורר ובההיא הוא דאמרינן דיכול המזיק לומר קים לי כהנהו רבוותא דמסייעי לי משום דהמזיק הוא המוחזק כמו שכתב שם הרב הנזכר אבל בכה"ג דנ"ד דכ"ע מודו דהאפלת האורה הוא נזק דהוי נזק מבורר אליבא דכ"ע ומאי דפליגי רבוותא הוא אי סגי הרחקה בארבע אמות עם רוחב חלל הפתח לתקן הזק האפלה או בעינן ד' אמות משני צדדי הפתח מלבד רוחב הפתח בהאי גוונ' הניזק הוא המוחזק ויכול לומר קים לי כהנהו רבוותא דס"ל דבעינן הרחקת ד' אמות מלבד רוחב חלל הפתח. והנה על זה החילוק שחלק הרב הגדול ז"ל ראיתי לדקדק עליו כי הנה ירא' מדבריו ז"ל דבכל נזק מבורר בין שיהיה הנזק מהנזקים הגדולים ובין שיהיה משאר נזקים הניזק הוא מוחזק ומצי למימר היכא דאיכא פלוגתא דרבוותא קים לי כהני רבוותא דמסייעי לי ולא המזיק דעד כאן לא קאמר הרב דמצי המזיק לומר קים לי אלא בנזק דירידת הגשמים ממקום גבוה דפליגי אי הוי נזק אי לא. והנה הוקשה אלי אז לכאורה מההיא דהיה לבעל הבית אוצר של תבואה ושל יין וכו' אין ב"ה רשאי לפתוח תחתיו חנות של נחתומים ובעי עלה בגמר' כבד ורבץ מהו ולא איפשיטא וכתב הטור ואין צריך לסלקו. הא קמן דהוי נזק מבורר חנות של נחתומים תחת אוצר של תבואה ושל יין ומשום דלא איפשיטא לא מחייבינן למזיק להרחיק היכא דכבד ורבץ בעל העליה ובודאי דלא גרע ולא עדיף בעיא דגמר' דלא איפשיטא מפלוגת' דרבוותא ולא נעלם ממני מה שאפשר לדחות בזאת הקושיא מכל מקום יראה לי דיש מקום לדקדק מה שדקדקתי לכן אמרתי אז דירא' לע"ד דאי אית לן לפלוגי מנזק לנזק כמו שחלק הרב הגדול הנזכר הכי אית לן לפלוגי בין נזק גדול כקוטרא ובית הכסא ושאר נזקים גדולים לשאר נזקים שאינם גדולים דהיכא דהנזק גדול ראוי ונכון לעשות לניזק מוחזק אבל בשאר נזקים שפיר דמי לעשות למזיק מוחזק וכתבתי שיש לי סעד גדול ממה שכת' הרמב"ם ז"ל וז"ל מי שהחזיק בנזק כגון שפתח חלון או פתח אמת המים וכו' והמחזיק טוען אתה אמרת לי לעשותו או מכרת לי או מחלת לי וכו' והניזק אומר עכשו הוא שראיתי ולא ידעתי מקודם או שאמ' כשראיתי מחיתי ואתה אמרת עתה ארחיק או אסתום ואתה מדחה אותי מיום אל יום וכו' בכל אלו וכיוצא בהם על הניזק להביא ראיה ואם לא ישבע המזיק ויפטר ובשאר נזקים גדולים כגון קוטרא ובית הכסא שאין להם חזקה כתב וז"ל המחזיק בנזק שאין לו חזקה וטען שקנה מידו של ניזק על המזיק להביא ראיה ואם לא ישבע הניזק ויפטר.
והנה כוונת דברי היא לומר כי כמו שהרמב"ם ז"ל חילק מנזקין שיש להם חזקה לנזקים שאין להם חזקה דבנזקים שיש להם חזקה וטען המזיק החזקתי כראוי והניזק מערער עליו וטוען שלא החזיק על הניזק להביא ראיה לבטל חזקת המזיק דבכה"ג המזיק הוא המוחזק ועל הניזק להביא ראיה להוציא מידו ולבטל חזקתו ובנזקים שיש להם חזקה הוי איפכא דהיכא דהמחזיק טוען שקנה מן הניזק צריך המזיק המחזיק להביא ראיה להעמיד דבריו דהניזק הוא מוחזק וכיון שכן המוציא מחברו עליו הראיה. גם כן אפשר לומר על זה הדרך דאיכא לפלוגי היכא דאיכא פלוגתא דרבוותא אי המזיק הוי מוחזק ומצי למימר קים לי כרבוותא דמסייעי לי או הניזק ויראה דבנזקים גדולים היכא דאיכא פלוגתא דרבוותא יכול הניזק לומר קים לי כהני רבוותא דמסייעי לי ולא המזיק ובשאר נזקים דאינם גדולים הוי איפכא דבפלוגתא דרבוותא המזיק יכול לומר קים לי ולא הניזק והנה מלתא דפשיטא היא דאפלת אורה מהבית הוא מהנזקים גדולים ואי לא דמי להזק דקוטרא ובית הכסא והזק ראיה היינו לענין שתועיל חזקת ג' שנים מאי דלא מהני בקוטרא ובית הכסא אליבא דכ"ע והזק ראיה אליבא דהרי"ף והמסכימים עמו באופן דלא מיבעיא לסברת הרב הגדול מוהר"י ן' לב ז"ל דס"ל דאפילו בנזקים קטנים אם הנזק מבורר כמו שכתבתי יכול הניזק לומר קים לי כרבוותא דמסייעי לי אלא אפילו מי שירצה לערער עלי שאני הדיוט מחלק מנזקים גדולים לנזקים קטנים נ"ד הוי מהנזקים גדולים כמו שכתבתי וכל שכן שכל מה שנשאתי ונתתי הוא על פי מה שכתב הרב הגדול ז"ל שרצה לחלק מה שחילק כתבתי אני מה שכתבתי כנושא ונותן על דבריו באופן דבנ"ד בין הכי ובין הכי ה"ר שמואל די מולינה הוא המוחזק ויכול לומר קים לי כהני רבוותא דס"ל דבעינן הרחקת ד' אמות מלבד רוחב חלל הפתח והנה לסברת הרבנים הגדולים שהיו באותו הדור שכתב מוהר"י ן' לב ז"ל שחלקו עליו על ההיא עובדא דהגבהת הגג והסכימו שבעל החצר הוא המוחזק ובעל הגג הוא המוציא שבא לבנות בנין חדש באופן שלדבריהם ז"ל אפילו בההיא מלתא דלא הוי נזק מבורר כמו שכתבתי דפלוגתא דרבוותא דפליגי הוי אי ההוא מלתא דהגבת הגג הוא נזק או לא הוי נזק ואפילו הכי הסכימו לומ' שבעל החצר הוא המוחזק ויכול בעל החצר למחות ביד בעל הגג שלא יגביה כל שכן בנדון דידן שהאשה דוניא שמחה רוצה לעשות המחיצה ומאותה מחיצה נמשכת האפלה לבית ה"ר שמואל הנזכר ופליגי רבוותא אי סגי הרחקת ד' אמות עם רוחב חלל הפתח לתקן האפלה או לא דודאי יכול ה"ר שמואל לומר קים לי כהני רבוותא דס"ל דלא סגי באופן שאין לספק כפי הנראה לע"ד שיכול למחות ה"ר שמואל שלא תעשה המחיצה אם לא שתרחיק ד' אמות מלבד רוחב חלל הפתח.
והאמת כי מתחלת הריב הזה שנפל בין הכתות הנז' פקפקתי שלא היה בנדון זה מקום לפסוק להרחיק ד' אמות מצדדי הפתח יען כי אפשר שהיתה לבית אורה ממקום אחר ואמרו לי ונתאמת אצלי כי עקר הכנסת אורה לבית זה אינה כי אם מהפתח הפתוחה לצד מזרח כי הנה אמת שיש לבית הנז' חלון אחד לצד צפון והחלון הנז' סמוכה לגג אחד ומלבד כי האורה הנכנסת משם היא מועטת עתה מקרוב דעתו של ה"ר שמואל לסותמה יען כי לילה אחת עתה מקרוב הרגשנו השכנים בקול היושבי' בבית צועקי' כי היו רואי' גנבים על הגג מחתירים ליכנס באותו החלון ועוד יש לו חלון אחרת על גג ביתו כנודע ודבר ידוע כי האור הנכנסת בחלון זה היא מועטת. סוף דבר המוחש המפורסם הוא שהאורה הנכנסת מהפתח אם תעשה המחיצה גורם אפלה רבה ואני להיותי שכן קרוב אליהם ידעתי כי מתחלה כאשר השכנים האלה נקבצו יחד לדור בשכונה הזאת אדעתא לעמוד בשלום ובמישור פתוחים לרווחה באחוה ואהבה בלי פירוד והזמן הספיק להוצאת האמת כי עמדו זה כמה שנים באופן זה. ומה גם כי עינינו הרואות כי הוא עון פלילי אם תעשה מחיצה כזאת יען כי אור השמש לא יהל בגבולו של ה"ר שמואל ותחשך עולם בעדו אם תעשה המחיצה ההיא ולא תהיה לרצון לפני אלדים ואנשים הנגשים אל יי' שתעשה מחיצה זאת כי ממנה תוצאות מריבות מרובות והקולות לא יחדלון ואף אם ידעתי את האשה כבודה בנשים אוהבת שלום ורודפת שלום לפי הנראה והנשמע אחרים הסיתוה גם יכלו לה בתחלה להוציאה ממחיצת מדותיה הטובות האמנם בטחתי בחסדה תבקש השלום והאמת. כל זה כתבתי על הדין וחשבתי כי האשה הזאת תנוח ותשקוט לבלתי לכת לקראת מחלוקות בראותה כי אין הדין אתה. ושוב בבכי באה ובתחנוני' בקשה מאתי אתן לה משפט כתוב בעזרתה כי עודנו בכפה יבלעהו יקרעהו לשנים עשר קרעים כי אמרה לא היתה בקשתה רק למלא תאות נפשה וכן קבלה עליה בשבועה כי אחרי היותו בידה יבלעהו ממקומו. ואני בחשבי כי לא תפר את שבעותה נתתי בידה פתקא קטנה ככל אשר בקשה והיא באה בעקיפין לעכבו בידה לעדות ולראיה. לזאת אמרתי לגלות דעתי כי אין לסמוך על אותה הוראה דלית בה מששא והיה כלא היה כי לא נתתיו לה רק להשקיטה לפי שעה. אמנם הדברים הנאמרים באמת הנה הנם כי הדין עם ה"ר שמואל ככל אשר כתבתי והארכתי שצריכה האשה להרחיק כל אותה הרחקה שכתבתי. ועוד אני מוסיף לומר שאף אם תרחיק ההרחקה האמורה בכל זאת צריך שתסתום כל המחיצה לגמרי ושלא תשאר לה זכות בג'ארדאקי ובשאיבת מים מן הבור מלמעלה והטעם דאני אומר כן הוא מטעם דלכאורה היה מקום לכה"ר שמואל למחות ביד מרת שמחה שלא תסתום יען כי החזקה הנז' ירשה מאביו וכיון שכן היה יכול לטעון כך ירשתי מאבא ואפשר שכך קיימו וקבלו המורשים עליהם ועל זרעם שלא יוכלו לסתום. ואיברא דבעלמא אמרינן דכל חזקה שאין עמה טענה אינה חזקה הבא מחמת ירושה אינה צריכה טענה ויראה מזה דאין מערערים על היורש שהחזיק במה שירש. איברא שכבר כתבתי בפסקי המודפסים כי בענין עשיית מחיצה בחצר השותפים ובמרפסת אינו יכול היורש לעכב בטענת כך ירשתי מאבא והכח ביד הבא לסתום לסתום בכל אות נפשו דמאי דאמרינן בעלמא שהבא מחמת ירושה אינו צריך טענה היינו דוקא בדבר שאם היה מורישו קים היה יכול לטעון מכרתו או נתתו לי במתנה וטענינן ליורש מאי דהוה מצי מורישו למיטען טענינן ליה אבל בדבר שלא היה יכול מורישו לטעון לשכנגדו אתה מכרתו או נתתו לי במתנה אין מקום ליורש לזכות במתנה שבא מחמת ירושה.
והנה בהבדל המחיצה כתב הרא"ש ז"ל הביאו הטור ח"מ סימן קנ"ז וז"ל ואם חלקו ולא תבע שום אחד מהם לעשות הכותל ואחר זמן תבע האחד מחבירו שיעשו אותו וטוען חברו מחלת לי על הזק ראיה שאני מזיקך או מכרתו או נתתו לי במתנה אינה טענה ולא שייך כאן חזקה דטעמא דחזקה הוא כיון שלא מיחה הפסיד והיינו דוקא היכא שהמחזיק מזיק ואינו ניזוק כגון מי שיש לו חלון על חצר חבירו אבל היכא שהמחזיק ניזוק כמו שהוא מזיק יכול לומר לא חששתי למחות כו' נתבאר מזה שאפילו שהיה המוריש קיים לא היה יכול לטעון מחלת לי וכיון שכן אין טענת היורש טענה לומר כך ירשתי ממורישי ובכן אבא אל נדון דידן ואומר דאם זאת האשה תרצה לסתום מכל וכל באופן שלא תשאר לה שום זכות לעבור אל הג'ארדאקי ואל הבור באופן שלא תזיק בהזק ראיה לבית ה"ר שמואל בזה היה אפשר שיהיה הרשות בידה לסתום יען כי אביו של הבחור כ"ר שמואל אפשר שלא היה יכול למחות במחיצה הנזכרת מטעם ששניהם היו מזיקים ונזוקים אמנם שתעשה המחיצה ותשאר לה מעבר ודריסת רגל ברשות ה"ר שמואל לאו דינא ולאו דיינא שיוכל ה"ר שמואל הנז' למחות בה או שתהיה פתוח מכל וכל או שתהיה סתומה מכל וכל אבל שתהיה סתומה לחצאין לא יעלה על הדעת שתהיה הרשות בידה רק סתומה לגמרי ואינו חושש ה"ר שמואל בהפסד מעבר הסולם כיון שהיא תסתום לגמרי ותפסיד גם היא זכות הג'ארדאקי באופן כי באלה חפץ ה"ר שמואל או שתהיה המחיצה סתומה לגמרי או פתוחה לגמרי ואם לא תרצה לסותמה לגמרי יכול ה"ר שמואל לטעון כך ירשתי מאבא פתוח לרוחה. סוף דבר איני רואה מקום לעשות מחיצה שתוכל האשה הזאת ושישאר לה דריסת רגל על פתח בית ה"ר שמואל וכל זה הוא דבר פשוט. נאם הצעיר שלמה הכהן.
@שו"ת מהרש"ך חלק ב סימן קעב
שאלה ראובן היה לו לפני פתח ביתו אכסדרא מכוסת עם גג נטוי על עמודים והחזיק שם באותה אכסדרא כמה שנים ועתה בא ראובן לסתום חלל אותו האכסדרא ולהקיפו במחיצות מכוונות עם העמודים ושמעון אחד מבעלי השכונה ההיא המחזיקים כנגד אותו האכסדרא מערער כנגדו ומוחה בידו לבלתי יסתום אותו החלל בטענה כי לפעמים יזדמן בדרכים ההם אי זה שכור בן נכר אשר ירצה להזיק את העוברי' ויכולים לברוח מפניו אל תחת אותו האכסדרא ואם יסתום אותו לא ימצאו מקום לברוח. ילמדנו רבינו הדין עם מי.
תשובה התשובה על שאלה זאת היא יגיעה לריק ואבדן הנייר אך אמנם להפצרת השואל הוכרחתי לכתוב שורותים אלו ואומר דאין שום מקום ערעור על ראובן שרוצה לסתום החלל אשר תחת האכסדרא מכוון לעמודי' כיון שכל זכות החלל הנז' הוא שלו ואין לזרים אתו אם כן לא דמי למבוי דקאמר רב הונא פ' השותפי' א' מבני מבוי שבקש לסתום כנגד פתחו בני מבוי מעכבין עליו וטעמא דמלתא שמרבה עליהם את הדרך שההולך מראשו ועד סופו צריך להקיף סביב המחיצה ור"י פי' בענין אחר דהיינו שיכולין לומר בני המבוי כשיש רבים במבוי יכולין ליכנס עד סוף המבוי ועל ידי הסתימה תרבה עלינו את הדרך על ידי בני אדם הדורכים במבוי והחלוק שיש בין ב' הפירושים הוא דלפרש"י בני מבוי מעכבין עליו היינו דוקא בני מבוי הפנימיים מפני שטענת רבוי הדרך הוא להם שהם צריכים להקיף מראש המבוי לסופו סביב המחיצה אמנם החיצונים אין להם טענת רבוי הדרך ולפי' ר"י אפילו בני מבוי החיצונים יכולין לעכב דלכולהו שייך טענת רבוי הדרך דהיינו מחמת הבאים מחוץ וכל זה דוקא במבוי שיד כל בני מבוי שוה בו ולכך יכולין לעכב על המבקש לסתום אמנם בנדון זה שהחלל הנז' הוא של ראובן לאו דינא ולאו דיינא שיכול לסתום בלי ערעור ופקפוק. ואין לטעון ולומר דנהי דזכות החלל הנז' הוא של ראובן מכל מקום יראה דטענת שמעון הויא טענה כיון שבהיות המקום פרוץ היו השכנים בורחים שם מחמת אימת אי זה שכור ואם כן נראה שהחזיקו באותו מצר לאותו דבר ודמי להא דאמר רב יהודה מצר שהחזיקו בו רבים אסור לקלקלו דהא ליתא דודאי לא דמי הך מלתא למצר שהחזיקו בו רבים כי אכלא לדנא מכמה אנפי חדא דההיא דמצר שהחזיקו בו רבים היינו שהחזיקו לעבור משם בתמידות למקום אחר אמנם כה"ג דאינו אלא טענה שבורח שם כשיזדמן באקראי בעלמא אי זה שכור ואפשר ליכנס במקום אחר ותו דאין כאן אלא שמעון שטוען הטענה הנז' ואין כאן קלקול דרך רבים וכ"ש דאפילו בההיא דמצר שהחזיקו בו רבים כתבו התוספות דהיינו כשהחזיקו ברשות אבל אם באין להחזיק שלא ברשות יש למחות בידם ולינקוט פיזרא וליתיב באופן שמכל הצדדין וצדי צדדין אין שום תפישה על ראובן ויכול לסתום כל החלל שתחת האכסדרא הנז' המכוון לעמודים. הנלע"ד כתבתי וחתמתי שמי. נאם הצעיר שלמה הכהן.
@שו"ת מהרש"ך חלק ב סימן קעג
החכם הנעלה לתהלה בר אוריין ודחיל חטאין ידיד נפשי הה"ר יהודה בן באן בנשת וכו' כן באו אלי אותותיך והיו לי למשיב נפש ובהם שאלתני שאלה זה לשונה ראובן היו לו שני בנים שמעון ולוי ושנה קודם מותו חלה חולי גדול וקם מאותו חולי ועשה צוואה באותו חולי וכתב בכתב והעיד עדים וכן צוה ואמר איך הניח מנכסיו שלשים אלפים לבנים לישיבה של העירה ניקופול הקרן יהיה קיים והפירות לחברי הישיבה ישמרם צורם והקרן ביד בניו שמעון ולוי ואם ילכו בניו מהעיר לגור בארץ אחרת יוליכו עמהם השלשי' אלפים לבנים ובכל מקום שיהיו שם יחלקו פירות השלשים אלפים לחברי ישיבת המקום ההוא איזה שיהיה ועתה קם אחד מבני ראובן והולך לגור בארץ אחרת ורוצה להוליך עמו חלקו מן השלשים שהם ט"ו אלפים והוא יחלק הפירות לחברי ישיבת המקום אשר הוא הולך לשם וטענותיו הם אלו א' אמר שהוא רוצה לבטל צוואת אביו מכל וכל מפני שאביו לא מת מאותו חולי וכיון שקם מאותו חולי לא זכו בני הישיבה והוא ממון אביו ורוצה לחלקם עם אחיו, עוד טען ואמ' שאף אם יהיה הצוואה במקומה עומדת עם כל זה הוא רוצה להוליך עמו הט"ו אלפים שהם חלקו והט"ו הנשארים יהיו ביד אחיו לוי ויתן הפירות לחברי ישיבת העירה פה ניקופול והוא יתן גם כן למקום שהוא הולך פירות הט"ו אלפים לחברי ישיבת המקום ההוא שכן צוה אביו שאם ילכו בניו מן העיר יוליכו עמהם השלשים אלפים ועתה שהוא הולך לבדו אף אם נשאר אחיו פה שהוא רוצה להוליך עמו הט"ו אלפים אלו הם טענות שמעון הנז' וכ"ת משיב וטוען עליהם. והנני בא להשיב על השאלה ועל הטענות שטען כ"ת לבטל טענות המערער. ותחלת כל דבר ראיתי להשיב במה שכתבת ותפשת במושלם כי צוואה זאת אינה צוואת ש"מ =שכיב מרע= כי אם צוואת בריא ועמדת על זה בטענה דהלכה רווחת בישראל שאם לא כתב בצוואה שהוא מצוה מחמת שהוא שכיב מרע אף דקאמר דקא מייתנא אינו צוואת ש"מ אלא צוואת בריא. ונפלאתי עליך הפלא ופלא איך תפשת במושלם ולא דקדקת בדבר פשוט וזיל קרי בי רב דכל שהכביד עליו חוליו והוא מסוכן אפי' כל צוואתו סתמא מחמת מיתה היא ובזה כל אנפין שוין. איברא דהיכא שלא קפץ עליו החולי איכא פלוגתא דרבוותא דאיכא מרבוותא דס"ל דבשלשה ימים הראשוני' בעינן שיפרט שמצוה מחמת מיתה או לפחות שיראה מתוך דבריו שהוא נותן מחמת מיתה כדמשמע בגמרא מעובדא דאחתיה דרב דימי בר יוסף אבל לאחר ג' ימים אפילו לא פירש אלא בסתמא דין מצוה מחמת מיתה יש לו. ורבוותא אחריני ס"ל דכל שלא קפץ והכביד עליו החולי אפילו ג' ימים בעינן שיצוה מחמת מיתה או לפחו' שיראה מתוך דבריו שהוא נותן מחמת מיתה ואם לאו אין לה כי אם דין מתנת ש"מ שדינו כמתנת בריא לענין מתנה במקצת שאם לא קנו ממנו לא קנה המקבל וא"כ כיון שראובן הנז' חלה חולי גדול כמו שכתבת כנראה מדבריך שהיה מסוכן ואם כן אם צוה בהיותו מסוכן אפילו אם לא פירש שמצוה מחמת מיתה דבריו קיימין אפילו לא קנו ממנו ואפילו אם קנו ממנו אם עמד חוזר. ועוד יש להפלא ממך במה שכתבת כי לדבריך שאתה נותן למתנת ההקדש הזה דין מתנת בריא א"כ מתנה זו בטלה כיון שכתובה בלשון הנחה כמו שנראה מטופס שאלתך שכתבת וכן צוה ואמר איך הניח מנכסיו שלשי' אלפים לבנים ודבר ידוע הוא מה שכתב הרא"ש דלשון מניח הוי לשון מתנה ומהני בש"מ ולא מהני בבריא וז"ל בתשובה כלל פ"ג ששאלת אם כתוב בצואה אני מניח לפלוני כך וכך אי מהני משום דבבריא לא מהני האי לשון ואמרינן כל דליתיה בבריא ליתיה בש"מ. תשובה יראה לי דמהני דעקר לשון ש"מ הוא בלשון זה לפום ריהטא דעלמא לפי שהוא נפטר מן העולם ומניח נכסיו אחריו הוא מצוה לפלוני אני מניח זה ולפלוני זה אבל בבריא לא שייך הך לישנא וכו' סוף דבר ליכא לספוקי שצוואת ראובן הנז' היתה צוואת ש"מ מצוה מחמת מיתה אף על פי שלא פירש אם היה מסוכן באותו חולי בשעת שצוה ואם עמד אחר כך חוזר כדין מתנת ש"מ המצוה מחמת מיתה שאפילו במתנה במקצת וקנו מידו אם עמד חוזר. אם כן איפה יש להחזיק טובה לאחים הנז' ועליהם תבא ברכת טוב הרוצים לקיים ההקדש הנז' שהקדיש אביהם נ"ע אף על פי שהיה מקום לבטלו כיון שקם מחוליו כמו שבא בשאלה.
ועתה אבא לדון על מה שמערער האח האחד ואומר שאף אם ירצה לקיים צוואת אביו ותהיה הצוואה הנז' עומדת במקומה עם כל זה הוא רוצה להוליך עמו הט"ו אלפים שהם חלקו בכל מקום שהוא הולך שם. לזה אשיב ואומר דאם לראובן זה המצוה לא היו לו כי אם הב' בנים הנז' בשאלה אם אמר בשעת צוואתו אותו הלשון שכתבת אלי שיהיה קרן ההקדש ביד בניו שמעון ולוי יראה שכונתו היתה לומר שלא יצא הקרן מיד אחד מבניו שמעון או לוי ולא מבעיא לדעת רבי יונתן דס"ל דכל מקום שנאמר פלוני ופלוני משמע כל אחד בפני עצמו כדמוכח בההיא ברייתא דמייתי גמרא בדוכתי טובא וז"ל אביו ואמו קלל אין לי אלא אביו ואמו אביו בלא אמו אמו בלא אביו מניין ת"ל אביו קלל אמו קלל דברי רבי יאשיה רבי יונתן אומר משמע שניהם כאחד ומשמע אחד בפני עצמו ואם כן לא מיבעיא לרבי יונתן דמאי דקאמר ביד בניו שמעון ולוי כונתו לומר ביד אחד מבניו שמעון או לוי אלא אפילו לרבי יאשיה דס"ל בההיא דאביו ואמו קלל דמשמע עד שיקלל שניהם כאחד אפ"ה בנדון דידן יודה דמשמע אחד בפני עצמו והטעם כיון שאמר שיהיה הקרן ביד בניו ואין לו בנים אחרים כי אם שמעון ולוי אם כונתו היתה שיהיה יד שניהם שוה ושניהם יחד ישאו ויתנו מעות ההקדש הנז' מה צורך להזכיר שמותם ולומר שהקרן יהיה ביד בניו שמעון ולוי היה מספיק שיאמר והקרן יהיה ביד בניו אלא ודאי כונת המצוה במה שאמר והקרן יהיה ביד בניו שמעון ולוי הוא לומר שיהיה הקרן ביד אחד מבניו איזה מהם שיזדמן שמעון או לוי ולא בא לחייב שיהיה ביד שניהם יחד אלא לאפוקי שלא יהיו ביד איש נכרי וכיון שכן כשצוה ואמר שאם ילכו בניו מהעיר לגור בארץ אחרת וכו' היינו אם ילכו השנים ויעקרו שניהם דירתם מעיר ניקופול לגור בארץ אחרת אז יסתלק זכות המעות הנז' מישיבת ניקופול ויזכה בהם ישיבת העיר אשר ילכו בניו לגור שם אמנם אם ישאר א' מהם בניקופול ישארו המעות בידו לישא וליתן בהם לריוח ולתועלת ישיבת העיר הנזכרת כי ודאי כונתו היתה שיהיו מעות ההקדש שהקדיש במקום אחד ולא יהיו חציים במקום א' וחציים במקום אחר ואין להעלות על דעת לומר שהבן העוקר דירתו מניקופול יוליך עמו כל המעות לחלק הריוח אל המקום אשר הוא הולך שם שכיון שנשאר בניקופול בן א' מהשנים הנזכרים דין הוא שישארו שם כל המעות בשלמו' כי אין ספק שעקר כונת המצוה היתה לזכות ולתועלת ישיבת ניקופול כי שם ביתו ועקר דירתו. נאם הצעיר שלמה הכהן.
@שו"ת מהרש"ך חלק ב סימן קעד
שאלה ראובן ושמעון שותפי' בחנות פה שאלוניקי וגם בעיר אחרת ולראובן הנז' היה לו חזקת הוגארה באותה העיר אשר היה להם השותפות ולשמעון גם כן היו לו חזקת ב' הוגארות גם כן באותה העיר ובין הוגאר"את ראובן ובין שני הוגארות שמעון היו לו ללוי ב' הוגארו"ת באמצע רצוני לומר הוגאר"את ראובן מצד א' וב' הוגאר"ות שמעון מצד אחרת וב' הוגארו"ת לוי באמצע השלש הוגארו"ת הנז' ולוי הנז' רצה למכור אחד מהב' הוגאר"ות שלו והיא אותה הסמוכה לצד הוגארו"ת שמעון ובעת ההיא כשרוצה למכור לוי ההוגאר"ה הנז' היה שם באותה העיר יהודה אחיהם של השותפין הנז' לחשבון השותפים הנז' שהיה עמהם ע"מ לקבל פרס מהם כ"כ מדי שנה בשנה כמו שהוא עומד היום עם השותפי' הנז' וכששמע יהודה הנז' שלוי היה רוצה למכור ההוגאר"ה הנז' שלח בכתב לאמר לשותפי' הנז' שאם רצונם שיקנה מלוי ההוגאר"ה הנז' בעדם ובזה יהיה תועלת לשותפים שלא יכנס איש זר בהוגאר"ה ההיא וירד לאומנות של השותפי' הנז' ויבא להם נזק על זה ח"ו והשותפי' כשומעם אז נדברו איש לרעהו ויצא הסכמת שניהם שיקנה הוגאר"ה הנז' שמעון הנז' מממונו והונו אחר שהיא סמוכה לב' הוגאר"ות שלו וכן עשה שמעון ששלח לאחיו יהודה הנז' בכתב לאמר שיקנה ההוגאר"ה מלוי לו לשמו בכל מה שיתפשר עם לוי וכל מה שיעשה עם לוי הנז' בקניית ההוגאר"ה הכל יהא חשוב ומקובל כאילו עשאו הוא בעצמו וכן עשה יהודה הנז' שקנה ההוגאר"ה לשם שמעון אחיו ומנכסי שמעון אחיו רק שבעת עשיית שטר המכיר' מלוי עשה השטר בזה האופן שלוי מכר ליהודה האוגאר"ה שלו ולא עשה השטר על שם שמעון הקונה וכפי הנראה עשה כן בעבור ששמעון הקונה היה בעת ההיא פה שאלוניקי וחשב שיותר טוב היה לעשות השטר על שמו ר"ל על שם יהודה הנז' שנמצא שם במקום המוכר וכשבא יהודה הנז' פה שלוניקי תכף נתן שטר הקניה ביד שמעון הקונה וא"ל זכה במקחך והנה יש כמה שני' מזמן הקנייה שהחזיק שמעון בכל אנפי מיני חזקה בהוגאר"ה ההיא ויהודה אם היה משתמש בהוגאר"ה ההיא היה לחשבון השותפים הנז' כי לא היה לו חלק עמהם רק היה עם השותפים שכיר שנה בשנה כנ"ל עכשו טוען יהודה הנז' שכשקנה ההוגאר"ה מלוי קנאה לעצמו והראוה שעשה שטר הקניה על שמו ושמעון טוען מאחר שיהודה שלח לשותפים הנז' שאם היה רצונם שיקנה האוגארה מלוי בעדם ושמעון שהוא א' מהשותפים שלח לו שיקנה אותה בעדו וכן עשה והראיה שקנה אותה מנכסיו ר"ל מנכסי שמעון וכן אמר לו יהודה כשבא משם וגם יש כמה שנים שהחזיק שמעון בהוגארה ההיא ויהודה לא היה כי אם שליח שמעון אם כן ההוגאר"ה היא שלו ואין ליהודה הנז' שום טענה עליו ועתה יורנו המורה לצדקה הדין עם מי ושכרו כפול ומכופל מן השמים.
תשובה האמת כי כשבאה אלי שאלה זו אמרתי לשואל כי עמל הוא בעיני לטרוח לכתו' בדבר פשוט כזה אך אמנם להפצרת השואל כי רצה שעם היות הדבר פשוט עם כל זה יש צורך לכתוב להודיע ליהודה כי כל דבריו הם שוא ותפל ומילי דכדי ושלותא באתי להפיק רצון השואל ולגלות דעתי על הדין ועל האמת. ואומר דאין לספק שלא יצדק יהודה בערעורו על ההוגאר"ה הנז' בטענה ששטר קנייתה כתוב על שמו כי הנה אחר שנתברר וכל העם יודעים כי יהודה אחי שמעון הנז' היה אז במקום שקנה ההוגאר"ה והיה עוסק בסחורת אחיו ראובן ושמעון ע"מ לקבל פרס כשכיר שנה בשנה עד היום הזה ושלח לו שמעון אחיו שיקנה ההוגאר"ה בעדו ובשליחו' שמעון אחיו קנאה ולא היה מקפיד עליו על כתיבת השטר שיכתבנו על שמו אם כן אפילו אם באותו זמן תכף אחר הקנייה היה אומר לעצמי קניתיה וזקפתי עלי המעות במלוה לאו כל כמיניה שהרי כתב הרמב"ם ז"ל פ' ז' מה' מכירה והביאו הטור ח"מ סי' קפ"ג וז"ל הורו מקצת המורי' שאם קנה לעצמו במעות חבירו אחר שזקפן עליו במלוה הרי זה קנה לעצמו ומקבלין ממנו כשאומר זקפתי עלי אותם המעות במלוה ואני אומר שאין זה דין אמת אלא המקח הוא של המשלח ורוב הפוסקים הסכימו לסברת הרמב"ם וכ"ש שלא טען אז יהודה זאת הטענה רק נתן השטר ביד אחיו וטוען שמעון שאמר לו זכה במקחך ואם כן כיון ששטר קניית ההוגאר"ה הוא ביד שמעון והחזיק בה כמה שנים אחר הקניה והעסק והסחורה הנעשה בחנות היה של שמעון וגם שהיה יהודה משתדל ומתעסק בתוך ההוגאר"ה הנז' הכל היה לחשבון אחיו וכיון שכן נאמן שמעון לומר ההוגארה היא שלי כי בשליחותי קנאה בעדי ויען כי יהודה היה אז בעיר אשר שם ההוגארה ואני הייתי פה שלוניקי נכתב השטר ע"ש יהודה ואין כח ליהוד' לערער על ההוגארה הנז' מכח השטר שביד שמעון לפי שכתוב ע"ש יהודה דודאי אי הוה בעי שמעון הוה כביש ליה להאי שטרא והאי דלא כביש ליה הוא משום פנחיא ולהצלה בעלמ' דהיינו שלא יערער לוי המוכר על שמעון ושמעון לא יכול לטען לקחתיה ממך.
ועוד יראה לי טענה אחרת לזכות לשמעון בחזקת ההוגאר"ה הנז' ולסלק מעליו ערעור יהודה אחיו הבא עליו מחמת השטר שביד שמעון שנכתב ע"ש יהודה והוא דהגע עצמך אם היה ביד שמעון שטר אחר שמכרה לו יהודה אחיו לאו דינא ולא דיינא דאינו יכול יהודה לערער על שמעון אחיו מכח השטר אחר הכתוב על שמו. ויש להוכיח זה מההיא ברייתא דמייתי גמרא פ' הגוזל קמא והכי איתא התם הלוקח שדה בשם חבירו אין כופין אותו למכור ואם אמר לו על מנת כופין אותו למכור ומפרש לה אביי דה"ק הלוקח שדה בשם חבירו אין כופין את המוכר למכור זימנא אחריתי ופריך גמרא פשיטא ומשני מהו דתימא מצי א"ל מדעת ידעת דאנא לנפשאי שקלינא וזוזי בכדי לא שדינא אלא אדעתה דכתב ליה שטרא אחרינא קמ"ל דא"ל ענינא עבד לך בהדי ההוא דזבנת ליה בשמיה ויכתוב לך שטרא אחרינא מי שידקדק בפשט דהך שמעתתא כפי הך אוקתא /אוקמתא/ יראה בבירור דשטר הנכתב על שדה שלוקח ראובן וכתוב השטר על שם שמעון וכתב לו שמעון שטר אחר לראובן מהני אותו השטר לבטל ערעור שמעון ויכול לומר לפנחיא בעלמא קא בעינא וגם מאוקמתא ופירושא דמפרש רב ששת יש ללמוד קצת מזה דמאי דקא מקשה גמרא עליה היינו משום דקתני אם אמר ע"מ כופין דאמאי כופין את ריש גלותא למכור ולימא ריש גלותא לא יקרייכו בעינא ולא זילותייהו בעינא הא אם נתרצה ר"ג לכתוב שטר מהני לבטל ערעור ריש גלותא מכח השטר הכתוב ע"ש ואם כן בנדון דידן אם היה טוען שמעון שטר היה לי מיהודה ואבד היה נאמן כיון שהחזיק כמה שנים בהוגארה הנז' ואם כן אף על פי שאינו טוען זאת הטענה אלא שטוען שנתן לו יהודה אחיו השטר הנז' וא"ל זכה במקחך די בכך לבטל ערעור יהודה מעליו ויש להאמינו לשמעון במגו דהוה מצי למטען ליהודה שטר היה לי ממך ואבד באופן שאין שום צד של ספק בזכות שמעון בהוגאר"ה הנז' וערעורי יהודה אחיו עליו הם בטלים כחרס הנשבר ואין בהם ממש. נאם הצעיר שלמה הכהן.
@שו"ת מהרש"ך חלק ב סימן קעה
שאלה ילמדנו רבינו איש האלדים אתה ודברו בפיך אמת בן שפחת כנענית שלא נשתחררה וגם הוא לא נשתחרר מה הוא אם ראוי לשחוט ולבדוק בשביל כל ישראל ואם נוכל לאכול שחיטתו ובשר היוצא תחת ידו לזאת נחלה פני מעלת כבוד תורתך שתאיר עינינו ומה' יהיה משכורתך שלמה כי תורה היא וללמוד אנו צריכים מופת דורינו ואורו ילמדנו ושכרו כפול מן השמים ושלום.
תשובה בזבחים פרק כל הפסולין קאמר גמרא כל הפסולי' שנשחטו דיעבד אין לכתחילה לא ורמינהי ושחט מלמד ששחיטה כשרה בזר וכו' ומשני ה"ה דאפילו לכתחילה אלא משום דבעי למתני טמא במוקדשין לכתחילה לא תנא נמי ששחטו ודקדקו מהכא התוספות בריש פ"ק דחולין לאפוקי מה שכתוב בהי' /בה'/ ארץ ישראל דנשים לא ישחטו מפני שדעתן קלה מדלא קאמר גמרא משום דבעי למיתני נשים ותני להו ברישא אלא ודאי משום דנשים ישחטו לכתחילה אפילו במוקדשין. והנה לא הוצרכו התוספות לכתוב מה שכתבו כי אם לאפוקי מה שכתבו בהי' ארץ ישראל דנשים לא ישחטו שמא יתעלפו אבל עבדים כל אנפין שוין דהרי הם כשאר כל אדם דבסתמא לא חיישינן לעלפויי ושוחטין לכתחילה והכי כייל לה בפרק כל הפסולין דהכי איתא התם כל הפסולין ששחטו שחיטתן כשרה שהשחיטה כשרה בזרים ובנשים ובעבדים וכי היכי דקאמר התם במאי דקתני בדיעבד משום דבעי למתני טמא משמע דעבדים נמי שוחטין לכתחילה וכן כתב הרמב"ם פ"ד מהלכות שחיטה וז"ל וכל המומחין שוחטין לכתחילה בינן לבין עצמן ואפילו נשים ועבדים אם היו מומחין שוחטין לכתחילה וגם בסמ"ג כתוב כן וכתב לאפוקי מה שכתבו בה"י א"י דנשים לא ישחטו ופסק דנשים שוחטות לכתחילה בקדשים ואותו חכם שכתב בהילכות א"י אמר כמה חומרות מדעתו שכתב שחט ולא בירך או ערום ששחט שחיטתו פסולה ואין הלכה כך והטור י"ד סימן ראשון כתב וז"ל הכל שוחטין לכתחילה נשים ועבדים משוחררים והקשה עליו מהרר"י קארו ז"ל וז"ל ומה שכתב ועבדים משוחררים פשוט הוא דעבד משוחרר הרי הוא כישראל לכל דבריו אלא דקשיא לי מאי אריא משוחרר אפילו אינו משוחרר נמי דהא כיון שמל וטבל לשם עבדות חייב בכל מצות שהאשה חייבת וכיון דאשה כשרה לשחוט גם הוא כשר ויש לתמוה על הרב זלה"ה דיר' מדבריו שמה שמכשיר לכתחילה עבדי' לשחוט היינו מטעמא דכיון דנשים כשרות לשחוט דדין העבד כדין האשה דיר' דאין צורך לזה דהא בהדיא משמע דעבדים כשרין לשחוט מההיא דפ' כל הפסולים באופן דעבדים שמלו וטבלו לשם עבדות כשרים לשחוט לכתחילה ובזה כל אנפין שוין ואין שום חולק בדבר ואם כן בנדון דידן האיש אשר עליו באה השאלה שטוענים עליו שהוא בן שפחה כנענית שלא נשתחררה וגם הוא לא נשתחרר אם מל וטבל לשם עבדות שוחט לכתחילה ואפילו שאמו לא טבלה לשם עבדות והיא נכרית גמורה כיון שהוא מל וטבל יכול לשחוט לכתחילה ושחיטתו כשרה ויכול לשחוט ולבדוק לכל ישראל אם הוא בחזקת כשר. ודבר פשוט הוא מאד לא ידעתי במה נסתפקו השואלים וחשבתי לומר דאולי לפי שראה מה שכתב המרדכי בפ' אלו טרפות בשם ר"ח שצריך שיהיה השוחט נאמן דלא חיישינן ביה שמא יאכיל נבלות וטרפות לישראל וכתב המרדכי על דברי ר"ח שלא ידע מנין לו כלו' דקי"ל דסתם ישראל בחזקת כשרות הוא ואפשר ללמוד מכאן דדוקא סתם ישראל בחזקת כשרות הוא אבל סתם עבדים מוכח מדוכתי טובא בגמרא בחזקת פריצות קיימי אם כן היה מקום לומר דאין להאמינם על השחיטה ועל הבדיקה בשביל כל ישראל אבל האמת הוא דאין לפקפק בזה דלא מצינו שום מורה ומורין לפסול שחיטת עבדים אדרבה מדברי כלם יר' בפשיטות להכשיר כמו שכתבתי. נאם הצעיר שלמה הכהן.
@שו"ת מהרש"ך חלק ב סימן קעו
שאלה ראובן היה חייב לשמעון מנה בעד כתב חליפין ונפטר לבית עולמו וחיי למר ולכל ישראל שבק ובחייו הניח קצת סחורה ביד לוי בעיר אחרת והנה עתה שלח שמעון שלוחו לקנות הסחורה הנז' מיד לוי בעד ובשם שמעון וקנה הסחורה בעד ובשם שולחו ובהגיע זמן הפרעון ענה שמעון שהוא רוצה להתפרע מדמי הסחורה המנה שחייב לו ראובן כנראה בכתב החליפין שיש בידו כיון שהסחורה הנז' היא של ראובן החייב יורנו מורנו הדין עם מי ואם נפטר השליח בתשובת שמעון שולחו ושכרו כפול ומכופל מן השמים.
תשובה יראה שאם כתב חליפין שביד שמעון שנתחייב לו ראובן נעשה במקום שמחשיבין אותו לשטר גמור שכל זמן שהוא קיים ביד המלוה אינו נאמן הלוה לומר פרעתיך לאו דינא ולאו דיינא שיכול שמעון לעכב מעות המרגליות שקנה שלוחו בעדו ובשמו מיד מי שנפקדו בידו מיד ראובן בעוד בחיים חייתו ואף על פי שקנה השליח המרגליות לאחר מיתתו של ראובן דאיברא שאם לא היה הכתב חליפין ביד שמעון לא היה יכול לעכב המרגליות שקנה מיד הנפקד הנז' בעד החוב שהיה חייב לו ראובן ולומר אני תופסן בחובי שחייב לי המת כיון שאין כאן אלא מלוה על פה ובמלוה על פה מלתא דפשיטא הוא דאין למלוה שום תביעה על היורשין שיכולין לטעון שמא פרעך אבינו דכל מאי דמצי למטען אבוהון טענינן להו ואפילו ליתומים גדולים ומה שאני אומר שלא היה יכול לעכב ולתפוס בעד חובו היינו כה"ג שלקח שלוחו של שמעון מיד פקידו של ראובן אמנם אם היה לוקח שמעון או שלוחו המרגליות מיד ראובן או מיד יורשיו והיה ידוע שאותם המרגליות הניח להם אביהם היה יכול לעכבם ולתופסם וטעם החילוק הוא מבואר דבשלמא אם היה לוקח מראובן או יורשיו אם אין עדים שלקחם או אפילו אם יש עדים שלקחם שיכול לטעון פרעתי אם כן יש כאן מגו ויכול לתופסם בחובו ולומר אני תופסם בחובי ונאמן לטעון עליהם במגו דהוה מצי למטען לא לקחתים אי ליכא עדי לקיחה או יכול לטעון פרעתי אפילו אם יש עדי לקיחה דהא קי"ל דהמלוה את חבירו בעדים אין צריך לפורעו בעדים וממה נפשך איכא מגו ואע"ג דהוי מגו דהעז' ומגו דהעז' לא אמרינ' היינו שלא בשבועה אבל בשבועה נאמן במגו אף על גב דהוי מגו דהעזה אבל בנ"ד שאלו המרגליות נלקחו מיד פקידו של ראובן אין כאן טענת מגו שיכול לטעון פרעתיך יכול לומר אני תופסם בחובי כיון דאם היה טוען פרעתי היה חייב פקידו לשלם המרגליות ואם כן לא שייך למטען מגו לחייב לפקיד אמנם כיון שיש שטר ביד שמעון דהיינו הכתב חליפין שחשוב כשטר כמו שכתבתי יכול לעכב המרגליות דאפילו אם לא היה תופס שמעון היו חייבים היורשים לפרוע. וכל מה שכתבתי הוא אם היורשין הן גדולים אבל אם הם קטני' אינו יכול לעכב ואינו יכול לטעון עליהן עד שיגדילו ולא מבעיא בתפיסה כה"ג דנ"ד דלא מהני דליכא מגו כמו שכתבתי אלא אפילו היכא דאיכא לשמעון מגו כמו על דרך שכתבתי אפי' הכי לא מהנו טענת מגו נגד יתומים קטנים וכמו שימצא המעיין בספר הפסקים שהדפסתי בסימן ד' והנה כפי הנשמע יורשי ראובן הנז' הם יורשי' גדולים אם כן אין אנו צריכים לישא וליתן אי מהני מגו נגד יתומים קטנים או לא באופן ששמעון יכול לגבות חובו בכח תפיסתו ולאו דינא ולאו דיינא וכל אנפין שוין בזה. נאם הצעיר שלמה הכהן.
@שו"ת מהרש"ך חלק ב סימן קעז
בפנינו עדים ח"מ באה מרת אסתר מבת ובניה כה"ר אלצפן ור' נתן בני כה"ר משה הכהן ז"ל ואמרו הוו עלינו עדים ברורים וקנו ממנו מעכשו בקנין גמור ושלם אגב סודר וכתבו בכל לשון של זכו' וראיה ויפוי כח ואופן המועיל ואף חתמו ותנו ליד הנעלה כה"ר זכריא בונפי"ל יצ"ו להיות בידו וביד כל באי כחו וביד מוציא שטר זה בעדו ובשמו אפילו שלא בהרשאה לעדות ולזכות ולראיה מחמת שרצינו מרצון נפשנו הטוב שלא באונס והכרח כלל כי אם מלבבינו השלמו' ומדעתינו המיושבת והננו מודים בפניכם כמודים בפני בית דין חשוב דלא להשטאה איך אמת שאנו חייבים לה"ר זכריא הנ"ל חוב גמור נקי ובר סך מאה ושנים עשר וחצי גרושוש ישנים טבין ותקילין כל אחד מן תשעה דרהם וחצי יפים וטובים נפרעים ב"ה לערב חג המצות הבא ראשון ב"ה בלי אחור ועכוב כלל ובלי שאלת זמן ב"ד ובעד הסך הנ"ל נכנסו החייבי' הנ"ל ערבים קבלנים פרענים זה בעד זה לה"ר זכריא הנ"ל באופן שאם ה"ר זכריא הנ"ל רצה מזה גובה רצה מזה גובה כל הסך הנ"ל משלם. ונשבעו החייבים הנ"ל שבועה חמורה ע"ד הב"ה =על דעת המקום ברוך הוא= וע"ד הנשבעים באמת וע"ד ה"ר זכריא הנ"ל לפרוע לו הסך הנ"ל לזמן הנז' למעלה בלי דיחוי כלל וליותר יפוי כח ה"ר זכרי' הנז' למעלה שמו מרת אסתר ובניה הנ"ל את הבתים שלהם דהיינו שעומדים בין בתי כה"ר יצחק בר ברוך ז"ל ובין בתי ה"ר יהודה בכ"ר אליעזר בתורת אפותקי שאם לא יפרעו לו לה"ר זכריא הנ"ל לזמן הנז' למעלה שיהיו הבתי' שלהם קנויים לו לה"ר זכריא הנז' למעלה הם ומיצריהם וכל השייך להם מתהום ארעא עד רום רקיעא מעכשו בקנין גמור ושלם ושטר זה לא יפסל וכו' ונאמנות גמורה וכו' ואחריות וכו' בכל חיזוקי סופר בשעבוד מטלטלי וכו' ושלא ישמט וכו' וקנינא אנן סהדי דחתימי לתתא קנין גמור ושלם מן מרת אסתר ובניה ר' אלצפן ור' נתן הנ"ל לה"ר זכריא הנ"ל אכל מאי דכתיב ומפורש לעיל במנא דכשר למקנייא ביה והיה זה היום יום ח' ז' ימים לחשון לפ"ק פה פלי'בנה והכל שריר וקיים ועתה האותיו' שאלוני על הדין ועל האמת כיון שעברו החייבים הנז' על שבועת ה' אשר היתה ביניהם ובין הבעל חוב הנז' לצאת ידי חובתו לזמן המוגבל הנז' למעלה בלי דיחוי כלל האם הבתים הנז' קנויים לו בכח השטר הזה או אם יש איזה פקפוק בלשון השטר הזה לגרוע כחו וכמו כן אם יצא איזה מערער על הבתים הנז' למעלה בטענה שחייבים הנז' שעבדום לו בתורת אפותיקי לפרוע לו חוב אחר שנתחייבו לו בשטר קודם זמן זה השטר אם יש לאל בעל החוב הזה להחזיק בבתים כיון שהם קנויים לו כפי התנאי שהתנו ביניהם כנ"ל ולדחות לבע"ח הנזכר הראשון בטענה שאם ח"ו יקרה אסון לבתים משריפה או מפולת יפטרו עצמם החייבים מהחוב הנז' באמרם אליו הרי הבתים קנויים לך מאחר שלא פרענו חובינו הנז' אך אמנם למערער ששעבדום לו באפותיקי להתפרע מהם אם ח"ו ישרפו או אם יפלו עוד ידו נטויה לגבות חובו מהחייבים כיון שאין לו רק שעבוד אפותיקי לבד ואינם קנויים לו על כל פרטי השאלה יבא דבר מורנו מורה צדק כגשם לנו ומה' תהי משכורתו שלמה.
תשובה איברא דמפשטא דשמעת' דמייתי גמרא פ' איזהו נשך משמע דהיכא דהלוהו על שדהו ואמר לו אם לא תתן לי מכאן ועד שלש שנים קנה מעכשו קנה וסגי בהכי לסלק חשש' אסמכתא לא קניא ויר' שהסכימו בזה רוב גדולי הפוסקים כמו שאבאר בס"ד ואם כן בנדון דידן שכתוב בשטר דאמרו לו החייבים הנז' שאם לא יפרעו לזמן פלוני הבתים קנויי' לך מעכשו יר' דקנה ה"ר זכריא הנז' קניה מוחלט'.
ועוד אודיע לשואל לרווחא דמלתא דאפילו אם לא היה כתוב בשטר שנעשה השטר הנז' במעכשו אלא בלשון אם לבד אפילו הכי חשיב כאילו פירש ואמר מעכשו טעמא /וטעמא/ דמלתא דכיון שכתוב זמן בשטר הלכה רווחת מאי דפסק רב בפ' יש נוחלין דהלכה כר' יוסי דס"ל דזמנו של שטר מוכיח עליו ואף על פי שכתוב בתשובות הרשב"א שהשיב הרמב"ן כלל זה יהיה מסור בידיכם שכל שטר מתנה או מכר או שטר חוב שכתוב מעכשו אעפ"י שבשעת המסירה התנו בלשון אם לא הוי אסמכתא דהא זכו במעכשו כבר כת' הרב הגדול מוהרי"ק זלה"ה ח"מ סימן ר"ז דהך לישנא לא דוקא אלא כונתו לומר שאם אין בו זמן צריך שיהיה בו מעכשו ואם יש בו זמן הרי יש בו מעכשו ועל דרך זה זה לי ימים שראיתי לתרץ על מה שיש לדקדק על דברי הרמב"ן ז"ל על מה שכתב הרמב"ם ז"ל בפ' ו' מהלכות אישות וז"ל וכן הדין בגיטין וממונות בשעה שיתקיים התנאי הוא שיהיה גט או יתקיים המקח או המתנה עכ"ל וכתב הרב המגיד ז"ל בריש פרק ח' מהלכות גרושין וז"ל ויש לעיין בזה כי אחר שנתבאר בגמ' ובגיטין דלדברי ר' יוסי דאמר זמנו של שטר מוכיח עליו אף על פי שלא אמר מהיום כאלו אמר מהיום דמי וקי"ל כותיה בדיני ממונות כפי מה שנתבאר וכן פסק רבינו עצמו בפרק אחרון מהלכות זכיה ומתנ' ואם כן למה אמר רבינו שבדיני ממונות אין הענין מתקיים עד שיתקיים התנאי עכ"ל לתמיהתו ותירץ מה שתירץ על זה בדוחק גדול יעויין שם. ואני בעניי כתבתי על הרב המגיד וז"ל ואני שמעתי ולא אבין מה מקום לתמיהתו על רבנו עד שהוצרך לדחוק כמו שדחק כי מי הגיד לכבודו ז"ל שמה שאמר רבינו פ' ו' מהלכות אישות וכן הדין בגיטין וממונות דהיינו ממונות בשטר שיש בו זמן דאף על גב דכייל ממונות בהדי גיטין לאו למימרא דממונות דומיא דגיטין וכי היכי דגיטין הוי בשטר הכי נמי ממונות אלא ממונות מיירי בע"פ ומשום הכי קאמר שאינו מתקיים עד שיתקיים התנאי אבל בממון על ידי שטר שיש בו זמן לעולם שאפילו בתנאי אם הוי כאילו אמר על מנת ומעכשו ואף על פי שלפי דרך זה צריך לסבול קצת דוחק בדברי רבינו במאי דקאמר וכן הדין בגיטין וממונות דממונות הוו בלי הזכרת זמן בהם אף על גב דגיטין הוי דבר שכתוב בהם זמן נקל לסבול דוחק זה כי זה הוא קל בערך הדוחק הגדול שסובל הרב המגיד לחלק מה שחלק מה שלא חלק שום אחד מהמפרשים כמ"ש כבודו ז"ל ע"כ כל אלו הדברים ימצאם המעיין בספרי הנדפס בביאורי שם להלכות גירושין מהרמב"ם ז"ל סוף דבר נחזור לנ"ד ואומר דמפשטא דההיא שמעתתא דאיזהו נשך כמו שכתבתי יר' דקנה ה"ר זכריא הנזכר הבתים הנז' קנין גמור כיון שעשה התנאי במעכשו.
אמנם יר' לספק ולומר דלא סגי במ"ש בשטר שנעשה התנאי במעכשו לסלק דין אסמכתא דאכתי הוי אסמכתא ולא קניה וזה כשנעמוד על מה שאמר הרא"ש ז"ל בפסקיו שם בפרק הנזכר וז"ל אוקימנא למתני' בדאמר ליה קנה מעכשו אבל אי לא א"ל קנה מעכשו לא קני דכל דאי אסמכתא היא ולא קניא ואף על גב דבשאר אסמכתות אפילו אמר מעכשו לא קני כדמוכח פ"ק דנדרים דקאמר והלכתא אסמכתא קניא והוא דקנו מניה בב"ד חשוב וכו' שאני הכא דהאי אסמכתא עדיף טפי לפי שתחלת המשכנתא הוי קצת כעין מקח וממכר שהקנה לו הקרקע להשתעבד לו על מעותיו בתורת משכון וגם עשה לו טובה בהלואה הלכך בשהתנה שאם לא יתן לו מעותיו מכאן ועד ג' שנים יהו שלו בדעתו לקיים ולא להסמיכו על דברו אמר כן. והאריך על זה יע"ש ובסוף דבריו כתב וז"ל ור"ת ז"ל מחלק משום דתפיסה דהכא עדיפא שהקרקע ביד המלוה עצמו אבל תפיסת דנדרים ביד ב"ד ותפיסה דגט פשוט ביד שליש גם הגהות מימוניות בפי"ה כתבו וז"ל הלוהו על שדהו וכו' אוקימנא למתני' בדאמר ליה מעכשו וכו' ופי' ר"י שם דוקא היא אסמכתא במקח וממכר קונה במעכשו וכיון דתחלת אסמכתא הוי מקח וממכר שמשעבד לו שדהו בתורת משכון על מעותיו וגם עשה לו טובה בהלואה לכך גמר להתרצות לקיים תנאו וכו' וגם רש"י ז"ל כתב גביה הא דאוקימנא בדאמר ליה קנה מעכשו וז"ל דאמר ליה קנה מעכשו דלאו אסמכתא היא אלא קנין גמור שע"מ מכר גמור החזיק בה מעכשו בדמים הללו ורבוותא אחריני טובא נמי איכא דס"ל הך סברא דמה דמהני בההיא דהלוהו על שדהו וקני במעכשו וסגי בהכי לסלק חששת אסמכתא היינו משום שמלבד טעמא שעשה לו טובה בהלואה איכא טעמא אחריתי והוא אי משום שתחלת המשכנתא הוי קצת כעין מקח וממכר כמ"ש הרי"ף והרא"ש והגהות אי משום טעמא שכתב הרא"ש בשם ר"ת שמחלק דתפיסה דהכא עדיף ואם כן יר' דבנ"ד כיון דלא באו הבתים הנז' ביד ה"ר זכריא בתורת משכנתא לא בשעת הלואה ולא שלא בשעת הלואה ולא היה תפוס בהם כפי מה שנר' מתוך דברי השאלה אם כן אפילו שהתנאי שהתנו שאם לא יפרעו לו לזמן פלוני הבתים קנויים לו נעשה התנאי במעכשו עדין יר' דיש מקום לומר דהוי מלתא דאסמכת' ולא קנה ה"ר זכריא. איברא כפי מ"ש הריב"ש בסימן של"ה בשם גדולי הראשונים והאחרונים שאין ב"ד חשוב מעלה ומוריד בתנאים שבין אדם לחבירו והא דאמר בפר' ד' דנדרים והוא דקנו ממנו בב"ד חשוב היינו דוקא בההוא גברא דאתפיס זכוותיה דשלא מדעתו ורצונו אמר דאי לא אתי לבטלן זכוותיה אלא ב"ד הזקיקוהו לכך שהם קובעים לו זמן וכדי לכפותו דלא לשתמיט קונים מידו ומשום הכי בעי ב"ד חשוב דאלימי לאפקועי ממונא ומהני התם אפילו בלא מעכשו אבל בתנאים שבין אדם לחבירו אפילו קנין ב"ד חשוב לא מהני אלא דוקא בקנין ובמעכשו דכל מעכשו מסלק אסמכתא כדאמרי' פ' איזהו נשך ולמניומי קשיא מתני' ומשני מתני' דאמ' מעכשו דכל דאמר מעכשו וקנו מניה מהני אפי' בלי ב"ד חשוב ועוד כתב שם וז"ל וזהו שכתב הרב אלפסי ז"ל בפ' גט פשוט ז"ל וקאמר גאון ז"ל דהאי פסקא ליתא אלא במתפיס זכיותיו בלחוד ועוד כתב שם וז"ל וכל זה שלא כדרך ר"ת ז"ל שאין מעכשו מסלק אסמכתא אלא בההיא דמשכן לו בית משכן לו שדה שמסר לו שדהו אבל היכא שלא מסר ליד מי שהתנה עמו ככלהו אסמכתות דעלמא אין מעכשו מועיל בהם אלא קנין בב"ד חשוב וסיים דבריו ואמר ואנו אין לנו אלא כדברי הגאונים והאחרונים ז"ל הלכך אי איכא מעכשו מהני ואי לא לא וא"כ אליבא דהנך רבוותא יר' דיש מקום לומר שקנה ה"ר זכריא הבתים הנז' כיון שהתנה התנאי שהתנה במעכשו אבל מכל מקום כיון דהך מלתא הוי פלוגת' דרבוותא אי מהני מעכשו גרידא לבטל האסמכתא או לא אם כן קרקע בחזקת בעליו עומדת דהיינו החייבים הנז' וארעא היכא דקאי ליקום ולא קנה ה"ר זכריא הנז' ולא מהני ליה מה שאמר בשטר שהתנה התנאי שהתנה במעכשו. אך אמנם ראיתי שיש טעם לשבח לזכות לה"ר זכריא ולומר שקנה הבתים הנז' קנין גמור ואין לפקפק עליהם בחששת אסמכתא והוא שכיון שנשבעו החייבים הנז' בשבועה חמורה כמו שבא בשאלה לפרוע לה"ר זכריא מה שחייבים לו בהגעת הזמן הכתוב בשטר ואחר זה נתחייבו ליפות כחו ושמו הבתים הנז' בתורת אפותקי שאם לא יפרעו החוב הנז' לזמן הנז' שיהיו הבתים קנויים לו מעכשו והכוונה היתה להבטיח לה"ר זכריא שלא יעברו על שבועתם ושיהיה פרוע מהם בהגעת הזמן או בנתינת המעות בעין או שישארו לו הבתים במכירה מוחלטת וא"כ בודאי האנשים האלה גמרו והקנו לה"ר זכריא הנז' הבתים הנז' קנין מוחלט וגמור ולא להסמיכו על דבריהם אמרו כן שאם כן נמצא בהגעת הזמן אם לא היו פורעים חובם עוברי' על שבועתם אם לא יהיו הבתים מוחלטים קנין גמור דאמדינן דעתייהו דאדעתא דהכי נתכוונו ואף על פי שאמרו עתה שלא נתכוונו אינם נאמנים ויש ללמוד ענין זה מדבר אחר קרוב לו ממה שכתב בא"ז במסכ' יבמות גבי בועל שפחתו דכל מקום שהכריעו חכמי' את דעתו שלכך נתכוון אינו נאמן לומ' לא לכך נתכוונתי ומעתה מכח טענת זאת לא נשאר שום ספק אצל ע"ד שהבתי' הנז' הם קנויים בהחלט לה"ר זכריא הנז' אליבא דכ"ע ואם כן אם יצא איזה מערער על הבתים הנז' שהחייבים הנז' שעבדום לו לפרוע חוב אחר שהתחייבו לו קודם זמן זה החוב מלתא דפשיט' הוא שיכול ה"ר זכריא הנז' לסלקו בדמי חובו כדין לוקח שבא עליו ב"ח =בעל חוב= מוקדם לטרוף ממנו שיכול לסלקו במעות אם ירצה וישאר לו הקרקע ויחזור וישאל מהמוכר מה שפרע למלוה בשבילו ואין לפקפק ולומר שכיון שהמערער על הבתים בא בטענה שהחייבים הנז' שעבדום לו בתורת אפותיקי אם כן יר' דאינו יכול ה"ר זכריא לסלקו במעות שהרי כתב הרמב"ם ז"ל בפי"ח מהלכות מלוה ולוה שאם עשאה אפותיקי אינו יכול הלוקח לסלקו במעות וכן גם כן כתב הטור ח"מ סימן קי"ד שהרי כתב הרב המגיד דהיינו דוקא אם עשאו אפותיקי מפורש והיינו דא"ל לא יהיה לך פרעון אלא מזו באופן דאפילו שעבדו החייבים הנז' לב"ח אחר ואפילו שעבדום לו בתורת אפותיקי כיון דאינו אלא אפותיקי סתם יכול ה"ר זכריא הנז' לסלקו במעות והבתי' הנז' ישארו קנויים לו קנייה מוחלטת. נאם הצעיר שלמה הכהן.
@שו"ת מהרש"ך חלק ב סימן קעח
שאלה ראובן היה לו בן נשוי אשה ושמו שמעון והיה הבן מתעסק ועושה מלאכתו יחד עם אביו בחנותו ושמעון הסכים בדעתו למכור שלשלת זהב אשר היה לו ולתת דמיה ביד אביו ראובן לשיתעסק בהם וירויח בהם מה שיזמין לו השי"ת וכן עשה שמכר השלשלת ומסר הדמי' מידו ליד אביו בלי שטר ועדים ומאז והלאה הוצרך שמעון מעות להוצאותיו ומדי יום ביומו היה שואל מאביו מאותם המעות שהיו לו ביד אביו ואף גם זאת הוצרך שמעון לברוח אל הכפרים מחמת אימת הנגף אשר החל בעם ומדי יום ביומו היה שואל מאביו מעות להוצאותיו והיה נותן לו גם היה שולח לו ביד אחרים וראובן היה כותב הכל בפינקסו באופן שכל דמי השלשלת ויתר מהם נתן לבנו שמעון. ולקצת ימים נפטר גם הוא שמעון במגפה לבית עולמו. ועתה באה אלמנתו או אפטרופוס היתומה בת שמעון הנז' ותובע מראובן דמי השלשלת שמסר שמעון בנו בידו. גם תובעים ממנו קצת מטלטלין שנשארו ביד אביו הנזכר וראובן משיב אמריו וטוען כי הוא פרע לבנו שמעון כל דמי השלשלת כמו שהם כתובים בפנקסו ונוסף עליהם כמה מעות באופן שכל דמי השלשלת הלכו למו וגם רוצה להתפרע שארית המעות שנתן לבנו מאותם המטלטלים שהוא מחזיק בידו. ילמדנו רבינו אם נאמן ראובן בטענתו על דמי השלשלת וגם להתפרע אותו שארית מאותם המטלטלים שהוא מוחזק בהם. ואת"ל שהוא נאמן בטענותיו אם הוא מחוייב שבועה על טענותיו אלה אם לאו. יורנו מורנו הדין עם מי ושכרו מן השמים כפול ומכופל.
תשובה איברא דאם שמעון היה חייב לראובן אביו הנז' וראובן היה תופס השלשלת והמטלטלים הנ"ל אחרי מות בנו לאו דינא ולא דיינא שתפיסתו אינה מועלת כלל ואפילו ליכא עדי' וראיה רק הודאת פיו שתפס בעבור חובו ותפישתו זאת אינה מועלת בין מצד היתומה ובין מצד האלמנה. מצד האלמנה הוא על זה הדרך שאם אין בנכסי' שהניח שמעון בנו שיעור שתגבה אלמנתו כל שיעור סכי כתובתה חייב להחזיר כל מה שתפס לתשלום פרעון סכי כתובתה דכיון דביד האלמנה שטר כתובה שכתוב בה ששעבד לה בעלה כל נכסיו מקרקעי ואגבן מטלטלי שקנה ושיקנה מעתה יש על המטלטלים לענין גביית החוב דין קרקע ואפילו שקנאם לאחר שנשאה וכבר ידוע הוא דאין לבעל חוב דמלוה על פה שום זכות לגבות כיון שיש ב"ח בשטר ואם קדם וגבה מה שגבה לא גבה וגם אפילו היה בנכסים שהניח שמעון שיעור מספיק לגביית סכי האלמנה אפ"ה צריך להחזיר מה שתפס ולא מהני תפישתו לגבות חובו כיון שהניח שמעון יתומה קטנה לא מהני תפישתו שתפש לאחר מיתה לגבות חובו אף על פי שודאי היה חייב לו בנו ויש להאמינו כיון דליכא עדים וראיה במה שתפש במיגו דאי בעי הוה שתיק או במיגו דאי בעי הוה טעין לקוחים הם בידי עם כל זה לא מהני נגד היתומה כיון שהיא קטנה וכמו שכבר כתבתי בפסקי הנדפסים דמגו לא עדיף מעדים ממש אלא אדרבה גריע וכמו דאמרינן דמיגו במקום עדים לא מהני וכיון שכן אילו באים עדים שבנו חייב לו סך המעות שהוא טוען שחייב לו אין מקבלי' עדותן דהלכה רווחת דאין מקבלין עדות אלא בפני בע"ד ויתומים קטנים כשלא בפניו דמי אם כן בנדון דידן אם התפישה היתה לאחר מיתה לא מהני תפישתו. אמנם בנדון דידן כיון שהוא תפוש במעות השלשלת שמכר על פי בנו גם הוא מוחזק במטלטלי' אלו שבידו בחיי בנו שמעון שעדיין לא נשתעבדו לגביית פרעון סכי כתוב' בנו וגם היתומה לא זכתה בעת ההיא בירושה הנז' כי עדיין היה אביהם בחיים כל אפין שוין שמהני תפישתו וגובה מה שהיה חייב לו בנו אפילו איכא עדי פקדון במיגו דאי בעי הוה טעין לקוחים הם בידו או החזרתים לו ונשבע שהיה חייב לו ונאמן לטעון עד כדי דמיהן ויגבה מהמטלטלים כל מה שהיה חייב לו ואם יותירו מן המטלטלים תגבה האלמנה מהם סכי כתובתה אם לא הספיקו שאר הנכסים לפרעון סכי כתובתה ואם קבלה סכי כתובתה יחזיר המותר ההוא אל היתומה אשר לה משפט הירושה. וכל זה פשוט. נאם הצעיר שלמה הכהן.
@שו"ת מהרש"ך חלק ב סימן קעט
על עניין משכנתא שמשכן ראובן לשמעון והתנה עמו לנכות לו מאיידי אחד בכל חדש וזמן המשכנתא היה עד סוף שנה אחת.
תשובה הן אמת כי לא הייתי רוצה להאריך על דבר זה יען כי לעמוד על כל חלוקי הפוסקים בדברים דשייכי לדינא דמשכנתא צריך מיתון וישוב כי הם דברים רבי הכמות והאיכות ותהלות לאל עמדתי עליהם כמה פעמים אמנם עתה טרדתי רבה ואני חולה וחלוש ולא אוכל להאריך בדברי' עמוקים כאלה כראוי ולכך לא הייתי רוצה לכתוב אך אמנם כדי להפיק רצון כ"ת אשיב בקצרה על השאלה הזאת. ואומר דקושטא דמלתא דכל כי האי גוונא דמשכנתא דנראה שלא היתה כי אם לשנה אחת כמו שבא בשאלה ובודאי במשכנתא דשתא בכל דוכתא נהגו דלא לסלוקי וכדאיתא בגמרא פ' איזהו נשך אמר רב אשי אמרו לו /לי/ סבי דמתא מחסיא סתם משכנתא שתא למאי נפקא מינה דאי אכיל לה שתא מצי מסלק ליה ואי לא לא מצי לסלוקיה ואם כן אפילו לרש"י ז"ל דס"ל דמשכנתא בנכייתא דבית או חצר הוי אבק רבית שפירותיהם מצויי' ולא דמו למשכנתא דשדה דבנכייתא שרי לגמרי היינו דוקא באתרא דמסלקי אבל באתרא דלא מסלקי אפילו בבית וחצר בלא נכייתא שרי לגמרי דס"ל ז"ל דחדא לטיבותא סגי להתיר דהיינו היכא דלא מסלקי אפילו בלא נכייתא או בנכייתא אפילו היכא דמסלקי איבר' דבבית או חצר היכא דמסלקי אפי' בלא נכייתא הוי אבק ריבית מדרבנן כיון שפירותיו מצויים ואם כן אפשר דאליבא דכלהו רבוותא בנדון דידן דהוי משכנתא דשתא ובנכייתא כמו שבא בשאלה שרי לגמרי כמו שעוד אכתו' זולת להרמב"ם ז"ל דלא מפליג בין היכא דמסלקי להיכא דלא מסלקי דס"ל ז"ל דכולא מלתא תליא בנכייתא או בלא נכייתא וכללות דבריו הוא דבשדה אי אכיל בלא נכייתא הוי אבק רבית ובנכייתא שרי לגמרי מטעמא שאין פירותיו מצויים ואפשר שלא יוציא השדה פירות לשיעור הנכייתא שמנכה אבל בבית וחצר שפירותיו מצויים ולית בהו תיוהא כמו בשדה ס"ל דבלא נכייתא הוי ריבית קצוצה ובנכייתא הוי אבק רבית אם כן יראה דאפילו אם אמר דאליבא דכולהו רבוותא בבית בנכייתא כנדון דידן שרי כל חד מטעמיה אי משום דלא חיישי לטעמא דבית וחצר פירותיהם מצויים או מטעמא דלא מסלקי אליבא דמאן דמחלק מאתרא דמסלקי לאתרא דלא מסלקי מכל מקום כיון שכפי הנשמע מצרים וכל אגפיה ואלסנדריא /ואלכסנדריא/ מכללם נוהגים בענייניהם על פי הרמב"ם ז"ל אם כן יראה ודאי דהוי הך מלתא דנדון דידן כיון דהוי משכנתא דבית אף על פי שהיה בנכייתא אבק ריבית ואף על פי שכ"ת רצה לומר שהבית הזה אשר עליה בא השאלה אפשר שלא יהיה בה ריוח כלל והיה המקום לומר שיהיה לבית זה דין שדה מכל מקום אין להקל כ"כ ונקטינן דאליבא דהרמב"ם שנהגו באותם מקומות כמותו הוי אבק ריבית.
ועתה אבא על מה שתפש כ"ת על מה שפסקו הדיינים שהובררו לדון דין זה ואמרו כי שטר נכייתא זה שיש בו איסור מדבריהם ולכן פסקו שראובן ינכה מהאלף מאיידיש שהם בידו מלוה משמעון סך שמנים מאיידיש שהם שיעור מה ששוה שכירות החזקה באלו הי"ד חדשים וכו' וכ"ת תפש עליהם במה שאמרו שפסקו כל הפוסקים ז"ל שרבית מדבריהם אין מגבין אותו מן הלוה למלוה ואין מחזירין אותו מן המלוה ללוה וכתבת עליהם כחשו אמרי אל הכתובים בעט ברזל בגמרא פ' איזהו נשך אמר רב אשי השתא דאמרת אכל טפי לא מפקינן וכו' מ"ט סלוקי בלא זוזי אפוקי מניה הוא ותפסת עליהם על מה שפי' רש"י דלא מסלקינן ליה בלא זוזי דהיינו שנותנים לו כל חובו משלם ואין מנכין לו כלום וכן הסכימו כל הפוסקים לסברת רש"י ז"ל זולת הרמב"ם שכתב פ"ז מה' מלוה ולוה מה שכתב.
ואומר שבמחילת כ"ת תמיה אני עליך במה שכתבת ותפשת על הדייני' הנז' במה שדנו כי יראה לע"ד כי מה שדנו דנו דין אמת לאמיתו כפי מה שאני מבין מנוסח השאלה כי הנה בא בשאלה כי בתשלום השנה יצא שמעון מהבתים והחזירם לראובן ושאל ממנו מעותיו והשיב שלא היה רוצה לפי שבשטר הנז' היה רבית ואם דברי השאלה הזאת באו בדקדוק יראה מהם שתחלה החזיר שמעון המשכנתא לראובן ואחר שבא ליד ראובן המשכנתא שאל שמעון מעות הלואתו ממנו ואם כן אומר דאברא דאמר רב אשי סלוקי בלא זוזי אפוקי מניה הוא איכא לפלוגי בנדון דידן דמאי דאמר רב אשי סלוקי בלא זוזי אפוקי מיניה הוא ונותני' למלוה כל חובו ואין מנכין לו כלום כמו שכתבו המפרשים והסכימו על זה זולת הרמב"ם מ"מ היינו כשהמשכנתא עדיין ביד המלוה ואי מסלקינן ליה ומנכינן מן החוב הוי אפוקי מיניה ואבק רבית אין מוציאין ממלוה ללוה אמנם בנדון דידן שהמשכנתא החזירה שמעון לראובן באופן שאין שום חזקה לשמעון על ראובן ואחר כך תובע שמעון המלוה מראובן הלוה סך המעות שחייב לו והלוה טוען שאינו חייב לו הסך שטוען עליו שהוא חייב לו משכירות ביתו כמו שבא בשאלה וכל כי האי גוונא אי מחייבינן לראובן ואמרי' ליה זיל שלים נמצא דמגבינן מלוה למלוה זה נ"ל להליץ על הדיינים שדנו מה שדנו אם דברי השאלה באו בדקדוק. והנה ראיתי לדקדק לסברת הרמב"ם ופירושו בההיא דסלוקי בלא זוזי אפוקיה מניה הוא שהכוונה לסלק בלא מעות כלל אבל אם נותני' לו מקצת מחובו ומנכין לו כפי מה שיראו הדיינים אין זה קרוי אפוקי מניה דיראה לי דמה שכתב היינו דוקא במשכנתא דשדה בלא נכייתא דהואיל ואכל בלא נכייתא דהוי רבית דרבנן ולכן כתב דלא מקרי אפוקי מניה כל שמנכין לו כפי מה שיראו הדיינים דבההוא נכוי שעושים לו הדיינים שרי לגמרי אמנם בבית בנכייתא דהוי אבק רבית מדרבנן דאלו בלא נכייתא הוי ריבית קצוצה אם כן מה מקום י"ל שינכו לה בית דין מה שיראה בעיניהם אחר שכבר נכהו ובודאי דבבית אין מקום להמלט מאיסור אבק ריבית עד שיתן לו כל השכירו' שראוי ליתן בעד שכירות ביתו ואם יראו הדיינים ליתן לו כל שכר ביתו אין לך אפוקי מניה גדול מזה באופן שאין מקום לספק שמה שכתב הרמב"ם בדין זה אינו אלא דוקא במשכנת' דשדה אבל במשכנת' דבית אין מקום לומר שינכו לו כפי מה שיראו הדיינים כיון שמה שאכל אכל בנכייתא. נאם הצעיר שלמה הכהן.
@שו"ת מהרש"ך חלק ב סימן קפ
על ענין הורדת דייני אלסכנדריא למורשי שמעון בנכסי ראובן שהיו לו באלכסנדריא.
תשובה הואיל ואתא לידן הך פלוגתא דרבוותא אם יורדין לנכסי הלוה שלא בפניו לגבות חובו של בעל חוב.
אומר שיש לדקדק על הרמב"ם ז"ל כי הנה בפי"ג מה' מלוה ולוה כתב שמורידין למלוה בנכסי הלוה אפילו שלא בפניו ובפ' ד' מה' שכנים כתב ז"ל אמר בעל העליה לבעל הבית לבנו' כדי שיבנה עליתו על גביו והוא אינו רוצה הרי בעל העליה בונה את הבית כשהיה וכו' וכתב הרב המגיד ז"ל וז"ל והקשה הרשב"א ז"ל למה לא יכוף בעל העליה לבעל הבית לבנות וכתב שבירושלמי העמידוה בשהלך לו ב"ה =בעל הבית= למדינת הים ואין בית דין יורדין לנכסיו וכתב הרמב"ן ז"ל כן וזה נראה שהוא דעת המחבר וכו' ויש לתמוה על זה שמה שכתב בה' שכנים סותר למה שכתב בה' לוה ומלוה כי הנה ממה שיראה מדבריו בה' שכני' סובר שאין יורדין לנכסי הלוה שלא בפניו וזה הפך מה שכתב בה' מלוה ולוה פ' י"ג ולכאורה היינו יכולים לתרץ דברי הרמב"ם שכתב בה' שכנים כי היכי דלא תקשי מדידיה אדידיה ולתרץ מה שהקשה הרשב"א ז"ל למה לא יכוף בעל העליה לב"ה לבנו' כמו שתירץ הרשב"א עצמו ז"ל שכתב שלא נשתעבדו לבעל העליה נכסי ב"ה אלא גוף הבית נשתעבד לו ומשום הכי אין כופה אותו בשאר נכסים אלא בונה הבית ודר בתוכו ובהכי לא היה מקום להקשות על הרמב"ם מניה וביה ואף על גב דס"ל דיורדין לנכסי הלוה שלא בפניו היינו בשאר הלואות אמנם בענין בעל העליה עם בעל הבית שאין מקום לכופו בשאר נכסי' כמו שכתב הרשב"א אין לו לבעל העליה כי אם לבנות הבית ולדור בה. אך אמנם אין מקום לומר זה בדברי הרמב"ם ז"ל כי הנה הרמב"ם ז"ל בתחלת הפרק הנז' כתב וז"ל מי שהיתה לו עליה על ביתו של חבירו ונפל כותל מכותלי הבית אין בעל העליה נותן לו כלום וכופה את ב"ה לבנותו כשהיה יראה מדבריו שכונתו הוא כמו שכתב הרב המגיד דאם אפשר לכפותו כופין אותו והיינו כשהוא בפנינו וזהו מה שכתב בתחלת הפרק כופה את ב"ה לבנות ומה שכתב למטה הוא בשאי אפשר לכופו דהיינו שאינו לפנינו ולפי זה אין מקום לתרוץ דברוי /דבריו/ כי היכי דלא תקשי מדידיה אדידיה וצ"ע. ועתה אבא לענין פסקא דנ"ד ואומר שבלי ספק כבוד תורתך הפליא עצה הגדיל תושיה בכל הטעמים שכתב לבטל פסק הדיין שפסק להוריד למורשה שמעון בנכסי ראובן באלכסנדריא שלא בפניו צדקו יחדיו וכלם נכוחים למבין כי הנה הטעם הראשון שכתב ממה שכתב הריב"ש שכפי פסק הרי"ף שפסק כרב נחמן דאפי' בב"ח נפרעים שלא בפניו היינו היכא דהלוה הרחיק נדוד ממקומו אשר היה שם בתחלה ששם נעשת ההלואה אבל אם הלוה עומד במקומו הראשון אשר שם נעשת ההלואה אין בית דין נזקקין לירד לנכסיו שהם במקום אחר שלא בפניו עד שילך המלוה למקומו אשר הוא שם ויתבענו.
ואני בעיני תמיה אני על הרב הגדול מהר"י קארו ז"ל שכתב שאין נרא' כן מדברי שאר הפוסקי' שסתמו דבריהם לפסוק כרב נחמן ולא חילקו בדבר שהדבר פשוט שמה שסתמו דבריהם הוא לפי שלא היה צורך לכותבו כי הנה הריב"ש אם כתבו הוא לפי שנשאל עליו הלכה למעשה היה צורך לכותבו דכיון דטעמא דמלתא דאמרינן דנפרעים שלא בפניו הוא מטעם שלא יהא כל אחד נוטל מעותיו של חבירו והולך לו למ"ה =למדינת הים= וכו' אם כן בנדון דידן שהלוה הוא עומד במקום שנעשה ההלואה מה מקום יש להפרע שלא בפניו כיון שהוא עומד במקום שנעשה ההלואה וזה פשוט והאריכות עוד בזה הוא יגיעה לריק ואיבוד הנייר.
וגם מהטעם השני שכתב כ"ת אין לפקפק בו דודאי אין מקום להעמיד פסק הדיין דכיון שהם מורשים לאו דינא ולאו דיינא דלימא שיש יכולת לשום חכם ודיין להורידם בנכסי הלוה דאפילו הפוסקים שפסקו כרב נחמן שיורדין לנכסי הלוה שלא בפניו הוי אחר שישבע המלוה וכמו שכתב הטור ח"מ סימן ק"ו יע"ש. אם כן בנדון דידן כיון שאין המלוה בפנינו שישבע השבועה המוטלת עליו אין מקום להוריד למורשים לנכסי הלוה שלא בפניו. ואף על גב דלכאורה היה מקום לפקפק בטעם זה ולומר דנהי דלא מגבינן לאלו המורשים שלא בפניו של לוה כיון שהמלוה צריך לישבע ואינו בפנינו להשביעו מכל מקום מגבין מנכסי הלוה מה שחייב למלוה ויוציאו אותו הסך מחזקת הלוה ויהא מונח ביד ב"ד עד שיבא המלוה וישבע ויטול את שלו. והיה מקום ללמוד דין זה ממה שכתב הטור ח"מ סימן קכ"ג וז"ל ואם תבע שישבע המרשה שהוא רוצה להפכה עליו מוציאין הממון מידו ויהא מונח ביד בית דין עד שיבא המרשה וישבע ויטול אם כן בנדון דידן נמי היה מקום לומר שנוציא הממון מידו של לוה ויהא ביד בית דין עד שיבא המלוה וישבע מ"מ יראה דקושטא דמלתא הוא דאין לפקפק בזה דלא דמי כלל נ"ד לההיא דבעל הטור דבההיא הלוה הוא בפנינו ומערער לעכב פרעון חובו שאין המלוה כאן ורוצה להשביעו כל כי הא נפרעים ממנו ויהא מונח ביד בית דין אבל בנדון דידן שהמורשי' באים לתבוע שלא בפני הלוה כיון דהך מלתא דנזקקין לנכסי לוה להפרע שלא בפניו הוי פלוגתא דרבוותא דיינו לפסוק לירד לנכסיו כשהמלוה בפנינו וישבע השבועה המוטלת עליו ואם אין המלוה בפנינו לישבע אינו דין שנרד לנכסי הלוה שלא בפניו אפי' להניח החוב ביד ב"ד וק"ל באופן שיראה שגם טעם זה הוא אמתי ונכון ואין לספק בו באופן ששני הטעמים הם כראי מוצק חזקים מספיקים לבטל מה שפסק הדיין הנ"ל ואין צורך עוד בזה לאותו טעם האחר שכתב כ"ת ממה שכתב הרמב"ם ז"ל שאם לא ירצה הנתבע לדון עם המורשה אין כופין ליתן לו ולא ישבע עד שיבא בעל דינו כי בזמננו זה כל הלווים נשתעבדו ונתפשט המנהג לדון עם המורשה ששולח המלוה. והואיל ואתא לידן הך מלתא שכתב הרמב"ם אכתוב לכ"ת מה ששאלוני זה ימים מארץ רחוקה מלתא אגב אורחיה שבא בתוך שאלת ענין אחר ששאלו ממני דהוה שייך להך מלתא דכתב הרמב"ם וז"ל השואל ויש לתמוה על הרמב"ם ז"ל דכיון דהוא עצמו כתב והגאונים תקנו לכתוב הרשאה על מטלטלים כדי שלא יטול כל אחד ממון חבירו וכו' אם כן איך אמרו דאין כופין אותו וכו' דאם כן מה הועילו הגאונים בתקנתם. והשבתי לשואל זה לשוני ואני לא ידעתי מה מקום לתמיהא זו דאף על גב דקושטא דמלתא היא דאין כופין אותו ליתן אם לא ירצה הנתבע לדון עמו מכל מקום אפשר גם כן שהנתבע יתאיים מההרשאה ולא יסרב לפרוע באופן שיגבה בעל המעות מעותיו ואם לא היה התיקון שתקנו לכתו' הרשאה יטול כל אחד ממון חבירו וילך למ"ה סוף דבר אף על פי שאם לא ירצה הנתבע לדון עמו עד שיבא בעל דינו רשאי מכל מקום תקון גדול יש בדבר כמו שכתבתי שאפשר שמכח ההרשאה יתאיים הנתבע ופורע מה שחייב ע"כ. אחר ימים הראוני בשלטי הגיבורים הקושיא הנז' והתשובה שהשבתי. וכל מה שכתבתי הוא בהנחה דנקטינן כסברת הנהו רבוותא דס"ל דיורדין לנכסי הלוה שלא בפניו אבל יראה דאכתי אפשר לומר לדחות את המלוה שלא לגבות שלא בפני הלוה דאפשר לטעון שלא להוציא מיד הלוה שלא בפניו קים לן כר"ח והרמב"ן דס"ל שאין נפרעים כלל שלא בפניו דאיברא דאי לא אשכחן מאן דס"ל דאין נפרעים שלא בפניו כי אם ר"ח כמו שכתב הטור מלתא דפשיטא היא דלא הוה אמרינן קים לן כר"ח אע"ג דדבריו דברי קבלה הם /עם/ עוד שמזה הטעם בדין זרק לה גט בחצרה שכתב דלא משתריא לעלמא עד דמטא לידה ותמהו עליו התוספות והרא"ש והרשב"א והר"ן ז"ל ועם כל זה כתבו שמ"מ ראוי לחוש לדבריו שהם דברי קבלה מ"מ בנדון דידן לא הוה אמרינן דמצי המוחזק לומר קים לי כר"ח שכבר כתב מוהר"י קולון ז"ל דלא אמרינן קים לי כפלוני גאון היכא שכל חכמי ישראל חלוקים עליו אמנם כיון שכתב הרב המגיד פ"ד מה' שכנים דהרמב"ן ז"ל ס"ל דאין נפרעים שלא בפניו מצינו למימר שפיר קים לי כר"ח והרמב"ן כיון דהוו תרי רבוותא לאוקומיה ביד המוחזק. סוף דבר מכל הצדדין וצדי צדדין רואה אני שהדיינים שהורידו למורשי שמעון לנכסי ראובן שלא בפניו לא דנו דין אמת לאמתו וכל זה פשוט. נאם הצעיר שלמה הכהן.
@שו"ת מהרש"ך חלק ב סימן קפא
שאלה ראובן ושמעון בני שני אחים וראובן הוא אמיד בנכסים רבים קלא דלא פסיק יותר מחמשים אלף גרושו' וראובן הוא תושב בודון ושמעון הוא יושב פה העירה שאלוניקי ואין לו על מה לסמוך ובמותב תלתא כחדא עשו לו את החיל הזה חיל כיולדה יבואו לו רבות בנות הגיעו לפרקן מטופל וביתו ריקן גם שיבה זרקה בו והוא לא ידע את אשר יעשה למכסה ביום קרה ולמחסה ביום צרה ויהי האדם ואשתו ערומים ולא יתבוששו אי לזאת מפני צרת לבבו גדלה צעקתו ונאקתו על ראובן קרובו יושיע לו ימינו בנדבות ידו ובהיות כי ראובן הנז' הרחיק נדוד לא ראה ולא ידע בצער שמעון ואעפ"י ששמעון הנז' שלח לו כתבים מודיעים מגידים את כל התלאה אשר מצאתהו וראובן לא השיב לו על א' מהם אולי לא הגיעו לו הכתבים או אפשר הגיעו לו והוא כפתן חרש יאטם אזנו מצעקת דל ועתה פה העירה איש שלוח מראובן עם הרבה נכסים להסתחר בהם ושמעון הנז' מבקש אם יוכל לעכב קצת מהנכסים אשר הביא שליח ראובן באומ' כיון שהדין נותן דכופי' ומעשין על הצדקה כדמשמע בפ"ק דבבא בתרא בעובדא דרבא אכפייה וכו' וכדמייתי הטור סימן רמ"ח מטור י"ד וכתב מהרי"ק שכן סברת רוב הפוסקים והכי נקטינן אם כן כפינן לשליח ראובן על זה ואפי' שיתן ראובן שם בעירו כפי הראוי לו מ"מ ענייך ועניי עירך ענייך קודמין ואף אם ראובן אינו בכאן זכות הוא לו וזכין לאדם שלא וכו' כי בודאי כל איש אשר יקרב להקריב אליו העני הלזה לסעדו ולתומכו ונקרב בעל הבית הזה אל האלקים אם שלח ידו במלאכת המצוה הזאת כי רבה היא ובפרט היות איש משאר בשרו ועליו נאמר ומבשרך וכו' ואדרבא אם אין אנו כופין את שלוחו להוציא ממון איכא פגם משפחה במה שיצטרך קרוב ראובן על בתי פתחי המתנדבים בעם להשיא בנותיו ואיפשר שלא יספיק זה ויהיה צריך לנתק את רגליו ללכת מעיר לעיר לבקש טורפו בזעת אפו באגרת ארחית אין לך גנאי ופגם משפחה מזה ומצאנו ראינו בפ"ק דקדושין גביה הא דתניא ומפדין אותה בע"כ סבר רב וכו' עד א"ה עבד עברי נמי נכפינהו לבני משפחה משום פגם משפחה אזיל ומזבין אלמא אי לאו משום חששא דאזיל ומזבין כפינן משום פגם משפחה ואם כן כיון דבנדון דידן איכ' גנאי ופגם משפחה דטבא ליה עבדינן ליה וכפינן לשלוחו אפילו שלא בפניו דזכות הוא ועתה מורנו וגאוננו יאיר עינינו בדבר הלכה אם יש כח ביד שמעון עם כח ב"ד להוציא מיד שליח ראובן כפי מה שיראה בעיני בית דין וכסא רוממותו וחכמתו יגדל ושכרו כפול ומכופל מן השמים.
תשובה לכאורה נראה שיש לפקפק בדין זה כי הנה הר"ן ז"ל כתב בהלכות פרק נערה בשמעתא דזן אדם את בניו כשהם קטנים דהיכא דאמיד כייפינן ליה משום צדקה לא יהא אלא אחר וז"ל וכתב הרשב"א ז"ל דכי אמרינן דהיכא דאמיד כייפינן ליה היינו מדין צדקה מיהו לא נחתינן לנכסיה והיכא דליתיה נמי דלא אפשר למכפייה ולא זכינן להו לבניה בתורת צדקה מנכסיו כי היכי דלא עבדינן צדק' מנכסיו וכו' והק' עליו הר"ן מה שהקשה קשה ואני בעוניי בסוף פסקי הנדפסין הארכתי לישא וליתן בכל מה שראיתי לע"ד שיש לדקדק על דבריהם והם דברים עמוקים מתוקים מדבש ונופת צופים העולה מדבריהם הוא דהרשב"א ס"ל דבין בפניו בין שלא בפניו לא נחתינן לנכסיה לזון בניו ובנותיו ואפי' אמיד דס"ל דלא מפליג בניו ובנותיו מצדק' דעלמ' והר"ן ס"ל דלצדק' דעלמ' נחתי' לנכסיה בפניו אבל שלא בפניו לא אבל לזון בניו ובנותיו בין בפניו בין שלא בפניו נחתינ' היכא דאמיד באופן דלצדקה דעלמא כל אנפין שוין דשלא בפניו לא נחתינן אם כן בנ"ד שראובן הנז' בשאלה קרובו של שמעון אינו בפנינו אין מקום לזכות לשמעון שירדו ב"ד לנכסי ראובן לתת צדקה לשמעון למה שצריך לו מ"מ איפשר להליץ לשמעון העני הלזה להוציא מנכסי קרובו מה שיר' לעיני ב"ד להשלים חסרונו וזה כי יראה שאיפשר לומר שמה שכתבו שלא בפניו אין יורדין לנכסיו דהיינו ביוצא לדעת כדמשמע בגמרא הוי באיש שהיה במקום א' אשר היה ראוי שם ליתן צדקה ויצא ולא צוה שיתנו צדקה מנכסיו ואיפשר שהיום או למחר יחזור למקומו ונוכל לכפותו כה"ג לא נחתינן לנכסיה שלא בפניו אבל בנדון דידן שזה האיש העשיר לא היה מעולם כאן במקום קרובו העני ולא יקווה ממנו שיבא במקום קרובו ראוי להסכים ולפסוק לצורך גדול שיש לעני הלזה הנז' שיכפו בית דין לשליח ראובן הנמצא כאן שיתן מנכסי ראובן מה שיר' בעיני הדיינין ונחשוב לשלוחו העומד כאן כאילו היה הוא בעצמו. וגם אין לפקפק ולומר דאפילו אם היה כאן ראובן בפנינו נהי דהיינו יכולים לכופו על הצדקה דעלמא וכ"ש לצדקת צורך קרובו שהיא קודמת דענייך קודמי' מכל מקום איפשר דהיינו דוקא לצורך מזונותיו ופרנסתו אם לא היה לו מקום אחר ליזון ולהתפרנס אמנם בנדון דידן שזה האיש שמעון כפי הנרא' איפשר שיכול ליזון ולהתפרנס משכר יגיעו שהוא ש"צ ואיפשר גם כן שיהיה לו אומנות אחר יספיק לצורך מזונותיו ופרנסתו בריוח או בדוחק באופן שאיפשר שכעת לא יהיה לשמעון צורך אחר כי אם צורך נדוניית בנותיו להשיאן ומנ"ל דכופין את קרובו ראובן להוציא ממנו לצורך נדונית בנותיו דיר' לומר דמלתא דפשיטא היא שיש חיוב על ראובן ליתן מנכסיו לצורך נדונית בנות שמעון קרובו העני יותר מלזונו ולפרנסו והטעם הוא דמלתא דפשיטא הוא דמן הצדקות הגדולות הוא לגדל יתום ויתומה בתוך ביתו ולהשיאה וכדאמר ר' שמואל בר נחמני בפרק נערה שנתפתתה על פסוק אשרי שומרי משפט עושה צדקה בכל עת וגם כל אדם חייב להשיא בנותיו כדאיתא בפרק נערה בשמעת' דא"ר יוחנן בשם רבי שמעון בן יוחי מפני מה התקינו כתובת בנין דכרין וכו' עד הא נמי דאורייתא הוא דכתיב קחו נשים והולידו בנים ובנות וקחו לבניכם נשים ואת בנותיכם תנו לאנשים ואם כן כיון ששמעון זה האיש העני הוא חייב לתת סדר ואופן לנשואי בנותיו ואין ידו משגת למה לא נכוף לראובן קרובו העשיר להוציא ממנו קצת ממון הצריך לנשואי בנות שמעון העני קרובו כיון דאפי' ביתום ויתומה דעלמא הוי צדקה גדולה לכן נרא' לע"ד בראותי צורך השעה הדחוקה אשר לשמעון העני הזה להסכים שיוכל בית דין חשוב של ק"ק אשכנזים יע"א לכוף לשלוחו של ראובן ואף על פי שיהיה איזה פקפוק בדבר לכאורה ראוי להקל והסיר /ולהסיר/ כל הפיקפוקי' להרויח לשמעון מדוחקו וצערו כי רב הוא גם כי כפי הנשמע יבא הפסד גדול לק"ק אשכנזים יע"א והוא כי האיש הלזה שמעון הוא ש"צ של ק"ק הנז' ואם לא יספיק לו ראובן הנז' קצת מהצורך יהיה מוכרח שמעון הנז' לצאת מן העיר ולנתק רגליו מעיר לעיר וישארו מבלי ש"צ וראוי להשגיח על זה כי הנה צורך הש"צ הוא גדול כ"כ עד שכתב הרא"ש בתשו' על ששאלוהו ציבור שיש להם ליתן לרב או לש"צ ואין להם ספק לכל זה איזה מהם קודם והשי' אין ספק שאם הוא רב מובהק וגדול בתורה בקי בהוראה ודינין ת"ת קודם ואם לאו ש"צ קודם להוציא הרבים י"ח. נאם הצעיר שלמה הכהן.
@שו"ת מהרש"ך חלק ב סימן קפב
שאלה ראובן ושמעון נכנסו להחזיק ולדור בחצר אחד שהיו דרים בתוכו מקדמת דנא תוגרמים ועלה בידם לגרש את התוגרמים ולהחזיק בו כל אחד בחלקו המיוחד לו ולאחר שהחזיקו בו נתפשר ראובן עם שמעון ומכר לו לשמעון חלק חזקתו אשר לו בחצר הנז' בעד סך ידוע וכתב לו שטר מכירה בכל חזוקי סופר ובכל תוקף ולפי שלא היה לו לשמעון מעות מדודים זקפן עליו במלוה לפורעם לזמן ידוע ונכתב על שמעון שטר חוב בסתם שנתחייב לראובן אותו הסך מהלואת חן וחסד לפורעם לזמן ידוע ובנאמנות גמורה ולאחר הימים קרה מקרה שחזרו התוגרמים וגרשו את היהודים מתוך אותו החצר ובכללם גורש שמעון מהחצר הנזכ' וכאשר בא ראובן לגבות חובו משמעון מערער כנגדו שמעון באומרו שכיון שאותו החוב הוא מחשבון מכירת החזקה ההוא והוא נתגרש מתוכה אין לו לפרוע לו כלום מאותו החוב הנזכר וראובן טוען שהוא לא מכר לו רק זכות חזקתו אשר היה לו בחצר או בבתים ההם כדרך כל מוכרי חזקת בתים שאינו מוכר רק הזכות אשר לו מצד ההסכמות הקהלות אמנם אם נתגרש הקונה מצד תוגרמים אין לו לקונה על המוכר תביעה וטענה כלל. ילמדנו רבנו הדין עם מי. ועוד שאל השואל את"ל שאין על המוכר חיוב כלל אם נתגרש מצד התוגרמים שמעון הנז' עדין נפל הספק אם קמו יהודים אחרים השכנים לאותו החצר ויצאו לעזרת התוגרמים הדרים באותו החצר כדי שלא יחזרו היהודי' ליכנ' באותו החצ' והשכני' ההם מוחים ביד היהודים לבלתי יכנסו באותו החצר באופן שאינם יכולים ליכנס ועתה נפל הספק אם מוטל על המוכר לסלק מעל הקונה ערעור כזה דדילמא אינו מחוייב המוכר רק לסלק ערעור הבא מצד יהודי שיערער על החזקה עצמה אבל לא ערעור כזה ילמדנו רבנו הדין עם מי.
תשובה אם באנו לבטל זה המקח ולזכות לשמעון שלא יפרע לראובן הדמים שנתחייב לו מחשבון החזקה שקנה ממנו יען כי במכירת החזקה הנז' היה בו מום והוי מקח טעות והוא כי מאחר שהתוגרמים הנז' גורשו מהחצר הנז' על ידי היהודים בלי ספק כי יחזרו התוגרמים וישתדלו בכל כחם לגרש ליהודים ולחזור לחצרם כבתחילה וכיון שכן שיש כאן מקח טעות ראוי לבטל המקח ולא יפרע שמעון לראובן יר' דאין זו טענה מספקת לבטל המקח דאפילו אם נניח שהיה ראוי לחוש חששת חזרת התוגרמים הנז' אשר גורשו מהחצר הנז' והוא גם הוא היה מן המשתדלי' לגרש התוגרמים והיה לו לחוש שהתוגרמים יעשו וישתדלו כל הבא מידם לגרש היהודי' ולא היה לו לקנות וליכנס בבית ראובן ולהחזיק בה וכיון שלא חשש יר' דסבר וקביל. ויראה דדמי הך מלתא להא דאמר אביי בפ"ק דבבא קמא ובדוכתי אחריני ראובן שמכר שדה לשמעון שלא באחריות ויצאו עליו עסיקין עד שלא החזיק בה יכול לחזור בו משהחזיק בה אינו יכול לחזור בו משום דאמר ליה חיתה דקטרי סברת וקבילית כו'. וכתב הטור ח"מ סימן רכ"ו וז"ל ראובן שמכר קרקע לשמעון ונתקיים המקח בקנין או באחד מדרכי ההקנאות ועדיין לא נתן מעות יצא קול שיש עליו עוררין אם אחר שיצא הקול גלה הלוקח דעתו שהיה רוצה לקיים המקח כגון שהלך סביב מצרי השדה לראות ענין השדה אז קיים המקח לגמרי ואינו יכול לומר אחזיק במעות בשביל כל /קול/ הערעור וכשיצא עליו כו' ואם כן כי היכי דהתם אמרינן כיון דיצא עליו קול הערעור קודם שגילה דעתו שאפילו הכי היה רוצה לקיים המקח אינו יכול לבטל המקח ולעכב המעות בעד ערעור הקול הכי נמי דיינינן בנ"ד כיון דחששת מה שעשו התוגרמים היה ידוע לשמעון שהיה מקום לחוש ואפילו הכי קנה שמעון מראובן החזקה הנז' יר' דחיתה דקטרי סבר וקביל ורצה ליכנס על הספק ואם כן אין מקום לשמעון לבטל המקח ולעכב המעות אף על פי שנפסדה בסבת התוגרמים. גם אין מקום לזכות לשמעון מהטענה האחרת שבאה בשאלה והיא כי היהודים השכנים יצאו לעזרת התוגרמי' כי מה פשעו של ראובן בזה להפסיד מכירתו ואפילו אם קבל עליו אחריות המכירה ונתחייב לסלק כל מערער וטוען לא נתחייב לסלק כי אם כל ערעור שיבואו לערער מחמתו דהיינו שיטרפוה בעבור חובו של ראובן או אם היתה גזולה בידו מיהודי אחר שגזלה מאחר אמנם אם תוגרמים מגרשים אותו מביתו ויהודים מחזיקים ביד התוגרמים לא יעלה על לב שיתחייב ראובן להעמיד המקח מחמת מאורע כזה. נאם הצעיר שלמה הכהן.
@שו"ת מהרש"ך חלק ב סימן קפג
שאלה ראובן היה מחזיק בבית ועליה ושמעון שכנו היה מחזיק בבית תחתיה סמוכה להם והיה לראובן עליית קטנה סמוכ' לעלייתו שהיתה נטויה על גבי הבית התחתית של שמעון שהיה משתמש בה ראובן לבית הכסא שהיה צנור יורד בתוך כותל הבית התחתית עד למטה מהקרקע והיה בקרקעית ביתו של שמעון שוחה עמוקה שהיה יורד מדרך הצנור אל השוחה ובאופן זה היה משתמש ראובן כמה שנים ואין דובר אליו דבר. ויהי היום בא שמעון ובקש לסתום הצנור היורד לקרקעית ביתו ומערער על הבית הכסא כי עתה מקרוב קנה שמעון הבית התחתית ואומר שאינו רוצה בקיום הבית הכסא. וראובן טוען שכל השכנים יודעים שזה יותר מעשר שנים קנה אותם הבתי' מזבולון ובשעת המקנה היה הבית עם הצנור הנז' היורד אל השוחה הנז' וכמה פעמים כאשר היתה השוחה מלאה היה מריק אותה על ידי פועלים ונשתמש כן לעיני אחיו של שמעון שהיה דר בבית התחתית כמה שנים ויש לו עדים על ככה ובכללם אחיו של שמעון. ילמדנו רבנו הדין עם מי ושכרו מן השמים.
תשובה לכאורה יראה שהדין עם שמעון לסתום הצנור כיון שזה הנזק של בית הכסא הוא מהנזיקין הגדולים כדאמרינן בגמרא אין חזקה לנזיקין רב מרי אמר בקוטרא ורב זביד אמר בבית הכסא וכתב ר"ת כמו שכתב הטור בשמו בסימן קנ"ה וז"ל כל נזק שאין לו חזקה אפילו הקנה לו בעדים יכול לחזור בו דקנין בטעות הוא דסבור יכול לסבול ואינו יכול לסבול. יראה מדבריו ז"ל שאין חזקה וראיה מועלת לנזק גדול ויראה דאפילו לסברת המחלקים שאומרים שאם יש לו ראיה שמכר או שנתן לו מהני גם לסברת ר"י שכתב דטענת מחל לו מהני היינו דוקא בעדים וקנין והרא"ש נמי הסכים לסברת ר"י כמו שכתב שם הטור ז"ל ואף על גב דלכאורה יראה דכיון דראובן זה הוא לוקח כמו שטוען שלקחה מזבולון וא"כ לסברת הני רבוותא דס"ל דראיה מועלת שמכר או נתן או מחל אם כן ירא' דטענינן ליה לראובן דבעל הבית התחתית מכרה או נתנה או מחל לזבולון בעדים וקנין דהלכה רווחת בישראל דטענינן ללוקח וליורש. מ"מ יראה דיש לפקפק יען וביען עתה מקרוב נתחדש לי מה שכתב הרב הגדול מהר"י ן' לב ז"ל בספר הפסקים השלישי בסי' לג' וז"ל ונראה לומר דמאי דאמרינן בכמה דוכתי שטוענין ליורשים וללקוחות היינו היכא שהמוכר או המוריש היה נאמן ולא היה צריך לעדים אבל אם צריך לעדים כנדון דידן לא טענינן ליורשים וללקוחות דילמא המוכר או המוריש היו לו עדי' והביא ראיה לדבריו מהא דאמרינן פ' לא יחפור עלה דההיא מתני' דתנן ואם לקחו אפילו בית רובע הרי הוא בחזקתו יעויין שם בספרו שהוא מצוי ביד כל אדם ועם היות כי יראה דין זה שכתב הרב הגדול הנז' הוא דין מחודש והיה צריך לעמוד עליו דיר' דבכל גוונא טענינן ליורש וללוקח אפי' היכא שהמוכר או המוריש היה צריך לבאר דבריו בעדים מכל מקום אחר שהרב הגדול מאיר פני חכמים בהלכה סגר לנו את הדלת מי הוא שיהיה כדאי להרהר אחרי דברי כבוד חכמתו באופן שמכל זה היה נראה שאין שום זכות לראובן ויכול שמעון לסתום הצנור. ומ"מ כד מעיינינן יראה דקושטא דמלתא שהדין עם ראובן ואינו יכול שמעון לערער עליו לסתום הצנור וזה אחר שנעמוד על חלוקי הפוסקים שכתבו וחלקו בדין,,, /זה שהנה/ ר"ת עצמו שכתב מה שכתבתי לעי' כתב ופירש דמאי דקאמר בגמ' דבית הכסא אין לו חזקה היינו כעין בתי כסאות שלהם שהיו על גבי קרקע מגולים אבל שלנו שהם מכוסים בחפירות יש להם חזקה. והר"י הלוי חלק באופן אחר ואמר ז"ל הא דבית הכסא וקוטרא אין להם חזקה היינו דעביד להו מזיק ברשותא דנפשיה ואזיל מנייהו קוטרא וריחא ברשותא דניזק אבל אי אחזיק ועביד בית הכסא בגופיה דארע' דחבריה ופתח לביתיה דמזיק אי נמי דעביד בית הכסא ברשותא דנפשיה ועוקא דיליה אזיל לביתא דחבריה כיון דבגופ' דארעא קא מחזיק אית ליה חזק' ואי טעין דזבנ' ניהליה מהימן ובשבועה ומ"מ אית ליה לכסויי לההיא בית הכס' או לההיא עוקא כי היכי דלסתליק מניה ריחא אף ע"ג דהחזיק ביה הכי בלי כסוי הא אמרינ' אין חזק' לנזיקין ע"כ. אם כן יר' דכל אותם הסברות והחלוקים שכתבנו לעיל היינו היכא שהבית הכסא הוא על גבי קרקע ומגולה ושהוא ברשות הניזק. אבל היכא שהבית הכסא הוא על פי החלוקים שחלקו רבינו תם ור"י הלוי איכא לפלוגי. ואם כן יראה דבנדון דידן כיון דראובן זה החזיק בבית התחתית של שמעון להיות הצנור יורד תוך כותל הבית לתוך השוחה אשר בקרקעית הבית והצנור והשוחה אינם מגולים באופן שהריח רע אינו כ"כ חזק וגם אינו תדיר וכיון שאינו תדיר יר' דיש לו חזקה. הן אמת שראיתי לרב הגדול מהר"י ן' לב ז"ל בסימן הנ"ל דלא אשכחינן האי טעמא דתדיר אלא גבי עשן ולא גבי ריח רע ודילמא דלא בעינן תדיר אלא לגבי עשן מ"מ לא כתב זה הרב אלא כמסתפק ואפילו הכי יש לתמוה דודאי יר' דאין לחלק מקוטרא לבי' הכסא וכן כתב הרב הגדול מהר"י קארו בח"מ בסימן הנ"ל וז"ל ומעשה בא לפני ה"ר חסדאי בעשן הרגיל לעשות בביתו של אדם לתקון מאכליו ואמר כל עשן המזיק לאדם זהו קוטרא דגמרא ומה שפירשו בעשן כבשונות לא בא למעט אלא אינו תדיר דוקא ואם כן נ"ל הטעם כן בריח בית הכסא דכשאינו מגולה אינו תדיר. והשתא בנ"ד טענינן לראובן דזבולון הלוקח הראשון קנה זכות המעמדת /העמדת/ הצנור הנז' מבעל הבית התחתית וכי האי גונא טענינן לראובן זה הלוקח דעד כאן לא קאמר מהר"י ן' לב ז"ל דלא טענינן ליורש וללוקח היינו דוקא היכא שהמוכר או המוריש היו צריכים להביא עדים וראיה אבל כי האי גוונא דנ"ד שכתב ה"ר הלוי דאי טעין דזבנה ניהליה מהימן בשבועה לאו דינא ולאו דיינא דכל אנפין שוין דטענינן ללוקח ואם כן זכה ראובן ואין כח לשמעון לערער לסתום הצנור הנ"ל. נאם הצעיר שלמה הכהן.
@שו"ת מהרש"ך חלק ב סימן קפד
שאלה סופרי דיואן אכסנדריאה יש להם חק ומנהג שמכל כיכר פלפלין אחרי שטומנים אותו הנכרים בספינות וכותבי' אותו בדיפטר הדיואן יש להם דרך משל פרוטה אחת וכן מכל שאר הבשמים וסחורות אחרות על זה הדרך וארע מקרה שאחר שמקצת הנכרי' טענו הבשמי' שלהם בספינות עם סחורותיהם וכל הסופרים כתבו מה שהוציאו הנכרים הסוחרים מת א' מהסופרי' וחיי לרבנן ולכל ישראל שבק ובאו יורשיו ותבעו לסופרים הנשארי' שיתנו להם חלק המגיע לאביהם ממה שכתב והוציאו הנכרים בעוד בחיים חייתו כיון דהדבר קצוב וידוע שמשעה שכתבו סכום ומשקל הבשמים והסחורות וטענו אותם בספינות נתחייבו באותו סך לסופרים והסופרים טענו כי כיון שבשעת מית' אביהם עדיין לא עשו חשבון עם הנכרים לא נתחייבו בשום דבר לנפטר מקודם ובשעת החשבון כבר נתפרדה החבילה ואומרים גם כן שזה אינו דבר קצוב כי כמה וכמה פנים /פעמים/ הנכרים משתמטים ואינם נותנים שום דבר וצריך שיתקוטטו עמהם ובטורח גדול לוקטים וכיון שאבי המת לא נמצא בכל אלה אינם חייבים לו כלום וטוענים גם כן שזה כמי שראה את המציאה ונפל לו עליה שלא קנאה. ועתה ילמדנו רבינו הדין עם מי.
תשובה האריכות על דבר זה הוא להג הרבה ויגיעת בשר כי הכל תלוי אם זה החק שיש לסופרים ממה שטוענים הנכרים הספינה זוכים בו תכף לאחר טעינה קודם שיעשו חשבון אם כן נמצא שאותו הסופר שמת זכה בחלקו קודם שמת דאיברא דאיכא פלוגתא דרבוותא בשותפי' שמשתתפים ומתני' לחלוק מה שירויח ומה שיבא לידם עד זמן קצוב דאיכא מרבוותא דס"ל דאף על גב דאין אדם מקנה דבר שלא בא לעולם מכל מקום בההיא הנאה דקא סמכי אהדדי גמרי ומקנו אהדדי ואינם יכולי' לחזור בהם עד אותו זמן שכתבו ואיכ' מרבוות' דס"ל דיכולי' לחזור בהם להבא אבל במה שכבר הרויחו נעשו כשכירים זה לזה וכל אחד מתחייב לחברו בשכר מה שחברו עשה בעדו וכיון שכן הדין עם יורשי הנפטר שיתנו לו הסופרים חברי אביהם ממה שיגבו מהנכרי' החלק הנוגע לאביה' אמנם אם אינם זוכים בריוח ואינו קרוי ריוח עד שיעשו חשבון עם הנכרים ויגבו המעות לאו דינא ולא דיינא שאין שום זכות ליורשים באותו ריוח כיון שכבר נפטר אביהם קודם שבאו לחשבון ולא זכה בריוח דהלכה רווחת מה שכתב הרמב"ם בפרק ה' מה' שלוחי' ושותפים וז"ל מת אחד מהשותפים או א' מהמתעסקים שמתבטל השותפות או העסק אף על פי שהתנו לזמן קבוע שכבר יצא הממון ליד היורשים ובזה /וכזה/ הורו הגאונים ובמחילה מכבוד החכם הפוסק אומר שתמהתי עליו במה שכתב וז"ל ואפילו אם נאמר שדבר שלא בא לעולם מכל מקום זכה הנפטר ואין צריך קנין ופוק חזי מה שכתב מהר"י קולון שרש קפ"ב והאריך להביא כל סברות הפוסקים דס"ל שאפילו בדבר שלא בא לעולם אינו צריך קנין וזוכין השותפים זה על זה ותנאי מתקיים וסיים דבריו ואמר הרי לך דאפילו אם נרצה לומר בנדון דידן שכיון שעדיין לא עשו החשבון עם הסוחרים ה"ל דבר שלא /בא/ לעולם כבר הוכחנו לעיל מכל גדולי עולם שאפילו בברר /בדבר/ שלא בא לעולם לא צריך קנין. ויש לתמוה טובא על דבריו דיראה דאפילו את"ל שיש טעם לפסוק כסברת הנהו רבוותא דס"ל דבשיתוף חלוקת ריוח בדבר שלא בא לעולם אפילו בלא קנין דשיתוף נגמר ואינם יכולי' לחזור בהם עד גמר הזמן מכל מקום היינו שאם השותפים הם חיים וקיימים אינם יכולים לחזור בהם וזכו כלם בריוח אמנם אם מת א' מהשותפים בתוך הזמן כבר נתבטל השותפות ואם כן אם יש מקום לומר שהשותפים הנז' לא זכו בריוח הנז' עד עשיית החשבון אפילו את"ל שבעוד השותף המת היה בחיים חייתו לא היו יכולים לחזור בהם מכל מקום כיון שמת ונפטר לב"ע קודם שיעשו חשבון בטלה זכייתו. אך אמנם רואה אני כי הוא דבר זר מאד לומר שיהיה הדבר תלוי בעשיית החשבון לזכות בריוח דיראה שהחשבון אינו כי אם לידע מה שנתחייבו הערלים במה שטענו באופן שיראה שכוונת טענה זאת איזה מועלת כי אם לבא בעקיפי' על היורשי' הנז' ולהפסידם מה שזכה אביהם ולא נכון לעשות כן הנלע"ד כתבתי. נאם הצעיר שלמה הכהן.
@שו"ת מהרש"ך חלק ב סימן קפה
שאלה יורנו מורנו ראובן שמעון ולוי היו שותפים ועשו ביניהם שבועת השותפי' בכל תקף כדת וכהלכה חתומה מידם להתהלך כל אחד מהם בנאמנות וביושר כראוי ואחר זמן נתפרד לוי מעליהם ובררו חשבונותיהם עמו וילך לו לבדו. ואחר עבור זמן הפרדו מעליהם באו והגידו לראובן ושמעון איך לוי גנב מאתם ממון רב וכי יש לו בביתו סך סחורה מהשותפים והלכו ומצאו הסחור' כלה הוא כמוסה עמו בארגזו ולקחה כי הכירוה כי שלהם היא ומה גם כי לוי זה אחר הפרדו מעל אחיו השותפים לא לקח מאותה הסחורה מאדם בעולם ולוי טען כי האמת היא כי שלהם היא אותה הסחורה אך לקחה מאתם לפי שהיה לו תביעו' עליהם ולהיות מוחזק לקחה ודברים אחרים אשר בדא מלבו ושותפיו השיבו לו כי כבר הוא ברר חשבונותיו עמהם זה זמן ואיך לא אמר בעת ההיא שהיה לו טענות עליהם ושהכל שקר וכזב ועוד אפילו לפי דבריו עבר על שבועתו כי איך לקח מאתם הסחורה בלתי ידיעתם בהיותם יחד בשותפות וגובה מהם. על כן יודיענו מורנו. אם לוי זה יהיה נאמן בשבועתו על כל מה שיטעון אחר שכבר נמצא בידו הגנבה ונעשה גנב ועבר על שבעותו /שבועתו/ ושבועו' אחרות אשר היה לו עם שותפיו על ענינים אחרים עוד יורנו מורנו אם ראובן ושמעון הם בריאי' בטענותם שברור להם כי לוי זה גזל מאתם ממון רב והם תפסו ממון לוי ורוצים לישבע כי לוי זה חייב להם כדי מה שתפסו ויותר אם יהיו נאמנים בשבועתם זאת. או אם ישבע לוי שאינו חייב להם כלום ויטול אף אם הוא גנב וחשוד על השבועה כנז' על הכל יורנו מורנו הדין.
תשובה לפסוק דין משפט שאלה זאת תחלת כל דבר צריך לעמוד על מה שכתב הרי"ף פ"ק דבבא בתרא גבי שותפים שבנים את הכותל לאמצע לפיכך אם נפל הכותל המקום והאבנים של שניהם ופריך בגמרא פשיטא ומשני לא צריכא דנפל לרשותא דחד מנייהו אי נמי דפנינהו חד לרשותיה מהו דתימא להוי אידך המוציא מחברו ועליו הראיה קמ' לן וז"ל לשון הרי"ף ושמע' מהא דמלתא דידיע לתרי שותפים אף על גב דאיתא השתא ברשותא דחד מינייהו לא נפק מחזקה דאידך מאי טעמא משום דשותפים לא קפדי אהדדי הילכך לית להו חזקה חד אחבריה אלא בראיה אי נמי לאחר חלוקה ע"כ יתבאר מזה שכל זמן שהשותפי' הם בשותפות ונמצא דבר שידוע בעדים שהוא מעסק השותפו' ביד אחד מהם אין לאותו השותף חזקה באותו דבר ואינו יכול לטעון טענת לקוחין הם בידי וכל שכן שום טענה אחרת כמו שכתב רבינו ירוחם ז"ל וכתב בעל התרומות ראובן שטען לשמעון שותפו' היה ביני לבינך והכל הוא בידך והלה טוען אמת שעסק שותפך בידי אבל אתה חייב לי כנגדם מנה אי ידיע בסהדי ההוא מדעם דאיתיה בשיתוף לתרויהו ואיכא ראיה לא נפיק מחזקתיה דאידך אלא נשבע האחר שאין לו בידו כלום ומוציא חלקו מיד המחזיק בשתופו וכל זה דוקא בנמצא בידו בזמן שהיו שותפים אבל נמצא בידו לאחר שחלקו לא הוי דינא הכי ואם כן בנדון דידן אם זה המאורע שנמצא מה שנמצא ביד לוי היה בזמן שהיו הג' שותפים הנז' ביחד והיו עדים שמה שנמצא בידו היה מעסק השותפות לאו דינא ולאו דיינא שלא היה ללוי שום חזקה על אותם הנכסי' שבידו מעסק השותפות לטעון עליהם שום טענה כיון שיש עדים שאותו הדבר הוא של שותפו' וגם יש עדי' שראוהו עכשו בידו אמנם כיון שזה המאורע הוא לאחר שחלקו השותפות צריך לעמוד ולדקדק להיכן הדין נוטה דלכאורה יראה שאף על פי שאותו הדבר שתפס לוי הוא מעסק הידוע לשותפות אפילו הכי הוא נאמן לטעון עליו כי האמת שלהם היתה אותה סחורה אך לקחה מאתם לפי שהיה לו תביעות עליהם כדי שיהיה מוחזק. ואומר דאיברא דאיכא פלוגתא דרבוותא אם יכול האדם לעכב מה שיש בידו משל חברו כנגד מה שחייב לו חברו והנה ראבי"ה מייתי תשובה דר"ת שהשיב לרבני צרפת והסכים להם דאיתא לתקנת העקול וכן כתוב במרדכי סוף פ' המקבל דיש תקנת חרם קדמונים שלא לעקל ולעכב פקדון והלואה מחמת הלואתו והמרדכי פ' קמא דמציעא כתב בשם רבנו יואל ורבני רעגנשפורק הלכה רווחת כל שבידו נאמן לטעון עד כדי דמיהם לא שנא מלוה לא שנא פקדון משמע דפליגי אהנך רבוותא דלעיל דסברי דמצי איניש לעקל ולעכב וראיתי להרב בעל ת"ה ז"ל סימן ש"ה שרצה להשוות הך סברא דרבנן יואל ואינך רבוותא לסברת ר"ת דלעיל וכבר כתבתי בס' הפסקים שהדפסתי מה שיראה לע"ד שיש לתמוה על הרב הגדול הנז' ימצאהו המעיין בעלה קצ"ב ושם העלתי דהך דינא דעקול נכסים רבוותא טובא איכא דס"ל דיכול האדם לעכב מה שבידו ולטעון על חברו שיש בידו כנגד העכוב ומי שיעיין בב"י ח"מ סימן ע"ה ימצא שם קבוץ סברות דשייכי להך מלתא ועל מה שכתבתי למעלה שכתב המרדכי בשם רבינו יואל סיים בלשונו דאם שכנגדו יוציא מחזקתו על ידי נכרים כדי שיהא מוחזק לאו כל כמיניה וגם שלא בפני עדים מתוך שיכול לומר לא עשיתי יכול לומר כן עשיתי וכדין עשיתי אם כן היה נראה לכאורה לומר שכיון שמה שנמצא ביד לוי הנז' סחורות מעסק השותפות היה לאחר שחלקו היה נאמן לטעון עליהם מה שטען וכמו שיראה מדברי הרי"ף ז"ל במה שכתב שם ואמר הילכך לית להו חזקה חד אחבריה אלא בראיה אי נמי לאחר חלוקה יראה מדבריו שאם חלקו השותפו' אף על פי שידוע היה הדבר זה לשותפות אם הוא ביד אחד מהם הוי אידך המוציא מחברו עליה הראיה וכמו שדקדק מוהררי"ק ז"ל מדברי הרי"ף והרמב"ם ויהיה העכוב שהיה רוצה לוי לעכב סחורות הנז' ולטעון עליהם כדין כל שאר העכובים והתפיסות שכתבו הגאונים ז"ל שיכול האדם לעכב ונשתמשו מדין עביד איניש דינא לנפשיה אפילו היכא דליכא פסידא ומשום הכי כתבו שיוכל אדם לעכב פקדון שבידו ולטעון עליו אם הוא חייב לו מצד אחר אף על פי שהיה אפשר לומר יתן לו הוא את שלו ואח"כ יתבעם ממנו בבית דין על מה שחייב לו אלא שמטעם עביד איניש דינא לנפשיה הוא יכול לעכבו כמו שכתב כל זה הריב"ש בתשובה ואם כן היה נראה לומר שאם היה מוחזק לוי בסחורות הנז' יהיה יכול לוי לטעון עליהם שיש על שותפיו תביעה ממקום אחר אף אם הוציאו השותפים רבים הנכסים אחר כך ותפסום ממנו בחזקה בפני עדים יראה דלאו כל כמניהו להפסיד חזקתו דלוי שלא יוכל לטעון מה שהיה יכול וכמו שכתבתי למעלה בשם רבנו יואל.
אמנם כד מעיינן שפיר מצינן למימר דחזקת לוי ותפיסתו אינה מועלת דאיברא דאם כשחלקו אלו הג' שותפים עסק שותפותם היה תופש לוי איזה דבר מעסק הסחורות והיה מעכבם בידו עד אחר שחלקו ותכף לאחר שחלקו היה טוען לשותפיו ואמ' אמת שלקחתי סחורות ותפסתים יען כי יש לי טענות עליכם ורציתי להיות מוחזק היה נאמן וישבע מה שיש לו על חבריו ויחזיק במה שתפס אמנם אחר שחלקו ובררו חשבונותיהם ולוי לא ערער שום דבר זולת כי לאחר ימים רבים שהגידו לשותפיו שגנב מהם ממון הרבה ואמרו להם מאותם הסחורות גם כן שלקח והלכו השותפים לביתו והוציאו הסחורות מתוך ארגזו כמו שבא בשאלה אם כן יראה דהוחזק כפרן לוי הנז' ולאו כל כמיניה למטען עוד על אותם הנכסים ולא תועיל לו חזקתו כיון שהוחזק כפרן דהיינו שאחר החלוקה לא אמר שהיו בידו נכסים להחזיק בהם כנגד תביעו' שהיה לו על שותפיו כנראה שהודה שחשבונותיהם נתבררו באמת ובתמים ולא נשאר לו תביעה על חביריו ושותפיו ואחר כשהעידו העדי' שלקח אותם הסחורות וגנבם אף אם נניח שלא עבר על שבועה כמו שבא בשאלה שרוצי' לתפוס עליו שותפיו שעבר שבועה שלקח סחורה בלתי ידיעתם מ"מ מי /יש/ לנו לומר שהוחזק כפרן אחר שהעדים מעידים עליו שלקח וגנב מה שגנב לאו כל כמיניה לומר שאמת שלקח מסחורות השותפות אמנם לקחם יען יש לו תביעה עליהם והיה רוצה להיות מוחזק דאיפשר לדמות הך מלתא לההיא עובדא דמייתי גמרא בפ' שנים אוחזין דשבתי בריה דר' מרינוס כתב לה לכלתיה אצטלה דמלתה בכתובתה וקבלה עליה אירכס כתובתה אמר לא היו דברי' מעולם אתו סהדי ואמרי אין כתב לה לסוף אמר להו פרעתיה אתא לקמיה דרבי חייא אמר ליה הוחזקת כפרן לאותה אצטלה ה"נ בנ"ד כיון דבשעת חלוקת השותפות נתרצו כלם ביחד שכל אחד לקח את שלו ולא נשאר לו שום תביעה על חברו עכשו שבאו עדי' ואמרו שלקח וגנב מנכסי השותפות הוחזק כפרן ואינו נאמן לטעון ולומר כי מה שלקח היה להראות מוחזק כדי שיוכל לטעון על תביעות שיש לו על חבריו ואף על גב דבההיא דאמר לו מנה לי בידך ואמר להד"ם והעדים מעידים שהלוהו וחזר ואמ' פרעתיך הוחזק כפרן דהיינו דוקא היכא שכפר בפני בית דין אבל אם לא היתה כפירה בבית דין לא הוחזק כפרן מ"מ אפשר בנדון כזה דחלוקת בשותפין שחלקו ובררו חשבונותיהם ונשארו באופן שלא נשאר להם שום תביעה לא' על חברו ושכל א' לקח את שלו מסחורות השותפות כל שמחמת העדים שהגידו שהיו בידו מסחורות השותפו' טען שאמת שלקח מנכסי השותפו' אך אמנם שרוצה לעכבם מחמת תביעו' שיש לו על חבריו אפילו שכל אלה הדברים היו שלא בפני בית דין הוחזק כפרן ואם כן מה שתפסו השותפים והוציאו הסחורות הנז' מידו ומתוך ארגזו כדין עשו ולא נשאר ללוי שום חזקה באותן הנכסים שיוכל לטעון על שותפיו שחייבים לו ממקום אחר להיות נשבע ונוטל כדין המוחזק שזוכה בתפיסתו בשבועתו אמנם עתה אם יטעון לוי שיש לו תביעה על שותפיו לטעון עליהם בבית דין ואם יר' לבית דין שיש מקום לחייב לשותפים הנז' שבועה שלא נשאר עליהם שום תביעה מעסק השותפות שטוען עליהם לוי ישבעו שבועה ליפטר ממנו זהו מה שנראה לי לענין תפיסת לוי בסחורות הנז' ומה שחזרו השותפים הנז' להוציאם מידו.
ועל מה שבא בשאלה שאם ראובן ושמעון הם בריאים בטענותם שברור להם כי לוי זה גזל מאתם ממון רב והם תפסו ממון לוי ורוצים לישבע כי לוי זה חייב להם כדי מה שתפסו ויותר אם יהיו נאמני' וכו' יראה שאם תפסו ראובן ושמעון איזה דבר שלא בפני עדים אז אם בריא להם ויוכלו לישבע שיש להם טענה ללוי ודאי שהם נאמנים להשבע עד כדי מה שתפסו ונאמנים במגו שהיו יכולים לומר שלא תפסו כלל נאמנים גם כן לומר תפסנו וכדין תפסנו אמנם אם מה שתפסו ראובן ושמעון היה בפני עדים לאו כל כמניהו לטעון עליהם ולומר שמה שתפסו שרוצים לעכבו על תביעות שיש להם עליו אלא אומרים להם שיחזרו מה שתפסו וידונו עמו על התביעות כמו שכתב המרדכי סוף פ' המקבל דאמרינן בירושלמי פ' שבועת הדיינים שא' חטף בגד אחד וחייבו שמואל להחזיר הבגד וידון עמו על החוב ובודאי דהך ירושלמי מיירי שחטף בעדים ומ"ה חייבו שמואל להחזיר הבגד אבל אי לא תפס בעדים פשיטא דנאמן במגו לטעון עליו עד כדי דמיו כמו שכתבתי למעלה אם כן בנדון דידן נמי אם מה שתפסו ראובן ושמעון מנכסי לוי תפסו בפני עדי' לאו כל כמיניהו וצריך להחזיר זה שתפסו וידונו עמו על התביעות ואם יודה להם במקצת ויתברר שלוי הנז' הוא חשוד לשבועה כמו שבא בשאלה ישבעו הם ויטלו השאר ממנו דבשבועה דאורייתא בחשוד על השבועה שכנגדו נשבע ונוטל ואם לוי הנז' כופר בכל הוא חשוד על השבועה אין להם על לוי שום דבר ויפסידו כל תביעותיהם כיון דלוי הוא חשוד ואינו יכול לישבע וגם אין לומר שישבעו הם ויטלו דכיון דשבועת הסת הוי תקנתא דרבנן לא עבדינן תקנתא לומר דבחשוד שכנגדו נשבע ונוטל דתקנתא לתקנתא לא עבדינן וכל זה הוא פשוט וברור. נאם הצעיר שלמה הכהן.
@שו"ת מהרש"ך חלק ב סימן קפו
כתב הרמב"ם פ' ט' מה' גירושין האומר לאשתו הרי זה גיטך ולא תתגרש בו אלא לאחר שלשים יום אינה מגורשת אלא לאחר שלשים הלכה והניחתו בצידי ר"ה =רשות הרבים= ונגנב או אבד משם לאחר שלשי' הרי זו מגורשת הואיל והיה הגט קיים ביום שמתגר' בו וייחדה אותו במקום שאינו ר"ה שצידי ר"ה אינם כר"ה ע"כ כפי מה שנראה מדברי הרב המגיד סובר דאף על גב דבגיטין וקידושין מספקא לן היכא דאמר מעכשו ולאחר ל' אי תנאה הוי אי חזרה הוי מכל מקום היכא דאמר משוך פרה זו ותהא קנויה לך מעכשו ולאחר שלשים יום תנאה הוי והרי היא קנויה לו למפרע ובהכי סלקי ומתרצי שפיר דברי הרשב"א דסבירא ליה דפרה וגט שוים הם וכל שלא אמ' מעכשו והניחתו בצידי רשות הרבים בתרוייהו לא קנה דהיינו משום דסבירא ליה דאף על גב דמפשטא דשמעתא דהכותב ירא' דאגם וצידי ר"ה לאו כר"ה דמו היינו משום דסבירא ליה לרמי בר חמא ורב חסדא דטעמא ופירושא דההיא מימרא דמשוך פרה לא הוי משום דאמר מעכשו ואם כן טעמא דמלתא משום דקיימא באגם קנה ואם כן צידי ר"ה דדמו לאגם קנה וטעמא דתרוייהו הוי משום דלאו כר"ה דמו אבל כיון דקושטא דמילתא היא דטעמא דמשוך פרה הוי משום דאמר מעכשו אם כן אפילו אי אגם הוי ר"ה דין הוא שיקנה למפרע דכיון שנתקיים התנאי דין הוא שיקנה למפרע דכיון דנתקיים התנאי נמצא שקנה למפרע ואפילו שתהיה בעת השלמת התנאי בר"ה לא נפקא לן מידי אם כן ליכא למיפשט דצידי ר"ה לאו כר"ה דמו ואם כן כל שלא אמר מעכשו בפרה לא קנה ובגט אינה מגורשת כיון דבר"ה קיימי אבל כל שאמר בפרה מעכשו ולאחר ל' דתנאה הוי כל שנתקיים התנאי קנה ואפילו עומדת בר"ה ובגט דמספקא לן אי תנאה אי חזרה הוי ספק מגורשת באופן דסלקי שפיר דברי הרשב"א אמנם בדברי הרמב"ם יש לתמוה איך כתב דאם הניחתו בצידי ר"ה דהויא מגורשת דצידי ר"ה לאו כר"ה דמו דכיון דהא דפשיט בגמרא דצידי ר"ה לאו כר"ה לאו מההיא דפרה אם כן לדידיה דסבירא ליה דההוא דינא דפרה במעכשו מיירי אם כן יראה דלא מצי למיפשט מידי דלעולם אימא לך דאגם הוי כר"ה וטעמא דקנה בההיא דפרה משום דאמר מעכשו ואם כן צידי ר"ה נמי כר"ה דמו. ותו איכא לאתמוהי במה שכתב הרב המגיד לחלק מפרה לגט בשלא אמר מעכשו דבפרה לא קנה משום דכלתה משיכתו ובההיא שעתא במה יקנה אבל בגט היא מתגרשת בכתב דברים אלו קשים להולמם דהא גט נמי נתנו לה בשעת גירושין וההיא נתינה דמיא למשיכה דפרה ואי צידי ר"ה הוי מקום קניה למה לא יקנה שם הפרה אף על פי שכלתה משיכתו כי היכי דמתגרשת האשה מטעמא דהוי מקום קנייה יגעתי לבקש תירוץ לאלו התמיהות ולא מצאתי ועדיין צל"ע.
@שו"ת מהרש"ך חלק ב סימן קפז
ותו בהאי פירקא כתב וז"ל התנה עליה שתתגרש כשיעבור מנגד פניה וכו' כתב ה"ה ז"ל בשם הרי"ף ז"ל וז"ל פי' הרב אלפסי בתשובה וליחוש שמא פייס פי' כיון שהיה הולך ובא אף על פי שלא עמד ניחוש שמא פייסה בדברים ומחלה התנאי ונמצאת א"א =אשת איש= ונפיק מיניה חורבה וכו' וששאלת למה אין אנו חוששין שמא פייס בשאר תנאים כגון ע"מ שתתני לי ק"ק זוז וכיוצא בו וכו' יראה דאיכא למידק טובא בדברי הרי"ף ז"ל במה שכתב והשיב על מה ששאלוהו דליכא למיחש בההיא דע"מ שתתני לי ק"ק זוז או שתשמש אבא ומחל לה התנאי הרי נמצא הגט קיים חדא דהיכי קאמר דאם פייס ומחלה התנאי שהגט קיים דהא אמרינן דאם אמר מחולין לך שהגט אינו גט וכמו שכתב הרמב"ם ז"ל ותו איכא לאתמוהי דהיכי קאמר דלא נפיק מינה חורבא דהא איכא למיחש טובא אי אמרינן על גט קיים שאינו קיים דאם אחד בא וקדשה וכיון שהגט קיים הרי זו מקודשת ואי אמרינן דאינו קיים נפיק מיניה חורבא כיון דאמרינן שהגט אינו קיים לא חיישינן לקדושי ב'. ותו איכא למיחש אם נתאלמנה מזה הבעל שלא תנשא לכהן דאיכא למיחש טובא כיון שהגט קיים ונפיק מינה חורבא אי אמרינן דאינו קיים ותנשא לכהן. ותו איכא למידק דנהי דנימא דבכה"ג שכתב הרי"ף ליכא למיחש דהיינו היכא שהתנה עליה שתתן לו ק"ק זוז ומחלה לו התנאי אכתי איכא למיחש שמא התנה ובטלוהו שניהם כמו שכתב הרב המ"מ בסמוך בשם הרמב"ן ז"ל שהאומר לאשה ע"מ שתתן לי ר' זוז אם רצו שניהם ובטלו התנאי הגט בטל ואף על פי שנתנה לו אחר מכאן כל זמן שלא קיימתו לתנאי אפשר לבטלו מדעת שניהם וכשמתקיים התנאי אחר מכאן כאלו לא נתקיים הוא אחר מכאן ואם כן הדרן קושיין לדוכתין היכי קאמרינן דהאומר לאשה הרי זה גיטך על מנת שתתני לי ר' זוז נתנה הרי זו מגורשת וליחוש שמא בטלוהו שניהם שאף על פי שתתן לו שלא יהא גט כל אלו התמיהות ראיתי שיש לתמוה בדברי הרי"ף וצריך עיון.
@שו"ת מהרש"ך חלק ב סימן קפח
כתב הרמב"ם הלכות גירושין חולה שרצה לגרש אשתו על תנאי כשימות כדי שלא תפול לפני יבם וכו' וכתב הרב המגיד ז"ל וז"ל ומדברי רבנו נלמוד שאינו אומר ואם מתי יהא גט מעכשו ומוכרח הוא וכתב שאם כן צ"ע איך יתקיים גט בלא מעכשו וכבר נתבאר למעלה שאם אמ' הרי זה גט אם מתי מחולי זה לא אמר כלום שמשמעו לאחר מיתה ואין גט לאחר מיתה ואין לומר שלפי שכפל תנאו יועיל יותר וכו' עד ואפשר שהוא סבור שהכפל מוציא מידי משמע לאחר מיתה ומכניסו בכלל משמע תנאי וכו' ויראה דאיכא למידק על דבריו דא"כ למעלה גבי התנה עליה אם זרחה חמה יהיה גט ואם לאו לא יהיה גט ומת בלילה אינו גט שכתב הרמב"ם שאם מת בלילה אינו גט שהרי לא נתקיים התנאי עד שמת ואין גט לאחר מיתה ולמה לא יהיה גט כיון שנכפל התנאי דכי היכי דאמרינן גבי תנאי אם מתי שאם נכפל התנאי אף על גב שאינו מתקיים התנאי אלא לאחר מיתה אפ"ה הוי גט אם כן גבי תנאי דאם זרחה ה"ה והוא הטעם וצ"ע. ואומר דלסברת הרמב"ם והרשב"א וכל שאר רבוותא דסבירא להו דבתנאי דמעכשו נמי צריך לכפול התנאי וכמו שהכריחו מהא דשמואל דהתקין בגט ש"מ =שכיב מרע= מה שהתקין ובודאי דבמעכשו הוא דאי לא הא קי"ל דאם מתי בלא מעכשו או מהיום משמע לאחר מיתה ובודאי בההוא דהתנה עליה אם תזרח חמה וכו' הכי הוא שאם התנה וכפל תנאו הוי גט ואפילו אם מת בלילה ואי לא לא הוי גט יראה דאיכא לפלוגי מתנאי דאם מתי לתנאי דאם תזרח חמה דבתנאי דאם מתי אפילו לא כפל תנאי לא אמרינן ככל תנאי דעלמא דהתנאי בטל והמעשה קיים אלא ודאי דלא הוי גט כלל דבודאי לא עדיף לא כפל מאם כפל ונתקיים תנאו וכיון דבכפל תנאו ומת לא הוי גט מטעמא דאין גט לאחר מיתה א"כ כשלא כפל נמי ה"ה והוא הטעם וטעמא דמילתא דמשמעות אם מתי בין כפל בין לא כפל כל שלא אמר מהיום או מעכשו משמע לאחר מיתה אמנם בתנאי דאם תזרח חמה אם לא כפל תנאו הוי גט לאלתר ואפילו אם מת קודם שתזרח חמה ואם כפל תנאו בלא מעכשו ומת בלילה לא הוי גט וטעמא דמילתא דכיון דתנאי דאם תזרח אפשר שיתקים ויחול הגט וכגון שלא מת חשיב תנאי ואם כן כל שלא כפל תנאו שייך לומר התנאי בטל והמעשה קיים והנה נשאר לדקדק על מה שכתב הרמב"ם וז"ל חולה שרצה לגרש אשתו על תנאי כדי שלא תפול לפני יבם ולא רצה לגרשה מעכשו וכו' בלי ספק דבריו בזה מרפסן איגרי שמשמעות לא רצה לגרשה מעכשו משמע שכונתו היא לומר שאינו רוצה שיחול הגט מעכשו כי אם לאחר מיתה ואם כן איך אפשר לגרש באופן זה והא אין גט לאחר מיתה. גם יש לדקדק דלא ימנע אם משמעות תנאי דאם מתי על האופן שכתב עושה שלא יהא גט לאחר מיתה או לא אם משמעות הכפל מוציאו ממשמעו' לאחר מיתה ועושה אותו כאומר מעכשו אם כן מה תיקן זה החולה במה שאינו רוצה לגרשה מעכשו כיון דסוף סוף משמעו' התנאי שהתנה הוי כאומר מעכשו ואם משמעות כפל התנאי לא הוי כמגרש מעכשו אם כן הגט אינו גט כיון שאינו חל עד אחר מיתה והלכה רווחת דאין גט לאחר מיתה. וראיתי כל מה שרצה להליץ הרב המגיד בעד הרמב"ם ויראה שלא יצאנו עדין ממבוכה שאפילו אם נאמר שהכפל עושה אותו תנאי עם כל זה כיון שהתנאי אינו מתקיים אלא במיתה איך יעלה על הדעת דליהוי גט וצ"ע.
@שו"ת מהרש"ך חלק ב סימן קפט
כתב הרמב"ם ז"ל בהלכו' גירושי' פרק ט' וז"ל נתיחד עמה אחר שאמר להן לכתוב ולחתום וליתן לה הרי אלו לא יכתבו וקל וחומר הדברים וכו' יר' דאיכא למידק טובא במה שרצה לומר שאם כתבו ונתנו אחר שנתיחד אינו גט והוכיח זה מק"ו ואיכא למיפרך טובא דהתם כשנתיחד עמה אחר נתינת הגט מטעם חשש קידושין חדשים אתינן עלה דאתי מעשה היחוד דהוי בתרא למיחש ליה אמנם הכא כתיבת הגט ונתינתו הוי אחר היחוד אפילו את"ל שבעל מה בכך כל שקדם היחוד לזמן כתיבת הגט דליכא למימר גיטה קודם לבנה. ותו איכא למידק דאת"ל דלא ניחוש לזה החילוק אפילו הכי מנא ליה דאינו גט היכא דנתחיי /דנתיחד/ עמה ואחר כך כתבו ונתנו דנימא דיו וכמו שהקשה הרב המגיד. עוד כתב הרב המגיד בשם הרמב"ן וז"ל ואפשר שלא כיון הרב אלא לפיוס וכו' ויש לתמוה שאם כן אמאי איצטריך לאתויי ההוא ק"ו דמחשש בעילה אתינן עלה ואיברא דהוה מצי למימר דטעם הרב שכתב בהא דאינו גט הוא משום דלעולם יר' דקרוב הדבר לחוש לפיוס בגט שלא נכתב עדין מגט שכבר נכתב וניתן וכיון שבגט שכבר ניתן חיישינ' שמא פייס ובטל הגט כל שיש מעשה מוכיח לחוש אם כן כל שלא נכתב הגט ויש מעשה מוכיח סלקינן חד דרגא ואמרינן ודאי ביטל. ועוד אני מגמגם במה שכתב הרב המגיד ולא דמי לגט ישן דאם נתגרשה תנשא כנז' פרק ג' וכו' דאי חיישינן לביטול אפילו שעשה מעשה אחר כך ונתנו לה מה בכך דהא גט שביטל אינו חוזר ומגרש בו וא"כ א"א לומר אלא שהיחוד אינו מורה ביטול ואין לחלק ולומר דבשלמא גבי גט ישן כיון שעשה מעשה הנתינה אחר היחוד הוכיח סופו על תחלתו ונתגלה שבמה שיחד עמה קודם הנתינה לא היתה כונתו לבטלו אבל כשלא עשה מעשה מוכיח כה"ג דנתייחד עמה אחר שאמר לכתוב וליתן אמרי' דמסתמא ביטל דלא ימנע או היחוד מורה ביטול בודאי או אינו אלא חששא בעלמא אם הוא ביטול ודאי אפילו אם חזר אחר כך ועשה מעשה מוכיח מה בכך כל שנתייחד עמה דחשבינן ליה בטול בהדיא מה מעשה מועיל להוכיח שלא ביטל ואם היחוד אינו מורה על ביטול ודאי רק ספק וחשש ביטול ומ"ה כל שעשה מעשה מוכיח יר' שנסתלק ספק וחשש הביטול אם כן בנדון דידן כל שנתייחד עמה אחר שאמר לעדים לכתוב כיון שאינו אלא חשש וספק אם כן למה פסק הרמב"ם ז"ל וכתב דאינו גט דמשמע דאינה מגורשת כלל והא אינו אלא ספק מגורשת וצ"ע. נאם הצעיר שלמה הכהן.
@שו"ת מהרש"ך חלק ב סימן קצ
בריש פירקא קמא דגיטין כתבו התוספות בדיבור לפי שאין בקיאין לשמה ז"ל ק' דלקמן תניא הוא עצמו שהביא גטו אין צריך לומר בנ' ונ' =בפני נכתב ובפני נחתם= וכו' ואיכא למידק בדבריהם ז"ל דלמה הוצרכו לכתוב כאן מה שכתבו דיר' לכאורה דאין כאן מקומו כי אם לקמן דמייתי גמרא הך ברייתא ועוד דהתם נמי כתבו התוס' קצת ממה שכתבו כאן אם כן יר' שלא היה צורך לכתוב כאן מה שכתבו. דר' לומר כי הנה התוס' ראו לתרץ מה שהיה נראה לכאורה שיש להקשות בגמרא והוא דאמאי לא קאמר איכא בינייהו מילתא אחריתי דהיינו הך מילתא דבעל שהביא גטו דלרבא אין צריך לומר בנ' ונ' ולרבה צריך ולכן הוצרכו לכתוב מה שכתבו כי הנה במה שתירץ ר"י אפילו לרבה ניחא הא דתניא בעל שהביא גטו וכו' דכיון דמסקו דרוב בקיאין הן וכו' וליכא אלא לעז בעלמא אם כן כשמביאו הבעל בעצמו תו ליכא למיחש ללעז ואם כן אפילו לרבה בעל שהביא גיטו אין צריך לומר בנ' ונ' ובזה אבא אל כונת התוספות במה שכתבו בדיבור ליבעי תרי וז"ל אכתי לא ידע מאי דפריך וכו' כי הנה הוקשה להם דכיון דלא קאמר דאיכ' בינייהו דרבה ורבא הך מילתא דבעל שהביא גטו יר' שכבר ידע טעמא דרוב בקיאין הן וכמו שכתבתי ואם כן מאי פריך השתא ואמר ולרבה ליבעי תרי דכיון דטעמא דהצריכו לומר בנ' ונ' אינו אלא משום לעז דעלמא אם כן אין טעם לומר דליבעי תרי ולכן אמרו דע"כ השתא לא ידע מאי דפריך וכונתם לומר שהוא דבר של תימה דבמאי דקאמר מאי דאיכא בינייהו בין רבה לרבא יר' דידעי שפיר דטעמא דבנ' ונ' לא הוי אלא משום לעז מדלא נקט הך מילתא נמי דבעל שהביא גטו איכא בינייהו וממאי דפריך הכא הך פרכא דליבעי תרי יר' דאכתי לא ידע דלא הוי טעמא אלא משום לעז וזה דוחק.
@שו"ת מהרש"ך חלק ב סימן קצא
בדיבור מאן האי תנא דבעי כתיבה לשמה וכו' כתבו התוספות לתרץ מה שהוקשה להם דלמאי דמסקי' דרבה אית ליה דרבא נוקי מתניתין כר' אליעזר וז"ל וי"ל דרבה אף לפי המסקנא בעי חתימה לשמה כיון דידענו לא מהני דליכא למימר דטעמא דלא מהני ידענו היינו משום איחלופי דהא כיון דצריך לומר בפנ' משום לשמה לא אתי לאחלופי ויר' שיש לתמוה טובא במה שכתבו דאכתי דלעולם לפי המסקנא לרבה בפני נחתם היינו משום שאין עדים מצויין לקיימו ובפני נחתם היינו משו' לשמה וידענו לא מהני אפילו לפי המסקנא דאי לאו דידענו לא מהני לרבה אם כן מנא ליה למימר דבפני נכתב הוי משום לשמה דנימא דאינו אלא משום שאין עדים מצויין לקיימו ובפני נכתב הוי משום דלא אתי לאיחלופי אלא כיון דסבירא ליה לרבה דידענו לא מהני לא אתי לאיחלופי וע"כ בפני נכתב הוי משום לשמה ואם כן יש לתמוה במה שכתבו דליכא למימר דהא דלא מהני ידענו היינו משום איחלופי דכיון דצריך לומר בפני נכתב לשמה תו ליכא חששת איחלופי דהא אי לאו דידענו לא מהני דהשתא ליכא חששת איחלופי לא הוה אמרינן דבפני נכתב הוי משום לשמה וצ"ע.
@שו"ת מהרש"ך חלק ב סימן קצב
בדיבור דתנן אין כותבין במחובר וכו' יר' דכונת התוס' לומר דלכאורה יר' דיש להקשות דמאי מוכח מההיא מתניתין דאין כותבין במחובר דלא בעי כתיבה לשמה כדבעי כתיבה בתלוש לכתחלה וראו כי אין להקשות זאת הקושיא מהטעם שכתבו דאפילו אי לכתחלה בעי כתיבה לשמה לא מתוקמא מתני' וכו' אך אמנם ראו דאיכא לאתמוהי טובא דכיון דלרבי יוחנן ושמואל דמוקמי מתני' דאין כותבין במחובר כר' אלעזר אם כן ע"כ לאוכוחי דר' מאיר לא בעי כתיבה לשמה אין להוכיח כי אם מהא דאמר רב נחמן אומר היה ר' מאיר וכו' אם כן אמאי טרח גמרא לאתויי ההיא מתני' דאין כותבין וזהו מה שהתחיל לומ' הך סוגיא ובסמו' אתי כר"ל דמוקי מתניתין כר"מ וכונתם לומר דיש לתמוה על זה דכיון דע"כ לרבי יוחנן ושמואל אין מקום להוכיח כי אם מההיא דרב נחמן א"כ בכדי טרח גמרא בהך סוגיא להוכיח דר' מאיר לא בעי כתיבה לשמה מההיא דאין כותבין במחובר אך אמנם אין לתמוה דהיכי מוכח מהכא דלרבי מאיר לא בעי כתיבה לשמה דיש לתרץ מה שתירצו וזהו כונתם במה שכתבו וז"ל וא"ת והיכי מוכח מהכא וכו' וי"ל דאפילו א"י לכתחלה בעי כתיבה לשמה וכו' סוף דבר כונתם לומר כי הנה בהך שמעתא יר' לכאורה דיש להקשות ב' קושיות אך אמנם יר' דהקושי' הא' היא קושיא חזקה ויש לתמוה עליה אמנם הקושיא הב' דהיינו דהיכי מוכח מהכא אינה קושיא דיש לתרץ מה שתרצו והנה מה שכתבתי הוא דבר נכון לאומרו בכונת התוס'. ועתה אומר דיש לדקדק במה שכתבו ובסמוך נמי דמוקי רב אשי מתני' כרבי יהודה היינו משום דסבירא ליה דההיא מתני' דאין כותבין במחובר אתיא כרבי מאיר דלמא ההיא מתני' רבי אלעזר היא ומכל מקום מתני' דהכא לא אתיא כר' מאיר דמההיא דאמר רב נחמן אומר היה רבי מאיר משמע ומוכח דר' מאיר לא בעי כתיבה לשמה.
@שו"ת מהרש"ך חלק ב סימן קצג
בדיבור כי לא בעי רבי מאיר כתיבה לשמה מדאורייתא וכו' כתב הרב הגדול מהרר"י ן' לב ז"ל דאיכא למידק וקשיא טובא דאי מתני' דאין כותבין במחובר מוקי לה כרבי אלעזר ועדין לא ידע ההיא דרב נחמן אם כן מנא ידעינן דר' מאיר לא בעי כתיבה לשמה אלא מהאי מתני' דאין כותבין וכיון דהשתא מוקמינן לההיא מתני' כר' אלעזר א"כ מנא ידעינן דר' מאיר לא בעי כתיבה לשמה מדאורייתא עכ"ל ואני בעניי שמעתי ולא אבין ואיני רואה מקום לקושיא זאת וזה כשנעמוד על כונת פשטא דשמעתא כי הנה מעיקרא הקשה דר' מאיר לא בעי כתיבה לשמה אפי' מדרבנן והוכיח מההיא דאין כותבין במחובר דאתי כרבי מאיר ומההיא משמע דאפילו מדרבנן לא בעי כתיבה לשמה מדמפליג מלכתחלה לבדיעבד דמדאורייתא אין חילוק מלכתחלה לבדיעבד ויר' דאפשר שלא הוצרך ממתני' דאין כותבין במחובר אלא דאפילו מדרבנן לא בעי דמאורייתא פשיטא ליה דלא בעי דכי היכי דלר' אלעזר משום דסבירא ליה עדי מסירה כדתי אמרינן דוכתב לה דקרא אכתיב' קאי דבעינן כתיבה לשמה ה"נ לרבי מאיר דסבירא ליה עדי חתימה כרתי והיינו משום דס"ל דבעי חתימה לשמה ומשמע ליה דוכתב לה דקרא אחתימה קאי ולא אכתיבה אם כן משמע דלא בעי כתיבה לשמה לרבי מאיר מדאורייתא ומההיא מתני' דאין כותבין במחובר אי אתיא כרבי מאיר יש להוכיח שפיר דר' מאיר לא בעי כתיבה לשמה מדרבנן והשתא קאמר ואלא רבי מאיר וכי לא בעי רבי מאיר כתיבה לשמה מדאורייתא וכו' הכונה לומר אף אם תרצה לדחות דההיא מתני' דאין כותבין לאו רבי מאיר היא אלא רבי אלעזר ואם כן אפי' אם נר' לומר דלר' מאיר לא בעי כתיבה לשמה אין לנו מקום לומר זה אלא דוקא מדאורייתא מטעם דר' מאיר לא דריש וכתב דקרא כי אם אחתימה אבל מכל מקום אכתי אפשר דמדרבנן בעי ומוכח מההיא דרב נחמן דר"מ אפילו מדרבנן לא בעי כתיבה לשמה ובזה אין מקום כלל ועקר למה שהקשה הרב הנזכר גם במה שתירץ על הקושיא ומה שכתב בדחיית התירוץ שתירץ יש לגמגם הרבה אין צורך להאריך בזה כי כל מעיין בדברי הרב זלה"ה יר' בבירור כמה יש לגמגם בדבריו.
עוד כתבו התוספות בדיבור חתמו ונתנו לה כשר וכו' לכתחלה נמי כשר לחתום וליתן וכו' יר' דכונת התוספות במה שכתבו הוא לתרץ מה שיר' דאיכא למידק בגמרא דמאי דקאמר וכי תימא אנן מדאורייתא קא מתנינן לה דהיאך אפשר לומר דמאוריי' מתנינן לה כיון דקאמר חתמו ונתנו לה דמשמע דיעבד הא לכתחלה בעי' לשמה ואי מדאורייתא אין לחלק מלכתחלה לבדיעבד ולפי' כתבו התוספות דאף על גב דקאמר חתמו ונתנו לה דמשמע לישנא דדיעבד דלא היא דאפילו לכתחלה כשר לחתום וליתן כדמוכח מכל הנהו דוכתי שכתבו ואם כן אתי שפיר מאי דקאמ' בגמ' וכי תימא אנן מדאורייתא מתנינן לה.
ועוד כתבו התוספות בדידור /בדיבור/ הא מני ר' יהודה היא וז"ל אף על גב דבריש פ"ב מצריך ת"ק דר' יהודה לומר בפני נכתב ונחתם בהא סבר לה כרבי יהודה ע"כ כאן ראיתי להרב הנז' זלה"ה שהרבה לפרש פירושים הרבה ולא ידעתי מה צורך להרבות בפירושים דיר' שכונת התוספות פשוטה ומבוארת דיר' שהוקשה להם במאי דקאמר בגמרא הא מני ר' יהודה היא דאכתי איכ' לאקשוויי לרבה דהיאך אפש' לומ' דמאי דמצטריכינ' לומר בפני נכתב וכו' משום דאין בקיאין לשמה דהא ת"ק דרבי יהודה מצריך לומר בפני נכתב וכו' ויר' דאיהו לא סבירא ליה הר דר' יהודה וא"כ ע"כ טעמא דמצטריך לומר בפני נכתב וכו' לא הוי משום לשמה ומ"ה הוצרכו לומר דהא סבר לה כרבי יהודה וכונתם לומר דמעיקרא מאי דמקשה גמרא לרבה היינו דכיון דלא הוה ידענא שום תנא דסבר דבעינן כתיבה וחתימה לשמה לא ר"מ ולא רבי אלעזר אבל השתא דמוקי גמרא ומתרץ אליבא דרבה דליכא לאקשויי עליה דמנא ליה דבעינן כתיבה וחתימה לשמה דהא אשכחינן לר' יהודה דבעי כתיבה וחתימה לשמה אם כן מצינן למידר /למימר/ דכל היכא דקתני דהמביא גט צריך שיאמר בפני נכתב וכו' היינו משום דסבירא ליה בהא כרבי יהודה.
@שו"ת מהרש"ך חלק ב סימן קצד
עוד כתבו התוספות בדיבור ומר סבר לפי שאין עדים מצויין לקיימו והני לא שכיחי וטעמא דרבי אלעזר לאו משום דקסבר דמובלעות נמי לא שכיחי וכו' אין ספק שכוונתם ז"ל היא שהכרח המאי לאו הוא דלמאי דקאמר רבה מתרץ לטעמיה ורבא מתרץ לטעמיה יר' דפליגי הני תנאי במחלוקת במציאות דת"ק סבר רקם וחגר גמירי או שכיחי ורבן גמליאל סבר סמוכות דהיינו רקם וחגר לא גימירי /גמירי/ או לא שכיחי ולמאי דהוה מוקי מעיקרא דפליגי בפלוגתא דרבה ורבא לא פליגי ר"ג ות"ק במחלוקת במציאות אלא דמ"ס דטעמא משום דאין בקיאין לשמה ומס' /ומ"ס/ דטעמא דמשום דאין עדים מצויין לקיימו ומ"ה ראו התוספות לומר דע"כ טעמא דרבי אלעזר לא הוי משום דמובלעות לא שכיחי דא"כ אכתי לא יצאנו ממחלוקת במציאות ואם כן לא הוי טעמא דרבי אלעזר אלא משום שלא תחלוק במדינת הים אך אמנם יר' דאיכא למידק דלפי זה הדרך שכתבו התוספו' יר' דיקשה דכיון דכשהקשה המקשה ואמר לימא כתנאי מוקי טעמא דר' אלעזר דהוי משום שלא תחלוק במדינת הים א"כ אמאי איצטריך לדוחה דקאמר רבה מתרץ לטעמיה וכו' לומר דטעמא דרבי אלעזר הוי משום שלא תחלוק דנר' כמחדש אוקמתא יר' דהך אוקמתא ושנוייא אליבא דרבי אלעזר התרצן הדוחה חדשה ואם כן היה אפשר לפרש פי' אחר והוא דהמקשה הוה סבירא ליה וניחא ליה לומר דמר סבר דטעמא לפי שאין בקיאין לשמה ומר סבר לפי שאין עדים מצויין לקיימו דבהכי ניחא דר"ג ורבי אלעזר לחודייהו פליגי במובלעות אי שכיחי אי לא שכיחי דר"ג סבר דבמובלעות שכיחי לקיימו ומ"ס לא שכיחי אבל אי כולהו תנאי דמתניתין סבירא להו דטעמא לפי שאין בקיאין לשמה או לפי שאין עדים מצויין לקיימו נמצא דת"ק ורבי אלעזר פליגי מן הקצה אל הקצה דאליבא דת"ק לא מבעיא מובלעות דגמירי אלא אפילו סמוכות גמירי ולרבי אלעזר לא מבעיא סמוכות דלא גמירי אלא אפילו מובלעות לא גמירי וכן אי סבירא להו דטעמא לפי שאין עדים מצויין לקיימו דלת"ק אפילו סמוכות שכיחי ולא מבעיא מובלעות ולרבי אלעזר אפי' מובלעות לא שכיחי וזה דוחק לומר דפליגי ת"ק ורבי אלעזר במחלוקת במציאות מן הקצה אל הקצה ומ"ה ניחא ליה לומר דפליגי בפלוגתא דרבה ורבא דהשתא לא פליגי ת"ק ורבי אלעזר במחלוקת מן הקצה אל הקצה והשתא אתי שפיר מאי דקאמר התרצן הדוחה רבה מתרץ לטעמיה ורבא מתרץ לטעמיה כלומר דכל חד וחד מצי מתרץ לטעמיה ולא תיקשידאם כן נמצא דפליגי ת"ק ורבי אלעזר מחלוקת מן הקצה אל הקצה דלא היא אלא ת"ק ור"ג פליגי אי סמוכות גמירי ושכיחי כל חד וחד לטעמיה אבל במובלעות כ"ע לא פליגי דגמירי ושכיחי ומאי דקא מצריך רבי אלעזר מכפר לודים ללוד אף על גב דהוי מן המובלעות היינו טעמא משום שלא תחלוק במדינת הים וזה הדרך היה נראה יותר מרווח מהדרך שכתבו התוספות וצ"ע. נאם הצעיר שלמה הכהן.
@שו"ת מהרש"ך חלק ב סימן קצה
בשמים עדי וסהדי כי לא הייתי רוצה להטפל בענין ריב זה יען כי שתי הכתות אשר נפל ההפרש ביניהם הלא הם החכם השלם הרופא המובהק כמהר"ר יהודה עוזיאל נר"ו כת אחד והאחים הגבירים ונבונים כה"ר יונה וכה"ר שמואל ן' רייי"א הם אוהבי ורעי כלם נפלאה אהבתם לי אבל מה אעשה כי הם אלצוני והפצירו בי עד כי לא יכולתי למנוע עצמי מהטפל בדברי ריבותם והובררתי לדיין לדון ולפסוק ביניהם מה שנר' לע"ד על פי התורה אשר יורוני מן השמים על כל מיני תביעות שיש לכל כת מהם על הכת האחרת. לכן עתה באתי באותותי אלה לחוות ולהודיע הנראה לע"ד על הדין ועל האמת. ותחלה ראיתי לדון על הענין אשר היה סבת המשך הריב בין הכתות הנז' והוא כי הנה החכם השלם הנז' נר"ו היה לו בליטת תקרת גג על המבוי שבין החצרות אשר להם אשר דרך שם היו נוטפי' נטפי הגג על המבוי הנז' והיה רוצה עתה החכם השלם הנז' לעשות במקום הבליטה הנז' בנין אחר כטוב וכישר בעיניו והיה מגביה תקרת הגג למעלה הרבה והיו מערערים האחים הגבירים הנז' על זה כמה ערעורים על החכם השלם הנז' אם שהיה מרבה באורך וברוחב הבליטה יותר ויותר ממה שהיה בתחלה וגם שהיה רוצה לעשות בליטה אחרת נוספת על הראשונה ונוסף על זה כי בליטת תקרת הגג שרוצה לעשות עתה הוא גבוה ובאנו למחלוקת אם מתרבה הנזק בהגבהת נטפי הגג השופכים על המבוי או לא ממה שכתבו הפוסקים עלה דההיא שמעתא דאחזיק לנטפי אחזיק לשפכי וכו' והנה באלו העניינים היה מקום להאריך לכתוב כל הדברים דשייכי לברר וללבן ענין זה לדעת היכן הדין נוטה. והנה יען כי אמרתי לעמוד על שיעור בליט' הגג הקודם כמה היה באורך וברוחב ואח"כ אדון על כל שאר ההפרשים שהיו נוגעים בדין זה ויען כי לא נתברר שיעור המקום אשר היה בתחלה הבליט' הנז' כי הכתות הנ"ל היו חולקים בשיעורו זה אומר בכה וזא"ב =וזה אומר בכה= לכן נתרצו ויאותו והסכימו שני הכתות יחד שהבליטה התחתונה אשר עליה היה רוצה לבנות החכם הנז' מה שלבו חפץ שיחתכנה לגמרי באופן שלא יהיה שום דבר בולט מאותה הבליטה לתוך המבוי אפילו רוחב אצבע קטנה זולת שיבנה על כותל ביתו למעלה עד תקרת הגג ותשאר בליטת תקרת הגג כמו שהיא עתה. והנה נפל בזה ערעור ביניהם כי החכם השלם הנז' רוצה לבנות ולפתוח חלונות בכותל הנז' פונות למבוי והגבירי' האחים הנז' מערערים עליו ורוצים למנוע פתיחתם מטעם הזק ראיה שמאותם החלונות ישגיחו יביטו יראו בני ביתו לאחים הנז' ולבני ביתם בעוברם דרך המבוי. לזה אומ' כי בלי ספק טרדת המחלוקת גרם להם לטעון טענה שאין להם על מה שיסמוכו כי מאין הרגלי' שיהיה טענת הזק ראיה בחלונות הפונות למבוי אשר בסוף המבוי הוא דרך ומעבר לרבים העוברים דרך שם והנה כתב הטור ח"מ סימן קנ"ד מותר לפתוח פתח כנגד פתח וחלון כנגד חלון ברשות הרבי' דבלאו הכי צריך להשמר מבני רשות הרבים שמסתכלין בו וכ"ש בנדון דידן שאין שום טענה למנוע להחכם הנז' מפתיחת חלונות למבוי הנז'. ועתה אבא אל הטענות והתביעות שטוען ותובע החכם הנז' מהאחים הנ"ל ומביא שטר ראיה בידו לזכות בתביעות הנז' ולא אחוש לכתו' הטענו' על הסדר הכתוב בשטר שבידו יען כי התביעו' והטענו' האחרונו' הבאות בשטר שבידו אין מקום וצורך להאריך בהם דזוטרן מלייהו ולכן אשיב עליהם תחלה.
והנה אחת מהתביעות והטענות היא שנתברר בין החכם הנז' ובין הגביר ונבון כה"ר יצחק גבאי נ"ע שהפתח של החכם הנז' לחצר כה"ר יצחק הנז' יהיה תשמישו לחצר כה"ר יצחק הנז' ויש לו בור ושיוכל להוציא האשפה של החכם הנז' בחצרו כמו שהיה מקודם ולהכניס ולהוציא כל מה שירצה דרך הפתח של כה"ר יצחק הנז' והנה כפי הנראה זה הפתח הנז' יש כמה שנים שהיא נעולה ולא היה משתמש בה החכם הנז' להוציא ולהכניס בחצר כה"ר יצחק הנז' ולכן טוענים הגבירים האחים הנז' שכיון שיש כמה שנים שסלק עצמו החכם הנז' מהשתמש דרך הפתח ההיא אם כן יראה שהפסיד זכותו ואינו רשאי שוב לפותחה ולהשתמש בחצרם הנ"ל שנשאר להם מכה"ר יצחק הנז'.
גם לזה לא היה צורך להשיב דמלתא דפשיטא היא דמאחר שלא נסתם דרך הפתח ההיא בבנין סתום ונשאר הפתח ההוא על מתכונתה רק שהיתה נעולה ולא היו נכנסים ויוצאים משם אפילו נמשך כן כמה שנים לא הפסיד חזקתו החכם הנז' ויכול לחזור לפותחה כל זמן שירצה ולהשתמש מדרך שם כל התשמישי' הכתובים בשטר שבידו ודין זה פשוט בגמר' פ' השותפין בברייתא דתניא היה סתום ובקש לפותחו אין בני מבוי מעכבין עליו ואמר רבא לא שאנו אלא שלא פרץ פצימיו אבל פרץ פצימיו בני מבוי מעכבין עליו. נתבאר מכאן דאפילו בפתח סתום בבנין ולא סלק מזוזתו ומשקוף מפתחו דהיינו לא פרץ פצימיו דלא איבד זכות חזקת פתחו במבוי דגלי דעתיה דלא סלקא לנפשיה וסופו לפותחו לאחר זמן ויראה דאין לחלק מפתח הפתוח למבוי ונסתם לפתח הפתוח לחצר ונסתם ואפילו אם ירצה אי זה מתעקש לחלק בין פתח הפתוח למבוי לפתוח הפתוח לחצר חבירו יען כי המבוי היה דבר בשותפות ולכן דין הוא שלא יפסיד זכות חזקתו שהיה לו במבוי אמנם פתח הפתוח לחצר חברו יראה דאיכא לפלוגי מכל מקום יראה דבמבוי אמרינן שאף על פי שסתם הפתח לגמרי אפ"ה כיון שלא סלק מזוזתו ומשקוף מפתחו סגי שלא להפסיד חזקתו אמנם בפתח הפתוח לחצר חבירו להשתמש משם אם סתם הפתח בבנין אף על פי שלא פרץ פצימיו הפסיד חזקתו ולא סגי עזיבת הפצימין כיון שסתם הפתח מכל מקום ירא' דבגוונא דנדון דידן שלא נסתם כלל ועקר דרך הפתח ההוא בבנין סתום ונשארה הפתח ההיא על מתכונתה כאשר בתחלה רק שהיתה נעולה כל אנפין שוין שלא הפסיד חזקתו באופן שיש כח ורשות אל החכם הנז' לחזור לפתוח הפתח ולהשתמש דרך הפתח לחצר הנז' כל השתמישים /התשמישים/ שהתנה עם ה"ר יצחק גבאי הנ"ל.
עוד טוען החכם השלם הנז' בכח השטר הנז' על ענין הגארדאקי שהוציא ה"ר יצחק גבאי בחצרו אשר מזיק בראייתו להחכם הנז' נתפשרו בזה האופן שכל זמן שירצה החכם הנז' להגביה כותלי חצרו וגגיו ולפתוח חלונות לחצר כה"ר יצחק הנז' הרשות בידו. והנה כפי הנראה האחים הנז' רוצים לתת גבול לחלונות שהתנה החכם הנז' עם חמיהם כה"ר יצחק הנז' ואומר שאין ספק שיכול החכם הנז' לבנות ולהגביה כותלי חצרו וגגיו ולפתוח חלונות הרבה כרצונו פונות לכל חצר שהיה אז זוכה בו הגביר כה"ר יצחק הנז' ולא יוכל עתה למחות בהחכם הנז' בפתיחת החלונו' לאותם המקומות כל מי שזכה באותם המקומות כל מי שזכה באותם המקומות /חמש תיבות אחרונות כפולות במקור/ מצד הגביר כה"ר יצחק הנז' הן במכר הן במתנה הן בירושה. הן אמת כי ראיתי מהחצר של האחים הנז' שיש בכותל החכם הנז' מקום פתוח יותר מדאי שאינו דומה לחלון שהמקום הנז' הפרוץ מרובה על העומד וכפי הנראה לא זכהו להפיס דעתו על ענין הגארדאקי כי אם בפתיחת חלונות על האופן הנהוג לא בעשות חלון על אותה התכונה שראיתי שבלי ספק היזקה מרובה. סוף דבר רואה אני שיכול החכם הנז' להרבות בחלונות כרצונו אך בזאת שלא יהיו על אופן החלון הנז'.
ועתה אבא אל הטענה הראשונה שטען החכם הנזכר על האחים הנזכרים על ענין החפירה הנקרא פוזה ששופכים שם המים שהיא סמוכה לכותל החכם השלם הנז' והחכם הנז' תבע מהנבון כה"ר יצחק גבאי שהמים הנגרים שם מזיקים לכותל החכם הנז' ונתפשרו על זה שכל זמן שהחכם הנז' יתן לנבון כה"ר יצחק גבאי שלש מאות לבנים תכף ומיד יהיה מחוייב ה"ר יצחק הנז' ובאי כחו להסיר ולהפסיק הפוזה ארבע אמות בנין באופן שלא יבא שום נזק לכותל החכם הנז' ועתה תובע החכם הנז' מהאחים הנז' שיעשו ההרחקה הנז' שנתחייב הגביר חמיהם כה"ר יצחק הנז' האמת כי בזה הענין נסתפקתי יען כי חיוב הרחקת ארבע אמות לא הוזכר בגמרא ולא בספרי הפוסקים כי אם לענין הרחקת הזק האפלה שהבונה נגד חלון ופתח חברו צריך להרחיק ארבע אמות כדי שלא יאפיל עליו גם במי שבא לסמוך כותל בצד כותלו של חברו שצריך להרחיק ארבע אמות אף על פי שאין לחברו חלון בכותלו וטעמא דמלתא משום דוושא. אמנם בענין הרחקה לענין הזק כותל הגדול שבשיעורי' שמצינו הוא מה שכתב הרמב"ם ריש פ' ט' מה' שכנים וז"ל לא יחפור אדם לא בור ולא שיח ולא מערה ולא יעשה ברכת מים לשרות בו בגדים לכבוס בצד כותלו של חברו אלא אם כן הרחיק מן הכותל שלשה טפחים וסד בסיד.
והנה יראה דאיכא למידק בדבריו טובא חדא דיראה מדבריו דאפילו בכותל דלא הוי כותל בור כתב שצריך להרחיק השיעור שכתב והנה מפשטא דגמרא ריש פ' לא יחפור יראה בבירור דאין צורך להרחיק אלא מכותל בורו של חברו והכי איתא התם בגמר' פתח בבור וסיים בכותל ומשני מכותל בורו שנינו ולהכי לא תנא אלא א"כ הרחיק מבורו לאשמועינן דכותל בור ג' טפחים. והנה הטור ח"מ סימן קנ"ה כתב לשון הרמב"ם וכתב אחר כך וז"ל בגמרא מסיק דמכותל בורו שנינו פי' דכל הני מתניתין בענין רחוקו מכותל בורו של חברו ולא איירי בהרחקתו מכותל דעלמא ומכל מקום מסתברא דצריך להרחיקו גם מכותל חברו דטפי מזקי הנך ממי רגלים שצריך להרחיקו ג' טפחים יראה דרצה להליץ בעד הרמב"ם ז"ל שכתב שצריך להרחיק מכותל דעלמא ובגמרא משמע דאין צריך להרחיק אלא מכותל בור ויראה דאיכא למידק דכיון דטעמא דאמרי' דמסתברא שצריך להרחיק גם מכותל דעלמא מטעמא דטפי מזקי הנך ממי רגלי' אם כן מנא ליה למימר דבעי' תרתי הרחקת ג' טפחים ושיסוד בסיד דהא במי רגלים סגי בהרחקת ג' טפחים וכמ"ש הרמב"ם ז"ל מרחיקין את הגומא שמתקבצים שם מי רגלים ג' טפחים ותו איכא למידק בהך מלתא דהרמב"ם דמנא ליה לומר דתרתי בעינן הרחקת ג' טפחים וסד בסיד כיון דהוי בעיא בגמרא ולא איפשיטא והנה הרב המגיד כתב בשם המפרשי' דכיון דכך אמרו בגמר' דפשיטא תרתי בעינן הכי קיימא לן וזה דעת המחבר ויראה דטעם זה אינו מספיק דכיון דהכרח דפשיטא תרתי בעינן הוי מטעם דאי סלקא דעתך דאו סד בסיד תנן אם כן ליערבינהו ולתנינהו וזו הקושיא דחי לה גמרא אם כן מהיכא תיתי לומר דתרתי בעינן. ותו יראה דאיכא למידק דקושיית ליערבינהו ולתנינהו לא הוי כ"כ קושיא דאיכא לתרוצי תנא הכי שמעינהו וגרסינהו וכדמתרץ גמר' בפ' האשה נקנת עלה דההיא ברייתא דת"ר הרי את אשתי הרי את ארוסתי הרי את קנויה לי מקודשת וכו' ופריך גמרא וליתנינהו כלהו כחדא ומשני תנא תלת תלת שמעינהו וגרסינהו והכי נמי איכא לשנויי הכא דאפשר דאו סד בסיד תנן והא דלא ערבינהו משום דהכי שמעינהו וגרסינהו. ותו איכא למידק דיראה דלא שייך לאקשויי ליערבינהו ולתנינהו כיון דבבא קמייתא דקתני מתני' דלא יחפור אדם בור וכו' הוי מכותל בור ובבא דמרחיקין את הגפת וכו' הוי אפילו מכותל דעלמא אם כן לא שייך לאקשויי ליערבינהו ולתנינהו.
והנה למה שהקשתי בדברי הרמב"ם שכתב דתרתי בעינן דמנא ליה כיון דהוי בעיא דלא איפשיטא היה נראה לעניות דעתי לומר דכיון דבגמרא בעא למיפשט מההיא דקתני ר' יהודה אומר סלע הבא בידים וכו' דאו סד בסיד תנן ודחי גמרא דלעולם וסד בסיד תנן ובא בידים אצטריכא ליה סלקא דעתך אמינא כיון דבא בידים ליבעי רווחא טפי קמ"ל ויראה דהך תירוצא לא הוי תירוצא דדחוייא בעלמא אלא תירוצא רווחא ומסקנא דשמעתא איברא דלפי גירסת התוספות משמע דלא תפשוט כיון דלא גריס הך דיוקא דדייק בגמרא טעמא דבא בידים וכו' משמע דבעי למיפשט מההיא ברייתא דסלע הבא בידים תרתי בעינן ודחי בא בידים שאני כלומר התם הוא דבעינן תרתי מטעמא דכיון דהוי סלע הבא בידים שהוא קרקע רך ומתכתש מאליו בעינן תרתי אבל בכותל דעלמא בחדא סגי כל זה ראיתי לישא וליתן במה שכתב הרמב"ם בהך דינא.
וכיון דאתא לידן הך מלתא לא אוכל להתעלם מכתוב מה שנתקשה אצלי בזה הענין במה שראיתי לרב הגדול מוהררי"ק ז"ל על מה שכתב הטור וז"ל מי שהיה לחברו כותל בסוף גבולו ובא הוא ליתן בסוף גבולו גפת או זבל וכו' וכתב הרב הנז' על דבריו וז"ל וכתב רבנו או סד בסיד משום דבגמ' איבעיא לן או סד בסיד תנן או וסד בסיד תנן ולא איפשיטא וכתב הרא"ש הלכך אם עשה אחד מהם אין כופין אותו לעשות יותר. ואני בעניי מרוב טרדותי לא ידעתי ולא מצאתי מאי זה מקום ראה בגמרא או מה נוסחא נזדמנה לו לכתוב מה שכתב דמאי דאיבעיא בגמרא אי וסד בסיד תנן או דלמא או סד בסיד תנן הוי בבבת מרחיקין את הגפת וכו' דיראה דהבעיא דאיבעיא בגמ' לא איבעיא אלא בבבא קמייתא דמתניתין ועוד ראיתי בדבריו דברים שלא זכיתי למוצאם שהנה גבי הך דינא דמרחיקין את הגפת שכתב דמאי דאיבעיא לן בגמרא דאי וסד בסיד תנן וכו' הוי גבי הרחקת גפת מן הכותל וכתב כן בשם הרא"ש ז"ל כמו שיראה המעיין בלשונו ולקמן גבי דינא דלא יחפור אדם לא בור ולא שיח וכו' כתב וז"ל מכל מקום קשה לי על רבנו שמלשון הרא"ש שכתבתי בסמוך משמע דבעיא קאי על לא יחפור בור וכתב דכיון דלא איפשיטא בחד מנייהו סגי וכאן כתב לשון הרמב"ם ולא כתב דעת הרא"ש וע"כ י"ל שהרא"ש סמך על פי' רש"י ז"ל ופשט הגמ' דבעיא לא קאי אלא אהרחקה דגפת וכו' ולא אהרחקה דבור אבל מלשון רבנו לקמן בסימן זה נראה שהרא"ש קאי גם אהרחקה דבור וצ"ע עכ"ל. נלאתי מחפש בגמרא לבקש באי זה מקום פי' רש"י ז"ל מה שכתב הרב הנז' שפי' וגם מאי זה מקום מצא בגמרא דמשמע מניה דבעיא קאי אהרחקה דגפת ולא אהרחקה דבור.
ועתה אחזור לנדון דידן ואומר דלכאורה היה נראה לומר דזה החיוב שנתחייב הגביר כה"ר יצחק הנז' להרחיק הפוזה מכותלו של החכם הנז' הרחקת ארבע אמות בנין שהיא הרחקה גדולה דהיינו צ"ו גודלים אשר לא מצינו הרחקה גדולה כזאת בשום דבר המזיק לכותל ולכן היה נראה לומר דלאו בדוקא נתחייב על ככה אלא הכונה להרחיק בכדי שיעור שלא יזיק ובלי ספק יראה דאם באנו לדקדק בשיעור ההרחקה ונרצה להחמיר לעשות הרחקה היותר גדולה אפשר דסגי בהרחקת ג' טפחים ושיסוד בסיד והיה מקום להבין שהיתה כך הכונה במה שכתוב אחר כך בשטר באופן שלא יבוא שום נזק לכותל החכם הנז' ומה צורך היה לכתו' זה דמלתא דפשיטא היא דבהרחקת ד' אמות דהיינו צ"ו גודלים לא יצוייר שיבא שום הזק לכותל החכם הנז' ומכח זה היתור היה מקום לומר שהכונה היא לומר שאין כונתו שירחיק ד' אמות בדוקא אלא שכונתו היתה להרחיק הנזק וההפסד מכותלו באי זה שיעור שיספיק. אמנם שבתי וראיתי שיש מקום לאידך גיסא ולומר שבדוקא רצה החכם הנז' שיתחייב ה"ר יצחק גבאי להרחיק השיעור הנז' דהיינו ד' אמות שאם לא כיוון אלא להרחיק הנזק באי זה שיעור המספיק יהיה מה שיהיה אם כן למה הוצרך החכם הנז' להתחייב לתת לו שלש מאות לבנים כיון שמן הדין היה צריך להרחיק מה ששיערו חכמים להרחיק הנזק הנזכר אלא ודאי שהכונה היתה בתת לו השלש מאות לבנים לחייבו שירחיק שיעור גדול שלא יצוייר שימשך נזק לכותל באופן שמטעם זה יראה דיש לחייב לעשות הרחקת ארבע אמות כמו שכתוב בשטר החיוב. ואין לפקפק במה שפקפקתי דאם כן למה הוצרך לומר באופן שלא יבא שום נזק והפסד לכותל החכם הנזכר ואם כן היה מקום לומר דיש ללמוד מזה הלשון שהכונה היא שבהרחקת שיעור המספיק שלא יבא הזק והפסד לכותל החכם סגי דכיון שזה הלשון שיש ללמוד ממנו כן הוא תחתון הוא העקר וכמו דאמרינן בגמרא כתוב למעלה מאה ולמטה מאתים או איפכא התחתון עקר. דהא ליתא שהרי כתב הטור דמאי דאמרינן דהכל הולך אחר התחתון היינו היכא ששתי הלשונות סותרים זה את זה משום דאיכא למימר חזר בו מן העליון ויראה מדבריו דסבירא ליה מה שכתבו הגהות בסוף הלכות מלוה ולוה דהיכא דאפשר לקיים שתי הלשונות שלא יהיו סותרים זה את זה אפילו היכא דהוו שתי הלשונות מרוחקים זה מזה מקיימין אותם וכ"ש היכא דסמיכי אהדדי דלאו אורחא הוא לסתור דבריו תוך כדי דיבור ויש ללמוד מזה מכל שכן לנדון דידן דכיון דלשון זה דבאופן שלא יבא שום נזק לכותל החכם וכו' הוא סמוך למה שכתוב שנתחייב להרחיק ד' אמות וגם שלשון באופן שלא יבא נזק והפסד וכו' אינו מוכיח ממנו שום סתירה למה שכתוב שנתחיב להרחיק ד' אמות אלא יש לפרש שהכונה היא לומר שבהרחקת ד' אמות יהיה בטוח שלא יגיע לכותל שום הזק והפסד ואפילו אם נרצה לומר שיש להסתפק בלשון באופן שלא יבא נזק וכו' בכונתו אם הכונה היא על הדרך האחד או על הדרך האחר שכתבתי כבר ידענו מה שכתבו הפוסקים בשם רבנו סעדיה דבשטרות שלנו שנהגו לכתוב דלא כאסמכתא ודלא כטופסי דשטרי בכל לשון מסופק יהיה יד בעל השטר על העליונה אם כן אפילו שנאמר בנדון דידן שיהיה לשון השטר הנז' מסופק יד בעל שטר זה הוא החכם השלם הנ"ל על העליונה כיון שנמצא כתוב בו דלא כאסמכתא וכו' ואף על פי שלא נתפרש בו דלא כטופסי דשטרי כיון שכתוב תיבת וכולי ה"ל כאלו מפורש בו דלא כטופסי דשטרי. וכיוצא בזה כתבתי בפסק אחר בענין הנאמנות שאף על פי שלא נכתב לשון הנאמנות בארוכה כיון שכתוב בו בלשון הנאמנו' תיבת וכולי ה"ל כאלו מפורש בו שהאמינו עליו ועל באי כחו ויתר הדברים הנהוגים אל הסופרים לכותבם וכמו כן בנדון דידן כיון שכתוב בו וכולי ה"ל כאלו נכתב בו דלא כטופסי דשטרי ויהיה יד בעל השטר על העליונה לענין חיוב הרחקת הד' אמות כנ"ל. סוף דבר רואה אני שכל התביעות הישנות שגלגל ותובע עתה החכם הנזכר מהגבירי' האחים הנ"ל צודק בטענותיו כמו שכתבתי על כל אחת מהן אחת לאחת. אך אמנם רואה אני וקים לי כי החכם השלם הנז' היה מוותר לאחים הנ"ל כל אלו התביעות לולי כי הם גרמו במה שרצו לדקדק עמו אפי' כחוט השערה על הבליטה שהוציא על המבוי שאמרתי לו פעמים רבות שעם היות שהדין עמו למנוע מה שהיה רוצה למנוע מכל מקום מאחר שאינו נמשך לו שום הזק והפסד מהבליטה הנז' אינו נכון להקפיד כ"כ גם החכם השלם בנן של קדושים כמהה"ר משה די מדינה נר"ו אמר להם כן ולא אבו שמוע לקולנו וזה גרם להם לגלגל עליהם תביעות ישנות על הדין ועל האמת. לכן אומר יען הובררתי לדון ביניהם מה שיראה לי על פי התורה אחר שכתבתי מה שכתבתי במה שראוי לדון על כל תביעה בפרטות על פי התורה. אני גומר וגוזר על הכתות הנז' כי הם יודעים נאמנה כי אהבת עולם אהבתים וזאת היתה לי לגזור עליהם מה שלבי חפץ ויגדל חסדם עמי אם ירצו לקבל גזרתי עליהם כי בזה אמצא חן בעיניהם כי יוותרו האחים הנז' על הבליטה שיש להחכם השלם הנז' על המבוי ושיבנה עליה מה שירצה ושיוותר גם כן על בליטת תקרת הגג שמוציא למעלה אך בזאת שבליטת תקרת הגג כל אותו השיעור הפונה לחצר האחים הנז' ששפכי הגג נוטפים לתוך חצרם כל אותו השיעור מכנף הגג יחתכנו החכם הנז' באופן שלא יהיו שופכים נטפי הגג הנז' אל החצר הנז' רק אל המבוי הנז'. וכמו כן יוותר החכם השלם הנז' לאחים הנז' בענין החפירה הנ"ל החיוב שנתחייב ה"ר יצחק גבאי בהרחקת הד' אמות ולא יהיו מחוייבים האחים הנז' בתקון כל אי זה היזק שימשך להחכם השלם הנז' מחמת החפירה הנז' רק הרשות ביד החכם השלם הנז' ועליו לבדו יהיה מוטל לתקן הכותל מהפוזה הנז' במקום שהיא עומדת היום הזה כדי שלא יגיע לכותל החכם השלם הנז' שום הזק והפסד מחמת הפוזה הנז'. אמנם ביתר התביעות הנ"ל כל מה שגזרתי ביניהם הכל במקומם עומדין ככל מה שדנתי על הדין ועל האמת. שר השלום יעשה שלום להם ולכל עמו ישראל נאם הצעיר שלמה הכהן.
@שו"ת מהרש"ך חלק ב סימן קצו
מעשה שהיה כך היה ה"ר מצליח לוזייו נ"ע נפטר לבית עולמו וחיי לרבנן שבק והניח אשתו נעמי הרה ללדת ולמחרת יום פטירתו ילדה בת ונפטרה נעמי הנז' נ"ע אחרי ב' או ג' ימים ללידת הילדה ונשארה הבת שילדה ומתה אחר קצת ימים לפטירת אמה נ"ע הנז'. והנה על נפשי ועל יהדותי כי כמו ב' או ג' ימים קודם שחלה והוגף ה"ר מצליח הנז' פגעתי אותו בשוק ואמרתי לו למה אתה יושב בעיר ואינך בורח והשיב לי כי אשתו היתה מעוברת ובכל יום ויום היו ממתינים שתלד ולכן היה רוצה להתעכב קצת ימים באופן שמדברי ה"ר מצליח הנז' יראה כי לידת נעמי הנז' היתה לזמן סתם נשים היולדות דמספקא לן אי כלו חדשיו או לא. גם בשעת הלידה שמעתי שלא היו מספקים עליה רק יעןכי אמה חלתה והוגפה ואם תמות האם תסתכן הבת אך לא נשמע עליה שום חשש מחסרון גמר סימנים אדרבא כמדומה לי ששאלתי לדעת אם תחיה האם אם נפטרה מן היבום אפילו שתמות הבת הן אמת שאם תמות הבת תוך שלשים עדיין היתה צריכה חליצה להתירה לשוק באופן שמכמה דברים ששמעתי נתאמת אלי בהוכחות ברורות כי הילדה הנזכרת היתה כסתם ולדות שגמרו סימניהם ומספקא לן אי כלו חדשיהם או לא עד שישהו שלשים יום באופן שאחר פטירת הילדה הנז' תפשתי במושלם מה שהוא האמת הגמור שזכה החכם כהה"ר שם טוב לוזייו י"א אחי ה"ר מצליח הנפטר בנכסים הנשארים מכח הילדה בת אחיו כיון דקי"ל תינוק בן יומו נוחל ומנחיל דהיינו נוחל נכסי האם להנחיל ליורשיו מצד אביו והבטחתי להחכם הה"ר שם טוב הנז' שאין שום ספק שזכה בנכסים קרוב הדבר להיות כן אפילו שלא היה מוחזק כל שכן בהיותו מוחזק והבטחתיו דקים לי שלא ימצא מורה ואוריין לפסוק נגד זה ולא כתבתי שום דבר בענין לסבת כי חשבתי לא היה צורך לכתוב גם לרוב טרדות אחרות שהיו לי אז עתה שמעתי כי הנעלה כה"ר מרדכי קלעי יצ"ו מערער על החכם הה"ר שם טוב הנז' ובודה עליו טענות להוציא ממנו הנכסים שזכה בהם והוחזק בהם דמן שמיא רחימו עליה ואם יי' חפץ דכאו בפטירת אחיו נ"ע אשר היה לו לעזר ולהועיל ולקחו ממנו השאיר לו שריד בו יוכל להתנחם מעצבון העדר אחיו לזכותו בנכסים אלו לזון ולפרנס בני ביתו כי איש עני הוא ותלו ביה טפלי ות"ל מודעת זאת בכל הארץ כי החכם הנז' מתהלך בתומו צדיק סביר וגמיר באוריית' תדירא ועל נפשי כי חשבתי כי כה"ר מרדכי הנז' אחי אמו של החכם הנז' ישתדל בכל כחו להועיל לו לעשות מעות מהנכסים הנז' ולישא וליתן בהם להרויח ולהועיל להחכם הנז' אשר ידעתי נאמנה אהבת נפשו אהבו כאב את בן ירצה מה אומר ומה אדבר אפשר שנשתנו סדרי בראשית לערער ואנשים אחרים למדוהו ותולה עצמו להוציא מה"ר שם טוב הנזכר ולא יהיה ה"ר מרדכי הנז' גוזל וחומס לאיש צדיק תמים דעים. והנה יען שמעתי כי כה"ר מרדכי אומר כי כל מה שיעשה יהיה בהסכמת כמה חכמים מובהקים וכמה תלמידים אמרתי אני בלבי יום חמישי ששה עשר לחדש אלול וגמרתי לעיין ולכתוב מה שיורוני מן השמים על הדין ועל האמת כי עד עתה לא עיינתי שום דבר בענין רק מה שהיה רשום בזכרוני אמרתי מה שאמרתי וזה החלי עתה בס"ד. תחלת כל דבר ראיתי לכתוב מה שכתב הרמב"ם ז"ל פרק א' מהלכות נחלות ולעמוד לדקדק בדבריו מה שיר' לדקדק ולברר' ולבאר' כפי מה שתשיג מיעוט שכלי וקוצר השגתי ואחר כך אבא לענין פסקא דדינא וז"ל שם וכן אין הבן יורש את אמו בקבר כדי להנחיל לאחיו מאביו וכו' עד אבל אם מתה האם תחלה ואחר כך מת הבן אפילו היה קטן בן יומו ולא כלו לו חדשיו הואיל וחיה אחרי אמו שעה א' ומת הרי זה נוחל את אמו ומנחיל הנחלה ליורשיו ממשפחת אביו. וכתב עליו הרב המגיד וז"ל ומה שכת' רבנו ולא כלו לו חדשיו נר' שיצא לו ממה שאמרו שם והרי הוא כחתן שלם למאי הלכת' אמר רב פפא לענין אבלות ושאלו שם כמאן כרשב"ג וכו' וממה ששאלו כן גבי אבלות ולא בשאר הדינים למד רבנו ששאר הדינים שוים בין כלו בין לא כלו ומ"מ אין זה מוכרח וכו' יראה מדברי הרב המגיד שתופש במושלם שמה שאמרו בגמרא דלא כרשב"ג לא שאלו כן אלא לענין אבלות דסליק מיניה בגמרא במאי דמפרש במתניתין הרי הוא כחתן שלם לאביו ולאמו היינו לענין אבלות ואפילו הכי תמה עליו מה שתמה ובשמים עדי כי כשראיתי דברי הרב המגיד תמהתי דמנא ליה לומר דמאי דקאמר בגמרא כמאן דלא כרשב"ג קאי לענין אבלות דוקא ולא אכולהו בבי דמתני'. אחר כך שבתי וראיתי בגמרא פרק יוצא דופן מה שכתב רש"י ז"ל על מאי דקאמר בגמרא כמאן דלא כרשב"ג וז"ל אכולא מתניתין קאי דקחשיב בן יום א' בן קיימא ובראותי דבריו ז"ל ששתי כעל כל הון דבלי ספק ריהטא דפשטא דגמרא הכי מוכח דמעיקר' מפרש ושקיל וטרי בכל בבא ובבא מהנהו תלת בבי מאי דצריך למשקל ולמטרי בכל בבא ובבא מעיקרא נקט לפרושי מאי דקתני נוחל ומנחיל ובתר הכי בבת וההורגו חייב ואחר כך מפרש מאי דקתני והרי הוא כחתן שלם דהיינו לענין אבלות ואחר שפי' כל מאי דצריך בכל בבא ובבא באפי נפשה הדר לאקשויי אכלהו בבי במאי דקא פסיק ותני ותינוק יום א' דהוי בן קיימא בין לענין נוחל ומנחיל בין לענין ההורגו בין לענין אבלות ומקשה ואמ' כמאן דלא כרשב"ג ומסיק גמרא וקאמר הכא במאי עסקינן דקים לן שכלו חדשיו סוף דבר דפשטא רווחא דשמעתא משמע ומוכח דמאי דמקשה כמאן דלא כרשב"ג קאי אכולהו בבי ואם כן מאי דמסיק וקאמר הכא במאי עסקינן דקים לן שכלו חדשיו קאי נמי אכולהו בבי באופן שגם לענין נוחל ומנחיל בעינן שכלו חדשיו וירא' שזאת היתה שיטת הראב"ד בשמעתא ממה שכתב בעל המישרים בנתיב כ"ה וז"ל ועוד כתב ואפי' לא כלו חדשיו והראב"ד השיג עליו כי בוודאי מיירי שכלו לו חדשיו וקי"ל כל שלא שהה שלשים באדם הרי זה נפל ואם כן יראה לכאורה דאיכא למידק עליה דהרמב"ם ולתמוה מה שכתבתי ואיברא דקושטא דמלתא היא דאין לדחות דברי הרמב"ם בשום מקום אף על פי שיקשה לנו על דבריו מתוך שיטת הגמרא המפורסם אצלנו כמו שכתב הרב הגדול מוהרר"י ן' חביב ז"ל דברים נאים וז"ל ואף כי יקשה לנו על דבריו מתוך שיטת הגמרא ראוי והגון לנו לתלות החסרון במיעוט הקפתנו והשגתנו אם כן בנדון דידן אף על פי שלכאורה יר' שיש להקשות עליו מפשטא דשמעתא כמו שכתבתי מכל מקום אין לנו להפליג ולהרחיק סברתו כל שכן דכד מעיינן שפיר יראה דיש לתמוה על הרב המגיד במה שתמה על הרמב"ם ז"ל שפסק דתנוק בין /בן/ יום א' אפילו לא כלו לו חדשיו נוחל ומנחיל כי הנה הרב המגיד עצמו כתב פרק א' מהלכות יבום וחליצה כי ממה שכתב הרמב"ם פ"א מהלכות מילה יר' דבן ח' כל שגמרו שערו וצפרניו או שהה שלשים יום יצא מתורת נפל דבר תורה דאמרינן בר שבעה הוא ואשתהי אלא שבמקצת דברים ראו להחמיר והיינו דגבי הורג קטן פחות מבן ט' אמרו שאינו נהרג עליו תוך שלשים ללידתו מטעם כל ספק נפשות להקל וגם אין מתאבלים אלא על מי ששהה שלשים יום או שכלו חדשיו כמו שאמרו הלכה כדברי המקל באבל. וכיון שכן יר' לומר בפשיטות דס"ל להרמב"ם ז"ל דמאי דמקשה גמרא פרק יוצא דופן כמאן דלא כרשב"ג לא מקשה אלא דוקא לבבא דאבלות ובבא דההורגו אבל לבבת דנוחל ומנחיל לא שייך לאקשויי מידי דאף על גב דלא שהה מ"מ כיון שגמרו סימניו יצא מתורת נפל לענין נוחל ומנחיל ויר' שבזה עמדו דברי הרמב"ם על נכון באופן שלסברת הרמב"ם ז"ל זכה כה"ר שם טוב הנזכר בנכסים הנז' ויכול לומר קים לי כהרמב"ם ז"ל וגם כי מדברי רש"י ז"ל משמע דאזיל בשיטת הראב"ד מדכתב על מאי דקאמר בגמרא כמאן דלא כרבן שמעון בן גמליאל אכולה מתניתין קאי כדכתיבנא מ"מ מאחר דהטור ובעל המישרים אזלי בשיטת הרמב"ם שהנה הטור ז"ל כתב חשן משפט סימן רפ"ו וז"ל אבל אם מתה האם בחייו ואחר כך מת הבן אפילו הוא קטן בן יומו הואיל וחי אחריה אפי' שעה אחת נוחל אותה ומנחיל לאחיו מאביו מפשט דבריו יר' דבין כלו חדשיו ובין לא כלו לו חדשיו נוחל ומנחיל דאפשר דס"ל דלענין ממון הקלו כמו שכתב הרב המגיד פרק ראשון מיבום וחליצה וטעמא דהך מלתא מפני שכל דבר שבממון קולו של זה חומרו של זה באופן שיש מקום לכה"ר שם טוב לומר קים לי כהנך רבוותא דס"ל דתינוק בן יומו שנוחל ומנחיל ואף על פי שלא כלו לו חדשיו ולא מפקינן ממונא מניה כיון שהוא מוחזק וכל זה הוא אפילו אם נניח שהילדה הנז' היתה בת שמנה ובודאי שלא כלו לה חדשיה מה שאינו כן כמו שהוכחתי מתחלת דברי.
ועוד יראה לע"ד דאפשר לזכות לה"ר שם טוב בדרך אחרת אליבא דכ"ע כיון שהוא מוחזק דכל טצדקי דמצינן למעבד לאוקומי ממונא אחזקתיה עבדינן ולא מפקינן ממונא מיד המוחזק.
ותחלת כל דבר אומר כי הנה בספר הפסקים המודפסי' אשר לי ימצא המעיין שכתבתי כי יש לתמוה על הרמב"ם ז"ל דסבירא ליה דבבן ח' ודאי להוציאו מתורת נפל סגי בחדא מתרתי או גמר סימני' או שהוי שלשים יום אליבא דרשב"ג דמסוגית הגמרא פ' רבי אליעזר דמילה ופרק הערל משמע דלרשב"ג בבן ח' ודאי בעי תרתי להוציאו מתורת נפל והעלתי שם דבבן ח' ודאי בעינן תרתי ובסתם ולדות בעינן שהוי שלשים יום וסגי בהכי ולא בעינן גמר סימנים וגם גמר סימנים אינו מעלה ומוריד ובהסכמת כל זה אומר בנ"ד דאם הילדה הנז' היתה ודאי בת ח' אם גמרו סימניה אעפ"י שלא שהתה שלשים יום או אם היתה כסתם ולדות אע"פ שלא גמרו סימניה ולא שהתה שלשים יום זכה ה"ר שם טוב כיון שהוא מוחזק ולא מפקינן מניה לפי שיראה שעל זה הדרך שכתבתי בחלוקי הולדות מאי דמקשה גמרא פרק יוצא דופן וקאמר כמאן דלא כרשב"ג הכי פירושא דמתניתין דקתני הנהו דיני בתינוק בן יומו אתיא דלא כרשב"ג לא שנא אי מתניתין מיירי בבן ח' וגמרו סימניו לא שנא אי מיירי בסתם ולדות דלא בעינן גמר סימנים מכל מקום בעינן שהוי שלשים יום ונקט מלתיה דרשב"ג דקאמר כל ששהא שלשים יום באדם אינו נפל הא לא שהה ספקא הוי ואם כן היכי קתני דתינוק בן יום אחד נוחל ומנחיל וההורגו חייב והרי הוא כחתן שלם לענין אבילות ומסיק דמתניתין בכלו לו חדשיו ומכל מקום יראה דפסקא דמלתא היא דלרשב"ג בן ח' ודאי שגמרו סימניו ולא שהה שלשים יום ספקא הוי אי אמרינן בר ז' הוא ונשתהא גם לסתם ולדות ולא שהה ספקא הוי ואיברא דלענין ההורגו ולענין אבלות לא נפקא לן מידי במאי דאמרינן דהיכא שלא שהה ספקא הוי כיון דמספקא אינו נהרג דספק נפשות להקל וגם לענין אבלות גם כן אין מתאבלים עליו דכיון דאבלות הוי דרבנן ספקא דרבנן לקולא ואם כן צריך לאוקומי דמאי דקתני ההורגו חייב והרי הוא כחתן שלם מיירי בכלו לו חדשיו אמנם לענין נוחל ומנחיל איכא נפקותא טובא במאי דאמרינן דאי לא שהה ספקא הוי והיינו כגוונא דנדון דידן שה"ר שם טוב מוחזק בנכסים אם כן מספקא לא מפקינן ממונא מניה. ומה שכתב הראב"ד דבעינן שכלו לו חדשיו לענין נוחל ומנחיל וכמו שכתבתי דמשמע הכי מפשטא דשמעתא דמאי דמסיק דקים ליה שכלו חדשיו לענין נוחל ומנחיל היינו אם יורשו התינוק מצד האב היו צריכים להוציא מיד יורשי האם לא מצו לאפוקי מנייהו אם לא קים לן בודאי שכלו חדשיו דכיון דלא שהה ספקא הוי ולא מפקינן ממונא מנייהו אמנם אם היורשים מצד האב הם מוחזקים כגוונ' דנדון דידן לא מצו יורשי האם לאפוקי מיד יורשי האב וקל להבין. ואף על גב דפ' רבי אליעזר משמע דמאי דפליגי רשב"ג ורבנן בלא שהה היינו היכא דנפל מן הגג או אכלו ארי אבל פיהק ומת הוי מת גמור ואם כן אליבא דרשב"ג יר' דמאי דאמרינן הא לא שהה ספקא הוי דוקא אכלו ארי או נפל מן הגג וא"כ בנדון דידן דזאת הילדה לא אירע לה שום מקרה ממקרים אלו ליכא לספוקי עלה אלא ודאי הרי היא נפל. והנה כבר ידענו דאיכא פלוגת' דרבוותא אי אמרינן דחלה ומת הוי כאכלו ארי או נפל מן הגג או לא דמי אלא לפיהק ומת כי הנה הרמב"ם ז"ל מדמה חלה ומת לנפל מן הגג או אכלו ארי וכמו שיתבאר מדבריו ריש פרק א' דיבום וחליצה שכתב וז"ל ואם מת בתוך השלשים אפילו ביום השלשים בין שמת מחולי בין שנפל מן הגג או אכלו ארי הרי זה ספק נפל ספק בן קיימא. גם הרז"ה פי' דאביי בפיהק ומת הוא דקאמר דלא פליגי משום דכיון דאיכא ריעותא מוכחא מלתא דנפל הוא אבל חלה ומת הרי הוא כאכלו ארי גם בעל הטור כתב בהלכות יבום וחליצה לא שנא מת מחמת חולי לא שנא נפל מן הגג או אכלו ארי ומת הרי זה ספק נפל ספק בין קיימא כדברי הרמב"ם באופן דלסברת הני רבוותא דס"ל דנפל מן הגג או אכלו ארי לאו דוקא אלא אפילו חלה ולא אמרינן דחשיב נפל גמור כל שלא שהה אלא בפיהק ומת אם כן בנדון דידן מי הגיד להו שזאת הילדה פיהקה ומתה דאפשר קרוב לודאי דמתה מחמת חולי ובפרט היות מיתתה בזמן דבר כבד מאד וגם שנולדה בבית המנוגעת מאביה ואמה שמתו במגפה וקרוב הדבר שגם היא הוכתה במגפה ומתה באופן שעדיין יש מקום למה שאמרתי דאף על פי שלא שהתה שלשים יום לא נפקא מתורת ספק וכיון שכן מספקא לא מפקינן ממונא מיד ה"ר שם טוב הנזכר באופן שהעולה מדברי אלה האחרונים לזכות לה"ר שם טוב אליבא דכ"ע ממה נפשך אם הילדה הנז' היתה כשאר סתם ולדות דאיכא לספוקי בהו אי כלו חדשיו אי לא אף על פי שלא שהה ואף על פי שלא גמרו שעריו וצפורניו זכה ה"ר שם טוב ואי גמרו שעריה וצפורניה אף על פי שהיתה בת ח' ודאי גם כן זכה כיון דלרשב"ג דקי"ל כותיה קאמר גמרא דכל שלא שהה ספקא הוי יש לדון בדין זה כדין הספקות דאמרינן בכל דוכתא דמספקא לא מפקינן ממונא ועתה הדור אתם ראו אם יעלה על לב שהילדה הנז' היתה בת ח' ולא גמרו סימניה ואם דבר זה ראוי להאמינו בקל אחר השורש שנתבאר בגמרא ריש פרק החולץ דרוב נשים ולד מעלייא ילדן ועם זה נמצא דמסייעי לה"ר שם טוב רובא וחזקה דהיינו חזקת הממון שהוא בידו ורשותו באופן שמכח שתי הטענות שכתבתי יש לזכות להה"ר שם טוב בלי שום ספק אצלי אם מכח טענת קים לי כהרמב"ם כמו שכתבתי ואם מכח מה שכתבתי דכל שלא שהה ספקא הוי ואם כן יש לדון כדין הספקות ואיכא למימר אוקי ממונא בחזקת מאריה ובין שנולדה הילדה הנז' בת ח' וגמרו סימניה או שנולדה כשאר סתם ולדות דאיכא לספוקי אי כלו ליה חדשיו או לא מכל מקום זכה. ואם עוד ירצו לומר דבר שקר וכזב שהילדה הנז' היתה בת ח' ולא גמרו סימניה מה שאינו כן כמו שנראים הדברים שאינו כן כמו שכתבתי בתחל' דברי עוד יש להוכיח זה ממה ששמעתי שהשתדל המשיא עצה לה"ר מרדכי הנז' לבדות עדויות לגרע מציאותה שהיו אזניה דבוקות וגם לא היה לה חיך ואם אמת הוא שלא גמרו סימניה מה צורך לאותם הוכחות שאפילו את"ל שכדבריהם כן הוא שהילדה הנז' היו אזניה דבוקות ולא היה לה חיך מכל מקום יר' שכל דבריהם הם הבל וריק כי מאין לנו לבדות הוכחות וסימנים לגריעות הולד שלא הוזכרו בגמרא ועוזבין חסרון מפורסם ומוסכם מדינא דגמרא דהיינו העדר שערות וצפרנים אם היה בה זה החסרון כל זה מורה באצבע כי אם יאמרו עתה שלא היה לולדה הנזכרת גמר שערות וצפורנים הוא שקר וכזב וכמו שכבר נתבאר מתוך הדברים שכתבתי למעלה שהיו לה שערו' וצפרני' ואפשר שתהיה המצאת אי זה פוסק שרוצה לסייעו עם כל זה אומר שאפילו אם ירצו לומר שהילדה הנז' לא כלו חדשיה ולא גמרו סימניה באופן שאין שום זכות לה"ר שם טוב מכח הילדה הנז' ובזה כל אנפי' שוין דהוי נפל גמור מכל מקום זכה בנכסים מכח יבמתו שנשארה זקוקה לו מן התורה ליבום ולחליצה והנה בזה הקיץ עשיתי קונטריס אחד על ענין המחלוקת וחלוקי סברות הפוסקים בענין ירושת נכסי שומרת יבם שמתה ואמרתי לדקדק על כל אחת מהסברות מה שהיה נר' לדקדק והארכתי וכתבתי בענין עד מקום שהשיגה ידי אחר כך ראיתי לחקור חקירה אחת וזה לשוני שם. ועתה כיון דהך מלתא הוי פלוגתא דרבוותא אי נכסי צאן ברזל הכל ליבם או אם יחלוקו היבם ויורשי האשה ראוי לדקדק היכי דיינינן ונקטינן הלכה למעשה ותחלת כל דבר אמרתי לחקור חקירה אחת אשר ראיתי בחולשת עיוני שראוי לעמוד עליה והוא כי עתה נתפשט המנהג שנהגו לכתוב בכתובת האשה הנשאת לבעלה שאם תמות ותעדר האשה בחיי בעלה בלי שישאר ממנה כו' שנתחיי' החתן להחזיר ליורשי אביה מחצית הנדוניא שהכניסה לו וכיון שכן יראה דאיכא לספוקי אם נאמר לסברת הפוסקים שפסקו בפירושא דמתניתין דאמר נכסים בחזקתן דהיינו שהכל ליורשי הבעל הוי דוקא לדינא דגמר' שהבעל יורש את אשתו וזוכה בכל נכסי נדונייתה או מן התורה או מדרבנן וכיון שכן היבם הבא מכח אחיו יזכה גם כן בנדוניית היבמה בנכסי צאן ברזל שלה כשמתה תחתיו כמו שהיה זוכה אחיו אם מתה תחתיו אבל עכשו שנהגו להתנות תנאי להסתלק מחצי ירושת הנדוניא ומהני כל שכתב לה קודם הנשואין מדרב כהנא דאמר נחלה הבא לו לאדם ממקום אחר מתנה עליה שלא ירשנה או שמתנה להחזיר הירושה דהשתא אפילו אם התנה עליה זה התנאי לאחר נישואין מעלי ומהני דהשתא אינו מתנה שלא ירשנה אלא יורשה ומתנה להחזיר ירושתה אם כן יר' לפי מנהג שלנו לומר דלא עדיף יבם מגברא דאתי מחמתיה דהיינו בעל דכי היכי אם מתה בחיי הבעל אין הבעל יורש אלא מחצית נדונייתה הכי נמי כשמתה בחיי היבם אין היבם יורש אלא מחצית הנדוניא וחפשתי ובינותי בספרים ולא מצאתי מקום לעמוד על חקירה זו לדעת היכן הדין נוטה ויר' לע"ד דקושטא דמלתא היא דאיכא לפלוגי מיבם לבעל דאף על גב דהבעל אינו זוכה בירושת אשתו אם מתה בחייו אלא מחצית הנדוניא כמו שהתנה מכל מקום היבם זוכה בכל נדונייתה כל שמתה בעודה שומרת יבם לסברת הפוסקים דס"ל דמאי דקתני נכסים בחזקתן היינו בחזקת יורשי הבעל וטעמא דמלתא הוא דבשלמא גבי בעל דין הוא שיתחייב להחזיר מחצית הנדוניא דאדעתא דהכי נשאת עמו וזולת זה התנאי לא היתה נשאת עמו כיון שנהגו להתנות כן כל אשה הנשא' לבעלה נשאת על סמך אותו התנאי בין שנכתב אותו התנאי בין שלא נכתב כיון שנהגו להתנות כן וכמו שכתב הרשב"א ז"ל בתשובה סימן תתקס"ב על מה שנשאל על ראובן שכתב שיור לאשתו והערים וגרשה ביום שנשאה והחזירה ואחר כך מתה בלא ולד של קיימ' ואמר וכיון שגרשה נתבטלו התנאים הראשונים והשיור והיורשים טוענים שחייב לפרוע שהרי אמרו תחלה כל זמן שתמות היא תחתיו בלא ולד של קיימא והשיב שחייב דסתמו כפירושו במקום שנהגו ונקראים דברים אלו בלשון הדיוט ואפילו בערוה החמורה כמו שאמרו שם מעשה באנשי אלסכנדריא /אלכסנדריא/ שהיו מקדשין ובאים אחרים כו' אמנם לגבי יבם כיון דכשמת בעלה הראשון של היבמה זכתה בגביית נכסי צאן ברזל שלה משלם מנכסי בעלה דהא אמרינן בגמרא פרק האשה שנפלו לה נכסים דלגבי יבם אמרינן נתנה כתובה ליגבות מחיים וקרינן ביה כשתנשאי לאחר תטלי מה שכתוב ליכי ויבם כאחר דמי ואף על פי שכתבו התוספות בפרק החולץ בדבור וב"ה אומרים נכסים בחזקתן בשם ר"ת שרצה לחלק מהא דתנן גבי שומרת יבם וב"ה אומרים נכסים בחזקתן לההוא דינא דמי שנפל הבית עליו ועל אשתו דפליגי אמוראי בפירושא דב"ה דקאמ' התם נכסי' בחזקתן וז"ל והיינו טעמא דהתם אם מת הבעל תחלה הויא האשה כמו שגבתה כתובתה אבל הכא שהיא זקוקה ליבם אין לאשה כלום בנכסי הבעל עד אחר החליצה דלא נתנה כתובה ליגבות מחיים עד כאן היינו דוקא לענין דלא לשקלו יורשין דילה כתובתה ואף על פי שהיא כגבויה אצלה לענין שיתחייב היבם בקבורתה מ"מ לא חשיבי נכסי דילה עד אחר החליצה וכיון שכן דנכסי בחזקת היבמה והנה היא זקוקה על כרחה ליבם ואשה הקנו לו מן השמים ולאו כל כמינה להפקיע עצמה ממנו לבלתי היות זקוקה לו אם כן כל נצ"ב =נכסי צאן ברזל= שהם בידה הם של היבם ולא שייך לענין היבם תור' מנהג התנאי כי היכי דשייך לגבי אשה הנשאת לבעלה כמו שכתבתי ואפילו היה מתנה עמה שלא ירשנה אין התנאי מועיל דאין תנאי מועיל בירושה כמו שכתב הרמב"ם פ' י"ב מה' אישות דהא דמהני באשה דעלמא היינו היכא דכתב לה בעודה ארוסה אבל התנה עליה אחר שנשאה לא מהני כמו שכתבתי וגבי יבם כיון דזקוקה לו זיקה ככנוסה דמיא להך מלתא ואם כן יראה לענין פסקא דדינא דנכסי צ"ב דשומרת יבם שמתה כיון דהוי פלוגתא דרבוותא אי יחלוקו או הכל בחזקת יורשי הבעל הכי נקטינן דאם תפס היבם אפילו אם תפש אחר מיתת היבמה זכה בכל הנדוניא שלה ואין מוציאין כלל מידו שיכול לומר קים לי כהני רבוותא דסבירא ליה דכל נצ"ב הם בחזקת היבם ואיכא מרבוותא דסבירא להו דתפישה לאחר שנולד הספק מהני אפילו שתפש הוא בעצמו דסבירא ליה דספקא דדינא ופלוגתא דרבוותא הוי וחשיב כטוען בריא ואפילו את"ל דחשיב כטוען שמא מ"מ אפשר לזכותו לפי סברת הרי"ף וה"ר שמואל בר ברוך דסבירא להו דאפילו היכא דאיכא תרתי לריעות' תפישה לאחר שנולד הספק וטענת שמא אין מוציאי' מיד התופש ואם כן לפי סברתם יכול היבם ומצי למיטען קים לי כהני רבוותא אפילו שתפש לאחר שנולד הספק וזכה בכל נדוניא של נצ"ב כיון שתפש ואם יורשי היבמה תפשי יכולין לטעון ולומר קים לן כהני רבוותא דסבירא להו יחלוקו ויזכו במחצית הנדוניא ולא יזכה היבם כי אם במחצית האחרת. סוף דבר רואה אני דאין שום מקום לזכות לה"ר מרדכי קלעי בערעורו נגד החכם הה"ר שם טוב הנ"ל מכל הצדדים וצדי צדדים. והן אמת כי מה שכתבתי לזכות להחכם כה"ר שם טוב י"א מכח שומרת יבם לא כתבתי אלא לרווחא דמלתא כי קושטא דפסקא דדינא הוא שזוכה מכח הילדה כמו שכתבתי למעלה והנה אחר כותבי כל זאת שמעתי שהמילדת העידה בפני רבים ונכבדים איך בשעת לידת הילדה נקבצו שם אנשים רבים ובפניהם ובפני המילדת אמר הה"ר מרדכי קלעי י"א לכל אותם הנמצאים שם הביטו וראו כי ילדה בתי בת באופן שכבר נפטרה בתי מן היבום. שנראים אם כן הדברים שה"ר מרדכי בעצמו הודה בשפתיו שבתו ילדה כדרך הנשים היולדות בזמן הראוי והמילדת בעצמה העידה שנגמרו שעריה וצפורניה בפני בית דין כאשר כבר נתקבל עדותה. אחר כתבי כל זה הוכרחתי לחזור לכתוב יען שמעתי כי ההשגה של הראב"ד שכתבתי למעלה בשם בעל המישרי' הובאה בכסף משנה בסגנון אחר ותוספת דברים ומסיים בה הוי ספק וודאי ואין ספק מוציא מידי ודאי יראה מדבריו לכאורה דמדמי הך מילתא לספק ויבם שבאו לחלוק בנכסי סבא דקאמ' בגמרא ה"ל יבם ודאי וספק ספק ואין ספק מוציא מידי ודאי ובודאי דבההוא דינא דספק ויבם שבאו לחלוק בנכסי סבא אפילו אם היה מוחזק הספק לא תועיל חזקתו נגד הודאי ומפקינן מיניה ויש ללמוד זה ממה שכתב הרא"ש בפסקיו שם פ' החולץ גבי דינא דספק ויבם שבאו לחלוק בנכסי מיתנא דקאמ' בגמר' ה"ל ספק וספק וממון המוטל בספק חולקין וכתב הוא ז"ל על זה וז"ל ואפילו א' מהם מוחזק בנכסים אינה חזקה כיון דנכסי בחזקת מיתנא קיימי ותרויהו אתו בטענת ספק ואם הוא כדברי א' מהם אין לשני זכייה בהן הילכך הוי ספק וספק וחולקין ויראה דההיא דספק ויבם שבאו לחלוק בנכסי סבא עדיפא דהתם הוי יבם ודאי יורש ואם כן מכ"ש שיש לומר לספק שלא תועיל חזקתו נגד הודאי ואם כן כיון דהראב"ד נקט בלישניה אין ספק וכו' יראה לכאורה דסבירא ליה דאפילו אם יהיה מוחזק היורש מצד האב לא תועיל חזקתו ונכסי בחזקת היורש מצד האם קיימי לכן אמרתי לחזור לכתוב עוד לסקל המסלה ולהרים מכשול הטעות.
ואומר בפשיטות דאין להעלות על הדעת לדמות נדון דידן לההיא דספק ויבם שבאו לחלוק בנכסי סבא דהתם דין הוא דנימא שלא תועיל חזקת הספק כיון דהיבם הוא ודאי בירושה והספק אין שום צד ואופן לברר שיהיה לו זכות בנכסי סבא בודאי עד שיבוא אליהו ואין שום מקום לצאת מתורת ספק אם כן מהיכא תיתי לומר שתועיל חזקתו נגד היבם שהוא ודאי בירושה אמנם בנ"ד ודומהו אינו כן שהנה כשנפטרה נעמי נ"ע לב"ע נשארו הנכסים בחזקת הילדה באופן שכשנכנסו הנכסים בחזקת הילדה זכה בהם כה"ר ש"ט אליבא דרבנן דפליגי עליה דרשב"ג אפילו לא שהתה ל' יום כל שלא פיהקה ומתה ומדרבנן נשמע לרשב"ג ונאמ' דאחר מיתת נעמי נ"ע ונשארו הנכסים בחזקת הילדה איברא דעדין לא היה זכות בודאי לכה"ר ש"ט כי אם על הספק עד שתברר מתוך שיהוי ל' מכל מקום קרוב הדבר לומר שהיה לו אז זכות בנכסים יותר מכה"ר מרדכי ואם כן כיון דאפילו לרשב"ג דק"ל כותיה כל שלא שהא ל' אכתי הוי ספק א"כ כיון שה"ר ש"ט מוחזק בנכסי' וטוען עליהם מכח הילדה בת אחיו נ"ע איך יעלה על לב לדמו' הך מלתא לההיא דיבם וספק שבאו לחלוק בנכסי סבא שיוכל כה"ר מרדכי להוציא הנכסים מיד כה"ר ש"ט כיון שטענתו עליהם הוא מכח נעמי בתו כיון שנעמי נפטרה קודם הילדה דבר זה יראה שראוי להקצותו מן הדעת וגם אין לומר שיהיו כה"ר מרדכי וכה"ר שם טוב בירושה זאת ספק וספק ויחלוקו ולא תועיל חזקתו של כה"ר ש"ט ונרצה לדמות נדון זה לההיא דספק ויבם שבאו לחלוק בנכסי מיתנא דהוי דינא ממון המוטל בספק חולקין וכתב הרא"ש דאפילו יהיה א' מהם מוחזק אינה חזקה דלא דמי נדון דידן לההיא דספק ויבם בנכסי מיתנא דהתם תרויהו אתו מכח מיתנא וכיון שכן כיון דתרויהו אתו בהא ספק ואם הוא כדברי אחד מהם אין לשני שום זכייה הילכך לעולם חולקי' וכמו שכתב הרא"ש אמנם בנדון דידן שכל אחד ואחד מהם בא מכח חלוק זה בא מכח בתו וזה בא מכח בת אחיו איכא לפלוגי טובא וק"ל ידעתי נאמנה דברי אלה יעלו לרצון בעיני המעיינים המובהקים הדולים מים מבורות עמוקים אם לא ידפקם אהבת הניצוח באופן שעל משמרתי אעמודה לזכות לכה"ר ש"ט כיון שהוא מוחזק אליבא דכ"ע וכל אנפין שוים ומה שכתוב בספר כסף משנה ואין ספק מוציא מידי ודאי אפשר שיהיה טעות שנפל בספרי' ואין להפלא על זה שגם בנסחא הכתובה בספר מישרים נפל טעות בספרים וזה הלשון הכתוב שם והראב"ד השיג עליו כי בודאי מיירי שכלו לו חדשיו דקיימא לן כל שלא שהא ל' יום באדם אינו נפל והנה זה טעות מפורסם דכל שלא שהא ספקא הוי ואם נרצה לקיים נסחת כסף משנה יר' לומ' דכל שאינו מוחזק היורש מצד האב אלא אדרבה היורש מצד האם הוא מוחזק קרי ודאי ליורש מצד האם כיון שבא מכח בר קיימא בודאי והיורש מצד האב בא מכח ספק בן קיימא כיון שלא שהא ל' יום איני רואה שום צד ואופן לומר בזה הנדון ספק וודאי אם לא על זה הדרך דאיך יעלה על הדעת לומר דשייך לומר ספק וודאי כי ההיא דספק ויבם בנכסי סבא דבשלמא התם היבם הוא ודאי יורש של הסבא שהוא בנו ודאי אמנם הספק הוא יורש הסבא מספק יען כי נפל בו ספק אם הוא בן האח המת ויהיה יורש הסבא במקום אביו ואם הוא בן היבם אינו יורש אמנם בנדון זה איך יצדק לומר ודאי וספק שאם האחד ספק גם האחר ספק וזה פשוט צור ישראל באהבתו וחמלתו יראנו נפלאות מתורתו. נאם הצעיר שלמה הכהן.
@שו"ת מהרש"ך חלק ב סימן קצז
הן אמת כי כפי מרוצת השאלה הזאת יר' שיש ללוי על שמעון תרעומות ותלונות רבות וגדולות מההכעסות ונאצות שעשה לו אם בהפסד ממון דהיינו מה שהעמיס עליו בנשך ותרבית ומה שגרם בפחיתת הסחורות שהיו בידו אם בערך האבנים אם בערך הבורית. גם יש עליו תרעומות מהייסורין שסבל כי שם אותו בבית הסהר וישב שם ב' חדשים והגיע עד שערי מות. וגרם לו הפסד ממון בהוצאה שהוציא שם בבית הסהר כמו שבא בשאלה. וסבל כל הייסורין וההפסדים לסבת היותו בארץ נכריה גר בארץ שיד שמעון היתה תקיפא עליו ולא היה לו שם כח לערער ולפצות פה כנגדו. ועתה כי הרחיב ה' לו שהוא עומד בארץ מולדתו חושב שיהיה לו תקוה להנצל מהחיובים שמערער שמעון כנגדו. ויען כי בצאתו מקושטנדינה לבא בשלוקיני מקום דירת שמעון נשבע בס"ת לשלם לשמעון הנז' מה שנתחייב לו בעוד ג' חדשים ואם לא תשיג ידו לשלם יחוייב לחזור לקושטנדינה להמצא שם עם שמעון הנז' וטוען לוי כי כשנשבע השבועה הנז' היה מוכרח ואנוס לישבע כי היה ירא פן יניחנו בבית הסהר ואימו' מות נפלו עליו מאימת חמת הדבר ח"ו. ועוד טוען לוי כי שמעון הנז' הכריחו לכתוב עליו ש"ח =שטר חוב= ממאה אלף לבנים עם היות שאפילו לפי כל הטלות חשבונותיו לא היה חייב לו כי אם ששה וששים אלף לבנים באופן שיש ללוי על שמעון תרעומות רבות ושואל משפטו ודינו על שמעון מהתביעו' הנז' מה היא. וגם אם הוא פטור משבועתו שנשבע מה שנשבע כיון שבשעה שנשבע היה בבית הסהר והיה לו צער היותו בבית הסהר כי אפשר לבא לידי סכנה אם מיראת חולי כמו שכבר חלה פעם אחרת. אם מאימת יד ה' הויה בעיר ודבר כבד מאד או לא.
והנה על התביעות שתובע שיש לו על שמעון לענין דררא דממונא לא אשיב כי אין ראוי להשיב בזה עד שמוע טענות שתי הכתות גם יחד בכתב או בעל פה. אמנם על שאלתו על ענין השבועה אם יש לו התנצלו' שלא ליפול ברשת עונש חמרת השבועה מחמת הטענה שטוען שהיה אנוס בזה אשיב הנלע"ד על הדין ועל האמת. ואומר דאברא דהנשבע לחברו לקיים איזה דבר והוכרח לישבע לו מחמת אונס שנאנס לישבע פטור משבועתו דבעינן האדם בשבועה פרט לאנוס מכל מקום בעינן שיהיה האונס שהכריחו לישבע אונס הגוף. אמנם אונס ממון לא סגי כמ"ש המרדכי פ' שבועות שתים והביא ראיה לדבר מההיא דנודרין להרגין וכו' והשתא בנדון דידן צריך לדקדק אם יש כאן אונס מספיק לפטור ללוי מעונש חייוב שבועתו הנז' ויראה דאם באנו לפטרו מטעם היותו אז בבית הסהר ואם לא היה נשבע השבועה שנשבע לא היה מוציאו שמעון משם והיה מעותד לסכנות הנז' שהם אונס הגוף יראה לכאורה דאין זה מספיק לפטרו ולא חשיב אונס ממה שהיה בסהר והוציאו משם ואם לא היה נשבע לא היה מוציאו לא חשיב אונס אלא היכא שמרעים לו אם אינו נשבע אבל כה"ג דנדון דידן שאם לא היה נשבע לא היה מוציאו מבית האסורים לא הוי אלא מניעת טובה וכמ"ש מהררי"ק ז"ל בשרש קס"ד והביא ראיה מצדקיהו שהוציאו נבוכדנצר ממאסר על ידי שבועתו ואם איתא דבכה"ג חשיב אונס למה נענש צדקיהו על כי נשאל על שבועתו ואמאי מגנהו הכתוב באמרו ובזה אלה להפר ברית והלא היתה שבועה באונס שהיה ירא שאם לא היה נשבע לו לא היה מוציאו ממאסר אלא ודאי דבכה"ג לא חשיב אונס כיון שאינו עושה עמו רעה אלא שנמנע מלהטיב לו ע"כ יראה מדברי הרב הנז' דבכה"ג דנדון דידן לא חשיב אונס.
ואומר דיראה דיש מקום ללוי להתנצל מחייוב שבועתו דאפילו אם נאמר דאין מקום לפטרו מטעם דבשעה שנשבע לא היה לו טענת אונס ואין כאן מקום לומר האדם בשבועה פרט לאנוס עדין יש מקום לפטרו מטעם אונס שיש בשעת הגעת זמן קיום השבועה וקרינן ביה ולנערה לא תעשה דבר והיינו כי הוא ירא ללכת לקושטנדינה יען כי עדין יד ה' הויה בעיר ההיא מדבר כבד. האמת כי עדין יש מקום לפקפק על לוי דנהי דאין לתפוס עליו במה שנשבע לחזור לקושטדינה לזמן שקצב מטעם אונס אימת הדבר מכל מקו' עדין יש לתפוש עליו במה שנשבע לשלם לשמעון כל מה שנתחייב לשלם כי אין מקום לפטור משבועה זאת אונס הדבר שיש בקושטנדינה באופן שיראה שצריך לשלם מה שנתחייב ולקים שבועתו ואם אין ידו משגת לשלם כל מה שנתחייב ישלם מה שיש לו בכל אשר תשיג ידו ובזה יפטר ואומר דיראה לע"ד דיש מקום ללוי להתנצל מחיוב שבועתו שנשבע לפרוע לו כל אותו הסך שנתחייב לפרוע דכיון דלוי מגמגם על אותם החייובים שנתחייב וטוען שיש בהן הטלת נשך ותרבית וגם כן מערער על שמעון שהפסידו בכמה הפסדים כמ"ש בשאלה וחושב שאפשר שיזכה בדין שלא יתחייב לפרוע הסך שנתחייב אם כן י"ל דמה שנשבע לפרוע לא נשבע אלא אדעתא שאם יהיה מחוייב באותם החייובים בהם מן הדין שיפרעם. ועתה רוצה לעמוד בדין פה במקומו עם שמעון או עם המורשה שלו ואם יתחייב לפרעם יפרע מה שתשיג ידו ואם לא יתחייב בדין יפטר ואם כן אין מקום לחייבו מכח השבועה שנשבע דאדעתא דהכי נשבע כמו שכתבתי. ואף על פי שנשבע ע"ד שמעון מ"מ לא יעלה על לב שנשבע להתחייב במה שאינו מחוייב מן הדין דמה שנשבע ע"ד שמעון לא היתה כונתו להתחייב לפרוע אפילו שלא יהיה לו חייוב מן דין לפרוע אלא כונתו שכשיתברר שהוא מחוייב מן הדין לפרוע שלא יוכל ליפטר ולומר על דעתי נתכוונתי לבקש עלות ותואנו' ליפטר ולכן נשבע לדעתו של שמעון שלא יוכל לומר לזה ולזה נתכוונתי לבקש אופנים וצדדים שלא לפרוע באופן שיש מקום מכח הטענה הזאת שכתבתי לפטור ללוי משבועתו שנשבע בקושטנדינה לפרוע מה שנתחייב לו. וכל זה הוא בהנחת מה שכתבתי למעלה דלא חשיב אונס בטענת היותו אז בבית הסהר שלא היה מוציאו משם שמעון אם לא היה נשבע דלפי האמת יראה דשפיר חשיב אונס מה שהיה אסור בבית הסהר שהיה מעותד לכמה סכנו' הנז' ובפרט סכנת דבר ח"ו דשכיח טובא כשיש בקושטנדינה דבר שפוגע באנשים אשר אינם תושבי העיר שהם מעותדים יותר מבני העיר. וכיון שלוי טוען שמה שנשבע ונתחייב במה שנתחייב לא היה אלא להנצל מחמת אימות מות נפלו עליו מיראת הדבר בר מינן ויראת חולי אחר כמו שכבר חלה פעם אחרת ופזר והוציא מה שהוציא למה לא יהיה אונס כזה כדאי ומספיק דיר' דיש לחלק ממההיא דמאסר צדקיהו וק"ל. ולמה לא יספיק לפטור ויהיה נאמן על עצמו בטענה זאת ואפילו אם נרצה לומר דלא אמרינן אדם נאמן על עצמו כי אם במה שנוגע בינו לבין קונו להאמינו בדבר שיש בו חשדת אסור והוא מזכה את עצמו ומוציא עצמו מן החשד בטענותיו אמנם במה שנוגע בינו לבין חברו אינו נאמן לחוב לחברו דיראה מכל מקום דהיינו היכא שחברו מכחישו אבל בדבר שאין חברו מכחישו יראה דדין הוא להאמינו ושלא להחזיקו לעבריין כ"ש שאפילו בדבר שיש מקום להכחישו יראה מדברי הרא"ש ז"ל דנאמן על עצמו ממ"ש בתשובה כלל ט' על ראובן שנשבע לאשתו שלא יצא ממנה בלי רשותה ושאלו בענין השבועה שלא האמינה עליו באותה שבועה לא כב' עדים ולא כעד א' ופייסה שתתיר לו השבועה ונתפייסה שהתירה לו שלא בפני עדים וטוענת שלא התירה לו מעולם וכתב שכיון שלא האמינה עליו כעדים נאמן ראובן לומר מרצונה אני יוצא שאמרה שמרצונה הוא שאצא כל זמן שארצה ופטרתני משבועה כי דברים הללו בינו ליוצרו יראה מתשובה זו דנאמן אדם על עצמו לענין פטור שבועה אפילו במה שכנגדו מכחישו. העולה מכל מה שכתבתי שיר' לע"ד כי יש מקום ללוי להנצל וליפטר מחייוב שבועתו שנשבע לשמעון שבעוד ג' חדשים ישלח לו משלוניקי לקושטנדינה כל מה שנתחייב לו הן בטענת שלא נשבע לפרוע אלא מה שיהיה מחוייב מן הדין ולהיותו אז שם בקושטנדינה שיד שמעון תקיפא עליו והיה ירא ממנו נשבע להתחייב מה שנתחייב אך אמנם עתה שהוא בשלוניקי ואינו ירא משמעון הנז' רוצה לדון עמו בפני דייני ישראל על הדין ועל האמת ואם יחייבהו לפרוע יפרע עד מקום שידו מגעת ומשגת.
גם טענת יראת הדבר שהיה אז בקושטנדינה והיה מעכבו שמעון אם לא ישבע יראה שהיא טענה גם כן דודאי חשיב אונס דהרעה ועדיף ממאסר צדקיהו. כל זה הוא ליפטר ממה שנשבע לשלוח החוב לקושטנדינה וכ"ש שהוא פטור מהשבועה שנשבע לשוב שמה כי מלבד הטעמים הכתובי' לפטרו משבועת חייוב הממון דשייכי לפטרו גם כן מהליכתו שם. עוד יש הטענה שכתבתי למעלה כי ירא לנפשו מאד כי עוד יד ה' הויה שם ואנוס רחמנא פטריה ועם שרואה אני לע"ד מה שכתבתי בזה הענין עם כל זה לא אסמוך על דעתי כי מיראי הוראה אני עד אם יסכימו מקצת החכמים השלמים נר"ו.
@שו"ת מהרש"ך חלק ב סימן קצח
שאלה ראובן השכיר חנות לשמעון בגאר"פי של עלי פאש'ה בשוק הקאזאזיש בכ"ב לבנים בכל חדש לזמן שנה או שתי שנים בשטר ועתה בא מאמר המלך שיקומו כל הקאזאזיש מן המקום הזה וילכו להם ליקח חנויות סביבו' הביגי'שטין והלכו כלם ולקחו שם חנויות במאמר המלך יר"ה ועתה בא ראובן ותובע כל פסידותו משמעון בשלמות כי כן כתוב בשטר השכירות בין מלאה בין רקנית ושמעון טוען כי לא מידו היתה זאת שעל כרחו שלא בטובתו הקימו אותו והוליכוהו למעלה סביבות הביגי'שטין וראובן טוען אם הקימו אותך מכאן הוא משום האומנות הזה שיש בידך. שהוא קאזאזליק אבל אם תרצה למכור דבר יעזבו אותך או אם תרצה להשכיר לאדם אחר לא יאמרו לך כלום ושמעון טוען שאינו יודע אומנות אחר. וגם אינו רוצה לקחת אחריות השכירות מאדם האחר. זאת ועוד שלא ימצא עתה כ"כ שכירות כמו שהיתה בהיותה מושכרת לקאזאזיש עתה ילמדנו רבנו הדרך ישכון אור בחכמתו הרמתה ושכרו כפול מן השמים.
תשובה מלתא דפשיטא היא שאין לראובן שום תביעה על שמעון על שכירו' החנות הנז' ולא היה צורך לכתוב על דבר זה לרוב פשיטותו. ויש בזה טעם וטעמים לשבח גדולים וטובים מספיקים לפטור לשמעון מתביעת ראובן כי הנה אף על פי שקבל עליו שמעון ונתחייב לפרוע שכירות החנות הנז' בין מלאה בין רקנית לא היתה הכוונה רק אם תהיה רקנית בסבתו אמנם כי האי גוונא שהוציאוהו בע"כ שלא בטובתו לא נתחייב. וקרוב לדמות דין זה למאי דאמרינן בגמרא פ' מי שהיא נשוי ראובן שמכר שדה שלא באחריות ואתא שמעון ומכר לראובן באחריו' ואתא ב"ח דראובן וקא טריף ליה מיניה דסבר רמי בר חמא למימר דדינא דאזיל שמעון ומפצי ליה וא"ל רבא נהי דאחריות דעלמא קביל עליה אחריות דנפשיה מי קביל. הכא נמי בנדון דידן נאמר בדרך דמיון דנהי דקביל עליה שמעון אחריות פרעון השכירות אפילו אם תהיה החנות רקנית בסבתו מ"מ לא קבל עליו אם תהיה רקנית לסבת שיכריחוהו לצאת משם ע"כ כמו שאירע המאורע וזה פשוט. ועוד טעם אחר גדול מזה שגזרת מאמר המלך יר"ה לא היתה בפרטות על החנות המושכרת לשמעון לבד כי אם על כל החנויות הקאזאזיש שגזר עליהם שיקומו מן המקום ההוא אם כן דמי הך מלתא למכת מדינה דתנן בהדיא בפ' המקבל המקבל שדה מחברו אכלה חגב או נשדפה אי מכת מדינה היא מנכה לו מחכירו. אם אינו מכת מדינה אינו מנכה לו ואין צורך לישא וליתן במה שנחלקו הפוסקים דהיכי דמי מכת מדינה דכיון דבנדון דידן גזר המלך על כל החנויות של הקאזאזיש אשר שם שיצאו משם בודאי דדמי לנשדפה ארעתה דכולא באגא דאישדוף רובא דבאגא כל אנפין שוין דהוי מכת מדינה ואין לפקפק ולומ' שכיון ששמעון נתחייב לפרוע שכירות החנות במעות אין לפוטרו מטעם מכת מדינה וכדתנן במתניתין ר' יאודה אומר אם קבלה המנו במעו' בין כך ובין כך אינו מנכה לו מחכירו דהא אמרינן עליה בגמ' ההוא גברא דקביל עליה ארעא למזרע בה תומי אגידא דנהר מלכא סבא בזוזי אסתכר מנהר מלכא סבא אתא לקמיה דרבא א"ל נהר מלכא סבא לא עביד דמסכר מכת מדינה היא זיל נכי ליה אמרי ליה רבנן לרבא הא אנן תנן רבי יאודה אומ' אם קבלה הימנו במעות בין כך ובין כך אינו מנכה לו מחכירו אמר להו לית דחש לה לדרבי יאודה. באופן דאין פקפוק במה שכתבנו ולומר דלא שייך מכת מדינה היכא דנתחייב לפרוע מעות והואיל ואתא לידן הך עובדא דהמקבל שכתבתי אומר דאיכא למידק דכיון דאותו האונס שאירע דאסתכר נהר מלכא הוי אונסא דלא שכיח ולא איבעי לית לאסוקי אדעתיה כמו שכתב רש"י ז"ל וז"ל ולאסוקי אדעתיה נמי לא הוה ליה דלא הוה עביד דמסתכר אם כן אמאי אצטריך רבא לומר מכת מדינה היא זיל נכי ליה דאפילו לא היתה מכת מדינה אפי' הכי טעמא דמלתא דלא שכיח ולא אבעי ליה לאסוקי אדעתיה סגי לפטור. ומהאי טעמא גופיה פטר רבא בדוכתא אחריתי כדמייתי גמרא בפ' מי שאחזו דפטר להנהו מלחי דאגור רב פפא ורב הונא בריה דרב יאושע למעבד להו הנהו שומשומי אגודא דנהר מלכא ולבסוף אסתכר נהר מלכא ופטרינהו מטעמא דאונסא דלא שכיח הוא. ואחזור לנדון דידן ואומר דמלבד הטעמי' שכתבתי לפטור לשמעון ממה שנתחייב לפרוע שכירות החנות בין מלאה בין רקנית עוד יספיק טעם זה לפוטרו דהיינו דרקנית דכי האי גוונא דהוי אונס דלא שכיח דהיינו שהוכרח לצאת משם בגזרת מאמר המלך יר"ה לא קביל עליה להתחייב בכי האי גוונא דרקנית ונפקא מינה להאי טעמא דאפילו אם תמצי לומ' דקביל עליה אחריות דרקנית דעלמא מ"מ כה"ג דלא שכיח שיגזור המלך שיקום מאותו מקום שהיה וילך למקום אחר לא קביל עליה ולא אסיק אדעתיה.
ומעתה כל הטענות שטוען ראובן על שמעון שאם ירצה לעשות אומנות אחרת יעזבוהו שם או ישכירנה הוא לאחרים כל אלה הטענות לאפס ותוהו נחשבו כי איך יעלה על הדעת לעשות אומנות אחרת אשר לא נסה בו גם מאין הרגלים לחייבו לבקש שוכר ויתחייב הוא בשכירות. נאם הצעיר שלמה הכהן.
@שו"ת מהרש"ך חלק ב סימן קצט
שאלה ראובן נשבר ונשבה והלך אל המקום אשר היה רוחו ללכת וטרם נסיעתו הפקיד סך מעות שהיו לו ביד שמעון לשלחם לו או לתתם ולמסרם ליד מי שיצוהו ובא לוי ואמר לו. ראובן חייב לי סך מעות ונפשי יודעת מאד שהניח מעותיו תחת ידך אל תוציאם מתחת ידך עד שאתפרע ממנו ושמעון לא שת לבו לדבריו וישיבהו דבר חלילה לי מעשות זאת לאיש יהודי אשר האמין בי למסור מעותיו בידי לעשות מהן מה שידבנו לבו שאעכבם בידי בעבורך ושלח לראובן מעותיו יורנו מורנו מורה צדק אם יש ללוי איזה תביעה עם שמעון על דבר שלא עכב מעות ראובן בידו כאשר שאל ממנו או אם יהיה פטור ממנו לומר לאו בעל דברים דידי את ואיני חייב לך מאומה ושכרו כפול מן השמים.
תשובה יראה דמלתא דפשיטא היא וכל אנפין שוין דאין ללוי שום תביעה ותרעומת על שמעון על דבר אשר לא עכב מעות ראובן בידו כאשר שאל ממנו כי הנה מדברי הרמב"ן ז"ל יראה שכתב גדולה מזו והוה /והוא/ דאפילו אם שמעון הנפקד היה רוצה לתפוש ולעכב הפקדון הנז' שהפקיד בידו ראובן ולתופסו לצורך לוי הבעל חוב היה אפשר לומר דלאו כל כמיניה. והנה הטור ז"ל ח"מ סימן ק"ה הביא דברי הרמב"ן ז"ל בקצור ומהר"י קארו זלה"ה העתיק כל דבריו כמו שכתבם בעל התרומות בשער ס"ז וז"ל ויש לברור מי שהפקיד לחברו ממון ולא רצה להחזירם לו אלא שאומר אני תופס בהם לזכותם לפלוני בעל חובך מהו מי אמרי' כיון דתפס לבעל חוב במקום שלא חב לאחרים קנה ויכול לעכבם בידו בשביל הב"ח או לא. ושאלתי את הרמב"ן והשי' אני לא באתי לידי מדה זו בתופס לבעל חוב בחיי לוה דמהני משום דממון דלוה הוא ומאן דבעי לאפוקי מיניה אפילו למפרעיה לב"ח דידיה חב לאחרים קנה כפי דעת קצת הראשונים יכול נפקד נמי לתפוס במקום שאינו חב לאחרים וכיון דתבעיה מיניה לפקדון ולא יהביה ניהליה משום דתפיס ליה לצורך בעל חוב מהני וכו' ומהניא תפיסה שאם מת אינן נעשין מטלטלי' וכו' מיהו לאו לעכובי פקדון בידיה בהך טענה אלא אם תפס ובא ב"ח לב"ד זכה לו אבל אם אין בעל חוב כאן לאו כל כמיניה לומר לפלוני אתה חייב ואני תופס לו וכו' ואף על פי שספר בית יוסף נמצא ביד כל אדם עם כל זה ראיתי להעתיק דבריו לבא אל כללות כונתו.
והנה מתחלת דבריו יראה שנסתפק אם יכול לתפוס הנפקד לצורך ב"ח אף על פי שהלוה המפקיד אינו חייב לאחרים ונמצא שהנפקד בתפיסתו לצורך ב"ח אינו חב לאחרים מכל מקום כיון דממון דלוה הוא אם כן חב ללוה בתפיסתו וחשיב שפיר תופס לבעל חוב במקום שחב לאחרים דלא קנה ואחר כך צדד לצד אחר ואמר דאפילו את"ל שיכול לתפוס כפי דעת קצת הראשונים אפ"ה אינו יכול לעכבו בידו עד שיבא המלוה אלא יחזירנו ליד הלוה ולא מהני תפיסתו אלא שאם מת אינו נעשה מטלטלים אצל בניו ושביעית אינה משמטת ואם נתנו לאחר אינו נתון. ודומה דין זה לדין המלוה את חברו על המשכון שצריך להחזיר לו המשכון בעת שהוא צריך לו ולוקח אותו בעת שאינו צריך לו דאמרינן אם כן מה יועיל המשכון כמו שהקשו בגמר' ותרצו כדי שלא ישמט החוב בשביעית ולא יעשה מטלטלים אצל בניו וכו' הא קמן שאף על פי שמחזיר המשכון לבעליו אפ"ה מהניא תפיסתו שתפס לצורך ב"ח תחלה וכשיבא הב"ח יאמר אני תפסתי בשבילו וכתבתי כל זה יען כי עם זה יראה שיש לתמוה על הרב הגדול מהר"י קארו ז"ל במה שכתב על דברי הרמב"ן במה שאמר ואם נתנו לאחר אינו נתון. וז"ל הרב הנז' נ"ל דהכי פירושא נתנו לאחר אגב קרקע או בק"ס =בקנין סודר= או במתנת ש"מ =שכיב מרע= דאלו נתנו ממש א"א לפרש כן שהרי הוא ביד הנפקד והיאך נתנו לאחר ואם החזירו לו היאך מועיל לו תפיסתו ואחר כך כתב וז"ל ומיהו אפשר שאפילו החזירו לו כיון דתפסו בשביל אותו החוב מועיל תפיסתו ויראה שיש לתמוה שלמה הוצרך לכבוד חכמתו להקשו' מה שהקשה ולפרש דברי הרמב"ן ז"ל על האופן שפירשם ואחר כך כתב מה שאמר וכתב כמספק שאמר ומיהו אפשר שאפילו החזירו לו וכו' דמלתא דפשיטא היא דכיון שתפס לצורך בעל חוב זכה בו ומהניא תפיסתו אף על פי שהחזירו ללוה מידי דהוה אמלוה את חברו על המשכון כמו שכתבתי.
ועוד יש להתפלא על דבריו אלה הפלא ופלא שיר' שלא ראה לשון הטור שעל מה שכתב תחלה ומכל מקום אם אין ב"ח כאן אין הנפקד יכול לעכב בשבילו וכו' סיים דבריו ואמר וכשיבא המלוה ואמר אני תפסתי בשבילו וידונו ב"ד ביניהם שהדבר מבואר שכונ' הטור לומר שאף על פי שהחזיר הנפקד הפקדון ללוה מ"מ כשיבא המלוה יכול לומר אני תפסתי בשבילו ומהני' התפיסה שתפס להוציא מיד הלוה אף על פי שהחזירו לו. ולכן דברי הרב הנז' קשים להלמם ואחזור לדברי הרמב"ן ואומר כי יר' מדבריו שאפילו אם הנפקד עצמו רוצה לעכב ולתפוס בעד ב"ח של הלוה אפשר דלאו כ"כ ולא תועיל תפיסתו. ואפילו אם תמצי לומר שתועיל תפיסתו מ"מ לא תועיל שיוכל לעכבו בידו עד שיבא המלוה אלא צריך להחזירו ללוה ולא תועיל תפיסתו אלא לענין שאם מת המפקיד שאינו נעשה מטלטלים אצל בניו כו'. הן אמת שיר' שיש לתמוה על מה שכתב בתחלת דבריו ואמר אני לא באתי לידי מדה זו בתופס לבעל חוב בחיי לוה דמהני כו' דיר' דאין מקום לומר שאם הנפקד יר' לתפוס ולעכב לצורך ב"ח במקום שאינו חב לאחרים שלא תועיל תפיסתו ומשום דהוי ממון דלוה נאמר דחשיב חב לאחרים דהיינו הלוה דהא ממאי דקאמר גמרא פרק שור שנגח ד' וה' לענין שואל שור דאמרינן משום דאמר ליה כי היכי דמשתעבדנא לך משתעבדנא להאי' מדר' נתן משמע ומוכח דיכול נפקד אם יר' לעכב הפקדון לצורך ב"ח.
סוף דבר העולה מכל מה שכתבו שלסברת הרמב"ן ז"ל יש מקום לומ' שאפילו אם הנפקד מדעתו ורצונו רוצה לעכב לאו כ"כ ואפילו אם תמצי לומר שיכול לתפוס ולעכב מ"מ היינו דוקא כשרוצה הנפקד לזכות ולתפוס אבל שנאמר שבשביל שהמלוה יאמר לנפקד שיעכב הפקדון שהופקד אתו ויזכה בשבילו לצורך חובו ולא שמע בקולו הנפקד ונתן הפקדון ביד המפקיד או ששלחו לו שנאמר שיהיה עליו תרעומת או תביעה הא ליתא דמלתא דפשיט' היא דאין לו עליו אפילו תרעומת דברים ובזה נבא גם כן ונאמר דאפילו לסברת הרשב"א שכתב שאם רצה ב"ח או נפקד דראובן לפרוע ממה שבידו למי שנושה בראובן אף ע"פ שלא תבעו בדין הרשות בידו וכתב שכן נראה מדברי הראב"ד ז"ל מכל מקום היינו דוקא כמו שכתבתי אם רצה הנפקד לעכב אבל אם הנפקד אינו רוצה לעכב אפיל' אם הבעל חוב אמר לו ושאל ממנו שיעכב ויתפוס בידו הפקדון לצורך אינו חייב הנפקד לחוש לדברי הבעל חוב המצוה לעכב וכל זה הוא אפילו אם הדבר ברור שחייב המפקיד מה שטוען ומערער ב"ח עליו שאם אין הדבר ברור בחיוב המפקיד מלתא דפשיטא היא דאפי' על פי ב"ד אין מקום לעכב פקדון המפקיד ביד הנפקד וכמ"ש רבי' ירוחם נתיב ל"א חלק שני וז"ל ראובן שהפקיד אצל שמעון ובא לוי וצוה על פי ב"ד שלא להחזירו לראובן כגון שאמר לוי ראובן חייב לי מנה יכול שמעון לעכבו אם דבר ברור הוא שראובן חייב ללוי ואינו כופר או אינו יכול לכפור אז שמעון חייב ללוי מדרבי נתן ויכולי' לעכב הפקדון ביד הנפקד אבל בענין אחר אינו חייב לשלם ע"כ באופן שמכל מה שכתבתי יש להעלות בדין ומשפט נדון שלפנינו שאין ללוי על שמעון הנפקד שום תביעה ותרעומת על ששלח הפקדון לבעליו ראובן הנז' ולהיות שהשואל היה דברו נחוץ לא יכולתי להאריך וכתבתי מה שכתבתי בחפזון גדול. נאם הצעיר שלמה כהן.
@שו"ת מהרש"ך חלק ב סימן ר
שאלה ראובן היה פקיד של סוחרי שמינוהו מנמל א' לקבל נכסיהם מתוגרמה לשולחם בלועזות והבאים מויניציא לשולחם בכל מקום שימצאו הבעלים ומנהג אנשי הכפר הנז' שבזמן היריד יקבצו מאנשי הכפר החמרים ויחטפו המשאות מבלי שיניחו הפקיד לבררם ולפרטם ולראות את מי הם והולכים להם ביריד תכף ואין בידו למחות ודבר וצעק הפקיד על הדבר הזה אל הנאמן ודבר אליו קשות והנאמן השיב לו שכך מנהג אנשי הכפר בכל זמן ובכל פעם שבאים נכסים בזמן היריד לעשות כן ואינו יכול לשנות מנהגם וגם לסוחרים דבר הפקיד הנז' והתרה להם שיעשו איזה סדר שיכתבו לנאמן על ככה אולי יתקלקלו המנהג הרע ההוא פן יקרה ויאבד דבר ולא הטו לדברי הפקיד ולא אבו שמוע בקולו. ויהי היום ובאו נכסים מויניציאה מנמל הנזכר בכפר הנז' וחטפו אותם הנכסים החמרים הנז' מהכפר הנז' אף הפעם והפקיד לא היה לאל ידו למחותם ולברר הנכסים של מי ומי הם ומי לקח המשא של מי לבד כתב שמותם כלם יחד שהיו לידם כ"כ משאות והלכו להם ביריד ובהכנסתם קרוב ליריד יצאו שרים תוגרמים הרבה ורגליי' וחטפו ולקחו ממשאות הבגדים הנז' ומי מהם הוליכם באהל שלו ומי הוליכם בכפרים אחרים והסוחרים בעלי הנכסים נתפזרו מפה אל פה אל אהלי התוגרמים ובכפרים לבקשם ולדעת כל אחד שלו אנה הוא ומתוך ההומיה והבהלה ההיא נאבדה באלה אחת מסוחר אחד ולא ידעו ולא הבינו אם בדרך נאבדה או בתוך הבהלה וההומיה ההיא נאבדה שחטפו התוגרמי' אותם והוליכום באהליהם ובבתיהם ונתפזרו מפה אל פה ועתה הסוחר בעל הבאלה מהבגדים הנז' טוען ואומר שראובן הפקיד חייב בפשיעה שפשע שהיה לו להשגיח ולברר המשאות של מי ומי משל הסוחרים לקח כל א' ואחד מהחמרים בפרטות כל א' בשם עוד טוען הסוחר הנז' ואומר שפשע הפקיד הנז' לפי שכתב הפקיד הנז' במקום ט"ו באלה טעה וכתב ששלח לו י"ג באלה ולכן לא השגיח לבקש רק לבד י"ג באלה והגם שמצא י"ד אחר הט"ו לא בקש לפי שכתב לו י"ג לבד ולא ט"ו וראובן הפקיד טוען ואומר שאנשי הכפר החמרים החטיפום כמנהג כפעם בפעם ולא הניחוהו לבררם ולפרטם לדעת מי ומי מהחמרים הלוקח המשא של כל כל סוחר וסוחר בפרטות לבד כל שמות החמרי' שלקחו סכום כ"כ משאות כלם יחד וע"ז המנהג הרע שראה הפקיד דבר לנאמן אז לבטלו והשיב שאינו יכול לשנות מנהגם וגם לסוחרי' דבר הפקיד על הדבר הזה והתרה בם לעשות איזה סדר עם הנאמן אולי יתבטל המנהג לבל יבא להם איזה מקרה ונזק ולא אבו שמוע לו. ועל הטעות שכתב י"ג במקום ט"ו משיב ואומר שכן דרך כל הסוחרים לטעות ועל הכל בזמן היריד שדרך לכתוב לכל הסוחרי' בחפזון גדול וכל שכן שבאותו הפעם היה קצר מאד הזמן להשיג היריד ומרוב החפזון טעה וכתב כן והוי כמו סופר שטעה וכתב מאה במקום מאתים דפטור ואם היה מוצא י"ג היה לו לומר שסמך על כתב הפקיד שי"ג כתב וי"ג מצא ולא השגיח לבקש אחרים אבל מאחר שהפקיד כתב י"ג והוא מצא י"ד וגם בקש בעד הט"ו ולא מצאה יען היה בידו כתב אחיו שהוא שותפו וכתב מויניציאה ששלח לו ט"ו ותכף אשר ראה כתב הפקיד שכתב י"ג ומצא י"ד והבין שהפקיד טעה וכתב כן ולא עשה עקר גדול והלך לבקש הבאלה האחרת בין הסוחרי' והתוגרמי' שחטפו הבגדים באהליהם ולקחום באהליה' ויחפש ולא מצא וגם לקח חלק מהחמרים לתובעם ולהוליכם בערכאות ועשה כל ההשתדלות בעד הבאלה שחסרה לו מסכום שכתב אחיו ולא מצאה נראה שמכתב אחיו עשה עיקר גדול ותכף הבין וידע שפקיד טעה במה שכתב כדרך שטועין כל הסוחרים ולא השגיח בכתבו כלל ולכן מורינו ורבינו יורנו הדין עם מי הוא.
תשובה דברי החכם השלם סני ועוקר הרים הפוסק נר"ו אינם צריכין חזוק מ"מ להפצרת השואל יואל אחוה דעי הקלוש והחלוש כתבתי שורותים אלה כואו דכתיבא אאופתא ואומר דמלתא דפשיטא דאין לחייב לזה הפקיד אפילו אם נניח שפשע שכתב שהיה שולח י"ג באלאש במקום ט"ו מ"מ יש לפוטרו מטעם תחלתו בפשיעה וסופו באונס וכמו שכתב החכם השלם הפוסק נר"ו כ"ש כי לע"ד יר' שאפי' אם פשע הפקיד אין לחייבו דמה שחייבו חכמי' לש"ח =לשומר חינם= שפשע או לש"ש =לשומר שכר= דלא נטר נטירותא יתירתא היינו משום שחסרו בשמירתם בכונה מה שחייבו חכמים לשומרים לשמור על דרך הראוי כמו שיתבאר מהפשיעות המוזכרות בגמרא ובדברי הפוסקים אין צורך להזכירם לכן לא אזכיר מהם כי אם זה המעשה שהביא החכם השלם נר"ו דההוא גברא דאפקיד רשותא לגביה חבריה כו' דאפילו ש"ש חייב משום דהל"ל מהאי לא תרמי וחסר בכונה שלא אמר כך אמנם בנ"ד זה הפקיד חשב שכתב שהיה שולח ט"ו באלש וטעה שלא במתכוין ליביה אנסיה שחשב שכתב ט"ו ומחמת דפקת הבהלה כתב י"ד במקום ט"ו דאפילו לענין שבועה איכא למימ' דכה"ג מקרי האדם בשבועה פרט לאנוס באופן שמכל הצדדים יר' דאין מקום לחייב לפקיד הנז' כאשר פסק החכם השלם נר"ו. נאם הצעיר שלמה הכהן.
@שו"ת מהרש"ך חלק ב סימן רא
שאלה ראובן ושמעון עמדו לדון לפני דיין אחד ופסק הדיין ביניהם וזהו נוסחו. הן אמת כי בפני באו לדון ראובן ושמעון ותבע שמעון לראובן שבזמן שהיה עאמיל ראובן הנז' נתן לו בתורת הלואה ארבעי' פרחים שיפרעם לו והנה ראובן טען שלא היה זכור שהלוה לו המעות הנז' כלל ואף יהיו כדבריו שאומר שנתן לו מעות אם באולי מה שאינו מודה נתן לו איזה דבר אפשר שנתנם לו כמו צורפי' שלו שהיה בזמן ההוא ואחר ששמעתי טענותיהם גזרתי ביניהם שישבע ראובן הנז' שלא נתן לו שמעון הנז' המעות הנז' ויפטר או שאינו יודע כלל אם נתן לו אם לאו. ע"כ הגיע הפסק ואחר כמה ימים וחדשים עד דאסתייעא מלת' לשמעון להביאו לפני ב"ד שישבע השבועה הנזכרת בפסק טען ראובן ששמעון הנז' היה צירפי' שלו באותו זמן כשהוא היה עאמיל וגם היה סופר בכלל סופרים אחרים וראובן רוצה עכשו שישבע לו שמעון הנז' קודם בטענת שמא ושמעון טוען כי כבר יצא ראובן הנז' מהיותו עאמיל זה יותר לשבע עשרה שנה ויתפרדו איש מעל אחיו שאינו חייב לו שבועה ושרוצה שישבע לו ראובן כפי הפסק אשר בידו ואת"ל ששמעון זה יהיה חייב שבועה יורנו מורנו למי נזקקים תחלה להשבע ושכרו כפול מן השמים.
תשובה דין זה פשוט מביעתא בכותחא ואין לספק בו שראובן חייב לישבע לשמעון השבועה שפסק הדיין דהיינו שאינו חייב לו אותם המ' פרחים שטען עליו שהלוהו או שאינו יודע אם חייב לו דהיינו שאינו יודע אם הלוה לו שאם היה טוען הלויתני ואיני יודע אם פרעתיך חייב לשלם דקי"ל בריא בחיובא וספק בחזרה חייב הנתבע לשלם והתובע אין צריך לישבע אבל אם ירצה יחרים על כל מי שנוטל ממונו שלא כדין ומה שטוען ראובן על שמעון שישבע לו קודם בטענת שמא דהיינו שהיה צירפי' שלו באותו זמן כשהוא היה עאמיל וגם היה סופר בכלל סופרים אחרי' ושמעון טוען כי כבר יצא ראובן מהיותו עאמיל.
תחלת כל דבר אמרתי לישא וליתן אם היה חייב שמעון להשבע לראובן בשעה שנפרד ממנו מהיות צירפי' וסופר שלו כי הנה כפי הנר' הך מלתא פלוגתא דרבוותא כי הנה אחד מן הנשבעים על טענת שמא דתנן במתניתין פרק כל הנשבעי' הוא בן הבית והנה בפי' בן הבית פרש"י ז"ל א' מן האחים שמתעסק בבית אחרי מות אביהם וכתב הרב הגדול מהר"י קארו זלה"ה בח"מ סימן צ"ג דמשום הכי פי' רש"י בן הבית הוא א' מן האחים כו' לפי שדרך אחד מן האחים שמתעסק בנכסי אביו שלא ליטול שכר הילכך מורה התרה אבל איניש בעלמא אין דרך להתעסק שלא בשכר וכיון דמתעסק בשכר לא מורי התירא ואין צריך להשבע וכן כתבו התוספו' בשם רבינו תם וז"ל דבמלוה למחצית שכר אין יכול להשביעו דכיון שלוקח שכר עמלו לא מורה התירה. יר' מדברי הנך רבוותא דאיכא לפלוגי היכא שנוטל שכר על עמלו להיכא שאינו נוטל דבאינו נוטל יש להשביעו משום דמורה התירה אבל בנוטל שכר אין יכול להשביעו דליכא למימר דמורי התירה אבל מדברי הרמב"ם שכתב פ"ט מהלכות שלוחין ושותפין נר' דלא שנא בין נושא שכר לשאינו נושא לעולם נשבע וטעמא דאף על פי שנושא שכר מורה ואמר שלא נתנו לו כראוי לפי טרחו כמו שכתב הרב מהר"י קארו זלה"ה ויר' דיש קצת לדקדק במה שכתב הרמב"ם ז"ל בפ' הנז' וז"ל המשלח ביד חבירו חפץ למוכרו או ששלח בידו מעות לקנות לו סחורה אף על פי שאינו נותן לו שכר ואין לו שום הנאה בשליחות זה הואיל שנשא ונתן בממון חבירו הרי הוא כא' מהאחים שמתעסק בנכסים ויכול להשביעו מספק שלא עכב משלו כלל דיר' דלשון אף על פי שנותן לו שכר שכתב אינו מדוקדק דמשמע מדבריו דטפי עדיף להשביע היכא שנותן לו שכר מאינו נותן לו שכר ואדרבא איפכא מסתברא וכמו שכתבתי דכשאינו נותן לו שכר דמי לא' מהאחים שמתעסק בנכסים אבל בנותן לו שכר לא דמי לא' מהאחים דתנן במתני' שיכול להשביעו וכדמשמע מלשון רש"י שכתבתי למעלה.
מ"מ מדבריו של הרמב"ם יר' דבכל גוונא לעולם נשבע לא שנא נושא שכר ל"ש אינו נושא.
גם ממה שכתב הרשב"א בתשובה הביאה הרב מהר"י קארו בח"מ בסימן הנזכר שחולק על הרמב"ם במה שכתב בדין המשלח ביד חברו חפץ למוכרו וז"ל עדין במקומי אני עומד שלא אמרו בבן הבית שמתעסק תמיד בבית כגדול האחים וכן פרש"י וכן מסתבר שאם כדברי הרמב"ם לישני שליח והוי רבותא טפי. ועוד היאמר הרב מי ששלח חברו לקנות פירות בשוק שישבע אתמהא א"כ נעלת דלת בפני כל השלוחים וכו' ויש לספוקי בכוונת הרשב"א ז"ל במה שכתב שחולק על הרמב"ן /הרמב"ם/ ז"ל אם אינו אלא דוקא בשעושה איזה שליחות באקראי דהיינו במה שכתב הרמב"ם דהיינו המשלח חפץ ביד חברו למוכרו בכי האי גוונ' ס"ל להרשב"א דאין להשביעו אבל כשהוא שליח בתמידות שמתעסק תמיד בבית אף על פי שיטול שכר על עמלו אפילו הכי יכול להשביעו ופליג על הנהו רבוותא שכתבתי למעלה דשאני להו היכא דנושא שכר לאינו נושא שכר.
סוף דבר יר' דהוי פלוגתא דרבוותא היכא דנוטל שכר על עמלו אם יש להשביעו בטענת ספק או לא באופן דאיכא לספוקי אי כי האי גוונ' בהתעסקו' דנ"ד שהיה מתעסק שמעון בעניני ראובן להיות צירפי' שלו וסופר דמסתמא היה נוטל שכר ופרס אם היה חייב שבועה מספק אז בזמן ההפרדה או לא מכל מקום כל אנפין שוין דהיכא דנתפרדו זה מזה כגון בנ"ד שעברו כמה שנים כמו שבא בשאלה שוב אין יכול לתבוע להשביעו וכמו שכתב הטור ז"ל בסי' הנז' חלקו השותפי' אין משביעין עוד זה את זה בטענת שמא אלא מחרימי' סתם על כל מי שתופס משל חברו כלום וכתב רב אלפס ה"ה לאינך אם נסתלק וכבר ולא אשתייר לגבייהו מידי אינו יכול להשביעו וכן כתב הרמב"ם חלקו השותפים והאריסים וכו' אינם יכולים לתבוע וכתב בעל הטור ז"ל בשם הרמ"ה שדקדק מלשון הרמב"ם ז"ל מדנקט חלקו השותפים ונתגרשה האשה ולא נקט חלקו סתמא משמע דוקא באלו אבל באחריתי אפילו חלקו נמי וטעמא משום דאלו יש להם במה שחולקים וכו' עד אבל אינך כלהו ממונא דבעל הבית הוא ולית להו לדידהו מנתא בגויה אף על גב דפרשי מהדדי לא בטלה שבועה מניהו כו' וכתב הרב הגדול מוהרר"י קארו ז"ל לדחות דברי הרמ"ה וז"ל נר' שמדקדק כן מדברי הרמב"ם וכפי נסחאות הרמב"ם שבידינו אין דיוק זה עולה שכתוב בהם חלקו השותפים והאריסים ונתגרשה האשה ונפרד מעליו בן הבית והביא לו השליח הסחורה שקנה לו וכו' אין יכול לחזור להשביעו גם סברת הרא"ש ז"ל כפי מה שכתב הטור בשמו בכל החלוקות הנז' כיון שנפרדו זה מזה אין משביעים אותם באופן דבנדון דידן כל אנפין שוין כיון שיש כמה שנים שיצא ראובן מהמסלאט של עמיליק ונפרד שמעון ממנו אין יכול לטעון עליו שום טענה להשביעו ואין לומר שאותו החוב שטוען שמעון על ראובן שנשאר חייב לו חשיב כאלו עדיין לא נפרדו ואכתו אגיד שמעון לראובן דהא ליתא דבהדיא כתב הרמב"ם ז"ל בפ' הנז' חלקו השותפים ונשאר להם חובות ע"ג אחרים אין יכולים להשביע זה את זה מספק וכו' עד וכן אם נשאר לא' מהם דבר קצוב ביד חברו אף על פי שלא נטלו הרי זה כאלו חלקו ואין משביעין זה לזה באופן שאין לספק בנדון דידן בטענה שטוען ראובן על שמעון להשביעו בטענת שמא על אותו הזמן שהיה משרתו אין יכול להשביעו והשבועה שפסק הדיין שחייב ראובן לישבע במקומה עומדת שאין לו צד ואופן ליפטר ממנה. נאם הצעיר שלמה הכהן.
@שו"ת מהרש"ך חלק ב סימן רב
האותיות שאלוני על אודות הצנועה מרת רחל מב"ת בת ה"ר יעקב פירניקה שנשתדכה פה שלוניקי יע"א להרב רבי יצחק ן' עטר יצ"ו והקול נשמע כי לימים ראשונים חלפו הלכו למו נתקדשה בפירארה לא' מן האנוסים ולאפרושי מאסור ערוה החמורה לכאורה הפרשנו והבדלנו לרבנו יצחק הנז' ממרת רחל המשודכת לו והנה אנקת צעקת מרת רחל המשודכת באה אלינו לאמר כי חלילה לה אם היתה מקודשת לאיזה אנוס אשר בשם זרע ישראל יכונה להשתדך לאיש אחר אך אמנה נעשה יודעת מאד כי האיש ההוא אשר חפץ לקחתה והקול נשמע שנתקדשה לו בפירארה היה נכרי גמור. זאת ועוד אחרת כי בשעה שנתן לה הקדושי' בפירארה לא היו שם כי אם חמשה אנשים בלבד והארבעה היו קרוביה בזה האופן הא' היה אבי הנערה רחל הנז' והשני שני לה והשנים האחרים גיסיה נשואים לשתי אחיותיה יורונו המורים לארץ ולדרים מה משפט הנערה רחל המשודכת אם מותרת לינשא לו או לא ושכרם כפול מן השמים. ראיתי לעמוד על הענין הזה להוציא לאור משפט הנערה הזאת מרת רחל הנז' להתירה מכבלי חמרת העדות שהעידו עליו במעמד החכמים השלמי' נר"ו שנתקדשה בפירארה לא' מהאנוסי' ולתת טעם להתרה ולא יבאו דברי בהתר הנערה הזאת כמאן דיליף ריקם ריקם וחסורי מחסרא בלי טעם כי אין ראוי לעשות כן בענין גיטין וקדושין.
ואומר דלכאורה היה נראה שיש מקום לספק בקדושין הנז' יען כי מה שהועד במעמד החכמים השלמים נר"ו לבטל עדות אלו הקדושי' שהעידו על המקדש שהיה אביו נכרי גמור ולא היה מזרע האנוסים אמנם כששאלו על אמו אם היא מזרע האנוסים או מזרע הנכרים הגמורים שתקו העדים ולא ידעו להשיב על זה ואם כן יש לספק על זה שאם אמו מזרע האנוסים אפשר שיש לחוש לקידושיו דקי"ל דנכרי הבא על בת ישראל וילדה בן קדושיו קדושין ואף על פי שאותו הבן הוא טמוע בין הנכרים ואינו מהול וחי ונוהג בדרכי ישראל יש ללמוד זה בברור ובפשיטות ממאי דקאמר בגמרא בשלהי ט"ו נשים וכו' והכי איתא התם אמר רב יהודה אמר רב אשי נכרי שקדש בזמן הזה חוששים לקדושיו שמא מעשרת השבטי' הוא ושקיל וטרי גמרא על הך מימרא וקאמר התם כי אמריתא קמי דשמואל א"ל בנך הבא מישראלית קרוי בנך ואין בנך הבא מן הנכריה קרוי בנך והכונה היא לומר דאין לחוש לקדושין דנכרים גמורים הם ופריך עלה והא איכא בנות ואמר רבינא בן בתך הבא מן הנכרי קרוי בנך ומשני גמירי דבנת' דההוא דרא אנטרויי אנטרו משמע מהכא דנכרי הבא על בת ישראל וילד' בן קדושיו קדושי' אעפ"י שאותו הבן אינו נוהג בדרכי יהדות כי אם כנכרי גמור אם כן בנדון דידן נמי כיון דאיכא לספוקי אם אמו של זה המקדש היה מזרע האנוסי' יש לחוש לקדושיו אף על פי שהיה נכרי גמור. גם במה שבא בשאלהעל העדים שנמצאו בשעת הקדושין שהיו ה' אנשים והד' מהם היו קרובים גם בזה יש מקום לספק יען כי כפי הנשמע הא' מן העדים הקרובים הקורבה שלו היה מן האם ולסברת הרמב"ם ז"ל פסול קורבה מן האם אינו אלא מדברי סופרים וכיון שכן אפילו שהיו ב' עדים קרובים פסולים ופסולים מצד האם יש לחוש לקדושין כמ"ש הרמב"ם פ"ד מה' אישות וז"ל המקדש בפסולי עדות שמדברי סופרים או בעדים שהם ספק פסולי תורה אם רצה לכנוס חוזר ומקדש בכשרים ואם לא רצה לכנוס צריכה גט מספק. וכ"ש שיש כאן עד א' כשר והיה מקום לחוש לסברת מאן דסביר' ליה דהמקדש בעד א' חוששין לקדושיו. אם כן נראה דיש מקום לחוש לאלו החששות להחמיר על קדושי הנערה הזאת.
אמנם כד מעיינן שפיר יר' בברור ופשיטו' דאין שום מקום לחוש לאלו הקדושין כלל ועיקר ואין לספק במה שכתבתי שיש לספק והנה בספק הא' שכתבתי יראה דאין לחוש לו כלל ועיקר דכיון דלא ידענו באמות /באמת/ שזה המקדש היה מזרע אנוסי' אלא שאנו מסופקים אם היה מזרע האנוסים או מן הנכרי' הגמורי' אם כן יש כאן ספק ספקא ספק אם היתה אמו נכריה גמורה ספק אם היה מזרע האנוסים אפשר דאפ"ה אין לחוש לקדושין דנהי דאמרינן דנכרי הבא על בת ישראל וילדה בן דחוששין לקדושי אותו הבן מכל מקום היינו בבת ישראל כשרה ודאית אמנם באלו הנשים שבפורטוגאל שנטמעו זה כמה שנים בין הנכרים אפילו שתהיינה מזרע האנוסים יש מקום להקל וק"ל.
וגם לספק האחר שכתבתי אם יש כאן עד כפי מה ששמעתי שאינו קרוב כי אם מצד האם ולסברת הרמב"ם ז"ל יש להחמיר כמו שכתבתי. מכל מקום כבר ידענו מה שהאריך הרשב"א ז"ל בתשובה לסתור דבריו ואמר שבין שהקורבה מצד האם או מדרך האישות כלם פסולים מן התורה וגם הרמב"ן ז"ל האריך בהשגותיו שכתב עליו בספרו ספר המצו' לסתור זה העקר והטעם שסמך עליו לפסוק ולומר שקרובים מצד האם אין פסולם אלא מדברי סופרים וכמו שכתב כל זה באריכות הריב"ש ז"ל בסימן י"ד וגם שם כתב בשם הריא"ף ז"ל שכתב בתשובה שכל הקרובי' השנויי' במשנת זה בורר פסולים מדאוריתא הם סוף דבר לית דחש להא דהרמב"ם ז"ל כלל ועקר ואם כן עם היות שצריך האדם ללכת בדרכים הבטוחים מסכנת האסור ובפרט באסור ערוה החמורה אין כאן מקום לחוש בקדושין אלו שיש בהם כמה גריעיות כאשר יראה הרואה ממרוצת הענין ולכן אין לחזר אחר חומרות רחוקו' לעגן הנערה הזאת. נאם הצעיר שלמה הכהן.
@שו"ת מהרש"ך חלק ב סימן רג
שאלה ראובן הוציא שטר על שמעון מסך מאה ועשרים וחמשה אלף לבנים וכתוב בו שנתחייב לו הסך הנז' מכל כך בגדים שקנה ממנו נפרעים לזמן שנה אחת. ועתה טוען שמעון כי השטר הנז' נעשה באיסור רבית כי בתחלה קנה אותם בגדים מראובן על מנת לתת לו בעדם ריוח חמשה למאה כדרך שקנו אחרים ממנו בימים ההם שנתנו לו ריוח חמשה למאה ונגמר המקח כך. ושוב נמלך שמעון ונתפשר עם ראובן בשביל המתנת זמן פרעון המאה וחמשה אלפים לבנים לסוף שנה אחת בעד עשרים אלף לבנים אחרים שעלו כלם לסך מאה וחמשה ועשרים אלפים לבנים ונעשה השטר מסך קכ"ה אלפים לבנים נפרעים לסוף השנה. ויען כי שמעון ברח משם מפני נוגשיו בכה והתחנן לפני חכמי העיר אשר הלך לשם שיכתבו אל זקני עירו שיחקרו וידרשו להעמיד דברים על בוריין והם הושיבו בית דין וקבלו עדות וכתבו וחתמו וזה לשונם. עוד שאלנו על ענין הנכסי' מה היו שוים ואם קנו אחרי' מהם וענה נכבד אחד ואמר אני קניתי מהבגדים עצמם מראובן הנז' חמשה למאה קרוב לעשרים אלפים לבנים ותכף ביריד הקרוב נמכרו למטה מערכם. גם ענה אחר ואמר שמהבגדים הנז' קנה גם הוא ט"ו אלפי' לבנים מראובן הנז' חמשה למאה. גם ידענו כי זה האיש שמעון קנה הבגדים חמשה למאה ואחר כך עשו עשרים למאה לשנה ועשו הסך למאה ועשרים וחמשה אלפים לבנים ואחר כך הלכו אל החכם פלוני וכתב להם השטר לזמן שנה עכ"ל הרי העידו הבית דין הנז' על ענין העסק ההוא שבתחלה נתפשרו בעד המאה אלפים לבנים מבגדים בעד ריוח חמשה למאה ושוב נתפשרו לתת עשרי' אלפים לבנים אחרי' בעד המתנת הזמן והרי הוא רבית קצוצה. ילמדנו רבנו הדין עם מי ושכרו מן השמים.
תשובה לכאורה איכא לספוקי אם זה העסק דנדון דידן אם הוא איסור דאורייתא דהיינו רבית קצוצה דהלכה רווחת דכל שאינו דרך הלואה אלא דרך מכר אינו אלא אבק רבית וכמ"ש הרמב"ם בפ' ח' מהלכות מלוה ולוה אסור להרבות על המכר כיצד המוכר לחבירו קרקע או מטלטלים ואמר לו אם מעכשו תתן לי הדמים הם שלך במאה ואם עד זמן פלוני הרי הם שלך בעשרים ומאה הרי זה אבק רבית. והטור יורה דעה בסימן קע"ג כתב וז"ל כשם שיש רבית בהלואה כך יש במכר וכו' ויראה מדבריו דבדבר ששומתו ידועה כמו פלפל ושעוה ומכרו ביוקר אפילו בסתם אסור שיראה שבשביל המתנת המעות מעלה השכר ובדבר שאין לו שער ידוע ואין שומתו ידועה יכול למוכרה ביוקר ובלבד שלא יאמר לו בפי' אם תתן לי המעות מיד הם שלך במאה ואם לזמן פלוני בעשרים ומאה. והנה יראה דבמכירת הבגדים נוהגים הסוחרי' למוכרם ביוקר בשביל המתנת המעות והיינו משום דהוי כדבר שאין שומתו ידועה ואם כן בנדון דידן צריך לדקדק באיזה אופן ימצא בו איסור רבית והנה כפי הנראה מדברי השואל יראה שרצה להראות פנים שיהיה בו איסור רבית מטעם שבתחלה נגמר המקח וזכה במקנתו כדת לערך חמשה למאה וכיון שכן הוא שבתחלה זכה במקנתו באותו ריוח ה' למאה כדרך שאר הקונים שקנו לערך זה אם כן כשחזר אחרי גמר המקח והעלה לו עשרים אחרי' למאה בשביל המתנת המעות הוה ליה רבית קצוצה מדאורייתא והנה לזה אומר דאפילו שנאמר שהיה הענין בדרך זה שבא בשאלה עם כל זה איכא למידק אי דיינינן ביה דהויא רבית קצוצה לשנוכל להוציאו בדיינים כי הנה כתב הרמב"ם ז"ל בפרק ו' מהלכות מלוה ולוה וז"ל הורו רבותי שהמלוה את חבירו ולאחר זמן תבע חובו וא"ל הלוה דור בחצרי עד שאחזור לך חובך הרי זה אבק רבית לפי שלא קצץ בשעת ההלואה שנאמר לא תתן לו בנשך. יראה מדבריו ז"ל שכל שאינו קוצץ מיד בשעת ההלואה לא הוי רבית קצוצה איברא דרוב הפוסקים חולקים עליו כי הנה הראב"ד בהשגות כתב חיי ראשי לא יפה הורו. וגם הרמב"ן והרשב"א ז"ל סבירא ליה דכל שהרויח לו הזמן בשביל מה שנתן לו הרי זו רבית קצוצה ואם כן היה אפשר שיאמר ראובן קים לי כהרמב"ם ורבותיו ז"ל דסבירא להו דהוי אבק רבית ולא הוי רבית קצוצה דאורייתא כל שהקציצה לא נעשית בשעת ההלואה ובנדון דידן כיון שקציצת העשרים למאה לא היתה בשעת מכירת הבגדים לא הויא רבית קצוצה להוציאה בדיינים. כך היה נראה לומר לכאורה. ומכל מקום אומר אני דבנדון דידן אפילו הרמב"ם ורבותיו ז"ל יודו דהויא רבית קצוצה להוציאה בדיינים והטעם דעד כאן לא קאמר הרמב"ם בשם רבותיו ז"ל דלא הויא רבית קצוצה אלא בההיא דהמלוה את חברו ולאחר זמן תבע את חובו וא"ל דור בחצרי וכו' דבההיא דוקא כיון שלא היה הענין אלא לאחר זמן נראה דלא הוי הרבית דהיינו נתינת הדירה מחמת ההלואה. אמנם בנדון דידן שלא היה ענין קציצת העשרים למאה מופלג משעת מכירת הבגדים אלא באותה שעה עצמה אחרי אשר בתחלה נגמר המקח ה' למאה שוב אחרי כן היתה קציצת העשרים למאה בשביל המתנת המעות אם כן שפיר קרינן ביה רבית קצוצה ויוצאה בדיינים. וכל שכן בהצטרף על כל זה מה שנודע אלינו מפי סופרים ומפי ספרים את כל אשר השחית התעיב עלילות ראובן הנ"ל נגד שמעון לבלעו ולשלוח יד במלאכת רעהו שלא כדת וכאלה רבות עמו אם אמרנו נספרם מחול ירבון אשר על כן הואיל והוא עשה שלא כהוגן נכון הדבר לעשות לו כמעשהו כל שכן שכבר כתבתי מה שנראה לי שנראין הדברי' דהוי רבית קצוצה ויוצאה בדייני' כאשר כתבתי. נאם הצעיר שלמה הכהן.
@שו"ת מהרש"ך חלק ב סימן רד
שאלה אלמנה שתבעה הנדוניא וגבתה אותה מן היתומי' או ממה שתפסה תחת ידה שהסכימו המפרשי' ז"ל לדעת א' שאינה מפסדת מזונות אם יכולים היתומים לפרוע לה מנה ק"ק ותוספת ולסלק אותה מהמזונו' כ"ש ונפרעת מקצת כתובה או אינם יכולי' כי הנדוניא הרי היא כחוב דעלמא ואינה לענין מזונות כלל שהרי משיירת עקר כתובה ותוספת יורה בכלל ופרט באר הטב ושכרו כפול מן השמים.
תשובה דן צריך בשש ומתון דגרסינן בפ' אף על פי אהא דתנן אם רצה להוסיף בכתובה אפילו ק' מנה יוסיף רצה לכתוב לא קתני אלא רצה להוסיף מסייע ליה לרבי ינאי דאמר ר' ינאי תנאי כתובה ככתובה נפק' מינה למוכרת ולתובעת ופרש"י תנאי כתובה תוספת לתובעת שאמרו התובעת כתובה בבית דין אין לה מזונות ה"ה תובעת תוספת נמי אין לה מזונות וכן פי' הרי"ף ז"ל לתובעת לא שנא תובעת כתובתה ול"ש תובעת תוספת אין לה מזונות וכתב הר"ן ז"ל איכא למידק דהא אסיקנא דמקצת כסף ככל כסף כלומר שאף על פי שנפרעה קצת כתובה יש לה מזונות בשביל אותו מקצת שנשאר ואפשר דתובעת שאני שכל כך מעיזה פניה בתביעת מקצת כתביעת כולה ולפי' הפסידה מזונות והרמב"ן ז"ל תירץ שדעת הרי"ף היה לומר שכשם שמפסדת מזונות בתביעת העיק' אף על פי שלא גבאתו כך מי שנפרעה כתובתה והיא נזונת בשביל התוספ' אם תבעתו בבית דין הפסידה מזונותיה ואחרי' פי' בהפך שאם תבעה עקר כתובה עדין יש לה מזונות בשביל התוספת ואין הלשון מתיישב לפירוש זה והנכון דה"ק ולתובעת שאם תבעה כתובה סתם הרי היא כאלו תבעה בפי' עקר ותוספת ע"כ.
ואף על פי דהר"ן ז"ל האי פירושא בתרא שכתב והנכון וכו' לא לתרץ על הרי"ף ורש"י נאמר אלא לסברא דנפשיה מ"מ מסתברא דלזה כיון הרי"ף ז"ל ורש"י ז"ל וה"ק לא שנא תובעת כתובה סתם בבית דין דפשיטא דהתוספת בתר עקר כתובה גריר ובכלל מנה ק"ק שתבעה תוספת נמי ואבדה מזונות אלא אפילו תובעת תוספת סתם מנה מאתים תבעה נמי והאי דנקט תוספת משום דחביבא לה תוספת דצריכה תביעה והכי קאמרה אגבו לי אפילו תוספת בלא עקר והיי' דפרש"י במ"ש התובעת כתובה בבית דין אין לה מזונות כלומר מפני שלא ביררה אם רוצה להניח אי זה דבר והכל נכלל בכלל כתובה הה"ד נמי בתובעת תוספ' סתם אין לה מזונות מטעם דפרישנא שלא ביררה אם רוצה להניח מנה מאתים ומסתמא משמע שתובעת הכל דאין תוספת בלא עקר ובהכי קיימי דברי רש"י והרי"ף אליבא דהלכתא. אלא שנצא לידון בדבר חדש דתובעת תוספת סתם בבית דין הוי כאלו תבעה נמי העקר ולענין דינא לא סמכי' אהאי פירושא כי לא פורש בדברי המפרשים אלא בתובעת כתובה סתם שהוא לשון כולל תוספת ומנה ק"ק והה"ד נדוניא לפי פי' זה האחרון דליכא למימר דאפילו לפי פי' זה דתובעת כתובה סתם דאין נדוניא בכלל אלא תוספת ועקר בלבד ואפ"ה אבדה מזונות משום דנדונייא אינה מעלה ולא מורדת לענין מזונו' כמו שרצה ללמוד מהרר"י מדברי רבי שלמה בר' שבץ וכו' דהכא ליכא לפרושי הכי שהר"ן בעצמו מסכים בתר הכי דראיות הרמב"ן ז"ל מספיק לכלול בלשון כתובה נדוניא ואפילו נדוניא לחודא מקריא כתובה בסתם דוק ותשכח והתוספות הקשו קושיא זאת שהקשה הר"ן על רש"י ז"ל ודחו פרש"י ופי' הרי"ף גם הרא"ש כתב לא נהירא ופי' התוספות והרא"ש בהפך דאם תבעה מנה ק"ק ושיירה תוספת כאלו לא תבעה אלא מקצת מנה ק"ק וניזונת בשביל התוספת.
נקטינן שהתוספות והרא"ש מסכימים דאם שיירה תוספת בלבד היא ניזונת בשבילו. גם הרמב"ן ז"ל מסכים בזה שכן דעת הריף ורש"י לענין דינא שכך כתב אלמנה שנפרעה כתובתה והיא נזונת בשביל התוספת וכו' גם הרב המגיד כתב שכן דעת הרמב"ן ז"ל כמו שאפרש. תו נקטינן מדברי הר"ן לדעת הרי"ף ורש"י ז"ל דהתובעת קצת כתובה בבית דין הואיל והעזה פניה בתביעה הפסידה מזונות והרא"ה ז"ל הביא סברא זו בשם יש מפרשים דאהעזה קפדינן אפילו העזה פניה בתוספת. מיהו לא אתפרש אי תבעה הנדונייא בלבד בבית דין אם אבדה מזונות משום העזה מאחר דלא קפדינן אלא אהעזה בלבד או דלמא מאחר שהוא כחוב לא שייך העזה. ועם היות שבלשון השאלה נזכר אלמנה שתבעה הנדוניא שהסכימו המפרשי' לדעת א' שאינה מפסדת מזונות לא שמיע לי היכן היא הסכמה זאת ואני צריך למודעי בזה כמו שאפרש בס"ד. אם לא שנאמ' שתביעה זאת היא שלא בבית דין דבזה אין ספק שהסכימו כל המפרשי' ואפילו בעיקר כתובה אם תבעה שלא בבית דין לא הפסידה מאחר שהניחה תוספת. וגם בזה צ"ע שהרי כתב הרב המגיד בפי"ח אלמנה שתבעה אבדה מזונות ודוקא בבית דין דמשמע דאם תבעה שלא בבית דין אפי' תבעה כל הכתובה לא אבדה מזונו' וזה נ"ל ברור אם כן צריך להוסיף עוד שהתביעה חוץ לבית דין והגביה בב"ד ובזה יש חילוק בין מקצתה לכולה אי נמי כשהיורשין הגבו אותה והיא נתרצת דבזה לא שייך העזה ומכל מקום נר' שהר"ן בעצמו לא סמך על זה כמו שאפרש. תו שמעינן מדברי הרמב"ן לדעת הרי"ף ורש"י דהתובעת מנה ק"ק או תוספת הוי כגביה לענין הפסד מזונות דאפי' נזונת בשביל התוספת שכבר נפרעה הכתובה ותבעה התוספת הוי כגבוי והוא שיהיה בב"ד. והרמב"ם ז"ל כתב בסוף פי"ח זה לשונו דין תוספת כתובה כדין העיקר לפיכך אלמנה שתבעה או מכרה או מחלה או משכנה תוספת כתובה עם העיקר אין לה מזונות ואם תבעה מקצת והניחה מקצת ובספרי הדפוס או הניחה מקצת הרי זו כמי שתבעה מקצת העיקר והניחה מקצתו וכל המוכרת או המוחלת סתם מכרה תוספת עם העקר ששניהם כתובה שמם בכל מקום. וכתב הרב המגיד שנראה שהוא מפרש מאי דאמרינן בגמרא לתובעת כתירוץ הרמב"ן ז"ל שתירץ לדעת הרי"ף דאתביעה קפדינן ותביעה כגביה דמי. ואיכא למידק דמנא ליה לרב המגיד האי פירושא בדברי הרמב"ם ז"ל דהיכא רמיזא בדבריו דתביעה כגביה אפי' גבי תוספת דאי מדנקט הרמב"ם ז"ל לשון תביעה לישנא דגמרא נקט כדרכו בשאר דוכתי דהרי הרי"ף ז"ל נמי נקט לשון תביעה ופי' בו כמה פירושים ובראש הפקר נמי נקט לשון תביעה ואדרבה כד דייקינן בדבריו משמע דסבר כפי' התוספות והרא"ש דאם השאיר התוספת הוי כאלו השאיר העיקר והכי משמע מה שאמר אלמנה שתבעה תוספת כתובה עם העיקר יש לה מזונו' דמשמע דוקא שתבעה עיקר ותוספת הא תבעה תוספת בלא עיקר או עיקר בלא תוספת הוי כאלו תבעה מקצת העיקר והניחה מקצתו. ונראה דקשיא ליה לרב המגיד בדברי הרמב"ם ז"ל אמאי לא מייתי האי מלתא במקומה בתחילת פרק זה גבי תביעת מזונות דכתב הרמב"ם ז"ל אלמנה נזונת מנכסי יורשים כל זמן אלמנותה עד שתטול כתובתה ומשתתבע כתובתה בבית דין אין לה מזונות וכו' וכן אם מכרה או משכנה וכו' אבל אם מכרה מקצתה יש לה מזונו' הכא הוה לי' לסיומי למלתיה אבל אם מכרה או תבעה מקצתה יש לה מזונות וכן התוספת כדין כתובה אם תבעה תוספ' והניחה העיקר או אפכא יש לה מזונות ע"כ. ומאחר דזכרון א' עולה לשניהם אמאי פלגינהו בתרתי. ותו מאי קמ"ל לפיכך אלמנה שתבעה תוספת כתובה עם העיקר אין לה מזונו' דהיא גופא מלתא דפשיטא וכבר נאמר למעלה כמה פעמים ובראש הפרק ולשון לפיכך וכו' משמע שלמד מזה ענין מחודש. ואי לדיוקא דמקצת כתובה אתא ולמימר דוקא שתבעה עיקר כתובה ותוספת הפסידה הא אם הניחה תוספת ותבעה עקר או הניחה עקר ותבעה תוספת יש לה מזונות למאי אצטריך דכבר נאמר בהדיא ואם תבעה מקצת והניחה מקצת. ותו הא דקאמר ואם תבעה מקצת והניחה מקצת אין לו מציאו' לכאורה דאם פירוש שתבע' עקר והניחה תוספ' לא הול"ל לשון מקצת ואם רצונו לומר שתבעה מקצת מן העיקר ומקצת מן התוספ' והניחה מקצת מזה ומזה מאי קאמ' כמי שתבעה מקצת מן העיקר והניחה מקצתו דהא הניחה ממש מקצת מן העיקר ותיפוק לי שאוכלת מזונו' מפני מקצת העיקר שהניחה ואם נפרש דה"ק שתבעה כל העיקר ומקצת מהתוספת והניחה מקצת מהתוספת בלבד ואשמועינן דאפ"ה נזונית בשביל קצת התוספת שהניחה אכתי העיקר חסר מן הספר דהכי הוה ליה למימר שתבעה כל העיקר ומקצת מהתוספת. ותו מאי האי דקאמר נעשה כמי שתבעה מקצת מן העיקר והניחה מקצתו ותלי תניא בדלא תניא דהיכן השמיענו הרמב"ם דין זה והלא פלוגתא דר"ש היא אפילו הניחה מקצת מן העיקר. ובסוף דבריו נמי איכא למידק דאמאי לא יצא בתובעת כמו שנכנס בתובעת ובמוכרת הכי היל"ל וכל התובעת או מוכרת סתם תבעה או מכרה עיקר כתובה ותוספת דנפקא מינה טובא לענין דינא כמו שאפרש.
ובירור דברי הרמב"ם מכוון עם הסוגיא על הדרך שפירשו הרב המגיד הכי איתא דבתחלת הפרק השמיענו דין האלמנה שהיא אוכלת מזונות עד שתטול כתובתה. ותכף אשמועי' דלאו דווקא עד שתטול אלא משתתבע כתובתה בב"ד ודייקא נמי דקא' מעיקרא תטול ובתר הכי קאמ' תתבע בלבד ומפני שטעם התביע' שמפסדת מפני שהיא כגבייה להכי קאמ' תטול מעיקר' לאשמועינן דטעם התביעה שהיא מפסדת היינו מפני שהיא כגבייה ולא משום העזה כמו שסוברים קצת מפ'. ועיקר הכוונה למידק דדוקא תביעה בב"ד אבדה דחשיבא כגבייה מאחר שהיא בבית דין אבל אם גבתה ממש כתובתה אפי' שלא בבית דין וכן כתב הרב המגיד ומשתתבע דווקא בבית דין כמו שאמרו בפ' נערה. ובמקום זה לא רצה לפרש דין תביעה מקצת או פריעת מקצת כי דבר זה לא נזכר בגמר' אלא גבי תנאי כתובה ככתובה דהיינו תוספת ובסוף הפרק השמיענו הרמב"ם ז"ל דין התוספ' וסמיך ליה דין הנדוניא והחילוק שביניהם דאף על גב דבחדא מחתא מחתינהו בגמרא תובעת ומוכרת ובנין דכרין ומשמע דכי היכי דלגבי בנין דכרין נדוניא בכלל ולענין זה מקריא תנאי כתובה ככתובה הכי נמי לתובעת ולשאר דאמרינן התם כמו שהכריחו מכאן הרמב"ן והרא"ה ז"ל והרמב"ם ז"ל חולק עליהם וסובר דדוקא לגבי בנין דכרין נכלל נדוניא בכלל כתובה כמו התוספת אבל לא לשאר מילי שנאמרו שם ולזה התחיל דין תוספ' כדין העיקר ולא אמר אלמנה שתבעה כו' משום דאין הכוונה אלא להשמיענו דין התוספת שהוא כדין העיקר לכל הפרטים ודוק מינה ולא דין הנדוניא דסמיך ליה כדין העיקר אלא לענין בנין דכרין בלבד כמו שכתב הרמב"ם בעצמו אחר זה ונעוץ סופן של פרק זה בתחילת מה שאחריו דבתר הכי מחלק דאין הנדוניא נכללת לענין הדין עם עיקר כתוב' אלא לגבי בנין דכרין ומ"ה נטר עד הכא לסומכו לענין הנדוניא. ומה שאמר לפיכך אלמנה שתבעה תוספת עם העיקר אין לה מזונות אף על פי שנראים דברים פשוטים השמיענו בלשון זה שני עניינים האחד דמאחר שתבעה התוספת עם העיקר אפילו הניחה הנדוניא אין לה מזונות ואזדא לטעמיה שמחלק בין נדוניא לתוספת כדפ' וכמו שנראה מדברי הריטב"א שכתב מהרר"י בספ' בית יוסף טור א"ה סימן ק"ג השני דדוקא מפני שתבעה התוספת עם העיקר אין לה מזונות הא אם לא תבעה התוספת עם העיקר אלא תבעה העיקר לבדו וגבתה אותו יש לה מזונות בשביל התוספת כמו שכתבו התוספות והרא"ש ובתר הכי אשמועינן דאם אחר שגבתה העיקר תבעה מקצת מהתוספת והניחה מקצתו להתפרנס ממנו הרי זו כמי שתבעה מקצת מן העיקר והניחה מקצתו דאוכלת מזונות בשביל השאר ומטעם זה לא אמר ואם תבעה העיקר עם מקצת מהתוספת דבעי לאשמועינן רבותא דלאו דוקא תבעה העיקר והשאירה מקצת מהתוספת אוכלת אלא אפילו גבתה אותו לגמרי והיתה ניזונת בשביל התוספת ואחר כך תבעה מקצת מן התוספת והניחה מקצתו אוכלת בשביל מקצת התוספת כלשון הרמב"ן ז"ל שכתב אלמנה שנפרעה עיקר כתובה והיתה ניזונית בשביל התוספת ותבעה תוספת וכו' לאשמועינן הרבותא שכתבנו ודוק. ובספרי הדפוס נמצא או הניחה מקצת והיא הנוסחא היותר מתחוורת ודא ודא אחת היא לענין דינא בשיטה שכתבנו והכי פירושא ואם תבעה מקצת מן התוספת דעלה קאי ובענין התוספת התחיל דין תוספת כו' ומדאמר תבעה מקצת מן התוספ' ממילא משתמע שהניחה שאר התוס' עם כל העיקר ומשום הכי בודאי אוכלת. או שעשתה הפך שלא הניחה אלא מקצת מן התוספת בלבד וכל השאר דהיינו עיקר כתובה ומקצת מן התוספת תבעה הוי כמי שהניחה מקצת מן העיקר ותבעה מקצתו ואשמועינן דלא תימא דמקצת מן התוספת כלא חשיב.
ואם תשאל השתא דאתית להכי מאי קמל"ן בתבעה מקצת מן התוספת דאוכלת מזונות בשביל העיקר וקצת מן התוספת דהא אמרת דאפילו בשביל קצת מהתוספת שהניחה אוכלת מזונות תשובתך דאשמועינן דמיקריא כתובה פרועה לענין פוגמת שאף על פי שאינו אלא פרעון כל דהוא הכתובה פגומה ונפקא מינה נמי למה שכתב הרא"ש ז"ל בשם גדולים וכתוב בתשובות הרמב"ן סימן קי"ח דיש חילוק בין נפרעה מקצת ללא נפרעה כלל דכשנפרעה מקצת כתובה יכולי' היורשי' לפרוע לה השאר ולהפסידה מזונות ואשמועינן דאפילו נפרעה מקצת מן התוספת בלבד יכולים לסלקה ודוק לשון הרמב"ם ז"ל בראש הפרק שלא יצא במה שנכנס דהיינו תובעת ומוכרת וכשאמר אבל אם מכרה מקצתה לא הפסידה מזונות לא אמר אם מכרה או תבעה מקצתהלא הפסידה מזונות למידק דדין התביעה משונה דמשעה שתבעה מקצת בב"ד אבדה מזונות בצד מה שיכולים היורשים לכופה ולסלקה מהמזונות כדי שלא תפרע הכל ותניח דינר ומאחר שהוא קנס דנראה דלא גזור אלא בתובעת בלבד ולא במוכרת ומוחלת וכן נראה מדקדוק לשון הרמב"ן בתשובה שכתב וזה הוא חילוק בין נפרעה מקצת ללא נפרעה כלל דמשמע דוקא תבעה ונפרעה ואין לך בו אלא חידושו ומכל מקום פשטן של דברים משמע דלא נתנו דבריהם לשיעורים ובכל גוונא כשהניחה מקצת כופין אותה כו' והא דלא כתב הרמב"ם בהדיא הרי היא כמי שתבעה מקצת מן העיקר ואבדה מזונות למידק מאי דפרישית דרישא דמילתיה דהרמב"ם דהיינו תבעה מקצת לאו לענין מזונות אתא אלא לענין פוגמת כתובה ולענין שהיורשין יכולים לסלקה מהמזונות לז"א סתם הרי היא כמי שתבעה מקצת מן העיקר לכל דינין שבתורה. שמעת מינה לדעת הרמב"ם ז"ל דמאי דאמר בגמרא לתובעת כולל כמה ענינים חדא דכי היכי דתובעת עיקר כתובה אף על פי שלא גבתה אבדה הה"ד תובעת תוספת וזאת שנית דכמו שהתובעת עיקר כתובה מיקרייא כתובה פגומה אפילו בתביעת קצתו כשנפרעה קצתו לענין שבועה ולענין שהיורשי' מסלקים אותה מהמזונות הוא הדין נמי בתובעת תוספ' או מקצתו תו אשמועי' בענין ההנח' דאפי' לא הניחה אלא מקצת מן התוספת הוי כאילו הניחה מקצת מן העיקר ואוכלת מזונות בשבילו ומטעם זה נקט הרמב"ם החידוש הראשון והב' בתביעה ואם תבעה כו' והחידוש הג' בענין ההנחה או הניחה כו' ולז"א הרי"ף ז"ל לא שנא תובעת כתובה ולא שנא תובעת תוספת לכלול כל דינין שבעולם. וכדי שלא נטעה לפרש דמאי דאמר בגמ' נפקא מינה לתובעת היינו לאשה שתובעת כתובה סתם דהתוספת בכלל כמו שפירשו רוב המפר' לז"א וכל המוכרת או מוחלת סתם התוספת בכלל ולא אמר התובעת סתם עם היות דבתובעת סלקינן ונחתי' מעיקרא ולבסוף אלמנה שתבעה כו' לגלויי דאין פירוש לתובעת דאמר רבי ינאי לתובעת סתם בב"ד דהתוספת בכלל אף על פי שהדין דין אמת אלא דלפי פירוש זה /הה"ד/ ההוי נדוניא שנכלל בלשון כתובה בתובעת כתובה סתם כמו שהכריחו הרמב"ן והרשב"א והרא"ש נמי כתב נדוניא דמקרייא כתובה מיהו הרמב"ם רוצה לדקדק דמאי דאמר בגמרא תוספת דוקא ובמאי דפ' ואזדא לטעמיה ולזה הקדים הרמב"ם דין תוספת כתובה כדין העיקר כלומר ולא כענין הנדוניא שאינה נכללת בכלל כתובה אלא לענין השם בלבד שנקראת כתובה כדבר הנוגע לענין הלשון כמו שנפ' מיהו התוספת אף על פי שלענין הלשון הוא יותר גרוע מן הנדוניא דהנדוניא בלחודה מקרייא כתובה והתוספת בלחודיה לא מקריי' כתובה והכי דייק דין תוספת כתובה ככתובה כלומר דאף על פי שנקרא תוספת כתובה דמשמע דאינו כתוב' ממש אף על פי כן דינו ככתובה ממש ומטעם זה אלמנה שתבעה עיקר כתובה עם התוספת כלומר שבענין התביעה בב"ד צריך לברר תביעתה שהיא עיקר ותוספ' מפני שהוא בב"ד ודווקא בענין התביעה שהיא בב"ד צריכה לברר תביעתה מיהו אם מכרה או נתנה או משכנה סתם כתובה התוספת בכלל מפני ששניהם כתובה שמם בכל מקום הכוונה דאף על פי דתוספת לחודיה לא מיקרי כתובה כמו הנדוניא דאפילו לחודה מיקרייא כתובה מכל מקום שניהם נקראים כתובה בכל מקום כלומר דבהצטרפות התוספת עם העיקר שניהם נקראים כתובה בכל מקום.
ואם נפשך לומר והוא הנכון ועומק דברי הרמב"ם דבענין התוספת רבותא אשמועינן דלאו דווקא בענין הלשון הוא שוה עם העיקר כמו הנדוניא שאינה שוה עם העיקר אלא בענין הלשון בלבד ולא בענין הדין עד שמכח זה נפרש דמאי דאמר רבי ינאי לתובעת היינו לתובעת כתובה סתם דתוספת נמי תבעה ולפי פירוש זה הה"ד נדוניא דהא ליתא דדין תוספת כתוב' כדין העיקר דאפי' בענין הדין הם שוים בג"ש מופנה מכל הצדדי' ומאחר שתוספת שוה עם העיקר בענין הדין כ"ש בענין הלשון ובכלל ק"ק מנה דהנוגע לענין הלשון צריך להסתיים מענין הדין. ומטעם זה דבתר דינא אזלינן דוקא תוספת ולא נדוניא לפיכך אלמנה שתבעה בפירוש תוספת כתובה עם העיקר אפילו הניחה הנדוניא אוכלת כדפ' והשת' הלשון נגרר אחר הדין כמו שסיים ששניהם כתובה שמם בכל מקום. אבל למאן דמפרש בפירוש לתובעת היינו לתובעת סתם ולא איתקשו אלא לענין הלשון בלבד בודאי דכל שכן נדוניא ולפי סברתו לענין הדין לא שמענו כלום מאותה סוגיא דרבי ינאי לא גבי תוספת ולא גבי נדוניא ואין כן דעת הרמב"ם כמו שכתבתי ובשיטה זאת דבריו מכוונים עם הפשרה שעשה הרשב"א. ואי בעית אימא דה"ק דהתוספת שהוא נכלל עם העיקר בענין הדין כמו שהתחיל דין תוספת כתובה כו' הוא נכלל גם כן בענין הלשון כמו שסיים ששניהם כתובה שמם בכל מקום אבל נדוניא שאינה נכללת עם העיקר בענין הדין גם כן אינה נכללת בענין הלשון במה שנוגע לענין הדין כמו התובעת כתובה סתם או המוכרת או המוחלת דהתוס' בכלל ולא הנדוניא אף על גב דמיקרייא כתובה בכמה דוכתי והטעם משום דהשם גריר בתר הדין וזה דעת הרב המגיד בדברי הרמב"ם שאין הנדוניא נכללת עם הכתובה אפילו בדבר הנוגע לענין הלשון ונפקא מינה דתובעת או מוכרת סתם תוספת בכלל ולא נדוני' ודו"ק. ואגב אורחיה דחה גם כן שלא נפ' כפירוש התוספות דלתובעת היינו לתובעת כתובה ומנחת תוספת ונדחוק הלשון דמשמע דתובעת קאי אתנאי כתובה דלעיל ואפילו הכי לא נהיר כדפ' דהוה משתמע דדוקא בשביל שמנחת כל התוספת והא ליתא דאפילו הניחה מקצת התוספת אוכלת אבל גבי נדוניא אפילו הניחה כלה אינה אוכלת לכל אלו הפירושים שפירשנו מיהו אם תבעה כתובה סתם לפי הפירוש האמצעי שכתבנו נראה דהה"ד נדוניא ומטעם זה דייק שפיר אלמנה שתבעה עיקר נדוניא עם התוספת כלומר דלפי טעם זה צריכה לפרש ומחמת תביעתה בפירוש נשארה הנדוניא ומטעם זה לא סיים והתובעת סתם תוספת בכלל משום דלאו דוקא תוספת אלא הה"ד נדוניא כדפ' ואף על פי שטעם זה מסכים עם הרשב"א ומכוון להלכה מ"מ הרב המגיד כתב והנראה מדברי רבינו שאין הנדוניא נכללת בכלל כתובה לשום דבר אלא לדברים שאמרם רבינו בפירוש וזה עולה כפי הטעם האחרון שכתבתי. נמצינו למדין מכל הני מילי מעלייתא שכתב הרמב"ם שלא במקומם פירוש סוגייא דרבי ינאי בדקדוק גדול וראוי מעיקרו לאותם הפירושים שנתפרשו בה כל זה כלל הרמב"ם ז"ל בלשונו הזך וצלול ולענין הלכ' ילפינ' מיניה דהנדוני' אינה בכלל כתובה לענין הדין ואפילו הניחה כל הנדוניא אינה אוכלת כמו שרצה לדקדק מהרר"י מדברי הריטב"א סימן ק"ג ומדברי רשבש"ץ עוד נראה מדבריו דאפילו בענין השם גבי תובעת סתם אינה נכללת הנדוניא אלא התוס' בלבד. עוד למדנו מדקדוק לשונו דאפילו תבעה מקצת מן התוספת פגמה הכתובה ואם כן מיקרייא כתובה פרועה לענין שהיורשין יכולין להגבות לה השאר בעל כרחה ולהפסידה מזונות ומכאן משמע דהא גבי נדוניא דלא נכללה בדין כתובה כלל אפילו תבעה מקצתה או כולה לא פגמה ואין היורשין יכולי' להגבותה כתובתה מה שנשאר בע"כ מיהו אם משכנה או מכרה מקצת כתובה או תוספת היה איפשר לחלק בענין הסילוק ולמימר דדוקא תבעה דאיכא מאן דסבר דבתביעה לחודה מפסדת משום הכי אפילו למ"ד אינה מפסדת נחתינן דרגא דהיורשין יכולין לסלקה בפרעון הכתובה אבל במכרה או משכנה דליכא מאן דסבר דבמחילת או מכירת מקצת מפסדת גם כן אין היורשין יכולים לסלק' ולהכי לא פירש כדברי הרמב"ם אלא בנפרעה מיהו הביא ענין הסילוק גבי אבדה או משכנה נמי גם הרא"ש ז"ל סמכו לענין זה ואף על פי שעיקר הטעם שנתן אינו מתיישב כל כך אלא בנפרעה ולא באבדה או מחלה מ"מ לא נתנו דבריהם לשיעורים ועלו בידנו דברי הרמב"ם מבוררים דבר דבור על אופניו.
ומשכחנא מרגניתא בהאי שקלא וטריא לתרץ מה שהקשו התוספות והרמב"ן והרא"ש והר"ן על פרש"י והרי"ף שפירשו הא דאמר ר' ינאי לתובעת היינו דלא שנא תובעת תוספת ולא שנא תובעת עיקר מפסדת מזונותיה דאתיא דלא כהילכתא דהילכתא כרבנן דאינה מפסדת עד שתתבע הכל אבל אם תבעה תוספת והניחה עיקר או תבעה עיקר והניחה תוספת לא תפסיד דמקצת כסף ככל כסף ונאמרו בתירוץ קושיא זו תירוצים גם קצת מפרשים דחו פרש"י והרי"ף מדוחק קושיא זאת ובשיטה שכתבתי עיקר קושיא ליתא דמאי דאמרינן הרי"ף ורש"י מפסדת אינה מפסדת היינו ענין הסילוק דקודם שתפרע התוס' היתה אוכלת על כרחם של יתומים ועתה אינה אוכלת אלא ברצונם מפני שאינם רוצים ליתן לה כתובה דעל כרחך אפילו תבעה כל כתובתה דלכולי עלמא הפסידה מכל מקום אם לא רצו היורשים ליתן לה כל כתובתה זנים אותה על כרחה אלא שאם תבעה ונתרצו היורשים ליתן לה כתובה אבדה משעת תביעה וב"ד ישתדלו לכפות היורשים ליתן הכתובה מיהו אם חזרה ונתרצית היא לאכול מזונות ולהניח הכתובה והם רוצים בזה א"נ שאין בידם תשלום הכתובה אין ספק שאוכלת דמאי טעמא אמרינן הפסידה מזונות משעת תביעה מפני שהוא כגבוי ואם אינם רוצים לשלם או שאין בידם היכי חשבינן ליה כגבוי כללא דמילתא דאינה מפסדת מזונות אלא בתנאי שישלימו לה כתובתה מעתה אפילו בתבעה מקצת כתובה כבר הפסידה מזונות מאחר שהרשות ביד היורשים להשלים לה השאר בחדא מחתא ולסלקה לגמרי ואין בין תובעת כל הכתובה לתובעת מקצת חילוק רק דבתובעת מקצת מפסדת תכף בתנאי שישלימו לה כתובת' אבל בתובעת מקצת מפסדת לכשישלימו לה מיהו בתרוייהו מפסדת מזונות ורבי ינאי לפרש"י והרי"ף מסתם סתומי למילתיה לכ"ע דלר"ש דאמר לא אמרינן מקצת כסף ככל כסף איבדה מזונות תכף בתנאי שישלימו לה כתובה לא שנא תובעת עיקר כתובה דהוי עיקר כסף דקרא ולא שנא תובעת תוספת דאיכא למימר דלא מיקרי כסף מכל מקום אבדה מזונות משעת תביעה ולרבנן דאמרי מקצת כסף ככל כסף גם כן אבדה מזונות לכשישלימו כתובת' ומאחר שאינה אוכלת אלא ברצון היורשים שאינם רוצים ליתן לה כתובה מיקרי שפיר אבדה מזונות וה"ק לא שנא תבעה עיקר כתובה והניחה תוספת דפשיטא דמפסדת מאחר שתבעה עיקר כסף היורשין מסלקין אותה על כרחה אלא אפילו תבעה תוספת שאינו עיקר כסף מפסדת מזונות שהיורשין יכולים לסלקה ואינה אוכלת אלא מפני שהם רוצים לעכב כתובתה מיקרי שפיר אבידת מזונות וזה תירוץ נכון לשיטת רש"י והרי"ף ואנו תמהים על הרמב"ן והרא"ש אמאי לא תירצו דברי רש"י והרי"ף כפשטא בדין דין אמתשלימדונו הם דהיינו ענין הסילוק ואני אפרש לקמן בסייעתא דשמייא עומק כונת' דעל כרחינו מאחר שדרך זו כבשוה הם לפנינו אין ספק שלא פירשו רבותינו ממנה אלא מדעת כמו שאפרש במסקנת דברי.
וסוגייא דרבי ינאי דפרק אף על פי בשיטה זאת הכי פירושא דקשיא ליה במתניתין מאי קאמר אף על פי שאמרו בתולה גובה מאתים ואלמנה מנה אם רצה להוסיף כו' דמה ענין זה לזה דמילתא דפשיטא היא דהרוצה להתחייב לחבירו בכל ממון שבעולם אף על פי שאינו חייב מאחר שכותב שטר עליו הרי הוא מחוייב. ותו דמה ענין הגבייה להוספה דהכי הוה ליה למימר אף על פי שאמרו כותבי' לבתולה מאתים ולאלמנ' מנה אם רצה להוסיף כו' לזה אמר דחדא מיתרצא אידך דאם היה אומר אם רצה לכתוב כו' הוה קשיא לך דאפי' בשאר בעלי חובות דעלמא והוה קשיא לך אמאי לא אמ' אף על פי שאמרו כותבין לבתולה כו' אמנם התנא לא קתני אלא רצה להוסיף למידק דאף על פי שמנה מאתים הוא עיקר כתובה ובה הקלו מקולי כתוב' בענין הגבייה והחמירו מצד א' ומשום הכי הוה אמינא דאין לך בו אלא בעיקר כתובה קמ"לן דאם רצה להוסיף אפילו מאה מנה יוסיף ונעשה תוספת דומיית העיקר ויש לתוספת דין כתובה ממש ולא דין שאר חובות דעלמ' וכל התקנות שתקנו בכתובה בענין גבייתה הוא הדין גבי תוספת ולשון תוספת הכי מישתמע תוספת מעין העיקר ודין אחד לשניהם. ואמרינן למאי נפקא מינה אם תדון ככתובה או כשאר חוב דעלמא ופירשו לתובעת דלא שנא תבעה עיקר כתובה דפשיטא דכבר אבדה מזונות דביד היורשים לסלקה ולהגבותה כתובתה ע"כ ואם אין מסלקים אותה מהמזונות אינה אוכלת מתנאי בית דין אלא מרצון היורשים כו' ולא שנא תובעת תוספת אפילו הניחה עיקר כסף אבדה מזונות ואינה אוכלת אלא מפני שהם מעכבים המקצת מיהו אי הוה תני רצה לכתוב הוה מישתמע שאינו מחוייב בתוספת זה אלא מחמת חייובו בשטר והוי כשאר חוב דעלמא ותנא דמתניתין לא סבר הכי אלא שהוא מחולק משאר חובות לכל אלו הדברים לתובעת ולמוכרת ולבנין דכרין כו'. והטעם מפני שתנאי כתובה ככתובה. ודקדק עוד דאף ע"ג דמלשון להוסיף אינו מבורר כל כך להכריח שלא יהיה דומה לשאר חובות מכל מקום ממה שברח התנא מלשון כתיבה ורצה לכתוב לא קתני דע"כ הוה משתמע דהוי כשאר חוב והוי לישנא דדייקא שפיר דבשעת כתיבה צריך שיוסיף ונקט להוסיף שהוא לשון הסובל פירושים אין הכוונה אלא להוציאו מכלל שאר חובות ולהכי נקט לישנא דלא דייק שפיר גבי גבייה דמשמע אם רצה להוסיף בגבייה יוסיף והא פשיטא דאם רצה ליתן כל נכסיו יתן כנ"ל פירושא דמילתיה דרבי ינאי לדעת הרי"ף ורש"י בקיצור מופלג.
ואוליפנא מהאי פירושא לענין הלכה דדוקא תוספת שאינו כחוב משום הכי מפסדת מזונות בתביעה דהא כל עיקרא דמתני' ושינוי הלשון לא אתא אלא להוציא תוספת מכלל חוב דעלמא והפסידה היא על הדרך שפירשתי שהיורשין כופין אותה ומסלקין אותה בתביעת התוספת בלבד והה"ד והוא הטעם אם הניחה התוספת בלבד שאינה מפסדת מזונו' עד שעת הסילוק אפילו תבעה כבר מנה מאתים אוכלת עד שישלימו לה אבל נדוניא שהיא כחוב שתי חלוקות אלו בטלות דלא שנא אם הניחה הנדוניא בלבד ותבעה כתובה ותוספת דתכף אבדה כמו שכתבו המפ' ולא שנא גבתה הנדוניא והניחה עיקר ותוספת נדוניא כמאן דליתא דמי לענין מזונות דשני חלוקות אלו בסגנון אחד נאמרו לכל הפירושים אפילו לפי' הרמב"ן וה"ק לא שנא תובעת עיקר ומנחת תוספת ולא שנא תובעת תוספת ומנחת עיקר בכל גוונא אוכלת מזונות כמו שפי' הרמב"ן שמה שכתב הרי"ף מפסדת מיירי כשכבר נפרעה העיקר והיתה אוכלת בשביל התוספת דוק ותשכח וכמו שהחלוקה הא' דהיינו ענין ההנחה קיימת הה"ד הב' דהיינו ענין התביעה ודוק מינה דגבי נדוניא כמו שהא' בטלה דהיינו ענין ההנחה כמו שכתבו המפרשי' הה"ד הב' דהיינו ענין התביעה ובשיטה שכתבתי למעלה דמפסדת שכתב הרי"ף היינו ענין הסילוק ותלי טעמא מפני שאין התוספת כחוב דעלמא נפשטה השאלה מהסוגיא בעצמה כדפ' דתובעת דקתני מפסדת דהיינו ענין הסילוק היינו דווקא בתביעת תוספת או בהנחתו והטעם משום דתנא דמתניתין אשמועי' דתוספת אינו דומה לחוב דעלמא אלא תנאי כתובה ככתוב' ודוק מינה דהא נדוניא שהיא כחוב דעלמא אינה מפסדת כתובעת נדונייתה בענין הסילוק כמו שפירשתי לדעת רש"י והרי"ף והה"ד נמי דאינה מרווחת בהנחתה כמו שכתב מהרר"י בב"י דמשעה שתבעה עיקר כתובה ותוספ' אבדה מזונו' ולמד מהר"ר מדברי ר' שלמה ברשב"ץ ומדברי הריטב"א ז"ל שכתבו דמזוני בתר עיקר גרירי ולא בתר נדוניא.
הא קמן פשיטות השאלה מהסוגיא בעצמה על הדרך שפירשוה אבות העולם הרי"ף ורש"י ותירצנו דבריהם ז"ל בפשיטות שאלתינו גם מדברי הרמב"ם באר היטב דבהא סלקי' ובהא נחתי' בענין הסילוק שנשאלנו כללא דמילתא לפי שיטה זו דלדעת הרי"ף והרמב"ם ורש"י ז"ל נדוניא שהיא כחוב אינה מעלה ולא מורדת לענין מזונות. והרא"ש ז"ל נמי כתב סוף פרק הנושא עלה דהא דרבי ינאי ז"ל וקיימא לן כרבי ינאי דתנאי כתובה ככתובה מיהו דווקא תוספת אבל נדוניא מסתבר שהיא כחוב. ובפרק אף על פי כתב נמי דמאי דאמרינן לתובעת ולמוכרת היינו לענין תוספת אבל נדוניא לא ז"ל ונדוניא נמי דמיקרייא כתובה כמו שאמרו כתובתה תחת קבורתה אין דינה ככתובה ע"כ והוא פירש דמאי דאמרי' לתובעת היינו דאם תבעה עיקר והניחה תוספת דאוכלת בשביל התוספ' ועלה קא קא' דדוקא תוספת אבל נדוניא לא הרי בהדיא דאם הניחה נדוניא ותבעה עיקר ותוספת דאינה אוכלת בשביל הנדוניא מפני שהיא כחוב הה"ד והוא הטעם בענין התביעה אם תבעה הנדוניא והניחה השאר כדפ' דהא בהא תליין ושני חלוקות אלו נכללו בלשון לתובעת כדפ' ומן התימה על מהרר"י ז"ל למה הוצרך ללמדה מדברי ר' שלמה ברשב"ץ ומדברי הריטב"א ורפויי מרפייא בידיה כמו שאמר ומשמע דאם הניחה נדוניא וכו' והלא זיל קרי בי רב הוא כדברי הרא"ש באר היטב גם הרשב"א ז"ל לפי הפשרה שעשה נראה דלענין זה אין הנדוניא בכלל דלא מן השם הוא זה אלא מעיקר דינא כדפ' והר"ן והרב המגיד מסכימים לפשרה זאת עוד כתב הרא"ש והר"ן סוף פ' הנושא גבי תנאי כתובה ככתובה לענין הניזונית עד כ"ה שנה ואיפשר שאין הנדוניא בכלל גם רבינו ירוחם מסכים לדעת הרמב"ם שאין הנדוניא בכלל כתובה.
כללא דמילתא דלדעת הרי"ף ורש"י והרמב"ם והרא"ש והרשב"א והר"ן והרב המגיד והריטב"א ורבינו ירוחם ור"ש בשרב"ץ /ברשב"ץ/ נדוניא אינה מעלה ולא מורדת לענין מזונות לא לענין ההנחה ולא לענין התביעה בענין הסילוק כמו שדקדקתי מהסוגיא בעצמה וגם כן זיל בתר טעמא דמה טעם אמרו דיכולין לסלק כדי שלא תניח על דינר אבל מאחר שהניחה תוספת ועיקר לא שייך האי טעמא.
וזהו פשטן של דברים מיוסד על הסוגיא ושטחיות דברי הפוסקים שנראה דענין הסילוק הוא מעיקר דינא כמו שבא בתשובות הרמב"ן סתם גם כן הרא"ש ז"ל כתבו בשם הגדולים והוא הוסיף שדברים של טעם הם דוק ותשכח. אבל עוד לאלוה מלין בעומקא דדינא ואציע קודם מה שמצאתי להרא"ה ז"ל שכתב בתחלת פרק אף על פי גבי תנאי כתובה ככתובה נפקא מינא לתובעת ולמוכרת ולמוחלת ולבנין דכרין וכו' ז"ל תנאי כתובה ככתובה והה"ד לנדוניא דבכל דוכתא מיקרייא כתובה כדאמרינן לעיל תקנו כתובה תחת קבורה וכדאמרינן הבו ארבע מאה זוזי לכתובה דברתי תדע דהא מורדת דחשבינן הכא אמרי' לקמן בהדיא דפוחתין לה מנדונייתא וכן עוברת על דת וגבי ולבנין דכרין כתב עוד ז"ל לומ' שיורשין תוספת כתובה והה"ד נדוניא דהא כל עיקר תקנתא לא הואי אלא על הנדוניא והה"ד לכל אילו שילמוד סתום מן המפורש ע"כ. וזה דעת רבו הרמב"ן ז"ל כמו שכתב הר"ן בשמו זה לשונו בשמו של הרמב"ן אלמא נדוניא כתובה איקרי ולפיכך כתב ז"ל דכל דיני כתובה דמנה מאתים על נכסי צאן ברזל הם ע"כ וכן כתב הרב המגיד בשמו של הרמב"ן. ומצאתי לה"ר שמואל שכתב בספר גרם המעלות גבי תנאי כתובה ככתובה לתובעת וכו' ז"ל דעת הרבים דהה"ד נדוניא שהיא ככתובה לכל אילו הדברים שאם התוספת נידון ככתובה אף כי הנדוניא שנקראת כתובה בקצת מקומות וכן המורדת פוחתין לה מנדונייתה וילמד סתום מן המפורש ע"כ. נמצאת למד דלפי דעת הרמב"ן והרא"ה והרבים הנמשכי' לדעתו כמו שהעיד ה"ר שמואל דמאי דאמרינן גבי תובעת בענין תוספת הה"ד גבי נדוניא וכי היכי דגבי תוספת אמרינן דאם נפרעה עיקר כתובה והניחה תוספת או תבעה תוספת והניחה עיקר אוכלת הה"ד נמי גבי נדוניא אם הניחה הנדוניא אוכלת בשבילה כ"ש לענין הסילוק דאם נפרעה הנדוניא כולה דודאי מיקרייא כתובה פרועה לענין שיכולים היורשים לסלקה. וכבר פירשתי למעלה דלא שנא תוספת ולא שנא עיקר דכתב הרי"ף דמפסדת מזונות היינו לענין הסילוק שהיורשין מסלקים אותה בהשלמת כתובתה כי היכי דלא תיקשי ליה דהילכתא כרבנן כדפ' לעיל ולפי סברא זאת הה"ד לנדוניא דמסלקי' אותה בפריעת הנדוניא כמו שכתב הרמב"ן והרא"ה דכל דיני ק"ק גבי נדוניא כתב ה"ר שמואל דכ"ש הוא מהשתא כל מה שדקדקנו למעלה גבי תוספת הה"ד גבי נדוניא וענין הסילוק שפירשנו לדעת הרי"ף ורש"י הה"ד גבי נדוניא כמו שסובר הרמב"ן ז"ל נמצינו למדין דדברי הרי"ף ורש"י מתפרשים למר כדאית ליה ולמר כדאית ליה דמאן דאמר דנדוניא אינה בכלל מוקי למילתיה כהרי"ף כדפ' לעיל ומאן דאמר דנדוניא נמי הויא כעיקר מוקי נמי למילתיה כהרי"ף ורש"י וחד טעמא הוא. מיהו אף על גב דהרמב"ן והרא"ה והר"ש הם כת א' לכלול כל דיני העיקר כנדוניא מ"מ מאחר שהרמב"ם וקצת מפרשי' כת א' סוברים דהנדוניא גרועה מן התוספת בודאי נראה דכוותיה נקיטינן לבעלמא. אבל במה שאכריח לפנינו דהרשב"א שעשה פשרה ביניהם מודה בהדיא בנ"ד דידן /תיבה כפולה/ והרא"ש גם כן דאזיל לשיטת הרשב"א בענין הפשרה והר"ן והרב המגיד דמדבריהם מוכח דמודים מודים לענין פשרה זאת אין ספק דלא נקיטי' כהרמב"ם בזה ובפרט להוציא ממון יתומים וכ"ש במאי דפרשית לעיל שאף הרמב"ם איפשר שמודה לענין פשרה זאת כמו שאכתוב לפנינו בדרך פרט בס"ד הילכך מסתבר לפסוק דמיקרייא כתובה פרועה לענין הסילוק.
ובר מן דין הואיל וחילוק זה שכתב הרמב"ן בתשובה לחלק בין כתובה שנפרעה מקצת ללא נפרעה כלל לא נמצא לא' מהפוסקים הראשוני' שיכתבהו בשמו אלא בתשובות הרמב"ן ז"ל סימן קי"ח נראה דהוא מאריה דשמעתא שאפילו הרא"ש לא הביאו בשמו אלא בשם אחרים, ומאחר שהרמב"ן ז"ל כתב סתם שכל דיני מנה ק"ק הה"ד גבי נדוניא אין ספק שבסילוק זה אגמריה סמיך דודאי כשאמר ובזה הוא חלוק כתובה פרועה במקצת ללא נפרעה כלל ע"כ דמאי דמיקרי לפי סברתו כתובה פרועה במקצת קאמר דהיינו בין תוספת בין נדוניא וזה פשוט. ומאחר דהוא מאריה דשמעתא בענין זה מסתברא דבודאי כוותיה נקיטינן.
מצורף לזה שבענין ההפרש שבין נדוניא לתוספת אשכחנא א' מהפוסקים דפשיטא ליה לחלק ביניהם אלא ספוקי מספקא להו דהרב המגיד כתב ומדברי רבינו נראה דאין הנדוניא בכלל כתובה כו' ולשון נרא' משמע אף על פי שאינו סמוך גם הרא"ש והר"ן כתבו ואיפשר דאין הנדוניא בכלל גבי תנאי כתובה ככתוב' מעת' לא שבקינ' מאי דפשיט' ליה להרמב"ן והרא"ה והנמשכי' לדעתו שכתבו דכ"ש נדוניא משום מאי דמספקא להו לשאר הפוסקים. וכ"ש לאפוקי ממונא דיתמי לענין מזונות וכיוצא דאפילו היה הדבר בספק מכל הפוסקים אם מסלקים אותה כשנפרעה נדונייתא לא מפקינן מזוני מהיורשין על הספק דאדרבה מוקי ממונא בחזקת מאריה כ"ש כשמצאנו בעל השמועה בעצמו הרמב"ן ז"ל שכתב דהה"ד נדוניא לכל דיני העיקר ומפרשי' אחרים שכתבו דכ"ש נדוניא אם כן הבו דלא לוסיף עלה שלא תהיה גרועה מן התוספת ובפרט לאוקמיה ממונא בחזקת מאריה בענין הסילוק וכיוצא.
הילכך אפילו נודה דאם נפרעה מנה ק"ק ותוספת והניחה נדונייא דאינה אוכלת מזונות בשביל הנדוניא כמו שכת' מהרר"י ז"ל ומשמע דאם הניחה וכו' אין לך בו אלא חידושו לאוקמיה ממונא בחזקת היתומים והבו דלא לוסיף עלה לאפוקי ממונא מיתמי דהיינו כשנפרעה נדוניא דלא מפקינן ממונא מיתמי לענין מזונות כשרוצים להשלים דאפי' באלמנה שהניחה נדוניא לא קים ליה לרב בהדיא שכתב ומשמע וכו' אף על גב דהוי לאוקמי ממונא ואם לדין יש תשובה כמו שאפ' בס"ד ואכריע ענין זה מדברי הרשב"א ז"ל שאפילו תאמ' שתשובה זאת המכונה להרמב"ן ז"ל היא של הרשב"א ז"ל כמו שיש קצת שאלות שהם של הרשב"א ביניהם כ"ש שהוספת כמו שאפ' וזאת היא טענה א'.
ואם תשאל שהרי הרא"ש ז"ל הביא דין זה משם הגדולים דבנפרעה מקצת יכולים היורשים לסלקה מהמזונות בפרעון שאר הכתובה ואמ' דדברים של טעם הם דאם לא כן תגבה כל הכתובה ותניח דינר וזיל בתר טעמא דמאחר שהניחה עיקר כתובה ותוספת ליכא למיחש להכי.
תשובתך וליטעמיך גבי תוספת נמי אימא הכי דמאחר שהניחה מנה ק"ק שהוא דבר קצוב ועיקר כתובה ובודאי דמזוני בתר עיקר כתובה גרירי אם כן למה נחוש שלא תניח הכתובה על דינר מאחר שלא נפרעה כלל מהנקרא בשם כתובה עיקרית דהיינו מנה ק"ק אלא על כרחך מאי אית לך למימר דהאי מילתא דהשלמת כתובה תקנתא דבתראי היא ולא נתנו דבריהם לשיעורים אם כן על כרחך הה"ד והוא הטעם לענין נדוניא דהא אמרינן דלאו מעיקר דינא אתינן עלה אלא משום תקנתא שלא תניח על דינר הילכך לא שאני לן בין נדוניא לתוספת בענין זה דבכל הנקרא בשם כתובה תקון ואדרבה לענין רוב סך הממון הנדוניא עיקר כמו שפירשו עלה דמתניתין דאמרה דלעולם היא תובעת כתובתה עד כ"ה שנה ואמרו בירושלמי אפילו כתובתה אלף דינר תנאי כתובה ככתובה ופירשו המפ' דעל הנדוניא קאמר ראיה לדבר דמייתי עלוי ההיא דמרתא בת ביתוס וההיא ודאי דנדוניא היא שכך אמרו בפירוש שהכניסה תרקבא דדינרי וזה ודאי נדוניא.
מעתה נקיטינן דמאחר שהיא תקנתא דבתראי עיקרה על הנדוניא ועוד אכריע זה ובר מן דין מאחר שרוב האחרונים מודים להרמב"ן ז"ל בענין הנדוניא דהוי ככתובה לפחות במקצת בודאי דלפי סברתם תקנו ואין אנו צריכים לכל זה דכבר הוכחנו דלא נתנו דבריהם לשיעורים. נמצינו למדין דאפילו נודה דאם הניחה הנדוניא הפסידה מזונות מעיקר דינא משום דקיימא לן ככת החולקי' עם הרמב"ן ז"ל דמזוני בתר עיקר ותוספ' בלבד גרירי וכמו שדקדקנו לעיל מלשון הרמב"ם ז"ל מכל מקום אין לך בו אלא חידושו בהניחה נדוניא בלבד משום דהוי מעיקר דינא אבל בתבעה הנדוניא בלבד הוי כמי שתבעה תוספת לענין הסילוק מטעמא דפרישי' דענין הסילוק תקנתא דבתראי שהם הרמב"ן והרשב"א והרא"ש שהביאו תקנה זאת ולא נתנו דבריהם לשיעורים כ"ש שהם אמרו והם אמרו.
ותירצנו בזה מאי דהוה קשיא לן לעיל מה שהקשו התו' והרמב"ן והרא"ש על פרש"י והרי"ף שכתבו דלא שנא תבעה עיקר ולא שנא תבעה תוספת הפסידה מזונו' דאתיא דלא כהלכתא דקיימא לן כרבנן דלא הפסידה עד שתתבע הכל ע"כ ומאי קושיא דאימא דמכל מקום הפסידה מזונות בגביית מקצת לענין שהיורשין משלימין לה ומסלקין אותה מזונות כמו שכתבתי למעלה ובשיטה זאת רויחא שפיר דהיכי מצו לאוקמי דברי רש"י והרי"ף בענין הסילוק אם הסילוק היא תקנתא דבתראי הרמב"ן והרא"ש וכו' ובר מן דין אפילו נאמ' דמימות הרי"ף והגאונים הראשונים נתקנה תקנה זאת מכל מקום לא מצו לאוקמי דברי הרי"ף ורש"י בענין זה דהרי"ף ורש"י לפרושי דברי רבי ינאי בעיקר דינא אתו ומה ענין הסילוק שהיא מכח התקנה בזה ורבי ינאי בעצמו קאי עלה דמתניתין ומטעם זה הנאה ומתקיים לא פירשו אותה סוגיא דרבי ינאי בענין הסילוק כמו שפירשתיה אני. והשתא אל תקנטיני מדברי הרמב"ם בנדון דידן בענין הסילוק דכל מה שכת' הרמב"ם והראשונים גבי נדוניא ותוספת היינו לעיקר דינא מיהו בענין התקנה כך ראוי לתקן בכל הנקרא בשם כתובה כ"ש דהמסתבר יותר דהאחרונים אחר הרמב"ם תקנוה וכבר כתבתי דבודאי אגמרייהו סמיכי והם אמרו והם אמרו וגדולה מזו כתב הריב"ש סימן ק"ו שתקנו במקומו שלא תזון האלמנה אפילו תפסה הרבה אלא עד ג' חדשים וכתב שכן יכולין בית דין לתקן בכל מקום לתועלת היתומים. וזאת היא טענה שנית שרירא וקיימת דוק ותשכח. עוד יש לי לדון בעיקר דינא שכתב מהרר"י ז"ל בענין הנחת הנדוניא וממנו נקח לנדון דידן טענה חזקה אין דרך לנטו' ממנה לענין פסק הלכה שכתב ז"ל כתב ה"ר שלמה ברשב"ץ אם תבעה הנדוניא ואפילו נפרעה ממנה אינה מפסדת מזונות וניזונת משום מנה ק"ק ותוספת משום דמזוני בתר עיקר כתובה גרירי כך כתבו המפ' בשם הרשב"א ז"ל וכן נרא' מדברי הרמב"ם ז"ל פי"ח מה' אישו' ע"כ ומשמע שאע"פ שכתובתה מאה מנה ולא תבעתה כיון שתבעה עיקר ותוספת שוב אין לה מזונות דנדוניא הרי היא כחוב דעלמא ואין לה ענין למזונו' וכו' וכן נראה מדברי הריטב"א ז"ל שאכתוב בסימן ק"ג עכ"ל.
ואיכא למידק דהרשב"א ז"ל בעצמו הלכה למעשה כתב הפך מזה בשאלה שהביא בסימן זה בעצמו זה לשונו קרוב הדבר דכל שלא מחלה כל מה שכתוב בכתוב' לא מחלה מזונותיה ואין אומרי' שהמזונו' תלויים בעיקר כתובה בלבד שהם מנה מאתים וכל שמחלה עיקר כתובה אבדה מזונות שהרי אפילו לא מחלה תוספת יש לה מזונות אף על פי שאין התוספת מעיקר כתובה אף אנו נאמר כן בנדוניא כו' ואם נפשכם לומר דשאני תוספת שאמר רבי ינאי תוספת כתובה ככתובה אף אנו נאמר כן בנדוניא כו' וע"כ אנו צריכים להודות להם במקצת כו'.
הא קמן בהדיא דסבירא ליה להרשב"א ז"ל לסברא דנפשיה דכל שלא מחלה הנדוניא יש לה מזונות בשבילה אף על פי שמחלה מנה מאתים כמו שאמרו בגמרא לענין תוספת וג"כ סבר דכמו שהמזונות נגררו בתר תוספת אף על פי שאינו מעיקר כתובה כן נגררו בתר נדוניא אף על פי שאינו מעיקר כתובה ומאי דאמר רב ינאי תנאי כתובה ככתובה הוא הדין לנדוניא כמו שדקדקתי למעלה ועל כרחך הוא הדין לתובעת עיקר כתובה ותוספת והניחה נדוניא דודאי אוכלת בשביל הנדוניא כמו שאוכלת בשביל התוספת שכבר כתב דמזונות כמו דגרירי בתר תוספת גרירי נמי בתר נדוניא ולא חילק ביניהם כלל לסברא דנפשיה דמה שכתב הרשב"א ז"ל אחר זה ואם נפשכם לומר וכו' אדרבא בא ונאמר כן דכל שלא תפסיד בו מזונות מחלה על כרחך לפי סברתם קאמר לדידהו דאמריתו דמזונו' אינם תלויים בנדוניא בא ונאמר וזה פשוט אין צריך לפנים. מעתה על כרחך מה שכתב ה"ר שלמה ברשב"ץ דהתובעת נדוניא לא הפסידה מזונות משום דמזונות בתר עיקר כתובה גרירי צריך לפ' דלאו דוקא קאמר דלא גרירי אלא בתר עיקר בלבד אלא על עיקר גרירתן קאמר דאלת"ה פליג אקמאי ובתראי שאמרו שאם הניחה תוספת בלבד אוכלת בשבילו ולפי טעם זה שאמר דמזוני לא גרירי אלא בתר עיקר בלבד אינה אוכלת כלל אחר שתבעה העיקר ותו קשיא דענין זה הביאו בשם הרשב"א ובהדיא אמר הרשב"א ז"ל איפכא בתשובה דלעיל ואין אומרים שהמזונות תלוים בעיקר כתובה בלבד שאף התוספת והנדוניא בכלל וסתרן אהדדי. אלא ודאי מה שאמר רבי שלמה ברשב"ץ בתר עיקר כתובה גרירי על עיקר גרירתן קאמר ומהענין הצריך לו דמאחר שנשאר מנה ק"ק דעיקר מזונות נגררים אחריו אוכלת בשביל העיקר ודוק לשונו דלא אמר בתר עיקר כתובה בלבד גרירי כמו שכתב הרשב"א בתשובה האחרת אין אומרים שהמזונות תלויים בעיקר כתובה בלבד ועוד אכריח זה בס"ד כשאפרש דברי רבי שלמה ברשב"ץ בדרך פרט.
ומן התימה על מהרר"י ז"ל שכתב דמשמע מתשובה זאת דאם הניחה הנדוניא אינה אוכלת מזונות משום דדייק מילת מזוני בתר עיקר כתובה גרירי ולדידיה דברי הרשב"א ז"ל אמר בעצמו אין אומרים שהמזונות בתר עיקר כתובה בלבד גרירי ותו דהשתא דאתית להכי דלא גרירי מזוני אלא בתר עיקר בלבד אם כן אפילו הניחה תוספת בלבד אינה ניזונת דמזוני בתר עיקר כתובה בלבד גרירי ותלמוד ערוך דאפילו הניחה תוספת ניזונת ובר מן דין שאמר שכן נר' מדברי הרמב"ם ובהדיא כתב הרמב"ם דאפילו הניחה מקצת התוספת בלבד אוכלת כדפי' לעיל וכמו שפירשו ה"ה ונפלא בעיני איך כתב מהרר"י ז"ל משמעות זה אם לא שנשען על דברי הריטב"א ז"ל שהביא סימן ק"ג וגם זה אינו ברור דהריטב"א ז"ל איפשר שהוא מכת החולקים אפילו בענין הפשרה כו' ודבריו צל"ע.
ומ"מ זכינו לדין דמאחר דאפילו באלמנה שהניחה נדוניא בלבד אוכלת מזונות בשביל הנדוניא מדינא לדעת הרמב"ן והרא"ה והנמשכים לדעתו ואפילו לדעת הרשב"א שעשה פשרה בעניני הנדוניא כתב דאוכלת מזונות בשביל הנדוניא שהניחה והר"ן והרב המגיד נמשך לענין פשרה זאת ואף הרא"ש ז"ל נרא' לי ברור שהוא נמשך לפשרה זאת שכתב בפרק אף על פי ונדוניא נמי דמיקריא כתובה כדאמרי לעיל תקנו קבורה תחת כתובה אין דינה ככתובה וכל ה"מ דאמרי' לקמן אם היא זינתה ועוברת על דת נמי יש לה נדוניא וגם יש דברים שתוספת כתובה נמי אינה ככתובה כגון אלמנה לכ"ג וכו' ע"כ והני מילי סתרי אהדדי דאם אין דינה ככתובה למאי הלכתא מיקרייא כתובה וכו' ונראה לי שצריך להגיה בלאו הכי לשון הרא"ש הכי אין דינה ככתובה לכל הני מילי דאמרינן לקמן כו' והכי קאמר ונדוניא נמי דמקרייא כתובה בענין השם מכל מקום לענין הדין אין דינה ככתובה לכל אלו הדברים ראיה לדבר דאמרינן לקמן גבי זינתה דלא הפסידה בלאותיה ועוברת על דת נמי לא הפסידה נדוניא ודוק מינה שאין דין הנדוניא ככתובה לכל אלו דע"כ גבי או עוברת על דת שהיא בכלל אילו יצתה הנדוניא מכללם והה"ד בכל דבר הנוגע לענין הדין מיהו מה שנוגע לענין השם מאחר דמיקרייא כתובה דינה ככתובה דלא אמר הרא"ש שאין דינה ככתובה לא' מאילו אלא לכל אילו אבל לקצת מאילו דינה ככתובה וכמו שדקדק בלשונו דמיקרייא כתובה דמשמע לענין השם ובתר הכי קאמר אין דינה ככתובה דמשמע לענין הדין אינה ככתובה וכו' ולהכי אמר בתר הכי אל תתמה על זה דתוספת נמי יש דברים שאינה ככתובה ומאחר דהרשב"א ז"ל שהוא בעל הפשרה סביר' ליה דכשהניחה נדוניא בלבד אוכלת מזונות בשבילה והרא"ש והר"ן והרב המגיד מסכימים לענין פשרה זאת והרמב"ן והרא"ה ס"ל דלכל דיני מנה ק"ק הה"ד בתוספת היה נראה לפסוק דאפילו בענין ההנחה כוותייהו נקיטינן מאחר שלא גילה סברתו הרמב"ם בהדיא אם הוא סובר כפשרה זאת או חולק עם הרמב"ן מן הקצה אל הקצה וכל זה בעיקר דינא שהוא כשהניחה הנדוני' כ"ש וכ"ש בענין הסילוק שהיא מחמ' התקנ' דפשיט' דהנדוניא שוה לתוספת ועיקר תקנת הסילוק היא גבי נדוניא כמו שאפרש ונקוט מינה טענה שלישית מיוסדת על אדני פז למיפסק דכשגבתה הנדוניא היורשין יכולי' לסלקה. עוד יש לי מקום עיון בדברי ה"ר שלמה ברשב"ץ להכריח מה שכתבתי למעלה שהדין דין אמת ממקום שבאת דאם איתא דס"ל לר' שלמה בר"ץ דנדוניא אינה בכלל כתובה לענין ההנחה דאם הניחה הנדוניא בלבד אבדה מזונות מה שאין כן בתוספת דאם הניחה תוספת לא אבדה וג"כ מיגרע כחה אפילו בענין הסילוק שהוא מחמת התקנה שאפילו נפרעה הנדוניא אינם יכולים לסלקה מהמזונות בפרעון שאר הכתובה כמו שמסלקין אותה כשנפרעה התוספת או מנה ק"ק א"כ מה צורך להשמיענו דאם תבעה הנדוניא דלא תפסיד מזונות לגמרי בתביעת הנדוניא או בגבייתה דהא אפי' בגביית מנה ק"ק אינה מפסדת מזונות אליבא דהלכתא מאחר שהניחה תוספת והיכי הוה ס"ד שבגביית הנדונייא שהיא גרועה מהתוספת דאבדה מזונות אף על פי שהניחה תוספת ומנה מאתים אם הנדוניא לא באה לכלל כתובה לא לענין הסילוק ולא לענין ההנחה ומכאן אתה למד דעל כרחך מיקרי פרעון הנדוניא פרעון מקצת כתובה לענין הסילוק בהשלמת השאר כמו התוס' דאי לא תימא הכי אמאי הוצרך הרב להשמיענו שלא תהא כח הנדוניא גדול ממנה ק"ק לענין שתפסיד מזונות לגמרי משעת גבייה מאחר שהשאירה תוספת ומנה ק"ק דמשמע מינה דאין לך בו אלא חידושו עדיפא מינה הוה ליה לאשמועינן שאין הנדוניא בכלל פרעון אפילו לענין הסילוק והיא גרוע' מהתוספ' ואפילו לענין ההנחה כמאן דליתה דמי דבפרעון התוספת יכולים לסלקה ובפרעון הנדוניא אין יכולי' לסלקה וג"כ דבהנחת התוספת אוכלת מזונות ובהנחת הנדוניא אינה אוכלת אלא ודאי דלעולם פרעון הנדוניא מיקרי פרעון והנחתה נמי כמו שכתב הרשב"א ז"ל בתשובה שהבאתי למעלה. ועתה אפרש דברי הר"ש ברשב"ץ שכתב בשם הרשב"א ז"ל בדרך פרט דאיכ' למיתמה בדבריו מאי קמל"ן דאם תבעה הנדוניא ואפילו גבתה אותה ולא תבעה תוספת ועיקר דאוכלת מזונות בשביל התוספת והעיקר וכתב שכן כתבו המפ' בשם הרשב"א וכן נראה פרק י"ח מהילכות אישות והלא זיל קרי בי רב הוא עדיפא מינה אפילו תבעה העיקר והניחה התוספת או אפי' תבעה העיקר ומקצת מהתוס' והניחה מקצתו דאינה מפסדת מזונות כ"ש וכ"ש בתבעה הנדוניא בלבד דאיכא פלוגתא ביני רבוואתא אם היא נכללת בכלל כתובה אפילו לענין השם כל שכן לענין הפסד מזונות מאותה שעה דפשיטא ופשיט' שלא תפסיד מזונות לגמרי מאותה שעה יותר מן העיקר ומאי רבותא קמל"ן הרב משם הרשב"א ואמר שכן נראה מהרמב"ם ז"ל ותו קשיא דמשמע מדבריו דטעמא דלא הפסידה מזונות בתביעת הנדוניא היינו מפני שכבר הניחה העיקר דמזונות בתר עיקר גרירי הא אם תבעה העיקר דמזוני גרירי בתריה והניחה התוספת דלא גרירי מזוני בתריה א"נ תבעה הנדוניא והעיקר אינה אוכלת דמזוני בתר עיקר גרירי ובהדיא שמעינן איפכ' בהסכמת המפרשי' ותלמוד ערוך דאפילו הניחה התוספת בלבד או מקצת תוספת אוכלת מזונות ותו קשיא דפליגא אאידך שכתב הרשב"א ז"ל כדפ' לעיל דהכא כתבו בשם הרשב"א דמזוני בתר עיקר גרירי והרשב"א בעצמו כתב בתשובה אין אומרים שהמזונות תלויים בעיקר כתובה בלבד.
והיה איפשר לתרוצי למילתיה לכאורה דסבר כמו שתירץ הרא"ה והר"ן דבתביעת העיקר מפסדת מזונות תכף מפני שהעיזה פניה להכי אשמועינן דבתבעה נדוניא לא תפסיד משום העזה מזונות דמה ענין מזונות לענין הנדוניא דמזונות לא גרירי אלא בתר עיקר בלבד ועוד דמאחר דאינה נגררת הנדוניא עם המזונות הוי כחוב ומה שייך העזה בתובע חובו. והא לא נהיר דאם כן היכי קאמר רבי שלמה בר צמח אלמנה שתבעה ואפילו גבתה אינה מפסדת איפכא הוה ליה למימר דהא בגבתה בלא העזה פשיטא דאינה מפסדת והחידוש הוא בתבעה ודוחק לומר דהכי קאמר תבעה ואעפ"י שמחמת העזתה גבתה וג"כ עדיין לא תירצנו מאי דאקשינן מתוספת כו' גם אין לפרש דהיינו נ"ד בעצמו דהוה אמינא דכמו שמפסדת מזונות בתביעת העיקר או התוספת לענין שהיורשין מסלקים אותה בהשלמת הכתובה הה"ד והוא הטעם נמי גבי הנדוניא לז"א דגבי נדוני' אין היורשין יכולים לכוף אותה להשלים כתובתה להפסידה מזונות והרשב"א ז"ל סמך על ענין הסילוק שכתב במקום אחר דהא ליתא דעדיין לא תירצנו גבי תוספת מאי דמקשינן ועוד שכתב שכן נראה מדברי הרמב"ם פרק י"ח מהילכות אישות ואם איתא דבענין הסילוק מיירי הרמב"ם ז"ל לא הזכיר מציאות תקנה זאת בעולם ולא נתקנה בימיו כמו שביררתי למעלה ותו דהיכי סתם דבריו רבי שלמה ברשב"ץ על ענין הסילוק שלא הזכיר הוא ג"כ לשון מפסד' ואינה מפסדת אינו סובל זה ודרכו של אחרון לפרש.
אלא כך הוא עיקרן של דברים על דרך מה שאמרו בגמרא דמוכרת שלא בב"ד כדי שתפסיד מזונות לתועלת היתומים וכן כתב הרמב"ם ז"ל בהילכו' מלוה ולוה דאם היו הנכסים מרובי' נזקקין להגבותה כתובה כדי שתפסיד מזונות לתועלת היתומים מיהו אם הנכסים מועטים שאין בזה תועלת ליתומים אין נזקקין ובזה לא חשו לחינא ועל דרך זה הוה ס"ד בתובעת דמאחר דתבעה רוב הממון שהיא הנדוניא ובפרט בימים האלה שכתובות נשותינו מרובות כמעט שמנה ק"ק אין לו שם בערך הנדוניא וכן אמרו בירושלמי היתה כתובתה אלף זוז כו' ופירשו על הנדוני' וכתב הרא"ש כלל פ"ה בימים האלה שכתובות נשותינו מרובות לא חיישינן לצררי ובודאי דרבוי זה הוא בנדוני' לכך הייתי אומר דלגבי תועלת היתומים יותר ראוי שתפסיד כל המזונות בעבור תביעת הנדוניא מבעבור תביעת העיקר או התוספת שאם לא נעשה כן כל ימיה תאכל בשביל מנה ק"ק שהוא דבר מועט והייתי מפ' מה שאמרו בגמרא לתובעת היינו לתובעת סתם דתבעה הכל כמו שתירצו רוב המפרשי' א"נ במפר' ולעולם העיקר הוא הנדוניא שאם תבעה הנדוניא עם העיקר מפסדת והה"ד אם תבעה אותה עם התוספת לזה כתב ה"ר שלמה ברשב"ץ דליתא שלא תהא הנדוניא יפה כחה מהעיקר מאחר דעיקר מזונות בתריה גרירי ואם אפילו בעיקר לא ס"ד למימר הכי שתפסיד בתביעתו כשהניח תוספת או נדוניא אף על גב דעיקר מזונות מן הדין עיקר גרירתן בתר עיקר כתובה כל שכן שלא נאמר כן בנדוני' מאחר שהניחה עיקר ותוספת אף על פי שמדרך סברא הוה מסתבר להחמיר בנדוניא מהטעם שפי' ודוק דמאי דכתב ר"ש ברשב"ץ מזוני בתר עיקר כתובה גרירי היינו לענין התביעה שאם אפילו בתביעת העיקר לא אבדה כל שכן בתביעת הנדוניא.
ומה שיאמת ויחזיק פירוש זה בדברי ה"ר שלמה מה שמצאתי למהר"ר דוד ן' זימרה ז"ל שכת' בתשובה שהוא תמה איך אנו נוהגים עתה שבתביעת הנדוניא בלבד תפסיד המזונות הפך מהרמב"ם ז"ל וכתב שאולי מנהג זה בא בידנו מספרד כהרא"ש ז"ל ואמר טעם למנהג כדי שלא תאכל כל ימיה בשביל מנה ק"ק שהוא דבר מועט ותיקון גדול הוא ע"כ והרב ז"ל נותן עז ותעצומות למה שכתבתי למעלה בענין תקנת הסילוק דיותר ראוי לתקן גבי הנדוניא שהיא רוב הממון מגבי מנה ק"ק וג"כ ידין יודה כי מפני טעם זה נשאל לה"ר שלמה ברשב"ץ אם תפסיד בשביל הנדוניא כדי שלא תשאר אוכלת כל ימיה בשביל מנה ק"ק והשיב דלא יעשה כן שתפסיד מזונות בתביעת הנדוניא יותר מתביעת העיקר כדפ'. אלא שאנו תמהים על הרב ז"ל איך כתב שמנהג זה בא בידינו מספרד שתפסיד מזונות לגמרי בתביעת הנדוניא ורבי שלמה בר צמח כתב הלכה למעשה דלא תפסיד בנדוני' יות' מן העיקר ונמוקו עמו דדיינו לאסוקי דרגא שתהיה שוה הנדוניא למנה ק"ק אף על גב דמזוני עיקרם בתר מנה ק"ק גרירי כמו שנראה מדברי הרמב"ם מכל מקום הבו דלא לוסיף עלה לאסוקי תרי דרגי וליפות כחם יותר ממנה ק"ק ודוחק לומר דלא ראה ולא שמע ר' שלמה ברשב"ץ מנהג ספרד ותו אמאי לא אישתמיט שום אחד מהפוסקי' האחרוני' ללמדנו מנהג ספרד זה גם מה שכתב דאולי נהגו בזה כהרא"ש ז"ל לא ירדתי לסוף דעתו דמי יתן ידעתי ואמצאהו היכן כתב הרא"ש שבתביעת הנדוניא תפסיד יותר ממנה ק"ק דאדרבה הרא"ש כתב בפרק אף על פי ונדוניא דמיקרייא כתובה אין דינה ככתובה כו' גם בפרק הנושא כתב גבי תנאי כתובה ככתובה דוקא תוספת אבל נדוניא מסתבר שהיא כחוב ואף על פי שכתבתי למעלה דדברי הרא"ש מוכחין שסובר הפשרה שעשה הרשב"א דהנדוני' מיקרייא כתובה לענין הנוגע ללשון וכו' מיהו ליפות כחה ממנה ק"ק בענין המזונו' לא ראינו דאפי' הרמב"ן בעצמו שמיפה כח הנדוני' לגמרי כתב שלכל דיני מנה ק"ק הה"ד בנדוניא ואפילו הכי לא עלה על דעתו ליפות כחה ממנה ק"ק כ"ש הרא"ש שאינו מיפה כחה לענין הדין אפילו בתוספת אלא לענין השם בלבדואף גם זאת אינו מבורר בדברי הרא"ש אלא בתר דדייקי' טובא בדבריו והיה אפשר לדחות דהכי קאמר הרב דמאחר דהרא"ש מיפה כח הנדוניא קרוב למנה ק"ק מעיקר הדין כדפ' משום הכי מצאו מקום לתקן בדרך תקנה מהטעם שפירש שתפסיד יותר בתביעת הנדוניא מבתביעת מנה ק"ק מיהו אם היו סוברים כהרמב"ם ז"ל דמיגרע כח הנדוניא כמה וכמה ממנה ק"ק ואפי' מהתוספת לא היו מוצאים ידיה' ורגליה' ליפות כחה ממנה ק"ק מחמת התקנה ולאסוקי תלתא דרגי ומ"מ דבריו צל"ע דכל זה דוחק.
והנראה בעיני נאה ומתקבל לתרץ מנהגינו דאינו מבטל הלכה ואינו חולק עם הרמב"ם ועם רבי שלמה בר"ץ לפי שכל דברי הרמב"ם ור' שלמה ברשב"ץ משם המפ' הם מיוסדים בעיקר דינא דודאי גרע כחה ממנה ק"ק כדפ' ואם כן לא תפסיד לגמרי משעת תביעת הנדוניא יותר ממנה ק"ק דזו אינה תורה אפילו לשיטת הרמב"ן מיהו הפסד המזונות שאנו נוהגין עתה היינו ענין הסילוק שכתב הרשב"א ז"ל והרא"ש מטעם התקנה כדפרש' והמנהג הוא ענין התקנה בעצמה דכמו שבתביעת מנה מאתים או תוספת היורשים יכולים להפסידה מזונות בהשלמת שאר הכתובה הה"ד כשנפרעה או תבעה הנדוניא מסלקים אותה מהמזונות וכבר כתבתי שהחילוק שבין הפסד מחמת תקנת הסילוק להפסד מעיקר דינא הוא חילוק דק עד מאד דלעולם בעינן שיתנו כתובתה היורשים ובכל גוונא מפסדת מזונות והשתא לא ייפינו כח הנדוניא ממנה ק"ק ולא מהתוספת אף על גב דבעני' תקנה זאת היה ראוי ליפות כחה יות' ממנה ק"ק שבשביל מנה ק"ק לא תתבע אותם ויניח הנדוניא אבל הנדוניא שהיא רוב הממון לעולם תגבה אותה ותשאר אוכלת כל ימיה בשביל מנה ק"ק הוא הדין והוא הטע' שכתבתי למעלה דלענין הסילוק אם תבעה הנדוני' מסלקין אותה ומנהג זה מעיקר דין התקנה הוא אין חולק עליו.
ונקוט מינה עוד דרבותא קמל"ן רשבש"ץ משם הרשב"א ז"ל דלא תפסיד בגביית הנדוניא יותר מגביית עיקר כתובה דהוה ס"ד שתפסיד לגמרי בתביעת הנדוניא כאילו תבעה כל הכתובה בבת אחת ואם כן השתא לפי האמת אין לך בו אלא חידושו שלא תפסיד לגמרי יותר ממנה ק"ק ואל תעלה על דעתך לומ' דס"ל שהיא פחותה מהתוספת כמה וכמה דאם הניחה תוספת או מקצתו אינה מפסדת מזונות ואם הניחה הנדוניא שהיא רוב הממון תפסיד משום דהנחתה כמאן דליתה ולא זו בלבד אלא שתוסיף ותאמר דאפילו בענין תקנת הסילוק דבתביעת התוספת מסלקים אותה בפרעון ובתביעת הנדוניא אין מסלקין אותה ותאמר דאם תבעה רוב הממון שהיא הנדוניא הוי כאילו לא תבעה כלל מהכתובה ולא תקנו בזה כלל ואזלינן לקצוות דאלו דברים אין להם שחר וא"א הכי נגלגל עליך את הראשונות וקשיא דהרשב"א אהרשב"א הילכך קושטא דמילתא מאחר שהרשב"א בעצמו שהוא בעל הפשרה מודה ובא בענין זה דלענין תביעה והנחה היא שוה עם התוספת כמו שהוכחתי והרא"ש ז"ל נמי מסכים לענין פשרה זאת כדפ' והם אמרו ענין הסילוק בלבד אגמרייהו סמכי כ"ש דכוותיהו נקיטי' דרוב המפ' או כלם מסכימים לענין פשרה זאת ודברי הרמב"ם סובלות פירושים ודוק גם כן לשון הרשב"א בתשובה המכונה להרמב"ן סימן קי"ח שאחר שכתב דאם נפרעה מקצת יכולין היורשין לסלקה שחזר הדין ובזה הוא חלוק נפרעה מקצת כתובה ללא נפרעה כלל לכלול כל הנק' בשם כתוב' ונתחזק' בזה הטענה שכתבתי למעלה.
עוד יש לי לטעון טענה רביעית פשוטה דמאחר דבעיקר דינא פליגי רבוואתא אי קיימא לן כאנשי גליל דאין היורשין יכולים לסלקה מהמזונו' וליתן לה כתובתה או כאנשי יהודה דהיורשין מסלקים אותה על כרחה אפילו כשלא תבעה כלום מכתובתה וכתבו המפרשי' דבסתם כתובות פליגי כלומר אפילו לא כתבו בכתובה עד שירצו היורשים ליתן כתובתך וכתב הר"ז הלוי בשם הגאונים ובשם הנגיד דהרי נקיטינן כאנשי יהודה דהיורשי' מסלקים אותה אפילו כשלא תבעה כלל והרי"ף חולק בזה וכתב הרא"ה שאין ראיותיו מכריחות מעתה אף על פי שתירץ הרמב"ן ז"ל דברי הרי"ף דיינו במקום שאמרם היכא שלא נפרעה כלל להוציא ממון יתומים אבל אם נפרעה עיקר או נדוניא הדרינן לדינו של הר"ז הלוי מאחר שהרי"ף אינו חולק על זה ומאן רב גובריה לעשות מעשה הפך מהגאונים והר"ז הלוי שכתב בשם הנגיד והרא"ה נוטה אליו ובפרט להוציא ממון יתומים במקום שהרי"ף אינו חולק בפירוש אלא אדרבה הרמב"ן בעצמו שתירץ דברי הרי"ף בנדון זה של הנדוניא הוא היסוד ובנין אב שבכלם שכשנפרעה הנדוניא מסלקים אותה מהמזונות בפרעון השאר שכך כתב בדרך כלל כל דיני מנה ק"ק הה"ד בנדוניא ואין לחלק ביניהם כלל. ונראה לי שזה טעם נכון למה שתקנו האחרונים ענין הסילוק משום דבעיקר דינא כתבו הגאונים דהילכתא כרב וכאנשי יהודה דמסלקים אפי' לא נפרעה כלל ואף על גב דבלא נפרעה כלל פסקי' כאנשי גליל ומטעם המנהג מכל מקו' כשנפרעה מקצת כתובה או נדוניא הדרינן לעיקר דינא דהיורשין מסלקי' אותה וזה הטעם נראה לי כעיקר אף על פי שמדברי הרש"ה למדתי טעם אחר לתקנה זאת במה שכתב לתרץ דברי הרי"ף שכתב דאם תבעה תוספת מפסדת מזונות דהיינו מפני שכותב לה כל ימי מיגר אלמנותיך ואם תבעה מקצת כתובה אינה מתגוררת עמו כמו שהניחה ע"כ ואף על פי שטעם זה אינו מספיק להפסידה לגמרי משעת תביעה מכל מקום מספיק לענין הסילוק דפשורי מפשר ובודאי מאחר שתבעה הנדוניא לא קרינן בה כל ימי מיגר וכו' מכל מקום הטעם שכתבתי מעיקר דינא הוא הנכון ומכריע דהה"ד לנדוניא בענין הסילוק דהדרינן לעיקר דינא. וכ"ש היכא דאיכא מנהגא דעיקר מאי דפסקינן כאנשי גליל שאין היורשין כופין לסלקה מהמזונות כשלא תבעה היינו משום מנהג כדאמרינן נהרדעא וכל פרודהא נהוג כשמואל וכתב ר"ח והרי"ף דמטעם זה בתר מנהגא אזלינן בכל הני מילי ובמקום שנהגו כאנשי יהודה לכוף את האשה ליטול כתובתה אפילו לא תבעה כדי לסלקה מהמזונו' כייפינן ולא קיימא לן כשמואל וכאנשי גליל אלא במקום דליכא מנהג והמפר' הסכימו לזה וכן נראה לי מלשון הרמב"ם ז"ל שלא הזכיר כלל ואין היורשים יכולים לכופה ליטול כתובה לסלקה מהמזונות גם כן לא כתב לעולם אוכלת מזונות עד שתרצה ליטול כתובתה אלא אוכלת מזונות עד שתטול כתובתה ומסתם סתומי למילתיה אם תטול זה הוא על כרחה או בטובתה וכתב בתר הכי המנהג עיקר גדול בדברים אלה לדקדק מה שכתב הרי"ף ור"ח כדפ' אם כן כ"ש וכ"ש כשיש מנהג קדום לדין דהיינו כשתתבע הנדוניא שהוא רוב הממון שהיורשין מסלקים אותה בפרעון השאר כאילו תבעה תוספת דודאי דהדין דין אמת ומנהג זה תורה היא וגדולה מזו כתב הריב"ש שתקנו במקומו שלא תזון אלא עד ג' חדשים אפילו לא תבעה ואם בא בידינו מנהג זה מספרד מה טוב ומה נעים מיוסד על הדין והאמת והשלום כאשר כתבתי.
נמצא פסקן של דברים נחלק לה' חלוקות.
חלוקה א' באלמנה שתבעה מנה ק"ק או תוספת בלבד והניחה מנה ק"ק אינה מפסדת מזונות מעיקר דינא אף על פי שהרא"ה והר"ן כתבו דמטעם העזה בלבד היה ראוי להפסידה אף על פי שתבעה תוספת והניחה מנה ק"ק או תבעה מנה ק"ק והניחה תוספת והיה ראוי לומר לפי סברא זאת דהה"ד נדוניא אם תבעה אותה אבדה מכל מקום לענין הלכה אינה מפסדת מזונות בתביעת הנדוניא בלבד והה"ד בתביעת תוספת או עיקר מאחר שהניחה אחד מהם.
מיהו אם הניחה הנדוניא בלבד ותבעה או גבתה כל השאר כבר כתבתי שדברי הרשב"א ז"ל מוכיחין בהדיא שאינה מפסדת מזונות שכך כתב בענין המחילה עד שתמחול גם הנדוניא וכתב שכמו שהמזונו' נגררים בתר מנה מאתים ותוספת הה"ד בתר נדוניא והרמב"ן והרא"ה מסכימים לזה שכתבו שכל דיני מנה ק"ק איתנהו גבי נדוניא גם הרא"ש נראה שמסכי' לזה שכבר הוכחנו דסבירא ליה הפשרה שעשה הרשב"א שרוב המפרשי' מסכימי' לפשרה זאת הר"ן והרב המגיד גם ה"ר שמואל כתב שדעת הרבים כהרמב"ן ז"ל מכל מקום מאחר שהוכחנו שדברי הרמב"ם ז"ל סוף פי"ח הם הפך מזה שכך כתב דין תוספ' כתובה כדין העיקר למידק ולא דין הנדוניא ובתר הכי כתב לפיכך אלמנה שתבעה תוספת עם העיקר אבדה מזונו' וכו' ועל כרחך אשמועינן דאפילו אם הניחה נדוניא אבדה כדפ' לעיל דאלת"ה מאי קמל"ן דאם תבעה הכל אבדה מזונות ותו דכבר כתב זה בתחלת פ' זה ומשתתבע כתובתה אין לה מזונות ותו מאי לפיכך דמשמע דמפיק ליה ממה שאמר למעלה דין תוספת כדין העיקר למידק ולא דין הנדוניא לפיכך אלמנה שתבעה תוספת עם העיקר אפילו הניחה הנדוניא אבדה מזונות וכו'. גם דברי הריטב"א פ' אלמנה שהביאם מהרר"י סימן ק"ג מוכיחין נמי בהדיא שאם הניחה נדוניא בלבד אבדה מזונו' וממה שכתב פ' אף על פי נראה דגם הוא מסכי' לפשרה הילכך הכי נקיטינן דאף על פי שהניחה הנדוניא לא מפקינן ממון היתומים הפך מהרמב"ם ז"ל וכ"ש שהריטב"א מסכים לזה משום הכי לא מפקינן ממונא אבל אם הניחה מקצת עיקר או מקצת תוספת לא אבדה.
חלוקה ב' בענין תקנת הסילוק שתקנו האחרונים דאם גבתה מקצת שהיורשין משלימין שאר כתובה ומסלקין אותה הדין אצלי דעיקר התקנה מפני הנדוניא שהוא רוב הממון ובפרט בימים האלה וכפי רבוי הנדוניא שמכנסת כך צריך הוספה בענין מזונותיה ובענין שפחותיה ובית דירתה וזו אינה תורה שתקח הנדוניא ותשאר אוכלת מזונות כפי הנדוניא דנהי דאין מפסידין אותה לגמרי משעת תביעת הנדוניא אף על פי שנראה כן ממה שכתב מהר"ר דוד ן' זימרה מחמת המנהג גם כן ממה שכתב הרא"ה והר"ן משום העזה כו' מאחר שכת' ה"ר שלמה בר צמח שאין מפסידין אותה לגמרי מאותה שעה לפי שלא תהא חמורה מן העיקר הכי נקיטינן אבל בענין הסילוק אין ספק שהיא שוה עם התוספת דאפילו בענין ההנחה שהוא מעיקר דינא היה נראה מדברי רוב הפוסקי' שהיא שוה לתוספת והכי הוה לן למיפסק אם לא שהוכחנו מדברי הרמב"ם ז"ל איפכא וסמכנו ע"ז לאוקמיה ממונא בחזקת היורשים אבל בענין התקנה שלא תקנוה הראשונים ולא דברו בה כלל הרמב"ם וזולתו אין ספק שבכל הנקרא בשם כתובה תקנו ולא נתנו דבריהם לשיעורים כ"ש שאותם שהזכירו התקנה סוברים דמזוני בתר נדוניא נמי גרירי ולפי סברתם נראה דעיקר תקנה על הנדוניא כדפרש ואפילו בעיקר דינא אינו מבורר כל כך החילוק שבין נדוניא לתוספת כדי להוציא ממון יתומים כ"ש בענין התקנה שאין שום חולק שנוציא ממון היתומים למזונות אם רוצים להשלים הכתובה אחר שגבתה הנדוניא.
חלוקה ג' אם תבעה הנדוניא בלבד ולא גבתה או לא רצתה לגבותה אח"כ כדי שלא יפסידוה היורשים מזונות בפרעון השאר בזה מסתברא דמאחר שאינו אלא תקנה משום שלא תניח על דינר או מהטעם שכתבתי למעלה בודאי שלא אמרו אלא בגבתה בלבד ולא בתבעה דמה ענין התביעה להנחת הכתובה על דיו /דינר/ ולא אזלינן לקצוות ואפילו בתבעה מקצת התוספת או מקצת העיקר או כלו והניחה השאר נראה דהכי נקיטינן דאין יכולין לסלקה אם לא שתפרע ממש כמו שבא בתשובו' הרמב"ן ובזה הוא חלוק נפרעה מקצת ללא נפרעה ולא אמרו שתפסיד מזונות בתביעה בלבד אלא בתבעה הכל אבל ענין הסילוק אין לנו אלא בגבתה ממש מקצת.
חלוקה ד' אם תבעה או מחלה או משכנה סתם נראה דהנדוניא בכלל כמו שכתבתי למעלה אף על פי שמדברי הרמב"ם היה נראה הפך מזה דאין הנדוניא בכלל כדפר' לעיל מ"מ לא שבקינן מאי דפשיטא להו לכל הפוסקי' משום מאי דמספקא לן בדברי הרמב"ם דמסורת בידנו שכל מה שאנו יכולים להסכים דברי הרמב"ם ז"ל שלא יחלוק עם שאר הפוסקים נסכים וכמו שכתבתי למעלה בענין הסילוק דמאחר דהרמב"ם לא גילה סברתו נקיטינן דהה"ד נדוניא בענין התקנה והכי נמי בענין זה.
חלוקה ה' אם תבעה הכתובה כלה דודאי הפסידה משעת תביעה ולא רצו היורשים אח"כ ליתן לה כתובה או שלא היה בידם ליתן לה בזה מסתברא לן שאוכלת ולא אמרינן דמאחר שתבעה הפסידה ונשארה הכתובה כחוב בעלמא ואפילו היה בידם תשלום מקצתה לא הפסידה מזונות מיהו אם תבעה כלה ולא היה ביד היורשי' ליתן אלא עיקר ותוספת בודאי נראה שהפסידה ותשאר הנדוניא כחוב ואפילו אם נשאר התוספת היה ראוי לדון כן אלא דלא ברירא מילתא טובא והמאיר בהלכה עינים עורות והיו למאורו' יציל את עבדו משגיאות וידריכהו בנתיבות פליאות ומאור תורתו יראהו נפלאות יבוננהו וישמרהו כאישון והוא הצעיר אברהם מונסון.
איברא כי החכם השלם המורה נר"ו בירר את ההלכה בכברה ונפה והוציאה סולת נקייה ללחם הפנים ראוייה עד כי דבריו אינם צריכים מכריע כי מי כמוהו מורה בבקיאות רב ובפלפול עצום סיני ועוקר הרים כל דבריו אמת ויציב מיוסדים על דבר אמת מתוקים מדבש אמנם כדי להפיק רצונו ושלא להשיב אמרי פיו פה קדוש עשיתי כמאמרו ובאתי על החתום לאות כי כן דעתי נוטה ועל דבריו אין עוד הצעיר יהודה מסעוד.
@שו"ת מהרש"ך חלק ב סימן רה
חכם לבב ואמיץ כח במלחמתם של תורה וקורא לו שם כשם הגדולים חקרי לב בר אוריין ודחיל חטאין החכם השלם מאד נעלה לתהלה כהה"ר אברהם מונסון נר"ו. מאחר עלות תפלות לנורא עלילות יעלהו גם עלה על גפי מרומי ההצלחות האמתיות שכיות החמדה לתורה ולתעודה ישם את כסאו כסא כבוד למופת ולאות אמן. אותותי אלה בלכתם ילכו להשמיע במרום קדשו כי ראיתי המכתב מכתב גלילי אצבעותיו כלו אומר כבוד מבקש ממני אחוה דעי על מה שפסק כ"ת על מעשה שהיה אלמנה שתבעה הנדוניא וגבתה אותה מן היתומים אם יכולים היתומים לפרוע לה מנה מאתים ותוס' ולסלק אותה מן המזונות. ותחלת דברי אומר כי ראיתי הרכבתני על במותי בתי התהלות והמעלות תוארים מכתירים האלדים האדירים וענותך תרבני ואני ידעתי כי הם שגבו ממני ונפשי בחלה בם כי מכיר אני את מקומי ולא הלך לבי בגדולות ובנפלאות ממני. אחר כל זאת אודיע לכ"ת כי הקיץ הזה עמדנו בדוחק ובצער מחמת צרת המגפה אשר באה ונהיתה בארץ הלזו ורעות אחרות כאשר ישמע כ"ת מן ההולכים שם אשר על כן כל לבב אנוש ימס מלישא וליתן בדבר הלכה ערוכה ושמורה כהוגן וכשורה אך אמנם ההכרח אלצני להתאפק ולהשיב לכ"ת כי לעשות רצונו חפצתי ואל יחשבני כפושע בהפקת רצונו והן אמת כי כ"ת האריך והרבה להשיב תשובה ארוכה מארץ מדה ואני בעניי הואיל ואתא לידן הך מלתא ואני מוכרח להשיב לכ"ת לא אוכל להמלט מכתוב הנלע"ד על כל פרטי דבריו. ואחלי יכונו בעיני רוממותך אל ירע בעיניו אם אשקה /אקשה/ על דבריו כי כך היא דרכה של תורה ואת והב בסופה ויען כי עיני כ"ת הרואות כי כתיבתי אינה מסולסלת ומיופה ולא אוכל לכוין לכתוב פסקי פסקי בכיוון וביושר על האופן שבא מכתב הפסק של כ"ת המשמח אלדים ואנשים אמרתי לחלות פני כ"ת ישגיח על דברי כי ארמוז לכ"ת על כל פיסקא ופיסקא מה שראיתי לדקדק קים לי שהעתק הפסק הזה נשאר ביד כ"ת על סדר פסקות הפסק הזה שהוא בידי. והנה תחלת אמריו ופתח דבריו אחר שכתב כל הפירושם שבאו על מימרא דרבי ינאי דאמר תנאי כתובה ככתובה נפקא מינה לתובעת והפי' האחרון הוא פי' הר"ן ז"ל שכתב וז"ל והנכון דה"ק ולתובעת שאם תבעה כתובה סתם הרי היא כאילו תבעה בפי' עקר ותוספת. וכתב כ"ת על זה בפיסקא המתחלת ואף על גב וז"ל ואף על גב דהר"ן ז"ל האי פירושא בתרא שכתב והנכון לא לתרץ על הרי"ף ורש"י נאמר אלא לסברא דנפשיה מ"מ מסתברא דלזה כיוון הרי"ף ורש"י ז"ל וכו'. והנה בראותי דבריו אלה נוראות נפלאתי איך עלה בדעתך דעת עליון לומר דהרי"ף ורש"י כיוונו לפי' הר"ן ז"ל אפילו בדרך אפשרי רחוק והוא מן הנמנעות לפרש ולומר כן וראוי להקצותו מן הדעת מכמה אנפי אם מצד הלשון של הרי"ף ורש"י כי איני רואה שום צד ואופן להטיל משא כבד אשר כזה על דבריהם האריכות על זה יהיה להג ויגיעת בשר וגם כי הפירוש בעצמו הוא זר עד מאד כי המפרש פי' זה יראה מדבריו דמאי דחדי לן רבי ינאי במאי דאמר תוספת כתובה ככתובה הוא דנימא דאם תבעה תוספת אף עקר כתובה בכלל ומשמע דמעיקרא קודם דידעינן דתנאי כתובה ככתובה הוה ידעינן דתובעת כתובה אף התוספת בכלל ולא איצטריך מלתיה דרבי ינאי כי אם לאשמועינן דהתובעת תוספת אף הכתובה בכלל והא ליתא דאי לא הוה ידעינן דתנאי כתובה ככתובה מנין לנו לומ' דבלשון כתובה נכנס גם כן תביעת התוס' ומהיכא תיתי לומר כן. ותו דאפילו השתא דשמעינן דתנאי כתובה ככתובה מהיכא תיתי דתובעת תוספת דאף העקר בכלל דבשלמא כשתובעת כתובה דין הוא שנאמר דהתוספו' בכלל מטעם דתנאי כתובה ככתובה שהוא בין על העקר בין על התוספת אמנם יראה דאין מקום לומר דתובעת תוספת דיהיה העקר בכלל דמאין הרגלים לומר כן מטעם דתנאי כתובה ככתובה וכבר הרגיש כ"ת בזה הדוחק והזרו' וכמו' שירא' במה שכתבת וז"ל אלא שנצא לדון בדבר חדש וכו' עוד כתבת בזאת הפיסקא וז"ל ולענין דינא לא סמכינן אהאי פירושא כי לא פורש בדברי המפרשם אלא בתובעת כתובה סתם שהוא לשון כולל תוספת ומנה מאתים והה"ד נדוניא לפי פי' זה האחרון דליכא למימר דאפילו לפי' זה אין הנדוניא בכלל ואפ"ה אבדה מזונות וכו'. והנה גם בזה איני מבין כוונת כ"ת דכיון דהנדוניא אינה מעלה ומורדת בענין המזונות מאי איכפת לן אי תובעת כתובה הוי הנדוניא בכלל או לא דבשלמא לענין התוספת דקי"ל דלא אבדה כתובה עד שתתבע עקר ותוס' איכא נפקותא טובא במאי דאמרי' דתובעת כתובה סתם תבעה עקר ותוס' ולא נימא לא תבעה אלא עקר כתובה לבד ולא הפסידה מזונות וזה פשוט ועוד אכתוב בזה הענין לקמן.
ועתה אבוא אל מה שכתב כ"ת בדברי הרמב"ם ז"ל שכתב ס"פ י"ח מה' אישות ועל כל מה שפלפל ונשא ונתן והאריך תחלת כל דבר התחיל לתמוה כ"ת על מה שכתב הרב המגיד על דברי הרמב"ם שנראה שהוא מפרש מאי דאמרינן בגמרא לתובעת כתירוץ הרמב"ן לדעת הרי"ף וכתב כ"ת על זה ואמר וז"ל ואיכא למידק דמנא ליה לרב המגיד האי פירושא בדברי הרמב"ם דהיכא רמיזה בדבריו דתביעה כגבייה אפילו גבי תוספת וכו'. ואני איני מבין דברי כ"ת דלכל הפירושים תביעה היא כגביה בין לעקר כתובה בין בתוס' והאריך כ"ת על האופן הנז' לדקדק בדברי ה"ה ואני רואה לדקדק על ה"ה באופן קצר והוא כי הנה כפי דבריו יראה דהרמב"ם מפרש מאי דאמרינן בגמרא דתנאי כתובה ככתובה לענין תובעת כשיטת הרי"ף ורש"י ע"ד שפי' הרמב"ן דבריהם ויראה דהא ליתא דאיברא דלענין דינא שמעינן מדברי הרמב"ם דינו של הרמב"ן דמפסדת מזונות בתביעת התוס' אף על פי שלא גבאתו כי היכי דמפסדת בתביעת העקר אמנם לענין פירוש דשמעתא דרך אחרת עמו והיינו פי' התוספות שפירשו דמאי דקאמר בגמרא ולתובעת היינו דלהפסד מזונות בעינן שתגבה או תתבע דהיינו כגביה עקר ותוספות אמנם אם גבתה או תבעה העקר ולא התוס' או איפכא לא הפסידה והכי משמע ומוכח ריהטא דלישניה וכמו שיתבאר עוד ולזה כיוון הראב"ד בהשגות במה שכתב ואמ' לא כך כתב הרב ז"ל ותמהני עליו כי הנה הוא הבין דברי הרי"ף כפשטן שבתביעת העקר בלבד או התוספ' סגי להפסיד מזונות וראה דברי הרמב"ם שיראה מהם דבעינן שתגבה או תתבע הכל ואם שיירה אי זה דבר מהעיקר או התוס' לא הפסידה מזונות ודברים אלו הם הפך מדברי הרי"ף ושטתו ולכן תמה והנה כתב כ"ת לבאר כוונת ה"ה וטעמו והתחיל בפיסקא המתחלת ונר' לי דקשיא ליה לרב המגיד והרבה לדקדק ולהקשות קושיות חבילות חבילות חדא דאמאי לא סיים בראש הפרק אבל אם מכרה או תבעה מקצתה יש לה מזונות וכן התוס' בדין העקר כי מאחר דזכרון א' וכו' ותו מאי קמ"ל לפיכך וכו' ועוד פלפל כ"ת והאריך בהבנת ואם תבעה מקצת והניחה מקצת ואמר שלכאורה יראה שאין לו מציאות וחזר לצדד כל הצדדין שאפשר לפרש ולומר בכונת ואם תבעה מקצת והניחה מקצת ובתוך הך שקלא וטריא כתב עוד וז"ל ותו מאי האי דקאמר נעשה כמי שתבעה מקצת מן העקר והניחה מקצתו ותלי תניא בדלא תניא דהיכן השמיענו הרמב"ם דין זה והלא פלוגת' דר"ש היא אפי' הניחה מקצת מן העקר ע"כ.
ותחלה אשיב לכ"ת על זאת התמיהא הגדולה דסליק מנן שראה כ"ת לתמוה ואני שמעתי ולא אבין איך כתב מה שכתב ואמר דתלי תניא בדלא תניא כי הנה בראש הפרק כתב אבל אם מכרה מקצתה יש לה מזונות ובודאי דה"ה אם תבעה מקצתה דהרמב"ם לית ליה ההוא טעמא שכתב הר"ן לתרץ דברי הרי"ף דתבעה שאני מטעם העזה דאי הוה סבירא ליה להרמב"ם הכי איבעי ליה לאודועי אלא ודאי ליכא לפלוגי ממכרה מקצת כתובתה לתבעה מקצת כתובתה ואדרבא איפשר לומר דמכרה עדיף דנפרעה וגבתה מה שאין כן בתובעת דעדיין לא גבתה כלל בפועל כי אם הוראת רצון שרוצה לגבות ואפ"ה לא הפסידה כיון דלא גבתה כלה ומאי דנקט הרמב"ם מכרה לישנא דגמר' דפ' אלמנה נזונת דנקט במתני' מכרה או משכנה וק"ל דלא כרבי שמעון דסבירא ליה מקצת כסף ככל כסף ולית דחש למלתיה ואם כן ליכא לאתמוהי מה שתמה כ"ת ואמר תלי תניא בדלא תניא דכבר השמיענו הרמב"ם דמוכרת מקצת כתובתה וה"ה תבעה לא הפסידה מזונו'.
ועתה אבא אל החרדה הגדולה שחרד כ"ת על הבנת כונת ואם תבעה מקצת והניחה מקצת ואמרת שאין לו מציאות לכאורה ואני אמרתי כי לא ידעתי מה זה היה לבן מקיש על דלתי תור' להתקשו' בענין פשוט כזה אין לספק כלל בהבנת זה הלשון שאם נרצה לומר שהכונה לומר תבעה העקר והניח התוספת או איפכא יצדק ואין כאן שום זרות לשון במה שאמר ואם תבעה מקצת והניחה מקצת שכתב כ"ת שלא היל"ל לשון מקצת דכיון שאמר שדין התוספ' ודין העקר הכל דבר אחד באופן שהעקר והתוס' הוא קבוץ חוב אחד ואם כן על נכון יצדק לומר אם תבעה מקצת והניחה מקצת וגם כן אין לחלק אם התביעה היא סך יותר מההנחה או סך ההנחה הוא יותר מסך התביעה בכל אופן שיהיה יצדק לומר תבעה מקצת והניחה מקצת דהגע עצמך מי שנתחייב לחברו אלף זוז ותבע לו חלק א' מהם שראה לתבוע מה זרות יש לומר תבע מקצת והניח מקצת. ואם נפשך לומר שכונת ואם תבעה מקצת והניחה מקצת הוא על התוספת יצדק גם כן יותר על נכון והכונה שבא להשמיענו שלא נאמר שאם תבעה כל העקר וגם מקצת מהתוס' שיספיק להפסידה מזונות קמ"ל דלא הפסידה דחשיב כאילו תבעה מקצת העקר והניח מקצתו וטעם דבר זה הולך על הדרך שפי' בפי' הקודם דכיון דעקר ותוספת הכל דבר אחד אין לעשות שום חילוק בהם לשום דבר ול"ש תבעה העקר כלו ולא התוספת ל"ש תבעה כל העקר ומקצת התוספ' והניחה השאר בכל גוונא לא הפסידה מזונו' עד שתתבע הכל דחשיב כאילו תבעה מקצת העקר והניחה מקצתו דבהא כל אפין שוין דלא הפסידה כלום ואין צורך להאריך עוד בהבנת כונת לשון זה ומלתא אגב ארחיה אדלג אל מה שרצה כ"ת לקיים נסחת הדפוס ואמר שהיא המתחוורת ופי' פירושים זרים עד מאד בעיני כל יודע ומבין אשר על כן נפלאתי מכ"ת איך עלה בדעתו לקיים נסחא משובשת אשר טעה המדפיס לעשות מוא"ו /מו'/ המדבקת ואו /ו'/ המחלקת ויגיד עליו ריעו סוף הלשון שכתב והרי היא כמי שתבעה מקצת העקר והניחה מקצתו ובזה אין שום ספק.
גם על מה שהוקשה לכבוד תורתו לפי פי' שפירש על פי נסחת או הניחה דמאי קמ"ל דתבעה מקצת מן התוספ' דאוכלת מזונות בשביל העיקר וקצת מן התוספת דהא אמרת דאפילו בשביל קצת מן התוס' אוכלת לזה אומר שאם נסחת או הניחה היתה מתחוורת אין זאת קושיא כלל כיון דהבבא האחרונה היא יותר מחודשת ואם כן לא מיבעיא קאמר לא מיבעיא תבעה מקצת התוספת והניחה השאר דהיינו כל העקר ושאר התוספת דאוכלת אלא אפילו הניחה מקצת התוספת ותבעה כל השאר אפילו הכי אוכלת בשביל אותו מקצת ששיירה באופן שאין מקום לשאלת כ"ת גם על מה שתירץ כ"ת על שאלתו איכא לאתמוהי טובא וז"ל תשובתך דאשמועינן דמקריא כתובה פרועה לענין פוגמת. פליאה דעת ממני איך אפשר לומר דמאי דקאמר תבעה מקצת מן התוספת אתא לאשמועינן לענין פוגמת דהא מלתא ודינא דפוגמת לא שייכא אלא בנפרעה וגבתה לא בתובעת ואם כן אי לאשמועינן הך דינא דפוגמת הוא דאתא לא ה"ל למינקט מלתיה בתובעת. ותו דמאי דקאמר בגמרא דנפקא מינה במאי דקאמר רבי ינאי תנאי כתובה ככתוב' לפוגמת היינו דאם נפרעה מעקר כתובה פגמה התוספת ואם נפרעה מהתוספת פגמה עקר כתובה ואפילו אם הם חלוקים בשתי שטרות וכיון שכן מה חידוש יש יותר בגביית מקצת התוספ' שתהיה פוגמת לכל השאר מהיכא דגבתה כל התוספת שנאמר שפוגמת השאר באופן שנפלאו דבריך ממני.
גם מה שכתב דאתא לאשמועינן לענין הסלוק גם על זה יש להקשות דלא הוה ליה למנקט תובעת כי אם גבתה ונפרעה וכמו שיתבאר עוד לקמן בס"ד דמלתא דסלוק לא שייך אלא בנפרעה וגבתה.
ועתה אחזור על מה שכתב כ"ת למעלה לבאר דברי הרב המגיד ומהיכן יצא לו ומה ראה לפרש דברי הרמב"ם כמו שפירשם ואחר שכתבת ואמרת ונרא' דקשייא ליה לרב המגיד כל אותם הקושיו' שהרבה כ"ת להקשות ואחר כך כתב כ"ת וז"ל ובירור דברי הרמב"ם מכוון עם הסוגיא ע"ד שפירשה הרב המגיד הכי איתא דבתחלת הפרק השמיענו דין האלמנה שהיא אוכלת מזונות כו' חזרתי על כל דברי כ"ת בדקדוק היטב עם כל הטרדות הידועות ויגעתי וטרחתי ולא מצאתי מקום שיכריח כ"ת ויבאר איך הוכרח ה"ה לבאר ולתלות בדברי הרמב"ם פי' הרמב"ן בדברי הרי"ף גם בתוך אלה הדברים כתב כ"ת דברים אשר לא אאמין שכתבם בכונה מדוקדקת כי אם באשגרת לישן.
הנה כתב כ"ת כי הטעם שכתב הרמב"ם מעיקרא תטול ואחר כך תתבע להודיע ולהשמיע דטעם התביעה מפני שהיא כגבויה ולא משום העזה ואיני יודע איך משמע הכי דאפשר דמ"ה נקט מעיקרא תטול ואחר כך תתבע להשמיענו אדרבא הפך ממה שכתב כ"ת וכונתו לומר דבחדא מתרי גווני מפסדת מזונות או בגביית כתובה או בהעזת פניה לתבעה וכל זה לפי דבריך שיר' מהם שיש נפקותא אי טעמא דתובע' מפסדת משום דחשיב כגבויה או מטעם העזה שמא תאמר דנפקא מינה דאי מטעם דחשיב כגבויה אינה מפסדת עד שתתבע הכל ואי מטעם העזה אפי' בתביע' מקצת מפסדת דכ"כ העזה יש בתובעת מקצת כתובעת הכל אם כן איך כתב כ"ת למעלה פעם ופעמים ותמה שלא הזכיר הרמב"ם בראש הפרק דתובעת כתובתה לא הפסידה וכבר השבתי על זה למעלה מה שהיה ראוי מ"מ עתה לפי דבריך שכתבת כאן אומר הרי הוכיח מתוך לשונו דתובעת מקצת לא הפסידה כיון שהשוה תביעת כתובה לנטלה כתובתה וכמו שכתב כ"ת.
וגם בפיסקא זאת כתב כ"ת וז"ל ובמקום זה לא רצה לפרש דין תביעת מקצת או פריעת מקצ' כי דבר זה לא נזכ' בגמ' אלא גבי תנאי כתוב' ככתוב' דהיינו תוספת ואני תמיה על דבריך אלה ואיני מבינם כי אין ראה כ"ת שנזכר בגמרא דין תביעת מקצת גבי תנאי כתובה ככתובה ושלא נזכר במקום אחר אדרבא דבר זה לא נזכר כי אם בפרק אלמנה ניזונית דהתם הוי עיקרא דהך מלתא וכמו שכבר כתבתי למעלה.
עוד כתב כ"ת באלו הפיסקו' וז"ל ומה שאמר לפיכך אלמנה שתבעה תוספת עם העקר אין לה מזונות אף על פי שדברים פשוטים נראים השמיענו בלשון זה ב' ענינים וכו' והנה אתמהא טובא כי הנה למעלה כשכתב כ"ת הקושיות שהוקשו לרב המגיד בדברי הרמב"ם א' מן הקושיות והתמיהות שהפליא והגדיל להקשות ולתמוה וז"ל ותו מאי לפיכך מאי קמ"ל אלמנה שתבעה מזונות עם העקר אין לה מזונות דהא מלתא דפשיטא וכאן כתב כ"ת שבא להשמיענו ב' חדושי' או נ,,, נים /ענינים/ ואם כן זה פלא כי מה מקום יש להקשות ולתמוה מה חידוש משמיענו אחר שכתב כותב שני חדושים שמשמיענו א' שאין צורך שתתבע הנדוניא ב' שצריך שתתבע התוספת עם העקר.
עוד כתב כ"ת דברים נפלאים ממני באלו הספקות כי לע"ד לא יכילם שכל ורעיון לרוב זרותם עד מאד וז"ל ודוק לשון הרמב"ם בראש הפרק שלא יצא במה שנכנס דהיינו תובעת ומוכרת וכשאמרה אבל אם מכרה מקצתה לא הפסידה לא אמר אם מכר' או תבעה מקצתה לא הפסידה מזונות. הנה יש בכאן כמה זריות ותמיהות חדא דמאי דקאמר הרמב"ם תובעת הוי אפי' לא נפרעה ומדבריך יראה שאתה מבין דמאי דקאמר תובעת הוי תובעת ונפרעת ודבר זה לא יעלה על לב עוד כתב כ"ת דדין התביעה משונה והאריך בזה ואמר וכן נראה מדקדוק לשון הרמב"ן בתשובה שכתב וזה הוא חילוק בין נפרעה מקצת ללא נפרעה כלל דמשמע דוקא תבעה ונפרעה ואין לך בו אלא חידושו והחדוש הוא מה שכתבת למעלה מזה בסמוך דכיון דהך מלתא דסלוק הוי קנס וכיון שכן שהוא קנס נראה דלא גזור אלא בתובעת ולא במוכרת כו' והנה נבהלתי לראות דבריך כי הנה מלבד כי כל יודע דעת ישפוט מסברתו שלא צדק כ"ת בדבריו במחילה ונוסף על זה כי יראה שלא ראה כ"ת דברי הטור ז"ל וז"ל ודוקא שמכרה או שמשכנה או שמחלה כל הכתובה אבל שיירה מקצתה נזונת אפילו לא שיירה אלא תוספת ומכרה או מחלה כל העיקר נזונת בשביל התוספת וכתב א"א הרא"ש ז"ל ומיהו אם ירצו היורשי' יפרעו לה כל מותר כתובת' ומסלקין אותה אפילו לאנשי גליל. מדברי הרא"ש אלו יראה בביאור דבמכרה או משכנה נמי אמרינן דמסלקין אותה וגם כן מה שכתב הרמב"ן וזה הוא חילוק בין נפרעה מקצת ללא נפרעה כלל הוא על זה הדרך דמאי דקאמ' נפרעה היינו שתבעה ונפרע' או שמכר' בלא תביעה וזה פשוט.
עוד כתבת באלו הפיסקות על דברי הרמב"ם וז"ל ובתר הכי אשמעינן דאם אחר שגבתה העיקר תבעה מקצת התוספת וכתב כ"ת דאשמועינן בזה רבותא וחדושא דהרמב"ן שכתב אלמנה שנפרעה עיקר כתובתה והיתה נזונית בשביל התוספת ואתמהא טובא דאם עיקר כונת הרמב"ם היא להשמיע דינו של הרמב"ן לא היה צורך לומר אם תבעה מקצת התוספת דהא הרמב"ן השמיענו זאת הרבותא בתובעת כל התוספת דכיון דהכונה הוא להשמיענו דכי היכי דבעיקר כתובה מפסדת מזונות בתביעה לבד אעפ"י שלא גבתה הכי נמי בתוספת בתביעה לבד מפסדת אעפ"י שלא גבאתו ובזה אין צורך לומר תבעה מקצת וקל להבין. עוד כתב כ"ת לקמן באלו הפיסקות ושמעת מינה לדעת הרמב"ם ז"ל דמאי דאמר בגמרא לתובעת כולל כמה עניינים חדא דכי היכי דתובעת עקר כתובה אעפ"י שלא גבתה אבדה מזונות הוא הדין תובעת תוספת והיינו כפירוש הרמב"ן בדברי הרי"ף ואני לא ראיתי איך יתחייב מדברי הרמב"ם שמפרש במאי דקאמר בגמרא לתובעת כפירוש הרמב"ן ז"ל וכמו שכבר כתבתי למעלה. והנה מפיסקת וכדי שלא נטעה לפרש כו' עד פיסקת נמצינו למדין וכו' האריך וכתב פירושים בדברי הרמב"ם והנה האריך והעמיק לכתוב דברים זרים עד מאד אם מצד הלשון אם מצד הענין האמת אם לא היה בינינו כל כך מרחק הדרך הייתי כותב לכ"ת בסירוגין כי אני לואה לכתוב כל כך בפעם אחד כי אני חולה וחלוש ונוסף על זה כי יש לי טרדות רבות ולכן אדלג מה שיש לדקדק באלו הפיסקו'.
ואבא למה שכתב כ"ת וז"ל ומשכחנא מרגניתא בהאי שקלא וטריא וכו' וחיי ראשי כי יש להתרעם על מאן דדלא לך חספ' לאשכוחי האי מרגנית' שהעדרה יפה ממציאותה כי מאין הרגלים לומר שכל הך שקלא וטריא דגמרא והרי"ף ורש"י ז"ל הוי לענין סלוק היורשים אם ירצו לסלקה ושבקו מלישא וליתן במאי דשייך לעקר דינא דהיינו בגוונא דהפסד מזונות ממילא בלי צורך סלוק היורשים. עוד כתב אחר פיסקא זאת והתחיל בפיסקא אחרת וז"ל וסוגיא דרבי ינאי בפרק אף על פי בשיטה זאת ה"פ דקשיא ליה מה ענין זה לזה וכו' ואני בראותי כל מה שכתב כ"ת בפיסקא זאת השתוממתי כשעה חדא ואמרתי אני אל לבי אולי נעלם ממני צורתה דשמעתתא השגורה בפי דרדקי דבי רב דפריך בגמרא אם רצה להוסיף אפילו מאה מנה יוסיף פשיטא ומשני מהו דתימ' קיצותא עבדו רבנן כדי שלא לבייש למי שאין לו קמ"ל אם כן מאין בא לכ"ת לחדש ולומר שהוקשה לרבי ינאי דמה ענין זה לזה.
עוד הקשית לשאול דמה עניין הגבייה להוספה דהכי ה"ל לכתוב אף על פי שאמרו כותבין לבתולה מאתים וכו' וקושיא זאת איני רואה מקום לומ' שהוקשה זה בגמרא דאין מקום להקשות שהיל"ל אף עפ"י שאמרו כותבין לבתולה מאתים כו' דכיון דעקר כתובה דמנה מאתים הוא מתקנת חכמים ואף על פי שלא נכתב כמו שנכתב דמי אם כן מה מקום יש לומר אף על פי שאמרו כותבין לבתולה מאתים דמשמע שצריך לכתוב. אחר שכתב כ"ת והאריך וכתב דפשטן של דברים יראה דכללא דמלתא דלדעת הרי"ף ורש"י והרמב"ם והרא"ש והרשב"א והר"ן והרב המגיד ורבנו ירוחם והרשבש"ץ נדוניא אינה מעלה ואינה מורדת לענין מזונות לא לענין ההנחה ולא לענין התביעה בענין הסלוק כו' כתב ואמר כי עוד לאלוה מלין בעומקא דדינא וראה להציע להביא סברות הפוסקים דס"ל דנדוניא אית לה דינא דכתובה ותוספת לענין תובעת ובתוך דבריו כתב וז"ל ומיהו אף על גב דהרמב"ן והרא"ה והר"ש הם כת א' לכלול כל דיני העקר בנדוניא מ"מ מאחר שהרמב"ם וקצת מפרשים כת א' סוברים דהנדוניא גרועה מן התוספת דודאי נראה דכותיה נקטינן ואחר כך כתב וז"ל אבל במה שאכריח לפנינו דהרשב"א שעשה פשרה ביניהם מודה בהדיא בנ"ד והרא"ש גם כן דאזיל לשיטתיה והר"ן והרב המגיד דמוכח מדבריהם דמודים מודים לענין פשרה זאת אין ספק דלא נקיטינן כהרמב"ם בזה ובפרט להוציא ממון מן היתומים המוחזקים והנה יש לתמוה על כבודך בזה תמיהות חדא דכיון דלדבריך היתומים הם מוחזקים אם כן אפילו שהרמב"ם ומפרשים אחרים סוברים שהנדוניא גרועה מן התוספת כיון דאיכא רבוותא אחריני דס"ל לכלול כל דין העקר בנדוניא וודאי דמצו היתומים לומר קים לן כהנהו רבוותא דמסייעו לן ולא מפקינן מניה אם כן מה צורך למה שכתבת להכריח להוסיף סברות שסוברים לכלול כל דיני העקר בתוספת אפילו אם לא היינו מוצאים סברות רבוותא אחריני כי אם הרמב"ן והרא"ה והר"ש סגי לסייע ליתומים ושנאמר שהפסידה האלמנה מזונות אפילו בגביית הנדוניא ולא נחוש לסברת הרמב"ם ושאר המפרשים שסוברים שאין לכלול כל דיני העקר בנדוניא. ועוד יש להפלא מכ"ת הפלא ופלא דמאין ראה כ"ת דלענין מזונות האלמנה יהיו היתומים מוחזקים דהא ליתא אלא אדרבא הלכה רווחת דלענין מזונות היא המוחזקת ונכסים בחזקתה קיימי כל זמן שלא נשאת ועקר דבר זה נלמד ממאי דאמרינן בגמרא פרק אלמנה נזונית בעי רבי יוחנן יתומים אומרים נתננו והיא אמרה לא נטלתי על מי להביא ראיה נכסי בחזקת יתמי קיימי ועל אלמנה להביא ראיה או דילמא נכסי בחזקת אלמנה קיימי ועל היתומים להביא ראיה ופשיט לה להך בעיא וקאמר ת"ש דתני לוי אלמנה כל זמן שלא נישאת על היתומים להביא ראיה נשאת עליה להביא ראיה ע"כ והנה טעמא דכל שלא נישאת על היתומים להביא ראיה הוא כמו שכתבו בהלכות דקודם שנשאת הנכסים בחזקתה והיתומים שאומרים נתננו הם כזאים /כבאים/ להפקיעה מחזקתה והמע"ה =והמוציא מחבירו עליו הראיה= נתבאר מזה דלענין מזונות בכל ספק שיסתפק אם יש להפסידה מזונות או לא כיון דנכסים בחזקתה קיימי מספקא לא נפקיע זכותה והמע"ה.
ועוד יש להפלא מכ"ת במה שכתב וז"ל ובר מן דין הואיל וחילוק זה שכתב הרמב"ן בתשובה לחלק בין כתובה שנפרעה מקצת ללא נפרעה כלל לא נמצא לא' מן הפוסקים שיכתבנו בשמו וכו' ומלבד מה שיש לתמוה בדברים אלו על האופן שכתבתי דכיון דהאלמנה היא המוחזקת אם כן אפילו את"ל דרובא דרבוותא ס"ל דדין הנדניא כדין עקר ותוספת להך מלת' דמזונות אפילו הכי כיון דאיכא רבוותא דס"ל דאין דין הנדוניא כדין עקר ותוספת אפי' שיהיו מיעוטא דמיעוטא נגד הכת האחרת יכולה האלמנה לומר קים לי כהנך רבוותא וניזונת. עוד יש להפלא במה שאמר דכיון דהרמב"ן הוא מאריה דשמעתא והוא כתב דכל דיני מנה מאתים הה"ד גבי נדוניא כותיה נקיטינן יר' מדבריך דכיון דהרמב"ן כתב בשמו דין הסילוק אם כן אפילו אי כלהו רבוותא יסברו דנהי דיש לדון דין הסילוק מ"מ אין דין הנדוניא כדין העקר כותיה נקטינן ולא נחוש לכלהו רבוותא דפליגי עליה וזה אינו דכיון דבהך מלתא דדין נדוני' אם יש לה דין עקר או לא הוי הרמב"ן יחידאה מלת' דפשיטא דלא שבקינן סברת כלהו רבוותא ועבדינן כיחידאה אפילו לאוקומי ממונא דהלכה רווחת בישראל מה שכתב מהר"י קולון ז"ל דאין המוחזק יכול לומ' קים לי כפלו' הגאון נגד כל חכמי ישראל החולקים עליו כו'.
עוד כתב כ"ת סמוך לזה הענין וז"ל הלכך אפילו אם נודה דאם נפרעה מנה מאתים ותוספת והניחה הנדוניא אינה אוכלת מזונות בשביל הנדוניא כמו שכתב מהרר"י ז"ל ומשמע דאם הניחה כו' אין לך בו אלא חידושו לאוקומי ממונא בחזקת היתומים והבו דלא לוסיף עלה לאפוקי ממונא מיתמי דהיינו כשנפרעה הנדוניא דלא מפקינן מיתמי לענין מזונות כשרוצים להשלים כו' בדברי כ"ת אלה איכא למשדי בהו נרגא וחצינא כי יש לתפוס עליהם תפיסה גדולה ואם כי יש מקום להציג אופן התפיסה בכמה אופנים מ"מ בחרתי לבוא ולעמוד על התפיסה בזה האופן והוא כי הרדפת לשון זה לא יצדק כי הנה אם מה שכתב מהרר"י ז"ל דאם נפרעה מנה מאתים ותוספת והניח /והניחה/ נדוניא אינה אוכלת הוא מטעם סילוק ר"ל שאם ירצו היורשים לסלקה אינה אוכלת אף על גב דמדינא אינה מפסדת מזונות עד שתגבה עקר ותוספת ונדוניא מ"מ כל שהתחילה לגבות עקר ותוספת מסלקין אותה היורשים ופורעים לה נדונייתה ואינה אוכלת מזונות ואם אנו מפרשים זאת הכונה בדברי מהרר"י אף על פי שיר' שדבריו אינם סובלים זאת הכונה דלזה הפי' לא היל"ל אם נפרעה מנה ק"ק ותוספת והניחה נדוניא דאפילו אם לא נפרעה כי אם מקצת העקר או מקצת התוספת היורשים מסלקין אותה אם ירצו מכל מקום אומר דאם נפרש זה הפירוש בכונת דברי מהרר"י לא יצדק הלשון שכתב כ"ת דהא לא שנא היכא דנפרעה מעקר כתובה ותוספת והניחה הנדוניא לא שנא נפרעה מן הנדוניא והניח עקר ותוספת לעולם יכולין היורשים לסלקה אם כן מה שייך לומר אפי' אם נודה שאם נפרעה מנה ק"ק ותוספת אינה אוכלת בשביל הנדוניא אין לך בו אלא חידושו כדי לאוקומי הבו דלא לוסיף עלה לאפוקי מיתמי היכא שנפרעה מן הנדוניא. ואם נאמר דכונת אם נפרעה מנה מאתים ותוספת אינה אוכלת היינו משום דאין לכלול דין הנדוניא בדין עקר ותוספת לענין מזונות ומ"ה אמרינן דאין לחוש להנחת הנדוניא ובהכי א"ש מ"ש שאם נפרעה מנה ק"ק ותוספת והניחה הנדוניא גם אין ספק שדברי מהרר"י לא באו על דין הסילוק כ"א על דין הפסד דממיל' שהרי על דברי מהרשבש"ץ כתב מה שכת' ודברי הרשבש"ץ לא באו על דין הסילוק כי אם על דין הפסד דממילא כמו שאבאר עוד לקמן בס"ד אם כן כיון דמדין הפסד דממילא אתינן עלה ולדבריו אין לכלול הנדוניא בדין העקר אם כן היכי מצינן לומר דאם נודה לדבריו היכא דנפרעה עקר ותוספ' אינה אוכלת בשביל הנדוניא מטעם דאין לכלול הנדוניא בדין העקר אם כן היכא שתבעה הנדוניא והניחה עקר ותוספת מהיכא תיתי דמסלקין אותה ולא מפקינן מזוני מן היתומים כיון דפרעון הנדוניא אינה מעלה ומורדת לענין מזונות לא מדין הפסד דממילא ולא מדין סילוק היורשים.
ועוד יש לדקדק ולגמגם בדבריך שלא יצדק לומ' אפילו אם נודה היכא דנפרעה עקר ותוס' והניחה הנדוניא דאינה אוכלת כדי לאוקומי ממונ' בידא דיתמי הבו דלא לוסיף עלה ואין לך בו אלא חידושו ולא מפקינן ממונא מיד היתומים דלא שייך למימר אף על גב דבהך מלתא אמרינן דמוקמינן ממונא ביד היתומים הבו דלא לוסיף עלה ובמלתא אחריתי לא מפקי' ממונא דכיון דבכל גוונא אמרינן דמוקמינן ממונא ביד' דיתמי דבשלמא אי הוה בעינן למימר דאף על גב דבכה"ג מוקמינן כה"ג מפקינן שייך לומר הבו דלא לוסיף ויש להביא ראייות הרבה להוכיח שזהו דרך הלשון אמנם לברחי מהאריכות והטורח לא אכתוב כי אם ראיה א' שגורה אפי /בפי/ הכל והא /והוא/ בפרק כל הנשבעין דקאמרי רב ושמואל עלה דמתניתין דקתני וכן היתומים מן היתומי' לא יפרעו אלא בשבועה לא שנו אלא שמת מלוה בחיי לוה אבל מת לוה בחיי מלוה כבר נתחייב מלוה לבני לוה שבועה ואין אדם מוריש שבועה לבניו ומסיק גמרא על הך מימרא וקאמר איקלע רב נחמן לסורא עול לגביה רב חסד' ורבה בר רב הונא אמרו ליה ליתי מר ונעקריה להא דרב ושמואל אמר להו איכפלי ואתאי כל הני פרסי למעקרה להא דרב ושמואל אלא הבו דלא לוסיף עלה כגון מאי דאמ' רב פפא הפוגם שטרו ומת יורשין נשבעי' שבועת היורשים ונוטלין יתבאר מזה דלישנא דהבו דלא לוסיף עלה לא שייך אלא היכא דאנו באים לשנות הדין אבל בזה האופן שכותב כ"ת לא שייך לומר הבו דלא לוסיף עלה. ועוד אני מדבר בזה כי הנה עמדתי ודקדקתי בכונת כ"ת וראיתי שכונת כ"ת לומר דאפילו להנהו רבוותא דסבירא להו דאין לכלול הנדוניא בדין העקר והתוס' לענין מזונות דמזונות בתר עקר כתובה ותוס' גרירי ולא בתר נדוניא היינו לענין דינא ומ"ה היכא דנפרעה עקר כתובה ותוס' הפסידה מזונות ואינה אוכלת בשביל הנדוני' מ"מ מטעם הסילוק כיון דהך מלתא דסילוק הוי תקנתא דרבנן היכא שתבעה הנדוניא בלבד הוי כמי שנפרעה מן התוספ' וזה הענין המתיקו כ"ת וכפל לכותבו פעמים שלש ואני אומר במחילה מכ"ת דאין מקום לומר כן ולעמוד על זה ולבארו צריך להאריך כדי שיתבררו ויתלבנו הדברים. ותחלת כל דבר אומר לכ"ת כי מה שכתב דהך מלתא דסילוק שכתבו הרמב"ן והרא"ש הוי תקנתא דבתראי ועל זה היסוד בנה כל בנין דבריו האמת כי לא ידעתי מאין ראה כ"ת זה אם קבלה היא נקבל כי הנה מדבריהם יראה בבירור כי לעקר דינא כתבו מה שכתבו כי הנה הרמב"ן כתב ז"ל וזה הוא החילוק בין נפרעה מקצת ללא נפרעה כלל והנה לשון זה הוא החילוק לא יצדק בדבר שמצד הדין אין שום חילוק כי אם מצד התקנה וזה פשוט. גם מלשון הרא"ש יש להוכיח מה שכתבתי וז"ל שם בפ' אלמנה ניזונת וראיתי לגדולים שפי' דאף על פי שחייבים לזונה אם רצו היורשי' פורעין לה המותר ומסלקין אותה אפילו לאנשי גליל ודברים של טעם הם וכו' הנה מלשון וראיתי לגדולים שפי' משמע ומוכח דלענין דינא קא מיירי דבדבר של תקנה לא שייך לשון שפירשו גם ממה שאמר ואפי' לאנשי גליל משמע ומוכח דאנשי גליל עצמן פסקו מה שפסקו ולא הוי תקנתא דבתראי גם ממה שאמר ודברים של טעם הם יש להוכיח קצת כי לשון ודברים של טעם הם לא יצדק בדבר של תקנה אלא כך היה לו לומר ותקנה גדולה וטובה היא באופן שמכל אלה הדברים יראה בבירור לע"ד שענין הסילוק שכתבו הוא מצד הדין הגמור. ועתה אומר כי מה שכ"ת סובר דאפילו אליבא דהנהו רבוותא דסבירא להו דמדינא אין לכלול הנדוניא בדין העקר והתוס' לענין הפסד מזונות מ"מ על ידי סלוק אפילו אם תבעה הנדוניא בלבד אם ירצו היורשים לסלקה ולפורעה המותר מסלקין אותה. ואני אומר שאין ראוי לומר כן אלא דאין לעשות דין הסילוק אלא בדבר שמפסדת מזונות ממילא דהיינו מדינא אמרינן דאם גבתה או תבעה עקר כתובה ותוס' אבדה והפסידה מזונות אבל בתביעת או גביית מקצת לא הפסידה וחייבים לזונה מכל מקום מדין הסילוק מפסיד ואם ירצו היורשים לסלקה יכולים לסלקה אבל בנדוניא דאין דין הפסד מזונות דממילא שייך בה גם דין הסילוק לא שייך באופן שאפי' גבתה הנדוניא וירצו היורשי' לפרוע לה העקר והתוס' ולסלקה לאו כל כמינייהו כיון דלא נפרעה ולא תבעה כלל ועקר מעקר כתובה ותוס' זולת אם יהיה מנהג קבוע באותו מקום שכל שתגבה האלמנה אי זה סך מסכי כתובתה אם ירצו היורשים לסלקה באופן דאפילו את"ל דאליבא דכל הנהו רבוותא דסבירא להו לכלול הנדוניא בדין העקר והתוס' דין הוא דמסלקים אותה בתביעת הנדוניא מכל מקום כיון דאליבא דהרמב"ם ושאר המפרשים דסבירא להו דאין לכלול דין הנדוניא בדין התוס' לענין הפסד מזונות אם כן אם תבעה הנדוניא בלבד ואפילו נפרעה ממנה לא הפסידה מזונות ואפילו אם ירצו היורשים לפרוע לה עקר ותוס' ולסלקה לאו כל כמנייהו ואפילו נימא דסבירא ליה להרמב"ם ושאר המפרשים דין הסילוק מכל מקום כיון דאין דין הסילוק נוהג אלא במה שהפסד ממילא נוהג וכיון דלהרמב"ם ושאר המפרשים סבירא להו הכי כוותייהו נקיטינן מטעם דיכולה האלמנה לומר קים לי כותייהו כיון דקיימי נכסי בחזקתה לענין מזונות כמו שכתבתי באופן שלענין פסק השאלה אע"פ שמעולם לא בא מעשה כזה לידי מכל מקו' דעתי נוטה למה שכתבתי דאין לסלק לאלמנה ולהפסידה מזונות זולת אם יש מנהג קבוע לסלק בשביל גביית הנדוניא.
ועתה אבא למה שכתב כ"ת בדברי הרשבש"ץ ז"ל ואומר דבלי ספק כל הקושיות שהקשה כ"ת הם קושיות ותמיהות גדולות אמנם עדיין יראה שיש לתמוה עוד תמיהא גדולה אחרת תמיהא לי איך לא השגיח בה כ"ת והיא שכתב ואמר שאם תבעה הנדוניא ואפילו נפרעה ממנה אינה מפסדת מזונות ונזונת משום מנה מאתים ותוס' משום דמזוני בתר עקר כתובה גרירי כי לכאורה יראה דלאו בדין הסילוק קא מיירי אלא בהפסד מזונות דממילא ויש להוכיח זה ממה שכתב וכן נראה מדברי הרמב"ם ז"ל ובודאי הרמב"ם לאו בדין הסילוק קא מיירי אלא בדין הפסד מזונות דממילא אם כן היכי קאמר דאם נפרעה מן הנדוניא אינה מפסדת מזונות ונזונית בשביל מנה מאתים ותוס' משום דמזוני בתר עקר גרירי ומה צורך להאי טעמא דאפילו את"ל דמזוני בתר נדוניא ועקר ותוס' גרירי אפ"ה אינה מפסדת מזונות בגביית הנדוניא כל שלא נפרעה עדיין מעקר הכתובה והתוס' דבשלמא לדינא דהיכא דנפרעה ממנה מאתים ותוס' והניחה הנדוניא דאינה אוכלת והפסידה מזונות צריך למיהב טעמא משום דמזוני בתר עקר גרירי וכיון שכן אין הנחת הנדוניא מעלה ומורדת לענין הפסד מזונות אמנם להיכא דנפרעה מהנדוניא והניחה עקר ותוס' דלא הפסידה מזוני אין צורך לטעמא דמזוני בתר עקר גרירי וקל להבין אין ספק שדברי הרשב"ץ הם קשי ההבנה וצ"ע כי כל הקושיות שהקשה כ"ת הם קושיו' חזקות וזאת הקושיא שהקשתי אני מרפסא איגרי עמוד עליה. ועתה אבא אל כל הקושיות שהקשה כ"ת על מהרר"י ז"ל במה שכתב על דברי הרשבש"ץ ז"ל וז"ל ומשמע שאף על פי שנדונייתה מאה מנה ולא תבעתם כיון שתבעה עקר ותוס' אין לה מזונות וכו' והנה איברא שמה שהקש' כ"ת כי ממה שכתב הרשב"א בתשוב' שהביא ממהר"י בסימן עצמו יראה בהפך בלי ספק שהיא קושיא וצריך לעמוד עליה אמנם מה שהקשה כ"ת וז"ל ותו השתא דאתית להכי דלא גרירי מזוני אלא בתר עקר בלבד אם כן אפילו הניחה בלבד אינה נזונית וכו' ועוד הקשה קושיות אחרות על זה האופן ואומר במחילה מכ"ת שאין להעלות על לב אותם הקושיות כי כל היסוד שעושה כ"ת להקשות אותם הקושיות הוא מפני שמדייק לשון דמזוני בתר עקר כתובה גרירי וחושב שעל עקר כתוב' דהיינו מנה מאתים בלבד אומר ולזה אומר דיראה בלי ספק דמאי דקאמ' דמזוני בתר עקר כתובה גרירי היינו מנה מאתים ותוספ' כי מאחר שהושוו יחד מטעם תנאי כתובה ככתובה עד שהכלל הוא קבוץ חוב אחד ולא יתפרדו כמו שכתבתי למעלה ובזה אין שום ספק ועם זה נסתלקו התמיהות והקושיו' שהקשה כ"ת על מהרר"י זולת מה שכתבת דלדידיה דברי הרשב"א סתרי מניה וביה. ועתה אין צורך להאריך עוד כי במה שכתבתי יתבאר מה שנשאר לדקדק עוד בדברי כ"ת. סוף דבר כי יראה לע"ד לענין פסק הלכה לדון בשאלת כ"ת מה שכתבתי זולת אם יש אי זה תיקון או מנהג כי כבר ידענו מה שכתב הרמב"ם פרק כ"ג מה' אישות בענייני הנדוניא והכנסת השום וכו' השלים דבריו ואמר ובכל הדברים אלו וכיוצא בהם מנהג המדינה עקר גדול וכיון שכן אין להשגיח על עקר הדין כי המנהג מבטל הלכה וכבר כתבתי והארכתי דאין לסלק לאלמנה מטעם הסילוק שכתבו הרמב"ם והרא"ש ז"ל מכל הטעמים שצדדתי וכתבתי. ואודיע לכ"ת כי יש אצלי כמו ג' עלין שכתבתי על מה שכתבו הר"ן והרא"ש בפירושא דמלתא דרבי ינאי דאמר תנאי כתובה ככתובה נפקא מינה לתובעת ואני נושא ונותן במה שיש לדקדק בדבריהם ואחר כך אני נושא ונותן בדברי הרמב"ם במה שכתב סוף פי"ח מה' אישות והייתי רוצה להעתיקם לשולחם לכ"ת אמנם שמעתי אומרים שהאניה נוסעת היום ואין לי פנאי לעמוד על ההעתקה. נאם הצעיר שלמה הכהן.
@שו"ת מהרש"ך חלק ב סימן רו
שאלה ראובן נפלה לפניו רחל יבמתו ובא ראובן ועשו מאמר ואחר כך נתחרט ראובן וכתב גט למאמרו ואחר כך חלץ לה הכל ביום אחד ועתה רחל רוצה להנשא תוך תשעים יום לחליצתה ולגיטה יורנו מורנו אם נגזור כאן כמו בממאנת שנתנו לה גט שצריכה להמתין ג' חדשים אף על פי שאינה מתעברת וליכא חששא משום הבחנה הנז' לא נחלוק או דלמא נאמר הואיל וחלצה שיכולה להנשא תכף אחר החליצה ולא ניחוש דלמא יאמרו שאר נשואו' אם נתנו לה גט שיוכלו להנשא דליכא למיגזר כמו בארוסה ורבו כמו רבו ראיות לכאן ולכאן ולמעלתו גלויות יורנו להיכן דעת קדושים נוטה ושכרו כפול מן השמים.
תשובה תחלת כל דבר ראיתי לכתוב מה שכתב הרב בת"ה סי' רכ"ד שחלק מיבמה שהיא זקוקה לב' יבמין ומת א' מהם ונשארה זקוקה לאח האחר מזקוקה ליבם א' ומת דאף על גב דיבמה שהיא זקוקה ליבם אחד ומת לאחר ג' חדשים ממיתת הבעל צריכה להמתין ג' חדשים ממיתת היבם דיותר קרובה היבמה לביאה מארוסה דגזרינן בה אטו נשואה וכו'. מכל מקום אין נראה לדמות זקוקה לב' יבמין לפסק דרת"ם וגם אין לגזור שמא מעוברת היא דהא דפסק ר"ת דיבמה אסורה לינשא תוך ג' חדשים ממיתת היבם התם היבם לגבי יבמתו חשיב לה כבעלה לגבי אחד מן השוק דהא רמיא קמיה בזיקה ויכול ליבמה בעל כרחה ודמי לנשואה לאחר זיקת בעלה דזיקה ככנוסה דמיא אבל לגזור מיבם זה ליבם אחר ולשוויה כנוסה ביבם זה לגבי אחיו שהוא יבם כמותו לא שייך כלל למימר הכי דמאי חזית שהיא כנוסה של זה אדרבא נימא שהיא כנוסה ש"ז וכו'.
ועם זה החלוק שחלק הרב הנז' צריך לעמוד על ההיא שמעתא דמייתי גמר' פ"ד אחין עלה דההיא מתניתין בג' אחין נשואין ג' נכריות ומת א' מהם בהנהו תרי לישני משמיה דרבה והכי איתא התם לישנא דמתניתין קתני הכי ג' אחין נשואין ג' נכריות ומת אחד מהם ועשה בה מאמר הב' ומת הרי אלו חולצות ולא מתיבמות שנאמר ומת א' מהם יבמה יבא עליה שעליה זיקת יבם א' ולא שעליה זיקת ב' יבמין ופירש"י ז"ל וכל זמן שלא כנס' זה עדיין זיקת ראשון עליה ונתוספ' עליה זיקת מאמרו הרי כשמת זה נותרו עליה זיקת ב' יבמין ואלו כנסה הוה פקעה זיקת דקמא וכי מיית לא הוה עלה אלא זיקת ב' אי נמי אי לא עבד בה מאמר לא הוה עלה אלא זיקת ראשון וקאמר גמרא משמיה דרבנו כלישנא קמא נתן גט למאמרו הותרה צרתה ולישנא בתרא קאמר הותרה אפילו היא מאי טעמא מאי דעביד שקליה וכל הפוסקים פסקו כלישנא בתרא. זולת הרמ"ה ז"ל כי כפי מה שנראה מדברי רבינו ירוחם ז"ל יראה שפסק כלישנא קמא. כעת לא אטפל בדחיית סברא זאת כי הפנאי אינו מסכים לזה. סוף דבר לענין פרק הלכה מחוורתא נקיטינן כלישנא בתרא ונפקא מינא דהעושה מאמר ביבמתו דקי"ל דפסלה על האחין אם נתן גט למאמרו מאי דעבד שקליה ומותרת ליבם. איברא דאיכא פלוגתא דרבוותא אי הותרה דוקא לשאר האחים אבל לדידיה לא או אי אפילו לדידיה הותרה כי הנה רש"י ז"ל והרמב"ם ז"ל סביר' להו דלא הותרה אלא דוקא לאחי' אבל לדידיה לא וכתב הרב המגיד בפ"ה מה' יבום וחליצה שהרמב"ן והרשב"א הסכימו לזאת הסברא והראב"ד בהשגותיו שם בפ"י הנז' כתב שהותרה אפילו לדידיה והרא"ש הסכים לסברת הראב"ד. מכל מקום כל אנפין שוין דמותרת להתיבם לשאר האחין. ויראה דאיכא לספוקי אי צריכה להמתין ג' חדשים קודם שתתיבם לשאר האחין או לא דאיברא דאיכא לפלוגי ולחלק החלוק שחלק הרב בת"ה דבשני יבמין אין לגזור מיבם זה ליבם אחר להצריך המתנת ג' חדשים מהטעם שכתב דמאי חזית שהיא כנוסה של זה אדרבה נימא שהיא כנוסה של זה אמנם היכא דעשה בה מאמר חשיבא ככנוסה טפי מיבם אחר ודמיא לנשואה. ואם כן היכא שנתן גט למאמרו דאמרינן דהותרה לאח האחר צריכה להמתין קודם שתתיבם ג' חדשים. ומצד אחד יראה דהאמת הגמור הוא דאין להצריכה להמתין ג' חדשים להתיבם לאח האחר דא"כ הוו תרי מילי דסתרן אהדדי דהני המתנת ג' חדשים הוו משום חששא שבא עליה או דגזרינן בה אטו שאר נשים דעלמא וממה שהיא מתיבמת יראה דליכא למגזר כלל דאם יש מקום לגזור ולחוש כיון שנתגרשה לא היתה בת יבום דהויה ליה גרושת אחיו אלא ודאי אינה צריכה להמתין. ואם כן יראה לומר בנדון זה גם כן דאינה צריכה להמתין ג' חדשים מק"ו לאיסור כרת לא חששו והתרת דהיינו כשעשה בה מאמר ונתן לה גט ומתיבמת לאח האחר ולא גזרינן וחיישינן חששת ביאה אף על גב דהוי איסור כרת דהיינו איסור אשת אח לאיסור לאו דהיינו כגוונא דנדון דידן לא כ"ש. איברא דאיכא לפלוגי ולחלק כמו שחלק הרב בת"ה כמו שכתבתי למעלה דבשני יבמין ומת א' מהם מתיבמת לאחר בלי צורך המתנה וביבם א' אמרינן דאם מת היבם צריכה להמתין ג' חדשי' להנשא כמו שכתב כ"ת. אם כן בנדון דידן נמי אמרינן אף על גב דבשני יבמין אמרינן דאם עשה בה מאמר הא' ונתן לה גט למאמרו דמתיבמת לאחר מיד ואין צריך להמתין ג' חדשים. מכל מקום היכא דליכא אלא יבם א' העושה מאמר ונתן לה גט למאמרו כדי לינשא לשוק יש לחוש ולגזור שתמתין ג' חדשים אטו שאר נשים דעלמא דהא ליתא דאיברא דגזרינן בנשים דאין בהם חשש עיבור ואפילו חשש ביאה להמתין ג' חדשים אטו שאר נשים דעלמא מכל מקום הכא בנדון דידן אין לחוש דכיון דנחלצה חליצתה מוכיח שלא בא עליה דלא שייך למגזר וזה פשוט. ויען כי החכם השלם סיני ועוקר הרים כמהר"ר אברהם די בוטון נר"ו תפס עלי והקשה ואמר דכיון דנתגרשה אף על פי שחלצה אח"כ מכל מקום יש לחוש מטעם דאיכא מאן דשמע בגיטא ולא שמע בחליצה ויש להוכיח זה ממה שכתב הר"ן בפ' האיש מקדש גבי קטנה שנתקדשה שלא לדעת אביה ומת אותו שקדשה ונפלה לפני אחיו ליבום שצריכה גט וחליצה ומיאון והקשה שם הר"ן דלמה לי מיאון בגט וחליצה סגי ולא יאמרו אין קדושין תופסין באחותה כיון שרואין חליצה והכל יודעין שאחות חלוצה מד"ס. ותירץ דחיישינן דאיכא דשמע בגיטא ולא שמע בחליצה וכו' וחזר והקשה יבמה גדולה שעשה בה היבם מאמר אמאי שריא בגט וחליצ' עמה דאיכ' דשמע בגט ולא שמע בחליצה ויאמרו אין קדושין תופסין באחותה. ותירץ דשאני התם דלא אפשר וכו'. אם כן יראה מההיא דנמי בנדון דידן צריכה להמתין ג' חדשי' כיון שנתגרשה ואין להקל מטעם חליצתה מוכיח עליה כיון דאיכא למיחש דאיכא מאן דשמע בגיטא ולא שמע בחליצה זהו מה שהקשה עלי החכם השלם נר"ו.
ותחלת כל דבר אומר כי יש לתמוה טובא על הר"ן במה שכתב כי בלי ספק דבריו מרפסן איגרי כי הנה מה שהקשה ואמר דיבמה גדולה שעשה בה היבם מאמר אמאי שריא בגט וחליצה נימא דאיכא מאן דשמע בגיטא ולא שמע בחליצה (ויחשוב שאותו הגט שנתגרשה בו הוי גט גמור) דיראה דאין מקום לקושיא זאת דבשלמא בההיא דקטנה שנתקדשה שלא לדעת אביה ומת ונפלה לפני אחיו ליבום ועשה בה מאמר דין הוא דנימא דצריכה גט וחליצה ומיאון ולא סגי בגט וחליצה מטעם דאיכא למיחש דאיכא מאן דשמע בגיטא ולא שמע בחליצה ויחשוב שאותו הגט שנתגרשה בו הוי גט גמור מדאורייתא ולא הוי גט יבמין דנתרצה האב בקדושי שני ולא נתרצה בקדושי ראשון ואין כאן זיקה וקדושי שני הוו קדושין מדאורייתא ויאמרו אין קדושי' תופסין באחותה אמנם ביבמה גדולה דעלמא לא ידעתי ואיני יכול להלום בע"ד איך שייך ויש מקום למיחש דאיכ' מאן דשמע בגיטא ולא שמע בחליצה ואתו למיטעי ולומר דקדושין תופסים באחותה דכיון שהיא יבמה גדולה שעשו בה מאמר כולי עלמא ידעי דאף על גב דנתן לה גט אכתי אינה ניתרת בכך ועדין צריכה חליצה לזיקתה ואין מקום לטעות דכיון דשמעו בגיטא ליכא למיחש דלא שמעו בחליצה ואין לומר דכיון דלא שמעו החליצה אתו למיטעי ולומר דהגט שנתן לה אינו גט יבמין דאפשר שיחשבו שנתיבמה ונבעלה והגט שנתן לה הוי כמו גט דאשה גמורה דאיך יעלה על הדעת דאתו למיטעי לחשוב דבר שלא היה ולא נעשה דהיינו ביאה ובעילה ויסכלו ויחשבו מאשר נעשה דהיינו חליצה שלא נעשה דבר זה לא יעלה על לב. סוף דבר איני יכול להלום דברי הר"ן בזה. מ"מ אפילו אם נניח בהנחה מונחת מה שכתב הר"ן דאיכא מאן דשמע בגיטא ולא שמע בחליצה ואתו למימר אין קדושי' תופסין באחותה מכל מקום יש במחילת מכבוד החכם השלם הנז' נר"ו שהקשה מה שהקשה דאין לדמות הך מילתא דהבחנה לההיא דפ' האיש מקדש דהתם דאיכא למיחש שמא יאמרו אין קדושין תופסין באחותה שהוא איסור חמור דהיינו איסור ערוה החמורה דין הוא לחוש אבל לענין המתנת ג' חדשים דלא הוי אלא גזרה דרבנן אין נראה להחמיר ולחוש כ"כ. והנה החכם השלם נר"ו רצה לדחות זה החלוק ממה שראה להרשב"א בתשובה שכתב מהר"י קארו זלה"ה בטור א"ה סימן י"ג וז"ל מסתברא אחר שיוצאה בגט צריכה להמתין ג' חדשים ואין לך יוצאה בגט שאינה צריכה ואף על פי שאין קדושיה קדושין גמורים ויכולה לצאת בגט וכו' עד וכ"ש זו שיצאו עליה קול ואמרו קמו רבנן בקדושין וקדושי מעליא הוו ואפילו הכי לא הצריכוה לאמתוני ג' חדשים ואף על גב דלרווחא דמילתא הוציאוה בגט נמצאת מצרכה כרוז ואפילו שנכריז איכא מאן דשמע בקדושין ובגט ולא שמע בהכרזה ורצה להוכיח החכם השלם נר"ו מכאן דאפי' גבי איסור קליש כי האי דהבחנה חיישינן דאיכא למימר דאיכא מאן דשמע בהא ולא שמע בהא. ובמחילה מכבוד חכמתו אומר דיראה לע"ד דאין ללמוד מההיא דהרשב"א בנדון דידן דלא דמי כלל ועיקר והחלוק מבואר דבההיא דהרשב"א שהדין הוא שם להמתין ג' חדשים גזרה אטו שאר נשים דעלמא דין הוא שנצריכה להמתין ג' חדשים ואין להקל ולעשות תקנה בהכרזה כדי שלא להצריכה להמתין דהויה תקנה דאינה מועלת דדלמא איכא דידע בקדושין ובגט ולא ידע בהכרזה אבל בכי האי גוונא דנדון דידן דעכ"פ צריכה חליצה ואם כן מדינא כיון דנחלצה אינה צריכה להמתין ג' חדשים אין להעלות על הדעת דמשום חששא דאיכא דשמע בגיטא ולא שמע בחליצה שהיא חששא רחוקה כמו שכתבתי למעלה נצריכה להמתין סוף דבר יראה לע"ד דלא דמי הך מילתא לההיא דהרשב"א ללמוד משם להצריך להמתין ג' חדשים וק"ל.
ועוד יראה לע"ד טעם גדול לשבח דאינו נכון להצריך המתנת ג' חדשים מטעם חששא דאיכא דשמע בגיטא ולא שמע בחליצה דאפשר דנפיק מיניה חורבה גדולה דהיינו דאתו למיטעי ויאמרו אין קדושין תופסין באחותה ונמצא שכדי לתקן חששת איסור קל דהיינו מלתא דהבחנה אתו למיטעי למעבד איסור חמור דהיינו אין קדושין תופסים באחותה. ועוד ראיתי להוסיף נופך לאמת שאשה זאת דנדון דידן מותרת לינשא מיד ואינה צריכה להמתין ג' חדשים ואף על גב דגזרינן בעלמא דכל אשה היוצאת בגט שצריכה להמתין ואפילו אין בה חשש עבור ואפשר דאפילו חשש ביאה אפי"ה גזרינן אטו שאר נשים דצריכה למיחש בהו בהבחנת הזרע מכל מקום היינו דוקא באשה היוצאת בגט ולא נשאר עליה שום זיקה ועגון מצד אחר אבל כי האי גוונא דנדון דידן דנתן לה היבם גט למאמ' לא שייך בה לומר אשה שיוצאה בגט דעדיין יש זיקה עליה המעכבה לינשא וצריכה חליצה להתירה.
סוף דבר לא מקריא אשה היוצאת בגט למיגזר בה כדי להמתין ג' חדשים כי אם אשה שלא נשאר עליה שום זיקה המעכבה לינשא וק"ל. כללא דמלתא אמינא שכל אשה שיארע בה כה"ג דנדון דידן רואה אני בפשיטות לע"ד שמותרת לינשא מיד ואינה צריכה להמתין ג' חדשים הנלע"ד כתבתי וחתמתי שמי הצעיר שלמה הכהן.
@שו"ת מהרש"ך חלק ב סימן רז
חכם שלם ומאד נעלה על כל ברכה ותהלה כמה"ר אהרן אביוב נר"ו אחרי דרישת שלום כ"ת באתי באותותי אלה להודיעך איך קבלתי והגעני הפסק של כ"ת והש"י יודע טרדתי וחולשתי עד היכן מגעת האמנם אהבת כ"ת אלצני להשיב הנראה לע"ד על דברי כתבך כי לעשות רצונך חפצתי ואשיב על דבריך על ראשון ראשון. תחלת כל דבר נשא ונתן כ"ת אי מקרי ראובן אנוס וחשיב אונס לפוטרו מלפרוע השני אלפים לבנים שנתחייב לתת לשמעון המעליל עליו ואמרת דאף על פי כן דלכאורה יראה לפוטרו דדמי לתליוה ויהיב דלא הוי מתנתו מתנה אף על פי שלא מסר מודעא מכל מקום ממה שכתב מוהר"י קארו זלה"ה לתרץ מה שהקשה שמכל הפוסקים יראה דמאי דאמרינן אגב אונסיה גמר ומקנה היינו כי איכא מתן דמים בהדי אונס אם כן בההיא דסקריקון דאמרינן כיון דקטלי אגב אונסיה גמר ומקנה ופי' רש"י אגב אונסיה כי אמרי ליה שא קרקע זה והניחני אקנייה וקי"ל תליוה וזבן זביניה זביני ומשמע בלא דמים ותירץ הוא ז"ל בזה תירוצים וא' מן התרוצים הוא דדוקא היכא שאנסוהו להורגו או על דבר אחר והוא נתן הקרקע להציל עצמו מן האונס ההוא אז ודאי גמר ומקנה בלא דמים ולפי תירוץ זה בנדון דידן גם כן שאנסוהו ושמוהו בבית הסוהר על דבר ערבות וכדי להציל עצמו מבית הסוהר נתן לאנס מה שנתן דהיינו הב' אלפים שנדר ליתן נראה דגמר ויהיב מדעתיה דהא לא היה האונס על הב' אלפים ע"כ תורף דברי כ"ת שכתבת על זה ואומר כי נוראות נפלאתי מכ"ת מה ראה על ככה וחרד כל החרדה הזאת לדמות נדון דידן לההוא תירוצא שתירץ מוהר"י קארו ז"ל בדינא דסקריקון כי הנה כל מה שהוצרך הרב ז"ל לתרץ מה שתירץ היינו משום דבעלמא אמרינן דאפילו נתן הנאנס הקרקע ליד האונס ואקנייה ניהליה אפ"ה היכא דליכא מתן דמים מפקינן מיד האונס ואם כן בההיא דסקריקון דליכא מתן דמים מאי טעמא לא מפקינן מיד האונס אלא אדרבה אמרינן אגב אונסיה גמר ומקנה משום הכי הוצרך לתרץ ותירץ מה שתירץ אמנם בנדון דידן שלא בא ליד האונס והמעליל שום דבר מראובן הנאנס רק שנשתייר לפרוע שני אלפים לבנים מהיכא תיתי לומר שלא יהיה לו דין אנוס לפוטרו ממה שנתחייב לפרוע לשמעון דלא שייך לומר גמר ומקנה בדבר שלא בא ליד האנס.
ועתה אבא להשיב על מה שכתב כ"ת אי מהני טענת האונס לפטור הערב וקודם שאכתוב מה שיראה לע"ד לענין ערב דנ"ד אכתוב על מה שכתב כ"ת דדין היכא דלא מצי למתבע ללוה לא יתבע לערב אינו מוסכם מכל הפוסקים והוכיח כ"ת זה ממה שכתב הרשב"א בסימן אלף ונ' ושאינו נראה בעיני כ"ת מה שכתבתי אני לישב דברי הרשב"א וכתב כ"ת על זה קושיות והנה הקושיא העצומה שראה כ"ת להקשות לדברי הוא דפ' יש בכור דהא התם מתמה רבא מי איכא מידי דלדידיה לא מצי תבע ולערב מצי תבע והא התם דשני יוסף בן שמעון וקנה האחד שדה מחברו דהתם ודאי המלוה הוציא נכסיו ונתן ללוה על סמך ערבות נכסיו דאינון ערבין ליה והארכת בדברים על זה וכתבת שזהו הפך דברי הרשב"א דהא מה שהביא רבא ממתני' דלא יתבע את הערב ואם כן הרי הוא תובע הערב תחלה ערבא דא שייכאגם כן בההיא דהרשב"א וכתבת וקל להבין ואני שמעתי ולא אבין כי הנה מה שכתבתי אני לחלק בדברי הרשב"א הוא כל כך ברור שלא היה צורך לכותבו לרוב פשיטותו והנה בסימן מ"ד ימצא כ"ת שכתבתי על מעשה שהיה שראובן נתחייב לפרוע לשמעון סך מעות והחייוב שנתחייב היה יען כי בא עליו שמעון באייומים וגזומים ולכן הוכרח להתחיי' ולא עוד אלא שהוכרח להפגיע לבקש מלוי שיכנס ערב בעדו כתבתי שכיון שמה שנתחייב ראובן אינו כלו' כיון שנתחייב מחמת אונס לאו דינא ולאו דיינא שלא נשאר שום תביעה על לוי הערב ויש ללמוד דין זה מק"ו ומה התם במקום שיש תביעה ודאית למלוה על הלוה או על נכסיו דהיינו דינא דפרק יש בכור אפ"ה אמרינן דכל שהלוה יכול לדחותו ואינו יכול לתובעו אינו יכול לגבות מנכסיו ולא מן הערב כל שכן היכא דליכא חייוב כלל על הלוה דליכא לחייובי לערב ועל זה הדרך כתבתי גם כן בפסקי סימן קל"ה ושם כתבתי מה שכתבתי לישב דברי הרשב"א והוא דבר פשוט וזיל קרי בי רב דאיכא לפלוגי מההי' דהרשב"א לההיא דפ' ומהנהו גווני שכתבתי בפסקי אשר נשאלתי עליהם כי הנה לעולם אין הערב מתחייב אלא במה שנתחייב הלוה והיינו היכא שלא נתבאר שהערב מתחייב אפילו שלא יקנה הלוה חייב וכיון שהערב לא נתחייב אלא למה שנתחייב הלוה אם כן לא שנא היכא דהלוה חייב אלא שיכול לדחותו למלוה כההיא דפרק יש בכור לא שנא היכא דאין שום חייוב חל על הלוה מעיקר' דהיינו כההוא דפ' והנהו גווני שנשאלתי עליהם אין מקום לחייב לערב אמנם ההוא נדון הוי מעיקרא כשהערב נתחייב אדעתא שלא יהיה לו שום חייוב על הלוה נתחייב והוה ליה כאלו נטל הוא החפץ משעה ראשונה וכמו שכתב הוא ז"ל דדמי לההיא דתן מנה לפלוני ואתקדש אני לך דאף על גב דאותו פלו' אינו מתחייב מכל מקום האשה מתחייבת כיון דהאיש ההוא הוציא מעותיו ונתנם על פיה אל האיש ההוא באופן דאותו נדון דהרשב"א דמי לערב שלוף דוץ ובזה צדקו דברי הרשב"א ז"ל ואין צורך לדחוק במה שדחק כ"ת לומר שהרשב"א ז"ל סבירא ליה כר' ירמיה דאף על גב דלא מצי למגביה מלוה גבי מהערב ודבר זה אין ראוי להעלותו על לב מהטעם שאבאר כשאעמוד על מה שכתב כ"ת על הרמב"ם ועוד יש להקשות לדבריך קושיא גדולה וחזקה כי הנה בנדון שכתב עליו הרשב"א ז"ל הלוה לא היה חייב כלל ועיקר ואפילו הכי גובה מהערב וכה"ג מנל"ן שיהא חייב הערב לסברת ר' ירמיה דהא ר' ירמיה לא קאמר אלא היכא שהלוה לשני יוסף בן שמעון שכל אחד יכול לדחות המלוה אצל חברו מכל מקו' היכא שקנה אחד מהם קרקע מחברו גובה ממה נפשך אבל היכא שהלוה לא נתחייב שיתחייב הערב לא מצינו דאפילו רבי ירמיה מודה שלא נתחייב אם לא יהיה על הדרך שכתבתי דמשמע ומוכח מדברי הרשב"א דדמי ההוא נדון כאילו הערב נטל החפץ משעה ראשונה ונתחייב אדעתא שלא יהיה שום חייוב על הלוה כי אם על הערב ובזה כל אנפין שוין ואפילו רבא יודה בכה"ג שיתחייב הערב ועתה אבא לעמוד על דברי כ"ת במה שכתבת על דברי הרמב"ם שכתב בפרק י"א מהלכות ביכורים בדין מי שלא בכרה אשתו וילדה שני זכרים דאם מת האב לא שנא לאחר שלשים לא שנא תוך שלשים לא שנא חלקו לא שנא לא חלקו נותן ה' סלעים וכתבת לישב דברי הרמב"ם במה שכתב דהוי משום דס"ל כרבי ירמיה דהא עיקר פירכא דפריך רבא עליה דר' ירמיה הוי מההיא דתנן המלוה את חברו על ידי ערב לא יפרע מן הערב וקי"ל דלא יתבע מהערב תחלה יר' דהך דינא דלא יתבע מן הערב תחלה לא מתוקם שפיר לדברי ר' ירמיה והנה הרמב"ם פרק כ"ב מה' מלוה ולוה כתב סדר גביית החוב כך היא עד ואין יורדין לנכסיו תחלה עד שיתבענו כו' וטעמא דמלתא כמו שכתבו שם ההגהות דנכסוהי דאניש אינון ערבין ליה ותנן לא יפרע מן הערב תחלה והיינו דלא כרבי ירמיה כדמוכח מההיא עובדא דאיתא בפרק גט פשוט מההוא דיינא דאחתנא לנכסיה דמלוה מקמיה דלתבעיה ללוה סלקיה רב חנן בר ייבא כו' והנה כ"ת תפס על דברי מוהר"י קארו זל"ה במה שכתב לישב דברי הרמב"ם והקשית עליו מה שהקשית. ואומר כי דברי הרב הנז' אין /תיבת ואין כפולה במקור/ אין עליו שום קושיא מהקושיות שהקשית הן אמת שמה שכתב אינו מספיק להליץ על הרמב"ם ממה שתמהו עליו כמו שאומר בס"ד. והנה כונת מוהר"י קארו זלה"ה היא כי בלי ספק ללשנא קמא מאי דפריך גמרא לא הוי אלא לרבי מאיר דמחלק מלא חלקו לחלקו משום הכי מתמה דיר' דסבירא ליה לר"מ דכיון דמת האב תוך שלשים יום לא נתחייבו נכסים אלא על הבנים מוטל החייוב וכיון שכן כל חד וחד מצי מדחי ליה היכא שחלקו אם כן אפילו לא חלקו נמי כל חד וחד מדחי ליה וכמו שכתב רש"י ז"ל דליכא למימר דטריף נכסי משום אבוהון וכונת רש"י הוא לומר דלרבי מאיר ליכא למימר דטעמ' דלא חלקו הוא משום דטריף מנכסי אבוהון דאם כן אפילו חלקו נמי אמנם לרבי יהודה דלא מפליג בין חלקו ללא חלקו ובכל גוונא נתחייבו הנכסים ואף על פי פי שמת האב תוך שלשים יום מכל מקו' נתחייבו הנכסי' בהגעת שלשים דליכא לאתמוהי עליה כלל. איברא דלישנא בתרא ס"ל דאפילו לר' יהודה אין מקום לומר דכל שמת האב תוך ל' שיתחייבו הנכסים כשחלקו ומשו' הכי פריך ומתמה דבשלמא כי לא חלקו ניחא דקאמר ר' יהודה דחייבים משום דדמי לשני יוסף בן שמעון שלקחו שדה בשותפות שבע"ח גובה מהם ממה נפשך ואין מקום לדחותו אבל כי חלקו קשיא דאמאי מחייבי דהא אין כאן שדה בשותפות וכל חד וחד באפי נפשיה קאי אם כן כל חד מצי מדחי ליה ומשני אמר רבי ירמיה זאת אומרת שני בני יוסף בן שמעון שלקח אחד מהם שדה מחברו כו' ואם כן הני אחים שחלקו לקוחות ואין ברירא וכיון שכן ב"ח גובה מהם אף על גב שכבר חלקו לא מצו למדחייה סוף דבר דליכא לספוקי דהני תרי לשני פליגי למאי דסליק דעתיה של המקש' דלישנ' קמ' ס"ל דאפי' נימא דלרבי יהודה בכל גוונא נתחייבו הנכסים ואפילו מת האב תוך שלשים בין חלקו ובין לא חלקו ליכא לאתמוהי עליה כלל ומה /ומ"ה/ לא מתמה אלא לרבי מאיר דוקא דמפליג בין חלקו ללא חלקו ולישנא בתרא ס"ל דאיכא לאתמוהי אפילו לרבי יהודה אי ס"ל דמת תוך שלשים יום וחלקו שיתחייבו הנכסים ולכאורה יראה דמסתבר טעמא דלישנא קמא זהו כונת מוהר"י קארו זלה"ה בישוב דברי הרמב"ם אך אמנם כל זה איננו שוה לי כיון דלמסקנת הגמרא ואוקמתא דרבא סלקא דמתנית' לא מיירי במת האב תוך שלשים דבהא כולי עלמא מודו דלא נתחייבו הנכסים ולא פליגי רבי מאיר ור' יהודה אלא היכא דמת האב לאחר ל' וחלקו ונדחו דברי המקשה וכל מאי דשקיל וטרי אם כן אין לפסוק ולעשות עיקר ממאי דשקיל וטרי גמרא כמספק בהבנת כונת דברי רבי מאיר ור' יהודה באופן שיש לתמוה על הרמב"ם ז"ל מה שתמה עליו בעל הטור ז"ל ודבריו צריכין עייון. ומה שתמה כ"ת על מוהר"י קארו ז"ל וכתבת שדבריו אינם מובנים ולא יכולת להולמם יר' לע"ד במחילת מכ"ת דאין מקום לתמוה עליו מה שתמהת כלל ועקר כי הנ' במה שכתבתי נסתלקו תמיהותיך כי הנה מה שכתבת ותמהת דמי אמר לו דלישנא קמא ובתרא פליגי בהכי כיון שהיא תמיהא גדולה כבר הראתי פנים וטעם נכון לומר דמסתבר טעמיה דלישנא קמא דליכא לאתמוהי עליה דר' יהודה כלל דוק ותשכח גם מה שתמהת עוד ואמרת דרבא מסברא פריך אכולהו מי איכא מידי דלדידיה לא מצי תבע דמשמע דאפילו רבי ירמיה ס"ל דלא מצי תבע לשום אחד אלא לנכסיו האמת כי דבריך אלה אינם מובנים אצלי ואיני רואה מקום להולמם סוף דבר שהמקשה לא /הקשה/ ללישנא קמא כי אם לרבי מאיר דלרבי יהודה אין מקום להקשות דלדידיה לא נתחייבו הנכסי' כי אם מכח האב כמו שכתבתי ולא אאריך עוד בזה כי נלאתי להאריך עוד בדבר הזה. וריש מילין אכתוב על מה שנראה בעיקר הדין שראיתי שהארכת ללא צורך כי הנה אחר שהערב נתערב באופן שנסתלק המעליל מעל ראובן ואמר ללוי אתה תפרע לי השני אלפים אם כן הוי ערב שלוף דוץ אם כן מה מקום יש לישא וליתן אם אונס ראובן מספיק לפטור את לוי או לא גם להאריך לומר דדין היכא דלא מצי למתבע ללוה לא יתבע לערב אינו מוסכם מכל הפוסקים ואין שום מקום לספק בזה כי ודאי הוא מוסכם מכל הפוסקים מכל מקום אפילו לפי דבריך שדין זה לא יהיה מוסכם או תהיה מ"מ לענין דינא לא נפקא לן מידי דבכי האי גוונא אין שום ספק שהערב נתחייב אף על פי שלא נתחייב הלוה דנ"ד דמי לההוא נדון דהרשב"א שהערב נתחייב אף על פי שלא נתחייב הלוה דהוי כאלו נטל חפץ בידו כמו שכתבו אם כן בנ"ד שנסתלק המעליל מעל ראובן ואמר ללוי אתה תפרע לי לא דינא ולא דיינא דחייב לוי הערב ואין צריך זו לפנים דמלתא דפשיטא היא וזיל קרי בי רב והיה זה שלום. נאם הצעיר שלמה הכהן.
@שו"ת מהרש"ך חלק ב סימן רח
כתב הטור חשן משפט סימן קנ"ד דאיכא פלוגתא דרבוותא בחזקת חלון וזיזין וכיוצא בהן שאינו אלא נזק דאיכא מרבוותא דסבירא להו דבכל מידי דליכא אלא נזק ואינו גוזל גוף קרקע דהיינו כל הני נזקין דפ' לא יחפור לא בעינן חזקת ג' שנים ובא בטענת מכר אלא מכי מתברר ניזקיה ושתיק מחיל. והנה יר' דאיכא למידק על הני רבוותא דסבירא להו הכי מהא דתניא שלהי פ' חזקת מעשה באדם אחד שפתח חלונותיו לחצר השותפין ובא לפני רבי ישמעאל וכו' ופרשב"ם דמאי דקאמר ליה רבי ישמעאל החזקת היינו דסבירא ליה דלאלתר הויא חזקה דכיון דבפניו החזיק ושתק אם איתא דשלא ברשו' עשה היה לו למחות ורבי חייא דאמר יגע וסתום היינו משום דסבירא ליה דלא הויא חזקה עד ג' שנים ולעי' בפרקין גבי עובדא דרב ענן דקאמר גמרא כמאן כר' יהודה וכרבי ישמעאל וכרבי יוסף דאמרי בפניו לאלתר הוייא חזקה לית הלכתא כותיהו וכן כתב גם כן רשב"ם בהך בריתא עליה דרבי ישמעאל ויראה דהך פירושא מתישב שפיר בלישנא דבריתא ואם כן אליבא דר' חייא דהלכתא כותיה וכמו שכתב הרא"ש ז"ל בפסקיו ואם כן לפרשב"ם יר' דר' חייא דהלכתא כותיה סבירא ליה דחזקת נזקין וגזלת גוף קרקע כי הדדי נינהו ובעינן חזקת ג'. ותו איכא למידק להרמב"ם והנך רבוותא דסביר' להו דאיכא לפלוגי מחזקת נזקין לחזקת גזלת קרקע אם כן בההיא עובדא דרב ענן מאי קא מקשי רב נחמן לרב ענן במאי דקא' ליה והא אחזקי כמאן כר' יהודה ור' ישמעאל מאי מייתי מדרבי ישמעאל לההיא עובדא דנהי דרבי ישמעאל קא' התם החזקת בני החזקת היינו משום דהוי בחזקת נזקין דסגי בשתיקה וסבלנות לאלתר אבל במידי דשייך ביה חסרון קרקע כההיא דרב ענן דשדר גודא בארעא דחבריה אפשר דסבירא ליה דבעי חזקת ג' ואם כן אין ללמוד מכאן לשאר נזיקין שחזקה מועלת בהם אי אליבא דר' חייא דהלכתא כותיה סגי לאלתר או בעי חזקת ג' וכתב הרא"ש ז"ל בפסקיו והלכתא כותיה דרבי חייא ורשב"ם כתב דלית הלכתא כר' ישמעאל דא' החזקת בני החזקת והוכיח כן ממאי דקא' גמרא לעיל גבי עובדא דרב ענן שקל בידקא בארעיה וכשנעמוד על כל הפירושי' שכתבו המפרשים בהך שמעתא יראה דכל אפין שוין דלא סגי לחזקת ניזקין ואינם נמחלים בטענת סבלנות ושתיקה מיד כשטת הרמב"ם וכל הנך רבוותא דסבירא להו הכי.
והנה הרמב"ן ז"ל בחדושיו כתב דלפי סברת הנהו רבוותא דסבירא להו הכי דחלון שיש בו היזק ראייה כקוטרא ובית הכסא דמי ואין לו חזקה לעולם מאי דאמר רבי חייא יגע וסתום דאין לו חזקה לעולם קאמר והרב המגיד כתב בפ' י"א מה' שכנים אחר שכתב מה שהשיג הראב"ד על הרמב"ם וז"ל ומה שכתב ממושיט לו צרורות הוא בירושלמי גבי פותח לו חלון בחצר חברו במעמד חברו זה עד הירושלמי אינו מסכי' לגמרא שלנו שלא אמרו בגמרא לך יגע וסתום אלא כשמיחה קודם שנתבאר היזקו וצריך לעיין במה שכתב שמה שאמרו בגמרא לך יגע וסתום היינו שמיחה קודם שנתברר היזקו דאם כונתו לומר שלא ראה כלל ועיקר פתיחת החלון ושתק אלא תכף שראה פתיחת החלון מיחה אם כן היכי קאמר רבי ישמעאל החזקת בני החזקת כיון שלא שתק בשעת שראה. ואם כונת ה"ה לומר שמה שכתב הראב"ד דאף במושיט צרורות אומרים לו יגע וסתום הוא מן הירושלמי דסבר דאין חזקה להיזק ראייה אבל גמר' דידן אינו מסכי' לגמרא ירושלמי שמה שאמרו בגמ' דידן לך יגע וסתום הינו בלא הושיט לו צרורות וזהו כונת שמיחה קודם שנתבאר היזקו שכל שלא הושיט לו צרורות לא נתבאר היזקו מקרי אם כן יראה דלרבי חייא דהלכתא כותיה לא החזיק בנזק בשתיקה וסבלנות ואם כן מנא ליה להרמב"ם דחזקת ניזקין במידי דאינו גזלת קרקע סגי בשתיקה וסבלנו'.
גם צריך לעמוד על מה שכתב הראב"ד ולעיין על כונתו כי דבריו קשים להולמן דמאי קאמ' תמה אני ראה ושתק למה מיד והניח ונתן מקום לתמיהתו דהא במושיט צרורות וכו' כי הנה סברת הירושלמי דקא' דבמושיט צרורות אומרים לו לך יגע וסתום הינו ודאי משום דסבר דאין חזקה להיזק ראיה אבל מכל מקום אפשר דבניזקין דיש להם חזקה סגי בשתיקה וסבלנות. גם יש לדקדק בזה האופן במה שכתב הרשב"א בתשובה הביאה הרב הגדול מוהרר"י קארו זלה"ה ח"מ סימן קמ"ב וז"ל כתב הרשב"א בתשובה כל שהכיר שמעון בנזקו ובא וסייע עמו ודאי מחל לו ואפילו במקום שיש חסרון קרקע כל שסייעו דמתנה הוא דיהיב ליה וכו' עד ואף על גב דבירושלמי משמע איפכא דאפילו במושיט לו צרורות מצי אמר ליה הוינא בך אין לנו אלא כגמרתינו דהא לדידיה דסבירא ליה כסברת הרי"ף והרמב"ן דאין חזקה להיזק ראייה אם כן אף על גב דבמושיט צרורו' לא סגי משום דאין לו חזקה דכקוטרא ובית הכסא דמי מכל מקום לענין סיוע כותל כההיא דרב ענן ודאי דחשיב ומעלי משום דגמר והקנהו.
גם בדברי בעל הטור שכתב בסימן הנז' איכא למידק כה"ג שכתב ואם סייעו על ידי טעות כגון שנפל הכותל שבין ראובן לשמעון ובנה ראובן הכותל והכניסו לגבול שמעון שטעה שלא היה מכיר מקום הכותל אפילו שסייעו שמעון בבנין לא הוי חזקה וכו' עד אף על פי שלענין פתיחת חלונות כה"ג לא הוי חזקה וכו' דהא הך מלתא דפתיחת חלון הוי סברת הירושלמי דסבירא ליה דאפילו מושיט צרורות לא סגי היינו משום דסביר' ליה דאין חזקה להיזק ראייה אם כן אינו ענין להך מלת' דסיוע כותל כעובדא דרב חנן וצ"ע. נאם הצעיר שלמה הכהן.
@שו"ת מהרש"ך חלק ב סימן רט
שאלה מעשה שהיה כך היה שראובן נתן במתנת בריא בחיים חייתו לבנו שמעון כל הכח והזכות אשר לו בארבעה בתים אשר היו לו בחצר פלוני ונתברר בשטר המתנה הנז' שנתנם לבנו שמעון מהיום ולאחר מיתה על מנת שלאחר מיתת ראובן יחלוק שמעון עם שאר אחיו הבנים אשר לו לראובן מאשתו ראשונה יען כי הבתים ההם היו מכתובת אשתו הראשונה אם הבנים הנז' ולפי שהשתי בתים מהם היו ממושכנות לאשה פלונית נתן לו לשמעון כח לפדותם ולזכות בהם אחרי פטירת ראובן וכתוב בסוף השטר יסויים וחזוקים שהמתנה הנז' נתנה ראובן לשמעון בנו מהיום ולאחר מיתה מתנת פרהסיא כדת וכהלכה להוריש ולהנחיל למכור ולמשכן להעביר ולהחליף ואנש לא ימחא בידיה והכל בקנין גמור במנא דכשר למקניא ביה שנטל ראובן הנז' והכל כפי המפורש בשטר המתנה הנז' וכאשר הגיעו ימי פקודת ראובן הנז' ליפטר מן העולם לא נמצא שמעון בעיר ואז לפי הנראה התחננה אשתו של ראובן השנייה אשר נשאת לו אחרי המתנה הנז' ובקשה מעם פני בעלה שיתן לה לפרעון סכי שטר כתובתה אחת מהבתים אשר נתן לשמעון בנו הנ"ל ושינחיל בית אחרת מהם לבנו אשר לו מאשתו השנית הנז' וראובן נתרצה לבקשתה ובכן צוה לפני מותו שינתן לאשתו השנית אחת מאותם הבתי' ושינתן לבנו אשר לו מאשתו השנית בית אחרת מהם ולקצת ימים באה האלמנה ההיא לפני בין דין מהק"ק ובקשה מהם שיגבו לה אותו הבית שצוה בעלה לפרעון סכי שטר כתובתה והבית דין נזקקו לשאלתה והגבו לה אותו בית לחשבון סכי כתובתה גם העמידו הבית האחרת ברשות היתום הקטן על פי צוואת ראובן הנפטר. ובהודע הדבר לשמעון מן המקום אשר היה עומד שם שלח מורשה להוציא הבתים מיד המחזיקים בהם ושוב הלך הוא בעצמו וערער על צוואת אביו ועל מה שעשו הב"ד הנז' בטענה שאותם הבתי' זכה הוא בהם שנתנם לו במתנת בריא מהיום ולאחר מיתה קודם שנשא את אשתו השנית ואם כן לא היה כח ביד אביו לשעבדם או להנחילם לשום נברא אחר בעולם ומה שעשה הוא והבית דין הנ"ל אין בו ממש כי הבתים משעת המתנה הראשונה בחזקת שמעון הם עומדי' על כל זה ילמדנו רבנו הדין דין אמת אם הבתים הנ"ל הן הממושכנות שנתן לו אביו כל כחו שהיה לו בהם לפדותם והן שאר הבתים אם בחזקת שמעון הם עומדים ואם כן מה שצוה אחרי כן לאו כלום הוא או לאו. יורנו מורנו הדין ושכרו מן השמים.
תשובה איברא שהנותן מתנה לבניו או לאחרי' וכתב בה מהיום ולאחר מיתה וכתב בה אם לא אחזור בי עד לאחר מיתה מילת' דפשיטא היה שיכול לחזור בו ואם חזר בו בעודו בריא וכתב שטר מתנה לאחרים אשתו גובה כתובתה מאותה מתנה לאחר מיתתו אם אין לה מקום אחר לגבות דקי"ל דכתובת אשה נגבת מן המשועבדים כל שאינה מוצאה בני חורין כדין ב"ח אבל למזון האלמנה והבנות לאחר מיתה או לכתובת בנין דכרין אינן נגבין מנכסים משועבדי' שנשתעבדו במתנת בריא ואם חזר בו בהיותו שכיב מרע וכתב ונתן לאחרים כדין מתנת שכיב מרע מזכה לאחר מיתה סבירא ליה להרמב"ם ז"ל דכי היכי דמילתא דפשיטא היה דמוציאין למזון האלמנה ממתנת ש"מ כדמשמע ומוכח מההיא דפ' יש נוחלין דאמרינן התם השתא בירושה דאוריתא אלמנתו נזונת מנכסים מתנת ש"מ =שכיב מרע= דרבנן לא כ"ש ה"נ מוציאין למזון הבנות ולכתובת בנים דכרין דליכא לפלוגי וכמו שנתבאר כל זה באר היטב ממה שכתב פרק י"ט מה' אישות ופרק ח' מה' זכיה ומתנה והסכימו עמו הרמב"ן והרשב"א ז"ל וחלקו על הראב"ד ז"ל שחילק ממזונות האלמנה למזון הבנות וכ"ש בכתובת בנין דכרין דסבירא ליה דמתנת ש"מ כמשועבדי' נינהו ופקע שעבודייהו לגבי מזון הבנות וכ"ש על כתובת בנים דכרין אך אמנם אם לא כתב והתנה במתנה תנאי אם לא יחזור מלתא דפשיטא היא שהמתנה קיימת וזכה מקבל המתנה בגוף הקרקע מהיום ובפירות לאחר מיתת הנותן ומתנה זו נהוגה להעשות באדם שרוצה לישא אשה ואינו רוצה לשעבד נכסיו לאשתו פן יפסידו בניו שיש לו מאשתו הראשונה שכותב נכסיו לבניו מהיום ולאחר מיתה ומזכה להם גוף הקרקע בחייו ובפירות לאחר מיתה באופן ששטר מתנה זה שכתוב בו שנתן מתנת הבתים הנז' ראובן לשמעון בנו מהיום ולאחר מיתה איני רואה מקום לפקפק ולגמגם בזאת המתנה באופן שמה שצוה אחר כך לתת הבית הזה לאשתו לחשבון כתובתה גם הבית שהנחיל לבנו הקטן מאשתו שניה כל אלו הצוואות אין בהם ממש. ואין מקום לפקפק במתנה זאת בבתים שהיו ממושכנים לאשה פ' כמו שבא בשאלה ולומר כיון שהיו ממושכנות ומשועבדות ביד האשה הנז' אין מקום לחול בהם המתנה שכתב ראובן לשמעון בנו דהא ליתא כי הנה אפילו לא היו ממושכנות לאשה בשעת שכתב ראובן השטר מתנה הנז' היה יכול למשכן הבתים אחר כך שלא הקנה לבנו בחייו כי אם גוף הקרן וזכות אכילת הפירות השאיר לעצמו ליהנות בהם עד אחר מיתתו אם כן מילתא דפשיטא היא שיכול למשכנם שאין המתנה מבטל את המשכנתא כיון שאין הממשכן זוכה כי אם באכילת פירות קרקע הממושכן אם כן אפילו אם היה ממושכן בשעת כתיבת המתנה מה בכך כיון שנתן לו כח לפדותם כל זמן שתרצה ויזכה בגוף הבתי' מהיום ובפירות לאחר מיתה וכל זה הם דברים פשוטי' על פי השאלה אשר הובאה לפני מכל מקום אני מפקפק ממה שבא בשאלה שהגבו בית דין לאלמנה כתובתה מהבית הא' על פי צוואת בעלה גם העמידו ליתום הקטן בבית האחר והנה בית דין מקום המאורע הוא בית דין מומחה וראוי לומר עליו דלא חיישינן לבית דין טועין לכן להם משפט הגאולה להעמיד דין המתנה הזאת על בוריה ואם הדין נותן לזכות לשמעון מכח שטר המתנה שבידו שבלי ספק אין שום פקפוק בזכותו אם לא יש איזה ריעותא בשטר המתנה דלא סיימוה קמאי. נאם הצעיר שלמה הכהן.
@שו"ת מהרש"ך חלק ב סימן רי
שאלה יורנו מורנו ראובן ושמעון היו שותפין זמן מרובה בנכסים רבים ונשברו והיו חייבי' חובות רבות ליהודים ונשותיהם היו להם כתובות מרובות ותפסו מנכסי בעליהם כפי דבריהם עד כדי כתובתן עיקר ותוספת יורנו מורנו אם יש להם כח ורשות לתפוס יותר מהנמצא בעין מנדונייתן שהביאו מבית אביהם והרי אמרו אין כתובה נגבית מחיים או אם להם מחמת מזונות שום טענה ואם בעלי חובות קודמין להן לכל דבר במה שאינו דבר מסויים מנדונייתן ואם מקצת מאנשי הקהל כתבו להן כתב פטורי' היועיל כתבם לחייב בעלי חובו' במה שזכתה להם תורה על כל הצדדין ישיב אדוננו ושכרו כפול ומכופל מן השמים להורות לנו את דרך האמת במה האשה זוכה בחיי בעלה במקום שיש בעלי חובות גם אם נמצא שום אחד מהשותפים הנז' אם יש לו לפרוע בעד רעהו במה שלקחו מהשותפות וכן אם מה שתפסה שום אחת מן הנשים הנז' שלא כדין אם יש לה לפרוע חלק כל השני שותפים או על בעלה בלבד על כל אלו החילוקין ישיב מורנו ושלום.
תשובה מילתא דפשיטא היא דבע"ח גובה חובו מכל הנכסים שביד הלוה ל"ש קרקעות ול"ש מטלטלי ואף על פי שיש על הלוה חוב כתובת אשה מאלף אלפי דנרי בע"ח גובה את הכל מנכסי הבעל דהלכה רווחת דאין כתובה נגבית מחיים ואין האשה יכולה לעכב על הבע"ח שלא יגבה זולת ממה שהכניסה לו בין נכסי מלוג בין נכסי צ"ב =צאן ברזל= אם הם בעין אותם הנכסים שהכניסה גם אינו גובה לה מכסות שעשה הלוה משלו לאשתו ובניו ולא מבגדים צבועים שצבען לשמה אף על פי שעדיין לא לבשו אותם והנה בענין מלבושי וכסות אשתו ובניו איכא פלוגתא דרבוות' שהרמב"ם פ"א מה' מלוה ולוה חילק דדוקא בגדי חול אין בע"ח גובה מהם אבל בגדי שבת והמועד בע"ח גובה מהם ואצ"ל אם היו בהם טבעו' וחלי זהב והנה ה' המגיד כתב שחלוק זה הוציאו הרמב"ם מההוא דאחין שחלקו דאיתא בפ"ק דבבא קמא האחין שחלקו מה שעליהם שמין שעל נשיהם ובניהם אין שמין ואמרו בירושלמי דשל רגל ושל שבת שמין ותמה עליו דבפ"ג מה' ערכין הביא דין המשנה סתם ולא כתב חלוק זה והניח הדבר בצ"ע ובלי ספק שהקושיא היא עצומה מכל מקום היה נראה לע"ד שאם לא היה כאן תמיה אחרת כי אם זאת היה אפשר לתרץ קצת בדוחק כי הנה הרמב"ם ראה מה שבא בירושלמי לחלק גבי אחין מבגדי חול לבגדי שבת ולכן יראה דגבי בע"ח נמי דין הוא לחלק דבתרוייהו איכא פסידא דממונא דהנה הבע"ח שנתן מעותיו ללוה דין הוא לעשות לו תקנה כל מה שנוכל שלא יפסיד מעותיו דגבי אחין נמי משום פסידא דאחין שלא יפסדו זכותן שהניח להם מורישם אפשר שמשום הכי חלקו בירושלמי מה שחילקו אבל גבי ערכין דליכא פסידא להקדש דלא חסריה ממונא אמרינן בסתמא דאינו גובה מכסות אשתו ולא מכסות בניו ואף על גב דדין סדור בע"ח כדין הערכין דהא מהתם ילפי' ליה מכל מקום אפשר דלהך מילתא יש מקום לחלק.
ואיפשר להביא קצת סעד ודמיון לזה ממה שכתב הרמב"ם בפרק י"ז מה' אישות ז"ל ואם אין לו אלא קרקע שאין בה כדי לגבות שניהם ולא היה בה דין קדימה נותנים אותו לבע"ח ואם נשאר לאשה כלום תטול ואם לאו תדחה מפני בע"ח שהרי ב"ח הפסיד והוציא מעותיו והאשה לא חסרה דבר וכו' יתבאר מזה שהדין נותן לעשו' תקנה למי שנתן מעותיו שלא יפסיד.
אבל מה שיש לתמוה דאם איתה לזה החילוק שכתבתי שיש לדמות ההיא דאחין שחלקו לבע"ח מהטעם שכתבתי אם כן מאי שנא דבגרי' צבועים שצבען לשמן אף על פי שעדיין לא לבשו אותם כתב הרמב"ם דאין בע"ח גובה מהם וגבי אחין הורע דין האחים בצבע שצבעו לשם נשיהם ובניהם שהוא נישום בודאי שלא אמר אלא מה שעל נשיהם ובניהם ממש באופן שדברי הרמב"ם יש לתמוה עליהם.
והטור ז"ל כתב בח"מ סימן צ"ז שיש מחלקים שאם היא מיוחסת אין בע"ח גובה אפילו מבגד שבת וי"ט ולא מכל תכשיטים אפילו זהב ומרגליות מפני שהיא עולה עמו ואינה יורדת ועוד כתב שיש אומרים שאין חילוק בין מיוחסת לשאינה מיוחסת ולא משל חול לשבת אלא מכלם אין גובין לבע"ח כיון שזכתה בהן משעה שלקחם אין לבע"ח שום שעבוד עליהם ע"כ.
והריב"ש ז"ל כתב בסימן קכ"ח שאפילו החולקים על הרמב"ם ז"ל בבגדי שבת לא חלקו בתכשיטי כסף וזהב ויש לתמוה על זה שהרי ממה שכתב הטור ז"ל בשם ויש מחלקים שאם היא מיוחסת אין בע"ח גובה אפילו מתכשיטי כסף וזהב ומרגליות ואפשר שאפילו לסברת יש אומרים שלא חילקו בין מיוחסת לאינה מיוחסת אפשר שסברו גם כן שאין לחלק מתכשיטי כסף וזהב ומרגליות לשאר מלבושים. סוף דבר הך מילתא דמלבושים הויא פלוגתא דרבוותא ואם תפסה האשה במלבושים בגדי שבת וי"ט וה"ה מתכשיטים שעשה לה הבעל וזכתה בהם האשה אין בע"ח גובה מהם שיכולה לומ' קים לי כהנך רבוותא דס"ל דל"ש בגדי שבת לבגדי חול. ועל מה שבא עוד בשאלה אם יש לנשים הללו הנז' מחמת מזונות שום טענה גם זה דבר פשוט הוא שאין האשה נוטלת מזונותי' להבא ולא מבעיא שלא תטול להבא אלא אפילו תפסה מנכסי בעלה כגון שהלך למדינת הים כתב הרמב"ם ז"ל סוף פ"א מה' מלוה ולוה שמוציאין אותה מידה ונותנין לבע"ח שאפילו שהיה בעלה עמה לא היה יכול לזון אשתו ובניו עד שיפרע לו כל החובות באופן שאין שום זכות לנשי השותפים האלו לעכב על הבע"ח שלא יגבו כי אין בידן לעכב כי אם הנמצא בעין ממה שהכניסו בין נכסי צ"ב בין נכסי מלוג בין מלבוש וכסות שעשו להן בעליהן ל"ש בגדי חול ל"ש בגדי שבת אם תפסו בהם שיכולות לומר קים לן וכו' כמו שכתבתי. וכל הדברים האלו הם דברים פשוטים וברורים ואין לפקפק ולערער בהם באופן שיש לתמוה על אנשי הקהל שנתנו כתב פיטורין כי מי נתן להם זה הכח לכתוב כתב פיטורין כי בלי ספק כל מה שכתבו לפטור לנשים הנז' לא לעזר ולא להועיל ואין בכל מה שכתבו ממש כי הדבר פשוט הוא שאין האשה זוכה בחיי בעלה במקום שיש בעלי חובות ועל הדרך הזה שכתבתי.
ועל מה שבא עוד בשאלה שאם נמצא שום אחד מהשותפי' הנז' אם יש לו לפרוע בעד רעהו במה שלקחו מהשותפות וכן אם מה שתפסה שום אחד מהנשים וכו' אשיב ואומר כי הנה לא נתברר בשאלה אם זה השותף הנמצא לקח לבדו מה שלקח לצורך ולתועלת השותפות ולא נמצא השותף האחר בשעת הלקיחה או אם השותף האחר שלא נמצא הוא היה הלוקח לצורך שותפות וזה השותף הנמצא עתה לא היה אז בעת הלקיחה או אם לוו או לקחו שניהם ביחד לצורך השותפו' ולכן צריך לכתוב להיכן הדין נוטה בכל אלו הצדדין כי הנה על האופן הראשון שלא לקח ולוה כי אם הא' לבדו ולא נמצא האחר בשעת השעבוד והקנין באנו למחלוקת הרמב"ם והרא"ש שכתב הטור ח"מ בסימן ע"ז שהרמב"ם סובר שהשני משתעבד במה שלוה חברו אפילו לא היה עמו בקנין. וכתב עוד וז"ל ודוקא שהוא מודה שמה שלוה שותפו הוא לצורך השותפות ואז הוא מתחייב אף על פי שלא נכנס עמו בשעת הלואה שהשותפין כשלוחים זה לזה אבל אם כפר השותף ואמר שמעולם לא נכנס דבר זה בשתוף אין הודאת שותפו מזיקו לכלום עד שיתברר הדבר שלצורך שותפות לוה מה שלוה ע"כ. וכתב בעל הטור אחרי כותבו סברת הרמב"ם וז"ל וא"א הרא"ש ז"ל לא כתב כן בתשובה שכתב ששאלת ראובן ושמעון היו שותפים במעות ולוה ראובן מלוי ממון בשטר וכו' עד הדין עם שמעון כי לא חלה שעבוד עליו דנהי שהיו שותפים בממונם מכל מקום כל זמן שלא שעבד גופו וממונו לא חלה שעבוד עליו כו'.
והואיל ואתא לידן הך מילתא ראיתי לכתוב מה שיראה לע"ד שיש לדקדק במה שכתב מוהרר"י קארו זלה"ה בשם מוהרר"י בי רב זלה"ה וז"ל כתב מורי הגדול הר"י בי רב ז"ל בתשובה אף אם הרא"ש נר' שחלק על הרמב"ם יראה שבנדון שלפנינו יודה דדוקא כשלוה סתם לא ישתעבד חברו על פיו מפני שאפשר שלא לקחו אלא לצרכו ואף אם יאמר שותפו שלצורכו גם כן הלוהו כיון שבזמן ההלואה היה יכול להכחיש הדין נותן שלא ישתעבד לא הוא ולא נכסיו אבל בדבר שהוא ידוע מן הענין שלצורך שותפות היה אפילו הרא"ש יודה דיראה דיש לתמוה על זה כי הנה מדברי הרמב"ם יראה שמה שהשותף מתחייב הוא בא מב' תנאים או שיודה השותף שלוה לצורך שותפות אפילו אם לא היה עמו בקנין או אם יתברר הדבר שלצורך השותפות לוה ואז אפילו אם כפר השותף ואמר שמעולם לא נכנס דבר זה בשתוף אפי' הכי מתחייב אם יתברר הדבר שלצורך שותפות לוה וע"ז כתב הטור ואמר וא"א הרא"ש ז"ל לא כתב כן בתשובה דיראה מדבריו דבין שיודע שותף שמה שלוה שותפו הוא לצורך שותפות ובין שיתברר שלצורך שותפות לוה אינו מתחייב כל זמן שלא שעבד גופו וממונו ולא חלה שעבוד עליו באופן שאיני רואה מקום להבין מדברי הרא"ש שבדבר שהוא ידוע מן הענין שלצורך השותפות היה שיתחייב השותף השני באופן שדברי הרב הגדול הנז' לע"ד צ"ע.
ולענין פסק הלכה יר' לע"ד דמילתא דפשיטא היא שיכול השותף הא' שלא שעבד גופו וממונו בשעה שלוה שותף האחר לומר קים לי כהרא"ש ובנו הטור ז"ל באופן שאין לחייב לשותף שלא נמצא בשעה שלוה חברו השותף האחר וכבר כתבתי במקום אחר מה שיש לתמוה על הרב הגדול מוהרר"י קארו זלה"ה שכתב שבדין זה יש לפסוק כהרמב"ם ודלא כהרא"ש מהטעם שכתבתי. גם אם היה הענין על האופן השני שכתבתי דהיינו שלוו שניהם יחד בזה כתב מוהרר"י קולון זלה"ה דפשוט דכשלוו שניהם ביחד לצורך שותפות דלא שייך למימר ביה שיהיה הא' ערב לחברו דמאי אולמיה דהאי מהאי וכו' וכתב עליו הרב הגדול מוהרר"י קארו ז"ל שאין דבריו נראין דלא משתמיט חד מהפוסקים לפלוגי בהכי ועל מה שטען דמאי אולמיה דהאי מהאי לא חש לקמחיה דאטו אנן מי מאלמינן להאי מהאי הא לכל חד מניהו אמרינן דהוי כאלו נטל חצי המעות לעצמו ויצא ערב בעד החצי שנטל חברו ויראה לע"ד שנראין דברי הרב הגדול מוהר"י קארו וטעמו ונימוקו עמו והנה עלה מזה בנדון שלפנינו שאם השותף שנמצא עתה הוא היה אותו שלוה וחברו האחר לא נמצא אז ולא נשתעבד זה הנמצא הוא שחייב לפרוע ועליו לשלם ואם לא נמצא כי אם האחר בשעת ההלואה וזה הנמצא עתה לא לוה ולא נשתעבד אין עליו שום תביעה ואם לוו שניהם יחד לפי מה שפסק מהרר"י קארו ז"ל אם יש מקום לבע"ח ליפרע מכל א' חלקו לא יגבה מא' הכל ואם אין לא' מהם נכסי' כדי לפרוע חלקו המגיע לו חייב השותף האחר לפרוע חלקו וע"ז הדרך יש לדון על מה שבא בשאלה גם כן שאם מה שתפסו שום א' מהנשים הנז' שלא כדין אם יש עליה לפרוע חלק כל הב' שותפין או על בעלה בלבד כי מה שיש לדון בחלק השאלה ששאל השואל שאם נמצא שום אחד מהשותפין הנז' אם יש לו לפרוע בעד רעהו גם כן על זה האופן יש לדון בחלק האחר מהשאלה דאם תפסה שום א' מהנשים. ואין צורך להאריך עוד. נאם הצעיר שלמה הכהן.
@שו"ת מהרש"ך חלק ב סימן ריא
שאלה ראובן שנתן לבניו הקטנים שמעון ולוי במתנה גמורה שרירא וקיימא אגב ארבע אמות קרקע חזקת הבתים המסומנים במצריהם ומאה וחמשים מיטיקאליש זהב טוב עשוי בתכשיטין ושני אלפים דרהמי כסף צרוף עשוי אודנליק כלים מכלים שונים וזכה אותם על ידי אנשים נגשים אל ה' גדולים הקרקע כדינו וגם המטלטלין הנז' כדינן ונכתב ונחתם שטר מתנה בכל חזוקי סופר ובכל תקף. ואחר כך השכירו האנשים הזוכים בעד הקטנים חזקת הבתים הנזכרים לראובן אביהם והפקידו כל התכשיטין זהב והאודאנליק בידו גם כן בתנאי גמור שריר וקים כפול כתנאי בני גד ובני ראובן וכו' שהתנו עמו לשלם אלף לבנים מדי שנה בשנה בשכירות הבתים הנז' וכשיגדלו הנערים הבנים בניו הקטנים כ"א מהם שירצה לקחת הבתי' מיד אביו או תכשיטי הזהב וכלי הכסף הנז' אפילו שיהיה בתוך זמן השכירות שבתוך שלשה חדשי' יחוייב אביהם למסור הבתים והתכשיטין וכלי הזהב והאורנליק לבנו הגדול ונטל קנין גמור ונשבע שבועה חמורה בתורה כראוי להעמיד ולקיים המתנה והתנאי הנז'. יורנו מורנו מורה צדק האם זוכים הבנים בניו במתנה הנז' וכשיגד לו אם יכולים בצדק ובמשפט להוציאה מתחת יד אביהם הנז' אם לא ושכרו כפול מן השמים.
תשובה הנה בענין זכית מתנת הקטן נתבאר והוסכם מכל הפוסקים דאם הקטן יש בו דעת שנותנים לו אגוז ונוטלו צרור וזורקו זוכה לעצמו כל שיש דעת אחרת מקנה דהיינו שמקבל מתנה מהנותנה לו ואם לא הגיע למדרגה זו לא קנה אפילו לעצמו אלא אם כן זכו לו על יד אחר שיזכה במתנה מהנותן לקטן וכל זה הוא כשהנותן המתנה אינו אבי הקטן. אמנם באב הנותן מתנה לבנו הקטן כגוונא דנדון דידן איכא למידק אם קנה הקטן אם זכה לו האב על ידי הקטן עצמו או ע"י אחר.
והנה ראיתי בנמקי יוסף שכתב בפרק שנים אוחזין בשמעתא דמייתי גמרא עלה דמתניתין דמציאת בנו ובתו הקטנים וז"ל ואיכא מאן דאמר דכי היכי דאמרינן במציאה שהיא של אביו כן הדין אם נתנו אחרים מתנה לבן שתהיה לאביו וכן אם נתן לו אביו מתנה לא קנה דהרי אין לו יד לזכות לעצמו כלל. וכתב הרנב"ר שמסתברא שהדין כך /רק/ בקטן הסמוך על שלחן אביו דיש לספק אם מה שכתב הנ"י שהמתנה הנתנת לקטן בין שנתנו לו אחרים בין שנתן לו אביו שלא קנה הוא כלל אלא הרי הוא של אביו הוי דוקא כשזכה על ידי עצמו או אפילו שזכו לו על ידי אחר. ויר' לומר דודאי מיירי דוקא במתנה שזכה הקטן בעצמו על ידי דעת אחרת מקנה והכי דייק לישניה דקאמ' דכי היכי דלענין מציאה וכו' משמע דמתנה נמי דקאמר הוי שזכה בה ע"י עצמו דומיא דמציאה ולא שזכו לו על ידי אחרים. ואף על גב דאכתי איכא לפלוגי ממתנה אפילו שיזכה בה על ידי עצמו ממציאה דבמתנה איכא דעת אחרת מקנה ובמציאה ליכא דעת אחרת מקנה מ"מ סבירא ליה להנך רבוותא שכתב הנ"י דכיון שזוכה במתנה על ידי עצמו כיון דלית ליה יד לזכות לעצמו כלל לא אלים דעת אחרת מקנה להפקיע זכות האב אבל במתנה שנתנו לו וזכוהו על ידי אחרים בהא כל אנפין שוין שקנה הבן הקטן ולא קנה האב כלל ואפילו היה האב נותן מתנה לבנו קטן כל שזכהו על ידי אחר קנה הקטן. ומלבד דלישנא דנ"י דייק הכי כמו שכתבתי הוא מוכרח ממקום אחר לומר כן דאי לא תימא הכי תקשי מההיא עובדא דמייתי גמר' פרק איזהו נשך דהכי איתא התם ההוא גברא דמשכן פרדסא לחבריה אכלה תלת שנין אמר ליה אי מזבנת לה ניהלי מוטב ואי לא כבישנא לה לשטר משכנתא ואמינא לקוחה היא בידי אזל אקנייה לבנו קטן והדר זבנה ניהליה ומסיק גמרא דזביניה לאו זביני משום שהמתנה שנתן לבנו הקטן קדמה למכירה אמנם אי מפליגינן ואמרינן דמאי דכתב נ"י הוי דוקא שזכה לקטן בעצמו וההיא עובד' דאזל ואקנייה לבנו קטן הוי שזכהו על ידי אחר אתי שפיר. איברא דאפשר לדחוק ולומר דאפילו נימא שמה שכתב נ"י דלא קנה הקטן והוי לאביו הוי אפילו אם זה /זכה/ לו על ידי אחר מכל מקום היינו דוקא בקטן הסמוך על שלחנו אבל באינו סמוך על שלחנו אפילו זכה הקטן בעצמו לא הויא של אביו דקנה הקטן לעצמו והיינו יכולים לומר דההיא עובדא דאיזהו נשך הויא בקטן שאינו סומך על שלחן אביו. והנה רמב"ם ז"ל סוף פרק יש נוחלין בההיא עובדא דההיא אתתא דהוה לה דקלא בארעא דרב בבי בר אביי כל אימת דהות אזלא למגזריה הוה קפיד עלוה אקניתיה ניהליה כל שני חייו אזל איהו אקנייה ניהליה לבנו קטן כתב וז"ל שם דהאי דאקנייה לבנו קטן היינו כדי שלא תוכל האשה לחזו' לקנות ממנו אי נמי לפי שסמוך על שלחנו ויאכל רב ביבי הפירות תחת מזונות בנו ע"כ יראה מדבריו דמה שקנה האב מתנת בנו הקטן אינו אלא לענין אכילת פירות ובסמוך על שלחנו. ולע"ד יראה שיש להקשות בדברי רשב"ם דלמה הוצרך לומר דמאי דאקנייה לבנו קטן הוי כדי שלא תוכל האשה לחזור ולקנות ממנו או לפי שסמוך על שלחנו וכו' דאפשר דמאי דאקנייה לבנו קטן היינו לפי שעד עכשו היה זוכה רב ביבי מכח ההיא אתתא דאקניתיה ניהליה כל שני חייו ואחרי מות רב ביבי מדינא היה חוזר לה הדקלא ולפיכך אקנייה לבנו הקטן ובזה נפקעה זכות ההיא אתתא מההוא דקלא ועתה קנה רב ביבי מכח הבן הקטן. והואיל ואתא לידן הך עובדא דרב ביבי ראיתי לעמוד על מה שכתב הרב המ"מ פרק כ"ט מהלכות מכירה על מה שכתב הרמב"ם ז"ל וז"ל שם יראה לי שקטן שקנה קרקע ונתן דמים והחזיק בקרקע תעמוד בידו וכו' מבואר בגמרא שמי שמקנה קרקע לקטן שקנה והכי משמע לכאורה פ' האיש מקדש וכו' ואף על גב דאדחייא הך אוקמתא מ"מ מפורש בסוף פ' יש נוחלין גבי ההוא דקלא אזל רב ביבי אקנייה לבנו קטן. דאיכא למידק עליה דהיאך אפשר לומר שהוציא הרמב"ם ז"ל זה הדין מההיא דסוף פרק יש נוחלין דהא בפי"ב מה' זכיה ומתנה כתב הרב המגיד על מה שכתב הרמב"ם ז"ל שאם עבר הראשון ומכר ונתן במתנה אין השני מוציא מיד הלקוחות במה דברים אמורים כשמכר הא' או נתן מתנה לאחרי' אבל אם מכר הא' או נתנה לבנו מתנה או לא' מיורשיו לא עשה כלום וז"ל ונראה שאין גרסת רבנו לבנו קטן אלא לבנו סתם אם כן איך יש מקום להוכיח מההיא דסוף פרק יש נוחלין. ועוד יש לדקדק על הרב המגיד למה לא הוכיח בפשיטות שקנה הקטן מההיא עובדא דפרק אי זהו נשך שכתבתי למעלה.
ואפשר לתרץ בדוחק כי הנה רשב"ם כתב בההיא עובדא דרב ביבי וז"ל ונראה בעיני דלא גרסינן לבנו קטן אלא לבנו גרידא. וכן כתב בפירושי ר"ח ואגב שיטפא דכתב הכי בגמרא בשאר מקומות כתבו נמי בכאן. ואם כן אפשר לומר נמי ליישב דברי הרב המגיד שכתב שיש ללמוד מעובדא דההיא דקלא דרב ביבי שקנה הקטן דנהי דלענין ההוא דינא דפי"ב מהלכות זכיה ומתנה דמפליגינן אם עבר הראשון ונתן במתנה שאין השני מוציא מידו שכתב הרמב"ם ז"ל דהיינו דוקא שנתן או מכר לאחר אבל אם מכר או נתן לבנו או לאחד מיורשין אפילו שהם גדולים לא עשה ולא כלום כתב הרב המגיד ז"ל דלא גריס הרמב"ם ז"ל בההי' עובדא אקנייה לבנו קטן דאי הוה גריס בנו קטן לא היה לו מקום לומר שאם מכרם או נתנם לבנו הגדול שלא עשה ולא כלום דלגרסת אקנייה לבנו קטן משמע דדוק' משום דאקנייה לבנו קטן לא עשה ולא כלום אבל לבנו הגדול מנין שלא עשה ולא כלום. אמנם לענין שקנה הקטן קרקע שמקנין לו ע"י דעת אחרת דהיינו שאביו הוא המקנה ומזכה לו ודאי דקנה וכיון שכן נוכל ללמוד מההיא דרב ביבי שהמקנה מתנה לבנו קטן שקנה הקטן שכבר כתב רשב"ם דמאי דגרסינן בההיא עובדא דרב ביבי אקנייה לבנו קטן אגב שיטפא דשאר דוכתי נקט לה ואפשר דהיינו הך עובדא דאיזהו נשך ודוכתי אחריני בגמרא דגמרי' מנייהו שהמקנה קרקע לבנו קטן שקנה ובפרק השולח איכא עובדא דאקנייה לבנו קטן חד עבדא ואם כן מ"ש הרב המגיד פרק כ"ט מהלכות מכירה שדין קטן שקנה קרקע נלמד מההיא עובדא דרב ביבי כונתו לומר כיון דהתם אגב שיטפא דשאר דוכתי נקט לה ונהי דלא גמרינן מההיא גירסא לענין דינא דאם מכר או נתן לאחר מ"מ לענין דינא דאם קנה הקרקע קטן שתעמוד בידו גמרינן מניה שתעמוד בידו כיון דמאי דגרסינן ליה הוי אגב שיטפא דשאר דוכתי ובשאר דוכתי משמע בהדיא מנייהו שקנה הקטן אם כן שפיר מצינן למימר דגמרינן הך דינא מההיא עובדא דרב ביבי דהוה ליה כאלו אמרינן שיש ללמוד משאר דוכתי דגמרא דגרסינן בהו בפשיטות דאקנייה לבנו קטן. כך נלע"ד לתרץ בדוחק דברי הרב המגיד מ"מ עדין דבריו צל"ע. והנה לענין דינא דנ"ד יראה דכיון שזכה האב לבניו הקטנים המתנות שזכם על ידי אחרים שזכו בהן הקטנים ולא נשאר לאביהם שום זכות במתנות הנזכרות.
איברא שעדין יש מקום לגמגם ממה שכתב הרב המגיד שדין קטן שקנה קרקע שנלמד מההיא עובדא דההוא דקלא דרב ביבי כי כפי דבריו שכתב שם יראה כמו שיוכל המעיין לראות שאפילו הקנה האב בעצמו לבנו הקטן מבלי זכייה על ידי אחר שקנה הקטן שהרי אחר שכתב שהדין הנז' מפורש בס"פ יש נוחלין כתב וז"ל וכבר כתבתי שיש סוברים דאפילו מדאורייתא יש להם זכיה כשדעת אחרת מקנה אם כן מדברי הרב המגיד יר' שאפילו באב המקנה לבנו קטן בעצמו שקנ' הקטן ומדברינו יש לספק כל מה שכתבתי למעלה מ"מ יראה דקושטא דמלתא כיון שזכם האב ע"י אחרים נפקינן מכל הספקות וזכו הבני' במתנות הנז'.
ועוד אני אומר דאפי' אם תמצי לומר דאיכא לספוקי באב המזכה לבניו הקטנים אפילו על ידי אחר אי קנו אי לא מכל מקום בנ"ד אין מקום לספק שמתנה זו היא שרירא וקיימת יען שהתנה האב עם הזוכים בעד בניו הקטנים לפרוע להם שכירות הבתים ושהמטלטלין דהיינו האודנליק יהיו מופקדים בידו עד שיגדלו וכשיגדל ונתחייב אביהם לתת להם ונשבע שבועה חמורה להעמיד המתנה כמו שבא בשאלה יראה שכונתו להפקיע עצמו שלא ישאר לו זכות במתנות הנז' ושיזכו בניו הקטנים בלי שום פקפוק. ואין לפקפק במה שבא בתחלת השאלה שנתן המתנות והקנה אותן אגב ארבע אמות קרקע וכתב הרשב"א ז"ל שאין קרקע נקנה אגב קרקע וכו' אין לחוש כיון שכתוב עוד אח"כ בשטר שהקנה המתנות הנז' כ"א כדינו פשיטא שזכו הבנים במתנות הנז' ומה שנשארו אח"כ ביד אביהם הנותן היו המטלטלין בתורת פקדון והבתים בתורת שכירות וכל עת וזמן שירצו הבנים לתבוע המתנו' שנתן להם אביה' הרשות בידם ולית די ימחא בידהון. נאם הצעיר שלמה הכהן.
@שו"ת מהרש"ך חלק ב סימן ריב
שאלה ראובן שמעון לוי ויאוד' היו יושבים בפירייא הנקראת פירייא של אישטמוגא ערב ראש השנה בערב ורצו לשלוח כ"כ משאות מסחורה שהיה להם ויודע הדבר לאימין מהפירייא ולא היו יודעים האנשים הנז' זה מזה כששלחו המשאות הנז' וראובן ידע שהיה לו המשאות שלו ביד האימין הנז' ושעכבם בידו מטעמא שהיה אומר שהיו משחיתים הפירייא בשלוח המשאות קודם שישלמו ימי הפירייא וכשידע ראובן כן עשה כל מאמצי כחו להוציא המשאות שלו ושל הנז"ל מיד האימין הנזכ' מפני כי היה אומר האימין שאין בידו כלום והוציא מעות ראובן עד שהוציא המשאות שלו ושל הנז"ל מיד האימין וחלק ממשאות של שמעון ולוי הנז' נשאר ביד האימין שהיה סחורה שפלה והסחורה של ראובן היה שוה הרב' ולא רצה לעזוב אותה ביד האימין פן יגנבו ממנה עתה שאל השואל מאת הרב מורנו מורה צדק איך יפרעו ההוצאה הנ"ל ראובן שמעון לוי ויאודה הנז' אם יפרעו לערך הסחורה שבתוך המשאות הנז' או כפי המשאות והבאלחש אשר היו ושכרו יהי כפול ומכופל מן השמי'.
תשובה דין זה פשוט מבעיתא בכותחא. ונלמד מהא דתניא פרק הגוזל בתרא שיירא שהיתה מהלכת במדבר ועמד עליה גייס לטורפה מחשבים לפי ממון ואין מחשבים לפי נפשות ודין זה מוסכם מכל הפוסקים הביאו הרמב"ם ז"ל פרק י"ב מה' אבידה והטור חושן משפט סימן רע"ב אין צורך להעתיק דבריהם יעויין שם. אם כן הכא נמי בנדון דידן שהיה מעכב האימין המשאות והיו יראים פן יהיו לבז אם ישארו בידו פשיטא דמחשבים לפי ממון וכל א' יפרע במה שנתפשרו עם האימין כפי הערך המגיע לו לפי הממון שהיה לו בתוך המשאות ואין מחשבים לפי המשאות. ואיברא שאם היה האימין מעכב האנשים הסוחרי' שהיו ביריד או היה עושה להם איזה נזק בגופם והוכרחו להתפשר עם האימין שלא יעשה להם שום נזק וגם שלא יעכב את סחורות' באופן שהפשרה שנתפשרו עם האימין היתה לתועלת האנשים הסוחרים שלא יוזקו בגופם וגם לצורך סחורותם שלא יעכבם האימין כי האי גוונא יראה שהדין נותן שחצי הפשרה יטילו לפי ערך הממון וחצי לפי נפשות. ונלמד זה מסיפא דבריית' שכתבתי דקתני ואם שכרו תייר ההולך לפניה' מחשבים אף לפי נפשות. וכתב הרא"ש בפסקיו וז"ל ואם שכרו תייר לפניהם לנחותם הדרך פן יטעו מן הדרך ויסתכנו מפני החיות והלסטים ויאבדו גוף וממון מחשבים אף לפי הנפשות וחצי שכר התייר יטילו על הממון וחצי האחר יטילו על הנפשות. וכתב הרב הגדול מוהר"י קארו ז"ל בח"מ בסימן הנזכר אחר שכתב מה שכתב הרא"ש ז"ל גבי שכרו תייר כמו שכתבתי כתב הוא ז"ל וז"ל שם והא דקתני רישא עמד עליה גייס לטורפה צריך לומר שלא היו באים אלא על הממון בלבד וכדפי' רש"י ז"ל לטורפה לבוזזה שאם היו באים גם על עסקי נפשות מאי שנא משכרו תייר דמחשבים אף לפי נפשות ע"כ. אם כן בנדון דידן אם היה האימין חפץ לעשות איזה נזק לאנשים הסוחרים שהיו ביריד וגם היו מפחדי' שלא יבוזו את ממונם הדין היה נותן כמו שכתבתי שחצי הפשרה יטילו על הנפשות שוה בשוה וחצי הפשרה האחר יטילו על המשאות ויפרעו כפי ערך הממון שיש בכל משא ומשא ולא שיפרעו המשאות שוה בשוה. אמנם כפי הנראה מתוך השאלה יראה שהאימין לא היה רוצה לעשות שום אונס ליהודים כי אם את הממון היה עינו לשלול שלל ולבוז בז ובשביל זה נתפשרו עמו להוצי' המשאות מתחת ידו. אין לספק שכל א' יפרע הפשרה כפי ערך הממון שהוציא מתחת יד האימין ואין מחשבי' לפי המשאות ושיפרע משא של האבאש כמו משא של משי שוה בשוה אלא כל אחד יפרע כפי ערך הממון שהוציא מתחת יד האימין. נאם הצעיר שלמה הכהן.
@שו"ת מהרש"ך חלק ב סימן ריג
כתב הרמב"ם ז"ל פ"י מה' מאכלות אסורות ז"ל תבואה שהפרישה אחר העומר וקצרה וזרע מן החטים בקרקע ואחר כך קרב העומר הבא ועדין החטים בקרקע הרי אלו ספק אם התירן העומר כאלו היו מונחים בכדא וכו', והשיג עליו הראב"ד ז"ל וכתב זה שיבוש ומי יתירם לאלו וכו'.
ואומר דלכאורה יר' שיש לתמוה על הראב"ד דמה ראה על ככה לומר על דברי הרמב"ם זה שיבוש כי דברי הרמב"ם נראין בטעמן ומתישבין לפי שטת ההלכה דאיתא פרק רבי ישמעאל דמנחות ופרק איזהו נשך במה שכתב דתבואה שהשריש' לאחר העומר דאשתקד ומ"מ אם קצרן והניחן בכדא וחליף עלייהו עומר דהשתא בעודן בכד פשיטא דשרי למיכל מנייהו ומשום הכי בעי דאם זרען בקרקע וחליף עלייהו עומר דהשתא ועדיין הם בקרקע חטים כמו שזרען אי חשיבי כאלו היו מונחין בכד ושרו או דילמא כיון דזרעינהו בטלינהו לגבי קרקע ולא הוו כמאן דמנחי בכדא ואסור לאכול מהם דלא התירן העומר לא עומר דאשתקד שלא השרישו עד לאחר העומר וגם עומר דהשתא לא שרנהו כיון שמצאן זרועין בקרקע בטלי לגבי קרקע בלי ספק סברת הרמב"ם ז"ל ופירושו בפשטא דשמעתא הוא מחוור ומתישב. לכן צריך לעמוד על כונת הראב"ד בהשגתו כי לכאורה מרפסא איגרי.
ואומר דאיברא דלכאורה ולפום ריהטא יראה שיש לתמוה על זאת ההשגה אמנם כד מעיינינן שפיר יראה שיש מקום לומר שצדק הראב"ד בהשגתו על הרמב"ם דסבירא ליה להראב"ד ז"ל דאי לא השרישו קודם לעומר דאשתקד וקצרן והניחן בכד לא הוה מצי למיכל עד דחליף עלייהו עומר דהשתא ודוקא בעודן בכד היכ' דחליף עומר דהשתא עלייהו אבל אם זרען בקרקע קודם דחליף עומר דהשתא פשיטא דבטלינהו לגבי קרקע ואין מקום להתירם. ומשום הכי כתב דמאי דבעי גמרא הוי היכא דהשרישו בקרקע מקמי דחליף עלייהו עומר דאשתקד והשתא אם קצרן והניחם בכד פשיטא דשרי למיכל מינייהו שכבר התירן העומר שעבר כיון שהשרישו קודם ובעי אם זרען בקרקע וחליף עומר דהשתא עלייהו ועדיין הם חטים בקרקע אי שרי למיכל מינייהו וחשיבי כאלו מונחים בכד והתר עומר של אשתקד עומד עליהם או דלמא כיון דזרעינהו בטלינהו לגבי קרקע ואיברא דאי לא הוה חליף עומר דהשתא עלייהו אחר שזרען וודאי דהוה שרי למנקט מנייהו ומיכל דאע"פ שזרען בקרקע אכתי לא בטלינהו אמנם היכא דשבקינהו עד דחליף עומר דהשתא עלייהו יש מקום לומר דבטלינהו ולא שרי למיכל מנייהו שההתר שהיה להם בעודם בכד קודם עומר דהשתא מחמת השרשתן קודם עומר דאשתקד פקע מנייהו כיון שזרען וחליף עומר דהשת' עלויהו בטולי בטלינהו ואע"ג שעודן חטים תחת הקרקע. ושטת הרמב"ם ז"ל דסבירא ליה דאע"פ שלא השרישו החטים מקמי עומר דאשתקד וקצרן וזרען וחליף עומר דהשתא עלייהו שיש מקום לספק ולומר כיון דאלו לא זרען והיו מונחים בכד פשיטא דשרי למיכל מנייהו אם כן אע"פ שזרען בקרקע כמאן דמנחן בכדא דמיין דיראה להראב"ד דהא ליתא דכיון דמחמת עומר דאשתקד לא הותרו כיון שלא השרישו מקמי דחליף עומר עלייהו ובעומר דהשת' לא הותרו כיון שהיו תחת הקרקע. זהו מה שהעליתי בכונת השגה זאת קשת ההבנה. וירא' לע"ד כי הוא דרך ישר ונכון והאמת כי חשבתי לפרש דרך אחרת ולפי שלא הוכשר בעיני לא כתבתיו: נאם הצעיר שלמה הכהן.
@שו"ת מהרש"ך חלק ב סימן ריד
יען כי באחד מהפסקים אשר לי בזה הספר שכתבתי על ענין עד אחד ביבמה כתבתי קצת הערות בשמעתא דעד א' ביבמה דהוו שייכי לענין אותו הפסק עתה באתי לכתוב קצת עניינים אחרים שראיתי לישא וליתן בההיא שמעתא וזה החילי בסייעתא דשמיא.
רש"י ז"ל כתב וז"ל עד אחד ביבמה מעיד שמת בעלה שתתיבם. ואיכא למידק דאמאי לא כתב נמי דבעי במת בנך ואחר כך מת בעליך. ויראה לומר כי הנה רש"י ז"ל ראה דזה הבעיין להאי לישנא סבירא ליה דאיהי עדיף מעד אחד דאי לא תימא הכי מאי קבעי תפשוט מהא דתנן האשה שאמרה מת בעלי תתיבם כדפשיט אידך לישנא וכיון שכן דאיהי עדיף אין מקום לומר דקמיבעיא ליה במת בנך ואחר כך מת בעליך דהשתא איהי לא מהימנא וכל שכן עד אחד משום הכי כתב רש"י ז"ל דלא קבעי אלא כשמעיד דוקא שמת בעלה דפשיטא לו שהיא נאמנת וקא מבעיא ליה אי אמרינן דוקא איהי מהימנא משום דבודאי משום דמרחמא ליה לא מפקרא במזיד אבל אעד אחד איכא למימר דסמכא שפיר ולא דיקא הכא כבעלמ' ופשט רב ששת דעד עדיף מהא דתנן אמרו לה מת בנך ואחר כך מת בעליך דהא כהאי גוונא איהי לא מהימנא כדתנן אמרה מת בני ואחר כך מת בעלי אינה נאמנת וכ"ש היכא דמת בעליך שיהא נאמן דאיהי נמי מהימנא כה"ג. ותו איכא למידק בהך שעמתא במה שכתב רש"י ז"ל לדחויי גרסת אית דגרסי וז"ל ועוד אי איהי לא מקלקלא למה לי למתנייה כלל הא מסיפא שמעינן ליה וכו'. ויש לתמוה דאם כן לפי גרסתו ופירושו נמי תקשי דכיון דברישא אשמועינן דאין האשה נאמנת לומר מת יבמי אף על גב דאיכא קלקולא דידה ודזרעה. ותו איכא טעמא רבה אחרינא בהך מילתא שמת יבמי דהיינו טעמא דעיגונא ואפ"ה אינה נאמנת א"כ אמאי איצטריך למתני סיפ' דקתני ולא מתה אחותי שאכנס לביתה אלא ודאי ע"כ אית לן למימר דמתני' דלא זו אף זו קתני דאיכא טעמא דמיסנא סני לה דהוי טעמא רבה לומר דאינה נאמנת ועדיף מטעמא דקלקולא ועיגונא אלא אפילו מתה אחותי דליכא טעמא דשנאה אפילו הכי אינה נאמנת. או אפשר לומר דלא זו אף זו קתני בא פא /באנפא/ אחרינא והיינו לא זו דמתייבמין דליכא אלא איסור לאו דהוי איסור קל דאינה נאמנת אלא אפילו מתה אחותי דהוי איסור כרת דחמיר טפי אינה נאמנת וכיון שכן אפילו לפי הגרסא האחרת יש לומר כן. אם כן יש לתמוה למה דחה רש"י הגירס' האחרת.
ועוד יש לדקדק על מה שכתב הרא"ש ז"ל בפסקיו על מאי דקאמר בגמרא כי תבעי לך יבמה לעלמא וז"ל פרש"י ז"ל כגון שאמר לה עד אחד מת יבמיך או מת בעליך ואחר כך מת בנך. וקשה לפי' מאי קמבעיא ליה במת בעליך ואחר כך מת בנך הא איהי גופא מהימנא וכל שכן עד אחד כדקאמר הא לא תיבעי דאיהי גופא נמי מהימנא וכו' עד אבל אי מסהידנא אתרוייהו אבן ואבעל סמכה עלאי ומקלקל. הנה יש לתמוה טובא בדבריו ז"ל דמאי קמקשה לרש"י ז"ל דכיון דפשיטא ליה דעד אחד מהני ביבם ליבמה משום דהיא גופא מהימנא לומר מת בעלי ואתייבם וכ"ש ע"א =עד אחד= הלכך מהימן העד נמי לומר מת בנך ואחר כך מת בעליך אף על גב דהיא גופא לא מהימנא יבמה לעלמא נמי תפשוט ליה שעד א' נאמן לומר מת בעליך ואחר כך מת בנך כמו שהיא נאמנת הוא הדין נמי שיהא נאמן במת יבמיך שתנשא דאיכא למימר דאף על גב דהיא מהימנא במת בעלי ואחר כך מת בני מ"מ עד אחד אינו נאמן מהטעם עצמו שכתב דגבי דידה איכא טעמ' דמגו ומשו' הכי מהימנינן לה. ותו איכא למידק במה שכתב דלא בעי גמרא אלא דוקא במת יבמיך אבל במת בעליך ואחר כך מת בנך פשיטא ליה דאינו נאמן ואתמהא דהשתא במת בעליך ואחר כך מת בנך שהיתה בחזקת מותרת לשוק אפילו הכי אינו נאמן מכ"ש במת יבמיך שהיתה בחזקת אסורה לשוק. ותו איכא למידק דנהי דאף על גב דממאי דקתני דאיהי נאמנת לומר מת בעלי ואחר כך מת בני ליכא למיפשט שיהא נאמן עד אחד דאיכא לפלוגי משום דגבי דידה איכא טעמא רבה והיינו טעמא דמגו מ"מ מהיכא תיתי לומר דפשיטא שלא יהא נאמן לפחות נימא דאיכא לספוקי אי מהימן או לא מהימן וצ"ע. נאם הצעיר שלמה הכהן.
@שו"ת מהרש"ך חלק ב סימן רטו
גרסינן בפ"ק דמגילה בדף ז' למימרא דסבר שמואל אסתר לאו ברוח הקודש נאמרה והאמר שמואל אסתר ברוח הקדש נאמרה נאמר' לקרות ולא נאמרה ליכתב.
וכתבו התוספות שם ז"ל נאמרה לקרות ולא ליכתב משמע דסבר דמותר לקרות על פה וכו'. נשמרו התוספות מפירוש אחר שהיינו מפרשים בדברי שמואל לפי שטת הגמרא שאמר הוא דאמר כרבי יהושע ור' יהושע אית ליה דבר ששלשתו אי אתה רשאי לרבעו אם כן לפי זה אדרבא אסור לקרותה בכתב דדברים שבכתב אי אתה רשאי לאמרם ע"פ ודברים שבעל פה אי אתה רשאי לכותבם ולכן אמרו משמע דלישנ' דנאמר' וכו' ולא נקט לישנא דניתן ולא ניתן משמע שאין מצוה לכותבה לפיכך מותר לקרותה על פה שאין זה דברים שבכתב. ועוד מלישנא דנקט שמואל אסתר אינה מטמאה את הידים דאמאי נקט כי האי לישנ' הוא גופיה לאשמועינן דאסור לכותבה דדבר ששלשתו אי אתה רשאי לרבעו וכו' אלא משמע שמותר לכותבה והא דאמר הוא דאמר כר' יהושע פי' סבר כותיה במקצת ולא הוה מצי לאוקומי כרבי אליעזר כלל. ומה שהקשו ממתני' ולא הקשו מדשמואל אדשמואל דהוא אלימא טפי דהשתא מצינן לדחויי הוא דאמר כרבי יהושע. ועוד מאי מקשו מרב ורבי יוחנן מי אלימי אמוראי ממתני'. ועוד מאי קאמרי ורב נמי ור' יוחנן נמי דקאמרי לפי מה שפירשנו ניחא דאי הוו מקשינן מדשמואל דאמר קראה בין הכתובים לא יצא הוה אמינא אדרבא שמואל לטעמיה שסובר כרבי יהושע דדבר ששלשתו אי אתה רשאי לרבעו ושפיר טפי מי שקראה על פה ממי שקורא בכתב וודאי דפליג אמתניתין לכך קאמרי ורב נמי ורבי יוחנן נמי אית להו הא דשמואל ואית להו שאם שמע אותה על פה אלא שהקורא קוראה מן הכתב שכתובה כהוגן אף על פי כן יצא השומע על פה וע"כ רב ורבי יוחנן סבירא להו כסתם מתניתין דקראה על פה לא יצא דמפליג בין הכתובים שקורא מתוך כתיבה גרועה אבל שומע מפי הקורא מתוך מגילה כשרה שפיר דמי דעיקר מצות מקרא מגילה הוא פרסומי ניסא והא איכ'. ואם כן הואיל דרב ורבי יוחנן אית להו הא דשמואל דקראה בין הכתובים לא יצא דטעמייהו משום דקורא מתוך מגילה גרועה וע"כ לא פליגי אמתני' ע"כ טעמיה דשמואל נמי לאו משום שיותר טוב הוא מכתב ופליג אמתניתין אלא טעמיה הוא כטעמייהו דרב ורבי יוחנן כדפירשנו ואם כן קשיא מדידיה אדידיה ותרצו לכנ"ל דהא דקאמ' לא ניתנה ליכתב ברוח הקדש אבל מדרבנן ניתנה ליכתב ולקרות ואם כן הא דתנן קראה על פה לא יצא היינו מדרבנן ואם כן אתי שמואל כמתני' והיינו דנקטו הכא תוספות לישנא דניתן וכו' משום דמדרבנן מצוה לכותבה. ומקשים התוספות ז"ל אכתי קשה כלומר לפי מה שפירשנו איכא ג' מחלוקות בדבר ניתן ליכתב ברוח הקדש או אפילו מדרבנן לא ניתן ליכתב כלל או לא ניתן ליכתב ברוח הקדש אבל מדרבנן ניתן ומסוגיא דיומא לא משמע אלא או ניתן ברוח הקדש או לא ניתן כלל אפילו מדרבנן ומסוגיא דיומא דקאמ' התם הניחא למאן דאמר אסתר ניתנה ליכתב אלא למאן דאמר לא ניתן מאי איכא למימר וכל היכא דנקט גמר' האי לישנא דלא ניתן פי' הוא לא ניתן כלל כמו לא ניתנה כתובה ליגבות מחיים וכהנה רבות משמע דליכא אלא תרתי ודשמואל לא משכחת לה ואמרו התוספות ז"ל ואין לומר דהא דניתן ליכתב מדרבנן קרי כתיב דאם כן הדרא קושיא לדוכתיה דהא איכא חנוכה שניתנה ליכתב מדרבנן כמגילת תענית הכי פירושו ואין לומר שפיר משכחת דשמואל והכי קאמר התם הניחה למאן דאמר ניתנה ליכתב אפילו מדאורייתא ולשמואל ניתנה ליכתב מדרבנן דוקא ונקט גמרא סתם לישנא דשייך לתרוייהו למר כדאית ליה ולמר כדאית ליה דאם כן הדרא קושיא לדוכתין היכי קאמ' ניתן ליכתב מדרבנן והאיכא חנוכה וכו' ותירץ ה"ר אלחנן וכו'. ע"כ מצאתי כתוב בזה הדיבור ונתנו לי החכ' כמה"ר אברהם ארואיטי ז"ל תושב עיר צפת תוב"ב ואמר שהוא מהרב הגדול כמה"ר יעקב בי רב זלה"ה.
@שו"ת מהרש"ך חלק ב סימן רטז
כתב הרמב"ם פ"ט מהלכות מאכלו' אסורות וז"ל אסור להעמיד הגבינה בעור קיבה של שחוטה וכו' עד אבל המעמיד בעור קיבת נבלה וטרפה הואיל והמעמיד דבר האסור בפני עצמו נאסרה הגבינה משום נבילה ומפני חשש זה אסרו גבינת הכותיים כמו שבארנו הנה זה הטעם תפס לעיקר כמו שכתב פ"ג מאלו ההלכות לפי שלאחד הטעמים יש להקשות יבטל במיעוטו לפי שהוא סובר שגם באיסורי כותיים הלכו אחר נ"ט =נותן טעם= ולזה הטעם לא תפול זאת הקושייא לפי שכיון שהוא דבר המעמיד לא בטיל והראב"ד ז"ל לפי שסובר שלא הלכו באיסורי כותיי' אחר נ"ט כתב אין הקושייא צריכה תירוץ ויש לדקדק בדברי הראב"ד דבהכרח צריך לתרץ זה התירוץ דכיון שיש ב' קושיות הא' למה הוצרך לומר בעור קיבת נבילה וגם כן קושיית תיבטל וכו' ונר' שכפי תירוץ הרב ן' מיגש והרמב"ם עולים יפה דברי שמואל אמנם לדברי הראב"ד יר' לכאורה דלא יתורצו שתי הקושיות והנה בתירוץ קושיא זאת יר' לומר דלהראב"ד מעולם לא הוקש' קושייא זאת הראשונה דהתירוץ הוא מבואר כמה שכתבו התוספות דמשום בשר בחלב לא היו אוסרים מספק משום דליכא אלא איסורא דרבנן דדרך בישול אסרה תורה אם כן לא נשארה רק הקושייא הב' ולזה כתב דלפי שיטתו שלא הלכו באיסורי וכו' אינו צריך תירוץ. נאם הצעיר שלמה הכהן
@שו"ת מהרש"ך חלק ב סימן ריז
כתב הרמב"ם ז"ל פ"ח מהלכו' גירושין האומר לשלוחו הולך גט זה לאשתי בין שאמר לו הולך בין שאמר לו את הולך וחלה או נאנס משלחו ביד אחר וכו'. לכאורה היה נראה דאיכא למידק על דברי הרמב"ם ז"ל שכתב דבין בהולך ובין באת הולך חלה עושה שליח אבל לא חלה לא יעשה שליח אפילו דאמר לו הולך דהא בגמרא אליבא דתנא קמא דברייתא משמע דסבירא ליה דאי אמרינן דבהולך גרידא בעינן חלה אם כן באת הולך אפילו חלה לא יעשה שליח ואי אמרינן דבאת הולך דאם חלה עושה שליח בהולך גרידא אפילו לא חלה עושה שליח. ודוחק הוא לומר שפסק כרשב"ג לפי המסקנא דמוקי לרשב"ג דקאמר דבין הולך בין את הולך אין השליח עושה שליח בלא חלה וחלה שני דכיון דפליג ת"ק עליה דרשב"ג יראה דיש לפסוק כת"ק. והנה טעם לדברי הרמב"ם ז"ל במה שכתב מתורתו של הרי"ף ז"ל למדנו שכתב בהלכות וז"ל ויש מי שאומר דאפילו הולך גט לאשתי לא ישלחנו ביד אחר אלא אם חלה או נאנס כרשב"ג דמסקנא דסתם מתניתין כוותיה ולא איכפת לן במחלוקת דברייתא וכן הדעת נוטה ע"כ. וכתב הר"ן ז"ל וכן פסק הרמב"ם ז"ל פ"ט מהלכות גירושין.
והשתא יר' דאיכא למידק להך פסקא דאמרינן דאפילו אם אמר לו הולך לא ישלחנו ביד אחר אלא אם כן חלה דהא דרשינן בפ' האיש מקדש מושלח ושלחה שהאיש עושה שליח. והנה התוספות הקשו זאת הקושיא על מילתיה דרשב"ג וז"ל רשב"ג אומר בין כך ובין כך לא ישלחנו ביד אחר והא דדרשינן ושלח ושלחה מלמד שהשליח עושה שליח היינו היכא דאין הבעל מקפיד ע"כ. ואיכא למידק בדברי התוספות במה שהקשו אי קאי אמאי דסליק אדעתין דס"ל כרשב"ג דקאמר בין דאמר לו הולך בין דאמר לו את הולך אין השליח עושה שליח הוי אפילו בחלה או קאי לפי המסקנא דמוקמינן לרשב"ג דמאי דקאמר הוי בלא חלה וחלה שני דאי מה שהקשו התוספות הוי לפי מאי דסליק אדעתין יר' דלא תרצו ולא מידי במה שאמרו דמאי דאמרינן ושלח ושלחה שהשליח עושה שליח היינו היכ' דאין הבעל מקפיד דאם כן בחלה אמאי אינו עושה שליח דיר' דהיכא דחלה אין הבעל מקפיד וכמו שכתב הר"ן ז"ל. ואם נאמר דמה שכתבו התוספות ז"ל הוא לפי המסקנא דמוקמינן לרשב"ג בדלא חלה וחלה שני והשת' אתי שפיר וניחא מה שתרצו דמאי דאמרינן דאין השליח עושה שליח היינו היכא דהבעל לא קפיד ומשום הכי קאמר רשב"ג דאין השליח עושה שליח אלא היכא דחלה דבחלה ודאי הבעל לא קפיד מכל מקום איכא למידק לפי מאי דסליק אדעתין דבכל גוונא קאמר רשב"ג דאין השליח עושה שליח ואפילו חלה היכי אפשר דתיסק אדעתין הכי דא"כ תקשי לההיא דושלח שלחה /ושלחה/ דדרשינן מיניה מלמד שהשליח עושה שליח. ותו איכא למידק בפשטא דשמעתתא במאי דרמי גמרא אמתני' דתנן המביא גט בארץ ישראל וחלה הרי זה משלחו ביד אחר מההיא דאמר לשנים תנו גט לאשתי או לשלשה כתבו גט ותנו לאשתי הרי אלו יכתבו ויתנו אינהו אין אבל שליח לא דמאי קא רמי דאיכא למימר דההיא דאמ' לשנים מיירי בלא חלה ומתניתין הוי בחלה וכדקתני.
ותו איכא למידק דמאי אצטריך לרמויי אההיא דאמר לשנים תנו גט לאשתי ממתני' דהכא דהא בלא מתני' דהכא הוה מצי לאקשויי עלה דההיא דאמר לשנים תנו גט לאשתי דהיכי קאמר הרי אלו יכתבו ויתנו דמשמע אינהו אין אבל שליח לא מההיא דדרשינן ושלח ושלחה וכו'. ואם נאמר דמאי דלא מקשה מההיא הוא משום דמצינן למימר דההיא דושלח ושלחה מיירי היכא דהבעל לא קפיד וההיא דאמ' לשנים כתבו גט לאשתי אפשר דהבעל קפיד אם כן ממתניתין דהכא נמי ליכא לאקשויי דחלה תנן דודאי היכא דחלה הבעל לא קפיד. וצ"ע לכל אלו התמיהות.
ונחזור לנדון דידן במה שכתב הרמב"ם ז"ל דאפילו בהולך גרידא אין השליח עושה שליח אלא היכא דחלה דליכא לאקשויי מההיא דושלח ושלחה דדרשינן מלמד שהשליח עושה שליח ופשטא דמילתא משמע דבין בחלה ובין בלא חלה השליח עושה שליח דאיכא לתרוצי כמו שכתבו התוספות ז"ל דמאי דדרשינן שהשליח עושה שליח היינו היכא דהבעל אינו מקפיד ובחלה ודאי דהבעל לא מקפיד וכמו שכתב הר"ן ז"ל.
עוד כתב הרמב"ם ז"ל וז"ל אם אמר לו טול הימנה חפץ פלוני ותן לה גט הרי זה לא ישלחנו ביד אחר ואם שלחו ביד אחר ויצאה האשה לקראת השליח וכו'. ולבאר דברי כונת הרמב"ם ז"ל צריך לעמוד תחילה על פשטא דמשעתתא במה שכתבו רש"י ותוספות ז"ל בפירושה כי הנה רש"י כתב דטעמא דרבי יוחנן דאמר היכא דאמר ליה שקול חפצא והב לה גיטה דלא ישלחנו ביד אחר הוי דכיון דאמר ליה שקול חפצא והב גיטה דעתו הוא לעכב את הגט אם לא תתן לה החפץ ולרדותה בעיגונא עד שתתן ולכן היכא דיהב לה גיטה ושקל חפצא רבי יוחנן פוסל בו וכל שכן בשלוחו כיון דשינה ומאי דקתני לא ישלחנו ביד אחר היינו משו' שמא כשימסור הראשון השליחות לשני לא ימסור לו דברים כהוייתן או השני לא ידקדק בהן דיהא משנה. ולפי שיטת רש"י ז"ל נהי דלא ישלחנו ביד אחר משום שמא ישנה או מהטעם האחר מכל מקום אם עבר השליח ושלח הגט ביד אחר ולא שינה השליח השני ושקל חפץ והדר יהב לה גיטה הוי גט וכדאמרינן לעיל בגמרא היכא דנפקא לאפיה ויהב ליה חפץ והדר יהב לה גיטה וכו'. והתוספות ז"ל הקשו על פירוש רש"י ז"ל וכתבו בשם ריב"א ז"ל דמאי דקתני לא ישלחנו ביד אחר הוי משום קפידא דכשאמר שקול מינה חפץ והדר הב לה גיטה שתולה שליחות הגט בחפץ כל מה שמשנה מדעת הבעל בחפץ נפסל הגט ולדבריהם מאי דקתני לא ישלחנו ביד אחר הוי אפילו לא ישנה השליח השני וקפיד הבעל שאין רצונו שיהא פקדונו ביד אחר ולפי שיטת התוספות מאי דקאמר לעיל בגמר' היכא דנפקא לאפיה ויהבה ליה חפץ היינו בשליח ראשון דנפקא לאפיה ויהב ליה חפץ והדר שקל גיטה משליח שני וזהו שכתבו התוס' ז"ל בדבור היכא דנפקא לאפיה וז"ל נקט הכי משו' דמתני' איירי דחלה השליח הראשון. וכונתם ז"ל שהוקשה להם לשון היכא דנפקא לאפיה דאמאי אצטריך למימר האי לישנא דמה לן אי נפקא היא לאפיה או אזל איהו לגבה ומשום הכי כתבו התוספות דנקט הכי משום דמתניתין איירי דחלה השליח הראשון וק"ל. והוצרכו לומר זה משום דסבירא להו דהיכא דאמר שקול מינה חפץ פלוני והדר הב לה גיטה לא ישלחנו ביד אחר מטעם קפידא דבכי האי גוונא הבעל מקפיד דאין רצונו שיהא פקדונו ביד אחר ואם כן אין מקום לומר שהשליח יעשה שליח אחר ואם שלח הגט ביד אחר שיהא הגט גט ואף על פי שלא שינה. ויראה דלפי שיטת התוספות ז"ל איכא למידק במאי דקאמר דזימנין דגיטא לא הוי גט דמשמע דרוב הפעמים הוי גט אפילו שלחו ביד אחר וכמו שפירש רש"י דהא לדידהו לעולם לא הוי גט אם ישלחו ביד אחר כיון דאמר ליה הבעל שקול מינה חפץ והדר הב גיטה. והנה הרמב"ם ז"ל יראה דאזיל בשיטת רש"י במה שכתב ואם שלחו ביד אחר ויצאה האשה לקראת השליח וכו' דהיינו שיצאה לקראת השליח השני. ואיכא למידק עליה דהרמב"ם ז"ל דלפי שיטתו כשכתב הרי זה לא ישלחנו ביד אחר הוה ליה לפרושי דטעמא הוי משום שמא ישנה השליח השני או שמא לא ימסור השליח הראשון לשני הדברים כהוייתן וכי היכי היכא דאמ' ליה הב לה גיטא ושקול חפצא כתב דטעמא דלא ישלחנו ביד אחר הוי משום שאין רצונו שיהא פקדונו ביד אחר דבההוא גוונא ליכא טעמא אחרינא לומר שלא ישלחנו ביד אחר דאין שום קפידא לענין הגט כלל ואם כן היכא דאמר ליה טול ממנה חפץ פלוני ותן לה גט היה לו לכתוב דטעמא דלא ישלחנו ביד אחר הוי מהטעמים הנז' וצ"ע.
עוד כתב הרמב"ם ז"ל בסוף זה הפרק הנז' בדין נתן הגט לשליח ואמר לו לא תתנהו לה עד שלשים יום וחלה או נאנס בתוך השלשים יום משלחו ביד אחר וכו' עד ואינו עושה שליח בתוך השלשים יום אלא אם כן באומ' נאמנת עלי שלא פייסתי אבל נותן לה הגט אחר שלשי' וחוששין לה וכו' כפי הנראה מדבריו ז"ל יראה שסובר שמה שמקשה הגמרא וליחוש שמא פייס קאי נמי לעשיית השליח בתוך השלשים והדבר קשה מאד דכשמקשה הגמרא הוא לסתור כל הגט מעיקרו דכיון דאיכא למיחש שמא פייס בטל הגט מעיקרו ואפילו שהשליח ראשון יתנהו אינו גט לכן דברי הרמב"ם ז"ל בזה צ"ע. נאם הצעיר שלמה הכהן.
@שו"ת מהרש"ך חלק ב סימן ריח
כתב הרמב"ם ז"ל פי"ג מהלכות מכירה וז"ל המחליף כלים בכלים או בהמה בבהמה אפילו מחט בשרין או טלה בסוס אין לו דין אונאה שזה רוצה במחט יותר מן השרין אבל המחליף פירות בפירות בין ששמו אותם קודם המכירה בין ששמו אותם אחר המכירה יש להן אונאה.
יראה לע"ד לומר דעקר טעמא דהרמב"ם ז"ל בדין זה הוא דסבירא ליה דכלים בכלים וה"ה בהמה בבהמה דסבירא ליה דדמו לכלים וכמו שעוד נאמר בס"ד דעבדי חליפין בכל גוונא לא שנא בתורת נעל דאינו מקפיד על שווי הדמים לא שנא אם מקפיד על שווי הדמים וכי היכי דכי עבדי חליפין בתורת נעל בלי הקפדה קנה ואין בהם דין אונאה ה"נ היכ' דעביד בהו חליפין אפילו בשווי הדמים אין אונאה דכיון דשייך בהו דין חליפין בתורת בעל דין הוא דנימא דבכל גוונא שעושה בהם חליפין אפילו במקפיד עליהן לא נפקי מתורת חליפין אבל פירות בפירות דאינם קוני' בתורת קנין דנעל והא דאמרינן דאם החליף אלו באלו בשווי דמי כל אחד ואחד דקנה במשיכת האחד ולא בעינן שימשוך האחר והוי דינא נמי הכא כדאמרינן לענין חליפי כלים בכלים כיון שזכה זה נתחייב זה בחליפיו מ"מ לענין אונאה לא נפיק מתורת מכר כיון דאין קונים אלו את אלו בתורת נעל.
והנה יש לדקדק כי הנה יראה מדבריו דסבירא ליה דשור ופרה חיים מקרו כלי. וקשה על זה דכיון דסביר' ליה כפר"ת דפירי בפירי שוה בשוה עבדי חליפין אם כן אין צורך לומר דשור ופרה חיים הוו כלים דהא מה שמכריח לומר כך הוא מכח ההיא ברייתא דתניא הרי שהיה תופס פרתו ועומד וכו' דלא מצי מיירי בדמים ומשום הכי כתבו התוספות אליבא דמאן דסבירא ליה דפירי לא עבדי חליפין אפילו שוה בשוה א"כ ע"כ צריך לומ' דשור ופרה חשיב כלי מהטעם שכתבו אמנם לפי שטת הרמב"ם ור"ת דסבירא להו דפירי עבדי חליפין שוה בשוה אין צורך לומר כן דאפי' הוו פירי עבדי שפיר חליפין. וגם יש לדקדק עליו כי הנה ממה שכתב תחלת פרק חמישי יראה דסבירא ליה דבהמה בבהמה הוו פירי בפירי וז"ל שם כל המטלטלין קוני' זה את זה כיצד החליף בפרה בחמור וכן בשמן וכו' דיראה מדבריו אלו פרה בחמור הוו פירי בפירי כיין בשמן. הן אמת דתירוץ קושיא זאת אינה צריכה לפנים דמילתא דפשיטא היא דמאי דקאמר כל המטלטלין קונים זה את זה הוו תרי גווני מטלטלין חדא כלים בכלים וחדא פירות בפירות והיינו דקאמר אחר כך החליף פרה בחמור דהיינו כלים בכלים ויין בשמן דהיינו פירות בפירות. אך אמנם עדין יש לדקדק במה שכתב אף על פי שמקפידין על הדמים דמשמע דטפי עדיף כשאין מקפידין והא ליתא דפירי בפירי דוקא דמקפידין על הדמים עבדי חליפין דהיינו שוה בשוה אמנם באין מקפידי' עליהם לא עבדי חליפין. כל זה ראיתי לדקדק בדברי הרמב"ם ז"ל במה שכתב בדין זה. נאם הצעיר שלמה הכהן.
@שו"ת מהרש"ך חלק ב סימן ריט
כתב הר"ן ז"ל בפר' ד' נדרים עלה דמתניתין דקתני נודרין להרגין ולמוכסים וכו' ופריך גמרא והא אמר שמואל דינא דמלכותא דינא ומשני אמר רב חנינא אמר שמואל /במוכס/ במוכר שאין לו קיצבה דבי ר' ינאי אמר במוכס העומד אליו וז"ל וכי אמרינן דינא דמלכותא דינא הני מילי לענין שאם קנה ישראל מכס זה חייבים ליתן לו את המכס וכן נמי אם לא קנה אותו אלא שהוא ממונה לגבו' את המכס שאינו רשאי ישראל חברו לישבע שהן תרומה דליכא אונסא כיון דדינא דמלכותא דינא מיהו אין ממונה זה רשאי להכריח לישראל חברו לפרוע לו את המכס אם לא מיראת המלכות דנהי דדינא דמלכותא דינא לא יהא אלא הלואתו הא קי"ל בפ' הגוזל בתרא דהפקעת הלואתו שרי ע"כ.
ויראה לדקדק במה שכתב דמותר להבריח את המכס מממונה ישראל העומד מצד המלך עד שכתב שאין לישראל הממונה להכריח לישראל חברו לפרוע המכס ונתן טעם דלא יהא אלא הלואתו. ויראה לדקדק טובא דנהי דבשמעתתא דפ' ארבעה נדרים אפשר ליישב דבריו שפיר דמאי דקא מקשה גמרא והא אמר שמואל דינא דמלכותא דינא היינו דהיכי שרי לישבע כדתנן נודרין להרגין ולחרמין ולמוכסין שהיא תרומה כיון דליכא אונסא דדינא דמלכותא דינא וכיון שכן לא מבעיא היכא דקנה ישראל המכס דאין מקום להתיר ולישבע אלא אפילו שלא קנהו הישראל אלא שהוא ממונה מצד המלך ועל פיו נהי דשרי להבריח מ"מ היכי שרי לישבע והשתא משני אמר רב חנינא אמר שמואל במוכס שאין לו קצבה אי נמי דבי רבי ינאי אמרי במוכס העומד מאליו דכל חד מהנך תרי גווני אוקמתי אין כאן דינא דמלכותא ואיכא אונסא ואי אפשר לשנויי ולאוקומי בגוונא אחריני אם העומד על המכס הוא ישראל. אבל בשמעתא דפ' הגוזל איכא למידק דמאן דמתני לה אהא דלא ילבש כלאים להבריח את המכס דמקשה גמרא ולהבריח את המכס מי שרי והא אמר שמואל דינא דמלכותא דינא ומשני הנהו תרי שינויי דמשני בפ' ד' נדרים דהיינו במוכס שאין לו קצבה ובמוכס העומד מאליו. ואם איתא לדהר"ן ז"ל דאפילו בישראל הממונה על פי המלך מותר להבריח ולא קאמר שמואל דינא דמלכותא דינא אלא היכא שהישראל קנה המכס מן המלך אם כן אמאי אצטריך לשנויי במוכס שאין לו קצבה או במוכס העומד מאליו כיון דאפילו אם עמד במצות המלך ויש לו קצבה מותר להבריח.
ועוד יראה שיש לתמוה על הר"ן ז"ל במה שכתב דבישראל הממונה מפי המלך יהא מותר להבריח ובישראל הקונה יהא אסור כי יראה דבר זה זר מאד אצל השכל דבממונה מפי המלך עצמו יהא מותר להבריח ממנו וישראל הקונה מאת המלך נייפה כחו יותר מכח המלך בלי ספק כי דבר זה הוא זר מאד באופן שדברי הר"ן ז"ל בזה יש לתמוה מאד וצ"ע.
והנה הרמב"ם והטור ז"ל לא התירו להבריח מן המלך עצמו אלא אם קנה הכותי המכס מן המלך מטעם דלא יהא אלא כהלואתו כמו שיוכל המעיין לראות בספריהם יע"ש. ולדבריהם מאי דקאמר רב אשי ומוקי במוכס כותי הוי דוקא במוכס כותי שקנה המכס דשרי להבריח המכס ממנו מטעמא דמסיק רבא אמנם להבריח מן המלך או מהממונה שלו לא שרי ואף על גב דהפקעת הלואתו של מלך שרי אסור להבריח את המכס שלו דיש לחלק חלוק אמיתי ונכון והוא דנהי דאפילו הפקעת הלואת המלך מותרת ולא מפלגינן להלואת מלך כותי מהלואת כותי הדיוט מכל מקום הברחת המכס לא דמי להפקעת הלואתו כיון דזכות המלך במכס הוא מחק המלכות ודינא דמלכותא אין להפקיע ממנו שום זכות שזוכה בו מצד שהוא מלך כי בזה הוא מבטל דינא דמלכותא והיינו טעמא דלא התירו לגזול ולהפקיע אלא בדבר שזוכה הכותי מצד שהוא אדם בעלמא אבל בדבר שזוכה מצד שהוא מלך אין לבטל חק מחקי המלכו' דדינא דמלכותא דינא והיינו דוקא היכא שמבריח המכס מן המלך עצמו או מן הממונה שלו דבכי האי גוונא נמשך הפסד למלך בהברחת המכס אמנם אם קנה כותי המכס מהמלך שרי להבריח כיון דבהברחה זאת אינו נמשך שום הפסד למלך ולהפסד הכותי אין לחוש דלא יהא אלא הלואתו והיינו אוקמתא דרב אשי דמוקי במוכס כותי ומסקנא דמסיק גמרא לתרוצי מאי דהקשו עליה דגזל הכותי מי שרי ואמ' רבא כאן בגזלו כאן בהפקעת הלואתו. וזה הדבר יראה לע"ד שהוא כל כך אמיתי ונכון ומסתבר טעמייהו דהרמב"ם והטור ז"ל עד שיש לתמוה ולהפלא הפלא ופלא על הר"ן ז"ל שתפס כל כך במושלם ורצה לדמו' הברחת המכס להפקעת הלואתו כמו שכתבתי.
והנה רש"י ז"ל כתב במאי דאמ' רבא כאן בגזלו כאן בהפקעת הלואתו ולהבריח את המכס הוי כהפקעת הלואתו. גם הרא"ש ז"ל כתב דגזל הכותי אסור מדרב הונא אמר רב מנין לגזל הכותי שהוא אסור שנאמר וכו' היינו דוקא גזלו אבל הפקעת הלואתו שרי והברחת המכס כהפקעת הלואתו דמי. ואומר דאיברא דהר"ן ז"ל כתב כן בפ"ד נדרים בפירוש דהברחת המכס מהמלך עצמו שהוא מותר מטעם דלא יהא אלא הלואתו מכל מקום במה שכתבתי דלסברת הרמב"ם והטור ז"ל לא שרי להבריח מהמלך עצמו אלא אם קנה הכותי המכס מן המלך מטעם דלא יהא אלא כהלואתו וכמו שחלקתי חלוק נכון דלא שייך להתיר הברחת המכס מן המלך או מהממונה שלו מטעם התר הפקעת הלואתו אם כן לרש"י ולהרא"ש ז"ל גם כן נוכל לומר דמאי דקאמר דהברחת המכס כהפקעת הלואתו דמי היינו דוקא לכותי הקונה המכס אבל לא לגבי המלך או הממונה שלו. ואם באנו לומר דכיון דרש"י והרא"ש ז"ל כתבו ומשמע מדבריהם דאסור לגזול מהישראל הקונה המכס אם כן יראה לדקדק דאם איתא שאפילו מהממונה של מלך אסור להבריח מה צורך להשמיענו דבישראל הקונה המכס אסור לגזול דזה יראה שאינו דקדוק כלל שהרי הטור ז"ל כתב שאסור לגזול מאת ממונה המלך ואף על פי כן כתב גם כן שאסור לגזול המכס מהישראל שקנה המכס. ועוד יראה לומר דאין ראוי לפרש ולתלות בדברי רש"י והרא"ש ז"ל דסבירא להו דמותר להבריח המכס מאת ממונה המלך כיון שלא אמרו דבר זה בפירוש כי הנה להר"ן ז"ל שכתב כן בפירוש לא מצאנו ידינו ורגלנו בתמיהות הנופלות בדבריו. ודי בזה להוכיח דרש"י והרא"ש ז"ל לא סבירא להו דמותר להבריח המכס מאת ממונה המלך. נאם הצעיר שלמה הכהן.
@שו"ת מהרש"ך חלק ב סימן רכ
בכתובות פ"ק איכא תרי לישני בגמרא דאמר רבא לענין אונס בגיטין דבחד לישנא סבר דיש אונס בגיטין ובאידך לישנא סבר דאין אונס בגיטין ואפסיקא הלכה כלישנא דסבר דאין אונס בגיטין וכן פסקו כל הפוסקי' ז"ל. והתוס' ז"ל כתבו דאיכא תלתא גווני אונס אונס דלא שכיח ואונס דשכיח ואונס דשכיח ולא שכיח. ואיברא דבאונס דלא שכיח פסקו דאמרינן דיש אונס בגיטין אליבא דכ"ע דליכא למגזר משום צנועות ומשום פרוצות מ"מ באידך תרי גווני אונס דהיינו אונס דשכיח ואונס דשכיח ולא שכיח פסקו דאין אונס בגיטין.
והנה פרק כל הגט מייתי גמרא תרי לישני דרב יוסף בההוא דאמר להו אי לא פייסנא לה עד תלתין יומין להוי גיטא אזל פייסא ולא אפייסה אמר רב יוסף מי יהב לה תרקבא דדינרי ולא אפייסה איכא דאמרי אמר רב יוסף מידי תרקבא דדינרי בעי למיתב לה הא פייסא וקאמר גמרא על הנך תרי לישני דרב יוסף דאתו כתרי לישני דרבא דקאמר הא כמ"ד יש אונס בגיטין הא כמ"ד אין אונס בגיטין והשתא אתי חד לישנא מהנך דרב יוסף בפסקא דנקטינן דאין אונס בגיטין כמו שכתבתי. וראיתי לרב הגדול מוהרר"י ן' לב זלה"ה שכתב בחדושי גיטין בהך שמעתא וז"ל איכא למידק במאי דקאמר איכא דאמרי אמר רב יוסף מידי תרקבא דדנרי בעי למיתב לה הא פייסה ולא אפייסה הא כמ"ד יש אונס בגיטין הא כמ"ד אין אונס בגיטין ואמאי לא קאמר אידי ואידי כמ"ד יש אונס בגיטין ולישנא קמא מיירי בדאית ליה תרקבא דדינרי ולישנא בתרא מיירי בדלית ליה תרקבא דדינרי אי נמי ה"מ לשנויי דאידי ואידי כמ"ד אין אונס בגיטין ולישנא קמא מיירי אפילו בדלית ליה תרקבא דדינרי ולישנא בתרא סבירא ליה פייסנא משמע פיוסא דמילי ומשום הכי קאמר מידי תרקבא דדינרי בעי למיתב לה הא פייסה בדברים ולא אפייסה עכ"ל.
ויראה דיש לתמוה על דברי הרב זלה"ה דהיכי הוה מצי לאוקומי גמרא הנך אוקמתות שכתב כי הנה האוקמתא הראשונה יש להקשות דאי הוה מוקי כלהו תרי לישני דסבירא ליה דיש אונס בגיטין אם כן קשה דאתי הני תרי לישני דרב יוסף כלהו דלא כמסקנא דמסקינן דהלכתא דאין אונס בגיטין דבשלמא אי חד לישנא סבר דיש אונס ואידך לישנא סבר דאין אונס אתי שפיר דאתו הני תרי לישני כתרי לישני דרבא אבל אי מוקמינן תרי לישני דסבירא ליה דיש אונס היה מקום לתמוה על זה.
ותו איכא לאקשויי עליה דמר דהיכי אפשר לאוקומי הך אוקמתא דאם כן הנך תרי לישני לא פליגי וזה דוחק. וגם לאידך אוקמתא שכתב הרב זלה"ה דהוה מצי לאוקומי איכא לאקשויי דהיכי הוה מצי למימר דלישנא בתרא סבירא ליה דפייסנא משמע פיוסא דמילי דודאי לישנא דלא פייסנא משמע אם לא אטרח לפייסה בדבר גדול כמו שכתבו התוספות ואם כן אם יש לו תרקבא דדינרי בעי למיתב לה ואי לא יהיב לה אף על גב דפייסה בדברים ולא אפייסה הוי גיטא ולפי מה שכתב הרב ז"ל יראה דאפילו אית ליה תרקבא דדינרי ולא יהיב לה כיון דפייסה בדברים ולא אפייסה לא הוי גיטא דפיוס דברי' סגי ללישנא בתרא. סוף דבר יראה לעניות דעתי שדברי הרב ז"ל שכתב בזה קשים להולמם. והואיל דאתא לידן הך שמעתא דפרק כל הגט ראיתי לכתוב דבור אחד שכתבו התוספות בסמוך בהך שמעתא גבי הא דתניא רבי אלעזר בן יעקב אומר המלוה מעות את הכהן ואת הלוי בב"ד ומת מפריש עליהם בחזקת אותו השבט ואת העני בב"ד ומת מפריש עליו בחזקת עניי ישראל רבי אחאי אומר בחזקת עניי עולם וקאמר גמרא מאי בינייהו איכא בינייהו עניים כותיים וכתבו התוספות בדיבור איכא בינייהו עניים כותיים וז"ל אומר ר"י דלא תקינו אלא בחזקת עניי העיר ולא כמו שפי' הקונטרי' דלת"ק גירי אריות הן ולא יפריש בשבילם אלא בשביל עניי ישראל מפריש בכל מקום שהן ואם כן לא נפקא מידי מאי בינייהו ע"כ. וצריך לעמוד על כוונתם במה שכתבו דלפי מה שפירש רש"י אם כן לא נפקא מידי מאי בינייהו דיראה דטובא איכא בינייהו דלרבי אליעזר בן יעקב מפרישין על עניי ישראל בכל מקום שהן אפילו ליכא עניים בעיר ולרבי אחאי אין מפרישין אלא על עניי אותה העיר אברא דאי ליכא עניי ישראל מפרישין על עניים כותיים.
ויראה דכונת התוספות ז"ל הוא לומר דבשלמא לפי פירושם שפירשו דבין לת"ק בין לר' אחא אין מפרישין אלא על עניי אותה העיר ועניים כותיים איכא בינייהו דלת"ק אין מפרישין אלא על עניי ישראל שבאותה העיר אבל על עניי כותיים שבאותה העיר לא דסבירא ליה כותיים גירי אריות הן ור' אחאי ס"ל דאפילו ליכא עניי ישראל מפרישין על עניי כותיים דסבירא ליה כותיים גירי אמת הם והשתא אתי שפיר מאי דקאמר בגמרא כותיים איכא בינייהו אבל לפי פירוש רש"י דסבירא ליה דלת"ק מפרישין על עניי ישראל בכל מקום שהם א"כ מאי נפקא מינה לת"ת /לת"ק/ אי כותיים גירי אריות הן כיון דסוף סוף מפרישין על עניי ישראל בכל מקום שהם ואם כן מאי דקאמר בגמרא כותיים איכא בינייהו קשה לפירוש רש"י ז"ל. נאם הצעיר שלמה הכהן.
@שו"ת מהרש"ך חלק ב סימן רכא
שאלה למאן דס"ל פי' דריאה שניקבה ודופן סותמתה היינו נקב בפועל למאן דאמר דסגי שיהא סריך לבד ולא בעי סביך אם יש נקב וסירכא בצד הנקב וסרוכה לדופן אף על פי שאין הסירכא מכסה את כל הנקב מה דינא אם למ"ד והוא דסריך אם כשרה כיון שיש סירכא שאוחז הריאה כלפי הדופן או אם נאמר דצריך שיכסה הסירכא כל הנקב יורנו מורנו הדין דין אמת לאמתו ושכרו כפול מן השמים.
תשובה יראה בודאי דאפילו למאן דסבר דאפילו בניקבה נקב בפועל דסגי דסריך ולא בעי סביך מכל מקום צריך שיהא סריך באופן שיהא הדופן שוכב על הנקב וסותמו מכל צדדיו דליכא לפלוגי בין סביך לסריך אלא דסביך היינו שיהא מסובך ונאחז היטב בבשר וסריך היינו שאפילו לא יהא מסובך היטב אלא סרוך מעט סגי אבל מכל מקום בעינן שיהא הנקב כנגד הדופן והדופן שוכב עליו מכל צד אבל אם נשאר איזה מקום בנקב מגולה שלא יהא הבשר שוכב עליו אין להקל. ומטעם זה ראה הרא"ש ז"ל את דברי האוסרי' היכא דסביך לעצם ולבשר וכתב ז"ל כיון דבגרמא לחודיה לא חשיב סתמא הוא הדין נמי בגרמא ובשרא דנהי שהבשר סותם כנגדו לא מהניא אותה סתימה כיון שכנגד העצם אינו סותם. וא"כ בנדון דידן נמי אם מאי דסריך אינו סרוך באופן ששוכב הבשר על הנקב וחופהו מה בצע במה שהוא חפוי אם עדין נשאר מקום מגולה. סוף דבר דבעינן סתימה וחפוי כל הנקב בין בסביך בין בסריך וכן יש ללמוד ממה שכתב הרשב"א בת"ה ז"ל אם ניקבה האונה בפנים אף על גב דסביך בבשרא טרפה שלא אמרו אלא כשהנקב בצד הדופן והדופן סותמו אבל נקב שבפנים ואין הדופן שוכב על הנקב לא אמרו ע"כ. ודבר זה פשוט הוא בתכלית הפשיטות לע"ד. נאם הצעיר שלמה הכהן.
@שו"ת מהרש"ך חלק ב סימן רכב
שאלה ראובן שהחזיק בחצר אחד אשר בו חמשה בתים והיה סגור וסתום במחיצו' דפנותיה ואצל הבתים אשר בחצר הנז' היה בית אחת חוץ לחצר עם סולם הבית לבדו למן היום אשר התוגר בנה החצר הנז' שהיו עולים ויורדים דרך הסולם המיוחד לבית הנז' שהם דרך לעלות לרדת בסולם אשר בחצר מפני שהיתה מחיצה מפסקת באכסדרת בתי החצר הנז' וראובן השכיר החצר הנז' ללוי ועמד בו בשכירותו חמש שנים ולסוף חמש שנים קנה לוי הבית אשר הוא לבדו חוץ לחצר והסיר המחיצה המפסקת בין בתי החצר לבית והסיר הסולם אשר היה מיוחד לבית חוץ לחצר והיה משתמש דרך אכסדרת החצר בכל הבתים בסולם אשר בתוך החצר ואחר כך פנה לוי הבתים המושכרי' לו והחזירם לראובן שהשכירם לו וראובן מכר חזקת החצר וחמש הבתים הנז' לשמעון ואחר כך קנה ראובן הבית אשר היה לבדו ומכרו ליאודה והאכסדרה נשארה פתוחה מאז פתחה השוכר הנז' וכאשר מכר ראובן חזקת החצר הנז' לשמעון התנה עמו שלא יוכל שום נברא בעולם לעבור בגבול אכסדרתו ולא לעלות בסולמו כי אם כאשר היה בתחלה סולם מיוחד לבית הנז' ונכתב ונחתם בשטר התנאי והמוכר עצמו מודה שלכל אחד מהקונים מכר בתנאי הנז' שיהא לכל אחד זכותו נפרד מחברו באופן שלא יוכלו להשתמש שניהם יחדיו בעליית הסולם ובדרך האכסדרה לעבור לבית האחר. עתה יאודה טוען שרוצה להשתמש מסולם החצר ומהאכסדרה שנשארה פתוחה כמו שנשתמש השוכר זה לו משלשה שנים ומעלה ושמעון טוען שרוצה לעשות מחיצה כמו שהתנה עמו המוכר הנז' ועם יאודה אשר קנה הבית לבדו ויאודה הנז' עדין לא החזיק שני חזקה כי אם שנה וחצי שקנה הבית המיוחד הנז'. ועתה יורנו מורנו הדין עם מי ושכרו מן השמים.
תשובה להיות כי אני מסופק קצת בענין השאלה הזאת על מעשה שהיה היאך היה כי באו דברי השאלה סתומים כפי הנראה. לכן ראיתי להשיב על כל אופני הצדדים שאפשר שהיה המעשה וכל זה בקיצור כי אין הפנאי מסכים להאריך.
ואומר שאם ראובן היה מחזיק בחצר של החמשה בתים וגם בבית שמחוץ לחצר קודם שמכר לשמעון ויאודה מלתא דפשיטא היא שאפילו לא היתה מחיצה מפסקת בין הבית שמחוץ לחצר לבתים שבחצר בעודם בחזקת ראובן ומכרן ביחד לשמעון הבתים שבחצר וליאודה הבית שמחוץ לחצר אף על פי שלא היה מתנה ראובן עם יאודה לסותמה מכל מקום יכול שמעון על יאודה למחות ולחייבו לסתום המחיצה שלא ישתמש בחצרו. וזה נלמד ממה שכתב הרמב"ם ז"ל פ"ב מה' שכנים וז"ל שנים שקנו מאחד וחלקו דינם כדין האחים ואין להם חלונות זה על זה ודין זה מוסכם מכל הפוסקים. וכמו שנראה מדברי הטור ז"ל שכתב דין זה בסתם מבלי שום חולק בח"מ סימן קנ"ד וז"ל ראובן שמכר או נתן הבית לשמעון והחצר ללוי והיו החלונות פתוחי' מהבית לחצר הלוקח או מקבל המתנה צריך לסותמם. איברא שאם החזיק חזקת שלש שנים ולא מיחה אחד על חברו איכא פלוגתא דרבוות' אם יש לו חזקה אם לאו כי מדברי בעל העיטור ז"ל יראה שיש לו חזקה והרמ"ה לא כתב כן והרשב"א ז"ל הכריע כדברי בעל העיטור והאריך על זה בתשובה הביאה הרב הגדול מוהרר"י קארו ז"ל בח"מ סי' קס"ג יע"ש באופן שנדון דידן שיאודה לא החזיק ג' שנים אחר שקנה הבית הנז' מראובן כיון שראובן מכר לשמעון ויאודה ביחד יכול שמעון לעכב על יאודה שלא ישתמש דרך חצרו ויסתום המחיצה המפסקת אמנם אם מכר ליאודה קודם שימכור לשמעון זכה יאודה בתשמיש החצר ואין יכול שמעון לערער עליו ולעכב שלא יעבור דרך חצרו. שמה שכתב הרמב"ם ז"ל ששנים שקנו מאחד וחלקו דינם כדין האחים שחלקו וכו' היינו דוקא כשמכר או נתן לשניהם כאחד אבל אם מכר לאחד קודם חברו זכה הקודם וכמו שכתב הרב הגדול מוהרר"י קארו ז"ל שם בסימן קנ"ד. ואם כשמכר ראובן לשמעון החצר עדין לא היה הבית שחוץ לחצר בחזקתו שלא קנאה מלוי ואחר שמכר החצר לשמעון קנאה מלוי לא היה מחיצה מפסקת והחזיק בה לוי הנז' יותר משלש שנים ועל זה האופן יראה מתוך השאלה יותר שמעשה שהיה כך היה. ואם כן יראה כשקנאה ראובן ומכרה ללוי בלתי מחיצה מפסקת שיש מקום לומר שזכה יאודה בדריסת רגל על חצר שמעון ולרדת ולעלות בסולמו כיון שכבר הוחזק הבית ההוא להיות תשמישיה דרך החצר.
אך אמנם יראה דקושטא דמלתא היא דזה אינו כלום שמה שהיתה הבית שחוץ לחצר פתוחה לחמשה הבתים של ראובן בעוד שהיו מושכרות ללוי מלתא דפשיטא היא שלא היה מועיל אותה הפתיחה אפילו שהיה לוי מחזיק בה כמה שנים שלא יהיה יכול ראובן לחזור ולסתום אחר עבור זמן השכירות וחזרו הבתים לראובן ואם כן אחר שהחזיר לוי הבתי' לראובן היה יכול ראובן לסתום הפתח וכל מה שנשאר אחר כך בלתי סתימה לא יועיל להיות חזקה ללוי כיון שאינו בא בטענת מכירה ונתינה. באופן שאף על פי שהיתה הבית שחוץ לחצר בלתי מחיצה מפסקת לחמשה הבתי' אין מקום לומר שבשביל כך עלתה חזקה וזכה בעל הבית בדריסת רגל על החמשה הבתים באופן שחייב יאודה לסתום המחיצה הנז'. ועוד יראה טעם אחר לשבח לומר שאין מקום לומר שעלתה חזקה לבית בדריסת רגל והוא דאפילו את"ל שהוחזקה המחיצה בהיותה ברשות לוי ואף על פי שבשעה שעשה התנאי עם שמעון לא הוה מעלי ומהני התנאי כיון שהוחזקה בדריסת רגל ללוי מכל מקום כיון שקנה ראובן הבית מלוי והיה הבית וחמשה הבתים בחזקת ראובן אם כן מעתה היה חייב ראובן להשלי' תנאו שהתנה עם שמעון לסתם ולעשות המחיצה. ויש ללמוד דין זה ממאי דאמרינן בפ' שנים אוחזים דבעא מיניה שמואל מרב חזר ולקחה מבעלים הראשונים מהו אמר ליה מה מכר ראשון לשני כל זכות שתבא לידו וטעמא דמלתא אמר מר זוטרא משום דניחא ליה דלא נקרייה גזלנא ורב אשי אמר ניחא ליה דליקום בהימנותיה. אם כן בנדון דידן אפי' אם נאמר שמה שמכר ראובן לשמעון החמשה בתים בתנאי שלא יהא דריסת רגל מהבית שחוץ לחצר עליו היה גזל בידו זה התנאי שהתנה דאיך אפשר להתנות במה שלא היה בידו להתנות כיון שזכה לוי והחזיק בדריסת רגל מביתו על החצר שבו החמשה בתים הנז' מכל מקום כיון שאחר כך קנה הבית מלוי ויכול לסתום ולעשות מחיצה בין הבית לחצר אם כן חייב לסתום ולקיים התנאי שהתנה עם שמעון כי היכי דליקום בהימנותיה וק"ל. ועוד יראה לומר שכפי מה שנראה מתוך השאלה שראובן התנה עם יאודה בשעה שמכר לו הבית הנז' לסתום המחיצה והוכרח להתנות עמו כן לקיים מה שהבטיח והתנה עם שמעון בשעת מכירת החצר וחמשה הבתים אם כן מחוייב יאודה לסתום המחיצה המפסק' כי היכי דליקום ראובן בהימנותיה במה שהתנה עם שמעון. כל זה צדדתי בענין זה וכתבתי הנראה לע"ד. נאם הצעיר שלמה הכהן.
@שו"ת מהרש"ך חלק ב סימן רכג
זה לי ימים ששאלוני על מעשה שהיה כך היה בגיורת שניסת לאיש אחד ובתוך ימי חופתה או תכף אחר החופה נפטר הבעל לבית עולמו ונשארה זקוקה ליבם ובא עד אחד והעיד שמת היבם ועל פי העדות שנתקבל בפני ב"ד התירוה לינשא וניסת לאיש אחד והכניסה לו נדוניא מטלטלין ושמושי ערש אחר כך בתוך ג' או ד' חדשים לנשואיה עם השני באו אנשים מהמקום אשר שם היבם ונודע הדבר בבירור כי היבם היה קיים. ושאלו ממני בהיותי ברחוב העיר על כל פרטי הדינים הצריכי' לידע בענין זה רצוני על גביית כתובתה גם כי היא מעוברת מהבעל השני ומה יהיה משפט הוולד ההוא והשבתי על פה מה שהיה רשום בזכרוני שדין זה הוא כדין האשה שהלך בעלה למדינת הים ושמעה שמת וניסת וכדין האשה שניסת בגט בטל דקי"ל תצא מזה ומזה וכל הדרכים האלו בה. והנה אחד מן הדרכים האלו הוא שאין לה בלאות והפי' שהיה רשום בזכרוני קים לי כי הוא השגור בפי כל יודעי דעת הוא שרב /שאם/ כלו נכסי צאן ברזל שהכניסה בנדוניא תפסיד ואין לה עליו כלום אמנם אם בלאותיה קיימים לא הפסידה דלא גרע מזינתה דקי"ל והיוצאת משום שם רע נוטלת מה שבפניה ויוצאת דאי היא זינתה כליה מי זנו. ולענין זה לא ראיתי מי שיחלק אם המטלטלין הם בידה או אם הם בידו והוא מוחזק ותפוס בהם ואם הוא מוחזק ותפוס בהם תפסיד אפי' בלאות הקיימים דדוקא לענין מורדת איכא פלוגתא דרבוותא ואיכא דמפלגי לענין הפסד בלאותיה הקיימים בין תפסה ללא תפסה. ועל פי זה הדבר שהיה רשום בזכרוני השבתי אז לשואל שתגבה נדונייתה. הן אמת כי לא חששתי להאריך בדברים ולהודיע לשואל שמה שאמרתי הוא בבלאותיה קיימי' יען כי אמרתי אני כי בזמן מועט שהיתה נשואה שלא עברו כי אם ד' או חמשה חדשים מה הפסד יש בתשמיש המטלטלין גם מסתמא לא נגנבו ונאבדו.
גם השבתי לשואל על ענין העובר והשבתי על פה מה שהיה רשום בזכרוני דכיון דאיסור דיבמה לשוק הוא מחייבי לאוין ולא קי"ל כרבי עקיבא דסבירא ליה דיש ממזר מחייבי לאוין וזכרתי מאי דאתמר בגמרא פ' האשה רבה על ההיא מתני' דהאשה שהלך בעלה ובנה למדינת הים דקאמ' גמרא תנו רבנן זו דברי רבי עקיבא שאמר אין קדושין תופסין בחייבי לאוין וכו'. ולכן אמרתי לשואל בפשיטות דאין הוולד ממזר ואחר כך תכף נזכרתי מה שכתבו התוס' בההיא שמעתא דשקלו וטרו אי הוי ממזר מדרבנן משום דמחלפה באשה שהלך בעלה למדינת הים.
ואם כן יראה דדבר זה הוי פלוגתא דרבוותא ולענין הלכה למעשה צריך לעיין אי איכא למיחש. או אפשר דכיון דהוי ספקא דרבנן איכא למימר ספקא דרבנן לקולא והנחתי אז הדבר בספק עד עת בוא הצורך לעיין בו. אחר כך בא אלי השואל ההוא ששאל ממני ואמר לי שאחד מן החכמים השלמים אמר לו שהדין הוא שהפסידה בלאותיה אפילו שהם קיימים אם הם ביד הבעל ותפוס מוחזק בהם.
והנה אחר ששמעתי מה שאמר לי השואל בינותי בספרים וראיתי שכל המפרשים הסכימו לדעת אחד דמאי דקתני מתניתין ואין לה בלאות היינו מה שבלו ונפסדו אמנם מה שיש בעין מבלאותיה לא הפסידה זולת רש"י ז"ל שיראה מדבריו כפי מה שכתב בפר' האשה רבה ופ' הזורק דאין לה בלאות היינו שהפסידה אפילו בלאותיה הקיימים דקנסינן לה.
איברא שאם הייתי רואה איזה פוסק או מפרש אחר שיסבור כסברת רש"י בודאי שהדין היה נותן שאם הבעל מוחזק שתפסיד האשה שיכול לומר הבעל קים לי כהנך רבוותא דסבירא להו שהפסידה בלאותיה הקיימים ואפילו שתהיה שטר כתובתה בידה והלכה רווחת כב"ה דשטר העומד לגבות לאו כגבוי דמי כל שכן שכפי הנשמע אין בידה שטר כתובתה אבל כיון שאין שום פוסק מסכים לסברת רש"י והלכה רווחת דאין יכול לומר המוחזק קים לי כפלוני היכא שכל חכמי ישראל חולקין עליו. באופן שלא ידעתי מאיזה צד ואופן יש להפסיד לעניה זאת בלאותיה הקיימים ואם באנו לומר שכיון שאין שטר כתובתה בידה אין ראוי להגבות לה כתובתה דשמא נתפרעה או מחלה לו הא ליתא דודאי דלענין הנדוניא שהכניסה לו והיא בעין אפילו באלמנה שמשביעין אותה כשמגבין לה כתובתה מכל מקום כשהמטלטלין שהכניסה לו בנדונייתה הן קיימים בעין אין משביעין אותה ואם מתה בלא שבועה יורשיה נוטלין אותם. אם כן בנדון דידן נמי אין מקום לומר שתפסיד זאת העניה מלגבות המטלטלין שהכניסה לבעלה. סוף דבר על הפרט הראשון דהיינו גביית הכתובה על משמרתי אעמודה שמגבין לה כתובתה. ואמצא חן בעיני מי שיסבור לי מאיזה טעם פוסק להפסיד לעניה הזאת בלאותיה הקיימים אפילו שהבעל מוחזק. אפשר שנתעלמה ממני הלכה ואפריון נמטייה למי שידבנו לבו בלי קטרוג ונגוד להעמידני על האמת ויוציאני ויצילני משגיאה נאם עבד יראי ה' וחושבי שמו בכל מקום שהם. שלמה הכהן.
@שו"ת מהרש"ך חלק ב סימן רכד
כתב הר"ן ז"ל פ' קונם יין. על ההיא שקלא וטריא דשקיל וטרי גמרא עלה דמתניתין דקתני דקונם יין שאני טועם עד הפסח אסור עד שיגיע עד שיהא אסור עד שיצא עד /פני/ לפני הפסח רבי מאיר אומר אסור עד שיגיע רבי יוסי אומר אסור עד שיצא ופריך גמרא למימרא דרבי מאיר סבר לא מעייל איניש נפשיה לספקא ור' יוסי סבר מעייל ורמינהי מי שיש לו שתי כיתי בנות וכו'. וכתב הר"ן ז"ל על זה וז"ל ולענין הלכה כיון דמפכינן להו וקי"ל דרבי מאיר ורבי יוסי הלכה כרבי יוסי נקטינן באומר עד פני הפסח שאינו אסור אלא עד שיגיע ואף על גב דבפ' האומ' דקדושין רמינן נמי הני מתניתין אהדדי ומסקינן התם לעולם לא תיפוך דלא במעייל איניש נפשיה לספקא פליגי אלא בלישנא בעלמא פליגי וכו' ולפום ההיא סוגיא מתניתין כדקיימא קיימא ורבי יוסי סבר עד שיצא אפילו הכי כיון דהך סוגיא איתמרה כהך סוגיא דנדרי' משמע דאיכא למסמך עילווה טפי מההיא סוגיא דהתם ולא בדוכתא אתמר וכו'.
ולא הבנתי דברי הר"ן ז"ל בזה דאפילו למאי דמסיק גמרא בפ' האומר מפכינן מתניתין מכח קושית הברייתא דאי לא תימא הכי תקשי מתני' אברייתא וק"ל. לכן דברי הרב צריך לי עיון.
@שו"ת מהרש"ך חלק ב סימן רכה
יען עמדתי אני הצעיר על מתני' דתנן ריש פ' ה' דמקואות וראיתי דברי הפוסקים והמפרשים הנחלקים בפירושה ויש לדקדק בכונתם ראיתי לברר וללבן לעמוד על נכון בכל העניינים דשייכי לנדון. ולישנא דמתני' הכי איתא התם מעיין שהעבירו על גבי השוקת פסול העבירו על גבי שפה כל שהוא כשר חוצה לה.
והנה הרא"ש ז"ל בפסקיו בהלכות מקואות כתב וז"ל מעיין שהעבירו על גבי השוקת פסול פי' שמי המעיין נופלים לתוך השוקת ומשם נמשכים ויוצאים לחוץ והשוקת הוא כלי ולא שוקת שבסלע פסול ואין מטבילין לא בשוקת ולא במים הנמשכים מתוכו לחוץ ע"כ ואחר שכתב זה כתב מה שהקש' רבנו שמשון ז"ל למה מים שבשוקת נפסלים כיון דמחוברין למעיין והא אפילו מעיין שריבה עליו מים שאובין מטהר בכל שהוא כדתנן בפ"ק דמקואות ואפילו תוך הכלי עצמו מותר לטבול כשיש בפיו כשפופרת הנאד כדאמרי' בפ' חומר בקדש וכתב לתרץ מה שהקשה רבנו שמשון וז"ל ונ"ל דלא קשיא מידי דכיון דכלי מפסיק בין מים שיצאו חוץ לשוקת ובין המעיין וכו' עד מה שכתב דאפי' בכלי עצמו מטבילין לא דמי דהתם הכלי הפנימי הוא נטבל לתוך המקוה כיון דפי החיצון כשפופרת הנאד אבל כלי המחובר למעיין או למקוה שיש בו מ' סאה אין להטביל בתוכו דלמא אתי להטביל בכלי שיש בו מ' סאה בלא חיבור וכו'. הנה יש לדקדק על מה שכתב אחר שכתב מה שהקשה רבנו שמשון ז"ל ואמר ונ"ל דלא קשיא מידי כיון דכלי מפסיק וכו' כנראה שבא לתרץ מה שהקשה רבנו שמשון ז"ל והנה רבנו שמשון ז"ל פי' דמאי דקתני מתני' מעיין שהעבירו על גבי השוקת פסול היינו להטביל בתוך השוקת עצמו שהוא כלי אבל להטביל במים היוצאים מן השוקת ונמשכי' מתוכו לחוץ שרי להטביל דסבירא ליה דמאי דקתני העבירו על גבי שפה כשר חוצה לה דהיינו שיצאו המים שבתוך השוקת ונמשכו לחוץ. סוף דבר שמפירושו שפירש במתניתין יראה דס"ל דבמים הנמשכים מתוך השוקת ויוצאים חוץ לשוקת כשר להטביל בהם מחטים וצנוריו' שמי המעיין מכשירים אפילו בכלי ואינם נפסלין במה שנכנסו תוך השוקת אף על פי שהוא כלי ולא הוקשה לו כי אם למה המים שבשוקת נפסלין כיון דמחוברין למעיין אם כן מה שייך לתרץ לזאת הקושיא כיון דכלי מפסיק בין מים שיצאו חוץ לשוקת ובין המעיין דדברים אלו לא שייכי אלא אי הוה אתינן לתרוצי דלמה המים הנמשכים מתוך השוקת לחוץ נפסלין. ואפשר לדחוק ולומר לתרץ זה דאף על גב דהרא"ש ז"ל כתב מה שהקשה רבנו שמשון מכל מקום מה שכתב ונראה לי דלא קשיא מידי וכו' כונתו ז"ל לתרץ מה שהיה נראה להקשות לפי הפי' שפירש הוא ז"ל במשנה דמאי דקתני מעיין שהעבירו על גבי השוקת פסול ואין מטבילין לא בשוקת ולא במים הנמשכי' מתוכו לחוץ כמו שכתבתי למעלה והיה מקום להקשות על זה ולומר דלמה יהיו נפסלין בין המים הנכנסים בתוך השוקת בין המים שיוצאי' מתוך השוקת חוץ לשוקת כיון דמחוברים למעיין בנקב כשפופרת הנאד דכל אנפין שוין דסגי לענין עירוב מקואות כמו שעוד אבאר בע"ה ולזה הוצרך לכתוב מה שכתב תחלה ואמר דלא קשיא מידי כיון דכלי מפסיק בין מים שיצאו חוץ לשוקת ובין המעיין וכונתו ז"ל לתת טעם שלא יקשה למה נפסלו המים הנמשכים מתוך השוקת לחוץ ואחר כך כתב לתרץ ולתת טעם שלא יקשה למה נפסלו המים שבתוך השוקת כמו שעוד יתבאר.
ועדיין יש לדקדק במה שכתב וז"ל ומה שכתב דאפילו בכלי עצמו מטבילין לא דמי וכו' ואיברא דבריו אלו צריכין כדי לתרץ גם לפי פירושו כמו שכתבתי דלדבריו גם כן יש להקשות למה נפסלו מים שבשוקת מכל מקום יראה דיש לדקדק עליו דנרא' שבא לבטל ולדחות דברי רבנו שמשון במה שהוקשה לו דלמה לא יופסלו המים שבתוך הכלי אפילו בלא נקיבה כיון דמחוברין למעיין דהא מההיא דחומר בקדש יראה דשרי להטביל כלי בתוך כלי ועל זה כתב עליו ואמר דלא דמי וכו' ויראה שיש לתמוה עליו על זה דהנה רבנו שמשון עצמו ז"ל אחרי שכתב והאריך להקשות הקושיא שהקשה דלמה מים שבשוקת נפסלין העלה גם כן ואמ' דנראה לפרש שיש לחלק בין כלים התלושים לכלים הקבועים שהמעיין נגרר על גבם דגזרי בהו רבנן להטביל בתוכם דלמא אתי בהו לידי תקלה דפעמים שקובעים אותם במקום מוצא המים ואין שם כשפופרת הנאד וכו' יראה דרבנו שמשון גם כן העלה לחלק דלא דמי כלי המחובר למעיין לההיא דחומר בקדש מטעם שיש לגזור כמו שכתב ואם כן יש לתמוה על הרא"ש ז"ל שיראה מדבריו שבא לדחו' קושיית דלמה המים שבתוך השוקת נפסלין בסברא וחילוק מחודש שלא עמד עליו רבנו שמשון. ועוד יש לדקדק על דברי הרא"ש ז"ל דכיון שכתב דטעמא דאין מטבילין בתוך כלי המחובר למעיין או למקוה שיש בו מ' סאה הוי משום גזרה דלמא אתי להטביל בכלי בלא חיבור אם כן יראה דסבירא ליה דמדינא הוה שרי להטביל בכלי המחובר למעיין אי לא משום גזרה כמו שכתב אם כן למה לא יוכשרו המים הנמשכים מתוך השוקת לחוץ דכיון דמדינא השוקת המחובר למעיין לא חשיב כלי כי אם משום גזרה אין טעם לפסול המים היוצאים ונמשכים מתוך השוקת חוץ לשוקת מטעם שיש כלי מפסיק ביניה' ובין המעיין וכמו שכתב כיון דלא חשיב כלי מצד עצמו ומטעם זה יראה דסבירא ליה לרבנו שמשון דנהי דהמי' שבתוך השוקת אין להטביל בהם מטעם דלמא אתי לידי תקלה וכמו שכתב מכל מקום המים הנמשכים מן השוקת לחוץ מתכשרי לטבול בהם ולא הוי השוקת כלי מפסיק כיון דמדינא לא הוי כלי כי אם מטעם גזרה וכמו שכתבתי. ועוד יראה לע"ד שיש לדקדק על הרא"ש ז"ל דכיון שפי' דמאי דקתני מתניתין מעיין שהעבירו על גבי השוקת פסול הוי דאין מטבילין לא בשוקת ולא במים הנמשכים לחוץ ומאי דקתני העבירו על גבי שפה כשר וכו' היינו כגון שהיו מי המעיין נופלין מקצתן בתוך השוקת ומקצתן על שפת השוקת כשרים המים היוצאים מן השוקת אע"פ שאסור להטביל בתוכו לפי שהמעיין שנופל על שפת השוקת מטהר כל המים בכל שהוא וכו' ופירש המשנה על דרך שפירשה הרמב"ם ז"ל. וירא' מדבריו שכתבתי למעלה דמאי דקתני מעיין שהעבירו על גבי השוקת פסול הוי אפי' יש בשוקת נקב כשפופרת הנאד ולזה הוכרח לתת טעם דלמה אין מטבילין בתוך השוקת כיון שהוא מחובר עם המעיין בנקב כשפופרת הנאד. ויש לתמוה עליו דמי הכריחו לזה דכיון שהוא מפרש מאי דקתני העבירו על גבי שפה כשר וכו' על הדרך שכתבתי אם כן היה יכול לפר' ולומר דרישא דמתניתין דקתני במעיין שהעבירו על גבי השוקת פסול הוי בשוקת שאין בו נקב כשפופרת הנאד ומשום הכי פסולים המים בין מה שבתוך השוקת בין מה שהם חוץ לשוקת כיון שאין כאן חבור למעיין דהיינו שאין כאן נקב כשפופרת הנאד ואם העבירו על גבי שפה דהיינו שהמים הנופלים מן המעיין נופלים מהם לתוך השוקת וגם נופלים מהם על שפת השוקת כשרים המים היוצאים מן השוקת אף על פי שאסור להטביל בתוכו וכל זה דוקא בשוקת שאין בו נקב כשפופרת הנאד אבל אם יש בשוקת נקב כשפופרת הנאד כשר להטביל בין בתוך השוקת בין במים היוצאי' מן השוקת לחוץ לשוקת דבשלמא לרבנו שמשון דמפרש מתניתין דמאי דקתני מעיין שהעבירו על גבי השוקת פסול היינו להטביל לתוכו אבל במים הנמשכים מתוך השוקת חוץ לשוקת שרי להטביל בהם והיינו דקתני ואם העבירו ע"ג שפה כשר על כרחין צ"ל דמתני' מיירי בשוקת המחובר למעיין בנקב כשפופרת הנאד דאלת"ה היאך מתכשרי המים הנמשכים ויוצאים מתוך השוקת חוץ לשוקת אבל להרא"ש דס"ל דמאי דקתני מעיין שהעבירו על גבי השוקת פסול הוי בין להטביל במים הנמשכים ויוצאי' מתוך השוקת חוץ לשוקת ומאי דקתני העבירו על גבי שפה מפרש לה באופן אחר כמו שכתבתי אם כן יש לתמוה על הרא"ש דמאי דוחקיה לאוקומי דמתני' דקתני מעיין שהעבירו על גבי השוקת פסול דהוי אפילו מחובר למעיין בנקב כשפופרת הנאד עד שהוצרך לתרץ מה שהוקשה לו על פי זאת ההנחה כמו שכתבתי. ועוד ראיתי לדקדק בין לסברת רבנו שמשון ז"ל בין לסברת הרא"ש ז"ל דסבירא להו דטעמא דאין מטבילין בתוך הכלי מחובר למעיין בנקב כשפופרת הנאד הוי משום גזרה דלמא אתי להטביל בכלי שיש בו מ' סאה בלא חיבור אם כן בשוקת שאין עליו תורת כלי דהיינו שוקת שבסלע או שוקת שהוא כלי שיש בשוליו נקב כל שהוא או מן הצד נקב כשפופרת הנאד והוא סמוך לשוליו שלא נשאר בית קבול לקבל מים באופן שאין עליו תורת כלי אמנם הוא מקוה חסר שאין בו מ' סאה והוא מחובר בנקב כשפופרת הנאד למקוה שלם דכל אנפין שוין דשרי להטביל בתוכו וכמו שיר' ממה שכתב הרא"ש בפסקיו דמוקי לההיא דשוקת דהוא לענין עירוב מקואות דמקוה כשר שאין עליו תורת כלי אמנם הוא חסר דאין בו מ' סאה והוא מחובר למקוה שלם שמותר לטבול בתוכו ויראה לדקדק דמאי שנא דגזרינן לענין שוקת שהוא כלי המחובר למעיין או למקוה שאין עליו תורת כלי שפסול מטעם גזרה דלמא אתי לטבול בשוקת שהוא כלי בלי חיבור הכא נמי נגזור ולא נכשר לטבול במקוה חסר המחובר למקוה שלם דלמא אתי לטבול במקוה חסר בלא חיבור כל אלה הקושיות והתמיהות ראיתי להקשו' בדברי הרא"ש ז"ל וצל"ע. אחר כל זה ראיתי לעמוד על דברי הרשב"א ז"ל שכתב בתשובה הביאה הרב הגדול מוהרר"י קארו זלה"ה ביורה דעה ה' מעיין ומקוה ויראה מדבריו דס"ל בפירושא דמתניתין דמעיין שהעבירו על גבי השוקת כמו שפירשה רבנו שמשון וז"ל בתחלת דבריו על מה ששאלוהו מעיין הנובע והמים הולכים בצנורותתחת הקרקע ומתקבצין בחפירה אחת ובחפירה כלי שמתקבצים שם המים ומשם יפרד לכמה דרכים ודרך אחד הולך למקוה מהו.
תשובה בין שהכלי שבתוך החפירה מחזיק ארבעים סאה בין פחות כל שהמים מחוברין למעיין כל שחוץ לכלי טובלין ומטבילין בו לפי שהכל כמעיין ואף על פי שנפלו לתוך הכלי אינם נפסלים מחמת שאובי' כיון שעדיין הם מחוברין למעיין יראה מדבריו אלה שפירושו במשנה הוי כפירוש רבנו שמשון ז"ל ואם כן יראה שיש לדקדק במה שכתב אחר כך וזה לשונו ולא עוד אלא שאפשר לומר שפעמים שמותר לטבול אפילו בתוך החפירה וכגון שהיו ארבעי' סאה במים שבין המעיין לכלי שהרי המים שבתוך הכלי העומדים בתוך המים מחוברין הם למי המעיין וכו' יראה מדבריו דס"ל דמאי דקתני מעיין שהעבירו ע"ג השוקת פסול היינו כשאין מ' סאה במים שבין המעיין לכלי ויש לתמוה עליו דמאין הוציא זה החילוק כי הנה רבנו שמשון שפירש המשנה על הדרך שפירשה הוא לא חילק זה החילוק אלא יראה מדבריו דבכל גוונא פסול לטבול ולהטביל בתוך הכלי דכיון דטעמא דלא שרי לטבול ולהטביל הוי משום גזרה דלמא אתי לידי תקלה וכמו שכתב אם כן אפילו יהיה מ' סאה במי' שבין המעיין לכלי איכא למיגזר שלא לטבול ולהטביל בתוך הכלי. ועוד יש לתמוה דיראה מדבריו דאין טובלין ואין מטבילין בתוך הכלי אפילו שיהיה מחובר למעיין בנקב כשפופרת הנאד כל שאין במים שבין המעיין לכלי מ' סאה ויש לתמוה על זה דנהי דנימא דס"ל דאין ראוי לטבול אדם בתוך הכלי אף על פי שיהיה מחובר למעיין בנקב כשפופרת הנאד משום דסבירא ליה דמאי דאמרינן דמעיין מטהר בכל שהוא היינו דוקא להטביל כלים כגון מחטים וצנורות אבל לאדם בעינן מ' סאה מ"מ אמאי לא שרי להטביל בתוכו כלים אף על פי שלא יהיה במים שבין המעיין לכלי מ' סאה כיון דלטבילת כלים סגי בכל שהוא ואם באנו לומר דטעמא דלא שרינן להטיל /להטביל/ כלים בתוך הכלי אף על פי שהם מחוברי' למעיין גזרה דילמא אתי לידי תקלה לטעות ולהטביל במקוה שיש עליו תורת כלי בלי חיבור אם כן היכי שרי לטבול אדם כל שיש ארבעי' סאה במים שבין המעיין לכלי הא איכא למיחש דילמא אתי לידי תקלה. אחר כותבי זה ראיתי לרב הגדול מוהרר"י ן' לב זלה"ה שכתב בספרו השלישי סימן ע' שהקשה קצת מקושיא זו שהקשיתי על הרשב"א וז"ל והרשב"א ס"ל דנהי דבתוך השוקת אין טובלין אלא היכא דאיכא תרתי לטיבותא חדא דיש במים שמן המעיין לשוקת ארבעים סאה ועוד שתהיה נקובה נקב כשפופרת הנאד אבל במי' שנכנסו בתוך השוקת ויצאו ממנה אף על גב דלא להוו הנך תרתי לטיבותא דאמרן טובלין בהם ויש לתמוה לכאורה בדבריו במה שכתב דכשאין במים שמן המעיין ולשוקת ארבעים סאה אין טובלין ואין מטבילין בהם כלים ובשלמא אין טובלין ניחא דסבירא ליה דמאי דקאמרינן דמעיין מטהר בכל שהוא היינו דוקא לכלים אבל לאדם צריך ארבעים סאה ומשום הכי כל שאין במים שמן המעיין לשוקת ארבעים סאה אין טובלין בשוקת ואף על גב שתהיה נקובה כשיעור מקואות דהיינו כשפופרת אבל להטביל למאי איצטריך שיהיו במים שמן המעיין לשוקת ארבעי' סאה כיון שהשוקת היא כשפופרת הנאד למעיין ע"כ.
עוד כתב הרב מוהרר"י ן' לב ז"ל הנזכר בזאת התשובה הנזכרת וז"ל וצריך לעיין במה שכתב רבנו שמשון העבירו על גבי שפה כל שהוא כשר חוצה כל שהוא חוץ לשוקת על גבי שפתה כשר להטביל בו מחטים וצנוריו' עכ"ל ובודאי שהרב אינו מפרש המשנה כדמפרשי לה הרמב"ם והרא"ש בפסקיו מדכתב וז"ל ועוד דמתניתין דמעיין שהעבירו על גבי השוקת פסול על כרחין לכלים קתני דהא קתני סיפא העבירו על גבי שפה כל שהוא חוצה לה כשר שמעיין מטהר בכל שהוא ואם בתוך השוקת לתכשר דלכל הכשר חוצה לה יש לנו להכשיר לתוכה כיון דמחברי מיא עכ"ל ואם נאמ' דמפר' לה למתניתין כדמפרש לה הרשב"א מאי האי דקאמר שחוץ לשוקת על גבי שפתה כשר להטביל בו מחטים וצנוריות דמשמע דדוקא על גבי השפה לחוד הוא דכשר להטביל בו ואף על גב דהמקום צר הרי יכולים להטביל בו מחטים וצנוריות הא חוץ לשוקת אינם יכולים לטבול דלא כהרשב"א וגם בזה הפירוש איכא לדקדק טובא וצ"ע עד כאן לשון הרב הנזכר ואני בעניי לא זכיתי להבין דבריו במה שכתב דרבנו שמשון ז"ל לא הכשיר להטביל במים היוצאים מן השוקת כי אם על גבי שפת השוקת לבד לא ידעתי מאין הוציא זה שאף על פי שכתב רבנו שמשון ז"ל בפי' המשנה דהעבירו על גבי שפה כל שהוא כשר כל שהוא חוץ לשוקת על גבי שפתה כשר להטביל בו מחטים וצנוריות אפשר דלרבות' נקט על גבי שפתה לומר דאפילו על גבי שפת השוקת דמחזי כשוקת עצמה או לפחות היה ראוי לגזור שפת השוקת אטו השוקת אפילו הכי שרי להטביל וכל שכן דשרי להטביל כמים הנמשכים חוץ לשפת השוקת. סוף דבר דברי הרב הנז' צריכים לי עיון. עוד ראיתי לרב מוהרר"י ן' לב זלה"ה אחר שכתב מאי דאיכא בין הרא"ש להרשב"א לקולא כתב וז"ל ואפשר עוד להשוות הסברות והדעות מהרשב"א והרא"ש ולומר דהרא"ש נמי ס"ל דאף על גב דהויא השוקת כלי בנקב כשפופרת הנאד מותר לטבול בה ודקדקתי וחפשתי בדברי הרא"ש ז"ל במה שכתב בפסקיו ולא ראיתי מקום שנוכל להבין מדבריו דבשוקת שהוא כלי בנקב כשפופרת הנוד מותר לטבול בה ואדרבא ממה שכתבתי למעלה שכתב לחלק דלא דמי הך מלתא דשוקת שהעבירו על גבי מעיין לההיא דחומר בקדש דהתם הכלי הפנימי הוא נטבל בתוך המקוה כיון דפי החיצון כשפופרת הנאד אבל כלי שמחובר למעיין או למקוה שיש בו מ' סאה אין להטביל בתוכם דלמא אתי להטביל בכלי שיש בו מ' סאה בלא חיבור מכאן יראה דסבירא ליה דהיכא דהויא השוקת כלי אף על פי שהוא מחובר בנקב כשפופרת הנאד לא שרי להטביל בתוכה.
ועתה אבא לעמוד עוד על דברי הרשב"א במה שכתב דאפשר לומר שפעמים מותר לטבול בתוך החפירה וכגון שהיו ארבעים סאה במים שבין המעיין לכלי שנסתפקתי בדבריו שאם מה שכתב שהיו מ' סאה במים שבין המעיין לכלי הוי שאפילו יהיו בכלי מ' סאה אפ"ה צריך שיהיו במים שמן המעיין לכלי מ' סאה או אם רוצה לומר במה שכתב שיהיו מ' סאה במים שבין המעיין לכלי דהיינו כשנצרף המי' הנמשכי' מן המעיין והמים שבתוך השוקת יהיה בהם מ' סאה דבכל אחת מהכונות יראה דאיכא למידק דאם נאמר שאפילו שיהיו מ' סאה בתוך השוקת אפ"ה סבירא ליה דכל שאין במים הנמשכים מן המעיין מ' סאה מלבד המים שבשוקת פסול לטבול בו אדם יראה דיש לתמוה דכיון שיש נקב כשפופרת הנאד לחבר השוקת למעיין ויש בשוקת מ' סאה אף על פי שאותם המים נפסלו שהשוקת הוא כלי מ"מ כיון שהוא מחובר למעיין אפילו שלא יהיו המים הבאים מן המעיין לשוקת אלא כל שהוא סגי להכשיר דהא קי"ל דאפילו מעיין שריבה עליו מים שאובי' מטהר בכל שהן וליכא לפלוגי היכא שבא המעיין על השואבים /השאובים/ דהיינו כגוונא דהך דינא שכתב הרשב"א ז"ל שהרי כתב הראב"ד ז"ל על מתניתין דמעיין שהעבירו על גבי שפה דקתני התם העבירו על גבי ברכה והשיקו הרי הוא כמקוה חזר והמשיכו פסול לזבין ולמצורעים כו' וזה לשון הראב"ד ז"ל בסוף דבריו שכתב ולמדנו עוד מכאן שהמי' שנמשכו מן המעיין ונפלו לגומא אם נפסק מהם המעיין הרי מי הגומא כמי הגשמים לגמרי ונפסלי' בשאובים ושנוי מראה כמקוה ואם חזר והמשיך לתוכם המעיין אף על פי שנפסלו מהגומא בשאובים או בשנוי מראה המעיין מכשירו מיד ולא בעינן שיחזרו למראה המים לא שנא שבאו השאובי' על המעיין ולא שנא המעיין על השאובים המעיין מטהר אם כן בנ"ד שכתב עליו הרשב"א אף על פי שבא המעיין על השאובים המעיין מכשיר ואם כן יראה שאם כונת הרשב"א במה שכתב הוי על זה הדרך שכתבתי דהיינו שיהיו מ' סאה במי המעיין הנמשכים מלבד המים שבתוך השוקת יראה שיש לתמוה עליו וגם אם נאמר שמה שכתב שיהיו מ' סאה במים שבין המעיין לכלי שכונתו היא שיהיו מ' סאה במים שבשוקת עם מי המעיין כלומר שיהיו במים שבשוקת עם מי המעיין מ' סאה וכמו שראיתי במה שכת' הרב הגדול והקדו' מופת דורנו כמוהרר"י טאיטצאק ז"ל כפי מה שהעתיק לשונו הרב הגדול מוהר"י קארו ז"ל בה' מקואות יעויין שם יראה דאפילו הכי קשה דאפי' אם לא יהיו בשוקת מ' סאה אם יש שיעור מים שכל גופו עולה בהם והם מחוברים למעיין יראה דכשר דנהי דאין לטבול במקוה פחות מארבעים סאה אפילו שכל גופו עולה בהם וגם במעיין בכל שהו אין טובלין בו ונהי דאיכא מרבוותא דס"ל דאפילו במעיין בעינן מ' סאה לטבילת אדם מ"מ כפי סברת הרשב"א יראה שאם כל גופו של הנטבל עולה בהם הגדול לפי גדלו והקטון לפי קטנו וכמו שכתב הרב הגדול מוהרר"י קארו בשמו בתחלת הלכות מקואות אם כן יראה שאם יהיו בשוקת מים שכל גופו של הנטבל עולה בהם והשוקת מחובר למעיין דשרי לטבול בתוכו דה"ל כאלו טובל בתוך המעיין במים שכל גופו עולה בהם. כל זה ראיתי לדקדק ולישא וליתן בהך דינא דמעיין שהעבירו על גבי השוקת וכו'. נאם הצעיר שלמה הכהן.
@שו"ת מהרש"ך חלק ב סימן רכו
כתב הרמב"ם פ"ט מהלכות מאכלות אסורו' ז"ל אין צולין את הכחל שחתכו למעלה מן הבשר בשפוד וכו' הנה התוספות ז"ל פרק כל הבשר כתבו על מאי דדרש מרימר הלכתא בין כבדא בין כחלא תותי בשרא שרי וכו' וז"ל וא"ת כחל היאך מותר תותי בשרא והלא שמנונית הבשר נוטף על הכחל ואי בקרעו שתי וערב וטחו א"כ עילוי בשרא לשתרי נמי דהא מותר לבשלו בקדירה עם הבשר ותרצו דהכא גרע טפי דאף על פי שקרעו עדיין נוטף החלב על הבשר וניכר שהוא בעין עכ"ל יר' מדבריהם דמאי דשרי אמימר תותי בשרא לכתחלה ועילוי בשרא בדיעבד היינו אחר קריעה שתי וערב וטיחה ומדברי הרמב"ם ז"ל יר' דלא הצריך רק חתוך דהיינו קריעה הצריכה לצלותו לבדו כמו שכתב למעלה דלשון שחתכו לא משמע שתי וערב וטיחה וי"ל לדברי הרמב"ם ז"ל דסבירא ליה כסברת הר"ן ז"ל שכתב ואף על גב ששומן הבשר נכנס בכחל הקלו בכך לפי שאין טעם השומן ניכר בכחל ועוד שלבסוף הוא נפלט דכבולעו כך פולטו והרשב"א בחדושיו יר' דסבירא ליה כסברת הר"ן והטור כתב כסברת התוספות שכתב בסימן צ' וז"ל אפי' קרעו שתי וערב וטחו ובא לצלותו עם הבשר בשפוד לא יתן הכחל למעלה והבשר למטה אלא הבשר למעלה והכחל למטה וכו'. נאם הצעיר שלמה הכהן.
@שו"ת מהרש"ך חלק ב סימן רכז
שאלה ראובן כהןארס בת אחות לוי בשטר כתב שידוכין לבד שעשו ביניהם וכן תוך זמן האירוסין שלח הארוס ראובן כהן הנז' לארוסתו אחות לוי הנז' תכשיטי כסף וזהב ובתוך זמן מעט נשמעו קול ביניהם משמועה רעה על הארוסה הנז' ועתה ראובן הארוס הנז' הגיס דעתו על ארוסתו ואינו רוצה אותה באומרו מאחר שיצאו עליה קול דברי' ומבקש התכשיטין אשר שלח לה יורנו רבינו אם יוכל הארוס לחזור בו והארוסה לא תוכל לעכב את תכשיטיו.
תשובה אם אין כאן תביעה אחרת רק שהמשדך רוצה לחזור בו ואינו חפץ לישא האשה הזאת ותובע תכשיטיו שנתן מילתא דפשיטא שאפילו בלא שום סיבה כלל אם חזר בו יכול לתבוע תכשיטי כסף או זהב ששלח וכמו שכתב הרמב"ם ז"ל פ"ו מה' זכיה ומתנה וז"ל השולח סבלונות לבית חמיו בין מרובים בין מועטים וכו' עד בין שמתה היא בין שמת הוא או שחזר בו האיש יחזרו הסבלונות כלם וירא' דאין בזה שום חולק. איברא דבכלים מועטים ששלח לה להשתמש שם בבית אביה שכתב הרמב"ם ז"ל שאם היו קיימים חוזר הכל וגובה אותם בבית דין ודוקא אם נשתמשה בהן וכלו או אבד אינם משתלמים ובזה יראה שיש חולקים עליו שהנה בהשגות כתב הראב"ד ז"ל ז"ל תמהני מועטים ואכל למה הדרי בב"ד ואי כשהן קיימין היא בעיא דלא איפשיטא הילכך אין נגבין בב"ד אלא אם תפס לא מפקינן מיניה והנה להיותי כעת טרוד והשואל היה דברו נחוץ לא יכולתי לעיין על ענין זה המחלוקת ליישב סברת הרמב"ם לפי פשט הסוגיא בפ' מי שמת ואחזור לנ"ד שאם לא היה כאן תביעה אחרת כי אם מה שבא בשאלה הדבר פשוט דפסקא דמילתא הוי על הדרך שכתבתי שיכול לחזור בו ולתבוע תכשיטיו. אך אמנם רואה אני שבלי ספק מה שתופשים על ראובן אף על פי שלא בא בשאלה הוא שנשבע לישא משודכתו כנהוג לעשות השידוכין ותופשין עליו ומעכבים בממונו כדי שיקיים שבועתו לזה אשיב ואומר שאם מה שבא בשאלה שיצא על הבחורה שמועה רעה אם השמועה היתה בקלא דלא פסיק ולא הוציאו הקול אויבים מילתא דפשיט' היא היא שהדין עם ראובן שרוצה להתרחק מלישא אותה לאשה ואפילו באיניש דעלמא כתב הרא"ש ז"ל על מה ששאלוהו על שמעון ששדך בנו לבתו של ראובן וכו' והתנו ביניהם שכל שיעבור המועד שיתן לחבירו סכום ידוע לקנס וקודם שהגיע זמן החופה בת ראובן אחות המשודכת יצאה מן הכלל וכפרה בעיקר ובשביל פגם בת ראובן לא רצה שמעון שיכניס בנו המשודכת לו לחופה וראובן תובע הקנס ושמעון אומר דאדעתא דאונס גדול כזה שישא אחות המשודכת לפגם משפחתו לא אתני והשיב וז"ל יראה שהדין עם שמעון והאריך בדבר וכללות דבריו הוא דאדעתא דהכי שיכנס לדבר פגם משפחה לא היה דעתו להשתעבד דישראל קדושים הם והרבה פורשים להתערב בפגם וכ"ש בנ"ד שהקול היוצא משמועה רעה היא על המשודכת בעצמה ואפילו איניש דעלמא ראוי ליזהר מליכנס ולישא שיש עליה גימגום כזה כ"ש זה המשדך שהוא כהן כמו שבא בשאלה והכהנים ראוי לנהוג סילסול בעצמם ולהתרחק מלידבק עם דבר שיש בו איזה חשש ח"ו באופן שאין לפקפק עליו במה שאינו רוצה לישא האשה הנז' ואין ראוי לעכב ממנו שלא נשתעבד ליכנס בשום חשש שמועה רעה וגם אין מקום לחוש על מה שנשבע לישא אותה לאשה שהרי מוהרר"י קולון ז"ל בסי' ק"א על מה ששאלוהו באיש שנשתדך עם אשה אחת ובשעת השידוכין היתה פקחת ואחרי כן יצאה מדעתה שכתב לפוטרו מן הקנס שנשתעבד בשעת השידוכין ואדעתא דהכי לא נשתעבד והביא ראיה לדבריו מתשובת הרא"ש ז"ל שכתבתי ואחר כך כתב וז"ל ולא מבעיא אם לא היה שם שבועה אלא שיעבוד ממון הקל בעלמא בתורת קנס שנתבטלו הדברים אלה אפילו שהיה שם שבועה פשיטא שנתבטלה והוחלה השבוע' דאין לחלק בין היכא דאיכא שבועה להיכא דליכא שבועה והביא ראיה לדבריו ממאי דקאמר בגמרא בפ' הגוזל קמא גבי ההיא דנתן הכסף לאנשי משמר ומת וכו' ובלי ספק היא ראיה גדולה ועצומה ראויה למי שאמרה. סוף דבר רואה אני דאין מקום לתפוש על ראובן הנזכר ממה שרוצה לחזור מהשידוכין וראוי שיחזירו לו תכשיטיו כי אין מקום לעכבם כיון שטוען שמה שמתרחק מלישא האשה הנז' הוא מחמת השמועה רעה שיצאתה עליה. נאם הצעיר שלמה הכהן.
@שו"ת מהרש"ך חלק ב סימן רכח
שאלה ראובן נעשה שליח לאנשים לקבל משאו' באו'גיצה ולשלחם לראגוזה והלך ראובן והשכיר חצר ומרתף ועליה על גביו ונתן המשאות במרתף ופתח החצר סגור ונאבדה משא אחת והיו שם יהודים אחרים אך היו רחוקים ממנו עכשו באו לדין ושאלו את פי ראובן וטען שבאו עליו לסטים מזוינים לילה והוא כשהרגיש בהם קם וצעק לעזרה והגנבים אמרו אל תשמע קולך פן תמות ומה היה לו לעשות ולקחו משא אחת והלכו להם ואחד מן הדיינים המבוררים היה בקי באוג'יצה באותה חנייה ותפס על ראובן לאמר למה לא יצאת בדרך אחרת לצעוק אולי היו השכנים שומעים ומטעם זה גזרו שיפרע כל המשא כי ודאי פשע בזה ועמדו פשרנים ופייסו לבעל המשא ונכתב בשטר וזהו תורף השטר. בהיות כי ראובן נעשה שליח לקבל משאות באוגי'צה ונאבדה משא אחת מידו ועמדו לדין בפנינו חתומי מטה וגזרנו עליו יפרע כל המשא בטענת פשיעה ועמדו ביניהם פשרני' ופייסו לפלוני בעל המשא ופרע על פי הפשרה שגזרו הם ולא נשאר לפלוני ולא לבאי כחו על ראובן לא תביעה ולא טענה כי מהכל נתרצה ונתפייס ובכל חזוקי סופר וכו' וחתמו עליו הדייני' בעצמם אחר זמן שמע בעל המשא מתוך אגרות באו מאנקונה כי לא היה המאורע כמו שאמר ראובן והלך אצל אחד מהדיינים ואמר איך כתבתם לראובן כי אין לי עליו שום טענה והנה לא היה המאורע כמו שספר הוא רק באופן אחר כמו שיגידו היהודים שהיו שם באוג'יצה ובא אחד מן הדיינים אחר עבור זמן רב וכתב שטר לבעל המשא וחתם עליו הוא לבדו וזהו תורף השטר. בהיות כי עמדו לפני לדין פלוני ופלוני על תביעת משא נאבדה מיד ראובן השליח וראובן טען כי באו עליו לסטים לילה ולא היה יכול עמהם כי נתיירא לנפשו ובהיות כי ידענו כי היה אפשר לצאת ממקום אחר ולצעוק והוא לא כן עשה נמצא שפשע בנכסי חבירו וגזרנו עליו יפרע כל המשא ועמדו פשרני' ביניהם ופייסו לבעל המשא במה שגזרו על ראובן לפרוע ולא נשאר לבעל המשא וכו' אך בזאת כי אם יבואו עדים ויעידו באופו אחר ר"ל שהיתה הפשיעה באופן אחר חזר הדין ואין הפשרה כלום וכו' וחתם עליו אחד מן הדיינים לבדו אחר כך באו היהודים שהיו שם באוג'יצה ושאלו את פיהם ואמרו כי היו רחוקים ממנו אך בבוקר בא לביתם ואמר דעו נא אחי כי הלילה גנבו משא מאתי והם אמרו איך היה הדבר והשיב כי לא היה המרתף סגור אך שערי החצר היו סגורים ואיני חושד כי אם על עבד בעל החצר שהיה ישן עמי זהו תורף העדו' וכל זה שלא בפני ראובן וכתבו וחתמו על העדו'. עתה עמדו לדין פעם אחרת וגזרו על ראובן יפרע שאר המשא והוציא ראובן שטר שבידו כמו שכתוב לעיל איך חייבו אותו בפעם הראשונה לפרוע כל המשא בטענת פושע ומה לו אם היתה הפשיעה כמו שאמר הוא או כמו שאמרו העדים עוד טען ראובן על השטר שהוציא בעל המשא שאם כן הוא ותנאי היו דבריהם באותה הפשרה למה לא נכת' בשטר הפיטורין שבידו אותו התנאי. עוד טען ראובן כי השטר שהיה ביד בעל המשא היה מאוחר ששה חדשים ואיך נכתב אותו התנאי אחר זמן רב ושלא בפניו. עוד טען ראובן כי קבלת העדות היה שלא בפניו והנה נא העיר קרובה. עוד טען ראובן כי אותם שגזרו עליו לפרוע שאר המשא הוא לא המחם עליו וגם כן לא רצה לדון לפניהם והיה צועק ישלחו השטרות שלשתם לשאלוניקי לפני גדולי החכמים בטענת כי בניקופול אין להם חכם קבוע לדון לפניו ומי שדן אותו בתחילה כבר נתבקש בישיבה של מעלה. עוד טען ראובן כי העדים לא העידו דבר ראו בעיניהם רק מה שסיפר הוא להם כאיש דאגה בלבו ומה לו לספר כל המאורע קצת סיפר וקצת לא סיפר רק מחמת כעסו אמר כי נגנבה משא מאתו ולא חש לדבוריה וגם שהיה מתיירא לומר כי באו עליו שודדי לילה מפני שהיו בארץ נכריה ופן יעלילו עליו כדין תוגרמה אך מה שאומרים העדים מפיו שאמר שהיה פתח המרתף פתוח הוא מכחיש אותם שלא אמר אלא ששברו המנעול ודבריו בתמיה היו והם לא הבינו דמלתא דלא רמיא עליה דאיניש וכו' וגם שלא קראם לעדים אלא כמספר לחברו עוד טען ראובן ואמר מאחר ששטר הפיטורין שהיה בידי כתוב וחתום איך חייבו אותי לפרוע הכל אינו נחשב לכלום מחמת דבדי' העידו שלא בפני וגם מי שדן אותו בתחילה איננו כי לקח אותו אלדים אם כן יחזור הדין לקדמותו ונסדר טענות בפני גדולי הדור ויקוב הדין את ההר.
תשובה תחלת כל דבר אומר כי הנה על פי הטענה הראשונה אשר עליה כתבו וגזרו הדייני' על ראובן שהיה פושע וחייב לפרוע כל המשא והפשרנים עשו הפשרה בלי ספק כי אותה תפיסה שתפש עליו א' מן הדיינים כמו שבא בשאלה היא תפיסה גדולה וטענה חשובה לחייבו לא' מב' סבות או שתיהן יחד. אם מטעם שאפשר שאם היה מודיע לשכנים המאורע מאותו מקום שהיה אפשר להודיע היו יוצאים השכנים ואפשר שכשמוע הלסטים השכנים היוצאים היו יראים והיו עוזבים המשא והיו בורחי' ולכן יש לחייבו דדמי למאי דאמרינן בגמרא בסוף פ' השוכר את הפועלם /הפועלים/ רועה שהיה רועה והניח עדרו ובא לעיר אי שמע קל אריא ועל דחייב דהיה לו לקדם ברועים ובמקלות ורועה שהוא ש"ש =שומר שכר= כה"ג חייב כדרב חסדא ורבה בר רב הונא דסבירא להו דאמרינן להכי יהבי לך אגרא לנטורי נטירותא יתירתא ולא כרבא דסבירא ליה דאי נטר כדנטרי אנשי סגי. וכן כתב הטור ח"מ סימן רצ"א /וז"ל/ וז"א באו עליו גנבים וגנבו הפקדון ואלו צווח היו באים בני אדם להציל חייב וכו'. גם יש לחייבו במה שלא הלך להודיע להעמיד עליו עדים שידעו באנסו ואם לא הביא עדים שנאנסה חייב דהלכה כאיסי בן יהודה דאמר אין רואה שבועת ה' תהיה בין שניהם הא יש רואה יביא ראיה ויפטר באופן שאפילו היתה טענת ראובן אמתית שנגנבה באונס יש לחייבו מהטעמי' הנז' והן אמת שאם זאת הטענה שטען ראובן היתה אמתית והיה ראוי לחייבו כמו שגזרו ודנו הדיינים מכל מקום כיון שהפשרנים עשו פשרה והסכי' בעל המשא בפשרה שנעשתה לא היה מקום לבעל המשא לערער על ראובן עוד אמנם אם יתברר שאותה הטענה היתה שקר שלא באו לסטי' רק שלא היה המרתף סגור אך שערי החצר היו סגורים ושהיה חושד שהעבד של בעל החצר גנב המשא ולפי זה המאורע נמצא שנאבדה המשא בפשיעה שאפילו ש"ח =שומר חינם= היה מקום לומר שאפשר לחייבו ואם כן יר' שאפילו אם לא יעידו עדים שהפשרה שנעשתה היתה על תנאי אם נאבדה המשא באונס לסטים מזוינים כמו שטען ואם היתה באופן אחר שיפרע שאר המשא אפ"ה יש לחייב לראובן לפרוע שאר המשא יען שהפשרה שנעשתה היתה בטעות וזה כי אף על פי שמדינא היה חייב לפרוע אפילו כפי טענתו הראשונה מכל מקום עדין היה מקום לעשות פשרה כיון דסוף סוף אבדת המשא היתה באונס יש מקום להקל מעליו החייוב ולנהוג עמו לפנים משורת הדין אבל אם המשא הנז' נאבדה על האופן שהעידו העדי' כיון שנאבדה בפשיעה גמורה יש לחייב שישלם שאר המשא ואין לטעון כיון שהפשרנים עשו פשרה ונתחייב בעל המשא להעמיד ולקיים הפשרה אין לערער עוד על ראובן לחייבו כיון שהפשרה נעשתה בטעות דהיינו שחשבו שהמשא נאבד' על האופן שטען ראובן שנאבדה וכתבו הפוסקי' דפשר' בטעות אפילו נעשתה הפשרה בקנין הוי קנין בטעות וחוזר וכמו שכתב נמקי יוסף בריש סנהדרין בשם בעל העטור וז"ל דבתר קנין פשרה לא מצי טעין חד לחבריה משום קנין בטעות אבל פשרה שעושים מפני שאין לו ראיה או שטר ואחר כך מצא הראיה ההיא ודאי קנין בטעו' הוא וחוזר ונדון דידן נמי גם כן יש לדמותו להך דינא וכיון דלא היה יודע בעל המשא אופן אבדת משאו והיה חושב שנאבדה באונס ולא היה לו מקום לידע אם נאבדה בפשיעה לכך הסכים בפשרה שנעשתה אמנם עתה שנתברר בראית עדים שהעידו שנאבדה בפשיעה הפשר' בטלה אפי' אם לא יעידו עדים שהפשר' נעשת' על תנאי וכל שכן אם יש עדים שמעידי' שכשנעשת' הפשרה התנה בעל המשא שמה שנתרצה והסכים בפשרה היה על תנאי שהמאורע היה כמו שטען ראובן אמנם אם המאורע היה באופן אחר הפשרה תהיה בטלה ומה שטוען ראובן שאם אמת היה הדבר שהפשרה נעשתה על תנאי למה לא נכתב בשטר הפשרה הנזכרת זו אינה טענ' כלל שאפי' שנכתב שטר הפשר' סתם בלי תנאי אפ"ה אם יש עדי' שמעידי' על התנאי יכולי' להעיד עדותן ע"פ ומהני עדותן וכמו שיר' מדברי הטור ממ"ש בח"מ סי' פ"ב וז"ל ואם יש ללוה עדים שבתנאי נעשה ואין המלוה מודה לו מקבלין עדותן שאפי' עדי השטר עצמן נאמני' לומ' תנאי היה דבריהם אפי' אם כתב ידם יוצא ממקום אחר ונפטר הלוה אפילו בלא שבועה אם כן הכא נמי בנ"ד יש להאמין לבעל המשא ולקבל עדיו המעידי' על התנאי הנז' ואין לחלק ולומר דמה שכתב הטור שאם יש ללוה עדים שבתנאי נעשה מקבלין עדותם היינו טעמא דמקבלים עדותם משום דהוי להחזיק מה שביד הלוה אמנם בנדון דידן דהוי להוציא אין מקבלי' דודאי איכא לפלוגי טובא להחזיק מלהוציא. והנה הטור עצמו כתב למעלה מזה בסמוך וז"ל ואם הודה המלוה שעשה על תנאי אלא שאומר שעדין לא קיימו הלוה הואיל ומודה לדברי הלוה ובא להוציא מן הלוה על המלוה להביא ראיה ואינו נאמן במגו שאין אומרי' מגו להוציא ממון וכו' יראה מזה דאלים כח המוחזק מכל מקום יראה כיון דבעל המשא מביא עדים ששטר הפשרה נעשה בתנאי ואין לראובן עדים שנתברר שהפשרה נעשתה בהחלט ודאי דמקבלין עדותם כיון דבעל המשא מביא ראיה לדבריו דמלתא דפשיטא היא דראיה מהניא להוציא מיד המוחזק באופן שאם יבאו העדי' ויעידו הדברי' ששמעו מפי ראובן בפניו יש לחייבו לשלם כל המשא משלם ולבטל הפשרה אשר עשו הפשרנים. ומה שטוען ראובן שמה שאמר בפניהם לא קראם לעדים הבל יפצה פיהו כי ודאי מה שספר בפני העדי' לא היה כדי שיעידו אותו העדות בבית דין דלא מוקים איניש עדים לחובתו ומהאי טעמא אמרינן שאף על פי שהעד אחר שנחקרה עדותו בבית דין אינו יכול לחזור בו ולומר דבר שסותר עדותו מכל מקום בדבר שמוכח שטעה כגון שמעיד חובתו של המביא אותו שומעין לו דמסתמא אין אדם מביא עד להעיד חובתו. ונלמד זה מההיא עובדא דמייתי גמרא פ' אלו מציאות אבוה דרב פפא איתבד ליה חמרא ואשכחוה אתא לקמיה דרבה בר רב הונא אמר לו זיל אייתי סהדי דלאו רמאי את וטול אזל אייתי סהדי אמר להו ידעיתון ביה דרמאי הוא אמרו ליה אין אמר להו אנא רמאה אנא אמרו ליה אנן לאו רמאי את קאמרינן אמר רבה בר רב הונא מסתברא לא מייתי איניש חובתא לנפשיה ופי' רש"י ז"ל וכשהביאם לבית דין בטוח היה שלא יעידו חובתו אם כן בנדון דידן שספר ראובן בפני אותם האנשים באיזה אופן נאבדה המשא ואותם הדברי' שספר בפניהם מחייבין אותו אין טענתו טענה לומר שמה שספר בפניהם לא ספר להם בתורת עדות דודאי שלא ספר בפניהם בתורת עדות שיעידו בפני בית דין דמסתמא לא מוקים איניש סהדי דלסהדו חובתא לנפשיה מכל מקום העדים ששמעו מפיו למה לא יבאו ויגידו מה ששמעו מפיו ואף על פי שיהיה חובתו אם כן בהא סלקינן ונחתינן שכל שיבאו העדים ויעידו שאופן אבדת המשא היה באופן אחר אשר טען ראובן בתחלה כשעמדו לדין וגזרו הדייני' מה שגזרו ונעשתה הפשרה יש לחייבו כי בלי ספק היתה הפשרה בטעות כמו שכתבתי ואין לראובן שום צד להציל עצמו בשום טענה מהטענות הבאות בשאלה זהו מה שראיתי לע"ד למה שנוגע לענין פסקא דדינא. והואיל ואתא לידן מה שכתבתי למעלה שכתב הטור ח"מ סימן פ"ב וז"ל אם הודה המלוה שנעשה על תנאי אלא שאומ' שעדין לא קיימו הלוה וכו' על המלוה להביא ראיה ואינו נאמן במגו שאין אומרים מגו להוציא ממון ואומר דיר' דאיכא למידק עליה כי הנה כתבו התוס' פ' חזקת דאפי' למאן דסבירא ליה דלא אמרינן מגו להוציא היינו היכא דליכא שטר אבל היכא דאיכא שטר אמרינן מגו להוציא וכמו שהוכיחו מההיא דהכותב יע"ש. אם כן איך כת' הטור דהיכא דהודה המלוה שנעשה השטר שיש לו על הלוה על תנאי ואומר שלא קיימו הלוה שאינו נאמן ואף על גב דאיכא מגו משום דלא אמרינן מגו להוציא וצ"ע. נאם הצעיר שלמה הכהן.
@שו"ת מהרש"ך חלק ב סימן רכט
תשובה איברא וקושטא דמלתא דכל הפוסקי' כתבו הך בריתא דתניא בפ' שני דייני גזירות המוציא ש"ח =שטר חוב= על חבירו כתוב בו בבל מגביהו ממעות בבל וכו' והעלו לפסק הלכה למעשה דכל המתחייב לחבירו סך מעות על סמך המקום שנעשה החיוב גמר ומשעבד נפשיה עם כל זה יראה לכאורה דיש לחלק ולומר בנדון דידן דאפשר לומר דדוקא היכא שהחיוב הוא מבורר דהינו סכום המעות אית לן לומר דאזלינן אחר מקום החיוב אמנם היכא שאין החיוב מבורר כנ"ד אלא שנפל ההפרש בין יורשי ראובן לשמעון ורוצים לחייבו לעמוד בדין הסוחרים שידונו ביניהם כמנהג ויניציאה יען כי העסק שעשה ראובן אביהם נ"ע עם שמעון הנז' היה שם מאן לימא לן שיוכלו לחייבו על כך ושלא יוכל שמעון לטעון כי אם יש להם איזה הפרש ותביע' שידונו על פי התורה כפי מקום התביעה. ואומר דאף על גב דלכאורה יר' הכי עם כל זה כד מעיינן שפיר יראה דקושטא דמלתא היא שיכולי' יורשי ראובן לכוף לשמעו' לדון בדין הסוחרי' על פי מנהג ויניציאה כיון שנעשה שם העסק וכמו שיש להוכיח מבריתא דפ' שני דייני גזירות ואין לחלק מה שחלקתי וזה כשנצרף עוד טעם לשבח ונאמר שהדבר ידוע דבענייני הקניות והסחורו' וכל ענייני משא ומתן שנהגו הסוחרי' בעסקיהם יש לנו ללכת אחרי מנהגיהם ואפילו בסתם מנהג ועקר דין זה נלמד מהא דאמר רב פפא פ' איזהו נשך האי סיטומתא באתרא דרגילי למקני קני והדבר ידוע מה שפי' רש"י ומה שפי' ר"ח כמו שכתב הטור ח"מ סימן ר"א ומה שהעלה הרא"ש להלכה מהמימר' הנז' גם הרב המגיד כתב פ"ז מה' מכירה בשם הרשב"א ש"מ כי המנהג מבטל הלכה בכל כיוצא בזה וכו' עד הילכך בכל דבר שנהגו התגרים לקנות קונין אם כן מאחר שראובן נשא ונתן עם שמעון במקום שנהגו שלא יצטרכו בעסקיהם לדון בדין תורה שהיה מן הנמנעות לישא וליתן ויבטל העסק והמשא ומתן היתכן שנאמר שישא ויתן על סמך אותו המנהג והדבר היה ידוע שאם אותו העסק והמאורעות שאיפשר שיארעו באותו העסק היו נידונים בדין תורה הניח מעותיו על קרן הצבי ויאכל הלה וחדי ובלי ספק לא היה ראובן עושה עסק עמהם ואם כן היעלה על הדעת שהיה עושה עסק עמו על סמך אותו המנהג שבאותו מקום ואחר כך יצא למקום אחר ויפשוט לו את הרגל ויאמר אין רצוני לדון ע"פ המנהג מקום המשא ומתן אלא כפי מקום התביעה אם כן איפה לא שבקת חיי לכל בריה באופן שנראין הדברים שאין לחלק מאותה בריתא דשני דיני גזירו'. נאם הצעיר שלמה הכהן.
@שו"ת מהרש"ך חלק ב סימן רל
שאלה ראובן נשא אשה באנקונה והכניס לה נדוניא וז"ל שטר הכתובה בכך וכך למניננו פה אנקונה החתן ראובן אמר לה לנעימה לאה בתולתא בת שמעון הוי לי לאנתו כדת משה וישראל וכו' עד ויהיבנא ליכי מהר בתוליכי כסף זוזי מאתן דחזו ליכי וכו' עד וצביאת לאה כלתא דא והות ליה לראובן החתן דנן לאנתו. וצבי הוא והוסיף לה מדיליה תוספת על עקר כתובתה ארבע מאות דוקאדוש לערך אחד ועשרים גרושוש כל דוקאדו ודא נדוניא דהנעלת ליה מבית אביה שמנה מאות דוקאדוש לערך א' ועשרי' גרושו' כל דוקאדו היינו ארבע מאות וחמשים דוקאדוש בתכשיטין ובגדים וש"ע ושלש מאות וחמשים דוקאדוש לערך הנז' במעות בעין והודה החתן ראובן הנז' שקבלם כלם ורצה והעלם על עצמו כנכסי צאן ברזל שאם פחתו פחתו לו ואם הותירו הותירו לו וכך אמר לנא ראובן הנז' אחריו' וחמר כתובה ותופסת ונדוניא אלין שהם בין הכל אלף ומאתי' דוקאדוש כל דוקאדו מהם אחד ועשרים גרושוש ומאתן זוזי דחזו לה קבלית עלי וכו' עד דלא כאסמכתא וכו' בבטול מודעי וכו' וקנינא על כל מאי דכתיב וכו' ועתה נפטר ראובן ובאה לאה אלמנתו לתבוע ולגבות סכי שטר כתובתה מנכסי עזבון בעלה פה מלכו' תוגרמה כי באה מאנקונה פה תוגרמה ותובעת מיורשי בעלה שיפרעו לה פה תוגרמה שויון כל אותם הדוקאדוש במספרם לערך כ"א גרוש כל דוקאדו כפי מה שהם שוים היום פה תוגרמה מקום גביית סכי כתובתה ויורשי ראובן טוענים שאין להם לפרוע לה סכי שטר כתובתה בדוקאדוש וגרושוש הנז' רק כפי השויון שהיו שוים בזמן שנשא ראובן את לאה באנקונה.
תשובה בפ' ב' דייני גזרות תנן נשא אשה בא"י וגרשה בקפוטקיא נותן לה ממעות א"י נשא אשה בקפוטקיא וגרשה בא"י נותן לה ממעות א"י רשב"ג אומר נותן לה ממעות קפוטקיא וכו' ושקיל וטרי עלה דהך מתניתין בגמרא וקאמ' הא גופא קשיא קתני נשא אשה בא"י וגרשה בקפוטקיא נותן לה ממעות א"י אלמא בתר שעבודא אזלינן אימא סיפא נשא אשה בקפוטקיא וגרשה בא"י נותן לה ממעות א"י אלמא בתר גוביינא אזלינן אמר רבה מקולי כתובה שנו כאן והנה כל הפוסקים הסכימו לפסוק כת"ק דסבירא ליה דכתובה דרבנן ומ"ה מקלינן ואזלינן בתר הפחות שבמטבעות היכא דנשא במקום א' וגרשה במקום אחר דאם מקום השעבוד דהיינו מקום הנשואים הוי פחות ממטבע מקום הגביה דהיינו מקום הגרושין אזלינן בתר מקו' גוביינ' ואם מקום הגוביינ' הוי פחות ממקום השעבוד נותן לה ממטבע מקום הגוביינא ור"ת פסק כרשב"ג דנשא אשה בקפוטקיא וגרשה בא"י נותן לה ממעות קפוטקיא משום דס"ל דכתובה דאוריתא.
והנה הרמב"ם ז"ל פסק כת"ק דס"ל מקולי כתובה שנו כאן ונותן לה הפחות שבמטבעו' כמ"ש פי"ו מה' אישות ועוד כת' שם וז"ל במד"א בשהיה בכתובתה מעות סתם אבל אם פי' בה מטבע ידוע בין בעקר בין בתוספת הרי היא כדין המלוה את חברו מטבע הידוע שנותן לה כמה שהלוהו וכו'. והראב"ד ז"ל כתב בהשגות וז"ל והוא שכתב לה ממטבע היוצא אבל אם כתב לה מאתים דינרים סתם הדבר ידוע שהוא אחד משמנה בכסף צורי ע"כ יר' מדבריו שחולק על הרמב"ם ז"ל שכתב שכשהיה בכתובתה מעות סתם נותן לה בפחות שבמטבעות אפי' אם שוה יותר מהשיעור ואיהו ז"ל סבירא ליה דדוקא אם כתב ממטבע היוצא אז נותן לה פחות שבמטבעות אפילו אם שוה יותר מהשעור אבל אם כתב לה מעות סתם אינו נותן לה כי אם מאתי' דינרים שהוא אחד מח' בכסף צורי. ולכאורה ילע"ד שיש לדקדק בדברי הראב"ד במאי דקאמר והוא שכתב לה ממטבע היוצא וירא' מדבריו שאפי' אם נשא בקפוטקיא וכתב לה ממטבע היוצא אם גרשה בא"י נותן לה ממעו' א"י ויראה דקשה להלום דבר זה דאיך יתכן שאם כותב לה בקפוטקיא ממטבע היוצא שלא יתן לה ממעות קפוטקיא אף אם גרשה בא"י. וא"א לומר דס"ל להראב"ד כר"ת שפסק כרשב"ג דס"ל דכתובה דאורית' ואזלינן בתר מקום שעבודא ככל חוב דעלמא ועל זה כתב דמאי דאמרינן דנותן לה ממעות מקום השעבוד אפילו אם יהיו שוים יותר על שיעור מאתים היינו היכא שכתב לה ממטבע היוצא אבל אם כתב לה מעות סתם אינו חייב כי אם מאתים דינרים דאם איתא דסבירא ליה כסברת ר"ת היה לו להשיג על הרמב"ם במה שכתב ופסק דמקולי כתובה שנו כאן שתטול האשה בכתובה מן הפחות שבמטבעות אם כן יראה דאיכא למידק מה שכתבתי במה שכתב שכתב לה ממטבע היוצא. ויש לומר דס"ל להראב"ד שאפילו אם נשא אשה בקפוטקיא וכתב לה שנתחייב לתת לה ממטבע היוצ' כיון שלא פי' לתת לה ממטבע קפוטקיא אם גרשה בא"י נותן לה ממטבע היוצא בא"י דמאי דכתב לה ממטבע היוצא לא מהני אלא להרויח שאם הפחות שבמטבעו' דהיינו מטבע א"י אם גרשה שם שוה יותר מהשיעור נותן לה מאותו מטבע כך ילע"ד לפרש דברי הראב"ד וכל הך שקלא וטריא דשקלינן וטרינן שנותן לה בפחות שבמטבעות היינו לענין עקר כתובה אבל לענין נדוניא מלתא דפשי' היא דהוי כשאר שטר חוב דעלמא וכי היכי דבש"ח =דבשטר חוב= דעלמא אזלינן בתר מקום השעבוד ה"נ לענין נדוניא. ועתה אבא לענין פסקא דנדון דידן ששאל השואל אם חייוב פרעון שטר כתובה זו הוא על פי הערך שהיו שוין הגרושוש בעת שנשא ראובן לאשתו או לפי הערך ששוין עתה בעת הגביה. ואומר דמלתא דפשיטא היא דאפילו אם כתוב בשטר הכתובה שחייב לתת לה סך מעות בסתם דהיינו דמה שנתחייב לתת לה סך נדוניתה שקבל חמשים אלף לבנים ובשעת קבלת הנדוניא היו שוין הגרושוש לערך מאה ועתה בעת הגביה שוין לערך שבעים או להפך שבעת קבלת הנדוניא היו שוין לערך שבעים ובעת הגביה היום שוים לערך מאה לעולם נותן לה כמו ששוים בעת הגביה כיון שכתוב בכתובה שאם פחתו פחתו לו ואם הותירו הותירו לו דתנאי זה משמע נמי לענין דיוקרא וזולא כה"ג הוי על הבעל ודבר זה הוא פשוט מאד לא היה צורך לכתבו לרב פשיטותו כ"ש דבנדון דידן אין לנו צורך מזה ואפילו את"ל שבשטר הכתובה הכתובה על הנסח הנ"ל היה מקום לספק אי אזלינן בתר שעת השעבוד או שעת הפרעון מכל מקום בגוונא דנסח דנדון דידן שכתוב שקבל ונתחייב כ"כ דוקאדוש ששוה כל דוקאדו אחד ועשרים גרושוש אין לספק דחייב לתת סך הגרושוש שנתחייב לא שנא אם הוקרו או אם הוזלו דאפילו לענין עקר כתובה כתב הרמב"ם ז"ל שאם פירש בה מטבע ידוע בין עקר בין תוספת הרי הוא כדין המלוה לחברו מטבע ידוע שיפרע לו מה שהלוה אם כן בנדון דידן בין לענין גביית הנדוניא בין לענין גביית התוספת אין לספק שהאלמנה הנז' תגבה סך הגרושוש הכתובים בכתובתה ואין לערער על זה שאף על פי שבשעת הנשואין היה שוה הגרוש מאה לבנים ועתה בשעת הגביה שוה שבעים לא יגרע לה מסך מספר הגרושוש הכתובי' בכתובתה ואין שום ספק בזה אצלי. נאם הצעיר שלמה הכהן.
@שו"ת מהרש"ך חלק ב סימן רלא
שאלה חצר שהיו לו ב' סולמות לשני צדי רחב החצר א' לצד מזרח וא' לצד מערב ולצד הסולם המזרחי דרים ראובן שמעון לוי ויהודה ויששכר. ולצד הסולם המערבי דרים זבלון בנימן דן ונפתלי וגד. נמצאו יששכר וגד היותר פנימיים והשאר הם חצוניים בערכם והדרי' לצד הסולם המזרחי הם משתמשים ועולים ויורדים בו. והדרים לצד הסולם המערבי הם משתמשי' דרך הסולם המערבי. ויהי היום אשר עמד יששכר ורצה לעשות מחיצה בינו לבין יהודה ולבין גד להיות לו המקום אשר כנגד ביתו ורשותו כמו בית תשמיש ושמירה לביתו ויהודה וגד ויתר השכנים החצוניים מעכבים על ידו באומרם כי לא היתה כזאת מיום הוסד החצר ההוא ועד עתה רק כלם היו עוברים ושבים דרך שם ולא עכב בידם אדם מעולם. עתה נסתפק השואל אם יש ממש בדברי השכנים החצוניי' ובדברי גד ויהודה המעכבים יורנו מורנו המורה לצדקה ותחשב לו לצדקה.
תשובה גרסינן בפ"ק דבבא בתרא אמר רב הונא א' מבני מבוי שבקש לסתום כנגד פתחו בני מבוי מעכבים עליו שמרבה עליהם את הדרך והפי' הנכון שהסכימו בו רובא דרבוותא לפרש בהך מימרא דרב הונא הוא כפי' התוס' שכתבו וז"ל ונראה לר"י כפי' ר"ח כגון שהיושב בסוף המבוי אצל צד הסתום ורוצה לסתום כנגד פתחו כל רחב המבוי והשתא קאמר רב הונא שמעכבי' עליו בני המבוי אף על פי שהם חצונים לפי שמרבה עליהם את הדרך וכו' ועלה דהך מימרא דרב הונא קאמר גמרא מתיבי ה' חצרות פתוחות למבוי כלם משתמשות מן החיצונה והחיצונה משתמשת לעצמה וכו' עד נמצאת פנימית משתמשת לעצמה ומשתמשת מכל אחד ואחד ומסיק גמרא עלה דהך מלתא תנאי היא דתניא א' מבני מבוי שבקש להחזיר פתחו למבוי אחר בני מבוי מעכבי' עליו וכו' עד חסורי מחסרא וה"ק וכן ה' חצרות הפתוחו' למבוי כלם משתמשות מן החיצונה והחיצונה משתמשת לעצמה וכו' דברי ר' ר"ש בן אלעזר אומר כלם משתמשו' במבוי וכתב הרי"ף וקים ליה רב הונא כרשב"א וליתא לדרב הונא דהא דרבי פליג עליה דרשב"א וקי"ל הלכה כר' מחברו וכן פסקו רוב הפוסקים וכתב הרא"ש דאף על גב דאמורא יכול לפסוק אפילו כיחיד במקום רבים ואפילו דלא כסתם משנה היינו היכא דידע האמורא פלוגתייהו אבל הכא רב הונא דלא ידע פלוגתיהו ואדעתא דנפשיה קאמר ואפשר אי הוה ידע פלוגתייהו לא הוה פליג אכללא דקי"ל הלכה כרבי מחברו הלכך סמכינן אכללא עכ"ל באופן שהכל מסכימים שה' חצרות הפתוחות למבוי הפנימי היושב אצל צד הסתום יכול לסתום כנגד פתחו ואין בני מבוי מעכבים עליו.
ועתה יראה דיש לצדד ולישא וליתן אי נדון דידן דומה להך דינא דה' חצרות פתוחו' למבוי דיראה דנדון דידן דמי לההוא דינא והנה אלו השכנים העומדים מצד הסולם מזרחי וגם השכנים העומדי' מצד הסולם מערבי כל א' וא' מאלו הצדדים הוא כמבוי בפני עצמו והשכנים העומדים שם יש לדונם כדין ה' חצרות פתוחו' למבוי דאפסיקא הלכתא כר' פנימי יכול לסתום כנגד פתחו אם כן בנדון דידן שיששכר שהוא הפנימי לצד הסולם המזרחי יכול לסתום כנגד פתחו ולא יהיה לראובן שמעון לוי ויהודה דרך עליו ולא יוכלו לעכב סתימת פתחו וגם מצד הסולם האחר גם כן יכול לסתום סתימה בינו לבין גד ואינם יכולים לעכב עליו היושבים לצד הסולם האחר. אך אמנם יראה מצד א' דיש לחלק דלא דמי נדון דידן להך דינא דה' חצרות פתוחות למבוי דהתם במבוי סתום מצד אחד עסקינן וכיון שכן דין הוא שתהא הפנימית היושבת אצל צד הסתום יכולה לסתום כנגד פתחו אמנם במבוי הפתוח מב' צדדיו מלתא דפשיטא היא דאין מקום לומר שיוכל שום אחד מהחצרות לסתום כנגד פתחו לעכב על בני החצרות שלמטה ממנו שלא יוכלו לעבור דרך עליו אל הצד האחר שאין כאן מקום לומר חיצונה ופנימית כיון שהמבוי פתוח משני צדדיו ועוברים דרך המבוי מפתח הא' לפתח האחר אם כן בנדון דידן נמי כיון שזה החצר פתוח מצד הסולם המזרחי לצד הסולם המערבי באופן שהשכנים הדרים בצד זה יכולים לעבור אל הצד האחר אין מקום לומר שיוכל יששכר לסתום כנגד פתחו כיון שאלו הב' צדדים דומים למבוי מפולש. אמנם כד מעיינן שפיר יראה שיכול יששכר לסתום ולעשו' המחיצה הנז' בינו לבין יהודה ולבין גד כמו שבא בשאלה. ולא דמי למבוי פתוח מב' צדדיו דהתם מלתא דפשיטא היא שאינו יכול לסתום כנגד פתחו דאפילו את"ל שלא יהיו יכולין בעלי החצרות האחרות היושבים במבוי לעכב עליו מכל מקום כיון שהוא מבוי מפולש בני ר"ה =רשות הרבים= מעכבי' עליו וכדאמר רב ענן אמר שמואל מבואות המפולשים לר"ה ובקשו בני מבואות להעמיד להם דלתות בני ר"ה מעכבים עליהם וטעמא דמלתא כמו דמסיק בגמרא דזמנין דדחקי בני ר"ה ועיילי טובא וכיון דאפילו דלתות אינן רשאים להעמיד אפי' באמצע המבוי כל שכן שאין מקום לומר שיוכל היושב בסוף המבוי לסתום כנגד פתחו. אבל בנדון דידן יראה לומר טעם אמתי ונכון שיש רשות ליששכר לעשות מחיצה בינו לבין יהודה ולבין גד. וזה דמלת' דפשיטא היא שאם היה רוצה לעשות מחיצה בינו לבין גד לבד היה יכול לעשותה ולא היו שאר השכנים העומדים לצד הסולם יכולים למחות בידו מטעם החזקה שהחזיקו שיהיה להם דריסת רגל זה על זה שכבר כתב הרא"ש ז"ל בפסקיו הביאו הטור ז"ל ח"מ סימן קנ"ז וז"ל כתב א"א הרא"ש ז"ל ואם חלקו ולא תבע שום א' מהם לעשות הכותל ואחר זמן תבע הא' לחברו שיעשו אותו וטוען חברו מחלת לי על הזק ראיה שאני מזיקך או מכרתו או נתתו לי במתנה והחזקתי בו ג' שנים אינה טענה דלא שייך כאן חזקה דטעמא דחזקה כיון שלא מיחה הפסיד והיינו דוקא היכא שהמחזיק מזיק ולא נזוק וכו' אבל היכא שהמחזיק נזוק כמו שהוא ומזיק יכול לומר לא חששתי למחות וכו'.
ואם כן אחר עשיית המחיצה בינו לבין גד ושאר השכנים היושבים באותו צד שאין שום ספק שיכול לעשותה נמצא שנשאר אחר כך הצד האחר שבינו לבין יהודה ושאר השכנים העומדים בצד הסולם המזרחי כמבוי סתום מצד אחד ופתוח מצד אחר ודמי שפיר לדינא דגמרא בה' חצרות פתוחו' למבוי שהפנימית יכולה לסתום כנגד פתחו ואין בני שאר החצרות יכולין לעכב עליו באופן שיששכר יכול לעשות המחיצה משני הצדדין בינו לבין יהודה ובינו לבין גד אך שמצד אחד תהיה המחיצה סתומה מכל וכל ומצד אחר ישים דלת לפתוח ולסגור בכל עת שירצה לעבור דרך הסולם והוא יבחר באיזו סולם מהשתי סולמות ירצה לעשו' המחיצה סתומה מכל וכל ובאיזה צד ישים דלת לעבור בו או יניחנו פתוח בלי דלת. נאם הצעיר שלמה הכהן.
@שו"ת מהרש"ך חלק ב סימן רלב
שאלה יעקב מת וחיי למר ולכל ישראל שבק ולו ששה בנים והניח להם חזקת חצר אחד בשותפות עם יאודה מחצה על מחצה וב' מהם ראובן ושמעון החזיקו בבתים שהניח אביהם אחרי מות אביהם יותר משני חזקה בפני אחיהם שהיו גדולים בעת מות אביהם כי באו עדים שהעידו ששניהם לבדם היו דרים בהם שהיו דרים במקצתם והיו משכירין מקצתן לאחרים מבלי שיערער אדם עליהם יותר משני חזקה בשופי בלי שום ערעור כלל ובחצר הנז' היה בו דין חלוקה אחר כך יצא הקצף מלפני ה' ונשרפה העיר ומכרו ראובן ושמעון חזקת חצי החורבה אשר היה להם לזבולון וחזר ראובן ולקחה מזבולון וכן לקח החצר האחר מיאודה ומכר הכל לדן ובשטר המכירה שעשו ראובן ושמעון לזבולון כתוב שמכרו מחזקת חורבה א' שיש להם במקום פלוני ומצריה הם פלוני ופלוני והבתים שהיו להם קודם השריפה הם שלו וכו' ושאר הבתים מהחצר היו של יאודה באופן שהוא מחצה על מחצה שוה בשוה עמו כל הזכות שיש לו בחורבה הנז' ותשמישיה ומובאיה ורוחב חלל החצר ומקום הבתים והתשמישים כגון בור ושוקת ותנור ואשפה ובית הכסא ותשמישים אחרים מכרו המוכרים הנז' לזבולון הנז' ע"כ. ובשטר המכירה שעשו זבולון ויאודה לראובן כתוב שבאו זבולון ויאודה ומכרו לראובן כל כח וזכות שיש להם בחצר פלוני שמצריו הם פלוני ופלו' חזקת כל החצר החרב הנז' המסומן במצרים הנז' עם חלל כל החצר והנאותיו ומוצאיו ומובאיו וכל הנלוה אליו הכל מכרו המוכרי' הנז' וכו' ובשטר המכירה שעשה ראובן לדן כתוב שמכר לו כל כח וזכות ושעבוד שיש לו בחצר פלוני שמצריו פלוני ופלוני חזקת כל החצר המסוים במצרים הנז' עם כל חלל ורוחב החצר וכל הנאותיו ומוצאיו וכל הנלוה אליו עומקא ורומא הכל מכרו המוכרים הנז' ע"כ. עתה באו היורשים מהד' בנים אחרים אשר ליעקב ורוצים להוציא מדן ארבעה חלקים המגיע להם מחצי חזקת החצר שהיה לזקנם ואומרים כי ראובן ושמעון לא מכרו לזבולון אלא חלקם אבל הד' חלקים אחרים לא מכרו ואת"ל שמכרו לא היה להם כח למכור חלקם שאינו שלהם ודן טוען שהכל מכרו כנראה בשטר המכירה שעשו לזבולון ככתוב שם שהמחצה שהיה להם עם יאודה מכרו וכן נראה מכל השטרות אחרים ומה שהם טוענים שאין כח בידם למכור אינו כן דכיון שהם החזיקו שני חזקה אחרי מות אביהם בחיי כל שאר האחים נאמר שהם לקחו חלק האחים ואפילו שיאמרו עתה שלא לקחו חלק שאר האחים אין אמירתם כלום כיון שמכרו וטוענין ללוקח ולאו כל כמינייהו בהודאתם לחוב לאחרים. עוד טוען דן שזה יותר מג' שנים שהוא משתמש בחורבה הנז' וחפר בה בורות שיחין ומערות דבר שהיה מגיע היזק גדול ליורשים הנז' ושתקו ולא אמרו כלום שהדבר מוכיח שמכרו שאר האחים חלקם והם ידעו ושתקו. יורנו מורנו מורה צדק הדין עם מי ושכרו כפול מן השמים.
ראיתי דברי החכם השלם סיני ועוקר הרים הפוסק נר"ו וכל דבריו נכוחים למבין וישרים ולי מה יקרו ולכן באתי להסכים עמו על הדין על /ועל/ האמת.
ואומר דאיברא דאם היה מקום לומר שמה שהחזיקו ראובן ושמעון בחצר הנז' בפני אחיהם לא היתה מועלת אם כן לא היה זוכה דן במקחו ומצו יורשי שאר האחים להפקיע ולבטל קנייתו דאף על גב דק"ל בעלמא טענינן ללוקח ואי אית ליה סהדי שהמוכר שמכרה לו דר ביה יומא חדא סגי ולא בעינן דלימא בפני לקחה ממך וה"נ לא בעינן דלימא מי שמכרה לי אמר לי שלקחה ממך כמו שכתב הרא"ש ז"ל באותה תשובה שהביא החכם השלם נר"ו דבלי ספק אין לחוש לאותה תשובה דאיכא למישדי בה נרגי כמו שיפה כתב החכם השלם נר"ו. ותו איכא לאתמוהי טובא בכל מה שכתב באותה תשובה אין כאן צורך להאריך. מכל מקום היינו דוקא היכא שלקח הלוקח המחזיק ממוכר שהיה יכול להחזיק על המערער אם כן כיון דאית סהדי דדר ביה המוכר יומא חדא טענינן ליה שהמוכר לקחה מזה המערער והחזיק בה אבל היכא דלא מהני חזקת המוכר כנגד המערער לא שייך לומר טענינן ללוקח.
אמנם יראה דשפיר מהני חזקת ראובן ושמעון כנגד שאר אחיהם דאם אלו האחים חלוקין בעיסתן לאו דינא ולאו דיינא דלא עדיפי משותפים דכי היכי דבשותפים כל אנפין שוין דהיכא דנחת לכולא חזקתן חזקה ה"נ באחים כיון שיש דין חלוקה בחצר ואפילו אם אלו האחים לא היו חלוקין וכיס אחד לכלם אפילו הכי בנדון דידן מהני חזקתן מכמה אנפי חדא דאפילו אם נחוש לדברי הר"י ברצלוני יראה דלא ברירא ופסיקא ליה מלתא שהרי כתב דמפשטא דגמרא משמע דדוקא בבן ואב שחלקו ואשה שנתגרשה מפלגינן אבל אחים בין כך ובין כך הרי הוא כשאר כל אדם אבל משיקול הדעת יש לנו לדקדק וכו' דברים אלו מוכיחים דלאו בבירור ובפשיטות אמר מר להך מלתא. ועוד אפי' אם תמצי לומר דבפשיטות ובירור אמר מ"מ אפשר שהם דברי יחיד ולית דחש להו כיון דמפשטא דגמרא לא משמע הכי. וכבר היה אפשר להוכיח שהרשב"א חלוק על זה מאותה תשובה שכתב החכם השלם הפוסק נר"ו על ד' שירשו בית אחת הביאה מוהרר"י קארו ז"ל סי' קמ"ו ואם איתא דהיכא דאינם חלוקים בעיסתן לא מהני חזקה ואין להם חזקה אם כן היה לו להודיע ולחלק. הן אמת כי איני תוקע עצמי להוכיח מזאת התשובה זה יען כי אפשר שאלו הד' שירשו שנשאל עליהם הרשב"א לא היו אחין כי אם ד' בני אחין שירשו מאחי אביהם או שאר יורשים. עוד יר' לע"ד לחלק ולומר דמאי דכתב הר"י ברצלוני דהיכא דאין חלוקין בעיסתן דאין להם חזקה זה על זה היינו כל שמחזיקין זה על זה בנכסים הידועים לכל א' וא' לבדו וכי ההיא דאפטרופוסי' ואריסי' ואשה בנכסי בעלה ואב בנכסי הבן אבל בנכסים שהם מחזיקין יחד בשותפות הרי הן כשאר כל אדם לא שנא חלוקין בעיסתן או אין חלוקין.
ויראה דיש להוכיח זה דאי לא תימא הכי איכ' למידק עליה דהר"י ברצלוני מהא דתנן פרק חזקת האחין שחלקו נעל גדר ופרץ כל שהו יש להם חזקה ואם איתא לדברי הר"י ברצלוני א"כ היכי פסיק ותני בסתמא אחין שחלקו נעל גדר פרץ יש להם חזקה אכתי אם אינם חלוקין בעיסתן אין להם חזקה. ואי מאי דקתני האחין שחלקו היינו שחלקו בעיסתן אם כן היכי קאמר הר"י ברצלוני הא מלתא ליתא בגמרא. אם כן יראה דליכא לפרושי הך מתניתין לאוקומי כדברי הר"י ברצלוני אם לא שנחלק במאי דקתני האחים שחלקו היינו בנכסים שהיו מחזיקים יחד בשותפות וכה"ג לא שאני לן בחלוקין לאין חלוקין. לא נעלם ממני שאפשר לפרש דמאי דקתני האחין שחלקו היינו שחלקו בפנינו ובעינן חזקת נעל גדר פרץ שלא יוכלו לחזור בהם דמכל מקום איכא למידק מה שכתבתי וק"ל בין הכי ובין הכי דעתי הקצר' היא שיש לחלק בין נכסים ידועים לכל אחד ואחד בין נכסים המשותפים יחד דבנכסים הידועים לכל א' לבדו בעינן מלתא אלימתא להפקיע חזקת נכסיו הידועים ואם אינם חלוקים בעיסתן אמרינן לא קפדי אהדדי אבל בנכסים המשותפים יחד בכל דהו יספיק להחזיק זה על זה. סוף דבר בהא סלקינא ובהא נחתינא כי כל מה שפסק החכם השלם סיני ועוקר הרים לזכות לדן בעידי חזקה שהחזיקו האחים הנז' אחרי מות אביהם בפני אחיהם שהיו גדולים בעת מות אביהם או אפילו בפני יורשי אחיהם שהיו גדולים בעת מות אביהם והחזיקו משם ואילך ג' שנים דבריו אינם צריכין חזוק ועליהם אין להוסיף. נאם הצעיר שלמה הכהן.
@שו"ת מהרש"ך חלק ב סימן רלג
בגיטין פ' האומר כתבו התוס' בדיבור המתחיל כל שמבחנת בין גיטה לד"א וזה לשונם היינו כפעוטות וכו' עד וכנגדן מתגרש בקטנה. ועוד כתבו והשתא אי שיעורה דרב יהודה דאמר חפץ ומחזירו לאחר שעה קדים לשיעור פעוטות וכו'. הנה הרב הגדול מהרר"י ן' לב זלה"ה בספרו השני סימן ד' ובספרו הג' בחידושי גטין כתב שיש להקשות בדברי התוספות וז"ל ומיהו קשה לי בדברי התוספות וצ"ע אמאי לא הביאו ראיה דחפץ ומחזיר לאחר שעה לא הוי קדים לשיעורא דפעוטות דאי הוי קדים מאי הוה מקשה רב חנינא וורדאן מההיא דכיצד משתתפין וכו'.
ואני בעניי איני רואה שום מקום לקושייתו כי הנה התוספות לא באו להוכיח אי שיעורא דחפץ ומחזירו קודם לשיעורא דפעוטות או לא כי הנה כונתם לע"ד היא פשוטה ומבוארת. והיא כי יען ראו דודאי לרב חסדא שיעורא דמקחן מקח קדים לשיעורא דזוכה לאחרים וזה מוכרח ממאי דפריך עליה רב חנינא וורדאן כמו שכתבו ולזה הוקשה להם דאי אמרינן דשיעורא דזוכה לאחרים דקאמר רב יהודה קדים לשיעור' דמקחן מקח אם כן פליגי רב יהודה ורב חסדא בסברות הפוכות ובודאי שהוא דוחק גדול שיהיו חולקין בסברות הפוכות באופן שאין מקום לקושייתן של הרב כפי הנראה לע"ד. והנה בקשר הדיבור והמשכו כתב הרב הגדול הנז' ואני בעניי לא יכולתי להלום דבריו אפשר שקוצר דעתי הגורם.
ואומר שיראה לע"ד שכונת התוספות להמלט ממה שיר' לכאורה שרב יהודה ורב חסדא יהיו חולקין בסברות הפוכות ולכן ראו לומר דשיעור' דקתני בברייתא כל שמבחנת בין גיטה לדבר אחר דהיינו שיעורא דפעוטות וכדקאמר רבא לקמן דאי הוה אמרי' דשיעורא דמבחנת בציר משיעורא דפעוטות אם כן היה מקום ויותר קרוב לומר דשיעורא דרב יהודה קדים לשיעורא דפעוטות ואם כן נפלנו במבוכה שיהיו רב יהודה ורב חסדא חולקין בסברות הפוכות. אמנם אם נאמר דשיעורא דמבחנת דקתני בריתא היינו שיעורא דפעוטות אם כן יש מקום לומר גם כן דשיעור' דרב יהודה דקאמר חפץ ומחזיר לאחרשעה שזוכה לאחרים היינו עונת הפעוטות ושיעורן שוה לזכות לאחרים ולמקחן מקח. איברא שעדין יש מקום לומר דנהי דלהתגרש ולמקחן מקח הוי חד שיעורא דהיינו עונת הפעוטות אבל מכל מקום שיעורא דחפץ ומחזירו לזכות לאחרים קדים ולכן ראו התוספות לומר דאית לן למימר דשיעורא דכל מבחנת בין גיטה לדבר אחר היינו שיעורא דפעוטות דבזה הרוחנו שנוכל לומר דכי היכי דשיעורא דמבחנת בין גיטה דברייתא ושיעורא דפעוטות תרוייהו הוו חד שיעורא ה"נ שיעורא דרב יהוד' לא קדים לשיעורא דפעוטות. ובזה אתי שפיר דפלוגתייהו דרב יהודה ורב חסדא לא הוי בסברות הפוכות ואף על פי שהיה אפשר לומר דשיעורא דרב יהודא קדים לשיעורא דפעוטות מכל מקום כיון דאמרי' דשיעורא דמבחנת היינו שיעורא דפעוטות והיינו דקאמרי התוספות והשתא אי שיעורא דרב יהודה וכו' כלומר והשתא דאמרינן דשיעורא דמבחנת ושיעורא דפעוטות חדא נינהו אי אמרינן דשיעורא דרב יהודה קדים לשיעורא דפעוטות היה סברת רב יהודה הפוכה לגמרי מדרב חסדא וכונתם לומר דכיון דבמה שאמרו דשיעורא דמבחנת היינו שיעורא דפעוטות נוכל לומר גם כן דשיעורא דחפץ ומחזירו לאחר שעה היינו שיעור' דפעוטות ובזה נרויח שלא יהיה סברת רב יהודה הפוכה לגמרי מדרב חסדא דאי אמרינן דשיעורא דרב יהודה קדים לשיעורא דפעוטות נפלנו במבוכת מחלוקת בסברות הפוכות שהוא דוחק וזרות גדול.
ומלתא אגב אורחיה ראיתי לכתוב מה שירא' לע"ד שיש לדקדק בפשטא דשמעתא כי הנה לפרש"י שפירש דמאי דפליגי רב יהודה ורב חסדא אי קטן זוכה לאחרים היינו דלרב יהודה זוכה מדרבנן ולרב חסדא אפילו מדרבנן אינו זוכה אבל מדאורייתא לכ"ע לא זכי ודלא כפי' התוספות דסבירא להו דפלוגתא דרב יהודה ורב חסדא הוי אי זוכה לאחרים מן התורה דלפי' קשה דמאי משני למאי דפריך רב חנינא וורדאן מההיא דכיצד משתתפין דשאני שתופי מבואות דרבנן דכיון דלרב חסדא אפי' מדרבנן אינו זוכה לאחרים א"כ היכי זוכה לאחרי' בשיתופי מבואות דנהי דהוו מדרבנן מ"מ כיון דס"ל דאפילו מדרבנן אינו זוכה לאחרים אם כן אכתי קשה ההיא דכיצד משתתפין. והנה הר"ן ז"ל בהלכות רצה לישב זה לפרש"י יעויין שם.
ויראה דעדין יש להקשות במאי דקאמר בגמרא אישתיק וורדאן מאי הוה ליה למימר כל דתקון כעין דאורייתא תקון. דיראה שיש להחמיר בענין איסור טלטול במבוי להכניס ולהוציא מרשות היחיד לתוכו כי היכי דמדאורייתא יש להחמיר באיסור הכנסת והוצאת מרשות היחיד לרשות הרבים ואם כן היכי קתני דמזכה לה' על ידי שפחתו דהא כיון דאפילו לרב יהודה אינו זוכה לאחרי' מן התורה א"נ /א"כ/ גבי מבואו' כיון דאיסורא דעבוד בהו רבנן הוי כשל תורה אם כן היכי מצי לשתף ולזכות על ידי קטן כיון דמן התורה אינו זוכה. ותו איכא לאתמוהי לפרש"י בהא דפריך רב אוייא מההיא דמעשר דמשמע דלא פריך אלא לרב חסדא דלפי פירושו דסבירא ליה דאפילו לרב יהודה לית ליה זכייה מן התורה לאחרים אלא מדרבנן אם כן אפילו לרב יהודה נמי תקשי ליה מהך דמעשר דמשמע מינה דאפילו מן התורה זוכה.
ותו איכא למידק דמאי פריך מהא דמעשר דאין להוכיח מההיא דמעשר דקטן זוכה לאחרים דלעולם אימא לך דבעלמא קטן אינו זוכה לאחרים והכא שאני דכיון דזכתה במעות שנתן לה אדוניה כדין קטן זוכה לעצמו אם כן יכולה לפדות המעשר וזוכה לאחרי' דהיינו אדוניה דאדעתא דהכי פדתה דכיון שיכולה לפדות לעצמה וכיון שסמוך על שלחנה שלהם שלו שחוזרים ונותנים לו. ותו איכא למידק דאמאי לא פריך רב חיננא וורדאן מהא דמעשר דבשלמ' רב אוייא ניחא דלא פריך מההיא דמבואות דאיכא לשנויי שאני שתופי מבואות דרבנן אבל לרב חיננא דפריך מהתם ולא הוה מפליג דשאני שתופי מבואות אם כן קשה אמאי לא פריך נמי מהא דמעשר.
ואפשר לתרץ זאת הקושיא האחרונה כי הנה הר"ש ז"ל בפי' ממסכת מעשר שני כתב עלה דמתני' דמערימין על מעשר שני מכח קושיא שהקשה דמאי דפריך הכא רב אוייא הוי ברייתא ולא הוי מתניתין דמסכת מעשר שני וכיון שכן וכל /נוכל/ לומר דלרב חיננא הך ברייתא לא הוה שמיע ליה ומשום הכי לא פריך מינה.
ואיכא למידק במה שכתב הר"ש שם דלפי מאי דקתני במתניתין משמע דקטן אינו זוכה אלא לעצמו אבל לאחרים לא מדקתני הילך מעות אלו ופדה לך מעשר שני ובהך ברייתא דפריך מינה רב אוייא משמע מינה דזוכה אפילו לאחרים. נאם הצעיר שלמה הכהן.
@שו"ת מהרש"ך חלק ב סימן רלד
שאלה ראובן נשא אשה וילד' לו ארבע בנות וכלן הגיעו לפרקן והשיאן בעושר וכבוד אשר נתן לו האלקים ובהגיע תר נערה ונערה לבא אל אלוף נעוריה מלבד הנדוניאו' שנתן להן אביהן אמן מדעתה הגמור ורצונה המוחלט נתרצתה ונתפייסה ונתנה לכל אחת מהבנות בנותיה הנז' מנדונייתה שמוש ערסא מכלי פשתן שהיו לה ובראות ראובן שעדין לא קיים פריה ורביה כי לא היה לו בן זכר בין הבנות הנז' נשא אשה אחרת להבנות ממנה בנים זכרים ומה' אשר לו נתכנו עלילות אשר רחם עליו היתה זאת שילדה לו בנים האשה השנית אשר לקח והראשונה נתקנאה בחברתה צרתה ואמרה לבעלה שלם תשלם לי כתובתי משלם כי אי אפשי לשבת עוד עמך כיון שנשאת אשה אחרת לצרור עלי בחיי אף הוא משיב לה אם נשאתי אשה אחרת מאתך היתה נסבה שעמדת מלדת ולא היו לי בנים על כן נשאתיה ועכ"ז לעשות רצונך חפצתי לשלם לך כל סכי כתובתך בלתי אם הכלי פשתן אשר ברצונך הגמור נתת מנדוניתך לבנותיך איני רוצה לתת ליך ומה שכתוב בכתובתך ודא נדוניא דהנעלת מבית אביה ואמה די ליך שאשלם כל השאר יורנו מורנו מורה צדק הדין עם מי אם הוא עם האיש או עם אשתו ושכרו כפול מן השמים.
תשובה הנה באשה המוכרת או נותנת לבעלה קרקע או מטלטלין מנכסי צאן ברזל כתב הרמב"ם ז"ל פכ"ב מהלכות אישות שלא קנה בעלה ואפילו אם קנו מידה ברצונה חוזרת בכל עת שתרצה. והטעם כמו שכתב הוא ז"ל שכל שנתנה לבעלה מנכסי נדוניתה הקיימין יש לה לומר נחת רוח עשיתי לבעלי אבל אם מכרה או נתנה לאחרי' כתב שלא עשתה ולא כלום. וכתב הרב המגיד ז"ל דהיינו היכא שלא רצה הבעל ולא הסכים למעשיה אבל אם הבעל רצה לקיים והסכים למעשיה מכרה ומתנתה קיים דה"ל קנו מן האשה וחזרו וקנו מן האיש. והנה בנ"ד יר' דאלו המטלטלים שנתנה האשה הזאת לבנותיה מנדונייתה כמו שבא בשאלה כיון ששתק בעלה ונתרצה במה שנתנה מתנתה קיימת. אמנם יר' דמאי דאמרי' שמתנתה קיימת היכא שהסכים הבעל למעשיה היינו דוקא לומר שזכה המקבל מתנה במה שנתנה האשה דכוותה בנ"ד שזכו הבנות במה שנתנה להן אמן. אבל מכל מקום שעבוד הכתובה עדין הוא על הבעל ומה שנתנה נתנה והבעל חייב לשלם בשעת הגיבוי כל מה שקבל עליו אחריות שעבוד כתובתה זולת אם קנו ממנה בשעה שנתנה לאחרים שמחלה לבעלה השעבוד שנשתעבד. דומה למה שכתב הרמב"ם ז"ל בפרק הנז' וז"ל שם נכסי צאן ברזל שאבדו או שנגנבו ומחלה האשה אותם לבעלה וקנו ממנה בעדים יראה לי שאינה יכולה לומר נחת רוח עשיתי לבעלי וכו'. וכתב הרב המגיד ז"ל על זה מה שכתב וכונתו היא לומר שהרמב"ם ז"ל מחלק ממתנה בגופן למחילה בשעבודה ונהי דמתנה בגופן אינה מועלת ואפילו אם קנו מידה יכולה לומר נחת רוח עשיתי לבעלי מכל מקום מחילה בשעבודן אם קנו מידה אין לה עליו כלום. אם כן בנדון דידן נמי אם לא קנו מיד האשה שאין לה על בעלה שום תביעה מסך המתנה שנתנה לבנותיה עדין נשאר לה תביעה על נכסי בעלה לגבות בשעת הגיבוי. מכל מקום יראה שזאת האשה התובעת מבעלה שיפרע לה כל כתובתה משלם לא צדקה בתביעתה בין כך ובין כך כי הנה לא נתברר בשאלה אם תובעת להתגרש ושיפרע לה כל סכי כתובתה כמו שכתוב בשטר כתובתה שכת' לה או אינה רוצה להתגרש אלא רוצה שיפרע לה כתובת' אם הבעל אינו רוצה לגרשה אין לה עליו כלום וכל תביעותיה עליו אינם כלום לכן אם תתרצה ותתפייס האשה הזאת לנכות מהסך הכתוב בכתובתה אותם המטלטלים שנתנה לבנותיה הרי טוב ואם לאו אין לה שום טענה על בעלה עד שתתגרש או תתאלמן ח"ו וכל זה פשוט. נאם הצעיר שלמה הכהן.
@שו"ת מהרש"ך חלק ב סימן רלה
עמדתי על כל פרטי השאלה אשר שאלו שלמי אמוני הלת תהלת קהלת ק"ק טירייא יע"א האם יהיו רשאים להתיר ההסכמה אשר הסכימו לתת עשרים לבנים ולא יותר למי שיהיה ראש ישיבה ואם שאר החברים נכללים בכלל ההסכמה הנז' לבלתי יהיו נלכדים ברשת החרם שקבלו בהסכמה הנז'. וזאת תשובתי ראיתי מה שכתב על ענין שאלה זאת החכם השלם ברוך גדול דעה נאה לצדיקים ונאה לעולם כככבים בהלם הפוסק נר"ו ועם היות כי האריך בכל הפרטי פרטיים דשייכי לדין זה ולא היה צורך עוד לכתוב מכל מקום להפיק רצון השואל ראיתי לכתוב שורותים אלו.
ואומר כי שמעתי לשמע אזן גדולת מעלת תהלת ק"ק טירייא יע"א בחסידות ויראת ה' היא אוצרם ובפרט אחרי שבאו הבנים בני יצ"ו ימלא פיהם תהלתם וצדקתם עומדת לעד. ולזה נוראות נפלאתי מזאת ההסכמה שעשו שלא להוסיף למי שיהיה ראש ישיבה יותר מעשרים לבנים בפרס למודו בישיבה כי האמת כפי חשיבות מעלתם לא היה להם לעשות הסכמה כזאת כי היה להם להניח פרס הישיבה לפי המשך הזמן כפי הצורך. לכן אומר כי זאת ההסכמה אפשר שלא חלה מעיקרא כמו שכתב החכם השלם נר"ו ואם תמצא לומר שחלה ראוי לבטלה ולהתירה ואין שום ספק אצלי שמה שהתנו בהסכמת התקונים שעשו שמי שיעלה על לבו להתירה ולמצא עתה להתרא שיהיה מחורם ומנודה וכו' כמו שבא בשאלה לא עלה מעולם על לבם להטיל זה התנאי בפרט הנוגע לפרס אשר הסכימו בנתינת הפרס לראש הישיבה זולת על שאר הפרטים לקיים מעות ההקדש שלא יבא לידי הפסד. ועוד אומר כי לע"ד דלענין התרת אותם הפרטים שהסכימו לקיים מעות ההקדש שלא יבאו לידי הפסד דל מהכא התנאי שהתנו שלא להתיר אלא אפילו אם לא היה שום תנאי רק הסכמה עשויה כשאר חרמי צבור אין מקום להתיר שיר' שיש צד אסור בהתרתם יען שכונת ההסכמה הנז' היתה לחוש שלא יבאו מעות ההקדש לידי הפסד ועתה אם ירצו להתירה נראה שאין חוששין להפסד ההקדש והוא עון פלילי.
והנה הריב"ש ז"ל בסימן קע"ז אחר שכתב כל מה שכתבו הפוסקי' ז"ל להקל בענין חרמי צבור על פי מנהגם שנהגו כתב וז"ל מכל מקום אם היה הנדר גדר לרבים או סייג לתורה ולדבר מצוה אין רשאים להתיר אפילו יסכימו כלם. ונתן טעם לדבריו מההיא דאמרינן בירושלמי דחד בר נש נדר דלא מרווחנא אתא לקמיה דרבי יודה בר שלום וכו' עד אמר ברוך שבחר בהם שאמרו צריך לפרוט את הנדר וסיים דבריו ואמר ז"ל ואין לומר בזה שכיון שעל דעתם נשבעו שהם יתירו ברצונם אף לדבר אסור שאין דעת הקהל שיתקבצו הקהל למישרי איסורא ותהיה ממש בהסכמתם. ואין צריך לומ' אם נדרו על דעת המקום שהוא נסכם עמהם בנדר שהוא לדבר מצו' ואינו נסכם בהתר להתי' האסו'.
באופן שיראה לע"ד לומר כדי להסכים על כל מה שכתב החכם השלם הפוסק נר"ו כי במה שהסכימו הק"ק בענין נתינת פרס הראש ישיבה היה מקום לומר שלא היה צורך להתרא כמו שיפה כתב החכם השלם הפוסק נר"ו. ועוד אני מוסיף לומר לענין מה שבא בשאלה שאם מה שכתוב בהסכמה שלא יוסיפו למרביץ תורה יותר מעשרים לבנים אם שאר חברי הישיבה נכללים בהסכמה זאת שלא להרבות הפרס שלהם מכל שכן שאם למרביץ תורה אינם רשאים להוסיף כל שכן לשאר החברים או אפשר כי יען שיש למרביץ תורה הכנסות אחרות מה שאין כן לחברים אחרים אינם נכללים בכלל ההסכמה. אומר כי אין שום ספק אצלי כי מאחר שלא נכתב בהסכמה שיעור מוגבל שלא להרבות עליו כי אם לענין פרס ראש הישיבה אין לנו להוסיף על ההסכמה ולומר ששאר החברים נכללים בהסכמה זאת מחמת אמדנא.
והאמת שיש מחלוקת קדומה אי מהני האמדנא להוסיף על לשון ההסכמה. והנה מהרר"י ן' לב זלה"ה כתב בספרו השני שאלה פ' עמד על זאת החקירה וכתב מה שכתב הרב הגדול כמהר"ר דוד הכהן זלה"ה יע"ש. והעלה דיש סברות חלוקות בזה מכל מקום אפילו דבעלמא באותו הנדון שכתבו אותם הרבנים הנז' שם זלה"ה נאמר דמהני האמדנא להוסיף על לשון ההסכמה מכל מקום בנדון דידן יש טעם מספיק שלא תועיל האמדנא להוסיף על לשון ההסכמה וק"ל. והאמת כתבתי מה שכתבתי עם היות כי קשה אצלי לצייר איך נסתפקו בזה הענין כי איך אפשר שאינם זוכרים מתקני ההסכמה הזאת אשר הם חיים עדנה אם כונו בהסכמה זאת לכלול גם לשאר החברים או לא. לכן אומר דרך כלל מהיות טוב אל תקרי רע דטוב הדבר שיתירו זה הפרט מנתינת הפרס והתרתם תהיה התרה בלי שום פקפוק ומכשול כי אם אדרבא יעשו בזה הטוב והישר יכשר בעיני אלקים ואדם. אמנם לענין שאר הפרטי' שבאו בהסכמה לתקן שלא יבאו מעות ההקדש לידי הפסד ירא אני להתירם באין ספק אצלי שאינו נכון להתירם כי יש חשש אסור מכשול ח"ו בדבר ונכון לק"ק טירייא יע"א המפורסם בחסידו' ויראת ה' לקיים ההסכמה ושלא להתירה היכא דנפיק מינה חורבת מכשול נדנוד עביר' ולבטל הסכמה שבבטולה תגדיל ותאדיר כבוד והוד התורה כמשפטם כל הימים. סוף דבר כל דברי החכם השלם הפוסק נר"ו הם האמת והצדק. נאם הצעיר שלמה הכהן.
@שו"ת מהרש"ך חלק ב סימן רלו
שאלה יתמי ראובן ירשו מאביהן שטר חוב אחד ששמעון חייב לו כך מעות לזמן והשטר היה כתוב וחתום בעדי' נאמנים אלא שאין נאמנות בשטר הנז' ובאו יתמי ראובן ותבעו החוב ההוא משמעון /ושמעון/ טוען ואומר שכבר נפרע אביהם מהשטר חוב הנז' בחיים חייתו והיתומים הנז' מודים ואומרים שאמת שנפרע מקצתו ומקצתו נשאר חייב יורנו מורנו גאוננו גאון ישראל אם היתומי' נאמנים עם השטר שבידם וחייב שמעון לפרוע להם תביעתם או אם יהיה שמעון נאמן בשבועתו שכבר השטר פרוע ויהיה פטור. ותהי משכרתו שלמה מעם ה'.
תשובה הנה בדין מלוה שמת ובאין היורשין לתבוע בשטר שאין בו נאמנו' שהניח להם מורישן וטען הלוה פרעתי כתב הטור ח"מ סי' פ"ב וז"ל כיון דקילא שבועה זו שהרי אין פותחין בה אם לא שישאל הלוה תחלה לפיכך נוטלין היורשין בלא שבועה. ורב שר שלום כתב כיון שאין המלוה כאן שיוכל לישבע נשבע הלוה היסת ונפטר. ורב אלפס כתב שהיורשין נשבעין שבועה שלא פקדנו אבא ושלא מצאנו בין שטרותיו ששטר זה הוא פרוע ונוטלין וכן עקר עכ"ל.
ואיברא שאם מה שכתב הטור בשם רב שר שלום לא היה שום פוסק אחר שיסבור כסברתו לא היה מקום לפטור לשמעון וחייב לפרוע ליתומי' כל החוב הכתוב בשטר שהניח להם אביהם ואינו יכול לטעון ולומר קים לי כרב שר שלום דהלכה רווחת מה שכתב הרב מוהר"י קולון זלה"ה דאין המוחזק יכול לומר קים לי כפלוני הגאון היכא שכל חכמי ישראל חולקים עליו. אמנם ממה שכתב רבנו האיי בתשובה דרבי שמעון קיירא סבירא ליה כסברת רב שר שלום יראה דיש מקום לשמעון להפטר מהיתומים בטענתו שטוען שהשטר הוא פרוע ונפטר בשבועתו שישבע ויכול לומר קים לי כרב שר שלום ור' שמעון קיירא דמלתא דפשיטא היא דיכול לומר המוחזק קים לי כהני תרי רבוותא דמסייעו לי אף על גב דהוו מיעוטא דמיעוטא לגבי שאר כל הפוסקי' דפליגי עלייהו. כך היה נראה לי לכאורה.
אמנם כד מעיינן יראה שהדין עם היתומים וגובין מהלוה השטר שהניח להם דיראה שיש טעמי' רבים דאין מקום ללוה להפטר מהיתומי' בטענת קים לי כרב שר שלום ורבי שמעון קיירא כמו שאבאר בס"ד. הטענה הא' היא כי הנה יראה שסברת רב שר שלום דחאוה שאר הפוסקים בשתי ידים והנה בעל התרומות נתן טעם לדחות דברי רב שר שלום ואמר דלא מסתברא כרב שר שלום דטענת שטרך בידי מאי בעי טענה אלימתא היא. איברא שכפי הנראה ממה שכתבו ההגהות פי"ד מה' מלוה יראה דסבירא להו דהך טענה דשטרך בידי מאי בעי לא הויא טענה אלימתא לענין הלואה אלא לענין פקדון וז"ל שם בדין התובע את חברו לפרעו וטען הלוה שפרע וכו' עד טען הלוה ואמ' ישבע לי ואף על גב דגבי מפקיד אצל חבירו בשטר שייך לומר שטרך בידי מאי בעי היינו דוקא גבי פקדון אבל גבי מלוה איכא למימר אפשיטי דספרא וכו' הנה שהוקשה להם דלמה משביעין את המלוה כיון שהשטר קיים בידו ויכול לומר שטרך בידי מאי בעי וניחא להו במה שכתבו דלא מהני טענת שטרך בידי מאי בעי אלא דוקא לענין מפקיד. ואומר דגם אם נניח דאין לדחות סברת רב שר שלום בטענת שטרך בידי מאי בעי מכל מקום יראה דיש לדחותה כמו שדחאוה כל הפוסקים מטעמים אחרים דהנה יראה דיש ליפות כח היתומים מכח אביהם המורישן דמשום האי טעמא ק"ל דטענינן להו כל מאי דמצי אבוהון למטען.
וגדולה מזו כתבו התוספות פ' שבועת הדיינין דאפילו מאי דלא מצי אבוהון למטען טענינן להו וז"ל שם בדין האי מאן דאפיק שטרא על חבריה וטען פרוע הוא אמרינן ליה זיל שלים וכו' עד ומה בין זה לפוגם וא"ת תיקשי ליה אמתני' דהבא ליפרע וכו' יע"ש. איברא דאיכא מילתא דאף על גב דמצי אבוהון למטען לא טענינן להו כדאיתא בגמ' פ' המוכר את הבית גבי שטר כיס היוצא על היתומים דלא טענינן ליתמי נאנסו אף על גב דהוה מצי אבוהון למטען התם היינו טעמא משום דטעמא דנאנסו הוי מלתא דלא שכיח ומלתא דלא שכיח לא טענינן ליתמי אמנם מלתא דשכיח טענינן ליתמי אף על גב דלא הוה מצי אבוהון למטען כמו שכתבו התוספות. אם כן איך יעלה על הדעת לומר שיתומי המלוה המוציאין שטר על הלוה וטוען פרעתי דלא אמרינן ליה זיל שלים כי היכי דאם היה אביהם המוציא אי הוה טעין הלוה פרעתי אמרינן ללוה שלים ומהיכא תיתי לפטור ללוה מן היתומים בשבועה שישבע. ואין לטעון ולומר דהיינו טעמא דאין ליפות כח היתומים בדין זה ויש לגרוע כחם מכח אביהם דדוקא כשאביהן קיים ויכול לטעון בריא להכחיש את הלוה אמרינן ללוה זיל שלים ומוציא מיד הלוה אבל ביתומים המוציאין השטר שהיה להם אביהם /מאביהם/ ואינם יכולים לטעון טענת בריא שהשטר אינו פרוע והלוה טוען ברי שהוא פרוע טענת הלוה עדיף. והנה כתב הטור ח"מ סי' נ"ט וז"ל מלוה שהוציא שטר חוב מקויים וטוען הלוה שהוא פרוע והמלוה אומר איני יודע צריך להחזיר לו שטרו יראה מכאן דכיון שהלוה טוען ברי והמלוה אינו יודע ברי דלוה עדיף לזה אומר דאין להוכיח ממה שכתב הטור לגרוע כח היתומים כיון דאינם באים אלא בטענת שמא והלוה בא בטענת ברי שהרי כתב הטור דטעמא דהיכא שהמלוה הוציא שטר מקויים והלוה טוען פרוע הוא וכו' צריך להחזיר לו שטרו הוי מטעם שהיה לו לידע ואם כן גבי יתומים שאין טעם לומר שהיה להם לידע טענינן להו שהשטר אינו פרוע כי היכי דהוה אבוהון מצי למטען ומלתא דפשיטא שיש לחלק היכא שהשמא הוא גרוע שהיה לו לידע שיש מקום לחשוד שיש צד רמאות בדבר להיכא שהשמא אינו גרוע דהיינו שלא היה לו לידע. והנה הרא"ש ז"ל בפסקיו פ' הכונס כתב לתרץ מה שיש להקשות על ההיא עובדא דירושלמי בחד גברא דאפקיד גבי חבריה חד שק צרור ואירעו אונס האי אומר מטכסא הוא מלא וחד אמר שמא סוגין הוא מלא ואמרינן שישבע המפקיד ויטול ואמאי לא אמרינן הוה ליה מחוייב שבועה ואינו יכול לישבע ומשלם וז"ל דליכא לחיוביה משום מחוייב שבועה ואינו יכול לישבע דלא אמרינן הכי אלא כשיש טענת רמאות כגון חמשין ידענא וחמשין לא ידענא שהיה לו לידע אם היה מחוייב לו אבל הכא לא היה לו לנפקד לידע במה היה בכיס וכו' אלא שתקנת חכמים הוא שעשו במפקיד שישבע ויטול כמו שתקנו בנגזל וכו'. ואם כן בנ"ד אף על גב שהיתומים אינם יכולים לטעון טענת בריא לא יגרע כחם כיון שלא היה להם לידע. באופן שמזה הטעם יראה לומר דלא מסתבר מה שכתב רב שר שלום. זאת ועוד אם באנו לעמוד על פשטא דשמעתא דפ' כל הנשבעין דמייתי גמרא עלה דמתני' דקתני וכן היתומים לא יפרעו אלא בשבועה דיראה דאין מקום לישבה לסברת רב שר שלום.
ויש לתמוה על הרב המגיד שכתב פי"ז מה' מלוה ולוה אחר מה שכתב בפירושא דשמעתא שהרב בעל העיטור רצה להוכיח מכאן דלא שקלי היתומים מלוה בשבועת היורשים. ומלתא אגב אורחיה אמינא דגם בעל העיטור מסכים לסברת רב שר שלום. והנה טרחתי לישב הסוגיא לסברת רב שר שלום ואני בעניי איני רואה מקום להוכיח מה שכתב בעל העיטור אדרבה יראה דיש להוכיח שלא כדבריו. והנה מתחלת הסוגיא יראה שיש להקשות עליו ממאי דפריך גמרא ובעי ממאן אילימא מלוה אביהן שקיל בלא שבועה ואינהו בשבועה פשטא דהך מלתא יראה דלא כרב שר שלום דלדידיה לא הוה ליה לאקשויי הכי דמשמע דדין הוא שיטלו היתומים בלא שבועה ואדרבה ה"ל לאקשויי דאמאי יפרעו מן הלוה. ואם נראה לדחוק לפי סברתו ולומר בחדא מתרי אנפי או דכוונת המקשה להקשות דאי אפשר לומר דמאי דקתני מתניתין וכן היתומים לא יפרעו דהוי מלוה ואה"נ דהוה מצי לאקשויי דטעמא דלא מצינן למימר דהוי מן הלוה הוי מטעמא דמן הלוה דינא הוי דלא שקלי יתומים ולא חשש להקשות כן דאפי' את"ל שיש ליפות כח היתומים אפ"ה לא מצי קאי אלוה דהשתא אבוהון שקיל בלא שבועה ואינהו בשבועה. באופן דמכל מקום לא מצי קאי אלוה. או אפשר לומר דנהי דהמקשה הקשה דהיתומים שקלי מן הלוה בלא שבועה מכל מקום המתרץ דחה סברתו כיון דלא משני דמאי דקתני וכן היתומים לא יפרעו אלא בשבועה הוי מלוה וכגון דקא טעין לוה דלשתבעו ליה והוה עדיף לאוקומי מתניתין בהך אוקמתא דהויא אוקמתא רויחא מלאוקומי דמאי דקתני וכן היתומים דהיינו יתומים מן היתומים דנראה כמוסיף ומגיה לשון המשנה יראה דסבירא ליה דאי אפשר לאוקומי מתני' דוכן היתומים דהיינו ביתומים הבאים לגבות מן הלוה דאין היתומים נפרעים מן הלוה אלא הלוה נשבע היסת ונפטר. כנלע"ד לפרש זאת ההלכה לסברת רב שר שלום וכל זה הוא דוחק. שהרי כתב ה"ה ז"ל דבר נאה ומתקבל למה לא תירץ המתרץ דהוי בבאין לגבות מן הלוה באופן שיש לדחות סברת רב שר שלום. ועוד יראה לע"ד שיש להקשות קושיא חזקה לסברת רב שר שלום והוא ממאי דקאמר בגמ' ל"ש אלא שמת מלוה בחיי לוה ואחר כך מת לוה ובאים יתומי המלוה ליפרע מיורשי הלוה לא יפרעו אלא בשבועה והשתא אי אמרת בשלמא דהיכא דמת המלוה ובאין יורשי המלוה ונפרעין מן הלוה ולא מהני ליה טענת פרעתי אתי שפיר דהיכא שמת הלוה אחר שמת המלוה דהשתא הני יתומים לא יפרעו אלא בשבועה ובשבועה מיהא שקלי אלא אי אמרת כסברת רב שר שלום דסבירא ליה דאי טעין הלוה פרעתי לא שקלי מידי יורשי המלוה אם כן השתא שמת הלוה אמאי שקלי יורשי המלוה מיורשי הלוה ואמאי לא טענינן להו דהאי שטרא פרוע הוא כי היכי דהוה מצי למטען אבוהון בלי ספק זאת הקושיא היא גדולה ועצומה לדחות סברת רב שר שלום. ועוד יש לדחות סברת רב שר שלום ממה שכתב בעל התרומות שער ב' דגרסינן בירושלמי שאם פגמו בנו לא ישבע שתקנה שהתקינו בו התקינו ובבנו לא התקינו ובודאי דמאי דקאמר שאם פגמו בנו היינו שהלוה טוען פרעתי לאביך והבן טוען לא פרעת אלא מקצתו דהיינו פגמו דאי מיירי שהלוה טוען לבן פרעתיך והבן טוען לא פרעתני אלא מקצתו אמאי לא ישבע הבן דמאי שנא ממלוה דעלמא הפוגם את שטרו והשתא אם איתא לדרב שר שלום היכי קאמר דאם פגמו בנו לא ישבע דמשמע דשקיל בלא שבועה והא לדידיה כל היכא שהלוה טוען פרוע לא שקלי יתומי מלוה מהלוה מידי אלא הלוה נשבע ונפטר. סוף דבר לא ימצא מקום להעמיד סברת רב שר שלום והנמשכים לסברתו באופן דאף על גב דבכל דכתאה הוי דינא שיכול המוחזק לומר קים לי וכו' מכל מקום בהך דינא לא יעלה על הדעת לסייע ללוה המוחזק בסברא דחויה תכלית הדחוי. ועוד אני מוסיף לומר שאם לא היו כאן אלא ב' סברות מהפוסקים החולקים בדין זה עדיין היה אפשר לומר שיש מקום לסייע ללוה המוחזק שיוכל לומר קים לי כרב שר שלום והמסכימים לסברתו אף על פי שיהיו מיעוטא לגבי שאר כל הפוסקי' החולקים עליהם וגם אף על פי שתהיה סברתם דחויה אך אמנם רואה אני שיש כאן ג' סברות בפלוגתא דהך דינא השתי סברות חולקות מן הקצה אל הקצה דהיינו סברת י"א שכתב הטור דכיון דשבועה זו קילא נוטלין היורשין בלא שבועה וסברת רב שר שלום המנגדת מן הקצה אל הקצה דסבירא ליה שהלוה נשבע ונפטר.
והנה סברת רב אלפס והרמב"ם ורבוותא אחריני דסבירא להו סבר' שלישית מכרעת והיינו שהיורשין נשבעין ונוטלין וכיון שיש כאן ב' סברות חולקות מן הקצה אל הקצה ועוד יש סברא שלישית מכרעת נקטינן כדברי המכריע דהיינו סברת הרי"ף והרמב"ם ז"ל. ויש מקום להכריע זה מההיא שמעתא דס"פ בית כור דמייתי גמרא עלה דההיא ברייתא דתנו רבנן ג' שירדו לשום וכו' שפסקו הפוסקים דהלכה כת"ק דסבירא ליה אחד אומר במנה ואחד אומר בעשרים סלעים וא' אומר בל' סלעים וטעמא דמלתא כדמפרש בגמרא משום דאמר מלתא מציעתא באופן שגם מזה הטעם יש לסייע ליתומים שיגבו השטר שהניח להם אביהם על שמעון. ועוד יראה לע"ד לומר טעם אחר לקיים זה השטר ושיגבו היתומים בו החוב הנז' והוא דכיון שנתפשט המנהג לכתוב בכל השטרות נאמנות אם כן כשיבא לפנינו אי זה שטר שאין בו נאמנות אמרינן אף על פי שלא נכתב כמו שנכתב דמי והנה כתב הרא"ש ז"ל בתשובת שאלה הביאו הטור ח"מ סימן ס"א וז"ל וכל דבר שנהגו בו בני המדינה לכתוב הן נאמנות הן כתבוה בשוקא הן שאר שופרי דשטרי שכבר נהגו הסופרים לכתוב כל מי שמקנה בסודר לכתוב שטר דעתו שיכתבוהו כמנהג המדינה ואין צריך לפרש וכו'. ועוד כתב הטור /ח"מ/ בסוף סימן מ"ב וז"ל כל הלשון שרגילין לכתוב בשטרות אפילו אינו מתיקון חז"ל אלא לשון הדיוט שנהגו לכתוב במקום ההוא הולכין אחריו ואפילו לא נכתב דנין אותו כאלו נכתב. ודברים אלו הם לקוחים ממאי דמייתי גמרא פ' המקבל כל הנהו תנאי דדרשי לשון הדיוט וכתבו התוספו' והרא"ש ז"ל שאף על פי שלא נכתב כמאן דנכתב דמי דאי דוקא בנכתב פשיטא מה היה דורש. ורבוותא אחריני טובא מסכימים לפרש הך מלתא דהיה דורש לשון הדיוט כפירוש התוספות והרא"ש ז"ל כמו שהביאם הרב הגדול מוהר"י קארו ז"ל בסימן הנז' וגם תירץ מה שקש' בדברי הרמב"ם ז"ל פי"ו מה' אישות.
סוף דבר בהא סלקינן בהך דינא שמכל הטעמים שכתבנו יש כח וזכות ליתומים לגבות השטר חוב בשלמות משמעון הנז'. נאם הצעיר שלמה הכהן.
@שו"ת מהרש"ך חלק ב סימן רלו
שאלה יתמי ראובן ירשו מאביהן שטר חוב אחד ששמעון חייב לו כך מעות לזמן והשטר היה כתוב וחתום בעדי' נאמנים אלא שאין נאמנות בשטר הנז' ובאו יתמי ראובן ותבעו החוב ההוא משמעון /ושמעון/ טוען ואומר שכבר נפרע אביהם מהשטר חוב הנז' בחיים חייתו והיתומים הנז' מודים ואומרים שאמת שנפרע מקצתו ומקצתו נשאר חייב יורנו מורנו גאוננו גאון ישראל אם היתומי' נאמנים עם השטר שבידם וחייב שמעון לפרוע להם תביעתם או אם יהיה שמעון נאמן בשבועתו שכבר השטר פרוע ויהיה פטור. ותהי משכרתו שלמה מעם ה'.
תשובה הנה בדין מלוה שמת ובאין היורשין לתבוע בשטר שאין בו נאמנו' שהניח להם מורישן וטען הלוה פרעתי כתב הטור ח"מ סי' פ"ב וז"ל כיון דקילא שבועה זו שהרי אין פותחין בה אם לא שישאל הלוה תחלה לפיכך נוטלין היורשין בלא שבועה. ורב שר שלום כתב כיון שאין המלוה כאן שיוכל לישבע נשבע הלוה היסת ונפטר. ורב אלפס כתב שהיורשין נשבעין שבועה שלא פקדנו אבא ושלא מצאנו בין שטרותיו ששטר זה הוא פרוע ונוטלין וכן עקר עכ"ל.
ואיברא שאם מה שכתב הטור בשם רב שר שלום לא היה שום פוסק אחר שיסבור כסברתו לא היה מקום לפטור לשמעון וחייב לפרוע ליתומי' כל החוב הכתוב בשטר שהניח להם אביהם ואינו יכול לטעון ולומר קים לי כרב שר שלום דהלכה רווחת מה שכתב הרב מוהר"י קולון זלה"ה דאין המוחזק יכול לומר קים לי כפלוני הגאון היכא שכל חכמי ישראל חולקים עליו. אמנם ממה שכתב רבנו האיי בתשובה דרבי שמעון קיירא סבירא ליה כסברת רב שר שלום יראה דיש מקום לשמעון להפטר מהיתומים בטענתו שטוען שהשטר הוא פרוע ונפטר בשבועתו שישבע ויכול לומר קים לי כרב שר שלום ור' שמעון קיירא דמלתא דפשיטא היא דיכול לומר המוחזק קים לי כהני תרי רבוותא דמסייעו לי אף על גב דהוו מיעוטא דמיעוטא לגבי שאר כל הפוסקי' דפליגי עלייהו. כך היה נראה לי לכאורה.
אמנם כד מעיינן יראה שהדין עם היתומים וגובין מהלוה השטר שהניח להם דיראה שיש טעמי' רבים דאין מקום ללוה להפטר מהיתומי' בטענת קים לי כרב שר שלום ורבי שמעון קיירא כמו שאבאר בס"ד. הטענה הא' היא כי הנה יראה שסברת רב שר שלום דחאוה שאר הפוסקים בשתי ידים והנה בעל התרומות נתן טעם לדחות דברי רב שר שלום ואמר דלא מסתברא כרב שר שלום דטענת שטרך בידי מאי בעי טענה אלימתא היא. איברא שכפי הנראה ממה שכתבו ההגהות פי"ד מה' מלוה יראה דסבירא להו דהך טענה דשטרך בידי מאי בעי לא הויא טענה אלימתא לענין הלואה אלא לענין פקדון וז"ל שם בדין התובע את חברו לפרעו וטען הלוה שפרע וכו' עד טען הלוה ואמ' ישבע לי ואף על גב דגבי מפקיד אצל חבירו בשטר שייך לומר שטרך בידי מאי בעי היינו דוקא גבי פקדון אבל גבי מלוה איכא למימר אפשיטי דספרא וכו' הנה שהוקשה להם דלמה משביעין את המלוה כיון שהשטר קיים בידו ויכול לומר שטרך בידי מאי בעי וניחא להו במה שכתבו דלא מהני טענת שטרך בידי מאי בעי אלא דוקא לענין מפקיד. ואומר דגם אם נניח דאין לדחות סברת רב שר שלום בטענת שטרך בידי מאי בעי מכל מקום יראה דיש לדחותה כמו שדחאוה כל הפוסקים מטעמים אחרים דהנה יראה דיש ליפות כח היתומים מכח אביהם המורישן דמשום האי טעמא ק"ל דטענינן להו כל מאי דמצי אבוהון למטען.
וגדולה מזו כתבו התוספות פ' שבועת הדיינין דאפילו מאי דלא מצי אבוהון למטען טענינן להו וז"ל שם בדין האי מאן דאפיק שטרא על חבריה וטען פרוע הוא אמרינן ליה זיל שלים וכו' עד ומה בין זה לפוגם וא"ת תיקשי ליה אמתני' דהבא ליפרע וכו' יע"ש. איברא דאיכא מילתא דאף על גב דמצי אבוהון למטען לא טענינן להו כדאיתא בגמ' פ' המוכר את הבית גבי שטר כיס היוצא על היתומים דלא טענינן ליתמי נאנסו אף על גב דהוה מצי אבוהון למטען התם היינו טעמא משום דטעמא דנאנסו הוי מלתא דלא שכיח ומלתא דלא שכיח לא טענינן ליתמי אמנם מלתא דשכיח טענינן ליתמי אף על גב דלא הוה מצי אבוהון למטען כמו שכתבו התוספות. אם כן איך יעלה על הדעת לומר שיתומי המלוה המוציאין שטר על הלוה וטוען פרעתי דלא אמרינן ליה זיל שלים כי היכי דאם היה אביהם המוציא אי הוה טעין הלוה פרעתי אמרינן ללוה שלים ומהיכא תיתי לפטור ללוה מן היתומים בשבועה שישבע. ואין לטעון ולומר דהיינו טעמא דאין ליפות כח היתומים בדין זה ויש לגרוע כחם מכח אביהם דדוקא כשאביהן קיים ויכול לטעון בריא להכחיש את הלוה אמרינן ללוה זיל שלים ומוציא מיד הלוה אבל ביתומים המוציאין השטר שהיה להם אביהם /מאביהם/ ואינם יכולים לטעון טענת בריא שהשטר אינו פרוע והלוה טוען ברי שהוא פרוע טענת הלוה עדיף. והנה כתב הטור ח"מ סי' נ"ט וז"ל מלוה שהוציא שטר חוב מקויים וטוען הלוה שהוא פרוע והמלוה אומר איני יודע צריך להחזיר לושטרו יראה מכאן דכיון שהלוה טוען ברי והמלוה אינו יודע ברי דלוה עדיף לזה אומר דאין להוכיח ממה שכתב הטור לגרוע כח היתומים כיון דאינם באים אלא בטענת שמא והלוה בא בטענת ברי שהרי כתב הטור דטעמא דהיכא שהמלוה הוציא שטר מקויים והלוה טוען פרוע הוא וכו' צריך להחזיר לו שטרו הוי מטעם שהיה לו לידע ואם כן גבי יתומים שאין טעם לומר שהיה להם לידע טענינן להו שהשטר אינו פרוע כי היכי דהוה אבוהון מצי למטען ומלתא דפשיטא שיש לחלק היכא שהשמא הוא גרוע שהיה לו לידע שיש מקום לחשוד שיש צד רמאות בדבר להיכא שהשמא אינו גרוע דהיינו שלא היה לו לידע. והנה הרא"ש ז"ל בפסקיו פ' הכונס כתב לתרץ מה שיש להקשות על ההיא עובדא דירושלמי בחד גברא דאפקיד גבי חבריה חד שק צרור ואירעו אונס האי אומר מטכסא הוא מלא וחד אמר שמא סוגין הוא מלא ואמרינן שישבע המפקיד ויטול ואמאי לא אמרינן הוה ליה מחוייב שבועה ואינו יכול לישבע ומשלם וז"ל דליכא לחיוביה משום מחוייב שבועה ואינו יכול לישבע דלא אמרינן הכי אלא כשיש טענת רמאות כגון חמשין ידענא וחמשין לא ידענא שהיה לו לידע אם היה מחוייב לו אבל הכא לא היה לו לנפקד לידע במה היה בכיס וכו' אלא שתקנת חכמים הוא שעשו במפקיד שישבע ויטול כמו שתקנו בנגזל וכו'. ואם כן בנ"ד אף על גב שהיתומים אינם יכולים לטעון טענת בריא לא יגרע כחם כיון שלא היה להם לידע. באופן שמזה הטעם יראה לומר דלא מסתבר מה שכתב רב שר שלום. זאת ועוד אם באנו לעמוד על פשטא דשמעתא דפ' כל הנשבעין דמייתי גמרא עלה דמתני' דקתני וכן היתומים לא יפרעו אלא בשבועה דיראה דאין מקום לישבה לסברת רב שר שלום.
ויש לתמוה על הרב המגיד שכתב פי"ז מה' מלוה ולוה אחר מה שכתב בפירושא דשמעתא שהרב בעל העיטור רצה להוכיח מכאן דלא שקלי היתומים מלוה בשבועת היורשים. ומלתא אגב אורחיה אמינא דגם בעל העיטור מסכים לסברת רב שר שלום. והנה טרחתי לישב הסוגיא לסברת רב שר שלום ואני בעניי איני רואה מקום להוכיח מה שכתב בעל העיטור אדרבה יראה דיש להוכיח שלא כדבריו. והנה מתחלת הסוגיא יראה שיש להקשות עליו ממאי דפריך גמרא ובעי ממאן אילימא מלוה אביהן שקיל בלא שבועה ואינהו בשבועה פשטא דהך מלתא יראה דלא כרב שר שלום דלדידיה לא הוה ליה לאקשויי הכי דמשמע דדין הוא שיטלו היתומים בלא שבועה ואדרבה ה"ל לאקשויי דאמאי יפרעו מן הלוה. ואם נראה לדחוק לפי סברתו ולומר בחדא מתרי אנפי או דכוונת המקשה להקשות דאי אפשר לומר דמאי דקתני מתניתין וכן היתומים לא יפרעו דהוי מלוה ואה"נ דהוה מצי לאקשויי דטעמא דלא מצינן למימר דהוי מן הלוה הוי מטעמא דמן הלוה דינא הוי דלא שקלי יתומים ולא חשש להקשות כן דאפי' את"ל שיש ליפות כח היתומים אפ"ה לא מצי קאי אלוה דהשתא אבוהון שקיל בלא שבועה ואינהו בשבועה. באופן דמכל מקום לא מצי קאי אלוה. או אפשר לומר דנהי דהמקשה הקשה דהיתומים שקלי מן הלוה בלא שבועה מכל מקום המתרץ דחה סברתו כיון דלא משני דמאי דקתני וכן היתומים לא יפרעו אלא בשבועה הוי מלוה וכגון דקא טעין לוה דלשתבעו ליה והוה עדיף לאוקומי מתניתין בהך אוקמתא דהויא אוקמתא רויחא מלאוקומי דמאי דקתני וכן היתומים דהיינו יתומים מן היתומים דנראה כמוסיף ומגיה לשון המשנה יראה דסבירא ליה דאי אפשר לאוקומי מתני' דוכן היתומים דהיינו ביתומים הבאים לגבות מן הלוה דאין היתומים נפרעים מן הלוה אלא הלוה נשבע היסת ונפטר. כנלע"ד לפרש זאת ההלכה לסברת רב שר שלום וכל זה הוא דוחק. שהרי כתב ה"ה ז"ל דבר נאה ומתקבל למה לא תירץ המתרץ דהוי בבאין לגבות מן הלוה באופן שיש לדחות סברת רב שר שלום. ועוד יראה לע"ד שיש להקשות קושיא חזקה לסברת רב שר שלום והוא ממאי דקאמר בגמ' ל"ש אלא שמת מלוה בחיי לוה ואחר כך מת לוה ובאים יתומי המלוה ליפרע מיורשי הלוה לא יפרעו אלא בשבועה והשתא אי אמרת בשלמא דהיכא דמת המלוה ובאין יורשי המלוה ונפרעין מן הלוה ולא מהני ליה טענת פרעתי אתי שפיר דהיכא שמת הלוה אחר שמת המלוה דהשתא הני יתומים לא יפרעו אלא בשבועה ובשבועה מיהא שקלי אלא אי אמרת כסברת רב שר שלום דסבירא ליה דאי טעין הלוה פרעתי לא שקלי מידי יורשי המלוה אם כן השתא שמת הלוה אמאי שקלי יורשי המלוה מיורשי הלוה ואמאי לא טענינן להו דהאי שטרא פרוע הוא כי היכי דהוה מצי למטען אבוהון בלי ספק זאת הקושיא היא גדולה ועצומה לדחות סברת רב שר שלום. ועוד יש לדחות סברת רב שר שלום ממה שכתב בעל התרומות שער ב' דגרסינן בירושלמי שאם פגמו בנו לא ישבע שתקנה שהתקינו בו התקינו ובבנו לא התקינו ובודאי דמאי דקאמר שאם פגמו בנו היינו שהלוה טוען פרעתי לאביך והבן טוען לא פרעת אלא מקצתו דהיינו פגמו דאי מיירי שהלוה טוען לבן פרעתיך והבן טוען לא פרעתני אלא מקצתו אמאי לא ישבע הבן דמאי שנא ממלוה דעלמא הפוגם את שטרו והשתא אם איתא לדרב שר שלום היכי קאמר דאם פגמו בנו לא ישבע דמשמע דשקיל בלא שבועה והא לדידיה כל היכא שהלוה טוען פרוע לא שקלי יתומי מלוה מהלוה מידי אלא הלוה נשבע ונפטר. סוף דבר לא ימצא מקום להעמיד סברת רב שר שלום והנמשכים לסברתו באופן דאף על גב דבכל דכתאה הוי דינא שיכול המוחזק לומר קים לי וכו' מכל מקום בהך דינא לא יעלה על הדעת לסייע ללוה המוחזק בסברא דחויה תכלית הדחוי. ועוד אני מוסיף לומר שאם לא היו כאן אלא ב' סברות מהפוסקים החולקים בדין זה עדיין היה אפשר לומר שיש מקום לסייע ללוה המוחזק שיוכל לומר קים לי כרב שר שלום והמסכימים לסברתו אף על פי שיהיו מיעוטא לגבי שאר כל הפוסקי' החולקים עליהם וגם אף על פי שתהיה סברתם דחויה אך אמנם רואה אני שיש כאן ג' סברות בפלוגתא דהך דינא השתי סברות חולקות מן הקצה אל הקצה דהיינו סברת י"א שכתב הטור דכיון דשבועה זו קילא נוטלין היורשין בלא שבועה וסברת רב שר שלום המנגדת מן הקצה אל הקצה דסבירא ליה שהלוה נשבע ונפטר.
והנה סברת רב אלפס והרמב"ם ורבוותא אחריני דסבירא להו סבר' שלישית מכרעת והיינו שהיורשין נשבעין ונוטלין וכיון שיש כאן ב' סברות חולקות מן הקצה אל הקצה ועוד יש סברא שלישית מכרעת נקטינן כדברי המכריע דהיינו סברת הרי"ף והרמב"ם ז"ל. ויש מקום להכריע זה מההיא שמעתא דס"פ בית כור דמייתי גמרא עלה דההיא ברייתא דתנו רבנן ג' שירדו לשום וכו' שפסקו הפוסקים דהלכה כת"ק דסבירא ליה אחד אומר במנה ואחד אומר בעשרים סלעים וא' אומר בל' סלעים וטעמא דמלתא כדמפרש בגמרא משום דאמר מלתא מציעתא באופן שגם מזה הטעם יש לסייע ליתומים שיגבו השטר שהניח להם אביהם על שמעון. ועוד יראה לע"ד לומר טעם אחר לקיים זה השטר ושיגבו היתומים בו החוב הנז' והוא דכיון שנתפשט המנהג לכתוב בכל השטרות נאמנות אם כן כשיבא לפנינו אי זה שטר שאין בו נאמנות אמרינן אף על פי שלא נכתב כמו שנכתב דמי והנה כתב הרא"ש ז"ל בתשובת שאלה הביאו הטור ח"מ סימן ס"א וז"ל וכל דבר שנהגו בו בני המדינה לכתוב הן נאמנות הן כתבוה בשוקא הן שאר שופרי דשטרי שכבר נהגו הסופרים לכתוב כל מי שמקנה בסודר לכתוב שטר דעתו שיכתבוהו כמנהג המדינה ואין צריך לפרש וכו'. ועוד כתב הטור /ח"מ/ בסוף סימן מ"ב וז"ל כל הלשון שרגילין לכתוב בשטרות אפילו אינו מתיקון חז"ל אלא לשון הדיוט שנהגו לכתוב במקום ההוא הולכין אחריו ואפילו לא נכתב דנין אותו כאלו נכתב. ודברים אלו הם לקוחים ממאי דמייתי גמרא פ' המקבל כל הנהו תנאי דדרשי לשון הדיוט וכתבו התוספו' והרא"ש ז"ל שאף על פי שלא נכתב כמאן דנכתב דמי דאי דוקא בנכתב פשיטא מה היה דורש. ורבוותא אחריני טובא מסכימים לפרש הך מלתא דהיה דורש לשון הדיוט כפירוש התוספות והרא"ש ז"ל כמו שהביאם הרב הגדול מוהר"י קארו ז"ל בסימן הנז' וגם תירץ מה שקש' בדברי הרמב"ם ז"ל פי"ו מה' אישות.
סוף דבר בהא סלקינן בהך דינא שמכל הטעמים שכתבנו יש כח וזכות ליתומים לגבות השטר חוב בשלמות משמעון הנז'. נאם הצעיר שלמה הכהן.
@שו"ת מהרש"ך חלק ב סימן רלו
שאלה יתמי ראובן ירשו מאביהן שטר חוב אחד ששמעון חייב לו כך מעות לזמן והשטר היה כתוב וחתום בעדי' נאמנים אלא שאין נאמנות בשטר הנז' ובאו יתמי ראובן ותבעו החוב ההוא משמעון /ושמעון/ טוען ואומר שכבר נפרע אביהם מהשטר חוב הנז' בחיים חייתו והיתומים הנז' מודים ואומרים שאמת שנפרע מקצתו ומקצתו נשאר חייב יורנו מורנו גאוננו גאון ישראל אם היתומי' נאמנים עם השטר שבידם וחייב שמעון לפרוע להם תביעתם או אם יהיה שמעון נאמן בשבועתו שכבר השטר פרוע ויהיה פטור. ותהי משכרתו שלמה מעם ה'.
תשובה הנה בדין מלוה שמת ובאין היורשין לתבוע בשטר שאין בו נאמנו' שהניח להם מורישן וטען הלוה פרעתי כתב הטור ח"מ סי' פ"ב וז"ל כיון דקילא שבועה זו שהרי אין פותחין בה אם לא שישאל הלוה תחלה לפיכך נוטלין היורשין בלא שבועה. ורב שר שלום כתב כיון שאין המלוה כאן שיוכל לישבע נשבע הלוה היסת ונפטר. ורב אלפס כתב שהיורשין נשבעין שבועה שלא פקדנו אבא ושלא מצאנו בין שטרותיו ששטר זה הוא פרוע ונוטלין וכן עקר עכ"ל.
ואיברא שאם מה שכתב הטור בשם רב שר שלום לא היה שום פוסק אחר שיסבור כסברתו לא היה מקום לפטור לשמעון וחייב לפרוע ליתומי' כל החוב הכתוב בשטר שהניח להם אביהם ואינו יכול לטעון ולומר קים לי כרב שר שלום דהלכה רווחת מה שכתב הרב מוהר"י קולון זלה"ה דאין המוחזק יכול לומר קים לי כפלוני הגאון היכא שכל חכמי ישראל חולקים עליו. אמנם ממה שכתב רבנו האיי בתשובה דרבי שמעון קיירא סבירא ליה כסברת רב שר שלום יראה דיש מקום לשמעון להפטר מהיתומים בטענתו שטוען שהשטר הוא פרוע ונפטר בשבועתו שישבע ויכול לומר קים לי כרב שר שלום ור' שמעון קיירא דמלתא דפשיטא היא דיכול לומר המוחזק קים לי כהני תרי רבוותא דמסייעו לי אף על גב דהוו מיעוטא דמיעוטא לגבי שאר כל הפוסקי' דפליגי עלייהו. כך היה נראה לי לכאורה.
אמנם כד מעיינן יראה שהדין עם היתומים וגובין מהלוה השטר שהניח להם דיראה שיש טעמי' רבים דאין מקום ללוה להפטר מהיתומי' בטענת קים לי כרב שר שלום ורבי שמעון קיירא כמו שאבאר בס"ד. הטענה הא' היא כי הנה יראה שסברת רב שר שלום דחאוה שאר הפוסקים בשתי ידים והנה בעל התרומות נתן טעם לדחות דברי רב שר שלום ואמר דלא מסתברא כרב שר שלום דטענת שטרך בידי מאי בעי טענה אלימתא היא. איברא שכפי הנראה ממה שכתבו ההגהות פי"ד מה' מלוה יראה דסבירא להו דהך טענה דשטרך בידי מאי בעי לא הויא טענה אלימתא לענין הלואה אלא לענין פקדון וז"ל שם בדין התובע את חברו לפרעו וטען הלוה שפרע וכו' עד טען הלוה ואמ' ישבע לי ואף על גב דגבי מפקיד אצל חבירו בשטר שייך לומר שטרך בידי מאי בעי היינו דוקא גבי פקדון אבל גבי מלוה איכא למימר אפשיטי דספרא וכו' הנה שהוקשה להם דלמה משביעין את המלוה כיון שהשטר קיים בידו ויכול לומר שטרך בידי מאי בעי וניחא להו במה שכתבו דלא מהני טענת שטרך בידי מאי בעי אלא דוקא לענין מפקיד. ואומר דגם אם נניח דאין לדחות סברת רב שר שלום בטענת שטרך בידי מאי בעי מכל מקום יראה דיש לדחותה כמו שדחאוה כל הפוסקים מטעמים אחרים דהנה יראה דיש ליפות כח היתומים מכח אביהם המורישן דמשום האי טעמא ק"ל דטענינן להו כל מאי דמצי אבוהון למטען.
וגדולה מזו כתבו התוספות פ' שבועת הדיינין דאפילו מאי דלא מצי אבוהון למטען טענינן להו וז"ל שם בדין האי מאן דאפיק שטרא על חבריה וטען פרוע הוא אמרינן ליה זיל שלים וכו' עד ומה בין זה לפוגם וא"ת תיקשי ליה אמתני' דהבא ליפרע וכו' יע"ש. איברא דאיכא מילתא דאף על גב דמצי אבוהון למטען לא טענינן להו כדאיתא בגמ' פ' המוכר את הבית גבי שטר כיס היוצא על היתומים דלא טענינן ליתמי נאנסו אף על גב דהוה מצי אבוהון למטען התם היינו טעמא משום דטעמא דנאנסו הוי מלתא דלא שכיח ומלתא דלא שכיח לא טענינן ליתמי אמנם מלתא דשכיח טענינן ליתמי אף על גב דלא הוה מצי אבוהון למטען כמו שכתבו התוספות. אם כן איך יעלה על הדעת לומר שיתומי המלוה המוציאין שטר על הלוה וטוען פרעתי דלא אמרינן ליה זיל שלים כי היכי דאם היה אביהם המוציא אי הוה טעין הלוה פרעתי אמרינן ללוה שלים ומהיכא תיתי לפטור ללוה מן היתומים בשבועה שישבע. ואין לטעון ולומר דהיינו טעמא דאין ליפות כח היתומים בדין זה ויש לגרוע כחם מכח אביהם דדוקא כשאביהן קיים ויכול לטעון בריא להכחיש את הלוה אמרינן ללוה זיל שלים ומוציא מיד הלוה אבל ביתומים המוציאין השטר שהיה להם אביהם /מאביהם/ ואינם יכולים לטעון טענת בריא שהשטר אינו פרוע והלוה טוען ברי שהוא פרוע טענת הלוה עדיף. והנה כתב הטור ח"מ סי' נ"ט וז"ל מלוה שהוציא שטר חוב מקויים וטוען הלוה שהוא פרוע והמלוה אומר איני יודע צריך להחזיר לו שטרו יראה מכאן דכיון שהלוה טוען ברי והמלוה אינו יודע ברי דלוה עדיף לזה אומר דאין להוכיח ממה שכתב הטור לגרוע כח היתומים כיון דאינם באים אלא בטענת שמא והלוה בא בטענת ברי שהרי כתב הטור דטעמא דהיכא שהמלוה הוציא שטר מקויים והלוה טוען פרוע הוא וכו' צריך להחזיר לו שטרו הוי מטעם שהיה לו לידע ואם כן גבי יתומים שאין טעם לומר שהיה להם לידע טענינן להו שהשטר אינו פרוע כי היכי דהוה אבוהון מצי למטען ומלתא דפשיטא שיש לחלק היכא שהשמא הוא גרוע שהיה לו לידע שיש מקום לחשוד שיש צד רמאות בדבר להיכא שהשמא אינו גרוע דהיינו שלא היה לו לידע. והנה הרא"ש ז"ל בפסקיו פ' הכונס כתב לתרץ מה שיש להקשות על ההיא עובדא דירושלמי בחד גברא דאפקיד גבי חבריה חד שק צרור ואירעו אונס האי אומר מטכסא הוא מלא וחד אמר שמא סוגין הוא מלא ואמרינן שישבע המפקיד ויטול ואמאי לא אמרינן הוה ליה מחוייב שבועה ואינו יכול לישבע ומשלם וז"ל דליכא לחיוביה משום מחוייב שבועה ואינו יכול לישבע דלא אמרינן הכי אלא כשיש טענת רמאות כגון חמשין ידענא וחמשין לא ידענא שהיה לו לידע אם היה מחוייב לו אבל הכא לא היה לו לנפקד לידע במה היה בכיס וכו' אלא שתקנת חכמים הוא שעשו במפקיד שישבע ויטול כמו שתקנו בנגזל וכו'. ואם כן בנ"ד אף על גב שהיתומים אינם יכולים לטעון טענת בריא לא יגרע כחם כיון שלא היה להם לידע. באופן שמזה הטעם יראה לומר דלא מסתבר מה שכתב רב שר שלום. זאת ועוד אם באנו לעמוד על פשטא דשמעתא דפ' כל הנשבעין דמייתי גמרא עלה דמתני' דקתני וכן היתומים לא יפרעו אלא בשבועה דיראה דאין מקום לישבה לסברת רב שר שלום.
ויש לתמוה על הרב המגיד שכתב פי"ז מה' מלוה ולוה אחר מה שכתב בפירושא דשמעתא שהרב בעל העיטור רצה להוכיח מכאן דלא שקלי היתומים מלוה בשבועת היורשים. ומלתא אגב אורחיה אמינא דגם בעל העיטור מסכים לסברת רב שר שלום. והנה טרחתי לישב הסוגיא לסברת רב שר שלום ואני בעניי איני רואה מקום להוכיח מה שכתב בעל העיטור אדרבה יראה דיש להוכיח שלא כדבריו. והנה מתחלת הסוגיא יראה שיש להקשות עליו ממאי דפריך גמרא ובעי ממאן אילימא מלוה אביהן שקיל בלא שבועה ואינהו בשבועה פשטא דהך מלתא יראה דלא כרב שר שלום דלדידיה לא הוה ליה לאקשויי הכי דמשמע דדין הוא שיטלו היתומים בלא שבועה ואדרבה ה"ל לאקשויי דאמאי יפרעו מן הלוה. ואם נראה לדחוק לפי סברתו ולומר בחדא מתרי אנפי או דכוונת המקשה להקשות דאי אפשר לומר דמאי דקתני מתניתין וכן היתומים לא יפרעו דהוי מלוה ואה"נ דהוה מצי לאקשויי דטעמא דלא מצינן למימר דהוי מן הלוה הוי מטעמא דמן הלוה דינא הוי דלא שקלי יתומים ולא חשש להקשות כן דאפי' את"ל שיש ליפות כח היתומים אפ"ה לא מצי קאי אלוה דהשתא אבוהון שקיל בלא שבועה ואינהו בשבועה. באופן דמכל מקום לא מצי קאי אלוה. או אפשר לומר דנהי דהמקשה הקשה דהיתומים שקלי מן הלוה בלא שבועה מכל מקום המתרץ דחה סברתו כיון דלא משני דמאי דקתני וכן היתומים לא יפרעו אלא בשבועה הוי מלוה וכגון דקא טעין לוה דלשתבעו ליה והוה עדיף לאוקומי מתניתין בהך אוקמתא דהויא אוקמתא רויחא מלאוקומי דמאי דקתני וכן היתומים דהיינו יתומים מן היתומים דנראה כמוסיף ומגיה לשון המשנה יראה דסבירא ליה דאי אפשר לאוקומי מתני' דוכן היתומים דהיינו ביתומים הבאים לגבות מן הלוה דאין היתומים נפרעים מן הלוה אלא הלוה נשבע היסת ונפטר. כנלע"ד לפרש זאת ההלכה לסברת רב שר שלום וכל זה הוא דוחק. שהרי כתב ה"ה ז"ל דבר נאה ומתקבל למה לא תירץ המתרץ דהוי בבאין לגבות מן הלוה באופן שיש לדחות סברת רב שר שלום. ועוד יראה לע"ד שיש להקשות קושיא חזקה לסברת רב שר שלום והוא ממאי דקאמר בגמ' ל"ש אלא שמת מלוה בחיי לוה ואחר כך מת לוה ובאים יתומי המלוה ליפרע מיורשי הלוה לא יפרעו אלא בשבועה והשתא אי אמרת בשלמא דהיכא דמת המלוה ובאין יורשי המלוה ונפרעין מן הלוה ולא מהני ליה טענת פרעתי אתי שפיר דהיכא שמת הלוה אחר שמת המלוה דהשתא הני יתומים לא יפרעו אלא בשבועה ובשבועה מיהא שקלי אלא אי אמרת כסברת רב שר שלום דסבירא ליה דאי טעין הלוה פרעתי לא שקלי מידי יורשי המלוה אם כן השתא שמת הלוה אמאי שקלי יורשי המלוה מיורשי הלוה ואמאי לא טענינן להו דהאי שטרא פרוע הוא כי היכי דהוה מצי למטען אבוהון בלי ספק זאת הקושיא היא גדולה ועצומה לדחות סברת רב שר שלום. ועוד יש לדחות סברת רב שר שלום ממה שכתב בעל התרומות שער ב' דגרסינן בירושלמי שאם פגמו בנו לא ישבע שתקנה שהתקינו בו התקינו ובבנו לא התקינו ובודאי דמאי דקאמר שאם פגמו בנו היינו שהלוה טוען פרעתי לאביך והבן טוען לא פרעת אלא מקצתו דהיינו פגמו דאי מיירי שהלוה טוען לבן פרעתיך והבן טוען לא פרעתני אלא מקצתו אמאי לא ישבע הבן דמאי שנא ממלוה דעלמא הפוגם את שטרו והשתא אם איתא לדרב שר שלום היכי קאמר דאם פגמו בנו לא ישבע דמשמע דשקיל בלא שבועה והא לדידיה כל היכא שהלוה טוען פרוע לא שקלי יתומי מלוה מהלוה מידי אלא הלוה נשבע ונפטר. סוף דבר לא ימצא מקום להעמיד סברת רב שר שלום והנמשכים לסברתו באופן דאף על גב דבכל דכתאה הוי דינא שיכול המוחזק לומר קים לי וכו' מכל מקום בהך דינא לא יעלה על הדעת לסייע ללוה המוחזק בסברא דחויה תכלית הדחוי. ועוד אני מוסיף לומר שאם לא היו כאן אלא ב' סברות מהפוסקים החולקים בדין זה עדיין היה אפשר לומר שיש מקום לסייע ללוה המוחזק שיוכל לומר קים לי כרב שר שלום והמסכימים לסברתו אף על פי שיהיו מיעוטא לגבי שאר כל הפוסקי' החולקים עליהם וגם אף על פי שתהיה סברתם דחויה אך אמנם רואה אני שיש כאן ג' סברות בפלוגתא דהך דינא השתי סברות חולקות מן הקצה אל הקצה דהיינו סברת י"א שכתב הטור דכיון דשבועה זו קילא נוטלין היורשין בלא שבועה וסברת רב שר שלום המנגדת מן הקצה אל הקצה דסבירא ליה שהלוה נשבע ונפטר.
והנה סברת רב אלפס והרמב"ם ורבוותא אחריני דסבירא להו סבר' שלישית מכרעת והיינו שהיורשין נשבעין ונוטלין וכיון שיש כאן ב' סברות חולקות מן הקצה אל הקצה ועוד יש סברא שלישית מכרעת נקטינן כדברי המכריע דהיינו סברת הרי"ף והרמב"ם ז"ל. ויש מקום להכריע זה מההיא שמעתא דס"פ בית כור דמייתי גמרא עלה דההיא ברייתא דתנו רבנן ג' שירדו לשום וכו' שפסקו הפוסקים דהלכה כת"ק דסבירא ליה אחד אומר במנה ואחד אומר בעשרים סלעים וא' אומר בל' סלעים וטעמא דמלתא כדמפרש בגמרא משום דאמר מלתא מציעתא באופן שגם מזה הטעם יש לסייע ליתומים שיגבו השטר שהניח להם אביהם על שמעון. ועוד יראה לע"ד לומר טעם אחר לקיים זה השטר ושיגבו היתומים בו החוב הנז' והוא דכיון שנתפשט המנהג לכתוב בכל השטרות נאמנות אם כן כשיבא לפנינו אי זה שטר שאין בו נאמנות אמרינן אף על פי שלא נכתב כמו שנכתב דמי והנה כתב הרא"ש ז"ל בתשובת שאלה הביאו הטור ח"מ סימן ס"א וז"ל וכל דבר שנהגו בו בני המדינה לכתוב הן נאמנות הן כתבוה בשוקא הן שאר שופרי דשטרי שכבר נהגו הסופרים לכתוב כל מי שמקנה בסודר לכתוב שטר דעתו שיכתבוהו כמנהג המדינה ואין צריך לפרש וכו'. ועוד כתב הטור /ח"מ/ בסוף סימן מ"ב וז"ל כל הלשון שרגילין לכתוב בשטרות אפילו אינו מתיקון חז"ל אלא לשון הדיוט שנהגו לכתוב במקום ההוא הולכין אחריו ואפילו לא נכתב דנין אותו כאלו נכתב. ודברים אלו הם לקוחים ממאי דמייתי גמרא פ' המקבל כל הנהו תנאי דדרשי לשון הדיוט וכתבו התוספו' והרא"ש ז"ל שאף על פי שלא נכתב כמאן דנכתב דמי דאי דוקא בנכתב פשיטא מה היה דורש. ורבוותא אחריני טובא מסכימים לפרש הך מלתא דהיה דורש לשון הדיוט כפירוש התוספות והרא"ש ז"ל כמו שהביאם הרב הגדול מוהר"י קארו ז"ל בסימן הנז' וגם תירץ מה שקש' בדברי הרמב"ם ז"ל פי"ו מה' אישות.
סוף דבר בהא סלקינן בהך דינא שמכל הטעמים שכתבנו יש כח וזכות ליתומים לגבות השטר חוב בשלמות משמעון הנז'. נאם הצעיר שלמה הכהן.
