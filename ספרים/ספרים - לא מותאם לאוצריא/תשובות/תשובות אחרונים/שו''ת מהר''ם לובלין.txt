שו"ת מהר"ם מלובלין הקדמה ותוכן עניינים 
====================================== 
הקדמת בן הגאון המחבר 

צאנה וראנה בנות ציו"ן - המצויינים במצות ובתורה. ולכו חזו וראו מפעלות ה' אל גדול ונורא. אשר שם שמות בארץ שמות אל תקרא אלא שמות. כי כל הנקרא בשמו לכבודו ברא. מי האיר ממזרח צדק לרגלו יקרא איש על העדה אין ערוך אליו ארי שבחבורה. ה"ה אבי מורי ורבי עטרת ראשי צבי תפארה. כשמו כן תהלתו ותשבחתו ויקירא. בוצינא קדישא דנהורא הארץ מכבודו האירה. ויהי בשבתו על כסאו הנאדרה. כסאו כשמש הזה נגדו כצאת השמש בגבורה. לא היה בן שלשים בקהלא קדישא עיר ואם בישראל המעטירה. קראק"א הבירה. הלך וגדל קלע אל שערה. מסתרתא ועמיקתא ותעלומה הוציא לאורה. הכינה וגם חקרה. מי כמוהו מורה. איש פתורה. כשולחני הזה שהכל מריצים לו מעות ואבן יקרה. כן כל אדירי התורה. נועדו יחדיו ומריצים לו אגרותיהם. מכל מקומות מושבותיהם. לשאול תלמוד מפי הגבורה. ולכלם בשמות קרא. להקים שם בעליהם. איש על דגלו חונה באותותיהם. והיה לאות"ות ולמועדי"ם. משביע לרעבים לחם חמודים. לחם אבירים כבירים. תל תלפיות שהכל אליו פונים וסרים. מאיר לארץ ולאדי"רים. פוקח עורים. מתיר אסורי"ם. עמד לנס העמים אליו גוים דרשו והתאספו עדרים עדרים. ומכל עברים. שבים ועוברים. מילדי העברים. בחורים נבחרים. והעמיד תלמידים הרבה גדולים וסופרים. הן המה חכמים מחוכמים אלופים האדירים. ראשי שלטי הגבורים. מטיבי ארץ. העומדים בפרץ. גודרי גדרים. הקדושים הנקובים בשסותם עלי ארץ אשר שמם נודע בשערים. דולים ומשקים הרים. הרמים והנשאים מים קרים. נוזלים מן לבנון מים עמוקים. מנחל עדניו משקים. האדם הגדול בענקים. נשמע למרחקים. המאור הגדול באור תורתו. על כנפי הארץ שמועתו ממזרח שמש ועד מבואו מהולל שם תפארתו. דומיה לו תהלתו. המאור הגדול א"א ר"מ ור"ג נ"י הגאון מרנא ורבנא רבי מאיר זצ"ל המאיר לארץ ולדרים בא במשפט על כל נעלם ונסתרים. אך בעונתינו יצא יצא מן העולם בימים מעטים וצעורים. ונח כד הוה נ"ח ובא השמש בצהרים. אוי לדור שממנו נעדרים. כי יציאתו מן העולם עשה רושם פנה זיוו פנה הדרו פנה הודו. המאיר לעולם כלו בכבודו. מי ישיח נפלאותיו ומי יבין סודו. וברוך ה' אשר לא עזב אמתו וחסדו. שמוחץ ורופא בידו. הציץ ופרח. האיר וזדח להאיר על הארץ אל עבר פניו אור גדול לישרים. חצב עמודיו שבעה שבע"ה נרו"ת מאי"רים כזוהר הרקיע מזהירי"ם. אל מול פני המנורה שבעה ככבי לכת אשר בשמים מסודרים. מערכה מול מערכה נערכות בשמים. אם בתורת ה' חפצם להגות לילות וימים. אזי הם קיימים. להמטיר על הארץ בשפל ובהרים הרמים והגבוהים. כי זה לעומת זה עשה אלהים. וז"ה מעש"ה המנו"רה: 

הנר הראשון ביאור על התורה שבעל פה בתוס' ובגמ'. דבר דבור על אופניו כמעט בכל ששה סדרה. כנהוג ללמוד בזמנינו בתדירה. ומעול העבודה האמורה. כמו שנאמר שעליו היה כלנה. לימודיות ומדיות והנהגות המדינה. קרה מקרה. שהשמיט עבור זה קצת מקומות אם יגזור ה' חיי בגזירה. אמלא החרבה והחסרה: 

הנר השני הוסיף ידו שנית בשאלות ותשובות. מכל אשר לפניהם חשובות. משיב נפש ולבות. נשברות נאנחות ומדיבות. ויוציאם לאור באור גחליו ולהבות. מדבש ומנופת צופים עריבות: 

הנר השלישי להאיר על הארץ מאו"ר הגדו"ל על ארבע טורים. סיני ועוקר הרים. דברים יקרים וברורים. כזוהר הרקיע מזהירים: 

הנר הרביעי המאו"ר הקט"ן באורי"ם כבדו את ה' על שערי דורא. אשר ממנו יתמלא כל הבית אורה. מדיני איסור והיתר כפי דת התורה: 

הנר החמישי נ"ר מצו"ה על ספר מצות גדול. פירוש נבדל. עין לא ראתה עד כי לספור חדל: 

הנר הששי תור"ה או"ר. והם דרשות חדשות דרושים לכל חפציהם. מידי חדש בחדשו ומידי שבת בשבתיהם: 

הנר השביעי אור שבעת הימים התחיל לחבר חיבור גדול כולל תורה שבכתב ותורה שבעל פה. לא הניח דבר גדול ודבר קטן מכל הדינים הנהוגים בכל הזמנים. ומאו"רת חסר כתיב כי לא נסר מעשהו כי לקח אותו אלהים. והיו ימיו מעטים ורעי"ם. בכן חלקי אמרה נפשי להקים שמו על שם נחלתו וחלקו מכל שעמל לנפשו לחפור הבאר"ות הסתומים לקראות להם שמות בשם הגאון מ"ו אבי ז"ל ולרגל המלאכה אשר לפני אתנהלה לעתי לילך לפני ולפנים מהדפים את שני המאו"רות הגדולים חידושי תוספות וגמרא. שנייה לה שאלות ותשובות שם האחד המיוחד על הגמרא ותוספות נקרא שמו בישראל מאיר עיני חכמים בהלכה כי הוא מגלה צפונות והליכות עולם לו ומאיר מחשכים לחכמים ותלמידים בהלכה ממש לא ידע אנוש ערכה ושם השני והוא שאלות ותשובות אין אנו צריכים לקרא עליו שם אחר זולת תשובות מהר"רם חדש ושם לוי שלו מנהיר עיני חכמים בהלכה פסוקה ונערכה. כי שם צוה ה' את הברכה. ע"ד שארז"ל במסכת עירובין תנא לא ר' מאיר שמו אלא ר' נהוראי ולמה נקרא ר' מאיר שהוא מאיר עיני חכמים בהלכה ולא ר' נהוראי שמו אלא ר' נחמיה ואמרי לה רבי אלעזר בן ערך שמו ולמה נקרא שמו רבי נהוראי שמנהיר עיני חכמים בהלכה ע"כ. והואיל ואתא לידן נימא ביה מילתא משמע דרבי מאיר נקרא רבי נחמיה ואמרי ליה ר"א וכו' ולא רבי נהוראי. וקשה טובא חדא שנראים הדברים סותרים זה את זה מתחלה אמר לא ר' מאיר שמו אלא רבי נהוראי משמע דר' נהוראי הוא שמו ואח"כ אמר ולא ר' נהוראי שמו. ועוד קשה ל"ל לקרות בשם ר' מאיר ור' נהוראי על שם מאיר ומנהיר הלא בחד סגי דהכל אחד הוא אלא נ"ל לפי כוונתינו שהכוונה באמת שעיקר שם העצם של ר' מאיר היה ר' נחמיה ואמרי ליה וכו' ושני השמות רבי מאיר ורבי נהוראי היו שמות התוארים. לתאר אותו בשני מיני הילול ושבח על שם שהיה מפרש ומחדש בכל יום תמיד דברי הגמרא פירוש ותוספות. נקרא רבי מאיר על שם שמאיר עיניהם וביאר להם הפשט בהלכה ממש. ועל שם שהכל מריצין אליו שאלותיהם להורות להם הדרך ילכו בה לפסוק הלכה פסוקה כל חכם לב בעירו אמר מנהיר עיני חכמים ר"ל שהיה מורה ומשיב לחכמים הרבנים הלכה פסוקה שיפסקו בעירם ז"ש מנהיר שהוא פועל יוצא ר"ל שבאורו ראו החכמים אור הפסק הלכה לאנשי עירם ופוסקים כדבריו וע"כ אמר מתחלה לא רבי מאיר שמו רוצה לומר לא עיקר ההילול על שמאיר התלמידים בהלכה וכו' אלא עיקר הילולו שמורה הלכה פסוקה וברורה להרבנים חברים מקשיבים לקולו אלא שנקרא ג"כ מאיר עיני חכמים כי הוא מאיר עיני שניהם בגפ"ת ובתשובות. ואפשר לומר בדרך אחר וכולן אית ביה ור"ל מי שראה אור פניו הבין שמועתו טרם ישמע והיה מחודד יותר משאר התלמידים שלא ראו אור פניו. ע"ד שאמרו חז"ל א"ל האי דחדדנא מחברי דחזיתיה לר' מאיר מאחוריה דאלו חזיתיה מקמיה הוה מחדדנא טפי דכתיב והיו עיניך רואות את מוריך זה שאמר שמאיר עיני ר"ל לאותן החכמים שראו בעיניהם בפניו מאיר להם בהלכה והוה מחדדנא טפי ומה שאמר מנהיר עיני חכמים רוצה לומר ענין אהר שלמודו היתה מצלחת והעמיד תלמידים מורי הוראות מנהירים בתורה לאחרים כיוצא בו. ואפשר לומר כוונה אחרת על האי דחדדנא וכו' ר"ל דוקא מקמיה ממש אך הכוונה כדאמרי אינשי אינו דומה שמיעה לראיה אינו דומה מי ששמע ע"י אחרים ז"ש מאחוריה ר"ל מי שלא היה אצלו בפניו אינו דומה למי שהיה בפניו ושומע מפיו כי אולי כיון אותו המגיד אות באות כאשר שמע מהרב ואפשר שכיונו לכל מה שכתבנו כמו שכתב הרב המורה בפתיחתו שכבר יהיה המשל האחד בעצמו משל לעניינים רבים. ובזה אבא בשם ה' ויהי נועם ה' עלינו ומעשי ידינו כוננה עלינו ובזאת אני בוטח להביא בזכותו לבית הדפוס ולהוציא לאורה כל המאורות הנ"ל. ועוד מצאתי און לי באמתחתו בתוך הכתבים והמה בכתו"בים ספר קבלה שחיבר אביו זקנו הגאון מוהר"ר אשר ז"ל בזמן שתפס ישיבה בק"ק קראק"א ושם קבורתו עד היום הזה ינוח על משכבו בשלום. ואם יגזור ה' בחיים אוציא אותו מכח אל הפועל בעזר אלוה יתברך וה' יזכנו להגדיל תורה לי ולזרעי עד עולם והחוט המשולש לא ינתק כמאמר הנביא לא ימושו מפיך ומפי זרעך וספי זרע זרעך עד עולם אכי"ר: 

נאם המדבר. בנו הגדו"ל של הגאון המחבר. מעין המתגבר. פה ק"ק לובמלא. היום יום ו' לסדר במדבר שע"ה לפ"ק 

הקדמה זאת חבר האלוף התורני כהר"ר יצחק יצ"ו בן השני של הגאון המחבר ז"ל: 

הטו אזניכם ושמעו. תנו לבבכם ודעו. שאו עיניכם וראו: מי העיר: ממזרח מאיר: 
איש מהיר: אחריו יאיר: 
יורה ומזהיר: יאהיל ומנהיר: 
ראמות בהיר: רביב ושעיר: 
זך וזהיר: זריז ונעיר: 
לב צהיר: לך מאיר 
יפיץ להבות: ציהר נתיבות: חוצות ורחובות: קמות ונצבות: 
במקהלות רבבות: נרות רברבות: ודעת סובבות: שאלות ותשובות: 

קול קורא במדבר ובערבות. פנו דרך ישרו נתיבות. והנה בא רוכב סוס באש ולהבות. לאגחא קרבות אשר שם שמות בארץ ובנה לו חרבות. הנמצא כזה איש אשר בו רוח אלהין קדישין. חידש וחירש חרשין. בסלעין וטרשין. בהלכות גיטין וקידושין. וענייני נחלות ויורשין. וחפר תלמות ומענות. בענייני חליצות ויבמות ועגונות. משפטים ודיני ממונות. איסור והיתר ותקנות. בא אל נבכי ימים ומעיינות. משם חפר אוכל ומטמונות. מסך יינות וערך שלחנות. משיב טענות נכונות. בראיות ברורות ונאמנות. קשר מעדנות. חדשות וישנות. שפתותיו נוטפות שושנות. מור עוברות בהלכות זבות ונדות הכעורות. תלתלים שחורות. כל יקר ראתה עינו במעמקי אורות. והדליק אבוקות מאירות. ושם דרכים ישרות ערוכות מפוסקים וגמרות. חין ערכו ודבר גבורות. אור יקרות. צפונות וקיפאות. האיר בדיני מקואות. תמים דעות נפלאות. וזה לך האות. עמק שאלה על כל קוץ ואות. והנה עיניכם רואות. ושבח והודאות. לה' צבאות. לאשר גמלני לראות. מעש"ה אצבעו"ת פלאי פלאות. וכה יראני מנפלאות. וימלא הארץ דעות. כמאמר הנביא ומלאה הארץ דעה את ה' וגו': 

דיני ממונות מהלואות ושטרות ומכירות ובו י"א דינים חלוקים: 
א דין ראובן נתן לחתנו שטר חצי זכר כנהוג ומת והיורשים נתנו להחתן חלקו ונסתלק מהם. ואחר כמה שנים בא ב"ח דראובן ותובע את החתן שישלם לו כל חובו גם בעד היורשים אם מחוייב החתן לשלם לב"ח: סימן ד 
ב דין עשיר שנתן לחתנו שטר ח"ז כנהוג וחזר העשיר וקנה מהבת ומבעלה השטר. ועתה טוענת הבת ובעלה שהמכר בטל כדין מה שאירש מאבא מחול לך. גם טוענים שהמכירה היתה באונס גם היה בו אונאה: סימן ה 
ג דין ראובן שהשיא את בתו בעוד יעקב אביו קיים ונתן לו שטח"ז על סך ידוע או שיתנו לו היורשים חצי חלק זכר בכל דבר הן בראוי הן במוחזק ומת ראובן בחיי יעקב אביו ואחר כך מת יעקב אם היורשים חייבים ליתן להחתן חלק ח"ז גם בעזבון יעקב אבי אביהן או לא. ובו יתבאר ג"כ ישוב על דברי הרא"ש דבכורות סוף פרק יש בכור והטור ח"מ סי' ק"ד ורי"א שלא יהיו נגד סוגיית הגמ' דפ' מי שמת והתוספות שם. וישוב סוגיית הגמ' דפ' יש בכור שאמרה לאתויי נכסי דאבא דאבא: סימן יד 
ד דין ראובן שהיה חייב לפריץ בכתב ידו ובצאת הפריץ למלחמה נתן אותו שטר במתנה לשמעון אם ראובן חייב לשלם לשמעון או לא. ובו יתבאר ג"כ הרבה דינים מדיני מכירות שטרות ופורע שט"ח של חבירו: סימן כב 
ה דין מלוה בכתב ידו אם יש לו דין קדימה לפני שאר מלוים שהלוו אחריו ואם יכולים המלוים המאוחרים לטעון עליו שמא פרוע הוא. ואף על פי שהלוה מודה שמת עשה קנוניא עמו: סימן לה 
ו דין ראובן ושמעון שיש להם שותפות בהלואות חובות והיה להם חוב אחד אצל יהודי אחד שזמן הפרעון היה ביריד שעבר ואמר ראובן לשמעון תן לי חלקי מהחוב זה שקבלת והשיב שמעון הלא כבר נתתי לך חלקך מהחוב זה מיד כשבאתי מירי"ד הנ"ל והביא שמעון עד אחד שראה שבאותו פעם כשבא מהיריד נתן לראובן שותפו איזה סך מעות הדין עם מי: סימן סט 
ז דין ראובן שתבע את שמעון איך שטעה כנגדו בנ' זהובים שלא היה חייב לו כ"א נ' זהובים לפי החשבון ונתן לו מאה זהו' ושמעון השיב הני ק' זהובים על חוב אחר קבלתי אותם שאתה היתה חייב לי מאה זהובים מזומנים שהלויתי לך ממקום אחר והנ' זהובים המגיעים לי ממך ע"פ החשבון עדיין לא נתפרעתי ממך הדין עם מי: סימן ע 
ח דין ראובן שכר בית משמעון בעד ט"ו זהובים לפרוע לו על ג' זמנים בכל פעם ה' זהו' והיה ראובן דחוק למעות ואמר לשמעון תן לי עתה ד' זהובים ותפטר מן החמשה זהובים שאתה חייב לי ליתן לזמן השני אם יש בזה איסור ריבית או לא. גם באם קודם שבא הזמן השני נשרף הבית אם מחוייב ראובן להחזיר הד' זהובים לשמעון או לא: סימן עז 
ט דין ראובן ששלח שליח מיוחד לשמעון שיפרע לו החוב שחייב לו כפי משמעות השט"ח שבידו אבל לא נתן השט"ח להשליח והנה נתן שמעון להשליח מקצת החוב וצוה לו שיכתוב קבלת סך המעות על השטר והשליח הבטיח אותו שיעשה כן אבל לא קיים הבטחתו ונתן לראובן משלחו המעות ולא כתב כלום על השטר. והנה תובע ראובן את שמעון עם כל השטר. ועל המעות שקבל מהשליח עבור שמעון טוען ראובן סטראי נינהו. אם יוכל שמעון לזכות מהשליח שיסלקו מתביעת ראובן מאחר שהוא נעשה גם כן שלוחו ופשע בשליחותו ולא קיים הבטחתו שהבטיח אותו. או לא: סימן קיד 
י דין ראובן ושמעון ולוי שנתנו חתימת ידם בממרמ"י ליהודה כדי שימכור הממר"ם וישלם מה שהיה חייב להעכו"ם ואחר כך בא ראובן וקנה איזה סחורה מיהודה וגם קבל קצת מעות ממנו עד שעלה כל הסך לערך חמשים זהובים ואמר יהודה לראובן שיכתוב על השטר פיצוי שנתן להם שקבל חמשים זהו' על הפרעון והשיב ראובן כן אעשה אבל אכתוב הקבלה בשבילי שקבלתי על חלקי. והנה עתה באו שמעון ולוי ורוצים ליטול חלק באלו נ' זהובים מחמת שטענו שיהודה היה נותן מעות זה על השטר פיצוי והשטר פיצוי ניתן לשלשתינו הדין עם מי. ובו יתבאר ג"כ ישוב על דברי המרדכי מה שכתב בפרק הגוזל ובפרק המקבל שלא יהיו נראין כסותרים אהדדי: סימן קטו 
יא דין שטר עיסקא ראובן שנתן מנה לשמעון ולוי להתעסק עמהן שנה תמימה לשליש ריוח והפסד ונתן להם ראובן שכר טרחם ונעשה הכל כתיקון חכמינו ז"ל. אך בתנאי שהברירה תהיה ביד שמעון ולוי לתת לראובן שליש ריוח מהסחורה או שיתנו לו שלשים זהובים. ואחר שבאו שמעון ולוי עם הסחורה לביתם וראו שיגיע לראובן בסחורה זו על שליש ריוח שלו יותר משלשים זהו' והלכו ונתנו לראובן שט"ח על שלשים זהובים לשלם לזמן. ואחר שהגיע זמן הפרעון טענו שמעון ולוי שלא היה בהסחורה שום ריוח רק הפסד. אם מחוייבים שמעון ולוי לשלם לראובן השלשים זהובים או לא. ובו יתבאר ג"כ טעם מחלוקת של בעל העיטור והראב"ד בזה: סימן קלה 
דין ביטול שטר מתנה ובו חלוקה אחת: 
א דין יעקב ורחל היו נותנין שטר מתנה על נכסיהן לאחד מקרוביהם בעבור שהיו חושבים שלא יזכו לבנים ועתה זכו לבנים תהיה המתנה בטלה או לא מאחר שכתוב בשטר המתנה שאף אם יזכה אחר כך לזרע קיימא תהיה המתנה קיימת: סימן קח 
דיני ממונות וקנסות מצד שותפות הקהל ובו ד' דינים חלוקים: 
א דין חבורה שנתקשרו בקנס לקום בהשכמה לומר ספר תהלים ועתה איזה יחיד ראה שא"א לו לקיים ההתקשרות בסבת שהוא מתנהג ע"פ הזוהר שיצא מביתו לבוש ציצית ותפילין ובימות החורף משכימים לבית הכנסת קודם שיאיר היום עד שלא הגיע זמן הנחת תפילין אם חייב בקנס ההוא או לא: סימן לד 
ב דין אם בני ק"ק האציפלא"ץ מחוייבים לשאת בעול עם ק"ק ציל"ץ באותן הוצאות שהוציאו על הצלת הגירוש: סימן מ 
ג דין מסים שנתחייבו הקהל מקודם בשנה שעברה רק שנתמשך הענין שלא גבו אותן עד עתה שעשו סכום חדש אם גובין אותן לפי סכום החדש או לפי סכום הישן: סימן מא 
ד דין שני קהלות שהיה ביניהם שטר שותפות באם יבא לבעל בית אחד איזה עלילת שקר מצד המסירה יהיו מחוייבים הקהלות להציל את זה האיש מהמסירה על הוצאותם ואחר כך עמוד מסור אחד בעלילות שקריו ותבע את ראובן לפני השר איזה תביעת ממון וע"י זה היה יכול לגרום כמה היזקות ותקלות לכל הקהלות חלילה. אם מחוייבים הקהלות לשלם כל הוצאות הנמסר או לא: סימן קכ 
דיני מסירת מודעה ופשרה שנעשה ברצון ובו ג' דינים חלוקים: 
א דין מי שהיה אנוס להתפשר עם ב"ח ונתפשר עמו בסך קטן ונתן לו תקיעת כפו שלא יתבענו עוד אך מקודם זה מסר מודעא לפני עדים על הפשרה אם יכול לחזור ולתבוע אותו לדין או לא. ובו יתבאר ישוב המשנה והגמ' דנודרים להורגים וכו' לפי דעת הפוסקים: סימן יא 
ב דין ראובן שהיה לו שט"ח על שמעון ומחמת איזה סבה היה מוכרח להתפשר עמו ומסר מודעה על הפשר לפני עדים אך אינו מבואר בשטר מסירת המודעה שהיו העדים מכירים באונסו. ועוד אחרת שבשטר הפטורים שנתן ראובן לשמעון כתוב בו שביטל כל המודעות. אי מועיל שטר המסירת מודעה או לא: סימן כג 
ג דין אחד שהיה לו על חבירו פנקס הדיינים ואחר כך נתפשר עמו מרצונו הטוב והאריך לו הזמנים ועתה רוצה לחזור כי אמר שלא קק"ס על הפשרה והחייבים רוצים לקיים הפשרה הדין עם מי: סימן מז 
דיני שבועה דאורייתא והיפוך שבועה ובו ב' דינים חלוקים: 
א דין מודה במקצת או עד אחד מעיד עליו אם משביעין הלוה שבועה דאורייתא כשיש לו קרקעות מטעם דאין נשבעים ש"ד על שיעבוד קרקעות: סימן ג 
ב דין מי שהיפך השבועה על התובע בפני הב"ד ואח"כ כשבא התובע לישבע חזר בו הנתבע ורוצה לישבע הוא בעצמו אם יכול הנתבע לחזור בו אם לא מאחר שיצא חוץ לב"ד. ובו יתבאר ג"כ תפיסה על הב"י שכתב בטור ח"מ סימן כ"ב שהרא"ש ס"ל בדין זה כר"ת. ובו יתבאר גם כן ישוב על דברי הטור שם: סימן קיג 
דין ת"כ הנעשה באיסור ובו חלוקה אחת: 
א דין ראובן שתקע כפו לשמעון ביום שמחת תורה ואמר לו תחזיר לי מעותי עם שהלויתי לך על ביתך ואני אניח לך מהסך ד' זהובים אם חייב ראובן לקיים ת"כ או לא מטעם שנעשה ביום טוב: סימן עב 
דין ממון שאין לו תובעים ובו חלוקה אחת: 
א דין ראובן שיש בידו מעות משמעון בהלואה או בפקדון וכן בעל בנכסי אשתו במקום שחייב להחזיר הנדונייא ומת שמעון המפקיד ולא נודע לשמעון הנזכר או לאשה הנזכרת שום יורש ונוחל אם הב"ד מחוייבים ליזקק להם להוציא המעות הנזכר מיד ראובן או מיד הבעל ולהעמידו ביד נאמן או אפטרופסים או לא. ובו יתבאר תפיסה על הב"י בדין אפטרופס וביאור התוספתא בזה לפי דעת הרא"ש: סימן יב 
דיני יתומים וכתובת אלמנה ונכסי אשתו ומעשי ידיה ובו ז' דינים חלוקים: 
א דין נכסי אשתו וביאור על דברי הרי"ף דסוף האשה שנפלו בחמשה בבות שהניח שם: סימן יח 
ב דין טבעת של קדושין אם שמין אותו לאשה בכתובתה וביאור סוגיי' דפרק מי שמת מוהר הדרי קדושין לא הדרי וכו' לפי סברת מהרי"ל: סימן יט 
ג ביאור סוגי' דשמעתתא בכתובות דף מ"ז ת"ר תקנו מזונות תחת מעשה ידיה וכו': סימן לב 
ד דין אפטרופס שהלוה מעות יתומים ברבית קצוצה: סימן לג 
ה דין ראובן שמת והניח יתומים גדולים וקטנים שאינן בני שש וכשבאו לחלוק הירושה רוצים האפטרופסים ליטול קודם החלוקה איזה סך מעות מהעזבון עד שיהיה כדי פרנסת יתומים הקטנים עד שיגיעו לבני שש מטעם שכל אב חייב לזון בניו ובנותיו עד שיהיו בני שש. ובו יתבאר שמעתין דס"פ אעפ"י חייב אדם לזון בניו כשהם קטני קטנים. ובו יתבאר דברי הטור א"ה סי' קי"ב במ"ש אבל בחייו חייב לזונן וכו': סימן עט 
ו דין ראובן שכתב בכתובת אשתו ב' מאות זהובים כנהוג במדינתו רק באותה עיר שהיו בה הנשואין וכתיבת וחתימת הכתובה לא היה סכום הזקוק עולה כ"כ כמו שהוא בעיר ראובן והוא נשא אותה על מנת שתלך האשה לדור עמו בעירו אם מחוייב ליתן לה סך כתובתה כפי הסך העולה בעיר ראובן מאחר שהלכה עמו מיד לדור שם: סימן פז 
ז דין אשה שמת בעלה ולא הניח לה כדי כתובתה ואח"כ הלכה האלמנה ולותה מעות מאחרים לעסוק עמהן במשא ומתן והשביחה הנכסים והרויחה עד שיש לה יותר מסך הכתובה אם הריוח כולו שלה ולא של יתומים או לא. ובו יתבאר ג"כ דברי הרשב"ם דפרק מי שמת והרא"ש שם ולאפוקי מדברי ב"י בש"ע שלו מטור א"ה סוף סימן צ"ה: סימן קט 
דיני חזקה ובו ב' דינים חלוקים: 
א דין באשה אלמנה שהיתה מוחזקת בבית כמה שנים אחר מיתת בעלה וטוענת שכבר נשבעה על כתובתה וגבו לה הב"ד הבית בכתובתה ואבד ממנ' שטר השבעת כתובת' אם האשה נאמנת מטעם שהיא מוחזקת בבית: סימן לו 
ב דין אחד שהחזיק באור"נדע כמה שנים ואחר כך נתגלגלה הסבה שנתגרש מהעיר בסבת השר וגם מצד ב"ח הנושים בו ודוחקים עליו אם מותר לאיש אחר לדור שם ולשכור אותה אורנ"דא או לא הן מצד הדין הן מצד התקנה: סימן סב 
דין ממון בעד נפש הנרצח ובו חלוקה אחת: 
א דין ראובן שנהרג ונתן הרוצח דמי הנהרג כופר נפשו אם יכולין הב"ח של ראובן לקחת מן יתמי ראובן אותו הכופר שנתן הרוצח בעד נפש הנרצח: סימן פו 
דיני מסור ובו ב' דינים חלוקים: 
א דין אפטרופס שהגיד לפני עש"ג שתקנת המדינה היא שב"ח קודמין לגבות לפני אלמנה ובזה גרם קצת היזק להאלמנה ורוצים להחזיק אותו בחזקת מסור: סימן כו 
ב דין אונס אחד שנתפס ע"י החקירה של כומרים ובתוך הוידוי כשהתודה כמנהגם הודה על אחד שמל אותו והוצרך המוהל להרחיק נדוד. ובסבת המוסר לא היה יכול לחזור ולשוב אל ביתו והוכרח להוציא הוצאות להביא בני ביתו אצלו. גם בטלו ממלאכתו אם חייב המוסר לשלם לו הוצאותיו והזיקותיו או לא. ואיזו הוצאות חייב לשלם. ובו יתבאר ישוב על דברי המרדכי בדיני מסור שלא יהיו כסותרים אהדדי: סימן סא 
דיני פדיון תפוסים ובו ב' דינים חלוקים: 
א דין נער שנתפס בידי נכרי' על טענת שנתפס עם הזונה אם הקהל מחוייבים לפדותו כדין מצות פדיון שבוים או לא. ובו יתבאר ההיא דאין פודין את השבויים יותר מכדי דמיהן: סימן טו 
ב דין ראובן שנתקשר להיות תפוס ביד הפריץ בעבור שמעון בשכר שיתן לו שמעון שני אדומים בכל שבוע ועתה מעליל הפריץ ומטיל בפדיון ראובן סך חשוב אם מחוייב שמעון לפצותו ולפדותו או לא: סימן ק 
דיני קניית ומכירת יין נסך ובו חלוקה אחת: 
א דין איסור הקניות ומכירה ביין נסך ואיך יתנהגו אותן המוכרחים לזה: סימן נ 
דיני גיטין פסולין ופסולי עדות ושבועה ובו י' דינים חלוקים: 
א דין גט שראש הוי"ו של וכדו היא רחבה קצת ונראית כך' פשוטה: סימן כד 
ב דין גט שהובא ע"י שליח והשליח הוא מוחזק לגנב: סימן כה 
ג דין גט ששם האשה היה במקום הכתיבה והנתינה מי"רוש ובמדינת פולין שהיא מקום לידתה היו קורין אותה מי"רל והמסדר הגט צוה לכתוב בגט מרי"ם המכונה מיר"וש. אם זה הגט הוא כשר או לא: סימן לט 
ד דין אחד שהיה מוחזק בכשרות ומתוך אונס עבר על חרם ששאלו אותו קצת מאנשי הקהילה על איזה דבר ולא הודה להם ואח"כ מצאו שעבר בזה על חרם שלהם. אם יש להוציאו מחזקת כשרותו ולעשותו חשוד על השבועה מאחר שעבר על חרם שלהם או לא. ובו יתבאר סתירה על ר"ת דפסק שאדם נפסל בעבר על שבועת ביטוי: סימן נח 
ה דין אבי החתן ואבי הכלה שכשרים להעיד זה לזה אם הם כשרים ג"כ לדון זה את זה או אם הם פסולים אפי' בדיעבד. ובו יתבאר תפיסה על הב"י במה שאמר שלפי סברת הרמב"ם אוהב ושונא בדיעבד דיניהם דין. ובו יתבארו ג"כ דברי הרמב"ם דפכ"ג מהלכות סנהדרין אסור לדון למי שהוא אוהבו וכו'. ובו יתבאר ג"כ טעם למה גבי שונא אפי' בדיעבד אין דיניו דין משא"כ גבי ב' ת"ח ששונאים זה את זה: סימן סג 
ו דין עד אחד שהיה חתום על גיטין הרבה ולאחר זמן רב יצא עליו קול ערעור דגזלנותא איך שהוא לערך עשרים או שלשים שנה קודם שחתם על הגיטין היה שולח יד בפקדון שהופקד אצלו אם הוא פסול לעדות בעבור זה והגיטין שחתם עליהם עד היום אם הם פסולים למפרע או לא. ובו יתבאר גם כן כוונת הרי"ף דפ"ק דמציעא שכתב כגון דאתו סהדי ואסהידו ביה דההוא שעתא דכפרי' בב"ד הוה איתיה וכו' שהוסיף על לשון הגמרא מלת בב"ד. גם ישוב על דברי ריב"ש שכתב בתשובה סימן רס"ו וז"ל האומר לחבירו צא וגנוב לי וכו' אין המשלח מתחייב וכו' והא עכ"פ חייב להחזיר מטעם השבת אבדה. ובו יתבאר גם כן סוגיית הגמרא דפ"ק דמציעא בענין זה. ובו יתב' ג"כ ישוב על הטור ח"מ במה שדקדק בלשונו וכתב בסימן צ"ד וכגון שיש עדים שראוהו בידו וכו' ובסימן רצ"ד כתב לשון ברשותו. וישוב על דברי הרשב"א וב"י מביאו בטור ח"מ סי' ל"ד וז"ל אפילו אתתא מפקינן וכו': סימן פא 
ז דין גט שמצאו בו דבקות אותיות ד' בה' מתיבת דהוית. שנה אחר נתינתו ליד האשה. ובו יתבארו דברי הרא"ש והטור א"ה סי' קכ"ה בדין אם האותיות צריכין להיות מוקפות גויל: סימן קא 
ח דין אחד שהיה שם כינוי שלו קור"ק היאך כותבין אותו בגט קור"ק או קו"רקו או קורי"ק גם אם יש לכתוב הכינוי הזה בעבור הגנאי או ההקפדה. ובו יתבארו ג"כ תרי הגהות דש"ע מטור א"ה סי' קס"ט סעיף י"ד וסעיף י"ו שסותרין אהדדי: סימן קב 
ט דין גט שנפסל לאחר כמה שנים אחר נתינתו והצריכו האשה לקבל גט אחר מבעלה והנה מזמן גט השני עדיין לא עברו ג' חדשים אם מותרת לינשא או לא: סימן קיז 
י דין גט הניתן ולא היה נכתב בו שם אבי המגרש והמגורשת: סימן קיח 
דיני קידושין וסבלונות ובו ד' דינים חלוקים: 
א דין חתן שהוציא קול שקידש את הכלה ויש קצת עדיות חלושות על זה אם יש בזה חשש קדושין או לא: סימן סד 
ב דין סבלונות אם יש בהן חשש קדושין בפרט היכי דמערער החתן ואמר שנתן לשם קדושין. ובו יתבאר ג"כ קצת סוגיית הגמרא דפ"ב דקדושין רב הונא אמר חוששין לסבלונות וכו' אמר רבה וכו'. ובו יתבאר ג"כ לשון התשובה דא"ז בדין חוששין לסבלונות. ובו יתבאר טעם בדעת מהררא"י שפסק בדין זה להחמיר. ובו יתבאר ג"כ תפיסה על הגאון מוהר"ר שכנא זצ"ל שפסק בזה לחומרא. ובו יתבאר ג"כ דין אם החתן מערער בזמן הזה על הסבלונות ואומר שלשם קדושין נתכוין שאין משגיחין בו: סימן פב 
ג דין נער אחד שהוא בן ט"ו שנים ויותר קידש נערה אחת בת י"ב שנים וב' חדשים אם יש בזה חשש קידושין אף על פי שבדקו הנערה ע"פ נשים ולא מצאו לה שום  סימן או לא. ובו יתבאר ג"כ שיטת ההלכה דפרק בא סימן בברייתא ובגמרא בפלוגתא דת"ק ור"י ור"ש דקתני כל הנבדקות נבדקות ע"פ נשים וכו'. ובו יתבארו דברי הרי"ף דפרק ב"ש ביבמות שפסק בדין זה כר"י. ובו יתבאר ג"כ ביאור על דברי הרמב"ם בפ"ב דהלכות אישות כשבודקין הבת וכו' ולאפוקי ממה שכתב הרב המגיד והכסף משנה על דברי הרמב"ם בזה. ולאפוקי ג"כ מדברי הב"י בטור א"ה בסימן קנ"ה ומדברי הרמ"א בהגהותיו בסי' קכ"ה ובסימן קס"ו. ובו יתבאר ג"כ טעם על הפוסקים שפסקו בדיני חליצה דעל השנים של החלוצה צריכים עדים כשרים ועל הסימנים נאמנות הנשים לומר שהביאה סימנין וכו'. ובו יתבאר ג"כ מה שאחז"ל אין בין נערות לבגרות אלא ששה וכו': סימן קלט 
ד דין נער שקידש את הבתולה כנ"ל. ובו יתבאר ג"כ סוגיית הגמ' דקדושין פרק עשרה יוחסין אתמר קדשה אביה בדרך וכו': סימן קמ 
דיני התרות נשים עגונות ובו ט"ו דינים חלוקים: 
א דין התרת אשת ישראל אוי"ש שנהרג סמוך לק"ק קראקא. על שני פנים ע"פ עדות נכרי מל"ת ולא הוזכר בהעדות לא שם עירו ולא שם אביו ולא קבורתו ושם הרבה דינים מהתרת נשים: סימן ו 
ב דין התרת אשת כמ"ר יהודה בר כתריאל באריכות ע"פ עדות נכרי המל"ת ששמעו מהריגתו מהרוצח עצמו ומאחרים: סימן ז 
ג דין התרת אשת יהודה בר משה תושב רובש"וב ע"פ העדיות שהוגבו בקאשטנד"ינא רבתא שראוהו מת. ואף שדברי העד קצתם הם סותרים זה א"ז וגם לא נזכר בו קבורתו וגם לא נתקיים מהב"ד כ"א שנים: סימן ח 
ד דין התרת אשה אחת עגונה שהיתה זקוקה ליבם מומר ע"פ עד אחד שהעיד שמת אותו מומר: סימן לז 
ה משא ומתן בדין התרת אשת רבי יהודה בר יעקב: סימן נא 
ו דין התרת אשה עגונה בסבת יבמה שהיה מומר פיסח בשתי רגליו עקומות והפוכות לפנים והלך למרחקים ואח"כ נודע שמת ע"פ קצת עדיות אם יש להתירה ע"פ אותן העדיות או לא. וגם לא נתקיימו כל העדות בקיום גמור כדין קיום שאר שטרות. ובו יתבאר טעם על רבינו ירוחם שכתב לא סמכינן אסימנים אפי' מובהקים וכו'. ובו יתבאר דעת מהר"דך שכתב דעקמומית אצבע ורושם בצדו הוי סימן מובהק. ובו יתבאר גם כן אם השליח כשר לעדות על דבר שנשתלח בעבור שנטל שכירות על זה: סימן נו 
ז דין התרת אשה עגונה ע"פ עדיות שהוגבו בקושטנד"ינא רבתא ונתקיים פה ק"ק לובל"ין שהעידו ג' עדים כל א' על חתימה אחת מהב"ד: סימן נז 
ח דין שמצאו הרוג אחד יהודי בנהר ולא הכירו אותו בעבור שלא היה לו פרצוף פנים וחוטם רק מצד הריסט"ר שלו שהיו מוצאים אצלו שהיה רשם בו חובותיו שהנכרים היו חייבים לו. עי"ז היה מכיר בו איש אחד גם היה ניכר לזה האיש מצד שהיה יודע בו שהוא בעל בשר ואיש שמן ויתר הוכחות קלושות אצלו. גם באו אחר כך האחים שלו והכירו אותו בטביעת עיניהם. אם אשתו מותרת לעלמא או לא. ובו יתבארו דברי ר"א מוורד"ין בדין מים שאין להם סוף: סימן פט 
ט דין התרת אשה אחת עגונה ע"פ הודאת הרוצח בעצמו אחר ששמוהו במסגר מקום אשר רוצחי נפש אסורים שם הודה בלא עינוי שהרג את בעלה. גם קודם שדנו אותו הצדיק על עצמו את הדין על שלא עשה כהוגן בהריגת האיש הזה. ובו יתבאר סוגיית הגמ' דפרק בתרא דיבמות דתנן בישראל עד שיהא מתכוון ובנכרי אם היה במתכוון אין עדותו עדות. ובו יתבאר ג"כ שיטת ההלכה דשלהי יבמות במה שאמרו לכשתהיה הפונדקית נאמנת וכו'. ובו יתבארו גם כן דברי מהרי"ק שורש קכ"א בדין הודאת הרוצח שנקרא מסיח לפי תומו: סימן קי 
י דין התרת אשה עגונה שנהרג בעלה בין חיל המלחמה ע"פ עדות נכרים שהעידו עליו שנהרג והכירו אותו ע"י הסימן שהיה לו צוארו עקום ולא העידו על הקבורה. ובו יתב' אם זה נקרא סימן מובהק או לא: סימן קכח 
יא דין התרת אשה עגונה שנהרג בעלה בעת המלחמה ע"פ יהודים ששמעו מפי נכרים סוחרים ופריצים שהגידו במל"ת שנהרג. ובו יתבאר סוגיית הגמרא דפ' האשה שלום עד אחד במלחמה מהו וכו' תנא שלום בעולם משום דבעי למתני מלחמה בעולם: סימן קכט 
יב דין התרת יבמה עגונה שהיה יבם שלה נשבה בין הקדרים וע"פ השמועה שהיו שואלים היהודים לשבוי אחד נכרי מהקדרים אם לא היו שם שבויים יותר בסתם הגיד להם איך שהיה יבם הנ"ל עמו והיו עובדים ביחד עבודת פרך על הספינה עד שמת היהודי הנ"ל. ובו יתבאר קצת שיטת הגמרא דפ' בתרא דיבמות ובנכרי אם היה מתכוון וכו'. ובו יתבאר ג"כ דברי הר"ן דסוף יבמות בדין נכרי מל"ת. ובו יתבאר ג"כ סוגיית הגמרא והתוספות דסוף יבמות שאמר ר"ע שאין משיאין ע"פ אשה אמרו לו מעשה בבני לוי וכו'. ובו יתבארו ג"כ דברי מהרי"ק שורש קע"ה בדין נכרי מל"ת: סימן קל 
יג דין התרת ג' נשים עגונות ע"פ עדות נכרים שהעידו במל"ת שנהרגו בעליהן במדינת וואליח"יי אף שלא נזכר בעדותן ענין הקבורה ולא שם אביהם ולא שם עירם גם לא ראו העדים בעצמם ההריגה. ובו יתבאר ישוב על דברי הרמב"ם דפי"ג גם כן ישוב על תמיהת הב"י שתמה על הטור א"ה סימן י"ז בדין עדות אשה המכחישות זו את זו: סימן קלב 
יד דין התרת אשה אחת עגונה שנהרג בעלה ע"פ עדות יהודים ששמעו מהנכרי' ואותן הנכרים ג"כ היו שומעים העדות מפי נכרים אחרים והכל היה במל"ת וקצתם מהעדים היו אומרים שנטבע במים שאין להם סוף. ובו יתבאר גם כן הדין באם נוכל לתרץ דברי העדים המכחישי' זה את זה משיאין האשה על פיהם: סימן קלג 
טו עוד התרה אחרת על עיגון האשה הנז' בסימן שלפני זה. ובו יתבאר גם כן אחר שיצאה האשה עגונה מבי דינא פעם אחד להתירא אינה יוצאת ממנו לעולם אפי' כשבאו אח"כ עדים אחרים ומכחישים את הראשונים: סימן קלד 
טז דין התרת אשה עגונה שנהרג בעלה במלחמה ושרפו אותו הקאז"קין כנהוג ביניהם. ובו יתבאר דברי הרמב"ם דפי"ג מהלכות גירושין בדין מל"ת. ובו יתבאר סוגיית המשנה וגמרא דריש פ' האשה שלום דקתני שלום בעולם ובאה ואמרה מת וכו'. ובו יתבארו ג"כ דברי הטור א"ה שכתב וכן אם יש מלחמה וכו' ודין איזה נקרא מל"ת: סימן קלז 
דיני הוצאות שם רע ובו ד' דינים חלוקים: 
א דין אחד שהוציא קול לעז על חכם נדול בשם תלתא סבי בעלי הוראה שכבר הלכו לעולמם. ובו יתבאר ג"כ ההיא דערכין ת"ר לא תשנא וכו'. ובו יתבאר וגם כן ישוב על דברי הרמב"ם שלא יהיו בזה נגד דעת רש"י: סימן יג 
ב סדר הוידוי והתשובה מחד בר אוריין שנכשל בא"א בשכרותו: סימן מה 
ג דין אחד שזלזל את חבירו בדברי חירופין וגידופין וקראו בן מומר וגנב וזייפן וממזר: סימן מו 
ד דין איש ואשה שהוציאו עליהם לעז מאיסור א"א. ובו יתבאר סוגיית הגמרא דפ"ב דיבמות הנטען על א"א וכו' לפי דעת הפוסקים. ובו יתבארו גם כן דברי הרמב"ם שכתב בפכ"ד מהלכות אישות מי שזנתה תחת בעלה וכו' ולאפוקי מדברי ב"י והמ"מ. ובו יתבאר השגה על דברי מהרש"ל ז"ל בתשובותיו סימן ל"ד. גם יתבאר בו דברי המרדכי דפ' מצות חליצה שכתב ואפילו בעד טומאה אין אשה וכו' והוא דברי מהר"ם. ויתבארו בו דברי מהר"ם שלא יהיו כסותרין אהדדי שכתב מוציאין אשה בעדי כיעור ואח"כ כתב בעדי טומאה: סימן פ 
דין כופין על הגט וטענת מאיס עלי ובו ג' דינים חלוקים: 
א דין ראובן שנשא אשה ושהה עמה כמה שנים ואח"כ נולד בה חולי הנכפה ל"ע אם יכול לכופה לגט לאחר תקנת ר"ג. ובמה כופין אותה וכל הדינים השייכים לזה. והולכים בזה אחר דברי הרא"ש בתשובות כלל מ"ב. ויתבארו בו ג"כ דבריו שם: סימן א 
ב דין אשה שטענה על בעלה מאיס עלי ותפסה משל בעלה בעד נדונייתא וידוע לרבים שיש לו ענין חולי שתוכל לטעון מאיס עלי: סימן מח 
ג דין אשה שנבעלה לרוח או לשד שקורין בל"א טרכ"ט ובא אליה בתחלה בדמות בעלה ובשנייה בדמות פריץ אם נאסרת לבעלה וצריכה לקבל ממנו גט אפי' מבעלה ישראל מטעם דשמא סופה היתה ברצון כאשר הדברים מוכיחים קצת על זה או לכל הפחות לבעלה כהן אפי' יהא באונס או יש לדמות זה לנרבעת בהמה. ובו יתבאר ג"כ שיטת המשנה דמסכת סוטה ריש פ' ארוסה ע"י כל העריות מקנין וכו'. ובו יתבאר ג"כ ישוב על תמיהת התוס' שתמהו שם אהא דמשני הגמרא למעוטי בהמה וכו': סימן קטז 
דיני גט שכיב מרע ובו ה' דינים חלוקים: 
א דין גט שכ"מ הניתן כדינו כדי שלא תהא אשתו זקוקה ליבם ואחר כך עמד הש"מ מחליו אם יכולה האשה ההיא לפטור את עצמה מבעלה בגט זה או שצריכה גט אחר מבעלה. ובו יתבאר ג"כ סוגיית הגמ' דפ' איזהו נשך ההוא גברא דזבין ארעא לחבריה וכו' עד מהו דתימא הוא גופיה אדעתא דידה קא גמיר ויהיב גיטא קמ"ל. ובו יתבאר ג"כ דין תנאי כפול באיזה אופן צריך להכפיל אותו. ובו יתבאר ג"כ סוגיית הגמרא דפ' מי שאחזו אמר רב הונא גיטו כמתנתו וכו' וסוגיית פ' השולח דתנן המוציא את אשתו וכו' ע"פ כוונת רש"י ותוס'. ובו יתבאר ג"כ דברי ר"י מפרי"ש במ"ש בדין נתינת גט ש"מ. ובו יתבאר ג"כ טעם על תקנת שמואל שתיקן בגט ש"מ תנאי אם לא מתי וההפרש שיש בין תקנת שמואל לתקנת ר"י מפרי"ש: סימן קכב 
ב דין גט ש"מ הנז' בשם הגאון מהר"ר מרדכי יפה זצ"ל שפסק שאין לאשה זו התרה לעלמא אפי' ע"י גט אחר רק שצריכה לשוב ולחזור לבעלה הראשון כי יש חילוק בין גט הניתן מאהבה לגט הניתן מחמת שנאה. ובו יתב' שיטת הגמ' דסוף מס' גיטין משנה וגמרא בש"א לא יגרש אדם את אשתו וכו' ע"פ שיטת המשנה דיבמות פ' האשה רבה את זו דרש ר"א בן מתיא וכו'. ופסק זה חיבר הגאון מוהר"ר מרדכי יפה זצ"ל קודם שנתבררו אליו דברי המחבר הגאון מוהר"ר מאיר זצ"ל: סימן קכג 
ג הסכמת הגאון מוהר"ר מרדכי יפה זצ"ל לדעת המחבר הגאון מהר"ם זצ"ל בדין גט שכ"מ הנזכר: סימן קכד 
ד כתב הנשלח מהגאון מוהר"ר מרדכי יפה זצ"ל להראשי ישיבות גאוני עולם ולראשי ופרנסי המדינה מעסק גט ש"מ הנ"ל: סימן קכה 
ה תשובה לאחד מהמקילין בגט ש"מ הנ"ל. ובו יתבאר ג"כ טעם תקנת וסדר גט ש"מ וביאור דעת ר"י מפרי"ש בזה: סימן קכו 
דיני חליצה ובו ד' דינים חלוקים: 
א דין חליצת היבם שהיה אטר ברגליו והיה לו עוד אח אחר: סימן ט 
ב דין חלוקת החולץ עם החלוצה ועם שאר היורשים בנכסי המת ע"פ תקנות הקהלות וכל הדינים השייכים לזה: סימן י 
ג דין יבם שנפלה לפניו יבמה ענייה והוא מעגנה ואינו רוצה לחלוץ לה עד שתתן לו סך חשוב אשר אין ידה משגת וגם יש לו כבר אשה אם כופין אותו שיחלוץ לה: סימן לח 
ד דין חלוץ עם חלוצתו אם רשאין לדור בבית א' היכי שלא היה לבו גס בה. ובו יתבאר שיטת ההלכה דפ"ב דכתובות המגרש את אשתו וכו' לפי משמעות רש"י ושאר פוסקים. ובו יתב' ג"כ איזה נקרא לבו גס בה. ובו יתב' ג"כ דברי הרשב"א בתשובותיו סי' ר"ט במ"ש ואף על גב דאיכא לחלק קצת בין ארוס ליבם כל דחזינן להו דגייסי אהדדי  כי הני וכו'. וביאור דברי הירושלמי דפ' הזורק שהביא הרשב"א. ובו יתב' ג"כ התוס' דתנא באבל רבתי וכו' בפ"ב דכתובות הנ"ל: סימן קלא 
דיני נדה ובו ד' דינים חלוקים: 
א דין אשה ששמשה עם בעלה לאחר שניערה משנתה ואח"כ מצאה דם באופן שבבירור גמור הוא שממנה היה אותו דם ושפירסה נדה קודם התשמיש בעת שהיתה ישינה אך לא הרגישה בשעת ראיית הדם אם האיש והאשה הזאת צריכים כפרה. ובו יתבאר סוגייא דשמעתין דריש פ' הרואה כתם אמר שמואל בדקה קרקע עולם וכו': סימן ב 
ב דין אשה שראתה דם בשעת תשמיש שלא היה לה שהות אפילו בכדי לירד מן המטה וזה אירע לה יותר ממ' ונ' פעמים אם יש לה היתר ע"י בדיקת שפופרת של אבר. ובו יתב' הסוגייא דפ' התינוקות הרואה דם וכו'. ויתבא' בו השגה על הב"י בביאור כוונת רש"י בסוגייא זו: סימן נב 
ג דין אשה שמצאה כתם בעד שלה: סימן קג 
ד ביאור על מתניתין דמס' נדה נאמנת אשה לומר מכה יש לי באותו מקום וכו' אם אותו מקום נאמר על מכה שברחם או על מכה שבפרוזדור. ובו יתבאר ג"כ סוגיית הגמרא דפ' התינוקות ת"ר הרואה דם מחמת תשמיש וכו' ע"פ סוגיית הגמרא דפרק כל היד בעו מיניה מרב נחמן וכו' וע"פ סוגיית הגמ' דפ' המפלת רבא אמר דכ"ע אין דרכה וכו'. ובו יתבאר תפיסה על הב"י בדין נאמנת אשה לומר מכה יש לי באותו מקום. ובו יתבאר סוגיית הגמרא דפ' המפלת בעא מיניה ר' יוסי ב"ר חנינא מר"א דם יבש מהו וכו' כי קא מבעיא לי וכו'. ובו יתבארו דברי הב"י בטור י"ד סי' קפ"ח בדין אשה שראתה דם בחתיכות: סימן קיא 
דיני מקוה ודיני טבילה ובו ד' דינים חלוקים: 
א דין כלה שנכנסה לחופה בליל שבת אם מותרת אז לטבול בליל כניסת שבת כיון שאין החתן בועל בעילת מצוה בשבת: סימן נג 
ב דין מקוה שנתייבשו מימיה אם מותר לשאוב מים בכלי מנוקב מאותו מקוה ולשפוך לתוך חבית הקבועה בקצה המקוה כדי שיתקבצו שם כל המים אם לאו: סימן ס 
ג דין אשה שטבלה ליל ו' והיה בעלה בעיר ואירע שלא נגע בה בלילה ההוא ולמחרת ביום ו' ראתה שנשאר אחת מצפרניה על ידה ולפי הסכמת הפוסקים צריכה טבילה אחרת אם רשאי האשה למטבל בליל שבת או לא מאחר שהיא טבילה שלא בזמנה: סימן עא 
ד דין מקוה המתוקנת בנסרים למטה ועומדות הנשים על הנסרים וטובלות. ודין הנשים שטבלו על השליבות של עץ שבמקוה: סימן צז 
דין פריה ורביה ובו חלוקה אחת: 
א דין מצות קיום פריה ורביה וביאור סוגיית דפ' הבא על יבמתו דאיתא התם בני בנים הרי הן כבנים וכו' ע"פ דעת בעל ת"ה לפי סברת הרמב"ם ז"ל: סימן טז 
דיני שחיטות ובדיקות ושאר מיני טרפות ובו י"א דינים חלוקים: 
א דין מקום שנוהגים לבדוק ולפתוח ראשי האווזות הפטומות ע"י הלעטה מחמת שמא ימצא בהן נקב. ושכחה המשרתית והשליכה הראשים ולא בדקה אותן: סימן כא 
וכן הוא מזה לקמן: סימן פח 
ב דין השוחט עוף בהכשר ואחר גמר השחיטה מצא טבעת שלם מהגרגרת על הסכין: סימן נד 
ג דין אם יש למעך בסירכות דעינונתא דוורדא: סימן נה 
ד דין ישוב סוגיית הגמ' דפ' כסוי הדם במתני' דשחט ק' חיות וכו' חיה ועוף במקום א' כיסוי אחד לכולן דברי רבי יהודה וכו'. ובו יתבאר הטעם מ"ש גבי אותו ואת בנו פסקינן לחומרא כר"י וגבי שחט חיה ועוף במקום א' לענין כיסוי פסקינן לקולא כרבנן. וכן גבי כוי מחמרינן מספק להצריך כיסוי מש"כ גבי חיה ועוף לא מחמרינן מספק להצריך לכל אחד כיסוי וכן גבי דם הניתז ושעל גבי הסכין: סימן סה 
ה דין נכרי אחד שהיה משרת במקולין בהפשטת הבהמות ובהוצאת הפרש מהכרס. ופעם אחת הוציא הפרש ומצא מסמר תחוב בכרס וקרא ליהודי וא"ל ראה מצאתי מסמר זה בכרס וא"ל היהודי הראני איך היה תחוב והראה לו באופן שלא היתה נטרפה אם יש לסמוך אדבריו של נכרי או לא. ובו יתבאר ג"כ טעם על איסור בהמה כשנמצא מים בראש ולאפוקי מטעם מהררמא"י שכתב בהגהותיו בטוד י"ד סי' ל"א וסי' נ': סימן סו 
ו דין שוחט שיצאה חשש טרפה מתחת ידו מטעם שמצאו סכינו פגום בלתי שעת שחיטה: סימן עו 
ז סתירת דעת המורים שלא כהלכה בדין ראשי אווזות הפטומות כנ"ל בסי' כא: סימן פח 
ח דין זאב שאין לו דריסה בבהמה אפילו בעגלים: סימן צג 
ט דין נפולה וביאור על דברי רבינו ירוחם נתיב טו אות ט"ז שכתב וז"ל בכל מקום שכתבתי אין חוששין אין צריך בדיקה כלל וכו'. ולפי' זה יתבארו ג"כ דברי הרמב"ם בפ"ט מהל' שחיטה בדין זה. ובו יתבאר ג"כ תפיסה גדולה על הב"י: סימן צד 
י דין כוליא שהקטינה וביאור על דברי הרי"ף בדין כוליא: סימן צו 
יא דין מורנא דפליגי בה אמוראי בפ' אלו טרפות חד אמר קודם שחיטה פריש וחד אמר למחר שחיטה וכו' ולאפוקי מדעת מהרש"ל ז"ל שכתב בזה בספר ים של שלמה שלו. ובו יתבאר ג"כ דברי הרמב"ם שכ' תולעת שהיתה בריא' ונקב' ויצא' וכו': סימן קכז 
דיני איסור והיתר ובו ז' דינים חלוקים: 
א דין חלב שנחלב בשבת וחלו שני י"ט של שבועות אחר השבת אם יש לאסור החלב בי"ט השני: סימן יז 
ב דין שנה שכל הכישות הם מתולעים אם מותר לשתות השכר שמבשלין אותו עם כישות: סימן כז 
ג דין בצל שחתכוהו בסכין של בשר ונתנוהו בתבשיל של חלב. ודין אם חתכו אותו בסכין של נכרי: סימן כח 
ד דין תרנגולת שהודחה ונמלחה בנוצתה וקודם הדחה אחרונה מלגו אותה ע"י עירוי רותחים מכלי ראשון: סימן כט 
ה דין צנון שחתכו בסכין של נכרי ולאפוקי מדעת מהררמא"י בת"ח שלו. וביאור על הסמ"ג לפי דעת מהררמא"י: סימן צב 
ו דין תולעים שבחריצין ונעיצים שאינן נובעין אם מותרים לשתות אותן המים: סימן צה 
ז דין גבינות וחמאה הנעשים מחלב הבהמות שהיו ספק דרוסות אם הן אסורין או לא. ובו יתבאר תפיסה על הב"י בביאור דברי הרשב"א בדין דריסת זאבים: סימן קה 
דיני חמץ ומצה ושאר דיני י"ט ובו ח' דינים חלוקים: 
א דין דבר שנתחמץ בתוך הפסח בי"ט אי שרי לשורפו בי"ט. וישוב על דברי התוס' והרמב"ם פ"ג מהל' חמץ ומצה: סימן כ 
ב דין אם המנהג לומר ותערב במוסף במקום שאין שם כהן: סימן ל 
ג דין שבולת שועל וגרגיר של תבואה שקורים בלשונינו טאטר"ק שמצאו אותן בכרוב כבוש המוכן לאכילת פסח: סימן עח 
ד דין ד' תרנגולות שנמלחו קודם הפסח ואח"כ נמצאו שבאחת היה הזפק עדין מחובר והיה מלא חטין מאכילת התרנגולת: סימן צא 
ה דין מצה שנפוחה באמצע שאנו נוהגים לאוסרה אם יש חילוק בזה בין קודם הפסח לתוך הפסח כמו שאנו נוהגים במצה שנכפלה בתנור. ובו יתבארו דברי מהרי"ל בין מצה כפולה ונפוחה. והחילוק שיש בין מצה כפולה לנפוחה: סימן קד 
ו דין אם יש לאסור התבשיל של פסח שהושיבו הקדרה בתוך תנור של בית החורף או על גבו: סימן קו 
ז דין שקים עם קמח של חג הפסח שנישוכו מאכילת העכברים בהרבה בתים: סימן קיט 
ח דין שפחה שלקחה שמרים של שכר שעבר עליהם הפסח והחמיצה בהם עיסה: סימן קכא 
דין חלה ובו חלוקה אחת: 
א דין נשים שלוקחין גלוסקאות מן הנחתומים נכרים אם חייבים בחלה או לא: סימן מט 
דין ספק בכור ובו חלוקה אחת: 
א דין ישראל שקנה בהמות מנכרי ונתן לו מקצת הדמים אבל לא משכן אלא הניחן ביד הנכרי וילדה אחת מהן והנכרי אינו רוצה ליתן אותו ולד לישראל בטענה שהוא אומר שכל מה שנולד קודם שקבל הישראל מידו הוא שלו. אם זה הולד הוא בכור והישראל מחוייב לפייס הנכרי בממון כדי להוציא הבכור מתחת יד הנכרי או לא. וגם אם יש לזה הולד קדושת בכור מספק: סימן לא 
דין ס"ת וקריאתה וש"צ שטעה בקריאה וקריאת שם של ד' ובו ח' דינים חלוקים: 
א דין ס"ת שמכרו כל הקהל ברצונם הטוב לצורך איזה בלבול אם המכירה היא מכירה גמורה או לא: סימן מב 
ב דין סופר שלקח את אשתו שתסייע לו במלאכת הקודש ונתן לה לתפור ולחבר היריעות דס"ת בגידין גם לגרור הדבקות והנגיעות בין האותיות אם ס"ת זו פסולה או לא. ובו יתבאר תפיסה על הב"י בהקושיא שהקשה על הרמב"ם דפ"ג מהלכות ס"ת ותפילין. ובו יתבאר ישוב על הב"י בתירוצו על הרמב"ם. ובו יתבאר טעמו של ר"ת שהיה רוצה לפסול עשיית ציצית ואגודת לולב ע"י אשה. וביאור דברי ר"ת לפי דעת הגהות מיימוני בדין זה: סימן סח 
ג דין נוני"ן הפוכין שבפ' ויהי בנסוע ושאר הנוני"ן הפוכין שבתורה. ובו יתבאר דברי חז"ל בפרק כל כתבי פרשה זו עשה לה הב"ה סימניות וכו' ולאפוקי מדעת הגאון מהרש"ל ז"ל: סימן עה 
ד דין קריאת השם של ד' בנקודת שב"א חול"ם קמ"ץ: סימן פג 
ה דין ס"ת שמצאו בה שהיא חסרה תיבה אחת בעת שקראו פ' שביעי ולא היתה שם ס"ת אחרת לקרות בה ועדיין היו ג' פרשיות לסיום הסדרא כי היו נוהגים בעיר הזאת לקרות עשרה גברי. אם יש לברך על ס"ת זו ולקרות עוד ג' גברי להשלמת העשרה כנהוג או לא: סימן פד 
ו דין חזן שהיה לו לקרות בשבת ח"ה דסוכות בס"ת שניה למפטיר ספיקא דיומא דהיינו ביום השני וביום השלישי וטעה ולא קרא כי אם ביום השני לבד וגלל הס"ת ובירך הקורא גם ברכה לאחריה אם צריך לחזור ולקרות על הסדר ולברך לפניה ולאחריה. או לא: סימן פה 
ז דין ס"ת שמצאו בה כתוב רחבה במקום רחבו: סימן צ 
ח דין ס"ת שהשמיט בה הסופר יו"ד בשם אלהינו וכתב אלהנו בלא יוד: סימן קיב 
דין בית הכנסת ובו חלוקה אחת: 
א דין ב"ה דק"ק לוקא"ב שנשרפה בעו"ה ואחר השרפה רצו הקהל לבנות אותם על מקומה הא' ועכבו בידם מצד השררה והכומרים באופן שהוצרכו להניח מקומם הראשון אם יש היתר למנהיגי הקהל למכור אותה הקרקע ליחידי הקהל שיבנו עליה בתים ודמי המקח יוציאו על בנין ב"ה החדשה כי יש לחוש אם ישאר המקום פנוי ישתדלו הכומרים לבנות עליו בית תפלות. גם באם רשאים למכור אם יכולים לבנות על זה המקום בנין של גנאי כגון בית המרחץ וכיוצא בזה או לא: סימן נט 
דין כבוד אב ואם ובו חלוקה אחת: 
א דין יעקב שבקש מראובן בנו הגדול שיתן שטר חליצה לאחיו בחנם וראובן אינו רוצה אם ראובן עובר בזה על מצות כיבוד אב ואם או לא. ובו יתבאר ג"כ סוגיית הגמרא בפ"ק דקדושין ת"ר איזהו מורא ואיזהו כיבוד וכו'. ע"פ דעת הרמב"ם והרמ"ה ז"ל. ובו יתבאר ג"כ דעת הרמב"ם ז"ל בזה וביאור ישוב התמיה הנופצת בדברי הרמב"ם בדין זה ולאפוקי ממה שתירץ בו הב"י: סימן קלו 
דיני רוצח ששגג או שהזיד ובו ג' דינים חלוקים: 
א סדר הוידוי והתשובה לאחד שהרג את חבירו בבליסטר"א שקורין בל"א ביק"ס שלא במתכוון: סימן מג 
ב סדר הוידוי והתשובה לאחד שנקש לפתח גאון אחד לבקש ממנו על נפש א' ממיודעיו להקל דינו. והגאון נבהל בחשבו שבא לעשות עמו רעה לקחת נקמתו ממנו. ומיראתו נשא משא כבד והניחה לפני הפתח ובסבה זו נחלה ונפל למשכב ומת ובא אותו איש לקבל על זה תשובה: סימן מד 
דיני תשעה באב ובו ב' דינים חלוקים: 
א דין מילה שאירע בט' באב אם הבעל ברית צריך להשלים תעניתו או לא. ובו יתבארו דברי ב"י בטור א"ח סי' תקנ"ט בדין זה: סימן צח 
ב דין אם אסור ללמוד בט' באב שחל להיות בשבת או לא: סימן צט 
דיני אבילות וקריעה ובו ד' דינים חלוקים: 
א דין אשה שהולידה תאומים ולא כלו חדשיהם ואחד מהן מת מיד והשני המתינו למולו עד שיכלו חדשיו והיה מתנוונה והולך והיה תמיד חולה ומת לאחר שלשים ללידתו ולא מלו אותו אם חייבים להתאבל עליו או לא: סימן סז 
ב דין מי שיש לו מת מוטל לפניו בע"פ שחל להיות בשבת אם יש לו דין אנינות כמוצאי שבת דעלמא והיאך ינהוג עם אכילת מצה ומרור וד' כוסות וסדר האגדה. ובו יתבארו ג"כ דברי הרא"ש דפרק אלו מגלחין בדין זה ושכן הוא דעת מהרי"ל. וכיוצא בזה בי"ט אחר אם חייב לקדש ולברך ברכת המוציא וברכת המזון או לא: סימן עג 
ג דין מי שמת לו אב בי"ט ראשון ונקבר ע"י עממין כנהוג שאז א"א לקרוע אם רשאי לקרע תכף לאחר הב' ימים טובים הראשונים בח"ה או ימתין מליקרע עד אחר החג כשיתחיל לישב ז' ימים: סימן עד 
ד דין אם אירע אבלות בתוך הרגל שאינו חל עד אחר הרגל אם מותר להאבל הזה לשנות מקומו ברגל ולישב במקום האבלים או לא. ובו יתבארו ג"כ דברי הר"ן דפרק המוכר פירות בדין אבלות בשבת ולאפוקי מדעת מהררמא"י בזה בש"ע מטור י"ד סי' שצג. ובו יתבאר ג"כ הטעם על מנהגינו שאנו נוהגים להתיר להאבל לישב במקם האבלים בכל שבתות שהיו תוך י"ב חודש: סימן קז 


שו"ת מהר"ם מלובלין סימן א 
========================= 
נשאלתי ראובן שנשא אשה ושהה עמה כמה שנים ואח"כ נולד בה חולי הנכפה ל"ע והנה האיש טוען שאין דעתו סובלת להיות עמה גם סכנה יש בדבר ורוצה לגרשה וליתן לה כתובתה והיא ממאנת מלקבל גט באולי מן השמים ירחמו עליה והנה נשאלתי לבאר אם יכול לכופה מן הדין עד שתקבל גיטה אף לאחר תקנת ר"ג שנוהגים בזמנינו שלא לגרש שום אשה בעל כרחה. ובאם שכופין אותה. לבאר מה היא הכפייה שכופין אותה בה. ובאם שלא תתרצה לקבל הגט בשום פנים והוא ימנע ממנה שאר כסות אם היא תוכל להכריחו מן הדין שהוא מחוייב עכ"פ להחזיר לה סך הנדוני' כדי שתפרנס את עצמה בשלה: 

תשובה אשיב בקצרה הלא דבר פשוט הוא שלפי דין הגמ' שאשה שנולדו בה מומין יכול לגרשה בע"כ דהא אפי' בלא מומין האשה מתגרשת שלא לדעתה אפי' הקדיחה תבשילו דהלכה כב"ה דפליגי אב"ש דאמרי לא יגרש אדם את אשתו אלא מצא בה ערות דבר כדאיתא במתני' פרק בתרא דגיטין וכ"ש כשנולדו בה מומין אלא שאם היו בה המומין קודם שנתארסה ולא ידע בהן ולא נתרצה בהן לעולם כשבא להוציאה מוציאה בלא כתובה. ואם נולדו בה אחר שנתארסה כשבא להוציאה חייב ליתן לה כתובתה דנסתחפה שדהו כדאיתא במתני' פ' המדיר היו בה מומין ועודה בבית אביה האב צריך להביא ראיה שמשנתארסה היו בה מומין הללו ונסתחפה שדהו. נכנסה לרשות הבעל. הבעל צריך להביא ראיה וכו'. וכן כתב הרמב"ם פכ"ה מה' אישות וז"ל וכן כל האשה שנולדו בה מומין אחר שנשאת כו' אם רצה לקיים יקיים ואם רצה להוציא יוציא ויתן כתובה. וכן מביא הטור דבריו בטור א"ה סימן קי"ז ודין זה הוי באשה בכל המומין השייכים באשה והם המנויים בהרמב"ם פ"ז מה' אישות אפילו אינם גדולים כל כך כאותן המנויים באיש כגון ריח הפה ודומיהן שכופין אותו להוציא ונכפה מבואר בגמ' פרק המדיר דהוי מום באשה כדאיתא התם אמר רב נחמן נכפה כמום שבסתר דמי. ועתה לענין נדון דידן באם יכול לגרש האשה בעל כרחה בשביל מום הנכפה אפי' אחר תקנות ר"ג. הלא כבר כתוב בתשובת שאלה והיא בתשובת הרא"ש כלל מ"ב שיכול לגרשה בע"כ אפי' לאחר תקנת ר"ג דעל כיוצא בזה לא תיקן ר"ג כמו שהאריך שם בדבריו גם מסיק שם שאינה יכולה לעכב הגט מכח פריעת כתובתה רק הכתובה תשאר חוב עליו כמבואר שם. וכשנדקדק בדבריו שם נוכל להוכיח שהוא סובר שכופין אותה אפילו בידים דהיינו שמותר לזרוק לה גט לרשותה או לגזור שלא ישאו ויתנו עמה ושלא יעשו לה שום טובה עד שתקבל הגט כמו שנתבאר דהא הרא"ש כתב שם וז"ל. ועתה שתיקן הגאון ר"ג ז"ל שאין לגרשה בע"כ איך יתכן שיתחייב לה שאר כסות ועונה א"כ יפה כח האשה הרבה מכח האיש דאילו נולד מום זה באיש אין אומרים יכפוה להיות אצלו אלא כופין אותו להוציא וליתן כתובה ואם נולד באשה יכפוהו להיות אצלה ולפרנסה. השתא באיש שאינו מוציא אלא לרצונו כופין אותו להוציא ויתן כתובה וכו'. אשה שמתגרשת בע"כ לא כ"ש אלא שרבינו גרשון עשה גדר וכו' עד אלא ודאי יגרשנה ויתן לה כתובתה כי כולי האי לא ייפה בתקנתו כח האשה מכח האיש וכו'. עד מ"מ כמו שהאיש כופין אותו להוציא אף האשה כופין אותה לקבל. הרי לך שמבואר בדבריו שהוא בנה יסודו בדין זה שסובר שמום נכפה מום גדול הוא ואף באיש כופין להוציא על מום כזה ואף על גב דלא מנה אותו בהדי מומין השנויים במתניתין דאלו כופין להוציא בפ' המדיר מ"מ ס"ל דלא איצטריך למנותו שם דלא גרע מריח הפה ומריח החוטם דחשיב שם דמשום ריח הפה כופין. מפני חיי נפש לא כ"ש כדאיתא סברא זו התם בתשובה שאחר זאת ומזה למד ק"ו דכיון דאף באיש כופין בזמן הזה כ"ש באשה אף לאחר תקנות ר"ג כדלעיל ומינה נשמע דהכפיי' באשה היא דומים לכפיית האיש וכפיי' האיש היא בשוטים דעד כאן לא פליגי ר"י ור"ח אלא היכי דלא תנן בהדיא כופין אלא דתני יוציא בהמדיר אשתו או נשא אשה ושהה עמה עשר שנים דלר"י כל הנך דקתני יוציא היינו שכופים אותו וכיון שכופין כופין בשוטים דאי במילי בדברים לא יוסר עבד ולר"ח כל היכי דקתני יוציא ולא קתני כופין אין כופין אותו בשוטים אלא אומרים לו כבר קדמוך חכמים לחייב להוציא ואם לא תוציא מותר לקרותך עבריין כמבואר בתוספות ריש פרק המדיר אבל במומי האיש דקתני בהדיא ואלו שכופין אותו להוציא לכ"ע כופין בשוטים וכן כתב הטור בהדיא ריש סי' קנ"ד וז"ל אלו שכופין אותו להוציא בשוטים כו' מוכה שחין וריח הפה כו' והואיל וכתב הרא"ש דס"ל דנכפה הוא מום גדול כשאר מומים השנויים באיש אם כן ע"כ ס"ל דבנכפה דאיש כופין אפי' בשוטין ואם כן ק"ו באשה כדלעיל ואפילו אם תמצא לומר דלא נהיגי' עתה לכפו' בשוטים כי אם היכי שנשא אשה בעבירה וכדאיתא בפרק המדיר אמר רב יהודה אמר רב אין מעשין אלא לפסולות ומפרש שם כגון אלמנה לכ"ג גרושה וחלוצה לכהן הדיוט מ"מ גוזרים לפרוש ממנו בכל מיני פרישות דהכי הוא דינא אפי' בכל אותן דלא קתני בהו כופין וכמו שכתב המרדכי פרק המדיר וז"ל שם מיהו בכל הני דלא קתני כופין אלא יוציא ויתן כתובה לא כפינן אלא בדברים בעלמא ולא בשמתא דחמירא מנגודא וכו' אבל הר"ם אומר בשם ר"ת דנוכל לעשות שנקבל גזירה שלא לישא וליתן עמו עד שיקבל ליתן גט. וכן כתב מהרי"ק שורש קל"א דיכולים להחרים על ישראל שלא לישא וליתן עמו וכו' ובכל חומר שירצו בית דין כו'. ובתשובת בנימין זאב סי' פ"ח הוסיף לומר דיכולים להחמיר עליו שלא למול את בניו ושלא לקברו ושלא לעשות שום טובה וכו' וא"כ ק"ו באשה נכפית שיכולין להחמיר עליה כל החומרות הנזכר וכ"ש לזרוק לה גט לרשותה ואף על גב דכתב המרדכי בגיטין פ' הזורק  נהגו העם שלא לגרש על ידי נתינת הגט תוך ביתה או חצירה וכו'. ואפי' בתוך כליה או מלבושיה וכתב שם הטעם לפי שלפעמים מלבושים שאולין ואולי הבעלים מקפידים על כך וא"כ לא הוי גיטא כיון דלאו להכי שאולין לכך טוב ליתן הגט בידה ממש היינו לחומרא בעלמא וכן משמע שם בתשובת הרא"ש הנ"ל בהסכמתו של הרב ר' מרדכי בר יוסף על שאלתו זו וז"ל וטוב לה שתתפייס במאי דאיפייסה שיתן לה הגט לידה שאם יזרוק לה גט מי יבא אחר הדבר אשר כבר עשהו. ואף על גב שסיים הרא"ש בסוף דבריו שם ואם תמאן לקבל ימנע  ממנה שאר כסות ועונה וכו' משמע מדבריו שאין כפיה אחרת לאשה אלא זו מכל מה שהוכחנו הדבר מוכרח שלא כתב כן אלא משום דהשאלה שנשאלה לפניו היתה שהבעל הוציאה מביתו והיא היתה תובעת ממנו שאר כסות ועונה והבעל מנע ממנה כדי להכריחה ע"י שתקבל הגט לכך השיב בלשון זה וכן משמע מתחילת דבריו שכתב איך יתכן שיתחייב לה שאר כסות ועונה וכו' כמבואר לעיל וא"כ מאחר שהוכחנו דמדינא כופין אותה אפי' בשאר כפיות כ"ש שאין אנו יכולין לכפות הבעל שיחזיר לה נדוניא כדי לפרנס את עצמה דהא ע"י זה אנו גורמין שתמאן מלקבל גט והשתא שהרי אנו מחויבים לכפותה כ"ש שאינו מדין להכריחו לדבר שגורם שתמאן מלקבל גט ואף את"ל שדברי הרא"ש הם כפשוטם דמה שכתב ואם תמאן לקבל ימנע ממנה שאר כסות ועונה שהוא בא לבאר מהות הכפיה ושאין לאשה כפיה אחרת אלא זו אפ"ה מוכרח הוא שעכ"פ אין כופין לאיש שיחזיר לה נדונייתה דהא סתם אשה יש לה נדונייא. ואם נאמר שהבעל מחוייב להחזיר לה נדוניתה כדי שתפרנס את עצמה א"כ מה הועיל הרא"ש בתקנ' כפייתו וכי איכפ' הרא"ש להשמיענו כפיית אשה ערטלאה וענייה שלא הכניסה לבעלה שום נדונייא ובסתם נשים שהם רוב העולם לא השמיענו שום כפייה. ואם יתעקש המתעקש להשיב על דברינו אלה על שהעמדנו כל דברינו על יסוד דברי הרא"ש שפסק שמום הנכפה הוא מום גדול שאפי' באיש כופין עליו כמבואר למעלה ומאן נימא לן שנלך אחר דברי הרא"ש ולא אחר דברי ראבי"ה ור' יואל במרדכי פרק המדיר שכתב על הא דאיתא בגמ' אמר רב נחמן ונכפה כמומין שבסתר דמי כתב ראבי"ה אף על גב דלגבי אשה הוי מום משם אין  ראיה להחשיבו מום לגבי איש דאשה בכל דהו ניחא לה ותדע דלא קתני נכפה גבי מום דאיש ואין בידינו לכפות בלא ראיה ברורה וגם לא נכוף אותה להיות עמו כיון שבא מחמת טענה וכך שמע ראבי"ה מעשה מאביו רבינו יואל הלוי עכ"ל אף אנן נאמר לו שגם ראבי"ה ורבינו יואל אינם מסופקים כ"א באיש מטעם דאשה בכל דהו ניחא לה וגם משום חומרא דגיטין שלא יהא גט מעושה אבל באשה גם הם מודים שהוא מום גדול שאם היה דוגמתו באיש היו כופין עליו כדמשמע מדבריהם וכ"ש לענין כפיית אשה שאינו אלא משום תקנת ר"ג ז"ל ואף על גב שאית' בתשובת הרא"ש דלעיל שר' חיים בר יוסף כתב על תשובתו של הרא"ש וז"ל כדברי רבינו כן נ"ל וכו' אך מאחר שרבינו יואל ז"ל היה מסופק אין לי להכריע ולהכניס ראשי בין הגדולים הרי לך שאעפ"י שספיקתו של רבינו יואל אינו כ"א באיש לא רצה הוא להכניס את ראשו אפי' לענין כפיית האשה אנו אין לנו אלא מה שכתבנו ויותר ראוי למשוך אחרי החכמים שהסכימו שם עם הרא"ש ז"ל כי רבים הם וכן הב"י ז"ל בטור א"ה סוף סי' קי"ז הביא דברי הרא"ש לבד ופסק כדבריו בש"ע שלו בפשיטות וז"ל מי שנודע שאשתו נכפה ורוצה לגרשה וכו' כופין אותה לקבל הגט. והגיה עליו מהר"ם איסר וז"ל ואין בזה משום תקנת ר"ג. משמע מדבריהם שכופין אותה בסתם כפיה כמו באיש שנולדו בו המומין המפורשים בו. הגם שבסוף דבריו בסעיף שאחר זה סיים וכתב ואם מאן תמאן מלקבל הגט ימנע ממנה שאר כסות ועונה. העולה מכל דברינו אלה שמצד הדין נראה שיכולין לכפותה אף בשאר כפיות לא לבד במניעת שאר כסות ועונה. ועכ"פ אין בידינו לחייבו שיחזיר לה נדונייתא כדי שתפרנס את עצמה זולתו לגרום שתעמוד היא במיאונה שלא לקבל גט ממנו. ואחר שכתבתי זה מצאתי בתשובת מהרי"ק בשורש ק"ז כדברי וז"ל התשובה שם על אודות יעקב שטען על אשתו לאה טענת מום והיא אומרת דידע ומחיל לה שהרי שהה עמה כמה ימים ולא ערער וכו'. עד אבל לדידן דס"ל דאסור לגרש בע"כ של אשה פשיטא דאפשר לומר שאם מחל על המום שחזרה להיות ככל הנשים ולא מבעיא לענין חיוב הכתובה ושלא להתגרש בע"כ. אלא אפילו לענין שיתחייב לה בשאר כסות ועונה אפשר לומר כן וכו'. ומ"מ לע"ד נראה דנהי שחייב בכתובתה בלי ספק ושלא יכול להוציאה בע"כ משום תקנת ר"ג דפשיטא דאין להקל בה בלא ראיה מ"מ אנו אין בידינו לכופו להיות עמה דאפשר לומר כיון שהוא בא מחמת טענה ונמאסת בעיניו מחמת המום. ומה יעשה לה שלא יכול להתרצות בה ולהתפייס במומין ואם יהי' לו בנים ממנה והרי הם בני שנואת הלב ונהי דודאי אין להקל כנגד תקנת ר"ג כדי להתיר לגרש בע"כ מ"מ אין בידינו לכופו להיות עמה מאחר דאפשר לומר דכה"ג לא תיקן ואפי' נאמר שמחל בשעת בעילה ודאי לענין כתובה מהני הך סברא אבל לענין להיות עמה כל ימיו לא מצינו וכו'. ובסוף התשובה כתב ואשר כתבת דפשיטא הוא להוציא מיד הבעל לכל הפחות הנדונייא דהנעלת ליה והבאת ראיה ממה שכתב מהר"ם כו' נראה לע"ד דאין מכאן ראיה כלל כו' עד אבל הכא שהיא מעכבת את הגט והוא רוצה ליתן היאך נוציא ממנו הכתובה ולא הנדוניא והרי לא נתנה כתובה לגבות מחיים בלא גט והיאך תתפוס היא החבל בשני ראשים להוציא הכתובה ולעכב הגט וכו'. הרי מבואר שהוא לא נסתפק אם יכול להוציאה בע"כ אפי' אחר תקנת ר"ג אלא במקום שיש טענת מחילה אבל בלא טענת מחילה משמע דפשיטא ליה דיכול להוציאה בע"כ וכן משמע שם מדבריו ובתשובה כ"ה דבמקום שאין טענת מחילה יכול להוציאה בע"כ וכ"ש במום גדול כמו נכפה שגם באיש יכול להיות שכופין כ"ש באשה כאשר מבואר לעיל בדברינו וגם נשמע מדבריו דהכפייה היא בפני עצמה ומניעת שאר כסות ועונה בפני עצמו שהרי כתב ולא מבעיא לענין חיוב כתובה ושלא להתגרש בע"כ אלא אפי' לענין שיתחייב לה בשאר כסות ועונה אפשר לומר כן א"כ ש"מ מדבריו דשני דברים הן כאשר הוא מובן מעצמו וגם מבואר בהדיא בסוף דבריו דלא נוכל להוציא מידו לא הכתובה ולא הנדוניא אפי' במקום שמסופק אם נוכל להוציאה בע"כ כ"ש בנדון דידן דפשיטא לן שמוציאה בע"כ מן הדין שאין להוציא מידו הנדונייא. הנראה לע"ד כתבתי למען האמת והשלום המשפט והצדק. נאם הצעיר מאיר בן לא"א הגאון מוה"ר גדליה זלה"ה חתן המלך הגאון מהררי"ץ כ"צ זלה"ה: 

שו"ת מהר"ם מלובלין סימן ב 
========================= 
יפה פרי תואר קראתי לשמך אהובי האלוף ר"מ ר"ג העומד לנס עמים מהר"ר ישעי' סג"ל יצ"ו. אשר דרש מכ"ת מאתי ע"ד מה שכתבו הפוסקי' שדבר תורה אין אשה מטמאה ולא אסורה לבעלה עד שתרגיש שיצא דם מבשרה וחכמים גזרו על כל כתם וכו' אם ר"ל אפי' היכי שהאשה יודעת בבירור שזה הדם הוא ממנה וא"א בענין אחר כגון שהיתה ישנה על סדין הבדוק לה ואח"כ כשניעורה משנתה מצאה סדינה מלוכלך בדם הרבה והגיע וסתה אפ"ה מן התורה אינה טמאה מאחר שלא יצא הדם בהרגשה או נאמר שבענין זה אפילו מן התורה טמאה ומ"ש דמן התורה טהורה בלא הרגשה היינו היכא דאיכא אפשרי שמעלמא אתא הדם אפילו היכא שהמקום שישבה עליה היה בחזקת בדוק מ"מ איכא למימר שמא לא בדקה שפיר ועורר כ"ת לעיון זה ע"י מעשה שהיה באשה ששמשה עם בעלה לאחר שניעורה משנתה ובשעה שהיתה ישנה פירסה נידה בבירור גמור שממנה היה הדם מה יהיה תשובתה דאם נאמר דהיכי שיש הוכחה בבירור שממנה היה הדם טמאה מן התורה אפילו בלא הרגשה היה מן הראוי לסדר להם התשובה כמו שכתב מהר"ם במרדכי פרק ב' דשבועות בדין מי שמשמש עם הטהורה וכו' או נאמר דשם מיירי שהרגישה בשעת תשמיש שנטמאה הוי שוגג דאיסור כרת אבל בנדון דידן שלא הרגישה אינה טמאה כ"א מדרבנן אף על גב דאיכא בירור גמור שממנה  יצא הדם א"כ אין להטיל עליהם תשובה אלא תשובה קלה זהו תורף שאלת כ"ת הגם שאין זה לשון כ"ת ממש: 

תשובה הנה מפני רוב הטרדות לא אוכל להאריך רק אודיע למכ"ת דעתי בקצרה ואומר שעיקר היסוד שנבנית עליו דברי שאלת כ"ת הוא לדעת אם הטעם שאמרו רז"ל שאין האשה מטמאה עד שתרגיש הוא גזירת הכתוב או הוא מטעם דכשאינה מרגשת איכא לספוקי שאין הדם ממנה אפילו היכי שבדקה המקום שישבה עליו אימא לא שפיר בדקה לכך צריכה שתרגיש שאז הוא בירור גמור שהדם ממנה אבל אין הכי נמי אפילו בלא הרגשה אי איכא ידיעה ברורה שהדם ממנה טמאה ואפילו לא הרגישה ומינה נמי אפילו היכי דהרגישה אם אותה הרגשה אינה בברור שהוא הרגשת דם אינה טמאה דהא השתא נמי ליכא ידיעה ברורה שהדם ממנה ואם כן נראה לברר דבר זה מתוך סוגיא דשמעתי' דריש פרק הרואה כתם דאיתא התם אמר שמואל בדקה קרקע עולם וישבה עליה ומצאה דם עליה טהורה שנאמר בבשרה עד שתרגיש בבשרה כו' ת"ש האשה שעושה צרכיה וראתה דם אם עומדת טמאה ואם יושבת טהורה דברי ר' מאיר ה"ד אי דארגשה יושבת אמאי טהורה ואלא לאו דלא ארגשה וקתני עומדת טמאה ומשני לעולם דארגשה ואימא הרגשה מי רגלים וכו' והשתא אי הוה טעמא דמה דאיצטריכא התורה הרגשה כדי שתהא ידיעה ברורה שממנה יצא הדם וא"כ מאי משני לעולם דארגשה ואימא הרגשה מי רגלים וכו' ואם כן בעומדת אמאי טמאה דהא בעומדת נמי ליכא ידיעה מבוררת דאפשר להיות דלא הדור מי רגלים אלא מכה יש לה במקום מי רגלים וממנ' יצא הדם והאי הרגש' הרגשת מי רגלים היא דהא ע"כ הא דאמרי' בעומדת דהדור מי רגלים למקור לאו מילתא דודאי היא אלא אמרינן אימר הדור מי רגלים למקור הואיל ודחיקא להם עלמא אבל אפשר הוא דלא הדור אלא ממנה דממקום מי רגלים אתא וכן משמע מפי' רש"י בריש האשה שעושה צרכיה דמדמה ביושבת ושותתת לעומדת דאיכא למימר הדור ע"ש. ועוד לפי טעם זה אם היה דבר ודאי דבעומדת הדור מי רגלים למקור א"כ למה לי הרגשה כלל בלא הרגשה הוכחה שממנה הדם נמי תטמא אי איכא ידיעה מבוררת ואם ר"ל כיון דאיכא הרגשה ואיכא למימר שמא הרגשת דם היא טמאה אפילו היכי דליכא ידיעה מבוררת א"כ כשמוצאה דם ואיכא נמי הוכחה שממנה הדם נמי תטמא אפילו בלא הרגשה ולמה הצריכה התורה הרגשה וכן יש לדקדק אשינוייא דאימא הרגשת עד ואשנוייא דאימא הרגשת שמש דמשני התם ובר מדין לא מסתברא לומר כן דא"כ למה לי למתלי בהרגשה אלא הל"ל היכי דמצאה הדם ע"י קינוח או בדיקה דהוי ידיעה ברורה דמינה הוא אפי' לא הרגישה טמאה לה אלא ודאי בהרגשה דוקא תלי וכל היכי דלא הרגישה אף על גב דברור הוא דמינה היא טהורה מן התורה וכן משמע מדברי הרמב"ם פרק ט' מהלכות אסורי ביאה שכתב וז"ל אין האשה מטמאת מן התורה בנדה או בזיבה עד שתרגיש ותראה דם ויצא מבשרה כמו שביארנו וכו' ואם לא הרגישה ובדקה ומצאה הדם לפניה בפרוזדור הרי זו בחזקת שבא בהרגשה וכו' הרי לך בהדיא שלא כתב שהיא טמאה אלא מטעם דהרי הוא בחזקת שבא בהרגשה וכו' ואי לא הוי בהרגשה היתה טהורה אף על גב שממנה יצא בודאי שהרי מצאתו בפנים. וכן משמע בהדיא בהגהות מיימוני פרק ד' מאיסורי ביאה דף שכ"א שכתב כל הבדיקות הללו לא הוזכרו אלא לענין עסוקים בטהרות וכו' עד וכן מורי רבינו מיחה באשה שהיתה בודקת תמיד אחר תשמיש ואעפ"י שאין לה וסת למה תחמיר לקלקל עצמה בדבר שאסרו לה חכמים כיון דמדאורייתא בעינן שתרגיש בבשרה ודרבנן אסרו רואה בלא הרגשה כמו כתמים והם היכי דמשכחת דם אסרו והם אמרו שלא לבדוק כו' אם כן נשמע בהדיא דאפילו רואה ממש אינה אסורה אלא מדרבנן כשאינה מרגשת שהרי ר"ל למה תחמיר לבדוק שאפילו יצא ממנה דם מאחר שאינה מרגשת אינה אסורה אלא מדרבנן וכשהוא נמצא ע"י בדיקה הוא ודאי ממנה בלי שום ספק ואפ"ה קאמר שאינה אסורה אלא מדרבנן אבל מ"מ בנידון דידן דראתה בעת השינה נראה דספק דאורייתא הוא דאימר הרגישה ולאו אדעתה ודוגמת זה תרצו התוספות ריש פרק הרואה כתם ע"ש. ובר מדין נראה להחמיר אל אשה זו בנדון דידן דמתוך שאלת כ"ת נראה דשעת וסתן היה א"כ עברה בפשיעה על מה שאמרו חכמים אזהרה לבני ישראל שיפרשו מנשותיהן סמוך לוסתן וכ"ש לפי סברת ספר התרומה דס"ל דמדאורייתא אסור וכן כתב בשערי דורא הלכות נדה וז"ל צריך לפרוש מאשתו סמוך לוסתה וכו'. ואם שמשה בשעת וסתה כמזיד דמי ותרווייהו עברי בלאו האיש והאשה משום לא תטמאו את נפשותיכם אזהרה לישראל שיפרשו מנשותיהם סמוך לוסתן וצריכו תשובה שניהם. ועוד משמע מהתשובה שכתובה בשלטי גבורים בפרק שני דשבועות דהיכי דשמשה בשעת וסתה צריכה אותה אשה כפרה שכתב המרדכי בשם מהר"ם וז"ל התשובה והאשה אשר כמה ימים לאחר לידתה שמשה מטתה בחזקת טהורה ומיד לאחר תשמיש מצאה דם הבא מן המקור בודאי והלכה אחר החקירה ומצאה שהחלוק שהסירה מעליה קודם תשמיש היה מלא דם שאין ספק שודאי שמשה נדה. נ"ל מאחר שהיה תוך כ"ד חדש ללידת הולד שאינה צריכה בדיקה וכו' אם כן הוי לה כימים הרחוקים מן וסתה דק"ל דכל כה"ג כל ששמשה שלא בימי וסתה שאינה צריכה בדיקה אפילו אירע שבשוגג שמשה נידה כה"ג כמו נדון דידן פטורה היא ואינה צריכה כפרה וכו' ולא דמי לההוא שכתב המרדכי פרק ידיעת הטומאה בשם מהר"ם ז"ל שכתב כיון שהאשה הודיעתו בשעת תשמיש שהדם יוצא מן המקור ולא פירש באבר מת שוגג באיסור כרת והוא חייב כפרה ולא האשה כי אנוסה היתה אבל בנדון דידן הכא בכה"ג שלא הרגישה כלל בטומאתה עד אחר תשמיש ולא היתה צריכה בדיקה שניהם פטורים דאנוסים היו והכי כתב המיימוני בהדיא פ"ה מהלכות שגגות דפטורים בכה"ג עכ"ל. הרי שלא חלק בין ההוא מעשה לההיא דכתב המרדכי בשם מהר"ם אלא מטעם דאיקרי אונס הואיל ולא היתה צריכה בדיקה דהוי כשמשה שלא בשעת וסתה משמע אבל אם אירע ששמשה בשעת וסתה דק"ל דאסורה היא לשמש שצריכה לפרוש סמוך לוסתה וגם אחר שעבר הוסתה עד שתבדוק צריכה אותה כפרה שכתב המרדכי אף על גב דשם מיירי שלא הרגישה באותה ראייה שראתה קודם תשמיש שהרי כתב לעיל והלכה אחר החקירה ומצאה שהחלוק שהסירה מעליה קודם תשמיש היה מלא דם שאין ספק שודאי שמשה נדה וכו' משמע בהדיא שלא הרגישה אז אעפ"כ לא חלק בין ההיא לההוא שכתב המרדכי מטעם דשם היתה מרגישה ובנ"ד לא הרגישה. ואף על גב שיש פתחון פה לחלק ולומר דהשתא ששמשה שלא בשעת וסתה היו  אנוסים גמורים ואין צריכין כפרה כלל אבל אם היה ששמשה בשעת וסתה היתה צריכה כפרה במקצתה אבל מ"מ לא כההיא דכתב המרדכי. מ"מ מהני טעמי דלעיל נ"ל להחמיר עליהם: 

שו"ת מהר"ם מלובלין סימן ג 
========================= 
ואשר שאלתני מעלת' מענין שבועה דאורייתא במודה מקצת ועד אחד שכתב כ"ת שהסכמת התוספות והרא"ש היא דאפילו במלוה ע"פ ליכא שום שבועה דאורייתא כיון דק"ל דשיעבודא דאורייתא ולא משכחת שבועה דאורייתא אלא א"כ אין ללוה קרקע וכו' כמבואר בח"ה סוף סימן פ"ח ואין חולק בדבר כ"א הרמב"ן והביאו הב"י וגם הרמב"ן שחולק אינו אלא כשאין לו בני חורין רק משועבדים אבל כשיש לו בני חורין משמע לכולי עלמא דאין נשבעין שבועה דאורייתא משום שאז הוי שיעבוד קרקעות כל זה לשון כ"ת. ותמה מעלתך שלא ראית מימיך ולא שמע מכ"ת משום דיין לדקדק אחר זה כשפוסקים שבועה דאורייתא לראות אם יש לו שום קרקע וכו'. לא ירדתי לסוף דעת כ"ת דהא בהדיא משמע מדברי הרי"ף פ"ק דמציעא דדוקא במלוה בשטר שייך שעבוד קרקע ע"ש. וכ"ת רבינו ירוחם נתיב ג' ח"ב ונראה מדברי רי"ף דאם לא הי' בשטר שעבוד קרקעות כגון מנה יש לי בידך חמשים בכתב ידך ויש בו נאמנות שאין יכול לומר פרעתי וחמשים ע"פ והודה בחמשים שבכתב ידו וכפר באותן שבע"פ שחייב שבועת התור' אעפ"י שהודה בדבר שלא יכול לכפור וגם הרמב"ם כתב פ"ד מ"ה טוען והביאו הב"י וז"ל אין מודה במקצת חייב עד שיודה בדבר שאפשר לכפור בו כיצד מי שטען חבירו וכו' חמשים בשטר זה וחמשים בלא שטר וכו' ע"ש. וכתב עליו הרב המגיד והב"י מביאו ג"כ ונרא' פי' רבינו דדוקא בשטר שא"א לומר פרעתי אבל אם היו החמשים בעדים או בכתב ידו וכו' אם הודה בהם הודאתו הודאה לחייבו שבועת התור' וכו' ע"ש והרמב"ן הוסיף לומר דאפילו הנ' הם בכתב ידו בנאמנות חייב כיון שאינו גובה מנכסים משועבדים ולא מיעטו אלא בשטר דוקא דה"ל שיעבוד קרקעות שגובה בו מן הלקוחות הרי לך שכולן ס"ל דאפילו הנ' בכתב ידו לא שייך שיעבוד קרקעות וכ"ש במלוה ע"פ דלא שייך שיעבוד קרקעות והרמב"ן הוסיף לומר דאפילו יש בכתב ידו נאמנות יש לחייבו שבועה דאורייתא ולדבריו הסכימו הר"ן ונימוקי יוסף וכתבו על דברי הרמב"ם ואין זה מחוור בעיני האחרונים ע"ש גם הב"י מביאו. וע"ז סמך הב"י בש"ע שלו שפסק כדבריהם ולא כדברי התוס' והרא"ש וגם מהררמ"א לא השיג עליו בשום דבר בענין זה ומה שכתב כ"ת שדברי הרמב"ן אינם אלא כשאין לו בני חרי וכו' לא ידעתי מנין לכ"ת זה שהרי מבואר בהדיא שהרמב"ן ס"ל דלא שייך שיעבוד קרקעות אלא בשטר שגובה מן הלקוחות אבל בענין אחר לא בין יש לו בני חרי בין אין לו בני חרי ומזה נהגו כל הבתי דינין בכל הזמנים שאין מדקדקי' אם יש קרקעות ללוה או לא כשמחייבים אותו שבועה דאורייתא. ומה שכתב מכ"ת שבדעתו לכתוב לי חבילות חבילות שאל בני שאל חכם לבך ישמח לבי גם אני. ומה שנלע"ד כתבתי למען האמת והצדק. כה דברי אוהב נאמן דמכ"ת הצעיר מאיר בן מהר"ר גדליה זלה"ה חתן המלך הגאון מההרי"ץ כה"ץ זלה"ה: 

שו"ת מהר"ם מלובלין סימן ד 
========================= 
נשאלתי מאהובי האלוף המרומם ר"ג נ"י הגאון מהרר"ף וסיעתו יצ"ו ראובן נתן לחתנו שטר חצי זכר כנוסח הנהוג במדינות אלו איך שכותבים שראובן חייב לבתו סך אלף זהובים וכו' והברירה תהא ביד היורשים אם לשלם לה החוב אם ליתן החצי חלק זכר המגיע אז לזכר וראובן מת והניח חיים וכו' והיורשים נתנו חלקו להחתן ונסתלק מהם ולאחר כמה שנים נמשך זמן רב בא ב"ח דראובן ותובע את חתנו שישלם כל חובו גם בעד היורשים בטענת שהחתן יש לו דין יורש. וכתב הטור ח"ה סימן ק"ז ירשו האחים קרקעות מאביהם ובא ב"ח לטרוף וכו' עד בד"א שכולם מצויים לפנינו אבל אם אין כולם מצויים לפנינו אין צריך לחזור אחריהן אלא יקח כל חובו מאותו שלפנינו והוא יחזור אחר האחרים ומאחר שאותן נכסים שירש בן ראובן היורש הלכו לאיבוד א"כ חייב החתן לשלם כל החוב והחתן טען שאין לו דין יורש רק יש לו דין ב"ח שהרי בהנוסח שח"ז כתוב שהוא חייב לבתו סך הנ"ל ויתר הדברים שמשמע מתוכן שהוא חוב ומאחר שכבר נתנו לי חלקי וכבר נסתלקתי מהם זכיתי בשלי כי יורשי חמי פרעו לי החוב שלי ואף שאני ב"ח מאוחר הלא כתוב הטור ח"ה במטלטלין אין להם דין קדימה. זאת תורף לשון השאלה והביאו לי תשובות שבקצתן משמע שהוא ב"ח ובקצתן משמע שהוא יורש ובקשו ממני לחוות דעתי בזה לא דרך פסק דין על העבר רק דרך משא ומתן כי תורה היא וללמוד אנו צריכין על העתיד: 

תשובה הנה כדי למלאות שאלת כבוד מעלתכם הרמה אמרתי כי באמת דברי התשובות מהגאונים הנזכרים נסתרים מעצמם וגם המה לא באו על הדבר בתורת דין להכריע מתוך הגמרא או הפוסקים ראשונים אשר מימיהם אנו שותים אם יש לשח"ז דין ב"ח או דין ירושה רק הם באו על הענין בתורת אומדנות המוכיחות מתוך השטר אף אנו נאמ' שמתוך השטר מוכח בפשיטות שהוא חוב גמור. אלא שיש כאן תנאי בפירעון החוב אך במה שתלה הפרעון בחלק ח"ז מוכיח שנתכוון שיהא בכחו לתת מתנות ולמכור בכל חפצו ולא יהא כח בחתנו למחות בידו כמו שאין כח ביד בניו למחות בידו כמ"ש המרדכי פרק יש נוחלין וגם שיהיו כתובות אשה וב"ח קודמין לו שהרי יכול להסתלק בחצי חלק זכר הנשאר לבנים. ובאמת אם רצו היורשים בשעת החלוקה לשלם מקודם החוב הנ"ל וליתן לו חלקו מהנשאר היה להם רשות בידם לעשות. כי כל זה מה שתלה הפרעון בחלק חצי זכר היו לטובת היורשים שלא יהיו מחוייבים לשלם החובות מחלקם וגם חלקו משלם. אבל בנדון דידן שכבר נתנו היורשים מרצונם הטוב ופרעו להחתן חובו ונסתלק מהם א"כ ויתרו כנגדו ונשאר החוב על היורשים לבד: 

האמנה אם לא היה בכל העיזבון אלא נגד החוב הנ"ל או לא נשאר ביד היורשים כדי פריעת כל החוב אלא א"כ יתן החתן מחלק המגיע לו אז פשיטא שהיה החתן מחוייב להשלים לב"ח מחלקו עד כדי פריעת החוב כי לאו כל כמינם לוותר ולהגבות הכל לחתן במקום שחבין לאחרים. וגם לא היה החתן יכול לטעון טענת ב"ח המאוחר במטלטלין מה שגבה גבה כי אין חובו חל אלא על מה שנשאר יותר על כדי פריעת החוב אבל אם נשאר ביד היורשים בשעת שגבה החתן חלקו בכדי פריעת החוב יכול החתן לטעון הנה הנחתי לך בכדי חובך אצל היורשים שהרי הוא כמו ב"ח מאוחר שגבה קרקעות שאם הניח לו מקום לגבות מה שגבה גבה שהרי כאן ג"כ החתן אינו יורש שחייב לשלם לו החוב רק שאין חובו חל אלא על הנשאר מפריעת החוב כמו גבי ב"ח מאוחר והיורשים התחייבו את עצמם לשלם כל החוב ומה לו לב"ח אם היורשים ויתרו לו מה שהיה מגיע על החתן לשלם מחלקו. ואם יאמר האומר דאין לומר הנחתי לך מקום לגבות גבי יורש דאין שייך לומר נפרעין מנכסים משועבדים במקום בני חורין אלא כששיעבד לו הלוה כמ"ש הטור סוף סימן ק"ז בשם תשובת הרא"ש בכלל פ' סימן י"ג. וז"ל השאלה שם ראובן ושמעון ירשו קרקעות ומכר ראובן חלקו ונתנה במתנה. ונשאר חלק שמעון ברשותו ויצא ש"ח על אביהם ובא לטרוף חציו מהלוקח וכו' הדין עם הב"ח של יעקב וכו' עד ולא מצי לקוחות לומר הנחנו לך נכסים בני חורין ביד שמעון דהא דאמרינן אין גובין מנכסים משועבדים וכו' היינו נכסים ששיעבד הלוה אבל לא נכסים ששיעבד היורש או הלוקח כדאמרינן פ"ק דב"ק דראובן שמכר כל שדותיו לשמעון והלך שמעון ומכר שדה אחת ללוי ובא ב"ח דראובן רצה מזה גובה רצה מזה גובה ולא מצי למימר לוי נכסים הנחתי לך ביד שמעון וכו' שלא תקנו חז"ל תקנה זו אלא בנכסים ששיעבד הלוה עכ"ל. וא"כ בנידן דידן נמי אעפ"י שהוא במטלטלין מ"מ מאחר שחובו אינו חל אלא על הנשאר וצריך להניח לב"ח כדי חובו ובנידן דידן היה ביד היורש לא יכול החתן לומר הנחתי לך וכו'. אף אתה אמור לו הא איתא בגמרא שם ולא אמרן אלא דזבין בינוני וכו'. ואפילו זבין בינוני נמי לא אמרן אלא דלא שייר בינוני דכוותיה דלא מצי למימר הנחתי לך וכו' אבל שייר בינוני דכוותיה גבי שמעון לא גבי מניה דמצי למימר הנחתי לך מקום לגבות ממנו עיין שם בתוספות דנראה דחד טעמא הוא דה"ה בנדון דידן וטעמא של הרא"ש ודאי מיירי שלא שייר בינוני דכוותיה או עיקר טעמו כמ"ש אח"כ דהתם חצי החוב מוטל על ראובן לפרוע מנכסים שירש מאביו וכו' ע"ש. ואין לומר דהתם בב"ק איירי שעדיין הנכסים שהניח ביד שמעון הוא בעין אבל בנידון דידן כנשמע שאותן הנכסים שהניח החתן ביד היורשים הלכו לאיבוד וא"כ נשאר השיעבוד על חלק של חתן שכל נכסי חמיו היו משועבדי' לב"ח וכי משום דב"ח שהה לגבות עד שנפסדו הנכסים שהניח לו יפסיד הוא הגע על עצמך בעל חוב המאוחר שקדם וגבה קרקעות והניח מקום לב"ח המוקדם לגבות ממנו שדבר פשוט הוא שמה שגבה גבה ואפילו הניח לו ב"ח זיבורית כמ"ש הר"ן והרשב"א וב"י הביאם סימן ק"ד ואם נשתהה הב"ח מוקדם לגבות ממנו עד שנפסדו אותן הנכסים וכי מחוייב הב"ח המאוחר להחזיר להמוקדם. וכן משמע בפרק מי שהיה נשוי גבי פלוגתא דבן ננס ורבנן דמוקי לה שמואל כגון שנמצאת אחת מהן שדה שאינו שלו ופי' רש"י כגון שגזלה וכו' דמשמע דוקא גזלה שלא היתה מעולם שלו ולא חל עליה השיעבוד ולכך מה שגבה המאוחר לא גבה וצריך לחזור להמוקדם אבל אם הניח למוקדם קרקע שהיתה שלו ושוב נפסדה או שלקחו אותה מידו בכח ובגזילה פשיטא שאין צריך המאוחר להשיב מה שגבה וק"ל עי"ש. ועוד בר מדין דהכא לא הוי נכסים ששיעבד היורש דהא תרווייהו הב"ח והחתן מכח חמיו קאתי ודמיא ממש למי שמת והניח קרקעות ועליו שני ב"ח אחד מוקדם ואחד מאוחר וקדם המאוחר וגבה קרקע והניח מקום למוקדם לגבות ממנו דדבר פשוט הוא דיכול לומר המאוחר הנחתי לך מקום וראייה מפרק הניזקין דאיתא התם על מתניתין דאין גובין מנכסים משועבדים בעי רב אחדבוי בר אמי במתנה היאך וכו'. ת"ש שכ"מ שאמר תנו מאתים זוז לפלוני ואחריו ש' לפלוני וכו' אומרים כל הקודם זכה וכו' לפיכך יצא עליו ש"ח גובה מן האחרון אין לו גובה משלפניו וכו' ש"מ במתנה נמי עביד רבנן תקנתא ומשני הב"ע בב"ח וכו' ר"ל וזה שבא עתה לגבות מהם ב"ח מוקדם ואין גובה אלא מן האחרון דכל אחד יכול לומר הנחתי לך מקום וכו' וא"כ ש"מ דכשבאו כל הב"ח מכח המת יכול לומר הנחתי לך מקום וכו'. ואפילו גבי מתנה לפי הס"ד ואפילו הגביהו לו היורשים דזה לא מקרי שעבוד יורש וה"ה לנדון דידן ולא דמי לההוא עובדא דכתב מהר"מ מפאד"ו דפסק דחייב ליתן להבת עישור נכסים דהתם עדיין לא נתנו היורשים להחתן והבת אשתו חלק חצי זכר אדרבא שהיורשים מעכבים מליתן בטענות שהם בוחרים לתת חח"ז ולא סך החוב הכתוב בשטר כי הברירה בידם אחר שינכו בראשונה מהעזבון מה שנתנו לאחותם הבתולה להשיאם לאיש ומהמותר יתנו לו חלקו ולכך פסק מהר"מ שהדין עם היורש דלא חל חוב החתן כי אם על המותר אחר שינכו מה שחייבים לעשות להבתולה. אבל בנדון דידן שכבר נתנו היורשים חלקו להחתן מרצונם הטוב והחתן הניח בכדי פריעת החוב ויותר ביד היורשים והניח מקום לב"ח לגבות נתחייבו היורשים את עצמן לשלם כל החוב לבדם וזכה החתן במה שבידו ואם יטעון היורש שלא ידע שאביהם חייב לב"ח זה ולכך נתן להחתן כל חלקו זה הדין אינו בין הב"ח והחתן אלא בין היורש והחתן והדין ביניהם פשוט לכל יושבי על מדין. אבל על החתן אין לב"ח שום טענה עתה מאחר שהניח לו מקום לגבות ומהמותר גבה חובו כדין. וא"כ כלל העולה מדברינו שא"כ הוא שהניח החתן ביד היורש בכדי פריעת החוב אין לב"ח שום טענה על החתן אפילו מה שמגיע לפי ערך על חלקו מהחוב אין חייב לו אבל אם לא הניח בכדי פריעת כל החוב מחוייב החתן להשלים עד כדי פריעת כל החוב עם מה שהניח ביד היורשים אבל אינו חייב לשלם כל החוב מחלקו מאחר שהניח מקצת ביד היורשים אלא מחוייב להשלים עד אותו מקצת שאין לו דין יורש כלל בזה אא"כ לא הניח ביד היורשים כלום שאז מחוייב לשלם כל החוב מחלקו שלקח וכ"ש שאם לא נתנו לו היורשים לחתן חלק חצי זכר המגיע אז לחלקו רק נתנו לו אותו סך הנרשם בשטר שלו שאז פשיטא שבתורת פרעון החוב נתנו לו ולא בתורת ירושה כאשר היתה בידם הברירה ודבר פשוט שאין לב"ח שום טענה על החתן כי אין לו שום דין רק כמו ב"ח מאוחר הנלע"ד ע"פ הדין כתבתי נאום מאיר הצעיר בן מהר"ר גדליה זלה"ה וכו': 

שו"ת מהר"ם מלובלין סימן ה 
========================= 
על דבר העשיר שנתן לבתו שח"ז כנהוג וחזר עשיר וקנה מבתו ומבעלה השטר. ועכשיו טוענת הבת ובעלה כמה טענות לבטל המקח חדא דהוי מוכר דבר שלא בא לרשותו דומיא מה שאירש מאבא כו'. ועוד טוענת שהמכירה היתה באונס שהעשיר גיז' להם באם לא ימכרו לו את השטר יבריח נכסיו בענין שלא יגיע להם אפילו פרוטה ועוד שהמכירה נעשית בעת חולייו ולא היו יכולים להשיב פניו ומפני נחת רוח עשו מה שעשו. והעשיר טוען שהשטר הוא בעולם ואין אונאה לשטרות על כן אענה את חלקי גם אני: 

תשובה נראה כי טענת הבת טענה שהוא דומיא להא דתניא מה שאירש מאבא מכור לך לא אמר כלום. ואף שפסק הטור ח"מ סימן ר"ט בדבר שלא בא לעולם וז"ל ואם קדם הלוקח ותפס הפירות אין מוציאין מידו כו' נראה שאין הנדון דומה לראיה וזה נראה לברר מתוך ההלכה דפרק איזהו נשך דמשם מקור דין זה נובע. אמר ר' נחמן השתא דאמרי רבנן אסמכתא לא קניא הדרא ארעא והדרא פירי. ופריך למימרא דסבר ר' נחמן מחילה בטעות לא הוי מחילה. והא איתמר המוכר פירות דקל כו'. ור' נחמן אמר אף משבאו לעולם יכול לחזור בו ואמר רב נחמן מודינא דאי שמיט ואכיל לא מפקינא מיניה ומשני התם זביני הכא הלואה ופי' רש"י לא מפקינין מיניה שהרי כל זמן שלא חזר מחל על אכילתו ואף על פי שבטעות הי' שלא הי' יודע שיכול לחזור מחילה היא. הכא הלואה כו' ומתחזי כריבית כו' והשתא לפי' רש"י גבי זביני מחילה בטעות הוי מחילה אבל ר"ת הקשה עליו כמה קושיות כמבוא' שם בתוספות והוכיח מכמה ראיות דמחילה בטעות לא הוי מחילה ופי' הכא הלואה דהלואה לא הקנה אלא בתורת מכר והמכר אינו כלום דאסמכתא לא קניא נמצא דהוי מחילה בטעות כו'. אבל התם גבי פירות דקל זביני ולא מחילה בטעות דנהי דיכול לחזור מ"מ אין לו לחזור כי היכי דליקום בהימנותיה ולכך איתא לן למימר אפילו היה יודע שיכול לחזור לא היה חוזר וכר"ת ק"ל שהרי ק"ל דמחילה בטעות לא הוי מחילה וכך נראין דברי הר"ן בשם הרשב"א אף שהאלפסי פסק כדברי רש"י הרי לך מבואר שהטעם שאמרו שאם תפס הלוקח אין מוציאין מידו הוא מטעם שמאח' שהניחו לאכול ושתק מחל על אכילתו וזה הטעם לא שייך בנדון דידן דמה היה לו לחתנו לעשות שהרי הממון היה ביד חמיו העשיר קודם שמכרו ואף אם חזר בו מיד לא היה יכול למחות בו ולהוציאו מידו שהרי עדיין לא הגיע זמן גבייתו ולא שייך לומר כאן מחילה וכ"ש לפי ר"ת דפירש דהתם הוה מחילה גמורה דאפילו היה יודע שיכול לחזור בו לא היה חוזר מטעם דאין לחזור כי היכי דליקום בהימנותיה פשיטא דזה הטעם לא שייך הכא דהא פשיטא דאם היה יכול לחזור בו להוציא הממון מידו שהיה חוזר ולא היה פוגם מהימנותיה שהרי טען שבאונס מכר וגם נתאנס ויתר טענותיו ואפילו היה מחיל הוי מחילה בטעות ולא הוי מחילה שאם היה יודע שיכול לחזור בו היה חוזר ואם יטען הטוען שזה אינו דומה למה שאירש מאבא ויביא ראיה ממהרי"ק שורש פ"ט על מעשה שאחד חייב עצמו בשטר שזמנו שעה אחת קודם מיתתו או מיתת אשתו וכל זמן ששניהם בחיים אין להם טענה עליהם עד שעת נעדר אחד משניהם וקודם מיתת אחד משניהם מחל לו המלוה. ואחר כך חזר בו ופסק הוא שהוה מחילה. אינו דומה לנדון דידן דהתם הוה כמו שחייב עצמו בשטר לזמן פלוני ומחלו קודם שהגיע זמן הפירעון או מכרו דפשיטא דהוה מכירה או מחילה כמו שהאריך שם ולא הוה שם דררא דירושה אבל בנדון דידן הוה ירושה דהא כותבים בו נמי חצי חלק זכר. וגם מטענת שהמכירה היתה באונס נראה שטענתם טענה ובאם ידוע לנו אונסו המקח בטל שהרי בודאי כפייתו היתה על סכום המעות שימכור לו פחות משויו דאל"כ מה היתה השתדלות העשיר והרי כתב הטור ח"מ סימן ר"ה בשם ר' יונה על מי שאנסוהו למכור ומכר וקבל המעות דהוי מכר דבמקרקעי אפילו לא נתן כל שויו הוי מכירה לפי שאין אונאה לקרקעות אבל מטלטלין כו' אין כאן תורת מקח. וכתב עליו הטור נראה לפרש דבריו כשאינו כופיהו אלא על המכירה אבל בסכום המעות אינו כופיהו אבל אם כופיהו ליתן לו בפחות משויו אף בקרקע אין כאן תורת מקח והוה כמי שאנסוהו ליתן דלא הוה מתנה. הרי לך מבואר שאם ידוע לנו אונסו שהמקח בטל אפילו לא מסר מודעא ואין חילוק בין תלוהו וזבין ובין אונס אחר כגון זה בנדון דידן וראיה מההוא דמשכן פרדיסא לחבריה כו' ואמר אי לא זבנת לי אכבש שטר המשכונתא ואומר לקוח בידי וכו' ואסיקנא דחשיב אונס וכעין זה כתב הרשב"א בתשובה על שמעון שחייב לראובן מנה וכפר בכל ובשום פנים לא רצה להודות לו אבל אמר עשה לי מחילה וכו'. ואתן לך חמשים זוז וראובן כדי שלא יאבד הכל עשה לי מחילה. והשיב דאין זו מחילה דהמחילה באונס היתה והוה כמי שאנסוהו ליתן שאע"פ שקבל קצת המעות לא אמרו בכה"ג אגב אונסי' גמר ומקני אלא כשיתן לו כל דמי המכר וכו' הרי לך שהמעשה מתשובת הרשב"א דומיא ממש לנדון דידן ובאם ידוע אנסו המכירה והמחילה בטלה. וגם מה שטוענת שהוא מקח טעות ואונאה יתר מפלגא נראה ג"כ באם כן הוא המקח בטל מאחר שהאשר"י והטור פוסקים כר"ת דסבר דאם הטעהו בפלגא דהיינו שמכר לו שוה מאתים במנה המקח בטל ואף שהאלפסי והרמב"ם מסכימים לדעת אחת לפסוק שאפילו מכר שוה אלף בדינר המקח קיים ופסק ב"י כדבריהם אנו אין לנו אלא דברי האחרונים שפסקו כר"ת. ומכל הלין טעמי נראה לצרף כולן ולבטל המקח אף אם לא הי' בטעם אחד מספיק לבטל והנראה לענ"ד כתבתי באפס הפנאי מטרדת הזמן עד כה דברתי למען המשפט והצדק. נאם הצעיר מאיר בן מהר"ר גדליה זלה"ה חתן המ"לך הגאון מהררי"ץ כ"ץ זלה"ה: 

שו"ת מהר"ם מלובלין סימן ו 
========================= 
על דבר האשה אשת ישראל או"יש היושבת עגונה זה כמה שנים נרא' לענ"ד שריותא דהאי אתתא לפי העדות שהוגבו מתרי טעמים ונימוקים כאשר אבאר אי"ה. הא' מצד שהועד שא"י אחד היה מסיח לפי תומו ואמר בלשונו ליהודי אחד אני הייתי בקירוב מקום באותו מעשה והייתי אצל זה כשנהרג אותו יהודי הנקרא ישראל שהיה משחק תמיד בקלפים שקורין קאר"טי בל"א ואותו א"י היה עבד ברחוב היהודים פה ק"ק קראקא והיה מכיר כל היהודים שבקהל. וזה מבואר במשנה פרק בתרא דיבמות דקתני ובעכו"ם אם היה מתכוין אין עדותו עדות ואסיקנא בגמ' דה"ק אם היה מתכוין לעדות אין עדותו עדות הא מסיח ל"ת הוי עדותו עדות כי ההוא דהוה קאמר ואזיל מאן איכא בי חיואי שכיב חיואי כו' ואינסבי' רב יוסף לדביתהו וההוא דהוה קאמר ואזיל וי ליה לפרשא זריזא דהוה בפומבדיתא דשכיב ואנסיבה רב יוסף לדביתהו ואף על פי שכתב הרמב"ם ומביאו בטור א"ה  סימן י"ז וז"ל יצא ישראל ועכו"ם מעמנו למקום אחד ובא עכו"ם והסיח לפי תומו איש שיצא עמי מכאן מת משיאין אשתו אעפ"י שאין העכו"ם יודע את האיש והוא שאמר קברתיו כבר כתב עליו הטור וז"ל ואיני יודע למה צריך לומר וקברתיו וכ"כ נימוקי יוסף שהרשב"א והריטב"א תמהו על דברי הרמב"ם ובקשו צדדי לתקן כאשר אבאר ודו"ק בדבריו שכתב אעפ"י שאין יודע האיש והוא שאמר קברתיו דמשמע הא אם ידע האיש אין צריך לומר קברתיו וקרוב לזה כתב ה"ה על דברי הרמב"ם וז"ל ואני אומר שאף רבינו סבר שאין צריך בעכו"ם מסיח לפי תומו ואומר מת פלוני שיאמר מת וקברתיו. וכן מבואר בדבריו למעלה שכתב היה העכו"ם מל"ת ואומר אוי לפלוני שמת ולא הזכיר שם קבורה כו'. עד וכמה מקומות מוכיחין כן אבל בכאן הזכיר שצריך לומר וקברתיו לפי שאין הא"י מזכיר שם היהודי אלא שאומר איש היהודי שהיה עמי ואנו יודעים שהוא פלוני צריך שיאמר קברתיו וכ"כ הר"ן בתשובה שאין ספק שכל שהעכו"ם מכירו אין צריך שיאמר אלא מת בלבד והיינו עובדא דבי חיואה ובי חסא ואין בזה ספק ואפילו לדברי הרמב"ם ז"ל שכן כתב הוא ז"ל בכל כיוצא בזה בפרק אחרון מהל' גירושין דכל שהוא מכירו אצ"ל אלא מת בלבד והאריך שם ובית יוסף הביאו בסימן הנזכר וכ"כ הריב"ש בתשובה שלא הצריך הרמב"ם לומר וקברתיו אלא כשאין העכו"ם מזכירו בשם כי כן מזכיר בגמרא בהנהו עובדי דאבא יודן בכולהו קברתיו והנהו הכי הוו שלא היה העכו"ם מזכיר המתים בשם אבל כשאומר העכו"ם מל"ת איש פלוני מת חלילה לרב ז"ל שיצטרך קברתיו וכו'. וכן כתב מהר"ר ישראל בכתביו סימן רכ"ג וז"ל ומה שכתב דרמב"ם מצריך מת וקברתיו כמו שכתב בתרי דוכתי בספרו אדוכתא קמייתא יפה השיב לך מהרז"ק דהתם לא איירי אלא כגון טבע במים וכה"ג דרגילין למימרא בהו בדדמי וכו' אמנם דוכתי אחריתי דכתב וז"ל יצאו ישראל ועכו"ם מעמנו וכו' עד אלא ס"ל להרמב"ם דלהכי בעינן וקברתיו משום דלא ידעו העכו"ם אותם האנשים וכו' ואם נפשך לומר הרי כתב מהרר"י הנ"ל וז"ל ואפילו אם נפשך לומר דהכי נמי ראוהו מגוייד ואיכא למימר בדדמי. וכן משמע קצת במרדכי פרק בתרא דיבמות בסופו מכל מקום יש לחלק דרמב"ם איירי באותן שראו הטביעה דאמרי טפי בדדמי כמו שמחלק האשר"י פרק האשה בתרא ועובדא דידן לא ראוהו הנפח בשעת ההריגה אלא לאחר כך וכו'. וא"כ בנדון דידן שהא"י מסיח לפי תומו אמר שראה ההריגה ואיכא למימר דאמר נמי בדדמי אבל כי מעיינת ביה שפיר תראה שלא כתב מהר"י זה לקושטא דמילתא אלא לרווחא דמלתא וכן משמע בלשונו שאמר ואפילו אם נפשך לומר משום דלא מצינו בגמרא דאמרי בדדמי אלא גבי טביעת מים ובמלחמה וכן משמע בתשובת מהר"מ הכתובה בתשובות השייכים למיימוני לה' גירושין וז"ל חזרנו על כל צדדים וכו' דלית דין ולית דיין דאתתא שריא לאנסובי דאין לך עדות גדול ממסיח לפי תומו כי למה לא יחשוב מל"ת אי משום דקאמר למה אינכם מביאין אותו יהודי שנהרג כי הוא שוכב שם באותו מקום וכו' א"כ משמע בהדיא דאפילו בנהרג אצ"ל וקברתיו דהא התם עדין לא קברו אותו וכן דקדק מזה מהרר"י הנ"ל וכתב מהר"ם בתראי הוא וידע דעת כלם דסמכא הוא. וכן משמע בתשובת מה"ר דוד כהן באותו מעשה של משה סוסיא שנהרג שכתב וז"ל ובר מדין לבי אומר לי דכיון שכבר יצא קול בעולם שפלוני התוגר הרג לפלוני היהודי יש לחוש דלמא אמרי בדדמי דבעינן לומר וקברתיו כי היכי דחיישינן במלחמה ובדבר וכו' עכ"ל הרי שלא חייש לומר שאמרי בדדמי אלא משום שכבר יצא קול וכו' אבל לא חיישינן שמא ראוהו מגוייד. ובר מדין דהא הכא הזכיר את שמו וכל היכי שמזכיר את שמו לא בעינן לומר וקברתיו כדמשמע בכתביו של מהרר"י הנ"ל וכן משמע בתשובת מהר"ד הנ"ל שכתב ואף על גב דמקצת גדולי האחרונים כתבו שלא אמרו הרי"ף והרמב"ם אלא היכא  שלא הזכיר העכו"ם שמו ובנדון דידן התוגר הזכיר שמו הא כבר כתבתי דפשיטא היא שהתוגר לא היה מל"ת וכו' הרי לך בהדיא שאם היה התוגר מל"ת והזכיר שמו היה די אף על גב שלא  אמר וקברתיו ואף על פי שאמר שנהרג: 

ואם לחשך אדם לומר דבנדון דידן היה בשעת המלחמה שהרי זה המעשה היה אחר המלחמה כשהחיילות היו הולכים וחוזרין אז בארץ כמשמעות הב"ד שהוגבה ובמלחמה אמרי בדדמי וגבי מלחמה ומים כתבו הרי"ף והרמב"ם דבעינן לומר וקברתיו כמבואר בטור בסימן הנזכר וביתר הפוסקים. אף אנו נאמר לו הרי כתב המרדכי פרק בתרא דיבמות וכן בהגהות מיימוני כתב ראבי"ה דהיינו דוקא שהיה הולך להלחם להרוג והיה בתוך המלחמה אבל אם הלך סמוך למערכת המלחמה לקנות שלל ביזה בהא לא אמרינן בדדמי שהרי נהוג הוא שהולכים בני אדם בלא כלי זיין לראות המלחמה וכו' ועוד לא אמרינן מת במלחמה דאמרינן בדדמי אא"כ נהרג או מת במקום המלחמה וכו' ואם מת או נהרג ברחוק מקום שלא היתה המלחמה היינו כמת על מטתו ומייתי ראייה מהירושלמי. וכ"ש בנדון דידן שהיה אחר המלחמה וחיילות ההם לא עדיפי משאר לסטים וגזלנים ולכך לא שייך לומר הכא דאמרינן בדדמי וק"ו לסברת המרדכי שכתב שם וסברא הוא דלא שייך אותו בעי' דעד אחד במלחמה בעכו"ם שאין נאמן כ"א במסיח ל"ת דבשלמא ישראל המתכוון כך להתיר י"ל דבשעת מלחמה נתן לבו להעיד ולהתיר על הנדמה ודבר ההוה להיות אבל עכו"ם שמספר המעשה ל"ת ולא שם כוונתו לשם אותו דבר אינו אומר אחר הנדמה כ"א כאשר ראה וסברא נותנת דלא שייכא גבי עכו"ם וכן הסכימו הר"ר נתן וכו' ורבינו שמחה ברבינו שמואל עכ"ל וכ"ש לפי מקצת הפוסקים דס"ל דאפילו בעת מלחמה אצ"ל וקברתיו וס"ל דההוא בעיא דעד אחד אפשיטא כמו שכתב הריב"ש בתשובה ואף שכתב בסוף דבריו וא"כ עד א' במלחמה או במים אצ"ל וקברתיו וכן הסכימו כל האחרונים ז"ל אלא כיון שיצא מפי הרי"ף והרמב"ם ז"ל ראוי לחוש לדבריהם. והביא הרשב"א שאמר מי יקל ראשו ולא יחוש וכו' מ"מ בנדון דידן דבר פשוט הוא לכל הדעות דאצ"ל וקברתיו: 

אלא שיש לבעל דין לחלוק ולומר שבנדון דידן לא הזכיר הא"י המל"ת אלא שמו ולא שם עירו שאמר אותו ישראל שהיה רגיל תמיד לשחוק בקלפי ותו לא. וכתב הרמב"ם והטור הביאו וז"ל ישראל שאמר מת יהודי עמנו במקום פלוני וכך כך צורתו וכך כך סימניו אין אומרין באומד הדעת פלוני הוא עד שיעיד שהוא פלוני ויכיר שמו ושם עירו וכתב הרב המגיד שכן בתוספות. מ"מ אומר אני דבנדון דידן שהיה הכותי עבד ברחוב היהודים והיה מכיר כל היהודים שברחוב ואמר אותו ישראל שהיה רגיל לשחוק בקלפים. ואנן ידעינן שלא הוחזק כאן ישראל אחר בתואר שם זה ושהיה רגיל כמו שאמר העכו"ם אלא זה הוי כאלו פירש שמו ושם עירו ועדיף מיניה דהא פשיטא דלא אמר על עיר אחרת אלא על פה שהיה רגיל ודר בה ומכיר היהודים. וכ"ת דלמא ישראל אחר הוא דהא הכא בלתי ספק הוחזקו אנשים אחרים בשם זה והיכי דהוחזקו חיישינן לתרי יוסף ב"ש כמו שפסקו הפוסקים מההוא דאיתא בפרק בתרא דיבמות יצחק ריש גלותא הוה אזיל מקורט"ב לאספמיא ושכיב מי חיישינן לתרי יצחק אביי אמר חיישינן רבא אמר לא חיישינן. ופסקו הפוסקים כרבא ופי' רש"י רבא אמר לא חיישינן הואיל ולא הוחזקו אבל היכא דהוחזקו מודה וכ"כ הראב"ד על דברי הרמב"ם ז"ל וכ"כ הטור בשם י"א מ"מ הכא בנדון דידן ליתא. חדא דהא ידוע לן שלא הוחזק לנו פה ישראל אחר שהיה בתואר זה שהיה רגיל לשחוק בקלפים אלא זה ויש לדמותו להא דההוא דאמר ווי ליה לפרשא זריזא דפומבדיתא דשכיב ואינסיבה רב יוסף לדביתהו וכן נמצא בהגהות מרדכי דסוף יבמות מעשה בעכו"ם שאמר בשעת שדנוהו למיתה מעולם לא פשעתי כ"א פעם אחת הרגתי יהודי בין ניקולי לארווקי שהיה מוליך לטרין ששלחה מר' יהודי' לאחיה בניקולי והתירו אשתו משום מל"ת ע"י ששאלו לה אם שלחה המעות אעפ"י שלא הזכיר שם היהודי כדאמרינן פ' בתרא דיבמות בעובדא דפרשא זריזא דפומבדיתא וק"ו בנידון דידן שהזכיר שמו ועוד הרי כתב ה"ה על דברי הראב"ד ואני אומר שאף בהוחזקו אם ידוע שהאחד קיים משיאין אשתו של זה ופשוט הוא אבל אם היו כאן ב' ואין ידוע באחד מהם שהוא חי בודאי אין משיאין אשתו של אחד מהם וכו' הרי כתב בהדיא שאם האחד וכו' ואנו ת"ל כולנו חיים ולא נפקד ממנו איש אחד שהיה שמו כשמו שנחוש שמא זה הוא וגדולה מזו כתב הרמב"ם וכן הוא בתוספות וז"ל אבל אם אמר שיצא מעמנו מעיר פלוני ומת מחפשין באותה העיר אם לא יצא אלא הוא תנשא הרי שכתב אעפ"י שלא הזכיר שמו ואין מכירו די בחיפוש העיר ועל יסוד זה בנה הרא"ש תשובתו כלל נ"א על עד אחד שהעיד שמכלוף בן מלול הרג קרוב לפא"ס ע"ש שכתב שהרבה הקילו חז"ל בעיגון אשה בנידון זה. ועוד גדולה מזה כתב בתשובות השייכים למיימוני ז"ל אחר שהעכו"ם לא העיד בפירוש פלוני נהרג אלא אמר היהודי מעיר פלוני בסתם יבדק שלא יצא מאותה העיר שום יהודי הדר שם שלא חזר כי אם זה דאפי' לרבא דלא חייש לתרי יצחק הכא חייש כיון שלא הזכיר שמו או בשום סי' אחר מובהק שנוכל לידע מתוך כך שהוא הוא וכ"ש בנידון דידן שהזכיר שמו והיה מכירו שדי לנו בחיפוש ודרישה שלא יצא מהעיר שום יהודי הדר שם שהי' שמו כשמו שלא חזר וק"ו בנידון דידן שיש כמה ראיות והוכחות ואומדנות משאר עדיות שהוא הוא וגם סימנים מובהקים כאשר נבאר אי"ה: 

ואם יתעקש המתעקש שאין זה מל"ת גמור מכח שלא אמר הא"י כי אם אני הייתי אצל המעשה כשנהרג הישראל הנ"ל לבד ולא הקדים שום דברים אחרים דומיא מאן איכא בי חיואי מאן איכא בי חסא או חבל על פלוני וכו' כמו שנמצא בתשובת הר"ן וב"י הביאו הלא כבר הי' זה הויכוח בין מהר"ר דוד כהן והרר"י טאיטצ"ק כאשר הוא מבואר בתשובת מהרד"ך הנ"ל בית כ' וכ"א וב"י הביא כמה תשובו' מהראשונים והאחרונים שכלם הסכימו והורו הלכה למעשה שמקרי שפיר מל"ת וגם הוא הסכים שדברי מהרר"י טאי"טצק הם הנכונים וכן פסק מהרמ"א בש"ע רק שכת' שיש מחמירין. ובר מדין דבנדון דידן שהיו יושבים בבית המשתה נראין הדברים ממש שלא נתכוון הכותי להעיד רק היה מזכיר איך שאותו יהודי היה רגיל לשחוק בקלפים בבית המשתאות כמו שסיים דבריו ואמר אותו ישראל שהיה רגיל לשחוק ודמי ממש להא דכתב הטור כיצד מל"ת כגון שאמר איש פלוני מת כמה היה נאה וכו': 

הפן הב' מטעם שהועד ששר אחד היה מל"ת שראה הרוג יהודי סמוך לקראקא אדם בינוני והיה קרח בראשו והיה לו בבהן רגלו עצם יתיר' שקורין איבר ביין כל זה הסיח ל"ת גמור וכיון גם כן לאותן הדברים שהסיח גם כן כפרי אחד ל"ת וכל זה היה באיש הנ"ל ומטעם זה נוכל ג"כ למצא שריותא להאשה הנ"ל כדמשמע פרק בתרא דיבמות דסימנים מובהקים דאורייתא דפרי' שם למימר' דסימני' לאו דאוריית' וכו' ומסקינן כלישנא בתרא דרבא וכוותיה פסיק הרי"ף והרא"ש דכ"ע סימני' דרבנן והכא בשומא סימן מובהק קמפלגי מר סבר סי' מובהק ומר סבר לאו סימן מובהק ופירש"י סי' מובהק אף על גב דסימני' דרבנן אסימן כי האי סמכינן אפי' אאיסור דאוריית' וכדמשמע שם בתוס' גבי הנהו תרי תלמידים וכן מביא ב"י הרבה ראיות מראשוני' ואחרונים שסמכינן אסימנים מובהקים וכן פסק בש"ע שלו וכן פסק בתרומת הדשן סי' רל"ט במעשה שהגיד כותי אחד שנהרג סמוך לזה הכפר יהודי אחד והיה לאותו היהודי רק עין אחת רואה ובשני עורת ומאותו עין יצאו לו פצע וצלקת וכו' ומסיק שם דהיכי שהכותי לא היה מסיח לפי תומו שהכיר היהודי אלא שאמר שלפלוני שהיה בו סימנים אלו נהרג ודאי סמכינן עליה והיינו ממש כנידון דידן. אלא שיש לעיין אם זה בנידון דידן הוא מיקרי סי' מובהק וראיתי להביא ראייה מאחר שהכותי פרט וצמצם שהי' לו עצם יתירה בבהן הרגל שזהו סי' מובהק כמו נקב יש בצד אות פלוני דמשמע בגמ' פ' כל הגט דהוי סי' מובהק דאוקי רב אשי מתניתין כגון דקאמר נקב יש בצד אות פלוני דהוי סי' מובהק ודוקא בצד אות פלוני וכו' מספקא ליה אי סימנים דאורייתא אי דרבנן פירש"י דהוי סי' מובהק דאין עדות ברורה מזו וכן יש להביא ראייה מתשובת רד"ך סי' ט"ז שכתב וז"ל אפי' לרבנן דסברי דשומא לאו סימן מובהק הוא קאמרי דיש סימנים דהוו מובהקים ואפשר נמי דבשומא נמי אם פרט וצמצם בשומא שאמר שיש שומא במקום פלוני מאבר פלוני סי' מובהק חשבינן ליה והביא ראי' מפרש"י ע"ש וא"כ בנידון דידן נמי שאמר ופרט שיש לו עצם יתר ברגלו באצבעו הגדול חשבינן ליה נמי סי' מובהק דכל דבר שאינו מצוי בגוף אחר חשיב סי' מובהק אפי' רושם בגופו או באחד מאיבריו וכן מביא רד"ך הנ"ל בתשובה על יהודי שהלך לבקש יהודי אחד שטבע בנהר ומצא איש אחד מת ויען לא היה בו שום טביעת עין חתך ידו והביאה לעיר אולי יכירוה וקבר שאר הגוף. ואשה אחת אומרת אין זה אלא ידו של פלוני שאמרו עליו שטבע בנהר שהיה לו רושם באצבעו מצד איזו חולי שנחלה אצבעו ונשאר מעט עקום וכן הוא ביד הזאת ופסק שאשתו שריא דעקמומית אצבע ורושם בצדו או עליו סימן מובהק הוא ואף שנראה מתשובת הר"ן שרושם לא הוי סימן מובהק כמו שכתב הב"י מכל מקום בנדון דידן נראה דכ"ע מודו דהוי סימן מובהק אפילו כמו גבשושית שכתב מהרר"י בת"ה בשם א"ז ואין לחלק בין עד אחד ישראל לכותי מסיח לפי תומו דבהדיא איתא בתשובת מהר"ם השייכים למיימוני דבכל מה דמהימן ישראל בעדות אשה מהימן עכו"ם במל"ת וכן כתב בת"ה סימן רל"ט ולכן מכל הלין טעמין נראה שהאשה הנזכרת שריא להנשא לכל גבר די תיצביין. ומה שהי' נראה בדעתי הקלושה כתבתי למען חשש העגינות נאם הצעיר מאיר בן מהר"ר גדליה זלה"ה חתן המלך הגאון מהררי"ץ כ"צ זלה"ה: 

שו"ת מהר"ם מלובלין סימן ז 
========================= 
על דבר האשה העגונה אשת כמ' יהודא בר כתריאל אחיו של כמ"ר נתן המכונה קערפל הנצבת עמי בזה מתרפקת וצועקת במר נפשה על שריותא דילה וחבילות חבילות של עדיות בידה: 

ואומר הנה חלותי שנות ימיני ונסתם ממני כעת אותו מעט ממעייני התורה אשר לקחה נפשי שמץ מנהו ולא אוכל כעת לצאת ולבא בד"ת. מ"מ להפצרת האשה הנ"ל. ומפני חשש העגונות כי רב הוא לא יכולתי מלהשיב ידי מלכתוב שורה או שורייתא לחוות דעתי גם אנכי אף שלא יהיה כתמול שלשום אולי יקרה ה' לקראתי ודבר מה יראני: 

והנה עברתי בעיוני בעדיות שלה ועיקר העדיות אשר יאמר עליהם כי הוא זה שנוכל להעמידם ליסוד מוסד לבנות עליהם שריותא דהאי אתתא הנה הנם. האחד. העדות שהוגבה יום א' י"ד שבט שנ"ז לפ"ק שהעיד כמ"ר אברהם בן ראובן וזה לשונו בלשון אשכנז דאס איך אברהם האב געהערט מן כמה כותים הן על ידי דאס מען איז געקאמען צו ריידען אויך ל"ת דאס כמה כותים האבען געזאגט אודות ההורג הי"ד כמר יודא אחיו של קערפל דאס זיא האבען מעיד געוועזען דאס ער איז נהרג געווארען מן הרוצח פאוועל ע"כ לשונו וכן העדות שהוגבה ביום ב' ט"ו שבט שהעיד כמר ראובן בן הח"ר שמואל וז"ל בל"א עס איז נוא ג' שנים אויף דעם מכס צו יורבר"ג האב איך אימער דעראן געהערט מן כמה א"י לפי תומם דאס דער פאוועל האט הורג געוועזען כמר יודא הי"ד אחיו של קערפל אונ זיין אייגענער איידעם האט מיר געזאגט כמה פעמים דאס פאוועל האט דען ר' יודא הורג געוועזען אונ צו יארבארג איז דאס גאנץ מקום פול דאס פאוועל האט הורג געוועזען כמר יודא הי"ד. הרי לך שהעידו ששמעו מפי כמה א"י מל"ת שנהרג כמר יודא הנ"ל ואנן ק"ל בא"י איש פלוני מת איש פלוני נהרג משיאין את אשתו וכן השומע ממנו והעיד לפני ב"ד משיאין את אשתו. כדאיתא בפרק בתרא דיבמות וכמו שכתב הרא"ש בתשובות דכל הני עובדי דפרקא בתרא דיבמות דמל"ת נאמן לא שהעכו"ם אמר דבריו בב"ד אלא שהשומעין דברי העכו"ם באו והעידו לפני ב"ד וכו' וכן פסק הטור א"ה סימן י"ז והוסכם מכל האחרונים. ואם יעלה על לב בעל דין לחלוק ולומר שכל המל"ת איש פלוני מת איש פלוני נהרג אנו תולין לומר שראוהו שמת או שראוהו שנהרג וכן משמעות דהני עובדי דפרק בתרא דיבמות אבל בנדון דידן ידוע הוא בלתי ספק שהרבים מהא"י הנזכרים שהגידו שנהרג כמר יודא הנזכר לעיל מהא"י פאוועל לא היו אצל ההריגה ביער בלתי הרוצח שהיה לבדו העגלן שלו. וגם לא מצאהו נהרג כי לא נודע הדבר כי אם עד שמצאו הכפריים הגלגולת והבגדים ועל ידי זה נתפס הרוצח כמבואר באותו עדות שהוגבה בק"ק ווילנא יום ג' כ' תמוז גש"ן אלא ודאי אותן הא"י שפטו באומד דעתן שמאחר שהוא היה העגלן שלו בודאי ע"י נהרג כמו שעשה המליץ כמבואר באותו עדות שהעיד כמר כתריאל בן מהר"ר מאיר אף אתה אמור לו שאנו תולין לומר שמא קרה הענין שא"י אחד נזדמן אצל ההריגה. והוא הגיד במל"ת לחבירו וחבירו לחבירו וכבר כתב מהרא"י בת"ה סימן רל"ט בעובדא ששמעו היהודים שא"י אחד סיפר לחבירו איך שהגיד לו א"י אחר שסמוך לזה הכפר נהרג יהודי אחד וכו' שאשתו מותרת וכן פסק מהרי"ק בשורש קנ"א שעכו"ם שמל"ת מפי עכו"ם מל"ת נאמן או שאנו תולין שהרוצח בעצמו הגיד להם שהוא הרגו אף שהגידו העכו"ם בסתמא אנו תולין לומר כך וכ"כ מהררא"י בכתביו סימן קס"א וז"ל ואם כן כיון שאמר אותו עירו"ן בפה מלא שהוא הרוג לא דייקינן בתריה היאך ידע שהוא הרוג אלא אמרינן ששמע בבירור מהורגיו או מאותו שהיה עם הורגיו שנהרג. והביא ראיה מתשובת מהר"ם שבספר מיימוני וכ"כ בת"ה סימן הנ"ל דלא תלינן להחמיר בעניני' אלו והביא ראיה מתשוב' מהר"ם דאפי' אמר עכו"ם אני הרגתי את פלוני מהני במל"ת ולא אמרינן דלמירמא אימה קא עביד אא"כ מוכח מדבריו ומסיק שם וה"ה לשאר אמתלאות דלא תלינן להחמיר בכל הני אא"כ מוכח עכ"ל. אבל אין להסתפק באיש אחר שמאחר שהגידו יודא אחיו של קערפעל נהרג מעכו"ם פאוועל לא גרע מהא דאיתא בגמר' בריש פרק האשה שלום שלחו מהתם יצחק ר"ג בר אחתיה דר' ביבי הוה קאזיל מקורייב"א לאספמייא ושכיב מי חיישינן לתרי יצחק או לא אביי אמר חיישינן רבא אמר לא חיישינן ופסקו הפוסקים כרבא ופסקו הרא"ש והרי"ף דלא חיישינן אא"כ הוחזקו שני יצחק ר"ג באותו מקום וגם אותו שני אין יודעין היכן הוא כמו שכתב ה"ה וב"י מביאו וגם שכיחי שיירות כלומר עד דאיכא תרתי לריעותא אבל בחדא לריעותא לא חיישינן וא"כ בנדון דידן שלא הוחזק באותו עיר איש אחר ששמו יודא אחיו של קערפעל בודאי לא חיישינן לאחר ועוד בלתי ספק על אותו יהודי שהיה חוקרים אחריו הגידו כמו שכתב דומה לזה מהרא"י בכתביו סימן קס"א ואין להאריך בזה: 

העדות הב' שיש לי לסמוך עליו להתיר האשה הנ"ל הוא העדות הב' שהעיד כמר ראובן בן הח"ר שמואל הנ"ל וז"ל דאס יענדרזי"ע ליסבעסק'ע האט לפי תומו געזאגט וויא דער רוצח האט אים געזאגט דאס ער האט הורג געוועזען אחיו של קערפעל כאשר העיד כ' כתריאל כ"ץ אונ דער א"י יענדרזיע הנ"ל האט מעצמו געזאגט מיר דיא דיבורים בלי שום שאלה כלל. ועוד העיד כמר כתריאל במה"ר מאיר וז"ל בעדות הב' איין עכו"ם הייסט יענדרזיע ליסעבעסקע וכו' האט געזאגט וויא ער האט מיט דעם רוצח גיטטר דינג געוועזען דא האט ער אים געפרעגט ער זאל אין דיא ווארהייט זאגען מיט דען יהודי קערפלעס ברודער איז דאך נוא אלש פאר איבער דא האט ער אים גענטפערט אונ געשווארען דאס עס זיין ארבעע איז וואס זאל ער פיל לייקענען מען ווערט אים דאך פון דאס יהודי וועגען ניט אום ברענגען. עד כאן לשונו: 

וכבר כתבנו בשם מהר"ם שהעכו"ם המסל"ת אני הרגתי את פלוני מהני במל"ת ולא אמרינן דלמירמא אימה קאעביד אא"כ מוכח מדבריו וכו'. וכן משמע בגמרא פרק בתרא דיבמות גבי ההוא עובד' דעכו"ם דהוי קאמר לישראל קטול אספסתא ושדי לחיותא בשבתא ואי לא קטילנא לך כדקטילנא לפלוני וכו' משמע הוא אם אמר סתמא במל"ת אני הרגתי לפלוני נאמן וכן משמע מדברי הטור א"ה סימן י"ז ופשוט הוא. ואם יעלה על לב ב"ד לחלוק ולומר שבעדותו של כמר כתריאל אין זה מל"ת לפי שהעכו"ם שאלו שיגיד לו האמת מה נעשה עם יהודי. אף אתה אמור לו הלא כתב מהרא"י בת"ה בסימן רל"ט וז"ל מ"מ נראה דהיינו כששואלין אותו ישראל תו לא חשיב מל"ת לפי שמרגיש שיש להם נפקותא בדברו ומשקר אבל אם שואלין אותו עכו"ם שלא בפני ישראל והוא משיב חשיב שפיר מל"ת. ואף על גב שהר"ן בתשובותיו פליג על זה בעובדא אשה אחת שהלך בעלה למונפליר והמיר שם וכו'. והב"י הביאו סימן י"ז מ"מ נראה להכריע לדעת מהרא"י שהוא אחרון טפי ובפרט בדין עיגונא דהקילו חכמים ובלא זה הלא בעדותו של ראובן בן הח"ר שמואל אין לפקפק: 

הג' שיש לסמוך בשריותא דהאי אתתא על עדות של כמר אברהם בן כתריאל שהוגבה ט' שבט שהגיד שהכיר ראשו של כמר יודא הנ"ל מחמת הסימן שהיה לו פצע ורושם של מכת חרב בצד השמאלי ואף על גב דאבעי אי סימנא דאורייתא או דרבנן ולא אפשיטא הא הוסכם מכל הפוסקים דסימנין מובהקים הוי דאורייתא וכן משמע בגמרא פרק בתרא דיבמות ובפרק בתרא דבבא מציעא מדקאמר והכא בשומא סימן מובהק קמפלגי וכן גבי גיטין כגון דקאמרי נקב יש בצד אות פלוני וכו' וכן משמע מדברי הטור וכן בנ"ד מאחר שהגיד ודקדק שיש לו רושם בצד שמאלו מהראש הוי כמו נקב יש בצד אות פלוני והוי סימן מובהק ואף  על גב שלא היה כאן כי אם הראש הלא גדולה מזו כתב רד"ך בתשובותיו והביאו הב"י על יהודי אחד שנטבע בנהר ומצאו יהודי אחר מת ויען שלא היה בו טביעת עין חתך ידו והביא לעיר אולי יכירוה וקבר שאר הגוף ואשה אחת אמרה אין זאת כי אם ידו של פלוני שאמרו עליו שנטבע בנהר שהיה לו רושם באצבעו מצד איזה החולי שנחלה באצבעו ונשאר עקום מעט וכן הוא ביד הזאת והורה שאשתו של אותו שאמרו עליו שנטבע בנהר שריא דעקמומית אצבעו ורושם בצדו או עליו הוי סימן מובהק וסמכינן עליו אפילו אאיסור דאורייתא וק"ו בנדון דידן שדקדק לומר בצד שמאל ואף על גב שכתב הר"ן בתשובה שאין להתיר על ידי  הכרת סימנים ורשמים בגופו יש לחלק בין רושם זה לרושם שבגופו וק"ל. וכ"כ הרא"ש בתשובותיו כלל נ"א סימן ז' והביאו הטור סימן קי"ח וז"ל אבל אם אמר סימן מובהק כגון שהיה חסר אחד מאיבריו או יתר ברגליו או בידיו או שום שינוי באחד מאיבריו סומכין עליו. וכל זה לא כתבתי אלא לרווחא דמלתא דאף אם לא היה כדי להתירה מטעם זה הלא יש כדאי להתירה בעדות שני חלקים הראשונים בלי שום ספק. וא"כ האשה הזאת מותרת לינשא בלי שום ספק וכן הסכימו לשריותא דילה מגדולי בעלי הוראה וגאוני עולם כאשר יראו עיני הקורא. הנלענ"ד כתבתי נאם הצעיר מאיר בן מהר"ר גדליה זלה"ה חתן המלך הגאון מהרי"ץ כ"ץ זצלה"ה: 

שו"ת מהר"ם מלובלין סימן ח 
========================= 
על דבר העדות שהוגבה בקאנסטאנטינ"א על הריגת יהודא בן משה תושב ק"ק ריבשו"ב נראה דבר פשוט דאשתו שריא להנשא שהרי העידו שני עדים שראוהו מת הגם שלשון העדות שכתוב בגביית הב"ד הוא קצר ואינו מובן שכתוב בו שתחילת דברי העד הראשון שהלסטים שלף חרבו וכרכה על ראשו של כמר יהודא בר משה הנ"ל עד שנפל ואחר כך אומר וז"ל דא בין איך אויס דעם וואגין געשפרונגען און האב געמיינט דער יהוד' בן משה תושב רובשו"ב ער שלאפט אונ האב אים דעם קאפ אויף געהאבען דא איז ער טויט געוועזען אונ דער קאפף האט אים געהאנגען אן קנה ושט והלשון מגומגם ונסתר כאשר מובן מעצמו מ"מ מאחר שבסוף דבריו אמר בפירוש שהרים את ראשו וראה אותו שמת אין לך עדות גדול מזו ואנן תולין שתחלת דבריו קצר הסופר הענין וכך היה שבראותו שהגזלנים הכו את היהודים הנזכרים קפץ הוא מתוך העגלה וברח ואח"כ כשהלכו להם הגזלנים חזר ובא ומצא ההרוג מושכב שלם והיה סבור שעדיין חי והוא ישן וכשהרים ראשו ראה שמת דהא אפילו בא אחד ואמר אני הרגתיו ק"ל דתינשא דפלגינן דיבוריה ומטעם דאין אדם משים עצמו רשע ותולין לומר שאחר הרגו אף על גב שהעד בעצמו אינו אומר כן. וכ"ש בנ"ד שתולין שקיצרו לשון עדות העד. ועוד דק"ל הלכתא כמ"ד בפרק בתרא דיבמות אין בודקין עידי נשים בדרישה וחקירה וכתב הר"ן בתשובותיו שאפילו העדים המוכחשים בבדיקות כשרים ואף על גב שכתב הרמב"ם בסוף הלכות גירושין וז"ל אבל אם העד וכו' אומר מת פלוני ואני ראיתיו שמת שואלין אותו היאך ראית ובמה ידעת אם העיד בדבר ברור נאמן אבל מעיד בדברים שרובן למיתה אין משיאין אשתו שאין משיאין על אדם שמת אלא כשראוהו שמת ודאי אין בו ספק עכ"ל וס"ל דאע"ג דק"ל כת"ק דרבי טרפון פרק בתרא דיבמות דאמר אין בודקין עידי נשים בדרישה וחקירה מ"מ לשואלו לומר כיצד היה כ"ע מודו דדבר פשוט הוא דבנדון דידן מקרי העיד בדבר ברור הואיל ואמר בסוף דבריו שהרים ראשו וראה אותו שמת אף על גב שבתחלת דבריו קצר איכיות הענין כאמור ולא חייש הרמב"ם אלא לשמא יאמר בסוף דבריו לאחר השאלה שראה אותו מגוייד או נפל לגוב אריות. ועוד שהרי כתב ה"ה על דברי הרמב"ם וז"ל דבר ברור שאף על פי שכשהוא אומר שמעתי שמת אין אנו יודעין האומר הראשון כיצד היה יודע שמת ועל מה היה אומר כן אין דנין אפשר משאי אפשר דהכא כיון דאפשר ודאי שואלין אותו שיש לחוש שהוא אומר בדומה לו וכו' וא"כ כ"ש בנדון דידן שאין העד בפנינו ואי אפשר הוא לשואלו שתולין שכוונתו היה כמו שאמרנו. ואף על גב דלסטים מלחמה קטנה מיקרי ושייך בה דאמר בדדמי כדמשמע פרק בתרא דיבמות דע"כ לא התיר התם כשאמרה האשה נפלו עלינו לסטים והוא מת ואני נצלתי אלא מטעם דרב אידי דאשה כלי זיינה עליה ולא מסתפי מלסטים ונטרא וחזיא ליה דמת הא לאו הכי הוי אמרינן דאמרה בדדמי כמו במלחמה ובשני עדים במלחמה איכא פלוגתא בין הפוסקים דרי"ף ס"ל דאפילו שני עדים במלחמה אינם נאמנים אא"כ אמרו מת וקברנוהו ובנ"ד לא הזכירו העדים קבורה כלל. הלא כתב המרדכי דבמקום שאמר העד אפילו בשעת המלחמה ראיתיו הרוג ואח"כ הכרתיו יפה בטביעת עין בהא לא איבעיא לן דפשיטא דנאמן כו' דלא שייך למימר בה בדדמי דלא שייך אלא בהריגה שיש לאומרה על הספק אבל באמירת הדבר מה לי עת מלחמה מה לי עת שלום עכ"ל. וא"כ בנ"ד נמי כיון שהגיד שאח"כ ראה אותו שמת פשיטא דנאמן דלא שייך למימר בדדמי וכן מה שאמרו שראשו היה תלוי בקנה וושט דלא גרע מראוהו שנשחט שנים או רוב שנים דנשבר מפרקתו לא חי וראייה מעליא ובר מדין שהעד השני העיד בלי שום חלוקים שראה אותו מת וכבר ק"ל דמשיאין אשה על פי עד אחד: 

על כן מכל הלין טעמי האשה הנזכרת שריא אף על גב דדייני הב"ד לא נתקיימו שלשתם כי אם שנים ומשמע מדברי הרי"ף דלענין שליח גט לקבלה בעינן שיתקיימו כל הג' דיינים והטור א"ה הביאו סימן קמ"א ואף על גב דלענין ממון די כשמכירין שני הדיינים אם כן ש"מ דלגבי גט מחמרינן טפי דהוא חומר' דאשת איש ועוד ריעותא אחרת בנ"ד שגם הם לא נתקיימו בפני שלשה מ"מ כל הני עדיות וקיומות לא גרע מעד מפי עד בפרט שאחד מהדיינים ששמע מפי העדים בקאנסטאנטינא חזר והעיד על חתימתו בק"ק לבוב והדברים פשוטים ואין צריך בשש. נאום מאיר בן מהר"ר גדליה זללה"ה חתן המלך הגאון מהררי"ץ כ"ץ זלה"ה: 

שו"ת מהר"ם מלובלין סימן ט 
========================= 
מעשה היה בק"ק אוסטרא ביבמה שנפלה לפני יבם שהיה אטר ברגליו והיה לו עוד אח אחר וחלצה לפני המורה שם בשתי רגליו זה אחר זה ואחר המעשה היה לבו נוקפו להמורה אם הורה כהוגן משום שהיה לו לחוש למה שכתב הב"י בסדר חליצה שאם יש לו אח צריכה לחלוץ שתי רגליו בבת אחת שלא יהא חליצה פסולה שצריכה על כל האחים ונדרשתי ממנו להשיב לו דעתי והסכמתי בנדון זה. וזה אשר השבתי לו: 

תשובה ע"ד היבם האטר ברגליו המנהג הפשוט שאנו נוהגין כדברי המרדכי שכתב פרק מצות חליצה דף תנ"ה שחולץ בשתי רגליו ונוהגין לחלוץ מתחלה הרגל הימין של כל אדם ואח"כ השמאל שהוא ימין דידיה ונראה הטעם משום דמסתבר לן טפי דעת הסמ"ג דס"ל דאפילו אטר חולץ בימין של כל אדם וז"ל תנן חלצה ברגל שמאל חליצה פסולה שאנו לומדין רגל רגל ממצורע שכתוב בו רגלו הימנית כתב מורי אפילו הוא אטר חשוב כימין מאחר שהצריכה תורה ימין בפירוש תדע שהרי באוזן אוזן לרציעה שאנו למדין ימין. ושם אין שייך לחלק שהרי אין כח בזו יותר מבזו עכ"ל. ואף על גב שהטור א"ה שהוא בתראה  טפי כתב ויש אומרים שאיטר חולץ בימין שלו שהוא שמאל של כל אדם והכי מסתברא דבכה"ג אמרינן בתפילין שמניח בשמאלו שהוא ימין כל אדם עכ"ל. מ"מ מסתבר לן טפי דברי הסמ"ג שהם מדוייקים ומוכרחים בטעמם כמו שכתב תדע וכו' וסברת הטור איכא למידחי דלא דמי לתפילין דהתם הוי הטעם דהא דהנחת תפילין בשמאל ק"ל כרב אשי דיליף לה במנחות דף ל"ו מדכתיב ידכה יד כהה או כר' נתן דיליף מדכתיב וקשרתם וכתבתם מה כתיבה בימין אף קשירה בימין וכיון דקשירה בימין הנחה בשמאל וכיון דבה' תלי רחמנא ולכך באטר יד שימין שלו היא תשת הכח והיא כהה ולכך באטר יד ימין מניח בימין שלו שהוא שמאל דידיה וכן לטעמו של ר' נתן דתלה רחמנא הקשירה בכתיבה וכיון דאטר יד ימין הוא כותב בשמאל צריך גם כן שיהא קשירתו באותה יד ולכך הוא מניח תפילין בימין שלו וכשהוא עושה רוב מעשיו בימין אלא שהוא כותב בשמאל נפלה מחלוקת בין הפוסקים שבעל התרומה פסק כרב אשי דאזלינן בתר היד התשת כח טפי ור' יחיאל מפריז פסק כר' נתן דעיקר תלוי בכתיבה אבל בחליצה ברגל ימין לא תלי טעמא בשום גבורה או תשישת כח אלא דגזירת הכתוב הוא דילפינן ממצורע מה לי אטר מה לי שאר כל אדם ולכך מסתבר לן סברתו של הסמ"ג טפי מסברת הטור ולכך מקדימין מתחילת החליצה של ימין. וכדי לצאת כל הדעות לרווחא דמילתא חולצין גם כן מיד מרגל השמאל שהוא ימין דידיה ומיד עושין אח"כ הקריאה והרקיקה ומה שמפסיק בין חליצה הראשונה ובין הרקיקה חליצת השמאל מה בכך דאם החליצה הראשונה היא האמיתית הוי הב' כמתעסק בשום דבר בעלמא שהרי לא מצינו שצריכין להיות תכופים זה לזה. ומפני זה נראה לי שזה טעמם של כל האחרונים שסתמו דבריהם וכתבו דאטר רגל חולץ בשתי רגליו ולא חילקו בין לית ליה אחין או אית ליה אחין ולא חששו לחששא זו שכתב הב"י בפירוש סדר חליצה סעיף מ' שכתב ונ"ל שאם יש לו אח אחר צריכה לחלוץ שתי רגליו בבת אחת וכו' שאם חולצת רגל אחת קודם חבירו איכא למיחש דלמא ק"ל כמ"ד שאינו חולץ אלא ברגל הא' והוה חליצה פסולה וצריכה לחזור על כל האחין וכו'. משום דאינהו ס"ל כדעת הסמ"ג דחליצת הימין הוא עיקר וכבר יצאנו בה ידי מצות חליצה והשניה אינה אלא לרווחא דמלתא כדי לצאת ידי כל הספיקות וא"ת מה הרויחו בזה דאם חששו כדי לצאת גם לדעת האחרת א"כ מה הרויחו בזה הא לא יצאו בזה כלום דהא הוי חליצה פסולה וצריכה לחזור על כל האחין י"ל דדוקא לחליצת שמאל חששו שהוא מוסכם מכל הפוסקים שהיא פסולה שהרי כ"ע מודו דהלכתא כרבנן דר"א דס"ל דחליצת שמאל פסולה דיחיד ורבים הלכה כרבים וילפינן לה מקראי דגזירה השוה דרגל רגל ולכך חששו לתקן לכ"ע אבל חששא דחליצה פסולה צריכה לחזור על כל האחין אינו אלא מימרא דרבה בר רב הונא בפרק ר"ג ושמואל פליג עליה דהא שמואל ס"ל בפרק ד' אחין אחד חולץ לכולן ואפילו לשנוייא קמא דשני מאי אחד חולץ לכולן נמי דקאמר אאמצעית מ"מ ס"ל דחליצה פסולה אינה חוזרת על כל האחין וכן פי' רש"י שם בהדיא וז"ל אאמצעית כלומר השלישית לאחר שחלץ שמעון לשנייה שהיא על שניהם אחות חלוצה ושניהם שוין בה וקסבר חליצה פסולה אינה צריכה לחזור על כל האחין עכ"ל. ואין חילוק בין התרי שנויים אלא לענין קמייתא כיון דאפשר לה בחליצה מעולה והרא"ש דפסק כשמואל דחליצה פסולה אין צריכה לחזור על כל האחין וכן הראב"ד משום דהתוס' הכריחו שם דאף ר' יוחנן ס"ל כשמואל ולכך אף על גב דק"ל הלכתא כרב באיסורי הכא ק"ל כשמואל וכיון דרוב הפוסקים ס"ל  דחליצה פסולה אין צריכה לחזור ולכך לא חששו האחרונים לחששא זו ואף על גב שכתבו שלטי  הגבורים סוף פרק מצות חליצה וז"ל ונראה בעיני שצריכים להזהר הדיינים העוסקים בסדר חליצה שלא תעלה בידם חליצה פסולה שאם תעלה בידם חליצה פסולה צריכה לחזור על כל האחין וכו' י"ל היינו דוקא בודאי פסולה אבל הכא דאין כאן אלא חששא לא חששו לזה: 

ודברי כ"ת אינם מובנים לי דמשמע בתחילת דבריך שתלית דין דצריכה לחזור על כל האחין בשינויא קמא או בתרא דשמואל מה שאין משמע לי כן מסוגייתא דשמעתא כמו שהוכחתי לעיל והעיקר אצלי שס"ל לאחרונים דכאן לא שייך לומר חליצה פסולה משום דכיון דנועלין השני מנעלים ואנו אומרים להם שאנו עושין זה מחמת שהוא אטר רגל ומסתפקא לן מלתא איזו היא רגלו הימנית ולזה אומרים להם שיכוונו שאיזה רגל שהוא ימין יכוונו לפטרה בו דוקא ולא באחר א"כ אין כאן כלל חשש דחליצה פסולה כמבואר בהדיא שם בגמרא בפרק מ"ח מההיא דאמר רב יהודא אמר רב יבמה שגדלה בין האחין מותרת לינשא לאחד מהם ואין חוששין שמא חלצה סנדל מאחד מהן טעמא דלא חזינן וכו' והא תניא בין שנתכוין הוא ולא נתכוונה היא וכו' משמע אפילו לפסול לאחין אינו פוסלה כשאין מכוין בחליצה זו לשם מצות חליצה ואף למ"ד דאין מותרת לאחין היינו מטעם דחוששין שמא כוונה אבל היכי דידעינן שלא כיוונה פשיטא דמותרת וק"ל. וסברא גדולה היא שהרי לא היה כאן שום חליצה כלל ולא מיפסלא בזה על האחים וראויה ליבם. ולכך אין שום חליצה פסולה שתהא צריכה לחזור על כל האחין אפילו לפי' רש"י דפירש פרק ד' אחין דחליצה פסולה חשיבי כל היכי שאם רצה ליבם אינו יכול דהכא יכול ויכול וכ"ש לדעת התוס' כמבואר שם בדבריהם וכמו שכתוב בת"ה יבמה שחלצה ואח"כ נמצא שהיא קטנה לכ"ע אינה צריכה לחזור על כל האחים וכיון שחלצה א' מהיבמי' משגדלה הותרה. ומה שרצית לדמות חליצה לרקיקה ולחלק בין לפני ב"ד לשלא בפני ב"ד בעיני אין דמיון כלל דהתם הוי הטעם דרקיקה לפני ב"ד איכא מראית עין למיחש טפי שמא כיוונו ובחליצה אפילו בלא בפני ב"ד הואיל והוא מעשה חיישינן שמא כיוונו אבל כשאנו יודעין בודאי שלא כיוונו מה לי בפני ב"ד או שלא בפני ב"ד ואצ"ל לפירוש ב"י שכתב סימן קס"ט דרקיקה דוקא בפני ב"ד פסולה היינו דטעמא הוא משום דמיחלפא בחליצה שאמרה שהרקיקה היתה אחר החליצה כסדר הנהוג בב"ד וכן משמע בגמרא בהדיא כן פשיטא דאין לדמות זה לזה כלל: 

ומה שחששת לתרץ שלא יהא כאן חשושה דאין ברירה וכו' ורצית לדמות למתניתין פרק כל הגט דהאומר כתוב לי לאיזה שארצה לא ירדתי לסוף דעתך דמה אין ברירה ויש ברירה שייך הכא דבשלמא התם שייך לומר ברירה ר"ל דכשאנו רואין לבסוף שהוא נותן הגט לזו אמרינן הוברר הדבר שמתחילה בשעת כתיבה היה גם כן דעתו לזו ונכתב לשמה כמו שפי' רש"י שם. אבל הכא דאנן מסופקין באיזו היא רגלו הימנית וזה לא יבורר מעולם ואם כן מאי ברירה שייך כאן אלא שזה הוה שייך למיחש הכא שמא כיוונה למנעל זה שאינו ימין על פי ההלכה כמו שכתב ר"י ווייל בתשובותיו כשנותנים ב' גיטין לאשה אחת נותנים אותן זאח"ז דאם יתן לה שניהם בב"א דלמא דעתה אההוא דלאו גיטה הוא וכדאמרינן בקדושין המקדש במלוה ופרוטה וכו'. ר"נ אומר אינה מקודשת דחיישי' שמא דעתה אמלוה וכו'. א"כ כה"ג הוה לך למיחש הכא אלא שנ"ל דאף לזה ליכא למיחש הכא דבשלמא התם נותן לו הב' גיטין כאחת דומיא דמלוה ופרוטה דנותן לה המלוה ופרוטה כאחת ואומר שמקדשה בשתיהם שייך לומר שמא תתכוין לאותו שאינו גט אבל הכא שחולצה אותן זה אחר זה ואומר לה מתחילה שתתכוין שאם זהו הימין תהיה פטורה בו ואח"כ חולץ האחר ואומר לה גם כן שתתכוין שמא זה הוא הימין שתתפטר בו הוי דומה ממש לנותן לה שני גיטין זה אחר זה ואין כאן בית מיחש כלל ולכך נ"ל שעדיף טפי מה שאנו נוהגין לחלוץ הב' מנעלים זה אחר זה ממה שפוסק הב"י שתחלוץ הב' מנעלים בבת אחת בשתי ידיה דהא איכא למיחש שמא תתכוין לזה שאינו ימין על פי האמת וק"ל. ולכל הדיעות בדיעבד פשיטא ופשיטא דאתתא דא שריא לשוק בפרט שא"א לתקן באופן אחר כמו שכתב כ"ת שאחי החולץ הוא חולה ברגליו וכמו שכתב הראב"ד בסומא שאם אין לו אח אלא הוא חולץ אפילו לכתחילה. והטור מביאו בסימן קס"ט ונמצא בשם גדולי אשכנז דטעמו הוי משום דאין לך דיעבד גדול מזה שלא תתעגן ומחמת טרדות יומא דשוקא לא אוכל להאריך והנלענ"ד כתבתי נאם הצעיר מאיר בן מהר"ר גדליה זלה"ה וכו': 

שו"ת מהר"ם מלובלין סימן י 
========================= 
נשאלתי ע"ד איש עשיר שנעדר וחיים לכל ישראל שביק ובר וברתא לא שביק ונפלה אשתו קמי יבם אחיו ועוד היה לאחיו השני שמת מקודם שני בנים הראויים לירש בנחלתו ועתה הנה היבם רוצה לזכות בכל עזבון המת מטעם תקנות הקהלות שכתב המרדכי בשם מהר"ם פרק החולץ שתקנו שהחולץ יחלוק הנכסים עם היבמה אחר החליצה. ורוצה החולץ לדחות בני אחיו השני מכל עזבון המת ונשאלתי על זה לחוות דעתי בזה הדין עם מי. והנה הגם שאין מדרכי לכתוב פסק דין בלתי שמיעת שני הצדדים פנים בפנים מ"מ מאחר שאין דין זה תלוי בטענת שני הצדדים על כן אמרתי שאין למנוע ידי מזה: 

תשובה קודם שנתחיל נאמר שלא נעמיד עיקרי יסוד דברינו בדין זה על שיטת סוגיית הגמרא והפוסקים הראשונים והן האלפס"י והרמב"ם ויתר הפוסקים והתשובות הנמשכים אחריהם כדרכינו תמיד בתשובת שאלות הנשאלים והנדרשים מאתנו רק עיקר יסוד בנינינו יהיה בנוי על תקנות הקהלות כי אין לשאלה זו שורש ויסוד בגמרא ובפוסקים הראשונים רק בתקנות הקהילות כי מדין המשנה החולץ ליבמתו היא נוטלת כתובתה מנכסי בעלה הראשון ואם יש כאן מותר על כתובתה חולקים אותו המותר שאר אחיו ביניהם כל אחד חלק כחלק כשאר ירושות אם אין האב בחיים כדתנן פרק החולץ דף מ' החולץ ליבמתו הרי הוא כאחד מן האחים לנחלה ואם יש אב נכסים של אב. הכונס ליבמתו זכה בנכסים רק כדי שיתרצה היבם לחליצה מרצונו הטוב ולא תתעגן היבמה תקנו הקהילות שהחולץ והיבמה יחלוקו בנכסי המת כמו שכתב המרדכי פרק החולץ בשם מהר"ם ז"ל וכתב מהרא"י ז"ל בתרומת הדשן סימן ר"כ וכן בכתביו ופסקיו סימן רס"ב ורס"ג שמדברי מהר"ם שכתב המרדכי פרק החולץ מוכח שאם יש בנכסים מותר על כתובת היבמה אפילו היכי שחציין מגיעין לפחות כגון שהנכסים היה לערך ת"ש זהובים וכתובתה היא ת' זהובים אפ"ה אין חולקת עם החולץ בשוה אלא שהוא נוטל המותר בראש ואין חולקים החולץ והיבמה רק שיעור הכתובה כמו שהוכיח שם מדברי מהר"ם וכ"ש כשחציין מגיעין ממש לשיעור כתובתה שאין חולקים בשוה אלא שבני ריינו"ס נוהגים שאפילו כשהנכסים מרובים צריכין לחלוק עמה כל הנכסים או יתנו לה כתובתה משלם כמבואר שם הכל באריכות. ומטעם זה נהגו עתה בזמנינו לפשר ביניהם וגם מבואר שם כי דבר פשוט הוא שאותו החלק שנפל להחולץ מהחליצה אין לאב ולא לשאר אחיו חלק בו כי עיקר התקנה היתה כדי שיתרצה גדול האחין לחלוץ כי עיקר המצוה בגדול האחין כמבואר שם אבל אם הנכסין מרובין ורוצה החולץ ליקח כל הנכסין אפילו הם מרובים הרבה יותר מן הכתובה כבר נשאלה שאלה זו שם בכתב של מהררא"י סימן רס"ג והוכיח שם שאין החולץ זוכה בכל הנכסים אפילו אם היה מתרצה לייבם כמו שהוכיח שם מסוגיית הגמרא דפרק האשה שנפלו דאמר התם ההוא גברא דנפיל ליה יבמה כו' כמבואר שם סימן רס"ג אך במאי דנפיל מהחליצה אין לאחין חלק בו כמו שביאר מיד אחר זה סימן רס"ד שאותה תשובה שייכא אלעיל סימן רס"ג ששם כתב עוד נסתפקת אם שאר האחין חולקין במה שיטול מן החליצה או אם גדול האחין נוטל כל הנכסים. אפילו הם מרובים והתחיל להשיב במה דסיים ואח"כ בסימן שאחריו השיב על הספק הקודם אלא שלא ביאר שם מהרא"י כשהנכסים מרובים איזה שיעור נקרא מאי דנפיל מהחליצה. אבל נראה בעיני להכריע כי מאחר שכבר נזכר שמדין הגמרא אין להחולץ שום זכות בנכסי המת יותר משאר האחין אלא שלטובת היבמה תקנו שתחלוק עם החולץ לא תקנו אלא ליפות כח החולץ לנגדה לזכות החולץ באותה הפחת שיפחות לה כתובתה בסבת החלוקה ואין לאחין שום חלק בו אבל לא לגרוע כח האחין הראויין לירש באותה חלק נכסיו המותר על כתובתה. ואף לפי מנהג בני ריינו"ש שכתב בתרומת הדשן סימן הנזכר שאפילו בנכסים מרובים על כתובתה היא חולקת עמהם או יתנו לה כתובתה משלם היינו להוציא מסברת מהר"ם ז"ל שסובר שבכל ענין אינה נוטלת אלא חצי כתובתה שהוא סבר שחולק עמה שיעור הכתובה כמבואר לעיל בדברינו אבל אין רצונם לומר שכל אותו המותר הנשאר בנכסים אחר שהיא נטלה חלק כתובתה יהיה להחולץ לבדו או שיתמעט בזה חלק שאר האחין דלמה יגרע כח האחין בשביל טובת היבמה שתקנו לטובתה כדי שלא תתעגן היבמה כי אין הדעת והסברא סובלת זה וגם לא משמע כן מתקנת הקהילות ואם כן הסברא נותנת שלא ייפוי כח של החולץ אלא באותו חלק שנפחת לה מכתובתה כגון למשל שהנכסים הן שבעה מאות זהובים ואם כן מגיע לה לחלק כתובתה שלש מאות וחמשים זהובים ונפחת לה מכתובתה חמשים זהו אותן חמשים זהובים זוכה החולץ לבדו ואין לשאר האחין חלק בו אבל בשאר הנכסים הנותרים על הכתובה יחלקו שאר האחים עם החולץ כדין כל הירושות ואפילו אם רצונו להפריז על המדה היינו לענין שנוכל לומר שתקנה קבועה היא שלעולם זוכה החולץ בנכסים יתר על שאר האחין כאותו שיעור שנוטלת היבמה בעד כתובתה כגון שאם נטלה היא ש"ן זהובים יטול גם כן החולץ ש"ן זהובים קודם שיחלוק במותר עם שאר אחין אבל לענין שנאמר שהחולץ יטול כל הנכסים הנותרים על כתובתה אפילו יהיו מרובים הרבה ויותר מכשיעור שנטלה היא כתובתה אין סברא כלל וכלל ואין לו שום יסוד לא מדינא ולא מתקנת הקהילות ולא מן הסברא ודבר פשוט הוא בעיני ואין צריך להאריך בו וכמו שכתב מוהררא"י בכתביו סימן הנזכר בהדיא על כן אין החולץ יכול לדחות את בני אחיו מן ירושת אחי אביהן רק יחלוקו מותר העזבון עמו שוה בשוה אחר שיטול החולץ חלק בראש במאי דנפיל ליה מהחליצה על פי הדברים שכתבנו למעלה ושלום על ישראל נאם הצעיר מאיר בן מהר"ר גדליה זלה"ה חתן המלך הגאון מהרי"ץ כ"ץ זלה"ה: 

שו"ת מהר"ם מלובלין סימן יא 
========================== 
יפה נוף פרי צדיק אהו' תלמידי האלוף המרומם ר"ג ור"מ ואב"ד מהר"ר ישעיה סג"ל יצ"ו ולכל המסתופפים בצל מעלת כ"ת שלום. הגיעוני עתה מקרוב גלילת ידי מכ"ת הנקיים אותיותיך אותות על דבר השאלה ששאל כ"ת ממני בעובדא בחד שהיו לו נושים הרבה ולא היה סיפק בידו לפרוע כלם וכראות אחד מהנושים כן נתפשר עמו בחצי חובו והשאר יהא מחול לו ולא יתבענו לעולם ועל זה תקע כפו ומקודם לכן מסר מודעא לפני שני עדים שהודיע להם אנסו שבורח הוא והכירו העדים באונסו ונתנו לו שטר מודעא כתוב וחתום שמסר מודעא לפניהם שמוכרח ליתן לו ת"כ ע"ז. וכל זה הוא עושה באונס גמור ואינו מוחל לו רק היום או מחר יתבענו לדין בעד הנותר. ועל זה שאל כ"ת אם זה מחוייב לקיים ת"כ שהוא חמור משבועה לר"ת או לא. וצדד כ"ת הדבר שנראה בעיני כ"ת שהוא מחוייב לקיים שבועתו והביא כ"ת ראייה מההיא דנודרים לאונסים דלא התירו שיאמר יאסרו פירות של עולם עלי אם אינן של תרומה אלא כשהוא חושב בלבו היום ומוציא מפיו סתמא אבל אם מוציא מפיו בפירוש לעולם אסור מאחר שהוציא מפיו דבר שסותר מה שחשב בלבו וה"ה בנדון דידן שנתן ת"כ והתנה בפירוש שלא יתבענו לעולם צריך לקיים ת"כ. ואף על גב שפסק מהר"ם והוא במרדכי פרק ג' דשבועות במי שמאנס את חבירו במיני  יסורין עד שנשבע ליתן לו סך כך וכך דאין בשבועתו כלום והביא ראיה לדבר לשבועה שיש בה טענת אונס אינה שבועה אפילו בלי שום מחשבת הלב כאשר יעויין משם היינו דוקא באונס גוף כגון שמיסרו ביסורין אבל לא אונס ממון כאשר מבואר שם בדבריו שחולק מהר"ם בין אונס לאונס מכח קושיא מההוא דנדרים דף נ"ז דתנן נודרין להורגים ולחרמין ולמוכסים וכו'. ומפרש שם בגמרא באומר יאסרו פירות עולם עלי אם אינן של בית המלך וכו' ואומר בלבו היום ומוציא בשפתיו סתם ואף על גב דק"ל דדברים שבלב אינן דברים אונסא שאני אלמא  טעמא קאמר דאמר היום הא לאו הכי לא שרינן ומכח קושיא זו הוצרך מהר"ם לחלק בין אונס לאונס. ואם כן בנ"ד נמי דאין כאן כ"א אונס ממון אפילו את"ל שהיה בלבו בשעת הת"כ שאינו מוחל לו מ"מ כיון שבפירוש אמר בשעת הת"כ שמוחל המותר ולא יתבענו לעולם מחוייב לקיים הת"כ זה הוא תמצית דברי כ"ת הגם שאין זה לשון מכ"ת ממש אלא שעמדו לפני מכ"ת דברי מהרי"ק שורש קס"ו שמשמע מדבריו שם דגם אם מסר מודעא (אין) שבועתו שבועה יעוין שם. וכתב כ"ת שלא ירד כ"ת לסוף דעתו משום שא"כ יקשה עליו ההוא מתניתין וגמרא דנדרים וחותר מכ"ת לחלק ולתרץ דברי מהרי"ק בכמה דרכים: 

והנה הגם שאני טרוד לעת עתה בשמחת בני החשוב יצ"ו ושמעתתא בעי צלותא מ"מ לגודל אהבת מכ"ת שלא אהיה חשוד בעיני מכ"ת כמסתיר פנים ממ"כ חלילה אשיב למכ"ת בקצרה: 

תשובה הלא כבר דוגמת שאלה זו נשאלה בתשובת בנימין זאב סימן רס"ח וז"ל השאלה שם ראובן שהיה טוען משמעון חוב ידוע ביניהם בלא שטר ובלא עדים וכשהיה תובעו אצל אנשים היה מכחישו וכשתובעו בינו לבינו היה אומר שיקח כ"כ בגדים ובאותם הבגדים יש בהם אונאה וראובן כדי שלא יפסיד את שלו נתרצה ליקח כ"כ בגדים אפי' שיש בהם הפסד וקודם זה הלך ראובן ומסר מודעא בפני שני עדים שהכירו את אונסו ונתנו לו שטר מודעא ואחר כך הלך ראובן וקבל הבגדים משמעון והכריחו לישבע שלא יבקש לו עוד עכ"ל השאלה. והשיב דבכה"ג לא חלה השבועה דאנוס הוא ויכול ראובן לחזור ולתבוע את שמעון בב"ד ע"ש כי האריך בענין והביא ג"כ ראייה מתשו' מהר"ם דמרדכי דשבועות וכן עוד ענין כזה שם סי' רע"ז והשיב ג"כ דאין באותה שבועה ממש כיון דהיה אנוס להתפשר עמו משום שהיה מכחיש את פקדונו ע"ש הרי שכבר פסק קדמון שלפנינו שענין זה כנדון דידן אינו מחויב לקיים שבועתו וא"כ צריך לומר דס"ל דכל שיש לו שום אונס בשעת שבועה אמעוט מקרא דהאדם בשבועה והא דאיתא בשבועות ה"ד שבועת אונסים כדרב כהנא ורב אסי וכו' רבותא אשמעינן דאפי' עובר על שבועתו בשעת שמוציא מפיו אפ"ה פטור כמו שכתב מהר"ר דוד הכהן בתשובותיו בית י"ז: 

האמנה שבאמת שדבריו של תשובת בנימין זאב תמוהים מאד שפסק להיתר מדברי מהר"ם ולא שת לבו לזאת שאפשר לחלק בין אונס לאונס כמבואר בדברי מהר"ם כנזכר וגם לא הזכיר המשנה וגמר' דנדרים ההיא דנודרים לאונסים דמפרש בגמ' שמיירי דוקא שחשב בלבו היום והוציא סתם בשפתיו כנזכר מ"מ יש ראיה מדבריו שהסכים עם סברת מהרי"ק דפסק דאפי' באונס ממון יש טענת אונס בשבועה אלא שעדיין אנו צריכין ליישב המשנה וגמר' דנדרים לפי דבריהם אלא שכבר יתורץ זה שפיר שכבר כתב מהר"ר ד"כ בתשובותיו בית י"ז חדר י"ג שכתב שם על שאלה שנשאלה לפניו על אשה שהשביעה בעלה סמוך למיתתו שלא תינשא לאיש אחר מותו ועתה נתחרטה וכו' ופסק שם וז"ל וגדולה מזאת אומר דאם יש עדים שבעלה הפצירה שתשבע כשנפל בחולי והיתה מפחדת ודואגת שאם לא תשבע היה מכביד חליו וצערו והיא אומרת שלא גמרה בלבה לקבל השבועה ההיא אלא לעשות נחת רוח לבעלה נשבעה בפיה ובלבבה לא גמרה לקבל השבועה זו אינה צריכה התרה דהא אנוסה היא לישבע לו כו' עד ואם לחשך אדם לומר להקשות מפ"ק דנדרים דתנן התם נודרים לחרמים ולהרגים ולמוכסים שהיא תרומה אעפ"י שאינו תרומה של בית המלך אף על פי  שאינו של בית המלך וכו' ומפרש דאמרו יאסרו עלי כל פירות שבעולם אם אינם של בית המלך ופריך התם כיון שאמר יאסרו עלי כל פירות שבעולם איתסרו כל פירות דעלמא עליה ומשני באומר בלבו היום ומוציא בשפתיו סתם ואף על גב דס"ל דדברים שבלב אינן דברים לגבי אונסא  שאני. הרי בהדיא דהיכי שנאנס ע"י אחרים בעי למימר בלבו היום ואי לא אמר היום הנדר או השבועה קיימים נראה לע"ד די"ל דטעמא דהתם דבעי למימר בלבו היום משום דאנס אינו מאניסו על השבועה אלא הוא נשבע כדי להציל את ממונו והוי ליה כאלו נשבע לרצונו הואיל והוא מעצמו ברר להשבע לאנס כדי להציל את ממונו ודמיא להא דקאמר רבא בפ' ח"ה תלוה וזבין זביניה זביני והנ"מ בשדה סתם אבל בשדה זו לא ופירש רשב"ם בשדה סתם שהכריחו למכור אחת משדותיו והוא ברר מעצמו ובחר לו את זאת דמדעתו ברר רעה שבהן וכו' וא"כ ה"נ הואיל והאנס לא היה מכריחו להשבע אלא היה רוצה ליקח את ממונו והוא בירר בשבועה ונשבע כדי להציל את ממונו לא חשבינן ליה אונס וכו' ואף על גב דבפרק  הגוזל בתרא כתבו התוספות וז"ל כו'. ואף על גב דיש להקשות על דבריו מהא דאיתא שם במתניתין דנדרים בנודרים להרגים ולחרמים וכו' ב"ש אומרים לא יפתח לו בנדר וב"ה אומרים אף יפתח לו ופירש"י לא יפתח לו אם הליסטים אינו מזקיקו שידור לא יפתח לו הוא בעצמו עכ"ל. מכלל דרישא דקתני נודרין להרגים ולחרמים דאתי ככ"ע איירי שהליסטים מזקיקו לידור ועלה מפרש בגמ' באומר בלבו היום א"כ משמע אפי' כשהאנס אונסו על השבועה אפ"ה אם לא אמר בלבו היום צריך לקיים נדרו ושבועתו וכדמשמע בדברי הרמב"ם והסמ"ג והטור צ"ל שמהרד"ך ס"ל דהתם אף על גב שהאנס פותח לו בנדר ואומר לו נדור לי שיאסרו פירות עולם עליך אם אין זה של תרומה או של בית המלך מכל מקום לא מקרי מאניסו על השבועה דמסתמא דהאנס אינו מתחיל דבורו שידור או שישבע לו אם אינו של תרומה או של בית המלך אלא שתחלת דבריו הוא שאומר תן לי הפירות או המכס והוא משיב לו שהן של תרומה או של בית המלך ואז משיב האנס השבע לי שהוא כדבריך הואיל שבתחילת דבריו של האנס אין מתכוין להדירו אלא לקחת ממנו הפירות והוא אומר כדי להציל עצמו שהן של תרומה או של בית המלך וע"י כך מוכרח לישבע לא מיקרי מאניסו על השבועה אלא על הפירות דלא דמיא לשבועה דישראל דערבות מואב דמינה יליף מהר"ם במרדכי למי שמאנס חבירו ביסורין עד שישבע ליתן לו סך כך וכך ממון דהתם האונס הוא שישבע ממש וק"ל. וכן בעובדא דמהרד"ך שהבעל הוא התחיל בשבועה ומאניסה שתשבע שלא תינשא לאיש אחר מותו ולכך הויא שבועת אונסים ולא הויא שבועתה שבועה ובזה יתיישבו ג"כ דברי מהרי"ק דליכא להוכיח מדבריו דאונס ממון מבטל שבועה אלא היכי דראובן תובע משמעון שישבע לו על איזה ענין ושמעון ירא שאם לא ישבע לו יפסיד ממנו איזה ממון ומחמת זה היה מוכרח לישבע לו וקודם זה מסר מודעה דזה מקרי שבועת אונסין הואיל וראובן נתכוין בעצם על השבועה דומיא ההיא שאלה שנשאלה על מהרי"ק שאביו היה משביעו שלא ישא אשה בלתי רשותו דמשמע מדבריו שעד כאן לא פסק שמחוייב הבן לקיים את שבועתו אלא מטעם שזה לא מקרי אונס מה שהבן היה ירא שאביו ימנע ממנו איזה טובה אבל אם היה מוכרח לישבע מחמת שהיה ירא שיקח ממנו איזה ממון מקרי שבועת אונסים הואיל ואביו נתכוין להשביעו ודוגמת מה שכתב בסוף דבריו על דברי ר"י דשבועת ישראל דערבות מואב היה באונס מחמת שהב"ה היה משביעם על התורה וישראל היו אנוסים לישבע מחמת שהיו יראים שאם לא ישבעו יקח מהם א"י שכבר נתן להם דמי שהוא עושה דבר מפני יראה שלא יקח את שלו חשיב אונס וכמו שהביא ראייה ממעשה דפרדיסא וכן ההוא דתשובת בנימין זאב ששמעון הכריח את ראובן שיקח ממנו הבגדים וישבע לו שלא יבקש ממנו עוד מותר החוב וראובן היה ירא שאם לא ישבע לו אז יכפור לו כל החוב ויפסיד כל החוב לגמרי לכך ס"ל למהרי"ק ולבנימין זאב דכל הני מקרי שפיר שבועת אונסים ואימעט מקרא דהאדם בשבועה אף על פי שהשבועה שמוציא מפיו סותרת מה שבלב מה שא"כ בההיא דנודרים לחרמים לכך לא נקראת שבועת אונס ממש. וזאת היא ממש סברת רשב"ץ בתשובה שכתב הב"י סי' רל"ב בשותפין שבררו להם דיינים וקבלו בח"ח לקיים עליהם כל מה שיפסקו להם הדיינים ואחד מהם מסר מודעא שלא קבל עליו המבוררים אלא כדי שיתאמת מה שחייב לו שהתחיל לומר אין לך בידי כלום ואחר כך הראה המודעא ואמר שאינו רוצה לקבל אלא מה שידין ביניהם דיין הקהל בדין תורה והשיב כיון שקיבל עליו בחרם אסור לסתור דינם שאין זה בכלל נדרי אונסים כיון שלא היו מכריחים אותם לקיים פסק דינם. ובנודרים למוכסים עכ"ל. וכוונתו מבוארת שר"ל כיון שלא היה ההכרח על השבועה ממש וכ"ש אם הוא מעצמו התחיל בדבר שיקבלו חרם לקיים כל מה שיפסקו ולכך לא נקרא אונס שתבטל את החרם בלי שום מחשבה ושם לא היה שום מחשבת הלב כההיא דאמרינן נודרים למוכסים וכו' לכך אסור לסתור דינם הא אם היו מכריחים אותם על קבלת חרם ממש מותר לסתור דינם נמצא לפי זה פסקן של דברים אלו דאם ראובן תובע משמעון תן לי כך וכך ממון והוא כדי להציל את עצמו אומר הריני נשבע לך שאין ממון זה שלי לא מקרי אונס וכן אפי' אם אומר תן לי כך וכך ממון ושמעון משיב שאינו שלי והוא אומר השבע לי או נדור לי על כך שכדבריך כן הוא לא מקרי שבועת אונסים אם לא חשב בלבו איזה ערמה והוציא בשפתיו סתם והיינו ההיא דנודרים להרגים ולחרמים שכתבתי אלא שלפי סברת מהר"ם אינו מוכרח האי פסקא דהא מהר"ם לא רצה לחלק אלא בין אונס גדול לאונס קטן כדלעיל וגם מהרר"י בתשובה הנזכרת כשהביא דברי מהר"ם לא משמע מתוך דבריו שם שכוונתו לחלוק על מהר"ם בסברא זו. אלא שנראה לי דאפי' לפי סברת מהר"ם דלא חשיב אונס ממון לבטל השבועה מטעם האדם בשבועה בלי שום ביטול בלב מ"מ במסירת מודעא מודה דנתבטלה השבועה שפיר מטעם אחר ואעיקרא דדינא כפרא דעד כאן לא קאמרי רבנן שצריך להוציא מפיו סתמא כדי שלא יסתור בפיו בפירוש מה שחשב בלבו ואם סתר והוציא מפיו בפירוש שיאסרו פירות עולם עליו לעולם צריך לקיים את נדרו אלא כשרוצה לבטל השבועה במה שחושב איזה דבר ערמה בלבו כההיא דנדרים והטעם הוא דאין דברים שבלב מבטלין מה שהוציא בפיו בפירוש אפילו גבי אונסא כמו שכתב הר"ן שם בהדיא לכך צריך שיוציא מפיו סתמא אבל בנ"ד שמסר מודעא מקודם הרי התנה מקודם זה שיהא נדרו בטל אפי' הוציא מפיו בשעת הנדר בדבר שסותר התנאי בטל הנדר משום דהוי כאלו חזר מהנדר בתוך כדי דבור והוציא החזרה בפיו וכן משמע בהדיא מדברי הרמב"ם פ"ב מהל' נדרים שכתב וז"ל מי שהתנה קודם שידור וכו' עד ואעפ"י שלא הוציא עתה החזרה בפיו כבר הקדים החזרה לנדר והוציאה מפיו מקודם. ונ"ד עדיפא מהתם דהא התם בשעה שהוציא הנדר מפיו הי' בלבו לקיימו דהא איירי התם בשלא זכר התנאי כדאיתא התם אבל בנ"ד שהתנה מקודם לכן וגם בשעת הנדר היה בלבו שיהא השבועה בטלה כ"ש דבטלה טפי ואין לומר אדרבה הואיל וזוכר התנאי בשעת הנדר אם כן עקריה לתנאיה וקיים ליה לנדריה כדאיתא התם הא ליתא דבנ"ד לא שייך זה כמו שכתב הר"ן שם בהדיא דף כ"ג אמתניתין דהתם דקתני ראב"י אף הרוצה להדיר את חבירו שיאכל אצלו יאמר לו כל נדר שאני עתיד לידור יהא בטל כו' ופריך בגמ' וכיון שאמר כל נדר שאני עתיד לידור לא שמיע ליה ולא אתי בהדיא פי' הואיל והנדר בטל ומשני חסורי מחסרא והכי קתני וכו' עד הרוצה שלא יתקיימו נדריו כל השנה יעמוד בר"ה ויאמר כל נדר שאני עתיד לידור יהא בטל וכו' אי זכור עקריה לתנאיה וכו' וכתב הר"ן עקריה לתנאיה וקיים לנדריה שאל"כ למה הוא נדר עכשיו ולא דמי למאי דאמרינן לעיל לא שמיע ליה ולא אתא בהדיא דאלמא דאין תנאי בטל שכשהוא נודר על דעת הראשונים הוא עושה דהתם היינו טעמא לפי שאמר התנאי בשעת הנדר וכיון שהוא אומר בפירוש שעל דעת תנאו הוא נודר א"א לומר דעקרי' לתנאי' וכו' עד ועוד דבשלמא לעיל א"ל אי לאו דעקריה לתנאיה למה הוא נודר שאעפ"י שהוא יודע שאין בנדרו ממש הוא נודר לזרז את חבירו אבל כאן שהן נדרי עצמו אי לאו דעקריה לתנאיה למה הוא נודר שאע"פ שהוא יודע שאין בנדרו ממש וזה ברור עכ"ל וא"כ ה"ה בנ"ד לא שייך לומר דאי לאו דעקריה לתנאיה למה הוא נודר שהרי חבירו אונסו על הנדר או על השבועה. ואף על גב שכתב שם הר"ן והתוספות והביאוהו הפוסקים דדוקא לשבועת ונדרים  שנשבע ונדר לעצמו אבל מי שהשביעוהו חבירו או שהדירו וכן שבועת ב"ד אין ביטול זה מועיל כלום אם כן ה"ה בנ"ד הא ליתא דהא כתב הר"ן שם הטעם דכשהשביעו חבירו אין ביטולו כלום משום שעל דעת חבירו הוא נשבע ונודר וכמי שמבטל תנאו לגמרי דמי דהא אסקינן דלא משתבע אדעתא דנפשיה אלא על דעתו משביעו וכדאמרי' בשמעתתא דנדרי הבאי עכ"ל. וטעם זה לא שייך אלא בסתם תנאי וסתם שבועה דסברא לומר דעל דעת דמשביעו נשבע דומיא ההיא שמעתתא דנדרי הבאי אבל בנ"ד שמסר מקודם מודעא והוי כאלו פירש בהדיא והוציא מפיו שנשבע על אותו תנאי כמו שהוכחנו לעיל מדברי הרמב"ם וגם בשעת השבועה והנדר היה כן בלבו מסתמא על תנאי דמסירת מודעא הוא נשבע בלתי ספק הוא שהנדר בטל. ואף על  גב שהוכיח מהרי"ק שורש קס"ו שבלאו אונס אין כח במסירת מודעא לבטל השבועה שנשבע לחבירו והביא ראייה מתשובת הרשב"א וכתב ועוד יש להביא ראייה ממה ששנינו הרוצה שלא יתקיימו נדריו יעמוד בר"ה וכו' עד וכתבו התוספות דבטול זה אינו מועיל כ"א לנדרי עצמו אבל לא לנדרים מה שמדירו חבירו וכו' ופשיטא דאין לך מודעא גדולה מזו וכו' אלמא דאין כח במודעא לבטל השבועה אם אין עמו טענת אונס עכ"ל: 

הרי שהשוה מהרי"ק אותו תנאי שמתנה אדם בר"ה למסירת מודעא מ"מ מי שיש לו עינים לראות לפי הטעם שכתב הר"ן אין עניינם שוה כמו שכתבנו ואף לפי דבריו דוקא כשאין כאן טענת אונס אבל כשיש כאן טענת אונס אפי' אונס ממון מבטל הנדר והשבועה. ונ"ל שטעמו הוא דס"ל דהא דבטול זה אינו מועיל לבטל נדר שחבירו מדירו או ב"ד משביעו היינו משום דא"כ לא שבקת חיי לכל בריה ובאונס לא שייך טעם זה. ועוד נ"ל דבר פשוט דמק"ו דההוא דנשבעין לחרמים להרגים ולמוכסים יש ללמוד דבמסירת מודעא אפי' באונס ממון מבטל השבועה דהא התם אין כאן ביטול אלא בלב וק"ל דברים שבלב אינן דברים אעפ"כ גבי אונס ממון כי האי שרי כ"ש במסירת מודעא דהוציא נמי החזרה בפיו ואף על גב שהוציא השבועה בפירוש שסותר הביטול מ"מ היכי שהוציא גם כן הביטול מפיו בפירוש אין נפקותא בזה כמו שהוכחנו לעיל א"כ כ"ש דמבטל השבועה באונס ממון וזה נ"ל ברור. וא"כ בנ"ד לכ"ע אפי' לפי סברת מהר"ם המסירת מודעא מבטלת השבועה אפי' אין כאן אונס כ"א אונס ממון כאשר הוכחנו בלי שום ספק ועתה אין כאן מקום לקושיית מכ"ת שהקשה על מהרי"ק שהביא ראיות לנדון שבועה מההוא דתלוה וזבין ומעשה דפרדסים דבטול מודעא מהני דכל הני איירי בלא שבועה ובשבועה מנ"ל עכ"ל. דלא נתכוין מהרי"ק אלא להוכיח מזה דמי שהוא עושה דבר מפני יראתו שלא יטלו את שלו דחשיב אונס ממון ובאונס ממון נראה לו דבר פשוט דמהני מסירת מודעא לבטל השבועה מטעם תנאי וביטול כמו שהוכחנו ולא ביקש ראייה ע"ז מהראיות שהביא רק כל שקלא וטריא שלו איזה עניין נקרא אונס: 

ומה שהקשה כ"ת לשאול ג"כ לפי דרך זה דמודעא מהני באונס ממון דאם כן לפי המנהג שנתפשט בכל ישראל לבטל הנדרים והשבועות בליל י"כ למה הצריכו האחרונים בעלי ש"ע להחליט להיות לו דברים שבלב ולחשוב היום בנודר למוכס הלא כבר ביטל הנדר או השבועה מחמת שהוא אונס ממון והיה לו לרמ"א לכתוב בהגהותיו בטור י"ד סי' רל"ב ואם ביטל מעיקרא כמו שהוא המנהג לבטל בי"כ אז אינו מעכב אם לא חשב בלבבו היום והאריך כ"ת בזה לפלפל. תמיהני על מכ"ת הם נמשכו אחרי הפוסקים הנמשכים אחר סוגיית הגמרא והתוספות ומה היה להם להכניס ראשם לבנות בדין זה יסוד על המנהג של כל נדרי שחולקין על מנהג זה קמאי דקמאי כמבואר בטור א"ח סימן תרי"ט וביתר הפוסקים ואף במקומות שנתפשט המנהג אין הכוונה בו לבטל שבועות ונדרים כאלו אלא שבועות ונדרים של ציבור ולכך המנהג לאומרו בצבור או נדרים ושבועות של עצמו אבל לא לנדרים שחבירו מדירו או משביעו ולא פלוג בין יהיה באונס או שלא באונס כי לא נתיסד מנהג זה כלל על שבועות כאלו ומהרי"ק שהביא הוכחה לנדון שלו ממתניתין דהרוצה שלא יתקיימו נדריו כל השנה וכו' לא ממנהג כל נדרי הביא אלא מדין המשנה דכתבו הפוסקים דאפי' מי שהתנה כך בפי' לתועלת עצמו לבטל נדריו ושבועותיו של כל השנה אין מועיל בטול זה לנדרים שחבירו מדירו וה"ה למסירת מודעא בלי אונס כמבואר בדבריו ובר מדין אין ממנהגי ומדרכי להיות עסקי בדברי בעלי ש"ע וק"ו לבנות יסוד באיזה הוראה על דקדוק סודות דבריהם כי לא נתנו מרועה אחד רק הם דברים נלקטים מחוברים מדברים נלקטים נפרדים שכמה פעמים לא יצדק חבורם ואין עתה עת להאריך בזה: 

גם מה שהאריך מכ"ת לפלפל בפירוש מה שאמרו מכאן מודעא רבא לאורייתא ורצה כ"ת להכריח דבריך מטעם קושיא זו דא"כ כל העונשים שהביא עליהם הקדוש ברוך הוא  בחורבן בית ראשון קודם שקבלו התורה ברצון בימי אחשורוש איך נענשו ובנה כ"ת על קושיא זו יסוד ראיית כ"ת הדחוקה הלא כבר הקשה הרשב"א קושיא זו בחידושיו לאגדות וישבה בטוב טעם ודעת ע"ש. עד כה דברתי אנכי מאיר הצעיר בן מהר"ר גדליה זלה"ה: 

שו"ת מהר"ם מלובלין סימן יב 
========================== 
נדרשתי ללא שאלו לי אמרתי הנני אל לא קורא בשמי ר"ב לא ידעתי אחקרהו רק הובא אלי שאלה ותשובה מארץ איטל"יא שזה נוסחא. ראובן יש בידו מעות משמעון בהלואה או בפקדון וכן ג"כ בעל שיש בידו נכסי נדוניית אשתו ומת שמעון הנזכר או האשה הנזכרת ולא נודע לשמעון הנזכר או לאשה הנז' יורש ונוחל. ילמדנו רבינו אם נזקקים הב"ד להוציא החוב או הפקדון הנז' או ההשבון מהנדוניא הנז' מיד הלוה או הנפקד או הבעל הנז' ולהעמידו בידם או ביד אפטרופוס שיראה בעיניהם עד שיבא יורש הראוי לירש הנכסים דהא אין בישראל שאין לו יורש או עד שיבא אליהו דומיא דנכסי שבוי דמוטל על הב"ד לשקוד בתקנתם שמא יפסיד נכסיו. וכן ב"ד חייבים למנות אפטרופסים על נכסי יתומים קטנים עד כאן לשון השאלה: 

והשיב המורה וז"ל תמהני הפלא ופלא מהשואל הנה איך טועה בעיונו לדמות מילתא למילתא ולא דמי לה אפי' כעוכלא לדנא כי מה הדמות יש למי שהלוה מעותיו או מפקידם ביד אחר. או אשה שהכניסה נדוניא לבעלה דעדיף מנייהו לנכסי שבוי או לנכסי יתומים קטנים שלא מינה להם אביהם אפוטרופוס דכל הני תלתא הניחם ושמם בעליהם מדעתן בידיהם והנם בידם ואינם הולכים לאיבוד במיתת בעליהן ועליה דידהו רמיא ומחוייבים להחזירם כשיתבעו ויבאו יורשים גדולים והרי הם כאפטרופסים שמינו בעלי הנכסים עצמם ממש דעדיפי מאפטרופסים שמינום ב"ד וכו': 

ועוד הנשמע כזאת מעולם שב"ד ימנו אפטרופס או שיהיו נזקקים על נכסים שאין להם תובעים ושאינו נודע להם בעלים ידועים ונכרים להם שהנכסים ראויים להם הא ודאי לא היה ולא נשמע מעולם משום ב"ד ולא נראה בשום פוסק או מפרש בעולם וכו' עד פשיטא דאין ב"ד רשאין להזקק ואין להם כח להוציא הנכסי' מיד המחזיקים בנכסים ל"ש בעל בנדוניית אשתו שהוא כאדון ופטרון והוא יורש מדאורייתא וכל טצדקי שאפשר להעמיד הנכסים בידו עבדינן. ל"ש לוה ונפקד כו' עד וזה פשוט בתכלית הפשיטות כו' ולרווחא דמילתא אציע לפני השואל כמה ראיות על זה כו' עכ"ל. והאריך בראיות לדבריו ויתבארו בסוף דברינו: 

והנה הגם שאני כעת טרוד בעסקי הזמניות ושמעתא בעי צלותא מכל מקום להפצרת המובל לא עצרתי כח מלחוות גם אנכי דעתי בזה ואשיב בקצרה ואומר: 

תשובה דמקור דין זה הענין דשבוי שנשבה והניח כאן נכסים שמוטל על הב"ד לשקוד בתקנתא שכתבו הפוסקים יצא לנו מהא דאתמר פרק המפקיד אמתניתין דהתם המפקיד פירות אצל חבירו אפי' הן אבודין לא יגע בהן רשב"ג אומר מוכרן בפני ב"ד מפני שהוא כמשיב אבידה לבעלים ואתמר שם בגמ' מדרשב"ג נשמע דמורידין קרוב לנכסי שבוי מדרבנן נשמע דאין מורידין. וכתב הרא"ש מדרשב"ג וכו' דכי היכי דלגבי פירות חייב הנפקד להשתדל בתקנתם כמו כן חייבים בית דין להשתדל בתקנת השבוי וכו' ש"מ דמדין השבת אבדה נגעו בהו דעל כל ב"ד מוטל להציל הבעלים מהפסד המיועד להגיע עליהם במקום שאין מצילין זולתן ואף על גב דקאמר התם בגמרא ממאי דלמא ע"כ לא קאמר רשב"ג  הכא אלא משום דקא כליא קרנא אבל הכא אין מורידין וכו' מ"מ לא בא לסתור הטעם דהוא מדין השבת אבדה לבעלים שלא בפניהם וכ"ש לפי מאי דמייתי התם ברייתא דרשב"ג אית לי' בהדיא דמורידין קרוב לנכסי שבוי והא דקאמר ממאי דלמא וכו' לא קאמר אלא דמהא ליכא למשמע מיניה או דלא שמיע ליה הברייתא כמו שכתבו התוספות שם וכן פסק שם שמואל דקאמר התם אמר שמואל שבוי שנשבה מורידין קרוב לנכסיו יצא לדעת אין מורידין וכו' והואיל וכן אם כן ה"ה בכל ממון המיועד ליפסד בין שיש כאן תובעין בין שאין כאן תובעין מכל מקום על הב"ד מוטל לקיים בו מצות השבת אבידה ככל מצות השבת אבידה שהיא בלי שום תובע. וכן משמע מדברי הרמב"ם פ"ז מהלכות נחלות שכתב שם וז"ל מי שיצא לדעת והניח נכסים ואין ידוע להיכן הלך כו' אין מורידין כו' וכיצד יהיה דין נכסי זה מטלטלין יעמדו ביד זה שהן תחת ידו. עד שיבא זה ויתבענו או עד שימות ויתבעו היורשים שהרי הוא ברצונו אבד ממונו ואבדה מדעת היא ואין אנו מצווין להחזירה שמעו בו שמת הרי ב"ד מוציאין כל המטלטלין ומניחים אותם אצל נאמן על פיהם וכו' הרי לך מבואר בדבריו דדוקא היכי שהוא מרצונו אבד ממונו התם הוא דאמרינן שהמטלטלין יעמדו ביד מי שהן תחת ידו עד שיבא זה ויתבע או עד שימות ויתבעו היורשים משום דאבדה מדעת אין אנו מצווין להחזירם הא במקום שאינו מאבד ממונו מרצונו מצווין הבית דין להחזיר אבידתו ולהעמיד המטלטלטלין ביד נאמן על פיהם אף על גב שאין כאן תובעים ואם כן ה"ה  נמי אם מת אדם אחד ונפלו נכסיו קמי יורשין והיורשין אינם בכאן לפנינו ואינן יודעין מן הירושה שנפלה להם מחויבים הבית דין לשקוד בתקנת' מטעם מצות השבת אבדה דאין לך נכסי שבוי ונכסי יתומים גדול מזה וכן נראה מתשובת הריטב"א הביאה הב"י סימן ר"ץ שנשאל על יעקב שנתן לבניו בית אחד וכו' והשיב כשם שב"ד חייבים ליטפל בנכסי יתומים כן חייבים ליטפל בנכסי כל אדם שאין לו מי שיטפל בהם ואפילו הוא גדול אלא אם כן הניחם בדעת וכו' דמשמע דבכל ענין חייבים הבית דין להטפל בנכסי כל אדם וכו' אפילו אין כאן תובעין ואף על גב שהביא הב"י אח"כ תשובת מריב"ן הרא"ש שנראה מתוכה שהרא"ש חולק על הריטב"א בזה מכל מקום היינו מטעם דמי שיש לו אב אין לב"ד ליזקק לנכסיו אבל במה שכתב הריטב"א שכשם שחייבים בית דין לטפל בנכסי יתומים כן חייבים להטפל בנכסי כל אדם שאין לו מי שיטפל אין בזה חולק ואם כן ה"ה בנ"ד שאין לך יתום יותר ממנו. וכן נראה מתשובת מהר"ם פדוא"ה ז"ל סימן ע' דמדמה ענין כנדון דידן ממש לנכסי קטן וז"ל התשובה שם אם כי האלופים חלוקים בענפים מ"מ בשורש הדין השוו מדתם וכוונו האמת להעמיד האיש כמ"ר משה מקונ"ט אפטרופס על חלק ירושת אחיו הנאבד מאתנו ויהיו המעות בידו בתורת נאמנות אך יתן לב"ד ראיה מספקת שקבל המעות וישעבד כנגדן כל נכסיו ובפרט נכסים דאית להון אחריות כי לי נראה לדמות נ"ד לקטן שנפלה לו ירושה עם אחיו הגדולים וכו' עד ואין לך קטן יותר מזה שאין אתנו ולא יודע מירושה זו שום דבר עכ"ל ע"ש ולדעתי מכאן יצא למהר"ם איסרלש שכתב בהגהותיו בטור ח"מ סימן רפ"ה אפילו ביוצא לדעת שהוא מאבד נכסיו לדעת ואבדה מדעת אין אנו מצוין להחזירה ואעפ"כ הגיה מהר"ם הנזכר עליו וז"ל ומיהו אם נפלו לו נכסים בכאן שלא ידע בהן דינו כנכסי שבוי עכ"ל. ואם כן ק"ו בנ"ד שאף על פי שהוא ממון שאין לו תובעים עתה שמצוין הב"ד להטפל בו שאין לך קטן יותר מזה היורש בכל מקום שהוא: 

ומה שרצה המורה הנזכר לטעון שאין הב"ד נזקקים לנ"ד מטעם שלא נודע לממון זה בעלים לא ירדתי לסוף דעתו הלא עכ"פ יש לממון זה יורשים שאין לך אדם מישראל שאין לו גואלים הקרוב קרוב קודם אם כן יש לזה הממון בעלים יהיו מי שיהיו ומה לנו שאין ידועים לנו בשמותיהם ובקורבה שלהם מ"מ ישראלים הם ומחויבים הב"ד בהשבת אבידתן כנזכר לעיל אף על פי שאין כאן תובע לע"ע ומעתה נסתלקה תמיהה של המורה הנזכר שכתב וז"ל ועוד הנשמע כזאת מעולם שהב"ד ימנו אפטרופסים או שיהו נזקקים על נכסים שאין להם תובעים וכו' הא ודאי לא היה ולא נשמע מעולם עכ"ל כנ"ל. כי אף אנו נאמר לו הנשמע כזאת בישראל שימות אדם אחד מישראל במקום שיש ב"ד ויורשיו אינם בכאן שהב"ד יניחו הנכסים הפקר לכל ולא יהיו נזקקים להם להניחם ביד נאמן על פי ב"ד עד שיבא איש אשר לו משפט הגאולה והירושה דבר זה לא היה ואם איהו לא שמע אנן שמענו ועשינו כמה עובדי כיוצא באלו שבאו לידינו ולא הוצרכו הפוסקים והמפרשים לדבר מזה כי הוא פשוט בתכלית הפשיטות. וכן השאלה של הבעל שיש בידו נכסי נדוניית אשתו שמתה תוך הזמן שהנכסים חוזרים לפי תקנת הקהילות מסתמא איירי בענין שהנדונייא חוזרת או לאביה או ליורשיה כמו שכתוב בתשובת מיימון מהלכות אישות סימן כ"ו וסימן ל"ה אם כן יש לאותו ממון עכ"פ יורשים ובעלים יהיו מי שיהיו ולמה לא יהיו הב"ד נזקקים בתקנת ב"ד בהצלתו והשבתו: 

ומה שכתב המורה הנזכר שהבעל בנדוניית אשתו הוא כאדון ופטרון והוא יורש מדאורייתא וכל טצדקי שאפשר להעמיד הנכסים בידו עבדינן עכ"ל לא משמע כן בתשובת מיימון שכתבתי שכתוב שם וז"ל וגם הה' ליטרין שנתן לו כבר יחזיר מכח תקנה אם הוא מודה שקבלם ואם כופר ישבע לו שלא נתן לו ואף על גב דלא מיחייב אלא מכח  התקנה נראה דלא פלוג בשבועת היסת עכ"ל. אף אנו נאמר לענין זקיקת הב"ד לא פליג רבנן. ועוד מביא שם העתק מספר א"ז שמבקש שם טצדקי שלא ירשנה הבעל מטעם שכתב שבכמה דוכתין מוכח דירושת הבעל היא מדרבנן ע"ש וכן מצינו שהחמירו בחזרה תוך שנה מה אפילו אם נתעברה השנה כמבואר בתשובת מהרי"ו סימן ס"ח: 

האמנה כי הטענה הראשונה שטען המורה הנזכר שב"ד אין נזקקים לנדון הנזכר מטעם דכל הני תלת הנזכרים בשאלה הניחום ושמם בעליהם מדעתם והנם בידם ואינם הולכים לאיבוד במיתת בעליהם וכו' והרי הם כאפטרופסים ממש שמינום בעלי הנכסים עצמם דעדיפי מאפטרופסים שמינום ב"ד וכו' טענתו טענה אלא שמתחלקת לחלקים כמו שאומר: 

ודאי אם הנפקד או הלוה איש מהימן בעיני הב"ד והנכסים של המת בטוחים אצלו דבר פשוט הוא שאין הב"ד נזקקים להוציאם מידו דלמה להו להוציאם מידו אם כדי ליתנם לאפוטרפוס שיטריח בהם וישביחם שיעשו פירות הא אפטרופא לדיקנני לא מוקמינן כדאיתא פרק המפקיד ופי' רש"י לפי שלא ימציאוהו דבשלמא ליתמי איכא דשמע להו והוי אפטרופא לדבר מצוה אבל לדיקנני לא שמיע להו ואם כן ה"ה נ"ד שאין יורשים יתומים קטנים לפנינו לא מוקמינן אפטרופא שיטריח בנכסים וחלוקה זו אין צריכה לשום ראיה כי פשוט הוא. אבל אם אותו הנפקד אינו איש מהימן ובטוח בעיני הב"ד בלתי ספק אצלי שעל הב"ד מוטל להוציא הפקדון מיד הנפקד ולתתו ביד איש נאמן בתורת נאמנות ע"פ ב"ד ואף על גב דאפטרופס לדיקנני לא מוקמינן כמו שכתבנו למעלה היינו דוקא שיטריח בענין שאינו מוכן בידו אבל להחזיק בידו דבר המוכן מוקמינן וכן מוכח בהדיא שם בפרק המפקיד דאתמר שם אמר שמואל שבוי שנשבה והניח קמה לקצור ענבים לבצור תמרים לגדור וכו' ב"ד יורדין לנכסיו ומעמידין אפטרופס וקוצר ובוצר וכו' ואחר כך מורידין קרוב לנכסיו ופריך ולוקים אפטרופא לעולם ומשני אפטרופס לדיקנני לא מוקמינן ופי' רש"י מעמידין אפטרופא להכניס דבר המוכן ויהא שמור לבעלים ואח"כ מורידין קרוב להשביח וליטול כאריס. ולוקים אפטרופא לעולם פי' שלא יטול כלום. אפטרופא לדיקנני לא מוקמינן וכו' הרי לך מבואר שלהכניס דבר המוכן שיהא שמור ביד האפטרופסים מוקמינן אפילו לגדולים ואם כן ה"ה בנ"ד שמוקמינן נאמן לתתו אותו העזבון של פקדון בידו בתורת נאמנות: 

לא מיבעיא אם היה הנפקד או הלוה איש מהימן בחיי המפקיד והמלוה. ועתה לאחר מותו נשתנה לגריעותא דזה דבר פשוט הוא שמוציאין מידו שאפילו היה אפטרופס גמור שמינהו אבי יתומים דהיינו ממש אפטרופס דמפסיד דאפסקי הלכתא פרק הניזקין דמסלקינן ליה ואיירי אפילו באפטרופס שמינהו אבי יתומים כמבואר בדברי הרמב"ם פ"י מהלכות נחלות הביאו הטור ח"מ סימן ר"ץ וכ"ש לוה שאפילו בתוך זמנו פסקו הפוסקים שאם בא המלוה לתבוע חובו נזקקים לו כמבואר בטור ח"מ סימן ע"ג ואם כן ה"ה בנ"ד שהמלוה מת והיורשים אינם יודעים מזה דבר והענין ידוע להב"ד שהממון אינו בטוח שעל הב"ד מוטל ליזקק לזה כמו שהוכחנו אף בלא תביעה והא דלא נהיגי בזמנינו בשיש לאיזה אדם ממקום רחוק מלוה אצל אחד שדירתו פה במקום הב"ד שיהיו נזקקים לזה אם הלוה מבזבז או יורד מנכסיו. היינו משום דרוב פעמים אין הדבר ידוע להב"ד דכל מאן דיזיף בצנעה יזיף ועוד דבזמן שמלוה בחיים הוא עצמו רגיל להשגיח על הלוים שלו ואינו מוטל על הב"ד אבל בנדון זה שהמלוה מת והיורשים אינם כאן ואינם יודעין מהירושה שנפלה להם כלל אין לך יתומים יותר מהם: 

אלא אפילו אם לא נשתנה הנפקד לאחר מיתת המפקיד אלא היה כן בחיי המפקיד אעפ"כ היה נראה שעל הב"ד מוטל ליזקק להן. ואף על גב דאפטרפוס גמור שמינהו  אבי יתומים אינו כן דהא על מה שכתב הרמב"ם פרק י' מהלכות נחלות וז"ל וה"ה נמי אם מינהו אבי יתומים שהי' שמועתו טוב וישר וחזר להיות זולל וסובא וכו' שחייבים ב"ד לסלקו וכו' כתב הרב המגיד פי' כיון שנשתנה לגריעותא אחר מיתת האב מסלקין אותו ואומרים שאלו היה כן בחיי האב לא היה ממניהו על בניו והרי זה כאפטרופס דמפסיד דמסלקינן אותו אבל ודאי אם היה כך בחיי האב ומינהו אין מסלקין אותו שהרי רצה בכך עכ"ל מ"מ נ"ל היינו דוקא כשמנהו אבי יתומים בפירוש שיהי' לאפטרפוס על בניו לאחר מותו אבל בנ"ד שלא היו הנכסים בידו כ"א בתורת פקדון לא אמרינן הכי: 

ויש לי לדמותו להא דכתב הרא"ש בתשובותיו סימן ר' כלל ס"ב וז"ל שם דאדם שמינה אפטרופוס בחייו על נכסיו ומת אינו אפטרפוס על נכסי יתומים אלא ב"ד ימנו להם אפטרופס דהא דתנן אפטרופס שמינהו אבי יתומים היינו שמינהו סמוך למיתתו להיות אפטרופס. כי דבר ידוע הוא ומצוי הוא שאדם מאמין נכסיו לאחד ואינו ירא שיעשה לו עול לפי שהוא ירא ממנו וגם אדם בקי ומכיר בנכסיו וירגיש אם יעשה לו עול אבל אינו נאמן בעיניו להשליטו על יורשיו עכ"ל לענין כונתינו וא"כ נ"ל מבואר בהדיא שלפי דברי הרא"ש אם האמין לאיזה אדם על נכסיו בחייו לא אמרינן ישארו הנכסים בידו דכיון שהי' נאמן לו בחייו היה נאמן בעיניו גם כן על יורשיו לא אמרינן הכי אלא אם אותו אדם אינו נאמן בעיני הב"ד להיות אפטרפוס על נכסי היתומים מוטל על הב"ד להוציאו מידו וימנו עליהם אפטרפוס הראוי בעיניהם ונ"ל גם כן שהרא"ש בתשובה זו פליג ממש אהא דכתב הר"ן בפרק הניזקין אהא דקתני התם בברייתא ואין עושין אפטרופסין נשים ועבדים וקטנים ואם מינם אבי יתומים הרשות בידו וכתב הר"ן והביאו הב"י סימן ר"ץ וכתב ר"י ז"ל דהרשות בידם גרסינן וה"פ אם מינן אבי יתומים בחייו שהיה רגיל להפקיד להם הרשות ביד ב"ד למנותן עכשיו דאנן סהדי דניחא ליה לאב עכ"ל וז"ל הרשב"א עוד נ"ל דהרשות בידן גרסינן כלומר ביד ב"ד וה"פ ואם מינן אבי יתומים על נכסיו בחייו לשאת ולתת בהן כלומר שהיו מוחזקים אצלו כנאמנים זריזים הרשות בידם לעשותן אפטרופס מדעתן על נכסיו לאחר מותו וכאותו שאמרו בפרק המפקיד שאני התם דכל יומא גבי סבתא הוו מיפקדי והכי מוכח בתוספתא דגרסינן התם אין ב"ד עושין אפטרופסים נשים ועבדים לכתחילה אם מנה אותם אביהן בחייו עושין אותן אפטרופסים עכ"ל. ומבואר הוא מעצמו שהרא"ש בתשובה פליג על זה שהרי הוכחנו שלפי סברת הרא"ש דלעיל אפילו נשארו נכסים לאחר מיתת המת ביד מי שאינו ראוי למנותו אפטרופס שהי' מאמינו עליהם בחייו אף על פי כן לאחר מותו הב"ד מוציאין אותו מידו וממנים עליהם הראוי בעיניהם ולא אמרינן הואיל והי' נאמן בעיניו בחייו נאמן גם כן בעיניו על יורשיו ק"ו שלא ימנו אותן לאפטרופסים לכתחלה ומכאן נ"ל גם כן תפיסה על בית יוסף שסיים דבריו אחר זה וכתב וז"ל ואף על פי שגירסת הרי"ף והרמב"ם והרא"ש שהיא הרשות בידו מ"מ אפשר דאיתיה לההוא דינא מאותן ראיות שהביא עכ"ל דהרי הוכחנו שלפי סברת הרא"ש בתשובה הנזכרת ליתא ההוא דינא והראיות שהביא הרשב"א אפשר לדחותן דהראיה שהביא מפרק המפקיד בעובדא דההיא סבתא פשיטא דאינה ראיה לסברת הרא"ש בתשובה הנזכרת דהתם איירי הכל בחיים כדאיתא התם הנהו גנאי דכל יומא הוי מפקדו מרייהו גבי ההוא סבתא וכו' ולכך מסיק שאני התם דאינהו גופייהו כל יומא גבי דההיא סבתא הוו מפקדו ע"ש אבל לענין שיהיה נאמן בעיניו להיות אפטרופס לאחר מותו על יורשיו לא אמרינן הכי כמו שנתן הרא"ש בתשובה טעם לשבח על זה כמבואר לעיל וגם התוספתא לפי הנוסח שהביא הרשב"א יש ליישבה שהרא"ש פירשה באופן אחר ממה שפירשה הרשב"א וה"פ ב"ד אין עושין אפטרופסים נשים ועבדים לכתחלה ר"ל שאם לא מינה אותן אביהן של יתומים אפטרופס מפורש אין עושין אותם הב"ד מדעת לאפטרופסים וזהו פי' לכתחלה אם מינה אותם אביהן בחייו ר"ל שאביהן מנה אותן לאפטרופסים גמורים בחייו עושין אותן אפטרופסים ור"ל הואיל ונעשו בדיעבד על ידי אביהם בחייו יניחו אותן הב"ד להיות אפטרופסים ואינם מחוייבים לסלקן וזה ר"ל במה שאמר עושין אותן אפטרופסים ולישנא דכתחלה דקאמר ברישא הכי דייקא דהסיפא איירי בדיעבד דאם נעשו על ידי האב אין מסלקין אותו וכן תמצא בחדושי רשב"א פרק הנזקין דכתב על ההיא גירסא דאם מינן אבי היתומים הרשות בידו תמיה לי מאי קמ"ל פשיטא ותירץ דה"א דנסלקי' כאפטרופס דמפסיד דמסלקינן ליה ואפילו מינו אבי יתומים קמ"ל דלא וכו' ועל זה כתב ועוד נ"ל דהרשות בידם גרסינן כלומר ביד ב"ד וכו' ע"ש וראוי לפרש כן התוספתא לדברי הרא"ש כדי שלא לסתור דבריו בתשובה ובפרט שגירסת הרי"ף והרמב"ם והרא"ש היא הרשות בידו כנזכר. כלל העולה מדברינו דבנידן דידן שייך שפיר סברתו של הרא"ש בתשובה הנזכר שאף על פי שהאמינו בחייו לא האמינו על היורשים ואם יראה בעיני הב"ד שהממון אינו בטוח ביד הנפקד חייבים לזקק לו ולא להעמיד אפטרופס אלא להניחם ביד נאמן הב"ד כמו שכתבנו למעלה וכ"ש בבעל בנדוניית אשתו שמת דכיון שמחזיק עצמו כיורש מדאורייתא מורה לו היתר ויכבשם תחת ידו או יבזבזם לאחר מיתת אשתו דמה שאינו בעין אין חייב להחזיר לפי תקנות הקהילות: 

ויש לדמותו להא דכתבו הפוסקים וכן הוא בטור ח"מ סימן רפ"ה גבי מורידין קרוב לנכסי שבוי וז"ל וכל זה אינו אלא במקרקעי אבל במטלטלין שלו יהיו ביד ב"ד או ביד נאמן עד שיבא או עד שיתברר בעדים שמת פי' ואין נותנין ביד הקרוב ודייקי לה מהא דאתמר התם בפרק המפקיד אמר רב יהודה אמר שמואל הניח קמה לקצור ענבים לבצור כו' מעמידין לו אפטרפוס וקוצר ובוצר כו' כמו שזכרנו לעיל משמע מדברי הרמב"ם פרק ז' מהלכות נחלות שטעמו משום שלא יהא שומט ואוכל ולכך אין מורידין קרוב למטלטלין ואף על גב שכתב הרי"ף בשם רב צמח גאון וכן בהגהות הרא"ש והמרדכי דהא דאתמר בגמרא פרק המפקיד אין מורידין קרוב לנכסי קטן היינו דוקא קרקעות אבל מעות של קטן ממנים עליהם קרוב היינו דוקא בתורת אפטרופס כמו שחולק מהר"ם פדוא"ה בתשובותיו סימן נ"ז אבל שלא בתורת אפטרופס אין מורידין קרוב למטלטלין ומבואר בדבריו שהטעם הוא משום דמורה לו היתר כמו שכתבנו וזה הטעם שייך גם כן בבעל והואיל והוכחנו לעיל שעל הב"ד מוטל להטפל בנכסי כל אדם שאין מי להטפל בהם אם כן מוטל גם כן על הב"ד להזקק לבעל בנדונית אשתו אף על פי שכבר באה לידו ואם שלא יוציאו הנדונייא מידו לגמרי בטרם שיבואו היורשים מ"מ מוטל וראוי להב"ד לחשוב ולכתוב חשבון מהטלטלים שבידו מהנדוניא אך באופן הנזכר במהר"ם פדוא"ה ז"ל שיתן לב"ד ראיה מספקת ושעבוד נכסים אם הוא איש אמוד על פי נאמן הב"ד דלא גרע מאפטרופס שמינו ב"ד שפסקו הפוסקים דצריכים לחשוב עמו בתחלה: 

ועתה אשוב להשיב על הראיות שהביא המורה הנזכר על סברתו להוכיח שאין הב"ד נזקקים לנפקד הגם שלדידי לא קשיא מידי אפילו לפי מה שהבין הוא מהן דכולהו בחדא מחתא מחתינהו די"ל דכולה דמשמע מינייהו דהממון נשאר ביד הנפקד איירי שהנפקד איש ראוי ומהימן בעיני הב"ד דאז פשוט הוא דאין לב"ד להזקק לו כנזכר לעיל בדברינו ולחלוקה זו בלתי ספק לא נתכוין המורה הנזכר דאם שאלתן איירי נמי בזה האופן לא היה צריך להביא שום ראיה דפשוט הוא דלמה להו להב"ד להזקק במקום שהממון הוא ביד איש נאמן והוא בטוח כנזכר על כן כונתו בלתי ספק היה להוכיח שבכל אופנים אין הב"ד נזקקים לו וזה אינו מוכרח מן הראיות כאמור. וגדולה מזו שבכל דבריו משמע ובפרט מסוף דבריו שאכתוב לקמן בסוף דברינו נשמע מהם שהיה כונתו לחתוך הדין שהנפקד יש בידו למכור הנכסים והמטלטלין בכל אות נפשו כיורש גמור ואין כח ביד ב"ד לעכב ולהוציא כלל מידו וזה דבר שאין הדעת סובלתו כמו שנאריך בזה לקמן בעז"ה: 

מ"מ לאהבת האמת נשיב לסתור מקצתן וכמעט רובן אפילו בלא סברא זו שזכרנו וז"ל המורה הנזכר ולרווחא דמילתא אציע לפני השואל כמה ראיות על זה. ראשונה מתשובת הריב"ש סימן מ"ה שכתב וז"ל ואיך יורידו הב"ד וכו' ולא כתב שיונח ביד ב"ד וכן מה שכתב בסימן מ"ו ומכל מקום כיון שלא נודע בפרסום ובא להוציא מיד אחר צריך להביא עדים שהוא הקודם לו בירושה הרי בהדיא שכתב שכיון שלא נודע בפירוש ובפרסום אין מוציאין מיד אחר דהיינו ראובן הנפקד ואמר בסוף דבריו וז"ל אלא שכיון שהדבר בא לידי כך והם נזקקים לדבר יש לחוש לכל מה שאפשר שלא יצא מתחת ידם דבר שאינו מתוקן ואם כן כ"ש וק"ו בנ"ד דאיכא תרתי לטיבותא שלא נודע יורש ונוחל כלל עכ"ל. ול"נ מהא אין ראיה כלל דכי איתשל התם בתשובה זו לא איתשל אלא להשיב דאין להוריד יורש לנחלה כי אם בעדים שהוא היורש הקרוב ולא נתכוון לפסוק שם הדין אם יונח ביד הנפקד או ביד הב"ד וכן מה שכתב בסימן ט"ו ובא להוציא מיד אחר אין כונתו לומר שישאר הממון ביד הנפקד ולא יוציאו מתחת ידו אלא לומר דדוקא כההוא עובדי דמרי בר איסק דאולי היה מוחזק בנכסים ולכך לא הוצרכוהו להביא ראיה שאין לו אח לאפוקי באותה שאלה שהיה הממון אז ביד אחר דהיינו הנפקד ולכך צריך עדים: 

ומה שהביא המורה מסוף דבריו שכתב וז"ל אלא שכיון שהדבר בא לידי בית דין וכו' אין מובן לי ואי לא דמסתפינא אמינא שהמורה הנזכר הוא נחשד בעיני שהבין מדברי הריב"ש שמה שכתוב בסוף דבריו אלא כיון שהדבר בא לידי בית דין והם נזקקים לדבר יש לחוש וכו' שהוא חוזר על דברי הנדון בשאלה ההיא ולומר שהבית דין אינם מחויבים ליזקק לזה אלא כיון שהדבר בא לפני בית דין והם נזקקים לדבר יש לחוש וכו' וזה ודאי טעות גמור דכי מעיינת שפיר באותה תשובה תמצא שמה שכתב שם בסוף התשובה אלא שכיון שהדבר בא לידי ב"ד הוא חוזר אההיא דפרק המפקיד בעובדא דההיא סבתא והמשך דבריו כך הם. ועוד שאולי מרי בר איסק היה מוחזק בנכסים ולכך לא הצריכוהו להביא עדים שאין לו אח משא"כ בנדון זה כו' דיש לבית דין לחוש לכל מה שאפשר כדי שלא יצא מתחת ידם דבר שאינו מתוקן. ולכך יש לחוש בנדון זה דשמא יש עוד קרוב אחר שהוא קרוב יותר ממנו ומביא ראיה שהבית דין יש להם לחוש יותר כדאמרינן בהמפקיד בההיא סבתא היכי נעביד נוקמיה לנכסיהם בידיהם דאחתא שכיבא סבתא ואין מורידין קרוב לנכסי קטן וקשה על ההוא עובדא דלמה לנו לחוש לזה שהרי אמרו בגיטין הניחו זקן או חולה נותנו בחזקת שהוא קיים וכו' אלא ודאי לכך חיישינן התם דלמא שכיבא סבתא שכיון שהדבר בא לידי בית דין והם נזקקים לדבר יש לחוש לכל מה שאפשר אם כן ש"מ שהבית דין חוששין לכל מה שאפשר זהו כוונת ופי' דברי הריב"ש ולא זולת וכבר הקשו שם התוספות קושיא זו שדקדק ממנה הריב"ש בעובדא דההיא סבתא ותרצו אותה בפנים אחרים וע"ש גם מה שהביא לראיה דברי המרדכי דפרק המפקיד שהשיבו רבינו מאיר לאה שמתה והניחה פקדון ביד שמעון ויש לה ב' בנים הא' ישנו פה וכו' והשיב דבר פשוט הוא שיתנו לו חלקו ואידך שבקינן ליה ביד שמעון וכו' אין ראי' משם לסברתו דאין כונתו שם לפרש באיזה אופן שבקינן ליה ביד שמעון אלא לפסוק הדין שיכול לחלק לו אפילו שלא בפני האח השני כמו שמביא ראיה מעובדא דההיא סבתא ותרי בנתא וכו' ויכול להיות דר"ל דשבקינן ליה בידים על פי בית דין או כגון שאיש נאמן הוא כאמור למעלה: 

ועוד כתב המורה הנזכר וז"ל ועוד יש להביא ראיה מההיא דגזל עצים הביאו בח"מ סימן רס"ב וז"ל לקח מחמשה ואינו יודע ממי וכל אחד תובעו ואומר ממני לקח מניח דמי מקח ביניהם ומסתלק ויהא מונח עד שיודו אחד לחבירו עד כאן. וכתב הרב המגיד שמניחין ביד הבית דין עד כאן הרי לך דלא סגי בשיאמר שלקח מאחד מחמשה ואפילו שיעידו עדים על כך ואף על פי שידוע שזה המקח אינו שלו כל שאין תובעין והדברים ק"ו אם הכא שהוא ידוע שהוא אחד מאלו החמשה הידועים וניכרים אפ"ה כל שאין תובעין אותו אין מוציאין אותו מידו כל שכן הכא בנדון דידן דאין ידוע לנו כלל. ואין לומר דהתם שאני מפני שהוא בעיר וכל שלא תובעין אותו היו נראין כמוחלין וכו'. והאריך בפלפול דכדי כי כל דבריו אלו הם רחוקים מן האמת דכי מעיינת בדברי הטור חשן משפט בסימן ע"ו ובסימן ש' תמצא מפורש דהא דנקט הטור והרמב"ם בלקח מקח אחד מחמשה בני אדם וכו' וכל אחד תובעו לאשמועינן דאף על גב דכל אחד תובעו אפ"ה מניח דמי המקח ביניהם ומסתלק ואינו חייב ליתן הדמי מקח לכל אחד ואחד מה שאין כן גבי הלוה משנים ובשנים שתובעין אותו שכל אחד אומר הפקדתי אצלו מנה שחייב ליתן לכל אחד מנה ואי לא תבעו אותו פטור מליתן לכל אחד וכמבואר באריכות בסימן הנזכר וכדאיתא בברייתא פרק הגוזל ארשב"א לא נחלקו רבי טרפון ורבי עקיבא על שלקח מא' וכו' שמניח דמי מקח ומסתלק על מה נחלקו שגזל אחד מהם וכו'. ע"ש ובפרק המפקיד ששם מבוארים דינים הללו ומה שהוכרח הרב המגיד לפרש שיונח דמי המקח בבית דין משום דאין סברא לומר שיהא מונח בידו שהרי עכ"פ מחויב ליתן דמי המקח ולא נעשה עליו נפקד מעולם: 

ועוד כתב וז"ל ועוד ראיה ממתניתין דשנים שהפקידו אצל אחד זה מנה וז"ל מאתים זה אומר מאתים שלי וזה אומר מאתים שלי נותן לזה מנה ולזה מנה והשאר יהא מונח עד שיבא אליהו וכן ב' כלים וכו' ופרש"י שיהא מונח בידו עד שיבא אליהו והדברים ק"ו מכאן שיש תובעים לנדון דידן שאין תובעים וכו' ולא ירדתי לסוף דעתו דמה ענין לפה לנדון דידן דמה להן לבית דין ליזקק לשם הלא התובעים לפנינו ואינם תובעים שיונח ביד ב"ד. א"כ הם מאמינים לו כאשר האמינוהו מתחילה על כך אבל באמת אם התובעים חפצים בדבר ואין רוצים להאמינו יותר אלא רוצים שיונח המנה הנשאר בידו ביד ב"ד וכי יעלה על דעתך שאין שומעין להם וכי יחזיק הנפקד בפקדונם בעל כרחם דבר זה אין סברא כלל גם מה שכתב בשם רש"י שפירש יהא מונח בידו עד שיבא אליהו אינו בספרים שלפנינו רק בדברי הרמב"ם פ"ה מהלכות שאלה ופקדון כתב וז"ל והשאר יהא מונח אצלו לעולם וכו'. ועוד הביא ראיות יותר וכתב עליהם שהיא ראיה ברורה ונלאתי להשיב עליהם כי כל מעיין יראה כי הן לא ברורין ולא צהירין ולא מוכרחים ולא מולידים שום הכרח דבר שחשב מהן. ועוד כתב בסוף דבריו וז"ל בנ"ד נמי מכ"ש שאין ב"ד שבשום מקום ואפי' במקום שהמטלטלין והנכסים והקרקעות שם יכולין לעכב במכירתן כו' עד דאין ב"ד נקראים אביהם של יתומים או שבויים אלא שיהיו ידועים להם ושיהיו יתומי ושבויי עירם וכמו שנראה בפי' ממה שכתב הריב"ש בסי' נ"ב וז"ל אבל מה שראוי לעשות שישלח הפקדון למוריק"א וכמו שאם היה בחיים היה מחזירו אליו ונפטר עתה שמת ואלו באים לירש יניח הפקדון ביד הב"ד שלהם שהוא הגזבר לתתו למי שראוי לו ע"כ. הרי מכאן דאין בית דין נזקקים אלא דוקא כשיש יורשים ידועים בעירם ואם המעות הם בעיר אחרת ב"ד שבעיר היתומים שולחים לב"ד שבמקום המעות שישלחו להם כו' עכ"ל. נראה מתוך דבריו שפוסק הדין שהנפקד יזכה באותו פקדון כבשלו למכרו ולעשות בו כרצונו. וכן נראה מסוף דבריו שאכתוב בסמוך וזהו דבר תמוה בעיני כל מי שיש לו חיך לטעום טעמי תורה. גם מה שכתב דאין ב"ד נקרא אבי יתומים אלא שיהיו יתומי עירם היא דבר תמוה הלא כל ישראל חברים ואחים הם ואם הב"ד של עיר היתומים אינן יודעים מענין הפסד הצלת היתומים שבעירם והעזבון הוא בב"ד אחר שיודעים בהפסד היתומים ויכולים להצילם וכי אין אותו ב"ד של עיר שהעזבון בתוכ' מצווין לשקוד בתקנת היתומים והראיה שהביא מדברי הריב"ש ממעשה מעיר מוריק"א לא זה הדרך ולא זו העיר ואינו ענין כלל לענינו כי שם ר"ל שישלחו הפקדון להב"ד של העכו"ם שהוא הגזבר של המלך כיון שאותה הצוואה במעשה ההוא נעשה בדיני עכו"ם ובערכאות שלהם שהוא הגזבר ע"ש. ועוד כתב וז"ל ועוד איכא סברא אלימתא דכיון דאין ידוע לנו קרוב יותר מי יימר שהבעל או הלוה או הנפקד אינו יורש וקרוב לבעל הנכסים מכל ישראל וכו'. עד ואיך יוציאו הנכסים מידו עכ"ל. וזהו ענין שאין הדעת סובלתו דכיון דידוע לנו שאין לנפקד זה שום צד קורבה להמפקיד המת וגם הנפקד בעצמו אינו טוען שיש לו שום צד קורבה עמו איך יניחו הב"ד הנכסים בידו לעשות בהן כטוב בעיניו ולהוציאם ולבזבזם הלא כל ישראל הם בחזקת שיש להם יורשים או בנים או בני בנים או אחים או בני אחים או אחי האב וכל היורשים הראוים לנחלה מדאורייתא דהא ק"ל דרוב כל הנשים מתעברות ויולדות אפי' אינן לפנינו כדאיתא פרק בתרא דיבמות וגם הרא"ש בתשובותיו כלל פ"ו לא אמר דלא חיישינן דשמא יש קרוב יותר אלא כשזה שבפנינו הוא מוחזק אצלנו בודאי קרוב ויורש אבל כשהוא בחזקת שאינו קרוב כלל לא קאמר. וגם הריב"ש סי' מ"ו דמשמע מדבריו דבמקום שהוא מוחזק בנכסים הוא מודה דלא חיישין דלמא יש קרוב יותר אינו אלא דוקא היכי שהמוחזק הוא ודאי יורש כההיא דמרי בר איסק דמרי היה ודאי יורש את אביו ע"ש אבל ענין כנ"ד לא עלה על דעת שום פוסק. סוף דבר בכל ראייתיו של המורה הנז' לא מצאתי מהם דבר נכון המתיישב במחילה ממנו כבודו במקומו מונח עד כה דברתי לאהבת האמת והמשפט אנכי מאיר הצעיר וכו': 

שו"ת מהר"ם מלובלין סימן יג 
========================== 
קול קורא אלי מארץ מרחקים מארץ אטל"ייא אין קול ענות גבורה ואין קול ענות חלושה קול ענות אנכי שומע חירופין וגידופין המענין את נפש שומען מטילין מום בקדשים כפיגול נותר וטמא ותולין באשלי רברבי תלתא סבי מורי הוראה אבירי ישראל כותב בשמם אשר לא יאומן כי יסופר והיינו ממש כותבי פלסתר דאיתא במסכת סוכה פ"ב על ד' דברים מאורות לוקין על כותבי פלסתר וכו' פרש"י ז"ל שטרות מזוייפים מכתבי עמל לשום דופי על אדם לכתוב בשמו מה שלא צוה כי לא יסופק כל בעל שכל שלא נכתבו דברים כאלה לא מהם בעצמן ולא בציוויים כי לא נחשדו הני תלתא סבי לעבור על מה דכתיב באוריית' לא תשנא אחיך הוכיח תוכיח כדאיתא פ"ג דערכין ופסק הרמב"ם פ"ג מהלכות דעות שהוא עובר בלאו וז"ל כל השונא אחד מישראל עובר בלא תעשה שנאמר לא תשנא את אחיך בלבבך וכו' ומשמע דהכי הוא פירושו דלאו זה לא תשנא אחיך בלבבך ה"ל פירושו באם ראית ממנו שחטא באיזה עבירה לא תהיה לו שונא בלב שלא תוכיחנו על פניו אלא הוכיח תוכיח וגו' וכן משמע בפרק יש בערכין דאיתא התם ת"ר לא תשנא אחיך בלבבך יכול לא יכנו ולא יסטרנו ולא יקללנו ת"ל בלבבך שנאה בלב הכתוב מדבר ופרש"י ז"ל יכול לא יכנו על תוכחה וכו'. ותוכחה מאן דכר שמה שפירש"י דהאי יכול מדבר בתוכחה אלא ע"כ ס"ל דפירושו דהאי קרא דלא תשנא את אחיך בלבבך מדבר ברואה בחבירו דבר עבירה ואעפ"כ קאמר קרא שלא תשנא אותו ולכך קאמר התנא יכול כשם שלא תשנא אותו הכי נמי לא יכנו ולא יסטרנו וכו' על דבר תוכחה ומסיים ת"ל בלבבך בשנאה שבלב הכתוב מדבר ר"ל שלא תשנא אותו בלב אלא תוכיחנו ואתה רשאי להכותו ולסטרו עד שיחזור למוטב. ולא נעלם ממנו שיקשה על פירוש זה מה שכתב שם הרמב"ם פרק הנזכר וז"ל ולא הקפידה תורה אלא על שנאה שבלבבו אבל המכה את חבירו והמחרפו אינו עובר משום לא תשנא אף על פי שאינו  רשאי עד כאן לשונו. מבואר מדבריו אלו שהוא מפרש קרא והברייתא דלעיל שמדבר בדברים שבינו לבין חבירו שאם ישנא אותו בלב על כך עובר בלאו אבל אם מכהו או מחרפו אף על פי  שאינו רשאי אינו עובר בלאו דלא תשנא. אבל האמת יעשה דרכו שגם הרמב"ם מודה לפרש"י ואפי' בדברים שבינו לבין המקום אסור לשנאתו בלב אלא לאחר שיוכיחנו ואין מקבל תוכחה וכן משמע מהגהות המיימוני שם שכתבו שם על דברי הרב רבינו משה בר מיימון ז"ל שכתב שם וז"ל מצוה על כל אדם לאהוב את כל אחד כגופו שנאמר ואהבת לרעך כמוך וכתבו ההגהות ודוקא שהוא רעך בתורה ובמצות אבל אדם רשע שאינו מקבל תוכחה מצוה לשנאותו וכו' כדאיתא בערבי פסחים עד כאן. הרי שלא התירו לשנאותו אלא לאחר שאינו מקבל תוכחה אבל קודם שיוכיחנו אסור לשנאותו בלב אלא חייב להוכיחו אלא שהרמב"ם ז"ל סבירא ליה שבכלל לאו זה גם כן דברים שבינו לבין חבירו שאסור גם כן לשנאתו בלב על כך. וראיה לזה שהרי בעשה דהוכח תוכיח וגו' דכתיב בתרי' סבירא ליה להרמב"ם ז"ל שהכל בכלל שהרי כתב שם וזה לשונו כשיחטא איש לאיש לא ישטמנו וישתוק וכו' עד אלא מצוה עליו להודיעו וכו' שנאמר הוכח תוכיח את עמיתך ואחר כך כתב הרואה את חבירו שחטא או שהולך בדרך לא טובה מצוה להחזירו למוטב שנאמר הוכח תוכיח את עמיתך וגו'. וכן מבואר בהדיא בדבריו בסדר המצות שכתב וז"ל. מצוה רבה היא שצונו להוכיח החוטא וכו' עד ונכנס בצווי זה שנוכיח קצתינו לקצתינו כשיחטא איש ממנו לאיש ולא נטור בלבבנו ולא נחשוב לו עון אבל נצטוינו להוכיחו במאמר וכו' ואם כן נימא נמי דהוא הדין בלאו דלא תשנא נכלל גם כן הדברים שבין אדם לחבירו אבל עיקרא דלאו איירי בדברים שבין אדם למקום דהא העשה חוזר על הלאו. ואם כן לפי דברים אלו עברו הנהו תלתא סבי אלאו ואעשה שידעו בתלמיד חכם זה ח"ו דסני שומעניה ונטרו השנאה בלב ולא הוכיחוהו על פניו ואם תאמר שהוכיחו אותו על פניו ולא קבל תוכחתם אם כן היה להם לביישו ולפרסם קלונו ברבים כי היה בכח ולאל ידם לעשות זאת כמו שהעידו בעצמם שהיה תחת שבטם כמו שכתב הרמב"ם ז"ל בפרק הנז' במה דברים אמורים בדברים שבין אדם לחבירו אבל בדברי שמים אם לא חזר בו בסתר מכלימין אותו ברבים ומפרסמין חטאו ומחרפין אותו בפניו ומקללים אותו עד שיחזור למוטב כמו שעשו כל הנביאים בישראל עכ"ל. ונראה לי דיצא זה להרב רבי משה בר מיימון זכר צדיק לברכה מן הברייתא דערכין שהבאתי לעיל דקתני יכול לא יכנו ולא יסטרנו ולא יקללנו וכולי ובה יתאמת מה שכתבתי למעלה שגם הרב רבי משה בר מיימון ז"ל מודה לפירוש רש"י והרי הוה להו למעבד להנהו תלתי סבי לא להכות' בקולמוס לשונם בסתר ולא עוד דא"כ הוה קיימי אפי' בארור ח"ו דלפי דעתי שזה עיקר כוונת הכתוב האומר ארור מכה רעהו בסתר ואף על גב דחכמינו ז"ל דרשו פסוק זה על לשון הרע מ"מ בנדון דידן כולהו איתנהו ביה. א"כ מכל הלין טעמי לא יאומן שנפלו הני תלתא סבי גאוני עולם באשם כזה ובאם שח"ו שגו ברואה פקו פליליה א"כ אין אנו מחוייבים לשמוע אליהם ולקבל גזירתם ודבריהם כאלו ולא כיוצא ואפי' יהושע בן נון אמרה לא צייתי' ליה. וא"כ החכם מהר"ר רפאל צוי"דאל כל אותן החומרות שהחמיר על עצמו הן חומרות כמשמעו ולא מן דינא כי אפי' למיחש לא מבעי רק על משמרתו משמרת כתר התורה וכסא ההוראות יעמוד כמקדם. ושלום על חכמי ישראל ואדון השלום ישים במנוחתם משמרת חיים וברכה ושלום. אני הוא המדבר באמת ובמשפט ובצדק לכבוד ה' ותורתו הקדושה מאיר הקטן בן מהר"ר גדליה זצ"ל חתן המ"לך הגאון מהררי"ץ כה"ץ זלה"ה: 

שו"ת מהר"ם מלובלין סימן יד 
========================== 
תתגדל על כל ויתרומם כסאך למעלה אהובי מחותני ר"ג ר"מ האלוף המרומם מוהר"ר אברהם יצ"ו ולכל אשר לו שלום. אודות מה ששאל ממני כ"ת לעיין בדינא דראובן השיא את בתו בעוד יעקב אביו קיים ונתן לחתנו שטר שחייב לבתו ולחתנו אלף זהובים ואלו אלף זהובים מחוייבים יורשיו לשלם אך הברירה תהא ביד היורשים שאם ירצו לתת לחתנו חצי חלק זכר בכל דבר הן ראוי הן מוחזק יהיו נפטרים מן החוב הנ"ל והנה מת ראובן בחיי יעקב אביו ואח"כ מת יעקב אביו והחתן תובע חצי ח"ז גם בירושת יעקב כי אמר שהם ראויים לגבי ראובן חמיו והרי כתב לו במוחזק ובראוי והיורשים משיבים בהאי ירושה לית לך מידי כי אנו יורשים אבי אבינו והיא תשובת מהר"ש לורי"א זצ"ל סי' ע"ט ותשובת מהרר"י כ"ץ מקראקא סי' א' ותשובת הגאונים הנ"ל מתנגדים זה לזה מהר"ש מחייב היורשים ומהרר"י מזכה היורשים ומכ"ת כתב שנראה לך דברי מהר"ש ורבים אשר אתך אך קמו קצת אנשים אשר גם המה חכמים בעיניהם ואומרים שאין להכריע בין תשובת הגאונים הנ"ל וממילא מוקמינן הממון בחזקת יורשים. ובקש כ"ת ממני לחוות דעתי בנדון זה והנה לאפס פנאי אודיע למעכ"ת דעתי בקצרה. ואומר: 

תשובה מאחר שהוסכם מהמפרשים ומהפוסקים דההוא מימרא דאיתא בפרק מי שמת דף קנ"ח בן שמכר בנכסי אביו בחיי אביו ומת בנו מוציא מיד הלקוחות שהלכתא פסוקא היא מטעם דאמר התם דמצי אמר אנא מכח אבוה דאבא קאתינא וכתבו התוס' והרא"ש דאפי' הדמים אינו חייב להחזיר וכן הטור בסי' רי"א נתן טעם לדבר משום דבן הבן בא מכח אבי אביו ומכאן מוכח בהדיא דאפילו ב"ח לא גבי בכה"ג דהא לענין חזרת הדמים אינו אלא כב"ח ואפי' אי אמרינן דב"ח גובה מן הראוי מ"מ הכא אינו גובה מטעם דא"ל מכח אבוה דאבא קא אתינא כדמוכח שם בתוספות בהדיא דכתבו שם בשם ר"י ב"ר מאיר דפירש דהאי מימרא דבן שמכר וכו' לא לעניין מכר איירי דודאי המכר אינו מכר מטעם דאין אדם מקנה דשב"ל אלא לענין חזרת המעות איירי וכו' והקשו התוספות וא"ת אכתי מאי פריך ולימרו אביך זבין וכו' דלמא היינו טעמא משום דאין ב"ח נוטל בראוי כו' עד ושמא י"ל דוקא כתובת אשה אבל ב"ח נוטל בראוי וכולי ר"ל ולכך קאמר שפיר ולימרו אביך זבין וכו' ואפי' המעות אין צריך להחזיר מטעם דמצי אמר אנא מכח אבוה דאבא קא אתינא וכן הוא בהגהות אשר"י שם דבכה"ג אין ב"ח גובה ממנו אלא שבמקום שלא מצי למימר אנא מכח אבוה דאבא קא אתינא כגון היכי שנפלו לו נכסים לאחר מיתה מאבי אמו שאחיו מן האב אינן יכולין לירש כי אם מכחו כתב בשם ר"י שמסופק בדבר אי ב"ח גובה מן הראוי או לא וכן משמע בהדיא ממתניתין דנפל הבית עליו ועל אביו ומת וכו' יורשי האב אומרים הבן מת ראשון ואח"כ מת האב וב"ח אומר האב מת ראשון וכו' ואמרינן בגמרא מאי לאו יורשי בני וכו'. מבואר משם בהדיא דאין ב"ח גובה בכה"ג וכן פסק הטור סוף סי' ק"ד אלא שכתב שם דהוי מטעם דאין ב"ח גובה מן הראוי מ"מ עכ"פ מוסכם מהכל שאין ב"ח גובה מכה"ג או מטעם דמצי אמר אנא מכח אבוה דאבא קא אתינא או מטעם דאין ב"ח גובה מן הראוי. לבד זה מצאתי שהב"י בטור ח"מ בסי' ק"ז כתב וז"ל כתוב בספר התרומות שער מ"ג לוה שכתב בשטרו דאקני ומת ולא הניח נכסים ואח"כ מתו מורישיו וירשו בניו מכח אביהם כתב הרא"ש שב"ח גובה מאותן נכסים מהא דגרסינן במי שמת בן הבן מוציא מיד הלקוחות וזה שקשה בדיני ממונות וכו' ואיכא מ"ד דלא גבי מבן הלוה מידי דכיון שהן ראוין לא זכה בהן ב"ח וכן כתב הרמב"ן וכו' ע"ש. ואשתומם על המראה אם יצאו דברים אלו מפי הרא"ש שהרי בבכורות סוף פרק יש בכור כתב הרא"ש ממש בהפוך זה וז"ל שם ושמעינן מיניה הא דתנן במתניתין ולא האשה בכתובתה ה"ה ב"ח דלא גבי ראוי וכו' ודלא כרבינו אפרים שכתב הא דתנן ולא האשה בכתובתה בכלן מקולי כתובה שנו וכן ר"ח ז"ל כתב דמספקא ליה מילתא וצ"ע דמשנה שלמה היא בפרק מי שמת דאין ב"ח נוטל בראוי כבמוחזק דתנן נפל הבית עליו ועל אביו וכו' יורשי האב אומרים הבן מת ראשון ואחר כך מת האב וכו' ואמרינן מאן יורשי הבן בנים דאמרי במקום אב קאמינא אלמא ב"ח לא גבי ראוים ואף על פי דכתב לה דאקני עכ"ל. הרי לך מבואר בהדיא דהרא"ש ס"ל דהיכי דמת הבן ואחר כך מת האב לא גבי ב"ח מנכסי האב משום דס"ל דאין ב"ח גובה מן הראוי: 

האמנה דברי הרא"ש אלו לפי הנראה הם נגד סוגיא דשמעתין דסוף פרק מי שמת דשם משמע בהדיא דכשמוקי לה מאן יורשי בני לא הוי טעם דמתניתין משום דאין ב"ח גובה מן הראוי כסברת הרא"ש דבכורות אלא הטעם הוי משום דמצי אמר אנא מכח אבוה דאבא קא אתינא דהא מסיק הגמרא שם ואי ס"ד לא מצי אמר מכח אבוה דאבא קא אתינא כי מת הבן ואחר כך מת האב מאי הוי וכו' וכן בשינויא דמשני לא וכו' ואדרבא משם יש להוכיח דס"ל להגמרא דב"ח גובה מן הראוי דאם לא כן מנל"ן להגמרא דטעמא דמתניתין משום דמכח אבוה דאבא קאתינא נימא דטעמא דמתניתין משום דאין ב"ח גובה מן הראוי וכן יש להקשות על דברי הטור ח"ה סוף סימן ק"ד שנמשך אחרי דברי הרא"ש אביו הנזכרים ומפרש טעם דמתניתין דנפל הבית עליו ועל אביו וכו' מטעם דאין ב"ח גובה מן הראוי. 

אלא נ"ל שצ"ל ע"כ שהרא"ש דפרק יש בכור מיירי בראוי בכגון נכסי אבוה דאבא ואין ה"נ דס"ל דהוי מטעם דמצי אמר אנא מכח אבוה דאבא קא אתינא דבראוי כזה מיירי שם מתניתין וגמרא דפרק יש בכור גבי בכור כדאיתא התם בהדיא וכמו שנבאר לקמן ולכך כתב הרא"ש שם דאין ב"ח גובה מאותו ראוי ואין ר"ל מטעם ראוי אלא מטעם דמצי אמר אנא מכח אבוה דאבא קא אתינא והיינו ממש כשיטת סוגיא דשמעתין דסוף פרק מי שמת וכשיטת התוספות שם. וההיא דספר התרומה דכתב בשם הרא"ש דב"ח גובה מראוי איירי בראוי שאין יכולין הבנים לירש אלא מכח אביהן דוגמת ההוא ראוי שכתבו הגהות אשר"י שם שכתבנו למעלה בדברינו ולכך כתב בעל ספר התרומות שם בשם הרא"ש דב"ח גובה מן הראוי וכן דייקא לישנא דספר התרומה שכתב לוה שכתב וכו' אחר כך מתו מורישיו וירשו בניו מכח אביהן וכו' משמע בהדיא דאיירי בענין שהירושה באה מכח אביהן דוקא ולא מכח אבי אביהן והשתא אתי שפיר שעולין דברי הרא"ש ממש כשיטת התוספות דפרק מי שמת כמנהגו בכל דוכתי וכן הטור סימן רי"א נראה מדבריו שהוא נמשך אחר שיטת התוספות שם. אלא דבסוף סימן ק"ד שכתב דין דמתניתין דנפל הבית עליו ועל אביו דמשמע מדבריו שהוא מפרש טעם דמתניתין מטעם ראוי ולא מטעם דמצי אמר אנא מכח אבוה דאבא קאתינא ושלא כדברי התוספות דפרק מי שמת י"ל דכדעת התוספות ס"ל אלא ששם בסימן ק"ד נמשך אחר לשון הרא"ש דפרק יש בכור דנקט בדבריו לשון ראוי כנזכר לעיל אבל לענין קושטא דמילתא גם הוא ס"ל דטעמא הוי משום דמצי אמר אנא מכח אבוה דאבא קאתינא כסברת התוספות דפרק מי שמת והשתא עלו דברי הרא"ש והטור כשיטת התוספות ממש: 

ועתה אין אנו מוכרחים להנהו אריכות דברים שכתב מהר"ש לורי"א ז"ל שהבין בדברי הטור סימן ק"ד דאתיין שלא כשיטת התוספות. ובסי' רי"א משמע שהטור נמשך אחרי דברי התוספות הנזכרים וטרח הוא לישב שיטת הסוגיא לפי סברת הטור דעיניכם הרואות שלפי דברינו עולה הכל כהוגן. סוף דבר הכל נשמע דמ"מ לכל הדעות הדין הוא דין אמת שאין ב"ח גובה מנכסי דאבוה דאבא יהיה מטעם ראוי או מטעם דמצי אמר מכח אבוה דאבא קאתינא ואחר דברי האמת והצדק האלו נבא להכריע בין תשובת הגאונים הנ"ל בנ"ד ואומר כי מאחר שעיקרו של כל שח"ז שנוהגים בזמנינו הוא ש"ח לבתו כמוכיח מתוכו. דאל"כ לא היה גובה מהנכסים שלא היו לחמיו בשעת הנתינה כדאית' במרדכי בפרק יש נוחלין פסק ר"מ הנותן לבתו ולחתנו במתנת ברי' מהיום ולאחר מיתה ליטול כאחד מהבנים הזכרים דאם הנכסים לאחר מות חמיו כמו ביום המתנה או מרובים ונתמעטו יטול כפי חלק המגיע אבל מועטים בשעת נתינת המתנה ונתרבו בשעת חלוקה לא יטול מקבל מתנה אלא כפי מה שהיו בשעת נתינה דאין אדם מקנה דשב"ל וכו' עכ"ל ומטעם זה נוהגים בזמנינו לכתוב שח"ז בנוסח ש"ח ועיקרו הוא ש"ח אך במה שנתן הברירה להיורשים לסלקו בחלק ח"ז הוא לתועלת היורשים ועל כן אני אומר שאם אין בעזבון דראובן בכדי פריעת הסך אלף זהובים אלא כדי פריעת מקצתן והיורשים רוצים ליתן להחתן אותו עזבון בפריעת חובו או שלא הניח שום עזבון לא יוכל החתן לגבות שום דבר מעזבון יעקב אבי חמיו שהרי אף לפי סברת תשובת מהר"ש לוריא ז"ל אין להחתן שום זכות בנכסי יעקב אלא מכח התנאי שהתנה עמו או שישלמו לו חובו או יתנו לו חצי חלק זכר אפילו מן הראוי והרי לא הניח חמיו עזבון בכדי פריעת החוב ובמקום שאין כאן ירושה אין חייבים לפרוע חוב של אביהם ומנכסי יעקב אבי אביהן. הרי כבר בארנו למעלה שאין שום ב"ח יכול לגבות מהן והואיל וכן שמצד החוב אין יכול לגבות מהיורשים ממילא בטלה גם כן חצי חלק ירושה ואין חייבים ליתן לו חלק חצי זכר גם מן הראוי על כן לא יוכל החתן לגבות אלא עזבון חמיו בשביל חובו שאומר או תנו לי כל עזבון חמי בעד חובי או אם תרצו לחלוק עמי אזי תנו לי גם כן חלק בהראוי ואם לא הניח ראובן חמיו שום עזבון אזי פטורים היורשים מכל וכל וזה פשוט ואין צריך לפנים. וגם באותו עזבון שהניח חמיו או היכי שיש בעזבון חמיו בכדי פריעת כל סך האלף זהובים נ"ל שאין יכול לומר או תשלמו לי האלף זהובים או תנו לי חלק חצי זכר גם מהראוי דהיינו מנכסי יעקב אבי חמיו אלא היכי שמת יעקב ונפלו נכסיו קמי בני ראובן קודם שבאו לחלוק עם החתן בנכסי אביהם ראובן אבל היכי שבשעה שבאים היורשים לחלוק עם החתן עדיין יעקב קיים בחיים אין היורשים מחויבים ליתן להחתן כי אם חצי ח"ז בעזבון ראובן אביהם ואחר כך כשימות יעקב אבי אביהן אין מחויבים ליתן מעזבונו להחתן כלום. דהסברא נותנת דכתב ליה דהברירה ביד היורשים דאם ירצו לתת לחתנו חצי ח"ז בכל דבר הן במוחזק הן בראוי אפילו את"ל דראוי כזה נמי בכלל ר"ל ראוי שיהא כבר בשעת חלוקה בידם לתת לו אבל אם יהיה יעקב קיים בשעה שירדו היורשים לנחלת ראובן אין עדיין ירושת יעקב ביד היורשים שיכולין אז לתת להחתן חלק בה שהרי יעקב יכול לעשות בשלו בחייו כל מה שירצה וליתנה במתנת בריא וש"מ לכל מי שירצה וגם אין ידוע ומבורר אז מהו עזבון יעקב שיכולים היורשים לברור להם אם טוב להם לתת להחתן סך החוב או חלק הירושות לכך מן הסברא שלא היה כונת ראובן אלא על ראוי המבורר בשעת החלוקה. ועוד הוי אז לגבי היורשים כדבר שב"ל קאמרינן אף על פי שכתב ליה בסתמא הן במוחזק הן בראוי לא נתכוין אלא לראוי שיהיה אז בעולם. וגדולה מזו מצינו דאפילו לרבי מאיר דאית ליה אדם מקנה דשב"ל מ"מ אם הקנה לאדם בסתמא אמרינן שלא נתכוין אלא לדבר שבא לעולם דאיתא פרק יש נוחלין דף קכ"ח ע"ב שלח ליה ר' אבא לרב יוסף בר חמא האומר תיטול אשתי כאחד מן הבנים אמר רבא ובנכסים של עכשיו ובבנים הבאים לאחר מכאן ופי' רשב"ם ובנכסים של עכשיו שאם נתרבו הנכסים בשעת חלוקה אינה נוטלת כ"א באותן שהיה לו בשעת אמירה דאין אדם מקנה דשב"ל ואפילו לר' מאיר דאמר אדם מקנה דשב"ל הני מילי במפרש אבל בסתמא אין אדם מעלה על דעתו דבר הראוי לו לבא להקנותו אלא לדבר שהוא מוחזק בו הלכך הך אשה ידה על התחתונה דמסתמא לא ינתן לה אלא נכסים שהיו באותו שעה עכ"ל. ה"ה בנדון דידן דאמרינן דאף על גב דכתיב ליה בסתמא הן במוחזק הן בראוי יד החתן על התחתונה ואמרינן שלא נתכוין אלא לאותו ראוי שיהיה אז בעולם בשעת החלוקה ולא לאותו ראוי שלא יהיה בעולם בשעת החלוקה ואף על גב שהוא נתכוין להקנות לו אפילו דבר שאינו עתה ברשותו מ"מ אמרינן שמה שצוה לבניו שיתנו בשעת החלוקה לחתנו לא נתכוון אלא לאותו ראוי שיהיה אז בעולם ושיהיה בידם ליתנו לו ולהקנותו לו מה שאין כן בראוי של ירושת יעקב אם הוא בשעת החלוקה חי שאין ביד היורשים להקנותו לדידן שאנו ק"ל אין אדם מקנה דשב"ל וזה נ"ל ברור ונכון. אבל אם כבר מת יעקב קודם שבאו הבנים והחתן לחלוק בנכסי ראובן והניח ראובן נכסים בכדי פריעת החוב או מקצתו על דרך שנתבאר למעלה בדברינו הסברא נותנת להכריע שיכול שפיר החתן לומר או תפרעו לי את חובי מנכסי ראובן חמי או תתנו לי חלקי ח"ז גם מנכסי יעקב מכח התנאי שהותנה בשח"ז דכתב לו או תשלמו לו החוב או יתנו לו חצי חלק ירושה גם בראוי כסברת הגאון מהר"ש לוריא ולא כסברת מהרר"י כ"ץ מקראקא: 

ומה שהכריח סברתו מסוגיית התוספות שהבאתי בתחילת דברינו דמוכח מתוך דבריהם שאף לדברי האומר שב"ח גובה מן הראוי אף על פי כן לא גבי מנכסי אבוה דאבא ורצה לדמות נ"ד גם כן לזה דאף על פי שכתב לו בשח"ז הן ראוי הן מוחזק לא גבה מנכסי יעקב משום דמצי הבן לומר אנא מכח אבוה דאבא קא אתינא נ"ל דלא דמי דב"ח לא אתי לגבות מהבן אלא מכח השעבוד שנשתעבד לו ראובן אביו ולכך הסברא נותנת בשלא הניח ראובן בכדי פריעת החוב שאף לפי סברת האומר דב"ח גובה מן ראוי אח' היינו משום דכל דבר הבא מכח ראובן הוא בכלל השעבוד אבל מ"מ מראוי זה דהיינו מנכסי יעקב אבי אביו לא יגבה משום דלא נשתעבדו לו לב"ח נכסי יעקב כלל ואם בא הב"ח לגבותן מכח שבאו עתה ליד בן ראובן מצי אמר שלא באו לידו מכח ראובן אביו שנתחייב לו אלא מכח יעקב אבי אביו שלא היה לב"ח שום שעבוד על נכסיו. אם כן לא חל שום שעבוד על נכסים אלו מעולם ולכך אין כאן מקום שיוכל הב"ח לגבות מנכסי יעקב דדבר שלא חל עליו שעבוד שעה אחת מעולם אין בכח בעל חוב לגבות ממנו אבל בנ"ד שכתב לו חמיו שנתחייב לחתנו אלף זהובים ומחויבים היורשים לשלם אותן או ליתן לו חח"ז בכל דבר הן בראוי הן במוחזק הוי כאלו פי' בהדיא או שישלמו לו היורשים האלף זהובים מנכסי עזבונו המשועבדים לו לחתנו או שיתנו חצי חלק מכל דבר אפילו מהנכסים שאינן משועבדים לו ולא חל עליהם שעבוד מעולם כגון מנכסי יעקב אבי אביהן ולכך כשיש בעזבון חמיו בכדי פריעת האלף זהובים והיורשים אינם רוצים לשלם החוב להחתן מנכסי אביהם אם כן ע"כ מחוייבים ליתן להחתן חלק גם בנכסי יעקב אבי אביהם שהרי כך התנו שיתן לו גם מנכסים שלא נשתעבדו לו מצד החוב מעולם מכל דבר שיהיה בנמצא בשעת חלוקה אף אם לא בא מכחו: 

אלא שעדיין יש לבע"ד לחלוק ולומר מאן נימא לן דמה שכתב לו הן בראוי הן במוחזק היה כוונתו לכך שיגבה מראוי כזה דשמא לא מקרי ראוי אלא הבא מכחו כגון מלוה או כדומה לזה אבל דבר שיכולין היורשים לומר שאנו מכח אבוה דאבא קא אתינא אין זה ראויה הבא מכחו ואין זה מקרי ראוי אצלו. אף אנו נאמר שכל מה שהיה ראוי לפול לו בירושה אם היה חי אף על גב דהשתא שמת נפלה הירושה לבנים מכח אבוה דאביהם. אפ"ה מקרי שפיר ראוי אצלו. ויאמת זה פי' רש"י שפי' בפרק יש בכור אמתניתין דקתני גבי בכור ולא בראוי כבמוחזק וז"ל בראוי בנכסים שלא היה אביהן מוחזק בשעת מיתתו אבל ראויין היו ליפול לו בירושה ונפלו להן לאחר זמן אין הבכור נוטל פי שנים עכ"ל וכן אמרו בגמרא ולא בראוי כבמוחזק לאתויי נכסי אבוה דאבא וכן הרא"ש והטור קרוי ליה ראוי לענין ב"ח בההיא דנפל הבית עליו ועל אביו וכו' כנזכר למעלה וכיון דאקרי ראוי נכלל הוא במה שכתוב לו הן בראוי הן במוחזק והשתא נמי הראיה שמביא מהרר"י כ"ץ מהתוספות דבבא קמא פרק הגוזל דף ק"ח דתנן התם הגוזל את אביו ונשבע ומת וכו' זה משלם לבניו וכו' ופירשו התוספות לבניו של גזלן וכו' ומטעם שהן באים מכח אבי אביהן כמבואר שם בתוספות ורצה להסתייע מזה שאינו מיקרי ראוי זה אינו שאף אם לא בא מכחו מיקרי ראוי וכיון שאקרי ראוי הוי כאלו פירש בהדיא שיטול חלק חצי זכר אף מהדברים שלא יבואו מכחו. אבל מה שעלה על דעת שניהם להכריח דראוי כזה דהיינו נכסי אבוה דאבא הוא מן המעולה שבראוי יותר ממלוה וכיוצא בו מדאמרינן פרק יש בכור ולא בראוי כבמוחזק לאתויי נכסי אבוה דאבא אם כן ש"מ דאע"ג דקתני רישא ולא בראוי כבמוחזק איצטריך לאשמועינן הא דהוי סלקא אדעתין דנוטל מנכסי אבוה דאבא דהוי מחזקינן לי' במוחזק ולא קאמר לאתויי מלוה וכיוצא ש"מ דזה הוי יותר מוחזק ממלוה לפי דעתי אין זה הכרח כלל דהא דלא שני התם לאתויי מלוה וכיוצא דשיטה דמתניתין דהתם מוכח דאיירי בקרקעות כדתנן התם ואינו נוטל בשבח ולא בראוי כבמוחזק. ופי' רש"י והבכור שנוטל שני חלקים בקרקעות יתן מעות וכו' דסתם נכסים ושבח שבגמרא איירי בקרקעות ולכך פי' רש"י נמי התם בגמרא דאי מרישא ה"א ראוי דקתני רישא דאין הבכור נוטל בו היינו שנפלו להן נכסי אחי אביהם שהיו לו בנים וכו' דנכסים הללו לא היו ראוים להם בשעת מיתת אביהם אלא מספק עכ"ל. אבל במלוה וכיוצא אין להעמיד ראוי דרישא דלא איירי מתניתין אלא בקרקעות. ור"ל וכנגד ראוי זה שהוא ספק ה"א דנכסי אבא דאבא הוה מוחזק ולא נגד מלוה. גם מה שיש לדקדק בשיטה זו דמשני לאתויי נכסי אבא דאבא ר"ל דאין הבכור נוטל שני חלקים מטעם ראוי דמשמע דאי לאו דמעטיה רחמנא לראוי הוה נוטל שני חלקים בנכסי אבוה דאבא. והשתא תיפוק ליה דבלאו הכי לא היה נוטל שני חלקים בנכסים הללו מטעם שהיו יכולין האחים לומר אנא מכח אבוה דאבא קא אתינא לפי שיטת סוף פרק מי שמת כנזכר למעלה נ"ל לתרץ דלאו קושיא היא כלל דהא בההיא דפרק מי שמת גופא אמר התם וזו היא שקשה בדיני ממונות ואף על גב דפריך התם ומאי קושיא מצי אמר אנא מכח אבוה דאבא קאתינא תדע דכתיב תחת אבותיך יהיו בניך הא דחי לה התם לבסוף ואמר האי בברכה כתיב ולא אשכח שם שום ראיה למילתא לענין דינא ואף על גב שכתב שם הרשב"א ומ"מ אף על פי שקשה בדיני ממונות כן הלכה וכו' מ"מ הואיל וקשה היא לא הוה ילפינן מיניה למקומות אחרים ואי לאו טעמא דראוי לא הוה מעקרינן ליה זכותו של בכור מהאי טעמא אלא היה נוטל פי שנים גם בנכסי אבוה דאבא אם מת אבוה דאבא קודם שבאו לחלוק נכסי אביהם דהואיל ואז נכסי אבוה דאבא עומדים לחלוק עם נכסי אביהם ביחד בשעת החלוקה היה הסברא נותנת שהבכור נוטל פי שנים בכל הנכסים ביחד אי לאו טעמא דראוי. בהא סליקנא דאין לחתן שום זכות בנכסי יעקב אלא כשמת יעקב קודם שבאו לחלוק עם החתן בנכסי ראובן חמיו דבשעת החלוקה גם נכסי יעקב עומדים לחלוק ודוקא כשיש כאן איזה עזבון מראובן חמיו אבל אם אין כאן שום עזבון מחמיו או שיש כאן איזה עזבון מועט והיורשים רוצים ליתן להחתן אותו עזבון בעד חובו אין לחתן שום זכות בנכסי יעקב אבי חמיו כן נ"ל לענ"ד. נאם הצעיר מאיר בן מהר"ר גדלי"ה זלה"ה חתן המל"ך הגאון מהררי"ץ כ"צ זלה"ה: 

שו"ת מהר"ם מלובלין סימן טו 
========================== 
וענותך תרבני אהובי ר"ג ור"מ פ"ה נ"י מהר"ר יעקב יצ"ו בצירוף האלוף מדברנא דאומתיה התורני הר"ר בונם יצ"ו ויתר ראשי ומנהיגי עם קדוש דק"ק אפטא יצ"ו כל אחד לפי רום הדרת מעלתו. על אשר נדרשתי על דבר הנער הנתפש בידי ישמעאלים שטענו עליו שנתפס עם הזונה הישמעאלית ורוצים לדונו במיתה או באונס המיר דת חס ושלום אם הקהל יצ"ו חייבים לפדותו במצות פדיון שבוים. או אם יש לו דין מומר למצוה אחת שאין מחוייבים לפדותו אפילו אם הוא לתיאבון. ועוד שהוא פשע בעצמו שמסר את עצמו בשביל תאות העבירה לסכנת נפשות. ואם חייבים לפדותו אם החיוב הוא אפילו יתר מכדי דמיו ומהו פי' בכדי דמיו זה תורף ותוכן השאלה: 

הגם שכל רז לא אניס ממ"ת ומה אדע אשר לא תדעו ומה גם עתה בדינים פשוטים כאלו מכל מקום משום אין מסרבין לגדול אמרתי להשיב על דבריכם על ראשון ראשון ואומר: 

תשובה דבר פשוט הוא לפי סוגייתא דשמעתין דפרק השולח על מתניתין דמוכר עצמו לעכו"ם דיש לנער זה דין מצות פדיון ואין טענה לפטור מחיוב פדיונו מטעם שהוא פשע בעצמו שאין פושע בעצמו יותר ממוכר עצמו לעו"ג ואפ"ה פעם ראשון ושני פודין אותו כדאיתא התם אמתניתין דקתני מי שמוכר עצמו לא"י אין פודין אותו אמר רב אשי והוא שמכר ושינ' ושילש וזה מיירי אפילו באין מבקשין להרגו ופושע הוא ומבואר בכל הפוסקים וכן אין פושע יותר גדול מההוא גברא דזבין עצמו ללודאי שהיה בדעת ר' אמי לפדותו אפילו בשינה ושילש מטעם שהיו מבקשין להרגו. וע"כ איירי שינה ושילש דאל"כ למה היה לו לומר וכ"ש הכא דאיכא קטלא כדאיתא התם וכמבואר בדברי הרמב"ם והטור שכתבו ואם בקשו להרוג פודין אותו אפילו לאחר כמה פעמים ואף על גב דכתב הסמ"ג והסמ"ק בשם ר' אליעזר ממי"ץ וסיום דבריו ומה שמשמע בפרק השולח שר' אמי היה רוצה לפדות מומר אוכל לתיאבון לפנים משורת הדין היה עושה לא אמרו זה אלא מטעם שהיה מומר אוכל נבילות לתיאבון. ור"ל שמה שר' אמי היה רוצה לפדותו אפילו לאחר שאמרו והא מומר הוא וכו' והוא השיב להם אימא לתיאבון הוא אוכל שאף על פי כן היה רוצה לפדותו זה לא היה אלא לפנים משורת הדין אבל מתחילת קודם שאמרו לו שהוא מומר היה רוצה לפדותו מן הדין ומצד החיוב אף על פי שפשע בעצמו דהא הביא ראיה ממתניתין דקתני אבל פודין את הבנים וכו' וכ"ש הכא דאיכא קטלא ומתניתין ע"כ חיובא קתני. ומה שרוצים לפטור מן החיוב מטעם שיש לדמות זה למומר אוכל נבילות לתיאבון אין נראה כלל דאפשר את"ל שהעו"ג טוענים עליו אמת ועבר עבירה זו משום פעם אחת לא נקרא מומר וכ"ש כשהוא בצנעה והכי מוכח בהדיא בתוספות פרק קמא דחולין על מתניתין דהשוחט בשבת וביה"כ דבעי לאוקמא שם במזיד כתבו התוספות שם תימא אי במזיד היאך שחיטתו כשירה והא מומר לחלל שבתות אסור לאכול משחיטתו כדמוכח לעיל. וי"ל דהתם בפרהסיא והכא בצנעה ועוד י"ל דמשום פעם אחת לא חשיב מומר: 

ואם יתעקש המתעקש לבקש חילוקים בין דין שחיטה לשאר דינים הלא מהרי"ק שורש ק"ס ענף ב' מביא גם כן ראיה זו בעצמה שהבאתי לדין אשת כהן שהיתה בין העו"ג דפעם אחת לא מקרי מומר יעוין משם וק"ו איסור הבא על הנכריה בעצמה שאינה מצוה ממצות התורה אלא מדברי קבלה או מדרבנן שגזרו עליה משום נשג"ז כמבואר בכל הפוסקים ובטור אבן העזר סימן ט"ז ובפרט בזמנינו זה בעו"ה שרבים נכשלים בעבירה זו שאין להחשיבה כמומר לתיאבון. ויש להביא ראיה שגם אם אין האיש הנתפס בחזקת כשרות וגם אם פשע בעצמו אף על פי כן חייבים לפדותו מהא שנמצא בהגהות מרדכי דגיטין וז"ל מצאתי נ"ל דאותם ריקים כיון ששחקו ב' פעמים או ג' על גופם אין פודין אותם וראיה מפרק השולח הנהו בני מנסי דיזפי זוזא מעכו"ם וכו' אתו לקמיה דרבא אמר מאי אעביד לכו דתנן המוכר עצמו לעכו"ם אין פודין אותו ומוקי לה בגמרא בשינה ושילש עד כאן לשונו הרי לך בהדיא שאף שהיו רקים גם פשעו בגופם אף על פי כן לא פסק שאין פודין אותם אלא מטעם שעשו כן ב' או ג' פעמים ואם כן הרי הן כשאר כל אדם מישראל ובפעם ראשון וב' פודין אותו ואם מבקשין להרגו פודין אותם אפילו לאחר כמה פעמים כמו שכתבנו לעיל. וכ"ש שאין עדים על הנער והעכו"ם מוחזקים להעליל ולשקר אשר פיהם דבר וכו' וכ"ש בזמנינו זה בעו"ה שמוחזקים להעליל עלינו. מכל הלין טעמין נראה שאין לפטור מהחיוב בטענה זו. 

אמנם נ"ל פשוט דאין מחוייבים לפדותו יותר מכדי דמיו ולא ידעתי מהיכי תיתי שיעלה על הדעת שיהיו מחוייבים לפדותו יותר מכדי דמיו דמ"ש משאר שבויים חוץ מת"ח כמבואר בפוסקים דהא הכא שייכי טעמים דתרי שינויים דגמרא טעמא דדוחקא דצבורא גם טעמא דלא ליגרבו כי אם יפדו אותם בסך גדול בכל יום יעלילו על כל בר ישראל שיכנס לבתיהם לומר שנתפס עם הזונה ואי משום שמבקשים להרגו לא אשתמט שום פוסק לכתוב ולחלק שאם מבקשים להרגו שמחוייבים לפדותו אפי' יותר מכדי דמיו ולא כתבו אלא שאם מבקשין להרגו פודין אותם אפי' לאחר ששינה ושילש. ואדרבא מוכח בהדיא מסוגייתא דשמעתין דההוא גברא דזבין נפשיה ללודאי וכו' שאין פודין אותו אלא בכדי דמיו שהרי ר' אמי שרצה לפדותו הביא ראיה ממתניתין דקתני אבל פודין את בניו וכו' וע"כ הא דקתני אבל פודין את בניו היינו בכדי דמיו דומיא דרישא דקתני מי שמכר עצמו לעכו"ם אין פודין אותו דר"ל בכדי דמיו דיותר מכדי דמיו פשיטא דלא עדיף משאר שבויים ודומיא זה קתני בסיפא אבל פודין את בניו וכו' דהיינו נמי בכדי דמיו. ועוד יש להביא ראייה בהדיא דמשום דלא יטמאו בין העו"ג אין פודין יותר מכדי דמיו דהתוס' הקשו שם בהשולח על מתני' דאין פודין את השבויים יותר מכדי דמיהם מהא דרבי יהושע בן חנניה דפרקי' לההוא תינוק בממון הרבה בפ' הניזקין ותרצו משום שהיה מופלג בחכמה ומה הקשו והא התם היה חשש שלא יטמא בין העכו"ם שהרי תינוק קטן היה ומתני' קתני אבל פודין את בניו וכו' משום שלא יטמאו בין הע"ג אלא ע"כ האי דפודין את בניו ר"ל בכדי דמיהם ומהא מייתי ר' אמי לקטלא מכח כל שכן ודיו לבא מן הדין להיות כנדון: 

ועוד יש להביא ראיה מתשובת רבינו יעקב וויי"ל סי' קמ"ח במעשה של אשתו ונינו של כמ"ר אברהם עזרא שהי' נתפסי' למות ביד שלטון אחד גם רצו להפך הילדה לדת ישמעאלים שפדה אותם ר' דוד בעד אלף זהובים וטען עליו אברם עזרא הנ"ל ולא רצה לשלם לו מחמת שפדה אותם יותר מכדי דמיהם ולא השיב עליו רבינו יעקב הנ"ל לסתור טענתו לומר שאין הדין כן אלא שפודין הניתנה להריגה אפי' יותר מכדי דמיהן אלא השיב וז"ל. ומ"ש וז"ל ופדה אותם יותר מכדי דמיהם ויותר משיש יכולת בידו וכו' לא מפיה אנו חיים שבאתה לשנות את הידוע וכו' ע"ש ובסי' קמ"ג שם. אם כן ש"מ דאפי' בהניתנים להריגה אין פודין אותם יותר מכדי דמיהן ומה שחייב אותו לשלם אלף זהו' אפשר שערך דמיהן היה כן אבל אין לומר שטעמו היה שהוא פוסק כסברת הרא"ש דס"ל דאשתו מחוייבים לפדותם אפי' יותר מכדי דמיהן דאשתו כגופו דמי ועל עצמו לא תקנו חז"ל כמבואר באשר"י פרק נערה שנתפתתה. וכן הוא סברת מהר"ם בר ברוך בתשובותיו סי' קס"ד דאפי' היו מבקשים ממנו עשרה בדמים וכת"ק דברייתא ולא כרשב"ג דפרק נערה דאם כן היה לו לרבי יעקב וויי"ל לפרש ולהשיב כן. וגם אין לומר משום שאותו האיש אברם עזרא היה איש עשיר מפורסם כמו שמבאר והולך שם ע"ש באותה תשובה. זה אינו משום דפי' בכדי דמיה למאן דפסק כרשב"ג דאין פודין אפי' אשתו אלא בכדי דמיה. אינו ר"ל לפי עשרו של בעל כמו שאפרש בסמוך בע"ה: 

ופירושו של כדי דמיו היינו כפי מה ששוה למכור בשוק כעבד. ויש להביא ראייה מהא דכתב הרמב"ם פרק י"ד מהל' אישות וז"ל אין מחייבים את הבעל לפדות את אשתו יותר על דמיה כמה שהיא שוה כשאר שבויות עכ"ל. וטעמו משום שהוא פוסק כרשב"ג דפליג התם בפרק נערה דקתני התם בברייתא נשבי' והיו מבקשים ממנו עד עשרה בדמים פעם ראשון פודה וכו' רשב"ג אמר אין פודין את השבויים יותר מכדי דמיהן וכו' וכתב שם הרב המגיד אין מחייבים את הבעל וכו' בגמ' מחלוקת תנאים היא ופסקו בהלכות כן ופי' דמיה שהוא ששמין אותה כשפחה הנמכרת בשוק ולא לפי עושר הבעל וכן כתב הרב ז"ל ודבר ברור הוא עכ"ל. וא"כ ק"ו בשאר שבויים שאינו לפי עושר כגון האב הפודה את בנו או בתו וק"ו שאינו לפי עושר הציבור שפודהו. ועוד דהא מדמה רשב"ג שאר שבויים לאשה וכן כתוב בשלטי הגבורים דף תפ"ח בשם ריא"ז וז"ל ואין חייב לפדותן יותר מכדי דמיהן כפי מה שראויים לימכר בשוק שפחה כיוצא בה שאין פודין את השבויים יותר מכדי דמיהם כו' ואף על גב דבארצינו זה אין רגילות למכור עבדים ושפחות בשוק מ"מ מאחר שלא מצינו  בדברי שום אחד מהאחרונים שום גילוי דעת שבזמנינו ישתנה הדין מדין הגמרא מסתמא גם בזמנינו צריכין להעריך דמיו כמה היה שוה לימכר בשוק שמוכרין שם עבדים ושפחות כגון בארץ ישמעאל ותוגרמה כאלו היה נשבה ביד איזה קדר שהיה מוליכו שם למכור והכל לפי הזמן והענין. ואף על גב שמצינו בדברי מהרי"ק שורש ח' ענף ב' שכתוב שם בתשובה על  השאלה שנשאל וז"ל דפשיטא דאיכא למימר דלעולם לא נתכוון שמעון וחביריו לפרוע חלק כחלק אלא מעניין המתחלקת לעניים דהפסד מועט להם שאין רגילות לחלק סך גדול לעניים אבל לענין פדיון שבוים דדבר ידוע הוא שהיא הוצאה מרובה ורגילות הוא לפדותן בסך גדול דאיכא למימר דלצדקה כהאי לא איכוון וכו' עכ"ל. י"ל דר"ל דכדי דמיה איקרי סך גדול נגד הצדקה המתחלקת לעניים שהיא הוצאה מועטת ממש וגם אינו מבואר בדבריו שחייבים לפדותן אלא שכתב שרגילות לפדותן בסך גדול. ע"כ כתבתי מה שנראה לע"ד מצד דין הגמרא והפוסקים: 

אמנם המתקתי סוד ועצה עם החכם השלם התורני האיש משה במהר"ר יהושע יצ"ו ולפי הנראה שאין הצר שוה בנזקי הנער לא במיתתו ולא בכפירתו ולאו דינא קא בעי שהרי גם בדיניהם לא היה לנער זה שום חטא ומשפט מות לפי הנראה ממכתב כתב שזונה מופקרת היא אלא שנתן עיניו בממונכ' בעו"ה ואף אם לא תפדו את הנער אזי יעליל עליכם ממקום אחר כדי להוציא מחשבתו הרעה להוציא ממון מידכם לפועל ואדרבא אם תצילו את עצמכם מידו תבער אש חמתו בכם יותר דוגמא הארי או הזאב הדורס כשהנדר' מציל עצמו מידו ובאם שח"ו שהנער יבא לידי המרת לדת ישמעאלית אזי גם הוא יהיה בעכרכם שהצר זה יסיתנו להוציא דבות רעות ועלילות שקרים ומי יודע עד היכן יגיעו הדברים ח"ו ע"כ אהו' הלא אנשים חכמים ונבונים אתם תשקלו נא במאזני שכליכם הזך הדרך הטוב והנכון לכם לפי הענין ולפי הזמן והמושל וק"ל ובכן ישמרכם אל שדי ויאמר לצרת עמו ישראל די. וישלח לכם ברכה עד בלי די. נאם אהובכם מאיר הצעיר וכו': 

שו"ת מהר"ם מלובלין סימן טז 
========================== 
שלמא בקדמיתא ובתרייתא. לגבר תקיף ורם באורייתא. הוא אהובי האלוף המופלג אשר לו יד ושם בגבורים מוכתר בכתר דאורייתא מהר"ח יצחק יצ"ו ולכל הנלוים ומסתופפים בצלו דמר שלום. על אשר דרשתני כ"ת אסוגייא דגמרא דפ' הבא על יבמתו דאיתא התם בני בנים הרי הן כבנים סבר אביי למימר ברא לברא וברתא לברתא וכ"ש ברא לברתא אבל ברתא לברא לא א"ל לשבת יצרה בעינן והא איכא כו' ומרהיטא דשמעתין ומפירוש התוס' משמע דה"פ וכ"ש ברא לברתא והבן יש לו ג"כ בן דהשתא הוו תרי זכרים אבל ברתא לברא לא אף על פי שיש להבן בן. א"ל רבא וכו' דאפילו כשיש ברתא לברא וברא לברתא נמי מהני ולפי זה שמעינן מיניה בפשיטות דב' זכרי' א' מזכר וא' מנקבה סגי לכ"ע מכח כ"ש והוו עדיפי מברא לברא וברתא לברתא ולמסקנא דרבא סגי אפילו בברתא לברא וברא לברתא מאחר דיש כאן זכר ונקבה אבל ברתא לברא וברת' לברתא דהיינו שני נקבות לא סגי לכ"ע אפי' למסקנא דרבא ובעל ת"ה סי' רס"ב פירש הסוגיא בדעת רחוקה כדי שתתיישב ג"כ ע"פ דעת הרמב"ם פ' ט"ו דהל' אישות שכתב וז"ל בני בנים הרי הן כבנים בד"א כשהיו בני הבנים זכר ונקבה והיו באין מזכר ונקבה. אף על פי שהזכר בן  בתו והנקבה בת בנו הואיל והם משני בניו הן באים וכו'. ובעל ת"ה הבין מדברי הרמב"ם דס"ל דב' זכרים לא סגי אף על פי שבאין מזכר ונקבה וע"כ הוצרך לפרש סוגייא דגמרא  באופן שיתישבו דברי הרמב"ם כמבואר שם בדבריו ותמה כ"ת עליו באמרך שהרי הסוגייא מבוארת כפשוטה כנזכר למעלה ולכך נראה בדעת כ"ת שגם הרמב"ם ס"ל דב' זכרים מהני והשמיטו הרמב"ם שלא הוצרך לפרש זה בדבריו כי פשוט הוא מכח הכ"ש המבואר בגמ' אליבא דאביי וק"ו אליבא דרבא דמיקל טפי ולא בא הרמב"ם למעט אלא ב' נקבות. וגדלה עוד תמיהת כ"ת שאם הוא כדבריו לא היה להרב המגיד לסתום ולכתוב על דברי הרמב"ם גם זה מבואר בסוגייא אלא הוה ליה לפרש הסוגייא לדעתו. ועו' הקשה כ"ת על פי' הד"א של ת"ה וכן על דברי הב"י זהו תורף דבריך: 

תשובה והנה לע"ד נ"ל שהאמת אתם דמוכרח הוא שהרמב"ם ס"ל דב' זכרים לא סגי דהכי משמע מלישניה דכתב בד"א כשהיו בני הבנים זכר ונקבה וכו' ואם היה דס"ל דב' זכרים מהני היה לו לכתוב זה בהדיא ואף על פי שאיתא בגמרא אליבא דאביי וכ"ש ברא לברתא אין מדרך הרמב"ם לקצר פרטי הדינים לסמוך אדברי הגמרא מאחר שמצד עצמו אינו ק"ו כ"כ כמו שהקשו התוס' דהא לעיל מזה איתא דב' זכרים אינם חשובים כבן ובת והוצרכו התוס' לדחוק ולומר דהכא שבא מכח מי שפוטרת מפריה ורביה פשיטא דקאי שפיר הבן במקום הבת עכ"ל. וסברא זו אינה פשיטא כ"כ אלא אדרבה דחוקה היא וא"כ לא היה להרמב"ם להשמיט דין זה דב' זכרים. אלא ודאי ס"ל דבני הבנים צריכים להיות דוקא זכר ונקבה ולא באופן אחר ולכך היה מוכרח בעל ת"ה ליישב הסוגיא ע"פ סברתו אלא שהדרך הראשון שכתב בעל ת"ה באמת הוא רחוק מהדעת. אמנם הדרך השני אינו נראה כ"כ רחוק שהרי הוא מפרש ג"כ סוגייתיה דשמעתא כפשוט' כנזכר למעלה אלא שהוסיף לומר דהרמב"ם ס"ל דלמסקנא דרבא דתלי טעמא דהא איכא שבת א"כ בעינן זכר ונקבה וזה מתיישב קצת על הדעת. ומה שהקשה כ"ת על זה דהא הגמרא ס"ל לעיל מזה דשבת משמע שבת כל דהו גבי הא דאמר רבא מ"מ דר' נתן אליבא דב"ה דבריתא דאמרי או זכר או נקבה שנאמר לא תהו בראה לשבת יצרה והא עבד ליה שבת א"כ משמע דשבת כל דהו משמע ולהקל אתא וכן משמע הכא במאי דקאמר סבר אביי למימר וכו' עד אבל ברתא לברא לא א"ל רבא לשבת יצרה בעינן והא איכא אם כן משמע בכל דוכתי דשבת להקל אתא. נ"ל דאין זה כ"כ קושיא דע"כ דהא דאמר רבא הכא לשבת יצרה בעינן והאיכא אינו ר"ל שבת כל דהו דהא עכ"פ כב"ה דמתני' ק"ל דבעי זכר ונקבה ויליף מבריאתו של עולם כדאיתא לעיל מזה ובלתי ספק דב"ה ס"ל דהא דכתיב לשבת יצרה היינו זכר ונקבה כדהוה בבריאתו של עולם וזאת היתה ג"כ כוונתו של רבא במאי דקאמר לשבת יצרה בעינן והא איכא ר"ל זכר ונקבה כבריאתו של עולם והא איכא דכיון שיש כאן זכר ונקבה מה לי אם הזכר מהזכר והנקבה מהנקבה או בהפוך אבל עכ"פ זכר ונקיבה בעינן והביאו להרמב"ם לסברא זו משום דנראה בעיניו דהאי כ"ש דקאמר אביי וכ"ש ברא לברתא ק"ו גרוע היא כמו שהקשו התוס' דלעיל ס"ל דאין ב' זכרים חשובים כבן ובת ושינויי' דתוס' סברא חלושה היא ולכך ס"ל להרמב"ם הא דקאמר אביי כ"ש ברא לברתא דמשמע מיניה דב' זכרים סגי היינו לפי סברתו של אביי דלא אזלינן בתר השתא לחוד אלא היה סובר שהטעם תלוי באם אינו מגרע כח הראשון שבא ממנו ולכך היה אביי סבר למימר דוקא ברא לברא וברתא לברתא אבל ברתא לברא וברא לברתא לא משום דהבת הבא מכח הבן מגרעת כח הבן ולפי סברא זו היה אומר וכ"ש ברא לברתא דהא השתא בתוס' כח הבת וכח הבן נשאר בחזקתו הראשונה ואף על גב דהוו ב' זכרים ס"ל מאחר שבא מכח מי שפוטרתו  מפריה ורביה הוה ס"ל דפשיטא דקאי שפיר הבן במקום הבת כשנוייא דתוס' אבל לפי סברתו דרבא דאמ' לשבת יצרה בעינן והאיכא ורצונו לומר דלא תלוי הטעם במה שבאו מכח בן ובת אלא הכל תלוי בהשתא אי איכא השתא שבת ר"ל זכר ונקבה כבריאותו של עולם לא משגיחים מכח מי באו אלא אפי' ברתא לברא וברא לברתא סגי א"כ עכ"פ צריך להיות זכר ונקבה אבל ב' זכרים לא הואיל ואין כבריאותו של עולם דשני זכרים לא חשיבי כבן ובת ולא מועיל לן כלום מה שבאו מכח מי שפוטרתו מפריה ורביה דהא לפי סברת רבא הכל תלוי בה השתא כן נ"ל סברת הרמב"ם לפי דעת בעל ת"ה ונכון הוא וק"ל. ולפי זה הדין הוא עם ה"ה שסתם דבריו וכתב סתמא גם זה מבואר בסוגי'. גם מה שכתב הב"י על דברי הטור לפי גרסת הספרים שהיו לפניו ונראה דה"ה אם הניח כל אחד מהם בת וכו' אין להרחיק סברא זאת שהרי גם השלטי גבורים כתב ביבמות דף תכ"ט בדפוס ישן וז"ל ובני בנים הרי הן כבנים ובת בנו שמת הרי היא במקום בנו וכ"ש בן בתו שמתה שהיא במקום בתו. ומ"מ צריך שיוליד הוא תחלה זכר ונקבה ואף על פי שמתו ונשארו להם ב' בנות אחת מזה ואחת מזה  קיים פריה ורביה כמבואר בקונט' עכ"ל. וע"כ צ"ל דהם מפרשים אבל ברתא לברא לא ר"ל שיש להבן בת ולהבת יש ג"כ בת לא ואתי רבא ומסיק לשבת יצרה בעינן והאיכא ואפי' שתי בנות סגי כיון דאתו מזכר ונקבה שהוליד מתחלה אף על גב שמתו. ואין צריך לפנים: 

שו"ת מהר"ם מלובלין סימן יז 
========================== 
ועל דבר החלב שנחלב בשבת וחלו הב' ימים טובים של שבועות אחר השבת נ"ל דבר פשוט הוא דמדינא אין לאסור אותה בי"ט הב' דאפי' את"ל דחלב נקרא נולד כמו ביצה הא פסק הב"י סי' תקי"ג דאם נולדה בשבת וחלו שני י"ט אחר השבת מותר בי"ט שני דאין כאן איסור הכנה ממ"נ דבין הראשון קודש או חול ביום השני לא שייך איסור הכנה והשיג ארבינו ירוחם דמשמע מדבריו לאיסור יע"ש. ואין לדמות זה לעכו"ם שהבי' דורון לישראל דבר שיש במינו במחובר או מחוסר צידה דאנן נוהגין כר"ת דאיסורו עד מוצאי י"ט שני בכדי שיעשו ובי"ט אחר השבת או בהפוך גם רש"י מודה דאסור משום הכנה ואם חל י"ט ביום חמישי וששי והובאו ביום ראשון פליגי בה הגאונים בעל העיטור סבר שאסורים עד מוצאי שבת בכדי שיעשו והר"י מפרי"ש התירם בליל שבת ומשמע דה"ה אם חלו השני י"ט אחר השבת ביום אחד וביום שני דאסור לבעל העיטור עד מוצאי י"ט שני וא"כ בנ"ד נמי תיאסר החלב עד מוצאי י"ט שני מ"מ נראה דאין להחמיר כ"כ דהאי פלוגתא דב"ה והר"י מפרי"ש אינה שייכא לפי' רש"י דס"ל דמותר בכדי שיעשו בליל י"ט שני ובי"ט שחל אחר השבת או קודם השבת אין שייך לאוסרם כ"א בשני ולא ביום ג' ולא פליגי אלא לפי' ר"ת דפירש הטעם דכדי שיעשו גזירה שלא יאמר לעכו"ם להביא בי"ט כדי שיאכל לערב מיד ולכך צריך להמתין עד כדי שיעשו לערב שני משום שמא יאמר לא"י להביא בי"ט ראשון כדי שיאכל בי"ט שני. ואליביה פליגי בעל העיטור והר"י מפרי"ש אם שייך לגזור גם ליום ג' משום שמא יאמר וכו' כמבואר בדברי ב"י סימן תקט"ו וא"כ נ"ל דזה הטעם לא שייך גבי חלב דהא ק"ל דאפילו בשבת מותר לומר לא"י לחלוב בהמתו וכן פסק הטור סי' ש"ה אלא שכתב שהחלב אסור משום משקין שזבו שהוא גזרה דרבנן משום סחיטה ואף על גב דכתב שם  בשם ר' יונה ומהרר"י שצריך לקנותו מן העו"ג בדבר מועט שלא יהא נראה כחולב לצורך ישראל מ"מ לא שייך למגזר ביה משום שמא יאמר לעכו"ם וכו' כיון דבלאו הכי מותר לחלוב מחמת איזה טעם שיהיה ואם כן אפי' את"ל דאנן ק"ל כשהעז אינה עומדת לאכילה הוי החלב נולד גמור לא שייך לאוסרה בשום פנים אלא שאני נוהג שלא להתיר משום חומרא שלא לחלוק בין י"ט ראשון לשני. ויש בידי עוד להביא ראיות והוכחות אלא שבאפס הפנאי לא אוכל להאריך. כל הנ"ל כתבתי לע"ד ושאלתי ובקשתי שבכ"ז שיבאו ליד כ"ת איזה דברי שאלות ותשובות כאלה וכיוצא אל תסתירו פניכם ממני כי ששון לבי המה להשיב לשואלי דבר ובזה אפסיק ואומר שלום מאדון השלום וממני אהובך מאיר הצעיר בן מהר"ר גדליה זלה"ה חתן המלך הגאון מהררי"ץ כ"ץ זלה"ה: 

שו"ת מהר"ם מלובלין סימן יח 
========================== 
לדזיו ליה כבר בתי' שלום אהובי מחותני האלוף התורני הר"ר משה יצ"ו ולכל המסתופפים בצל מעלתו שלום הגם שאני טרוד כעת בעסקי הזמניית ושמעתתא בעי צלותא מ"מ לאהבת כ"ת נתעוררתי להשיב על שאלתך שהקשית לשאול בדברי ר"י אלפסי דכתובות פ' האשה שנפלו בסופו שהניח ה' בבות במשנתינו וכתב וז"ל והבבא הב' והד' הם ממש זה הפוך זה דבבבא הב' הניח שהנכסים שנפלו לה משנתארסה לכתחילה לא תמכור ואם מכר' ונתנה קיים ובד' אמר שאם נפלו לה משנתארסה ונשאה שמוכרת לכתחלה וכו'. והקשה מכולם שכתב בסוף הסוגיא וז"ל ודייקינן מינה לר' חנינא בן עקביא אם עד שלא נשאת ונשאת לא תמכור לכתחילה אלמא עד שלא נשאה מוכרת לכתחילה והיכי קאי ר' חנינא כב"ש וכו'. יותר ויותר ה"ל להקשות לר"י דלדידיה אף לאחר שנשאה מוכרת לכתחלה וכו' לענין כוונתינו: 

והנה אשיב בקצרה שדבר פשוט הוא שמה שכתב ר' אלפסי הני בבות אין כוונתו בזה לומר שהם פסקי הלכות הן כדי שיקשה עליו שבבא הד' סותר מה שפסק בבבא הב' אלא כוונתו לומר שמשנתינו נחלקה לה' בבות ולפר' משנתינו נתכוון והבבא הב' היא מחלוקת ב"ש וב"ה אלא שהרי"ף לא כתב אלא סברת ב"ה שב"ש במקום ב"ה אינו משנה והבבא הרביעית היא סברת ר"ג שבמשנתינו וס"ל להרי"ף שלר"ג מוכרת לכתחילה וא"כ כאן מקום להקשות במה שהבבא הב' והד' הם זה הפוך זה דמי שאמר זה לא אמר זה אלא שלפי זה עדיין יש להקשו' ור"ג היכי עביד כב"ש דהא לב"ה אפי' במוכרת באירוסין לכתחלה לא תמכור. אבל קושיא זו אינה קושיא מחודשת בדברי הרי"ף שכבר הקשו אותה התוס' על פרש"י לרב זביד דמגיה המשנה בדברי ר"ג ואמר תני ומוכר' ונותנת וקיים וא"כ בין לר' יהודה ובין לר' חנינא בן עקביא לשניהם מוכרת לכתחלה. א"כ פלוגתא דב"ש וב"ה מי שנאה. ולגירסת ר"ח שכתבו התוס' שגורס במתני' מוכרת ונותנת לרב פפא דלא מגיה מתניתין ומתני' היא ר' יהודה אליבא דר"ג ופריך בגמ' ור' יהודה כב"ש ומשני דלר' יהודה לא נחלקו ב"ש וב"ה בדבר זה וא"כ אף בלא דברי הרי"ף בין לפירש"י לרב זביד ובין לפי' ר"ח לרב פפא על כרחנו צריכים אנו לומר בבא זו דמתניתין דקתני עד שלא נשאה ונשאת ר"ג אומר וכו' לא אתיא כב"ה דרישא דאמרי לא תמכור. אלא דלפי גרסת ר"ח איכא למימר דפלוגתא דב"ש וב"ה דרישא רבי חנינא בן עקביא שנאה אבל מ"מ האי בבא דמתני' דעד שלא נשאה ונשאת דאתיא כר' יהודה אליבא דר"ג לא ס"ל האי פלוגתא דב"ש וב"ה דרישא וא"כ לא נתחדש בזה שום חידוש קושיא על הרי"ף. ועוד יתבאר בסמוך סברת הרי"ף בזה בישוב קושיא השנייה וקושיא הב' שהקשה כ"ת על הרי"ף שכתב ודייקינן מינה לר' חנינא וכו' יותר ויותר ה"ל להקשות לר' יהודה וכו' עדיפא מינה היה לך לאקשויי' דלפי פירושו שלסברת הרי"ף למסקנא דשמעתי' אתיא פלוגתא דב"ש וב"ה דמתניתין דלא כמאן דלרבי יהודה אפילו בעד שלא נשאת ונשאת מוכרת לכתחילה וכ"ש במוכרת עד שלא נשאת וא"כ לא אתיא כב"ה ומוכרח לומר דלא נחלקו ב"ש וב"ה בדבר זה ולר' חנינא בן עקביא ג"כ בגמ' דאמר דלא נחלקו ב"ש וב"ה בדבר זה וא"כ פלוגתא דב"ש וב"ה מי שנאה ועוד טפי ה"ל להגמרא למיפרש לפי' של הרי"ף לרב זביד דמגיה הברייתא אם מכרה וכו' ופי' הוא דר"ל אפי' לכתחלה וא"כ לכ"ע אפי' בעד שלא נשאת ונשאת מוכרת לכתחילה בין לר' יהודה ובין לר' חנינא וא"כ שבקי ב"ה ועבדי כב"ש וליכא לשנויי דאמרי דלא נחלקו ב"ש וב"ה בדבר זה דא"כ פלוגתא דב"ש וב"ה דמתני' מי שנאה. הגם שכל הקושיות הללו נכללות במה שהקשו התוס' ג"כ על פי' רש"י ואין בזה שום התחדשות בפירושו של הרי"ף ולא נצטרך לישב טפי לפירוש של הרי"ף מלפרש"י מ"מ קבלתי ממ"ו חמי הגאון מהררי"ץ כ"ץ זצוק"ל שיש בכל קושיות הללו קצת ישוב' לפירושו של הרי"ף מה שאין כן לפרש"י והוא זה דהרי"ף ז"ל ס"ל דלפי שינוייא דרב זביד בין לר' יהודה ובין לר' חנינא וכן לרב פפא אליבא דר' יהודה דס"ל לר"ג דאפי' בעד שלא נשאת ונשאת מוכרת לכתחלה. לא אתי ר"ג לא כב"ה ולא כב"ש משום דעד כאן לא אמרי ב"ש דמוכרת לכתחלה אלא דוקא במוכרת באירוסין קודם שנשאת אבל בנפלו לה עד שלא נשאת ונשאת ומוכרת לאחר נשואין אפי' ב"ש מודו דלא תמכור לכתחלה. וא"כ ליכא למפרש לדידהו דר"ג שביק ב"ה ועביד כב"ש דהא כב"ש נמי לא אתיא וע"כ מוכרחים אנו לומר דר"ג ידע שפי' דב"ש וב"ה פליגי בדבר זה אלא שהוא סברא דנפשיה קאמר שלא כדברי זה ולא כדברי זה. ואין כ"כ מן התימא דבכמה משניות מצינו כן אבל לרב פפא דאמר דר' חנינא אליבא דר"ג ס"ל דעד שלא נשאת ונשא' לא תמכור לכתחלה ודייקינן מינה אלמא דעד שלא תנשא מוכרת אפילו לכתחלה דהיינו ממש כסברת ב"ש דס"ל דבמוכרת באירוסין מוכרת לכתחלה אבל לא לאחר שנשאת ולכן פריך עליו שפיר וכי שביק ב"ה ועביד כב"ש והוצרך לשנויא דלא נחלקו ב"ש וב"ה בדבר זה וק"ל. ומעתה נתבאר הכל. אלא שעדיין יש לדקדק בדברי הרי"ף הגם שלא נתעורר כ"ת על זה במכתבך שלפי לשון הרי"ף שכתב כאן בברייתא דר' יהודה שכתב וז"ל ת"ש דתניא א"ר יהודה אמרו לפני ר"ג הואיל והארוסה אשתו וכו' עד אמר להן אף זו שנפלו לה משנתארסה לכתחלה לא תמכור וכו' מבואר בהדיא מדבריו שר"ג השיב דבנפלו לה משנתארסה לכתחלה לא תמכור ולעיל מזה כתב בבא ד' שאם נפלו לה נכסים כשהיא ארוסה ואח"כ ניסת קאמר ר"ג שאם מכרה ונתנה קיים ופירושו שר"ל שמוכרה לכתחלה וסברת ר"ג דמתני' הוא אליבא דר' יהודה וכן לקמן בסמוך מבואר בדבריו בהדיא דבין לרב זביד ובין לרב פפא אליבא דר' יהודה ס"ל לר"ג דאפי' בנפלו לה עד שלא נשאת ונשאת מוכרת לכתחלה וא"כ הוא סותר למה שכתב כאן בפירוש' דברייתא אלא שנ"ל שהגרסא הנכונה בדברי הרי"ף כאן בפירוש הברייתא כן צ"ל אלא אף זו שנפלו לה משנתארסה אם מכרה ונתנה קיים וכו' וכבר פי' הרי"ף לעיל מזה דכל היכא דקתני אם מכרה ונתנה הוי פירושו שמוכרת לכתחלה ובלאו הכי צ"ל שחילוף נוסחאות יש כאן דהא דברי הרי"ף שבכאן בפי' הבריי' אינו מכוון עם פי' הבריי' זו שכתב בריש פ' זה תניא ר' יודא אומ' וכו' אין להאריך יותר שהרי לענין דינא אין נפקותא בכל פירושים הללו דהא כבר פסק הרי"ף בריש פרקין כרב ושמואל. וזולת זה אם יתחדשו אצליכם עוד שאלות בדינים והוראות הנני מוכן להשיב לכל שואל כי באלה חפצתי. נאם מאיר הצעיר וכו': 

שו"ת מהר"ם מלובלין סימן יט 
========================== 
דולה מי' מבארו' עמוקים. מפרק הרים ומקים. בתורה וחוקים. אהובי מחותני ר"ג ור"מ האלוף המרומם מוהר"ר אבא סג"ל י"ץ וע"ש כל המסתופפים בצל מעלתו שלום. ע"ד אשר דרשתני ושאלתני אם שמין טבעת של קידושין לאשה בכתובתה ונפלאת על מהרמ"א שכתב בהגהותיו בא"ה סי' נ שבנשואה הקדושין חוזרים מאין יש לו זה כי הוא נגד הסוגי' דפ' מי שמת דף קמ"ה והארכת מענית דברים לבאר זה: 

תשובה דע אהובי כי מהרמ"א ז"ל העתיק הגה"ה זו מתשובת מהרי"ל סי' ס"א וז"ל שם והא דפסיק פ' מי שמת מוהר הדרי קדושין לא הדרי קבלתי מפי מורי ז"ל היינו בארוסה אבל בנשואה קדושין נמי הדרי. וכן ראיתיו דן הלכה למעשה אף כי קצת מגמגמין עליו מיש ראיות אין משיבין את הארי כו' ובתר רישא גופא אזלינן עכ"ל. ובמיתה מיירי שם ולא בגרושין יעויין משם וא"כ והואיל וכבר הורה זקן ואמר שקבלה בידו נקבל אך מ"מ צריך ליתן טעם לסברה זו שהיא סברא הפוכה לפי המושכל ראשון שמן האירוסין לא יהיו הקדושין חוזרין ומן נשואין יהיו הקדושין חוזרין וגם היא נגד סוגייתא דשמעתתא דפ' מי שמת ד' קמ"ה יעויין שם: 

ואחשוב כי בעל סברא זו הוקשה לו דאית' התם בתחילת הסוגיא דפליגי תנאי בקדושין אי נתנו לטבועי' אי לא נתנו לטבועי' ובמסקנא קאמר אמר רב פפא הלכתא בין שמת הוא בין שמתה היא הדר ביה היא מוהר הדרי קדושין לא הדרי הדר בה איהי אפי' קדושין נמי הדרי אמימר אמר קדושין לא הדרי גזירה שמא יאמרו קדושים תופסים באחות' וק' במאי פליגי הני אמוראי ומנין לו לאמימר להוציא סברא זו מלבו למימר דאפילו הדרי היא קדושי' לא הדרי מטעם דגזרינן שמא יאמרו קדושי' תופסים באחותה ומנין לו לחדש גזירה במאי שלא דברו בה התנאים דעד כאן לא פליגי אלא במתה היא ובקדושין אם נתנו לטבועים או לא אבל הדרא היא לא מצינו דפליגי ביה אלא ודאי בהא פליגי דרב פפא סבר דטעמא דמ"ד דס"ל דקדושי' אינן חוזרין הוא מטעם דכל מי שמקדש בהאי הנאה דמתרצית ליה ומקנה ליה נפשה גמר איהו נמי בליביה ויהיב לה הני קדושי' במתנה גמורה לטבועים שאפי' תמות ולא יזכה לישאנה יהיו אבודין ולא יחזרו לו אבל בהדרא היא ליכא למ"ד שיאמר דלא יחזרו כי על תנאי שתהדר לא הקנה לה הקדושי' אפי' למ"ד לטבועים נתנו ולכך פסק הלכתא אפילו במתה היא קדושין לא הדרי דהלכתא כמ"ד לטבועי' נתנו אבל בהדרא היא אפי' קדושין נמי הדרי ואמימר ס"ל דלאו היינו טעמא דמ"ד דס"ל אינן חוזרים אלא טעמא הוא דלהכי ס"ל דאינן חוזרים משום דאי הדרי גזרו שמא יאמרו קדושי טעות היו ולכך חזרו. ויאמרו קדושיה תופסיה באחותה או באמה ושאר קרובותיה ואף במת הוא שייך האי טעות דאי קדושין חוזרין יאמרו קדושי טעות היו וקדושי אחיו תופסים בה אפי' שלא במקום יבום או בקרובותיה ולא צריכינן השתא לאמימ' לטעמא דתן לי בעלי ואשמח בו. ומ"ד חוזרין לא ס"ל גזירה שמא יאמרו וכו' ובהא פליגי התנאים לאמימר דמר סבר גזרינן שמא יאמרו וכו' ומר סבר לא גזרינן. ולכך פסק אמימר דאפי' בהדרא היא קדושין לא הדרי מטעם גזירה זו ופסקו הפוסקים דהלכתא כאמימר. וזה הטעם לא שייך לומר בנשואה שמא יאמרו קדושי טעות היו הכל יודעין דבנשואים ליכא טענת טעות דאפי' בקדשה על תנאי וכנסה סתם פליגי רב ושמואל פרק המדיר וס"ל לרב דק"ל כוותיה באיסורי דצריכא גט או מטעם כיון שכנסה סתם אחולי אחליה לתנאיה או מטעם שאין אדם עושה בעילתו בעילת זנות. ועוד אמרינן בנמצאו בה מומין ונכנסה לרשות הבעל חזקה אין אדם שותה בכוס אלא א"כ בודקו והאי ראה ונתפייס הוא הלכך ליכא טענת קידושי טעות בנשואים ועכ"פ מילתא דלא שכיחא היא שיטעון טוען קידושי טעות אחר נשואין ולכך ליכא למגזר בנשואין גזירה שמא יאמרו קדושין תופסים באחותה ולכך ס"ל לתשובה הנזכר דבנשואין לכ"ע לא נתנו הקדושין לטבועים דאפי' למ"ד דאית ליה אין חוזרין אינו אלא מטעם שלא יאמרו קידושי טעות היו ובנשואין לא שייך סברא זו כך היא סברת אמימר דק"ל כוותיה כמו שפסקו כל הפוסקים ולכך פסק בתשובה הנ"ל דבנשואים הקדושין חוזרים כן נראה לישב סברת התשובה הנזכרת: 

אלא שלפי סברא זו יקשה עדיין הא משמע בסוגיא דשמעתתא דאפילו למ"ד לא נתנו לטבועים מודה דבמת הוא אין חוזרים הקדושין מטעם דתן לי בעלי ואשמח בו. וכ"ש למ"ד לטבועים נתנו וכדמשני לעיל מיניה לעולם דכ"ע יכולה שתאמר תנו בעלי ואשמח בו וכו' וזה הטעם שייך נמי בנשואין ואם כן יש להקשות על מהרמ"א בעל הג"ה זו דדלמא הא דכתב בתשובת מהרי"ל שקבלה בידו שבנשואין קדושין נמי הדרי היינו במתה היא והוא בחיים או שמת אחר כך ובמקום שתקנת הקהלה להחזיר הנדוניא ואין הבעל יורשה דבענין זה איירי שם אותה התשובה אבל במת הוא והיא בחיים אפילו בנשואה לא הדרי קדושין אף על גב דלא שייך טעמא שמא יאמרו קדושין תופסין וכו' בנשואה מכל מקום אין חוזרין הקדושין מטעם שתאמר תנו לי בעלי וכו': 

אבל יש ליישב דעל כרחך התשובה הנזכרת ס"ל דלמסקנא דשמעתין דאסיק אמימר לא ס"ל הכי אלא ס"ל דלמ"ד אין חוזרים אין חילוק בין מת הוא ובין מתה היא או הדרא היא בכל ענין הוי הטעם דאין חוזרין מטעם גזירה שמא יאמרו קידושי טעות היו דבמת הוא נמי שייך גזירה כדלעיל ולא ס"ל כלל טעמא דתנו לי בעלי וכו' משום דלעולם הקדושין חוזרים אם לא במקום ששייך גזירה שלא יאמרו קדושין תופסין כו' אבל במקום דלא שייך גזירה זו אפילו היכי שיש לה טענה למטען שיהיו הקדושין שלה כמו במת בעלה אפ"ה הקדושין חוזרין דאל"כ במתה היא נמי בנשואה אף על פי שלא שייכא גזירה שלא  יאמרו קדושין תופסין וכו' מכל מקום יש לה סברא וטענה טובה שלא יחזרו הקדושין משום דבשלמא מתה באירוסין יכול לומר דעל מנת שתמות באירוסין עד שלא אשמח בה לא נתתי לה הקדושין אבל במתה מן הנשואין הא כבר שמחה עמו כמה שנים למה יהיו הקדושין חוזרין אלא ודאי אותה התשובה ס"ל ששום קדושין אין נחלטין לה לגמרי אלא במקום ששייך גזירה דשמא יאמרו קדושין תופסים כו' ואם כן ליכא לחלק בין מתה היא או מת הוא בנשואה וכיון שאותה התשובה פסק הלכה למעשה שיהיו הקדושין חוזרין בנשואה במתה היא ה"ה במת הוא שאין סברא לחלק ביניהם לפי סברת התשובה הנזכר אלא בכל מקום חוזרין אם לא באירוסין מטעם גזירה. ומ"ד חוזרין לית ליה גזירה זו וס"ל גם כן דאין חלוק בין מת הוא בין מתה היא בכל ענין הקדושין חוזרין כך נראה סברת התשובה. ואף על גב דסוגיא דשמעתתא לא משמע הכי אפשר שלזה נתכוין במה שכתב שם בתשובה הנ"ל. אף כי קצת מגמגמין עליו מיש ראיות אין משיבין את האר"י וכו'. ולולי שמוביל כתבי נחוץ לדרכו הייתי מאריך יותר בראיות וסברות ונימוקים לאמת דברי וסברות שכתבתי רק שאין העת להאריך ובנחיצה הרבה כתבתי דברים מעטים. ומה שבקשת ממני להודיעך מנהג הקהלות להלכה למעשה בדין זה דע אהו' שפה ק"ק לובלין אין נוהגין להוציא מסך הכתובה הטבעת של הקדושין רק שמין לה טבעת של קדושין ושאר תכשיטים בכלל בסך כתובתה. וכן נהגתי כמדומה לי כשהיותי אב"ד בק"ק קראקא אבל שמעתי שבק"ק פוזנא נוהגים שנותנין לה הטבעת של קדושין לבד הכתובה. כה דברי מחות"נך אהו"בך נאמן דורש שלום כ"ת הטרוד בטרדת לימוד הישיבה המפוארה והחשובה כה יוסיף ה' וכו'. נאם מאיר בן מהר"ר גדלי' זלה"ה וכו': 

שו"ת מהר"ם מלובלין סימן כ 
========================= 
דין אב"א למלכ"א. אהו' מחותני האלוף התורני ר"ג ר"מ מהר"ר אבא הלוי יצ"ו וכאל"ש. ע"ד השאלה אשר שאל כ"ת מאתי לחוות דעתי בענין דבר שנתחמץ בתוך הפסח בי"ט אי שרי לשורפו מטעם מתוך שהותרה הבערה לצורך הותרה נמי שלא לצורך ולא יועיל כפיית כלי עד ח"ה כיון שלא בטלו קודם זמן איסורו דהא השתא הוא דנעשה חמץ ולאחר זמן איסורו לא שייך ביטול ושדעתך נוטה להתיר לשרוף ותמהת על דברי התוספות דכתובות דף ז' דמשמע מדבריהם לאסור לשרוף אפילו בלא ביטל: 

תשובה אהו' מחלוקת ישנה היא בין הקדמונים כתבם הטור א"ח סימו תמ"ו שסברת י"א דבי"ט אסור לטלטלו להוציאו אפילו בלא בטלו שיש איסור דאורייתא אפ"ה לא יוציאנו כיון שאינו יכול לבערו כדינו דהיינו בשריפה לר"י. ומפרשי ההיא דרב יהודה פרק קמא דפסחים דאמר מצא חמץ בביתו בי"ט כופה עליו כלי איירי אפילו בלא בטלו. ודעת הי"א היא דעת התוספות דכתובות שלא התירו לשורפן מטעם מתוך וכו'. ואחיו הר"ר יחיאל כתב שיכול לשורפו בי"ט כיון שיש קצת מצוה בשריפתו אמרינן מתוך כו' ודעתו ז"ל דההיא דרב יהודא דוקא בבטלו בי"ט כבר כתב הרב המגיד ושאר מפרשים שמדברי הרמב"ם פרק ג' מהלכות חמץ ומצה משמע לאיסור כדעת הי"א אפילו בלא בטלו וכן משמע שם מדבריו בהדיא במעט עיון. גם הרי"ף והרא"ש סתמו דבריהם וכתבו ההיא מימרא דרב יהודה המוציא חמץ בביתו בי"ט כופה עליו כלי סתמא ולא חלקו בין בטלו ובין לא בטלו. ומה שתמהת כ"ת על דברי התוספות שכתבו פרק קמא דכתובות דף הנזכר ד"ה מתוך וכו' וז"ל ומצא חמץ בתוך ביתו דאמרינן פרק קמא דפסחים דכופה עליו כלי ולא שרינן לשורפו משום מתוך היינו משום שאסור לשורפו מדרבנן משום מוקצה דאסור לטלטלו אבל אין לומר דאיירי כשבטלו דמ"מ מדרבנן מצוה לשורפו והוי צורך היום דבמצוה דרבנן נמי שרינן היכי דאיכא למימר מתוך וכתב ע"ז כ"ת וז"ל לא הבנתי דבריהם משום טלטול דרבנן יהא עובר בבל יראה וכבר הקשו הגהות מיימון על דברי הרמב"ם יבערנו במקומו ולדברי התוספות באי לא בטלו איירי לא יתורץ יבערנו במקומו. ומהרמא"י בהגהותיו ובש"ע כתב גם במקומו אסור לשורפו לא ידעתי מנין לו זה ואולי בבטלו מיירי מ"מ דברי התוספות קשה להבינם. ועוד יש לדקדק לדבריהם מהא דאמר רבא פרק קמא דפסחים על ברייתא דקתני התם אך ביום הראשון תשביתו שאור מבתיכם מעי"ט וכו' ר"ע אומר אינו צריך הרי הוא אומר אך ביום הראשון תשביתו שאור מבתיכם. וכתיב כל מלאכה לא תעשו. ומצינו להבערה שהיא אב מלאכה. ופי' רש"י שהיא אב מלאכה וזו הבערה שלא לצורך היא והכתוב אסר מלאכה בי"ט הלכך האי ראשון בי"ד קאמר ואמר רבא ש"מ מדר"ע תלת ש"מ אין ביעור חמץ אלא שריפה. וש"מ הבערה לחלק יצאת. וש"מ לא אמרינן מתוך שהותרה הבערה לצורך הותרה נמי שלא לצורך ואי כדבריהם דלא מקרי לצורך כיון שהוא אסור לטלטלו מדרבנן אפילו אם יעבור לאו דאורייתא איך יכול רבא למידק מדר"ע דלא אמרינן מתוך וכו' דלמא בעלמא אמרינן מתוך והכא משום דאסור לטלטלו לא אמרינן מתוך כל אלה דבריך: 

ועתה אשיב עליהם על ראשון ראשון מה שתמהת משום טלטול דרבנן יהא עובר בבל יראה עד כאן לשונך. בסגנון זה כתב גם כן הכל בו על ההיא דרב יהודא וז"ל מיירי שבטל קודם זמן איסורו שאם לא כן מוטב שידחה איסור טלטול דרבנן ולא ידחה בל יראה ובל ימצא והרמב"ם ז"ל אוקמוה בשלא ביטל ואין הכל מודים לו עכ"ל. ולי נראה דאין מזה תפיסה על התוספות ולא על דברי הרמב"ם ז"ל והגע לעצמך וכי נעלם זה מהם שמוטב לדחות איסור דרבנן מאיסור לאו דאורייתא והלא מאורי של עולם המה אשר באורם נראה אור אלא שהם ס"ל דזה מקרי שב ואל תעשה וחכמים העמידו דבריהם בשב ואל תעשה ואפילו לעקור דבר מן התורה כדאשכחן גבי תקיעת שופר של ראש השנה שחל בשבת וגבי לולב ואתרוג של חג ודומיהם. וכן כתבו התוספות פרק קמא דביצה דף ח' ע"ב ד"ה תני ר' חייא כו' דשב ואל תעשה יש כח ביד חכמים אפילו לעקור דבר שהוא מן התורה. ואף על גב דהכא בחמץ בפסח יש כאן לאו דבל יראה ובל ימצא מ"מ אינו עושה מעשה כשאינו מבערו ושב ואל תעשה הוא ואין לוקה עליו וכן כתב הרמב"ם בהדיא בספר מנין המצות שחיבר דף ל"ד מצוה ר' וכן כתב סמ"ג חלק ל"ת מצוה ע"ח וז"ל המניח חמץ ברשותו כו' עד אינו עובר משום בל יראה ובל ימצא ללקות עליהם אלא אם כן קנה חמץ בפסח או חמצו כדי שיעשה בו עיסה אבל אם היה לו חמץ קודם הפסח ובא הפסח ולא ביערו אלא הניחו ברשותו אף על פי דעבר על ב' לאוין אינו לוקה מן התורה מפני שלא עשה מעשה וכו': 

ומה שכתבת דלפי סברת התוספות תקשה יבערנו במקומו י"ל דס"ל כר' יצחק דאמר פרק כירה אין כלי ניטל אלא לדבר הניטל. ולכך כיון דהחמץ בעצמו אסור לטלטל ואסור גם כן לטלטל האש והעצים בשבילו כדי לבערו במקומו. ואף על גב דהרי"ף פרק מי שהחשיך פסק דלא כר' יצחק אלא כרב הונא דפרק כירה דכלי ניטל אפילו לדבר שאינו ניטל וכן הרא"ש פרק כירה לא כתב ההיא דר' יצחק אלא דברי רב הונא לחוד מ"מ י"ל היינו בדבר שיש תורת כלי עליו אבל עצים ואש שאין עליהם תורת כלי לכולא עלמא אין ניטל לצורך דבר שאינו ניטל. וכן חילקו התוספות במסכת ביצה פרק אין צדין דף כ"ח ד"ה רבינא אמר וכו' מידי דהוי אקוץ ברשות הרבים וכו' דשפוד כיון שאין תורת כלי עליו לאחר מלאכתו יש עליו תורת מוקצה אפילו לר' שמעון דלית ליה מוקצה בעלמא וה"ה לדידן אפילו בעצים דנתנו להסקה מכל מקום אין תורת כלי עליהם ויש עליהם דין מוקצה קצת לענין שלא לטלטלם לצורך דבר שאינו ניטל ומה שכתב מהר"מאי בהגהותיו גם במקומו אסור לשורפו. כן משמע מתוך הגהות מיימון דכיון דלדידיה בביטלו אסור לבערו במקומו מכלל דלדברי הרמב"ם אפילו בלא בטלו שהרי כתוב באותה הגה"ה וז"ל וא"ת יבערנו במקומו דהא איתא ליה לרב יהודא מתוך כו' י"ל הכא איירי שבטלו ולא עבר עליו בבל יראה אף אם לא יבערנו ואנן בעינן שתהא הבערה לצורך קצת בשם ריב"א וחולק על העמוד עד כאן לשונו. הרי מבואר בהדיא שלדברי ההג"ה אף במקומו אסור לבערו בבטלו מכלל דלדברי הרמב"ם אפילו בלא בטלו שהרי כתב וחולק על העמוד ר"ל דברי הרמב"ם שמשמע מדבריו דאפילו בלא בטלו אסור לבערו בשום אופן וכן משמע מדלא אשכח רב יהודא תקנתא אלא כפיית כלי והב"י בש"ע סתם דבריו משמע שדעתו לפסוק כדברי הרמב"ם שבכל ענין בין בטלו בין לא בטלו אסור לבערו בי"ט אלא כופה עליו כלי: 

ומה שעלה על דעתך לסתור דברי התוספות ממימרא דרבא דאמר ש"מ מדר"ע תלת וכו' ואי כדבריהם דילמא בעלמא אית להו מתוך והכא משום דאסור לטלטלו לא אמרינן מתוך. תמהני עליך הפלא ופלא הלא ר"ע דאמר לא צריך בא להוכיח שזה שכתוב בתורה אך ביום הראשון תשביתו שאור מבתיכם וגו' דיום ראשון היינו יום י"ד ובא להכריח זה משום דהבערה היא אב מלאכה ואין ביעור חמץ אלא שרפה ואי הוי פי' של יום ראשון יום ראשון של י"ט היאך יהא מותר לבערו בשרפה. הא הוי הבערה שלא לצורך זהו דקדוקו של ר"ע. ואיסור טלטול אינו מן התורה כי אם מדרבנן אם כן שפיר קאמר רבא דמדר"ע נשמע דלא אמרינן מתוך כו' אפילו בעלמא במקום שאינו אסור לטלטל. דהא גבי חמץ נמי לא שייך איסור טלטול מדאורייתא אפ"ה אסר ר"ע לבער החמץ ביום טוב מדאורייתא ומזה הוכיח דיום ראשון הכתוב בתורה הוא יום י"ד ולא שרי ליה מטעם מתוך וכו' ש"מ דלית ליה מתוך וכו' והואיל וכן שנתיישבו דברי התוספות ואנן בכל הדינים אחרי דברי התוספות והמרדכי גרירין ומימיהם תמיד אנו שותים וכ"ש במקום שגם הרמב"ם מסכים לדבריהם כמבואר לעיל וגם הרי"ף והרמב"ם סתמו דבריהם משמע דס"ל דההיא מימרא דרב יהודא דאמר כופה עליו כלי היא כפשוטה בכל ענין בלי שום חילוק על כן אני נוהג להורות בכל פעם שמזדמן לידי ענין חמץ בי"ט של פסח כאשר הוא מצוי ושכיח בקהלות גדולות בכל י"ט של פסח אני מורה תמיד שיכפו עליו כלי עד ח"ה ואז ישרפנו והנלענ"ד כתבתי. נאם מחותנך הטרוד מאיר וכו': 

שו"ת מהר"ם מלובלין סימן כא 
========================== 
הובא אלי מארץ מרחקים ממדינת אשכנז אשר בקצת גלילות ארץ אשכנז נוהגים לפתוח ולבדוק ראשי אוזות הפטומות על ידי הלעטה מחמת חשש שמא ימצא בהן נקב שאירע בהן מחמת הלעטה. והנה מעשה היה באחד ששחט י"ז אווזות פטומות והמשרתת בביתו השליכה הראשים לבדן בלא הוושטין ולא בדקה אותן הראשין וקצת אומרים שעשתה בידיעת ורצון בעל הבית ונפל מחלוקת בין בעלי ההוראה כי קצת חכמים בעלי הוראה אסרו כל אותן האווזות והשומן הנעשה מהן ילמדנו רבינו הדין עם מי: 

תשובה שאלה זו אינה צריכה לפנים דבפרק קמא דחולין איתא התם מנא הא מלתא דאמרו רבנן ז"ל בתר רובא וכו' עד רב אשי אמר אתיא משחיטה עצמה דאמר רחמנא שחוט ואכול וליחוש דלמא במקום נקב קא שחיט אלא לאו משום דאמרינן זיל בתר רובא וכו' ודחי לה התם ודלמא היכי דאפשר אפשר היכי דלא אפשר לא אפשר וכתב רש"י אלא ודאי הלכה למשה מסיני היא הא דסמכינן ארובא אפילו היכי דאפשר וכו'. ואהא סמכינן ולא בדקינן כל י"ח טריפות. ונקובת הריאה משום דשכיח בה ריעותא בדקינן והיכי דאתרמי דאפיק ריאה ולא בדיק מתאכלה דסמכינן אהא ואדרב הונא דאמר נשחטה בחזקת היתר עומדת וכו' וכן כתב הרמב"ם פרק י"ח מהלכות שחיטה מי ששחט בהמה וקודם שבדק הריאה בא כלב ונטל הריאה הרי זו מותרת וכן הרא"ש ובעל העיטור והר"ן והרשב"א כולם הסמיכו לסברת רש"י להכשיר אפילו בריאה היכי דאתרמי דאפרק ולא בדיק כאשר הכל מבואר במקומו יעויין משם. אך שהמרדכי כתב שרבינו יואל נחלק על רש"י בריאה וסבר דלא אזלינן בה בתר רובא ורבינו ברוך בספר התרומה כתב דבגדיים וטלאים יש לסמוך על דברי רש"י וכן הוא בטור י"ד סימן ל"ט והב"י פסק כדברי רש"י והרמב"ם וסיעתו והכשיר וכתב מי שקרע בטן הבהמה ובא כלב ונטלה והלך לו הרי זו מותרת וכו'. ובמדינותינו נוהגים להחמיר כדברי רבינו ברוך ואין אנו מתירים נאבדה הריאה בלא בדיקה כי אם בגדיים וטלאים שאין הסרכות מצויות בהם: 

ועתה נבא לבאר ענין שאלתינו דדבר פשוט הוא דמנהג זה הוא שנוהגים לבדוק הושטין והראשין של אווזות פטומות נשתרבב משום דמדמין זה לריאה שהסרכות מצויות בה ואם כן לא מבעיא לסברת רש"י והרמב"ם וסיעתם דמכשירין אפילו בריאה אם נאבדה קודם בדיקה פשיטא דכ"ש בנ"ד דמותרין האווזות אלא אפילו סברת רבינו ברוך בעל ספר התרומה ורבינו יואל שבמרדכי וסיעתם איכא למימר דגם הם לא החמירו אלא בריאה שיש בה כמה מיני טריפות והכי דייקי לישנא דמרדכי שכתב בשם רבינו יואל וז"ל פרק קמא דחולין ונחלק עליו ר"י הלוי וכתב דלא אזלינן בתר רובא אלא היכי דלא אפשר וכו' והא דרב הונא איכא לתרוצי דלא הקיל אלא בשאר מיני טריפות וכו' אבל ריאה שיש בה כמה מיני טריפות לא עלתה על לבו עד כאן לשונו. הרי שנתן טעם לשבח דהא דהחמיר בריאה אינו אלא משום שיש בה הרבה מיני טרפות. אבל בטרפות פרטי כנ"ד איכא למימר דגם הם מודים דלא מחזקינן איסורא וגדולה מזו פסק הרא"ש וזקינו ראב"ן כעולא דאפילו ישב לה קוץ בושט לא חיישינן שמא הבריא וכל שכן בנ"ד דלא מחזקינן איסורא שמא על ידי הלעטה ניקב הושט או נעקר ויש לדמותו להא דאיתא פ' א"ט יתיב ההוא מרבנן ויתיב וקאמר נמצאת אתמר אבל ישב חיישינן אמר להו רב לא תציתו ליה אלא ישב אתמר אבל נמצאת לא אצטריך ליה לעולא. דכולה חיוי ברייתא קוצי אכלן. ואף על גב שיש לחלק דהתם הבהמה אוכלת מעצמה אבל הכא כשמלעיטים אותה יש לחוש שעל ידי הלעטה ניקב או נקרע הושט כמו שמצוי קצת להיות ולכך מנהג הקהלות לבודקן מכל מקום הסברא נותנת דהיינו דוקא לכתחילה אבל לאסור בדיעבד אם שכחו ולא בדקו אותן לא. כמו שגם במדינותינו נוהגין לבדוק הושטין של אוזות פטומות אבל אם אירע בדיעבד שלא בדקו אותן אין שום מורה שיאסור אותן דלא מחזקינן בהו איסור כ"כ כמו בריאה ופוק חזי דהא במקצת אתרוותא אין בודקין הוושטין כלל. וגם לא נמצא בשום פוסק קדמון כלל ש"מ דלא החזיקו בו הראשונים איסור כמו בריאה שהמנהג בכל תפוצת ישראל לבדוק אותה: 

וכ"ש בנ"ד דמשמע מדברי השאלה שהושטין בעצמן היו בעין והיו יכולים עדיין לבדוק אותן רק שהראשים השליכה המשרתית בלא בדיקה שאין כאן חשש כל כך לכ"ע ואפילו להצריך לבדוק לכתחלה דאין מצוי כאן כלל שינקב או יעקר הוושט למעלה ממקום השחיטה על ידי ההלעטה ועוד דאפילו נעקר הא ק"ל דאינו טרפה אלא כשנעקר רובו ודוקא כשהמיעוט הוא אינו במקום אחד כההיא דפרק א"ט אמר רב נחמן אמר שמואל תורבץ הוושט שניטל כולו מלחי כשר וכדמוקי לה התם לא תימא כולו אלא רובו. ופריך והאמר שמואל תורבץ הוושט ברובו ומשני הא דאקפולי איקפל והא דאפרוק איפרוקי וכדפי' רש"י ז"ל ע"ש. הלכך נראה דאפילו לכתחלה אין צריך בדיקה למעלה ממקום שחיטה דלא מחזקינן בהו איסורא וכן מעולם לא שמענו במדינותינו לבדוק הוושטין למעלה ממקום השחיטה ועל כל פנים אין להחזיק בהן איסור כל כך כמו בריאה של בהמות הגסות רק יש לדמותו כריאה של גדיים וטלאים דלא שייך בהו טרפות כולי האי שאנו נוהגין כספר התרומה להכשיר אם נאבדה קודם בדיקה: 

ובאם שבאו אותן בעלי הוראה האוסרים לאסור הנדון הנשאל מכח מנהג ארצם ותקנתם רחוק הוא שנאמר שהתקנה היתה לאסור אפילו בדיעבד כגון אם נאבדה או הושלכה בשגגה עד שלא בדקו אותם למעלה ממקום שחיטה. הואיל וכן הוא כמו שהוכחנו למעלה שמצד הדין אין כאן חשש איסור כלל ובודאי לא היתה התקנה כי אם להצריך לבדוק לכתחלה או לאסור להעובר בפשיעה אבל בענין אחר אינו אסור בדיעבד ואף על גב שכתב הרא"ש בתשובה כלל ז' סימן א' צבור שהטילו חרם שלא ישחוט אדם זולתי השוחט של הקהל והלך אחד ועבר על החרם ושחט יראה שאסור לאכול משחיטתו הרי שאסור אפילו בדיעבד התם כדמפרש טעמא מפני שהקהל פסלו שחיטת הכל חוץ משחיטת שוחט הקהל בשביל שלא יקפוץ כל אדם וישחוט אף שאינו מומחה ורשאים בני העיר להסיע על קיצתן וכו' לאסור המותר וכו'. וכל מה שאוסרים אסור לכל בני העיר וכו' עכ"ל. דמשמע שמפני כך אסור בדיעבד שהכל נקראו פסולים לשחיטה ועוד דהתם עבר במזיד על החרם כדמסיק התם וז"ל וכל שכן זה שעבר על החרם ושחט ראוי לדמותו למומר לאותו דבר וכו'. ואף על פי שאינו חשוד לאכול דבר אסור מכוער הדבר וראוי לקנסו שלא יאכלו משחיטתו עד כאן לשונו. וכן בדברי רבינו ירוחם נתיב ט"ו סוף חלק א' לא אסר לאכול מאותה שחיטה אלא מטעם דדמי לחשוד לאותו דבר הואיל ועבר על החרם. ואדרבא מכל הלין טעמי משמע דדוקא באותה תקנה של שחיטה וכמעשה שהיה שם דוקא אסור בדיעבד אבל בענין אחר כשמתקנים הצבור שיעשו איזה ענין כך וכך או שלא יעשו כך וכך ולא נתקיימה תקנתם באיזה ענין אינו אסור בדיעבד כאשר הוא מובן מעצמו כנזכר לעיל ואפילו באם כן הוא שלשון תקנת אותה קהלה קדושה דמדינת אשכנז מפורש ומבואר ונתייסד בפי' שהחמירו על עצמם שכל מי שלא יבדוק הראשים של אווזות הפטומות אזי יהיו אסורים באכילה אפילו בדיעבד הן העובר במזיד הן בשוגג מכל מקום אין להם כח לאסור כן על שאר קהלות כדמשמע מלשון תשובת הרא"ש ורבינו ירוחם שהבאתי לעיל שכתבו וכל מה שאסרו אסור לכל בני העיר משמע ולא לעיר אחרת. ואפי' חוץ לתחום העיר מיד הוא מותר כדאיתא בפ' כל הבשר בסורא לא אכלי כחלי בפומבדיתא אכלי כחלי רמא בר תמרי מפומדיתא איקלע לסורא במעלי דיומא כפורי אפקינהו כולי עלמא לכחלינהו שדינהו אזיל איהו נקטינהו אכלינהו אייתוה לקמיה דרב חסדא אמר ליה אמאי תעביד הכי א"ל מאתריה דרב יהודא אנא דאכיל. אמר ליה ולית לך נותנין עליו חומרי המקום שיצא משם וחומרי המקום שהלך לשם אמר לו חוץ לתחום אכלתינהו. וכתב שם המרדכי מכאן נהגו העם שלא לנהוג חומרי המדינה ומנהגה אלא בתוך התחום כמו שעושין תקנות לשום דבר ומחרימין על מי שעבר על תקנתם. ואם יש אדם שעובר על תקנתם חוץ לתחום המדינה לא עבר על החרם שאין תקנתם נוהגת אלא בתוך התחום עד כאן לשונו. אם כן באם כן הוא שהמעשה הנזכר נעשה חוץ לתחום מדינתם אין בכחם לאסור בשום פנים בעולם ומפני שהדבר פשוט האריכות בו בראיות דברי מותר. וגם מפני אפסיית הפנאי וטרדת יומא דשוקא לא יכולתי לירד לעומקא ההלכות הנזכרות לחדש בהן איזו חדושין המועילים להכריח הדין מתוך סוגיא דשמעתתא בדקדוקים כהרגלי תמיד בכל התשובות רק קצרתי לרוב הנחיצה וביחוד שהענין בעצמו אינו צריך עומק כ"כ כאשר כבר שמעתי שהרבה מגדולי המורים קדמוני להתיר הנדון שנשאלנו עליו רק שהמורה האוסר עודנו מחזיק בדבריו לאסור המותר לפי הדין ותורה. על כן אני אומר שאותו המורה. יחוש ליקריה דאורייתא וליקריה דמרא. ואם יכוין לשורה. יתברך מאל גדול ונורא ויזכה לימי הבשורה. עד כה דברתי למען האמת והתורה. נאם מאיר בן מהר"ר גדליה ז"להה וכו': 

שו"ת מהר"ם מלובלין סימן כב 
========================== 
ילמדנו רבינו ראובן שהיה חייב לפריץ אחד בש"ח ואותו ש"ח כולו נכתב בכתב ידו של ראובן הלוה ונכתב על שם אותו פריץ והלך הפריץ למלחמה קודם צאתו בא הפריץ לשמעון לפני כמה בעלי בתים עדים כשרים ואמר לשמעון בפניהם הנה החוב שחייב לי ראובן שזמן הפרעון יהיה בזמן פלוני הרי הוא לך ממני במתנה והרי לך הש"ח שיש לי על ראובן. וקבל שמעון הש"ח מידו. והנה בהגיע זמן הפרעון ולפי משמעות הש"ח בא שמעון עם הש"ח ותבע את ראובן שישלם לו החוב שהדין עמי שחייב אתה לשלם לי שאין זה דין הפורע ש"ח של חבירו. שהרי כתב הב"י בטור ח"ה סימן קכ"ח וז"ל מצאתי כתוב וכו' עד ואפילו למאן דפטר פורע חובו של חבירו ה"מ בבעל חוב ישראל. אבל ב"ח א"י לא שהדבר ידוע שאינו מתפייס אלא בריצוי כסף. וכן פסקו האחרונים בעלי ש"ע. והשיב ראובן הלוה אמת הוא שזהו כתב ידי גם מודה אני שאני חייב זה החוב אבל אתה שמעון מה לך אצלי כי לאו בעל דברים דידי את. מאחר שהש"ח נכתב על שם הפריץ ואין לך שום כח מהפריץ ושמא מצאת זה הש"ח והשיב שמעון מה לך לשאול אחר שום פריץ הרי שטרך גופו בידי אם כן אין הפריץ יכול לחזור עליך כי כאשר תשלם לי אחזיר לך שטרך ואם כן לא יהיה להפריץ שוב לא דין ולא דברים עליך. ועוד מאחר שהש"ח בידי מחוייב אתה לשלם לי בדיניהם בלתי שום כח וכדיניהם ידינו אותי גם כן בדינינו כמו שכתב מהרמ"א בטור ח"מ סימן שס"ט בישראל שהיה חייב להעכו"ם והעכו"ם מכר הש"ח לישראל אחר וכו' וזה פשוט שבדיניהם כל מי שבא בשטר של חבירו מחייבים אותו לשלם ומה שאתה אומר שמא מצאתי השטר חוב הרי עדים כשרים שנתן לי הפריץ השטר חוב במתנה. ואם תרצה לטעון שמא עדיין ימחול לך הפריץ הרי בהדיא כתב מהרמ"א בש"ע שלו א"י שמכר שטר חוב שיש לו על ישראל אחר לישראל חבירו שאם חוזר ומוחלו אינו מחול ואם במכירה כן במתנה כ"ש שאם נתנו במתנה שאינו יכול למחול כמו שהביא הב"י בזה הסימן שאפילו לשמואל דאמר המוכר שטר חוב לחבירו וחזר ומחלו מחל מודה שמואל שאם נתנו במתנה שאינו יכול למחול עד כאן. ומכל שכן א"י שאפי' מכרו אינו יוכל למחול כל שכן מתנה עד כאן תורף השאלה: 

תשובה הגם שמנהגי תמיד לשמוע לעצת חכמים אחרונים שלא לכתוב שום פסק דין בדיני ממונות בלתי שמועת הטענות מפי הצדדין בעלי הדינים בעצמם כדאיתא במרדכי ובריב"ש אפי' בדרך שאלה ראובן ושמעון אלא אם כן שהשואלים הן בעצמם הדיינים היושבים על אותו דין. מכל מקום כאשר ידעתי שכ"ת הוא אחד ממנהיגי הגלילות ממדינות רוסי"א ובלתי ספק אצלי שבידיעת חבירך היושבים עמך למשפט דין זה שלחת לידי הטענות הנזכרים. ע"כ אמרתי שלא לנעול פתח התשובה ולהשיב למעלתך בקצרה: 

ואומר כי כל הטענות שטען שמעון הנזכר נגד ראובן לזכותו הם ללא צורך בנדון זה כי מה ענין זה לפורע שטרו של חבירו דהא בנדון זה לא פרע לו ראובן שום דבר רק שהפריץ נתנו לו במתנה ומה לי נותנו במתנה או מוכרו לו. ועכו"ם שמכר שטר חוב לישראל שיש לו על ישראל אחר פשיטא שחייב הישראל הלוה לשלם ללוקח כדאיתא בתשובת הרא"ש כלל י"ח סי' א' ופסק שידינו אותו דייני ישראל בכל אותו כח שהיה לו לעכו"ם על הישראל בדינא דמלכותא. ומכאן יצא לו למהרמ"א מה שכתב בהגהותיו סי' שס"ט ישראל שהיה חייב לעכו"ם והעכו"ם מכר השטר לישראל וכו' כי מתשובת הרא"ש העתיק הג"ה זו וא"כ ה"ה בעכו"ם שנותן במתנה ש"ח של ישראל לישראל שחייב לשלם דמ"ש מכירה ומ"ש מתנה דמתנה נמי כמכירה היא דאי לא עביד ליה לעכו"ם נייחא לנפשיה לא יהיב ליה במתנה ואין זה צריך ראייה דהא אפי' כשהמלוה והלוה ישראל דק"ל בפשיטות דהפורע ש"ח של חבירו פטור מלשלם ואם מכרו לו או נותנו לו במתנה חייב לשלם וכ"ש בעכו"ם ואי תימא הכל טעמא מאי דפורע חובו של חבירו פטור מלשלם ואם המלוה מוכרו או נתן לו במתנה חייב לשלם ללוקח או למקבל מתנה. טעמא רבה איכא בדבר דפורע כיון דפורע בעד חבירו מרצונו הטוב ואין לו בידו משל הלוה כלומר מסתמא אמדו רבנן דעתיה שהיה בדעתו לפוטרו כמו שכת' מהרי"ו סי' קס"ו ואמרי' דלשם מצוה קא מכוין כמו שפירש"י פרק הכונס גבי מבריח ארי מנכסי חבירו. משא"כ במוכר או נותן. ואפי' לפי הירושלמי דמפרש הטעם משום דאמר מפייס הוינא ליה ומחיל ליה והביאו אותו התוספות בפרק הכונס ופ' דייני גזרות והרי"ף והרא"ש שם א"כ במוכר או נותן נמי לימא הכי. אפ"ה לא דמיא כלל דהתם דפרע חובו של חבירו ובא ותובע את חבירו בטענה שישלם לו שכרו מה שהנהו והציל אותו מן המלוה והואיל ואין ההנאה מבוררת דלא ברי היזיקא של הלוה כ"כ משום דמצי אמר מפייס הוינא ליה וכו' ולא הצלת אותי משום היזק ולכך אינו חייב לשלם לו כדאיתא בתוס' בב"ק פ' הכונס דף נ"ח ובאשר"י ובמרדכי שם אבל כשמלוה מכר לו השטר חוב. או נתנו לו במתנה ותובע הלוקח או המקבל מתנה להלוה שישלם לו ובא עליו לא בטענה זו בא עליו אלא בטענה שהוא קנה וזכה כל זכות שהיה לו להמלוה עליו. ולכך כשם שהיה חייב לשלם להמלוה כל זמן שתובעו ולא פייסו כך הוא חייב לשלם ללוקח או למקבל מתנה. ובאמת שדברי מהרי"ו הנזכרים צריכים ישוב להסכימם עם הטעם שכתב הירושלמי אלא שאין עתה עת להאריך בזה. גם מה שטען בסוף ואם תרצה לטעון שמא הפריץ ימחול לך עדיין וכו' עד ואם במכירה כן כ"ש במתנה שאינו יכול שוב למחלו כמו שהביא הב"י בזה הסי' שאפי' לשמואל דאמר המוכר ש"ח לחבירו וחזר ומחלו מחול מודה שמואל שאם נתנו במתנה אינו יכול למחול בו כו'. דבר זה אינו אמת כי לא נמצא בב"י. אלא הכי איתא בגמ' פ' מי שמת אמר רב נחמן אף על גב דאמר שמואל וכו' ואפי' יורש מוחל מודה שמואל שאם נתנו במתנה שכ"מ שאינו יכול למחלו. וכן הוא לשון הטור בח"ה סי' ס"ו נתנו במתנה שכ"מ ומת אין היורש יכול למחול עכ"ל הרי לך מבואר שדוקא במתנת שכ"מ אמרו כן וכדמפר' שם הטעם בגמ' משום דאלמוהו רבנן למתנת שכ"מ כדי שלא תטרף דעתו עליו. ומה שכתב הטור אח"כ וכן הנותן ש"ח או מוכרו במעמד שלשתן אינו יכול למחול מעמד שלשתן נמי קאי אנותן ור"ל שנותן לו הש"ח במעמד שלשתן ואמר ללוה במעמד שלשתן שישלם החוב למקבל מתנה והטעם כיון דשלשתן עמדו במעמד א' נסתלק שעבודו של מלוה מהלוה ונשתעבד שעבוד גוף הלוה ללוקח או למקבל מתנה למפרע משעת מתן מעות ולכך אין יכול המלוה למוחלו אח"כ כדאיתא טעם זה באשר"י בכתובות פרק הכותב אבל בנותן הש"ח לחבירו במתנה בעלמא פשיטא שיכול אח"כ למוחלו דלא עדיפא מתנה ממכירה וזה פשוט לכל מי שיש לו עינים לראות אלא שבנדון שלפנינו אינם צריכים לטענה זו דאפי' את"ל שיכול עדיין הפריץ למחול לו. מ"מ מאחר שהוא תובע הלוה לדין שישלם לו קודם שמחל לו הפריץ מחוייב הלוה לשלם לו. דהא כל מוכר ש"ח לחבירו יכול למוחלו ואעפ"כ כשהלוקח מקדים עצמו ותובע הלוה קודם שמחלו המלוה חייב הלוה לשלם לו. ולכך לא היה צריך לטענה זו. אבל מ"מ האמת כן הוא דאע"ג דישראל בין שמכר או נתן במתנה אם חזר אח"כ ומחלו מחול אבל עכו"ם אם חזר אח"כ ומחלו אינו מחול בין במכירה בין במתנה כאשר נבאר בסמוך לפנינו: 

גם מה שהשיב שמעון הלוה לאו בעל דברים דידי את שאין לך שום כח מהפריץ ושמא מצאת הש"ח אינה טענה כלל שהרי יש לו עדים כשרים שלא מצא אותו אלא שהפריץ נתנו לו במתנה ולוקח ומקבל מתנה אפי' בדינינו אינו צריך לשום כח והרשאה. דלא תקינו חכמים הרשאה אלא בשליח הבא לגבות החוב מהלוה בשם מלוה כדאיתא פ' הגוזל עצים ואפי' יש לו עדים שעשאו שליח כי לית ליה אדרכתא כראוי מצי אמר ליה לאו בעל דברים דידי את. והטעם כתב שם הרא"ש דחיישינן שמא יבטל המלוה את השליחות או ימות קודם שיתן הלוה המעות לשליח. וכמו שכתב הטור ח"ה ריש סימן קכ"ב אבל לוקח או מקבל מתנה שבא לגבות החוב מהלוה. אם קנה הש"ח בקנין הראוי לו בדרך הקנאות שטרות הרי הוא הבעל דבר בעצמו שהרי זכה בכל זכות שהיה לו למלוה עליו ולמה לו הרשאה. ואם כן ה"ה בנדון שלפנינו שיש להמקבל מתנה עדים כשרים שנתן לו הפריץ הש"ח במתנה אין צריך לשום כח והרשאה אלא שבאם הוא כן שהפריץ אלם ויש לחוש שמא אחר כך יעליל על הלוה ויכחיש העדים ויאמר שמעולם לא נתן הש"ח לראובן ויחזיר ויתבע את הלוה שישלם לו שנית אז היה מן הדין שראובן המקבל מתנה מהעכו"ם מחוייב להעמיד ערבות לשמעון הלוה שלא יחזור ויתבענו הפריץ פעם אחרת ודי בזה שהרי אף בדינינו אפי' בשליח או אפי' אין שלוחו כלל כשמעמדים לו ערב בעד ההרשאה חייב לדון עמו כמו שכתב בכתבי מהר"ר איסרל בעל תרומות הדשן סי' רי"ז מטעם דזכין לאדם שלא בפניו ולא גרע זכותו דעצמו מזכות משלחו ואם כן הוא באופן שיש לחוש שהפריץ יתבענו פעם שנית ויבא הלוה לידי היזק אזי נראה שמחוייב ראובן להעמיד ערב לשמעון הלוה שלא יחזור ויתבענו כנ"ל אפילו הוא כדברי שמעון התובע שבדיני ערכאות כל מי שבא בש"ח של חבירו מחייבין אותו לשלם ואין ראובן יכול לפטור עצמו מהערבות מטעם שהוא בא מכח הא"י וכדיניהם ידיינו אותו כמבואר למעלה בדברי השאלה שהביא ראיה מדין עכו"ם המוכר ש"ח לישראל וכו' דזה לא נאמר אלא באם היה בש"ח דבר שהיה לו לעכו"ם זכות בדינא דמלכותא אז כשמוכר העכו"ם הש"ח לישראל זכה הישראל באותו זכות ודייני ישראל ידונו אותו כדיניהם מטעם מה מכר העכו"ם לישראל כל זכות שהיה לו בו וכן כתב הרא"ש טעם זה בתשובותיו כלל י"ח סי' א' וז"ל והדיינים ידונו דין זה כאלו החזירו השטרות לעכו"ם דבכל אותו כח שהיה לו לעכו"ם על לוי בדינא דמלכותא יש לו לשמעון על לוי. כדאמרינן בפ' ח"ה ישראל הבא מכח העכו"ם הרי הוא כעכו"ם דמה מכר לו העכו"ם לישראל כל זכות וכח שהיה לו בשטר זה ולא גרע כח הישראל מכח העכו"ם עכ"ל. הרי לך מבואר בהדיא דלא שייך זה אלא בדבר שהיה לו למוכר העכו"ם שום זכות בשטר זה אבל מה שהוא בדיניהם שכל מי שבא בש"ח של חבירו מחוייב הלוה לשלם אין זה קרוי זכות שיש לעכו"ם המוכר בשטר ואין שייך בזה לומר שידיינו אותו כאלו החזיר הש"ח לעכו"ם מטעם מה מכר העכו"ם לישראל כל זכות שהיה לו בשטר וק"ל. ולכך אין יכול ראובן לפטור את עצמו בטענה זו מלהעמיד לו ערבות כנ"ל במקום שיש לחוש שיגיע הלוה לידי הפסד ע"י זה כנז'. על כן אמרתי שכל הטענות שכתב כ"ת שטענו הצדדין לא נגעו בהן לשורש הדין כלל: 

אלא מה שיש לראובן הלוה להשיב הוא זה ששמעון המקבל מתנה לא קנה הש"ח כלל מטעם דהא ק"ל דאותיות אין נקנין אלא בכתיבה ומסירה פירוש שצריך לכתוב קנה לך איהו וכל שיעבודא דאית ביה כדאיתא פ' המוכר את הספינה דף ע"ז. והטור ח"ה סי' ס"ו ואי לא כתב כן אפי' הנייר לצור על פי צלוחותיו לא קנה ואין הלוה חייב לשלם ללוקח ואי פרע ליה בלא ידיעת המוכר המוכר חוזר וגובה ממנו מב"ח דא"ל לא היה לך ליתן חובי עד שיראה לך שקנאו ממני כדין קניית שטר כמבואר הכל באריכות בטור ח"ה סימן הנז'. ובנ"ד אפי' אם הוא בטוח שלא יחזור הפריץ ויתבע אותו יכול הלוה לטעון הואיל ולא נקנה לך הש"ח לא אשלם לך דשמא העכו"ם ימות במלחמה ואזכה בו אני בעצמי דנכסי העכו"ם הרי הן כמדבר: 

אמנם גם על טענה זו יש לדון עליה שהרי כתב הר"ן בפרק מי שמת ד' רל"ב והביאו הב"י בח"ה סי' ס"ו סעיף ט"ו וי"ח בשם נ"י וז"ל וא"י שמכר ש"ח לישראל כיון שבדיניהם כל זכותו מכר לו כדיניהם דיינינן ליה שאם חזר ומחלו אינו מחול וכן כל שניתן בדיניהם אפילו בלא כתיבה ומסירה משלם. עכ"ל. הרי כתב בהדיא שהעכו"ם המוכר ש"ח שיש לו על ישראל לישראל אחר אם בדיניהם נקנה ש"ח בלא כתיבה ומסירה גם זה הישראל שקנה מהעכו"ם קנה הש"ח אפילו בלא כתיבה ומסירה ומחוייב הישראל הלוה לשלם לו: 

האמנה באמת שדבריו אלו שכתב הר"ן לא נמצאו בשום פוסק זולתו גם לא מצאתי להם שום סעד מן הגמרא כי מההיא דפ' ח"ה דף ל"ה דאמר רב יהודא אמר רב הבא מחמת הכותי הרי הוא ככותי אין ראיה לדין זה דההיא ליכא למילף מיניה אלא לומר דלאחר שנקנה הקרקע או דבר אחר לישראל הקונה מהכותים זכה בה ג"כ שכל זכות שהיה לכותי המוכר על הישראל חייב יש לו ג"כ לזה הישראל הלוקח ממנו על הישראל כמשמעות תשובת הרא"ש כלל י"ח שהבאתי למעלה מטעם דמה מכר ראשון לשני כל זכות שתבא לידו. אבל לא לענין שיקנה הישראל ע"י מכירת הכותי דבר שאינו נקנה בהקנאה זו כגון ש"ח שאינו נקנה במסירה לחודה ואם כן במה יקנה ישראל הקונה הש"ח מהכותי שעבוד הנכסים של ישראל הלוה חבירו: ובאמת הדין הראשון שכתב שאם חזר הכותי ומחלו שאינו מחול דברי טעם הם וסברא הוא שהרי המכירה היא תלויה במוכר והטעם שהמוכר ש"ח לחבירו וחזר ומחלו שמחול הוא מטעם שאעפ"י שמכר הש"ח עדיין לא נתרוקן כחו של המוכר מכל וכל כי לא מכר ללוקח כ"א שעבוד נכסי הלוה אבל שעבוד גוף הלוה לאו בר מכירה הוא ואותו נשאר ביד המלוה ולכך יכול המוכר למחול את החוב דכשמחלו פקע שעבוד הגוף וממילא פקע שעבוד הנכסים כמו שכתב ר"ת והב"י מביאו בסי' הנז' ולכך הואיל ובדיניהם אין יכול למחול. ובדיניהם כל זכותו מכר לו א"כ נתרוקן כח הש"ח עם זכותו של העכו"ם לגמרי ואין לו בו שום חלק של זכות לגמרי ולכך אין יכול למוחלו. אבל דין זה שיקנה הלוקח השטרות בלי כתיבה ומסירה אין זה תלוי במוכר. אם כן היה הסברא נותנת שלא ידונו אותו כדיניהם ואפשר שזה היה טעמו של הב"י בש"ע שלו סעי' כ"ה בסי' זה שכתב דין זה של הר"ן בלשון זה יש מי שאומר שכיון שבדיניהם כל זכותו מכר לו כדיניהם דיינינן ליה וגם השמיט דין זה של כתיבה ומסירה רק שמהרמ"א הגיה אותו עליו: 

מ"מ מאחר שהם לא סתרו דבריו אלה לא מלאני לבי לחלוק עליו ולפסוק הדין שלא כדבריו. וגם יש ליתן טעם לדבריו דהקונה ש"ח מהכותי נקנה לו אפי' בלא כתיבה ומסירה. משום דמה שאמרו חכמים דאותיות אין נקנין אלא בכתיבה ומסירה הוא מצד המוכר דבמסירה לחודה לא נתרוקן שעבוד הנכסים שבשטר מהמוכר ולכך צריך לכתוב ליה קנה לך וכו' אבל כשהמוכר הוא כותי ובדיניהם נתרוקן כל שעבודו של מוכר מהש"ח במסירה לחודה ולא נשאר לו שום זכות בו גם לענין שאם חזר ומחלו אינו מחול כמבואר למעלה. ולכך נקנה הש"ח איהו וכל שעבודיה לישראל הלוקח לגמרי במסירה לחודה. ויש לדקדק ולהוכיח טעם זה מדברי התוספות פרק הספינה דף ט"ו וכתבם הטור סי' הנזכר וז"ל והא דמזכיר בכל מקום מסירה באותיות אף על גב דבעי משיכה היינו משום דבעינן מסירה  מיד ליד וכו'. א"נ לא בעינן מיד ליד. ומ"מ נקט מסירה משום דבעינן דעת אחרת מקנה אותה לאפוקי מפקיר שטרותיו שאין מחזיק בהן קונה מה שכתוב בתוכן כיון דאין דעת אחרת מקנה אותן עכ"ל. משמע דאי לאו הכי ה"א דהזוכה בשטרי הפקר קונה המלוה והשעבוד שבתוכו. ויש לדקדק והיאך סלקא אדעתין דיקנה והא לא קא כתב ליה קני לך איהו וכל שעבודיה דיליה אלא על כרחך צריך לומר דלא הצריכו כתיבה אלא מצד המוכר במקום ששייך לומר שנשאר לו שום זכות לבעל השטר עדיין בש"ח אבל המפקיר שטרו שנתרוקן כל זכותו של בעל השטר מהש"ח לגמרי ה"א שהזוכה בו קונה השעבוד שבו וק"ל. וטעם זה נמי שייך גבי הלוקח ש"ח מן הכותי כמו שאמרנו. וכן מדברי תשובת הרא"ש ז"ל כלל י"ח שהבאתי למעלה משמע נמי שהקונה ש"ח מהכותי נקנה לו במסירה לחודה ודיינינן ליה כדיניהם שזה לשון התחלת התשובה שם אשר שאלת ראובן שמסר ש"ח לשמעון שיש לו על לוי שמסרו לו עכו"ם שהיה לו עליו וכו'. ופסק שם שיפסקו לו ככל הזכות שהיה לו לעכו"ם בשטר זה כדאי' שם. ועתה תקשה לך ואיך זכה בו הישראל והלא מסתמא לא כתב לו העכו"ם קנה לך איהו וכל שעבודא דאית ביה דמסתמא אין דנין כותים בדין מכירת שטרות כדינינו. ואי מיירי כגון שהשתדלו הישראל שעשה לו הכותי שטר הקנאה בשטר בערכאות וכמו שכתב הרשב"א בתשובה והב"י מביאו סי' הנזכר כשמוכר והקונה שניהם ישראלים וז"ל שטר הקנאה העשוי בגופן של כותי אם כתוב בו לשונות המספיקים לנתינת גוף הנייר והשעבוד הרי הן כשטרות שלנו עד כאן לשונו. אם כן לא היה לו להרא"ש לסתום דבריו בזה אלא ודאי שגם הרא"ש סובר בפשיטות שהקונה ש"ח מהכותי נקנה לו השעבוד במסירה לחודה בלא שום כתיבה: 

כלל העולה מדברינו ופיסקא דדינא בנדון הנזכר הוא זה שאם ברור הוא שבארצות האלו הנימוס בדיניהם של המוכר ש"ח נקנה הש"ח ושעבודו ללוקח במסירת הש"ח לידו לחודיה ולא מצריכים לקנייתו שום ענין אחר אזי גם כן ראובן הנז' שקבל הש"ח מהפריץ במתנה כדיניהם דיינינן ליה. וזכה בש"ח בקנין גמור וחייב שמעון הלוה לשלם לו הש"ח הואיל ויש לו עדים כשרים שנתן לו הפריץ הש"ח במתנה. אך אם הכותי הוא איש אלם ויש לחוש שיחזור מדבריו ויכחיש העדים ויחזור ויתבע החוב מן הלוה פעם שנית אזי הדין נותן ששמעון המקבל מתנה יעמוד לו ערב שלא יגיע לראובן הלוה שום היזק מהפריץ כמבואר למעלה כנלע"ד. עד כה דברתי למען האמת ומשפט וצדק. נאם הצעיר והטרוד מאיר וכו': 

שו"ת מהר"ם מלובלין סימן כג 
========================== 
ראובן היה לו ש"ח על שמעון ולא היה ראובן יכול להוציא את שלו מתחת יד שמעון מחמת איזה סבה שלא היה יכול ראובן להביא את שמעון לדין עד שהוצרך להתפשר עמו ולפחות לו מהחוב ועל זה נתן לו פטורים שמחל לו כל התביעות שהיה לו עליו אך קודם כל דבר הלך ראובן ומסר מודעא לפני שני עדים איך שהוא מוכרח להתפשר עם שמעון ועתה טוען שמעון שמסירת המודעא אינו כלום מחמת שהעדים לא הכירו באונסו. וגם ביטל בשטר הפטורים כל המודעות. והרי כתבו הפוסקים דפשרה הוי כמכירה ובמכירה באונס צריכין העדים להכיר באונסו. ילמדנו רבינו הדין עם מי: 

תשובה נראה לע"ד דהפשרה הזאת אינה כמכר דדוקא אם תבע אחד מחבירו לדין בענין שיש לחוש שיפסיד התובע כל תביעותיו או שיש לחוש שהנתבע יצטרך לשלם לו כל תביעותיו ואח"כ נתפשרו ביניהם אותה פשרה היא כמכר. ואם אנסוהו עד שנתפשר ומסר מודעא אז צריך שידעו העדים באונסו דטעמא מאי דגבי מכירה באונס דהוי מכירה אם לא מסר מודעא וידעינן באונסו משום דאגב זוזי גמר ומקני ליה דהא לית ליה פסידא דהא יהב ליה כל דמי מקחו ה"נ הכא יהיב ליה כל דמי שויה שאין תביעתו שוה יותר. אבל אם הוא בענין שאין חשש בדבר שיפסיד התובע תביעתו ונתפשר בינו ובינו אותה הפשרה אינה כמכר אלא כמוחל לחבירו מקצת חובו ואם מסר מודעא על הפשרה אז יש לו דין מסירת מודעא של מתנה. וכן יש להביא ראיה מתשובת הרשב"א שכתב על אשה שמחלה מקצת כתובתה מחמת אונס אעפ"י שלא מסרה מודעא אין מחילתה כלום וכן הוא מוכרח מדברי ר"י קאר"ו שנתן טעם לדברי הרמב"ם שכתב דפשרה הויא כמכר לפי שהתובע ירא שמא יפסיד כל תביעותיו בדין ולכן הוא מתפייס ליטול קצת בפשרה וכן הנתבע ירא שמא יחייבנו כל תביעתו ולכן מתפייס לשלם מקצת בפשרה והיינו מכר ממש שהוא מוכר לחבירו כל זכות שיש לו בתביעה זו בסך שמתפשרי' ביניהם והלכך אם אנסו עד שנתפשר עמו פשרתו פשרה אלא א"כ מסר מודעא. ואם לא כתבו העדים אנן ידעינן באונסו אין מודעא זו כלום. והשתא יש לדקדק למה היה צריך לטעמא לפי שהתובע ירא כו' בלא זה הוי ליה למימר דפשרה הוא כמכר מטעם שבשביל שנותן לו מקצת חובו הוי דומיא כמי שמכר לחבירו כל תביעתו בסך שמתפשרים ביניהם אלא ודאי שאם נתפשר ומחל לו מקצת חובו בענין שלא היה לו חשש יראה שיפסיד כל תביעתו הוי כמוחל לחבירו מקצת חובו ובנ"ד שהיה לו ש"ח גמורים שאין בהן פקפוק כלום לא הוי אלא כמחילה באונס ובפרט בנ"ד שאין שום זכר בפטורין שנתפשרו ביניהם רק כתוב בהן שמחל לו כל התביעות שהיו לו עד היום הזה. וכן יש להביא ראיה מדברי הטור שכתב על דברי ר' יונה ונראה לפרש דבריו בשאינו כופהו אלא על המכירה אבל בסכום המעות אינו כופהו אבל אם כופהו ליתן לו בפחות משויו אף בקרקע אין כאן תורת מכר והוי כמי שאנסוהו ליתן שאינה מתנה הרי לך ברור שאם כופהו ליתן בפחות משויו אינה כמכר אלא כמתנה וכן בנ"ד הוי כמי שאנסוהו למכור בפחות משויו דהוי כמתנה וכמוחל מקצת חובו ויש לו דין מחילה באונס: 

ואם יתעקש המתעקש שאין קרוי אונס אלא בתלוהו וזבין. אף אתה הקהה את שניו ואמור לו הרי איתא בגמרא במעשה דפרדיסא שהיה קורא אונס מחמת שהיה ירא שמא יפסיד שדהו הרי מבואר שכל אונסים בעולם בין אונס גוף בין אונס ממון כל היכי שיש חשש שמא יפסיד ממונו הרי זה קרוי אונס: 

ואם יתעקש המתעקש לומר שאין להוציא ממון רק בדברים שיש להם ראיה מבוארות מעצמן אדרבא אנו נאמר לו שיש לגדור ולעשות אפי' קצת רחוק להציל עשוק מיד עשקו שלא ילך כל אחד ויחזיק בממון חבירו ויאנוס חבירו לפשר עמו ע"כ דין הוא להפך בזכות התובע בראיות אמתיות להוציא ממון מיד העושקו. ובר מדין ובר מדין הרי בנ"ד מסר מודעא וכתב בה שהעדים יודעים באונסו ואף אם בטל כל מודעות הרי יש לו מודעות על הביטול ורוב הפוסקים ס"ל דלא מהני בטול בכה"ג וכולם הסכימו שאם מסר מודעה על הביטול שהמקח בטל לבד זה מצאנו הרא"ש ז"ל דס"ל שאף אם אמר בשעת מסירת מודעא וכל מה שאבטל לא יהא בטל אינו מועיל ובמקום שיש זולת זה צדדים להכריע דפשרה זו אינה כמכר ודאי שראוי הוא לפסוק הדין דמסירת מודעא זו בתקפה ועוד שהרי הרמב"ם הוא בעל סברא זו דס"ל דפשרה היא כמכירה וס"ל דאם ביטל ביטול המודעה הרי המודעא מודעא. ולמה נתפוס סברת הרא"ש וסברת הרמב"ם כדי לבטל המודעא. מכל הלין טעמין נ"ל דמסירת מודעא הנזכרת היא בתוקפה ובחזקתה. עד כה דברתי למען האמת והשלום המשפט והצדק. נאם מאיר הצעיר וכו': 

שו"ת מהר"ם מלובלין סימן כד 
========================== 
אלהים יענה את שלום אהובי מחותני ר"מ ור"ג הגאון מהר"ר ליב"א יצ"ו ולכל המסתופפים בצל מעלתו שלום. מפני אפסיית הפנאי לא אוכל להאריך רק אודיע לכ"ת דעתי בקצרה. ע"ד הגט ששלח כ"ת לידי שראש הוי"ו של וכדו היא רחבה קצת ביותר מן הראוי ונראה קצת לך' פשוטה. הנה לע"ד נראה שאין לפוסלו הגם שגם אנכי ניסיתי ע"י תינוקות ומקצתם קראו בוי"ו וקצתם בך'. מ"מ נראה מאחר שלפי הקבלה של תיקון האותיות שנמצא בדברי האחרונים שהוי"ו צריך שתהיה ארכה שני קולמוסין וא"כ לפי ערך זה שהוי"ו זו של הגט ארוכה ביותר משאר ווי"ן הנה גם ראשו צריך להיות רחב יותר קצת משאר ווי"ן. וא"כ לפי תיקון צורת האותיות נכתבה כתיקונו ולכך אף על גב שמקצת  תינוקות קורין אותו בך' אין אנו משגיחין בהן שהסבה הוא שהן קורין אותה כך הוא מחמת שהן אינן יודעים שהוי"ו זו צריכה להיות ארוכה יותר משאר ווי"ן והואיל והן רואים שוי"ו זו ארוכה ביותר משאר ווי"ן הן קורין אותו בך' ואלו היו יודעים שצריכה להיות ארוכה ביותר משאר ווי"ן לא היו קורין אותו בך' כ"א בוי"ו. ודוגמא כזה כתב המרדכי בפ' הקומץ אההיא דרמי בר חמרא אפסיק ליה וי"ו דויהרוג וכו' דמינה מייתי התוס' בפ' המגרש בשם ר' אליה ראיה לגיטין וז"ל המרדכי שם וכל הפשוט יכול להיות דפסולות אפי' אי קרי ליה תינוק דלא חכים ולא טפש ופי' הב"י דבריו בטור א"ח סי' ל"ב דר"ל דכל הניכר ונראה לעין בפשיטות שלא נשתייר בו שיעור אות אפי' קרי ליה תינוק דלא חכים ולא טפש לא משגיחין ביה עכ"ל. וא"כ נראה דה"ה בהיפוך שאם פשוט לן שהאות נכתב כתיקונו לא משגיחין בתינוק אי קרי ליה שלא כתיקונו. אף על גב שיש לבעל הדין לחלוק ולומר שאינו כן אלא דוקא לחומרא לא משגיחין בתינוק בדבר הפשוט אבל לקולא לא וכן משמע בדברי א' מהאחרונים שכתב תיקון צורות האותיות בארוכה והביאו הב"י בטור א"ח סימן ל"ו. וז"ל וי"ו תהיה עגולה לצד ימין שלא תדמה לזיי"ן ואף על פי שברא' הזיי"ן עובר משני צדדים. מ"מ חיישינן פן תינוק דלא חכים ולא טפש יקראהו זיי"ן ויהיה פסול עכ"ל. משמע מתוך דבריו שאע"פ שמן הדין הוי"ו כשרה אף כשאינה עגולה משום שאינו דומה לזיי"ן מטעם שראש זיי"ן הוא עובר מב' צדדי' אף על פי כן הוא נפסל ע"י תינוק כשיקראהו זיי"ן מ"מ נראה להכריע כדברי שבמקום שפשוט לן שנכתב כתיקונו אין אנו משגיחין בתינוקות דאל"כ לא תמצא ס"ת ותפילין כשרים מעולם משום דכל אותן האותיות שכותבים ע"פ הקבלה עקומות או מלופפות כפ' של פן יפתה שכותבים אותן בתפילין ומזוזות מלופפות ודומיהם בודאי תינוק דלא חכים ולא טפש לא יקרא אותן כתיקונן וכן האותיות שאנו נוהגין להאריך בגיטין כגון נו"ן וצד"י כדי שיהא הגט מעורה בלתי ספק שתנוק שאינו יודע שכותבים אותן בגיטין בצורה זו לא יקרא אותן כתיקונן וא"כ לא תמצא גט כשר מעולם אלא ע"כ צ"ל היכי דפשוט לן שנכתב כתיקונו אין אנו משגיחין בתינוקות. ובאמת אם היה באפשר להשתדל גט אחר בקלות מהמגרש ודאי לא היינו מכשירים אותו לכתחלה אבל הוא מחק הנמנע כי המגרש איש הבליעל הוא נתפס פה בלובלין במבצר מחמת איזה גניבה וגם אין להאשה העלובה המתגרשת מי שיטריח עבורה ואפשר שלא יצא זכאי מתחת ידי א"י ולכך יעכב כ"ת נתינת הגט ליד האשה באולי יהא נדון למיתה ולא תצטרך לקבלת הגט וגם לא תפסל מהכהונה אבל אם יצא חי מתחת ידי ערכאות דעתי נוטה להכשיר הגט כמו שכתבתי ומעלת כ"ת כטוב בעיניך עשה ואני הנלע"ד כתבתי ושלום על דייני ישראל. נאם מאיר הצעיר וכו': 

שו"ת מהר"ם מלובלין סימן כה 
========================== 
לדזיו ליה כבר בתי' שלום אהובי האלוף ר"מ מהר"ר מאיר סג"ל יצ"ו. ע"ד הגט שהובא לק"ק ווענגרו"ב וכתב כ"ת שהשליח הוא מוחזק בגנב והוא מפסולי דאורייתא וכבר פסק הרמב"ם ויתר הפוסקים דהפסולים מדאורייתא פסולים להביא גט כמבואר בטור א"ה סי' קמ"א: 

תשובה ראשונה אומר הלא פשוט הוא שאף בפסולי דאורייתא אינו נפסל אלא א"כ העידו עליו עדים שעבר עבירה אבל בשביל קול רינון או חשדא אינו נפסל וכן משמע מדברי הרמב"ם והטור ח"ה מביאו סי' ל"ד וז"ל כל הפסול בעבירה אם העידו עליו שנים שעשה העבירה אפי' לא התרו בו הרי זה פסול לעדות וכו' הרי לא החמיר אלא לענין שאינו צריך התראה אבל עכ"פ מצריך עדים ובנ"ד לא משמע מתוך לשונך שהעידו עליו עדים שהוא גנב אלא שהוא מוחזק בגנב ר"ל נחשד ועוד חקרתי ודרשתי פה מאנשים נאמנים המכירים בטיב השליח והגידו שמעולם לא נשמע עליו שגנב דבר מה מיהודים רק הוא בחזקת חשד שגונב לעכו"ם ועוד לפי דברי' שהוא מוחזק בגנב מכמה שנים א"כ הוא חוזר כשרותו בחזרת דברים בלבד ואפי' אם באין להחזיר אין מקבלין מהם כדאית' בברייתא פ' הגוזל דף צ"ד הגזלנים ומלוה בריבית שהחזירו אין מקבלין מהן והמקבל מהן אין רוח חכמים נוחה הימנו וכו' ע"ש והביא הרי"ף והרא"ש והטור ח"ה סי' שס"ו לפסק הלכה שלא כדברי התוספות שם לפי תירוץ הראשון אלא שחלקו וכתבו היכי דהגזילה קיימת מקבלין מהן. ור"י פי' שלא תקנו חכמים אלא בגנב או גזלן מפורסם שעסקו בכך שקשה לו לפרוע וכו' א"כ בנ"ד שלפי דבריך אין הגניבה קיימת וגם שהוא מוחזק מכמה שנים לכ"פ אפי' אם בא להחזיר אין מקבלין ממנו א"כ הוא חוזר לכשרותו בחזרת דברים וא"כ כששליח זה חוזר בתשובה ומקבל עליו תשובה קודם שיתן הגט ליד האשה הוא כשר כמו שכתב הרא"ש והטור סי' קמ"א בשם הרמ"ה שמתכשרים כשחוזרים בתשובה קודם שנתנוה לאשה. והא דכתב הרא"ש בתשובה כלל מ"ה סי' ג' שאינו מתכשר כ"א בחזרת ממון התם מיירי שהגניבה היתה קיימת ובממון שבעליו ידועים וכן משמע מתוך לשונו ומהראיה שכתב וז"ל ומה שאומר שעשה תשובה וכו' עד כדאיתא פרק זה בורר לא חזרת דברים בלבד אמרו אלא אף חזרת ממון כיצד אני פלוני בן פלוני כנסתי מאתים זהובים מפירות שביעית והרי הן נתונים לעניים וכ"ש בממון שבעליו ידועים שאינו כשר עד שיחזיר הממון לבעליו עכ"ל. הרי הוא מבואר מעצמו שמיירי בענין שכתבתי. ועוד הלא כתב הרא"ש והביאו הטור סי' הנ"ל דהיכא שהגט מקויים אפי' לא עשו תשובה כשר דבני כריתות נינהו ולשקר ליכא למיחש ועיקר הטעם הוא הואיל ואין צריך לומר בפני נכתב ובפני נחתם אלא שהרמב"ם ס"ל דפסול אפי' בנתקיים וכבר השיגו הראב"ד וכן תמה עליו הרשב"א כמו שכתב הרב המגיד וא"כ נשאר הרמב"ם יחיד בדין זה וא"כ בזמן הזה שאנו כותבין בהרשאה מי הם עדי הגט הוו כאלו נתקיים בחותמיו ואין צ"ל בפ"נ ובפ"נ והגט כשר וכן משמע במרדכי ריש פרק המקבל דבהרשאה אין צ"ל בפ"נ ובפ"נ וז"ל ואני מצאתי דשליח המוליך א"צ להביא חתימת ב"ד ולא חתימת עדים להודיע שהבעל עשאו שליח להולכה וכו' עד ועוד דאם יש לו חתימת ב"ד ועדים המביא גט ממדינת הים אמאי צ"ל בפ"נ ובפ"נ וכו' עכ"ל. וכן משמע מדברי הרשב"א סי' תקס"א אלא שמדברי הריב"ש סי' שי"ח משמע קצת שחולק על זה וסבירא ליה דההרשאה אינה חשובה כנתקיים והיינו מה שכתב מהרמ"א בהגהותיו ויש חולקין ואומרים דהרשאה לא מקרי קיום וכן נוהגין. מ"מ משמע דלענין דינא דעתו נוטה להרבים והם המרדכי והרשב"א אלא שאנו נוהגין להחמיר לומר בפ"נ וכו' כמו שאנו נוהגין בכמה חומרות אבל לענין פסול השליח דבר פשוט הוא דסומכים על דברי המרדכי והרשב"א ומי לנו המחמיר יותר מסדרי גיטין שנתפשטו בארצות אלו ולא נמצא בהם בשום מקום שצריכין לדקדק אחר השליח שלא יהא פסול בעבירה כ"א גבי עדים. וגם אנכי לא ראיתי מעולם לדקדק אחר זה אלא אדרבא שכמה פעמים ראיתי שהיה השליח ע"ה ובור ורק שהיו צריכין ללמדו כל היום כדי שיהא יכול לומר בפ"נ ובפ"נ. אלא ודאי כל קדמונינו סמכו על מה שכתבתי ואין בו שום ספק ולרווחא דמילתא הרי אנחנו חתומי מטה מודיעים לכ"ת סי' מובהק בגט זה והוא שמתחילה טעה הסופר ושרטט שני השיטין הקצרים לחתימת העדים בצד השנית והוצרך לשרטט פעם שנית במקום חתימת העדים כמו שהוא ניכר בטביעת עין ואנו ח"מ מעידים על חתימת העדים החתומים בגט שהרי בפנינו חתמו וגם ע"י הרשאה הוא נתקיים השתא לכ"ע מאחר שאנחנו ח"מ מודיעים לכ"ת סי' מובהק בגט שהרי עד כאן לא כתב הריב"ש שאפשר שאין נתקיים הגט במה שכתוב בשטר שליחות הבעל שמסר בידו גט כשר ועדיו פלוני ופלוני אלא משום חששא שעדיין אפשר שאותו גט נאבד או נשרף וזה מזויף הוא. ואם כן מאחר שאנו מודיעים לכ"ת הסימן מובהק שבו ליכא למיחש כלל לזה וא"כ הוא מתקיים ע"י הרשאה לכ"ע בלתי ספק ואין צריך תו השליח לומר בפ"נ ובפ"נ והגט כשר בלי שום פקפוק על כן לרווחא דמילתא יקבל עליו השליח תשובה הגונה לפני כ"ת בצנעה בלא שום פרסום קודם נתינת הגט ליד האשה וכ"ת יסדר מיד נתינת הגט ליד האשה בלי שום דחייה בעולם כי נכון הוא כ"ד אהו"בך נאמן ד"ש כל הימים הטרוד מאיר בן מהר"ר גדליה זלה"ה וכו': 

שו"ת מהר"ם מלובלין סימן כו 
========================== 
נשאלתי ונתפצרתי לחוות דעתי גם אנכי בעסק אפטרופס שהגיד לפני עש"ג שתקנת המדינה היא שבעלי חובות קודמין לאלמנה לגבות חובם וע"י זה גרם קצת היזק להאלמנה מה דינו כי קצת מליזים עליו לומר שיש לו דין מוסר ממון ישראל בידי כותיים: 

תשובה הגם שלא ערב לבבי להשיב על זה ומאנתי בזה בתחל' המחשבה בתכלית המיאון בסבת וטעם לשמוע לעצת מה שכתבו האחרונים שלא יכתוב שום חכם פסק לאחד מבעלי דינים אפי' בדרך אם כן. מהטעמים המבוארים בדבריהם. ולזה אני אומר שמה שאכתוב בענין זה אינו אלא להציל את האפטרופוס מלזות שפתים ולהוציאו מכלל כת המדברים אבל לא לחייב צד שכנגדו וכן הגיד לי הציר כי לא נצטרך אלא לצורך זה כי אין איש מתאמץ נגדו לתובעו לדין. ואומר אני שבא"כ הוא הענין והמעשה שהאפטרופס לא נתכוין להזיק להאלמנה נגד הערכאות בעדותו שאמר שתקנת מדינה היא שבעלי חובות קודמין רק כיון לזכות ולהצלת היתומים דבר פשוט הוא שאין לזה ענין שום דין מזיק ומזיק כמבואר במרדכי פ' הגוזל וז"ל דלא מצינו בגמ' מזיק אלא במתכוין להזיק את חבירו אבל זה נתכוין להוציא את שלו וכו' ע"ש וכן הוא בתשובת מיימון דספר נזיקין ואף שיש חולקין בזה נראה שכך הלכה. ואם לחשך אדם מה שכתב הרא"ש בתשובה כלל י"ז על לאה שטוענת על ראובן שמסרה ביד עכו"ם ובזה הפסידה הרבה וכו' וראובן השיב נפלה דליקה ובתוך כך גזלת ממני ובקשתי מן העכו"ם לתופסך כדי להפחידך שתחזיר לי את שלי וכו'. והשיב שכל שתוכל לאה לברר בעדים שהפסידה באותה תפיסה יפרע לה וישבע ראובן שאינו יודע שהפסידה יותר וכו' עכ"ל. ומדהאמינו בשבועה ע"כ ס"ל דאין לו דין מסור כיון שלא נתכוין אלא להוציא את שלו מידה כמו שכתב מהרי"ק ג"כ ואעפ"כ חייבו לשלם מה שהפסידה. שאני התם שהפסידה ממש בידים במה שתפסה שלא כדין משא"כ בנ"ד. ובר מדין דאפילו מי שהעיד עדות לערכאות על הישראל וגרם בעדותו הפסד ממון לישראל דאיתא בב"ק פ' בתרא מכריז רבא וכו' האי בר ישראל דידע סהדותא דכותי ואזיל ואסהיד ליה בדיני דכותיים על ישראל חבריה משמתינן ליה וכו' כתוב בהגהות מרדכי שם חזרתי בכל הצדדין דכל אותה סוגיא דהאי בר ישראל דאזיל ומסהיד לא מיירי לחייבו ממון לקנוס אותו לשלם כ"א לשמותי' בשביל שחציף. ואף שכתבו האחרונים דהיינו דוקא שהעיד אמת אבל אם יש לברר ששקר העיד חייב לשלם. וא"כ לפי זה צריכין אנו לעיין בנדון דידן אם אותה התקנה עשויה באמת וביושר אבל אין אנו צריכין להכניס ראשינו בכל זה מהטעמים הנזכרים דבנדון דידן לא היה שום עדות לעכו"ם רק כיון וטען לתועלת היתומים ומחמת זה גרם שנשמעו הדברים לכותיים ועל ידי כן הפסידה האלמנה לפי דבריה ואין כאן אלא גרמא. וגדולה מזה כתוב בתשובה להרמב"ן על ראובן שחירף וגידף הממונים הממשכנים אותו והרים קול ברחובות הכותיים שעוברים מאמר המלך ולוין יותר ממצותו והשיב מלשון זה פטור מדיני אדם אם לא אמר הוא עצמו לשר אף על פי שחייב בדיני שמים אם הגיע מחמת דיבורו הפסד לחבירו כיון שהוא עצמו אינו המגיע הראשון והרי הוא פחות ממרביץ ארי לפני בהמת חבירו שאינו מזיק ממש וכו' וה"ה בנ"ד ואף שאיתא התם שמשמתינן ליה עד שיקבל עליו כל הנזק שיבא מתוך מעשיו הא איתא התם. שאם הזיק עד שלא קבל פטור ובנ"ד אפילו בדיני שמים פטור מטעמים הנזכרים. ובאם כן הוא כמו שטען האפטרופס שגם היא נכתבה ומשועבד לכל בעלי חובות של עכו"ם ושהשר ידע מזה כמבואר בדברי השאלה אז אין אנו צריכין לכל זה שהרי לא הזיקה שום דבר שאפי' בלא דבריו היתה מוכרחת לשלם לבעלי חובות של כותים א"כ הוא אין אנו צריכין לדבר בזה כלל. כל זה כתבתי להציל האפטרופס מן המחרפים ומהמגדפים אבל לא להפסיד האלמנה בלתי שמיעת טענתה. ואם עד האלהים יבאו דברי שניהם אזי יתבטלו דברי נגדה כל זה כתבתי למען האמת והשלום בקיצור מופלג מפני אפסיית הפנאי וטרדת הזמן נאם הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן כז 
========================== 
למרבה המשרה ולשלום אין קץ לאיש אשר המשרה על שכמו. ה' אלהים עמו. נודע בשערים שמו האלוף המופלג ר"ג ור"מ מהר"ר וואלף יצ"ו. ולכל המסתופפים בצל מעלתו שלום. על אשר דרשתני אודות הכשות שהתליעו בגבולכם והדבר הפסד מרובה: 

תשובה הנה דרשתי וחקרתי מאנשים המתעסקים בבישול שכר והמשקים המצויים במדינות אלו והגידו לי שבישול השכר כך דרכו שאחר הבישול שופכים השכר לתוך קופה גדולה ואחר כך מבשלין דוד אחד גדול שכר ונותנים לתוכו הכשות מדה או שתים כפי צרכם ומבשלים אותן הטיב הטיב ומהפכין אותן ומגיסין בהם בתמידות באופן שיתבשלו היטב ואחר כך נותנים סל העשוי לכך על אותה הקופה ושופכים הכשות המבושלות לתוך הקופה ומסננים דרך אותו הסל והשכר המבושל עם הכשות יורד למטה והכשות נשארות למעלה ואף נופלות לתוך הקופה אחת או שתים כששופכים אחר כך השכר לתוך החביות צף ועולה כל דבר הקל למעלה חוץ מן החביות עם הרתיחה ואם דבר כבד הוא נופל למטה ומתערב עם השמרים: 

ומעתה נ"ל שאותן הנמלים הקטנים והם בריה קלה ורכה בלתי ספק שהם נימוחים תוך בישול הכשות וכשמגיסין בהם והם בטלים בששים אף שהיא בריה שהוא נימוח כמבואר בכל הפוסקים דוגמת מה שהתיר בתרומת הדשן לטחון החטים המתולעים והן בטלים בס' בקמח. והא דהצטרך לרקד הקמח אחר כך לאור היום הא כתב תשובתו בצדו שהוא מחמת שמא נפלו בקמח תולעים שמתו מהבל ואבק הקמח דרחיים ר"ל שלא נטחנו ולא נתבטלו רק נמצאים בעין מה שאין שייך זה בנ"ד ולכך הם בטלים בס' ואף אם לא היה באותו דוד שנתבשלים בו ששים כנגדו יש לסמוך אדברי הרשב"א והטור י"ד מביאו סימן ק"ד וז"ל דברים המאוסים שנפשו של אדם קצה בהן כנמלים וזבובים ויתושים שכל אדם בודל מהן למיאוסן אפילו נתערבו בתבשיל ונמחה גופו לתוכו אם ההיתר רבה עליו מתירו וכתב ב"י שכן כתב רבינו ירוחם בשם הרא"ש והרמ"ה ותמה על ש"ד והטור סימן ק"ז שהצריכו ס' בזבוב ע"ש ואף אם לא היה ברור כ"כ שהם נימוחים לגמרי יש לסמוך על מה שמסננים אחר כך הכשות דרך הסל אף על גב שאינו חשוב כ"כ כסינון בגד מ"מ הסברא נותנת שאם נשאר קצת מהם בעין הם נשארים למעלה על גבי הסל עם הכשות ונדבקות בהן מאחר שאין שופכים השכר הצלול תוך הסל כי אם כאשר הוא מעורב עם הכשות והטעם הוא בטל בס' כדלעיל וגם יש לסמוך על הסברא שאומרים שאף אם ישאר בו מהן קצת מה א"א שלא יעלו חוץ מן החביות עם הרתיחה או יפלו למטה לתוך השמרים באופן שהשכר נשאר צלול ונקי וסברא זו יותר היא חשובה לסמוך עליה מאותה סברא שכתב בת"ה ששמע מקילין בחטים שהתליעו מטעם שאין דרך כלל שיטחנו התולעים כי כששופכים החטים בתוך האפרכסת. כל תולעים שיש נקב לפניהם שיכולים לצאת רוחשין ובורחין לחוץ כו' מפני קול ונדנוד הרחיים שזו היא סברא רחוקה יותר בפרט אין אנו מתירין הכשות עצמן שבהן התולעים כ"א המשקה. והדבר זה אפשר לבחון ולנסות אותו פעמים ושלש לאחר בישול השכר והסינון ואחר הרתיחה לראות ע"י סינון בגד אם נשאר מהן בעין בשכר שלא נמחה או שלא עלה לחוץ. ולפי זה אפילו על ידי ישראל היה מותר ולא נצטרך למוכרן אותן לעכו"ם שאין זה מבטל איסור לכתחלה. כי אין כוונתינו לבטל כמו שכתב ת"ה גבי חטים שהתליעו וכמו שכתב הב"י בשם א"ח מעשה שנפלו נמלים בכלי הדבש והורו שיחמם הדבש עד שיהא ניתך וכו' ואין כאן משום מבטל איסור שאין כוונתינו אלא לתקן הדבש עכ"ל. אבל מ"מ פשיטא דיותר טוב הוא למוכרן לעכו"ם כי אינו דומה דבר שנתבטל על ידי עכו"ם לנתבטל על ידי ישראל כמו שכתב בהג"ה בש"ד שער א'. אלא שבאמת אם היו כל אותן הכשות נתבשלו על ידי ישראל היה בקל למצוא היתר לזה דהיינו לצוות לאותם בעלי בתים המתעסקים בבישול שכר הידועים לכם שבעת שיבאו לסנן הכשות דרך הסל שיניחו גם כן בגד על הסל ואז היו כל החששות מתוקנות. ואם היה דבר זה אפשר לתקן גם כן כשנתבשל על ידי עכו"ם היה טוב מאד. אבל מה שכתב מכ"ת לסנן המשקים בכל פעם ופעם הוא דבר שאי אפשר ליזהר בו: 

ומה שכתב כ"ת וז"ל ותו דאף בלא סינון נמי יש להתיר דהא הוי ס' דהא אף על פי שיש בודאי תולעים בכשות מ"מ במשקה לא ראינו. ואנו מתירין לשתות המשקה ואף על פי שהוא ספק הרגיל כיון שבכשות יש תולעים ודאי יש במשקה גם כן תולעים לא גרע מפולין ועדשים שהוא גם כן ספק הרגיל וכתב הרשב"א ומייתי הטור סימן פ"ד עבר ובשל תוך י"ב חדש בלא בדיקה אם יכול לבדוק בודק ואם לאו הכל מותר ומביא הב"י טעמו וז"ל. ועוד דהרי יש כאן ב' ספיקות ספק היה שם רחש ספק לא היה. ואת"ל היה שמא נימוח כל אלה דבריך. ותמוהים בעיני דמה ענין זה לכאן דהרשב"א איירי דאין ידוע לנו שיש בהן שום תולעים אלא שכתבו הפוסקים שכל פרי שדרכו להתליע במחובר אסור לאוכלו תוך י"ב חדש והביאו ראי' מהא דאמרינן הני תמרי דכדא לבתר י"ב ירחא שת' שריין כפי שפירשו הר"ן שאינו אלא חשש שחששו למיעוט המצוי. על זה כתב הרשב"א שיש להתיר כשיש עוד ספק שמא נימוחו אבל בנ"ד שודאי נמצא בהן תולעים מה ספק שייך כאן וק"ל וכמו שכתב הרשב"א בתשובה סימן קי"ג דכל שהוחזק בתולעים צריך בדיקה לצאת מאותה החזקה ובנדון זה גם המשקה הוחזק בתולעים כאשר הגידו לי שהם נראין בעין בתוך הכשות וקצתם פירשו. והנלענ"ד משום הפסד מרובה כתבתי ומשום שהוא מעוות שלא יוכל לתקון וא"א למנוע שתיית המשקים מההמון ואם הכשות שנמצאים בידי ישראל תולעות בלתי ספק שגם הנמצאים ביד עכו"ם הם כן ומוטב שיהיו שוגגים וכו' על כן יש לסמוך על מה שכתבתי. כה דברי הטרוד מאיר בן מהר"ר גדליה זלה"ה כו': 

שו"ת מהר"ם מלובלין סימן כח 
========================== 
השם יטב לך הכתיבה עם החתימה אהו' האלוף הר"ר דוד י"צו וכאל"ש. מפני אפס הפנאי וטרדת היום הטוב היום הנורא לא אוכל להאריך רק אשב בקצרה על דבר שאלתך מה ששאלתני על בצל שנחתך בסכין של בשר ונתנו אותו לתבשיל של חלב ויש בתבשיל ס' נגד כל הבצל אך שהבצל לא נמחה לגמרי כדרכו נמצא שהבצל בלוע מבשר וחלב וחתיכא דאיסורא וקשה לפרוש עכ"ל: 

תשובה דע אהובי שאנו ק"ל שאין מצריכין ס' נגד כל הבצל כ"א נגד מקום הסכין שנגעה בבצל שהרי הבצל לא נעשית נבלה וחתיכה דאיסורא דהא קודם שנתנה לתוך החלב היה כולו היתר ולכך אין אנו צריכין לשער כי אם נגד טעם הבשר הבלוע בבצל ואין אנו יודעים כמה הוא ולכך אנו משערין נגד מקום הסכין שהרי א"א שיהי' הטעם יותר מאות' חתיכה של סכין שנגע בבצל כשחתכה אך כשהסכין גדול וחתך בכולו והבצל היא קטנה אז אנו משערינן נגד הבצל דהא עכ"פ הטעם שנכנס מהסכין תוך הבצל א"א להיות יותר מהבצל אף שהסכין גדול מאד סוף דבר שכשחתך הבצל בסכין של בשר שהוא היתר לא שייך לומר שהבצל נעשית נבלה וחתיכה דאיסורא. ולכך כשיש בקדירה של חלב ששים לבטל טעם הבשר הבלוע בבצל אז אף הבצל מותר אף על פי שלא נמחה ונתמעך ואין צריך להפרישה. אבל אם חתכו הבצל בסכין של עכו"ם אז כדי נטילה מהבצל דהיינו כעובי אצבע נעשית נבלה וחתיכה דאיסורא ואם חתכה דק דק אז כל הבצל נעשית נבלה ואם נתנה אחר כך לתוך קדרה של היתר אז צריך ששים נגד כל הבצל ואם יש ששים התבשיל הוא מותר אבל הבצלים צריך להפרישן מהתבשיל על ידי סינון או ענין אחר במה שאפשר משום דק"ל אפשר לסוחטו אסור וזהו דבר פשוט מבואר בטור י"ד סימן צ"ז ובסמ"ג סימן ק"מ וקמ"א ובא"ו הארוך סימן ל"ח וביתר פוסקים אשר עתה אין פנאי להאריך: 

שו"ת מהר"ם מלובלין סימן כט 
========================== 
ומה ששאלת בדין תרנגולת שהודחה ונמלחה כשיעור בנוצת' כנהוג אבל הדחה אחרונה לא הודחה ואחר כך מלגו אותה על ידי עירוי רותחין מכלי ראשון לכלי שני ולא היה כ"כ הרבה מים כמו התרנגולת אם נאמר שעירוי זה אינו אוסר כ"א קליפה מפני שהנוצות מגינות עליה ושרי אף אם אין במים ששים או לדמותו לחתיכת בשר שלא הודחה באחרונה שצריך ששים נגד דם ומלח שעליו אף אם לא שמוה אלא בקדרה שהיד סולדת בו ע"כ תמצית שאלתך אף שאין זה ממש לשונך: 

תשובה דע אהו' דהכא אין האיסור משום עירוי לבד אלא אף בכלי שני שייך איסור שהרי כתב המרדכי פרק כ"ה בחולין דף תשל"ט וז"ל ובשר שנמלח ושהה כדי מליחה וקודם ההדחה נתנוהו בכלי שני ברותחין לא ידענא מה אדון ביה וכו'. ואל תשיבני שמולגין תרנגולת בכלי שני שהיד סולדת בו התם לא נמלחה. ואם פלטה דם וחזרה ובלעה מאחר שנסתלקה הנוצה חוזר ויוצא הדם או על ידי המליחה או על ידי הצלייה אבל בשר זה שכבר נמלח ושהה כדי מליחה אין שוב מליחה וצלייה מועילין להפליטה וכו' ע"ש ופסק הא"ו הארוך דנהגו לאסור וכתב אף על גב שבעלמא כלי שני אינו מבשל שמא הכא מבשל שפיר משום רתיחת מליחת הבשר דהא עדיין המלח עליו עכ"ל וכן פסק מהרמ"א בת"ח שלו וכן בהגהותיו בטור י"ד סימן ס"ט ואם כן בנ"ד מסתמא היו המים שבכלי שני רותחין שהיד סולדת בהן לאחר שנפלו הנוצות מהתרנגולת ולכך לפי מה דפסקינן בא"ו הארוך שמצריך שיהיה בקדרה כ"כ הרבה כמו החתיכה שלא הודחה ואז דוקא אמרינן שהוא ס' נגד דם ומלח שעליה ואם לאו הוא אסור ואם כן בנ"ד כל התרנגולת אסורה: 

שו"ת מהר"ם מלובלין סימן ל 
========================= 
ומה ששאלת אם המנהג לומר ותערב במוסף במקום שאין שם כהן נ"ל דהמנהג שלא לאומרו אף על פי שאין קפידה כ"כ אם אמרו. כה דברי אהובך נאמן ד"ש מאיר הטרוד וכו': 

שו"ת מהר"ם מלובלין סימן לא 
========================== 
ישראל שקנה בהמות מכותי ונתן לו קצת הדמים אבל לא מושכן אלא הניחן בהדיר של כותי והיה בתוכן אחת מעוברת וילדה והוא ספק בכור והעכו"ם אינו רוצה ליתנו לישראל הקונה כי אמר מאחר שילדה קודם שקבלה הישראל ממנו היא שלו ולא של הישראל הקונה ונשאלתי אם הישראל מחוייב לפייס הכותי בדמים עד שיוציא את הבכור מידו או לא: 

תשובה מתחילה צריכין אנו לדקדק אם ולד זה קדוש בבכורה אם לא הרא"ש פסק פרק הלוקח בבכורות שאם קנה ישראל בהמה מעכו"ם ולא משכה רק נתן לו מקצת מעות שאינה חייבת בבכורה וכן פסק בה"ג והטעם דק"ל כר' יוחנן דגבי ישראל מעות קונות מדאורייתא והמשיכה מדרבנן אבל גבי כותי דוקא במשיכה. אבל מתשובת מהרי"ל פסק דהוי ספק בכור דמספקא ליה אי ק"ל כר"י או כר"ל ומטעם זה פסק הטור כשמוכר בהמה לעכו"ם מפני חשש בכורה צריך להקנותה במעות ובמשיכה וא"כ בנ"ד נמי לפי סברת הרא"ש לא הוי בכור כלל ולכ"ע לא הוי כ"א ספק בכור אבל ליכא להתיר בנ"ד מטעם שלא נתן לו כ"א מקצת מעות ולא כולן דבהדיא פסק הרא"ש בפ' הזהב כר"ל דס"ל דמקצת מעות קונות כולו גבי ישראל ומיניה נשמע גבי כותי למר כדאית ליה ולכך ליכא למצא היתר בנ"ד אלא מטעם סברת הרא"ש כדלעיל ואפי' לפי סברת מהרי"ל נ"ל דבכה"ג שהעכו"ם תופס הולד והוא ספק דספק כמו שאמרנו אינו מחוייב כלל הישראל להוציאו מתחת ידו. ועוד נ"ל להביא ראיה שאינו קדוש בבכורה כלל לכ"ע מהא דתנן בפ"ב דבכורות המקבל צאן ברזל מן הכותי ולדות פטורים מן הבכורה ופירש"י ששם לו כותי בהמות בדמים קצובים ולתת לו אותן דמים עד י' שנים בין מתו או הוזלו וכו' ומפרש הטעם בגמ' כיון דאי לא יהיב ליה זוזי לכותי תפיס בהמה ואי לא משכח בהמה תפיס ולדות אשתכח דשייך יד כותיים באמצע אם כן בנ"ד נמי הואיל והכותי תפיס אותה בטענה שטוען שכל שיולדת אצלו קודם הקבלה היא שלו ולא יוכל להוציאה מתחת ידו כי אם ע"י קנין בפני עצמו אם כן שייך ביה יד הכותי וכשיש חלק להכותי בין באמה בין בולד הוא פטור מהבכורה כדאפסקא הלכתא וכמבואר בהרא"ש והטור י"ד סי' ש"כ. ובר מדין דאפי' היה ודאי בכור לא מצינו שיהא הישראל מחוייב לפדותו מן הכותי כשהעכו"ם תופסו אפי' תפסו שלא כדין וגם לכתחלה מתיר הא"ז ותרומת הדשן למסרו לשומר כותים ואם הטיל בו הכותי מום שרי כדאיתא שם. מכל הלין טעמי נ"ל דפשוט הוא דבנ"ד שרי לישראל להניחו ביד כותי ואינו צריך לפדותו. הנלע"ד כתבתי הטרוד מאיר בן מהר"ר גדליה זלה"ה וכו': 

שו"ת מהר"ם מלובלין סימן לב 
========================== 
ה' עמך גבור החיל. הלא הוא אהובי האלוף הנעלה והמרומם ש"ב וגיסי אשר נפשי קשורה בנפשו ר"ג וא"ב מהר"ר גבריאל י"צ וכאל"ש באפס הפנאי לא אוכל להאריך במליצת הדברים אך אל יחר למר על שלא השבתי על דברי מכ"ת מיד בפעם הראשון כי סהדי במרומים כי לא במרד ובמעל עשיתי זאת רק אני מודה ואיננו בוש לומר שכחתי כי לא איש פנוי אנכי מתמול ולא משלשום רק טרוד בעסקי שמים וזמניים. ועתה מה שבקש מכ"ת לבאר לכ"ת פי' ההלכה דכתובות דף מ"ז לא ידעתי תוכן כוונת השאלה ומה הן הספקות והקושיות שיקשה אליכם בהבנת פירוש'. כי לפי המושכל כל דברי הלכה זו פשוטים וברורים וזיל קרי בי רב הוא. ת"ר תקנו מזונותיה תחת מעשי ידיה וכו' עד לפיכך הבעל אוכל פירות ופריך בגמ' פירות מאן דכר שמייהו ר"ל הלא לא אדכר בברייתא זו קודם בבא זו שתקנו לה דבר מה תחת הפירות ועל מה קאי הא דקאמר לפיכך בעל אוכל פירות. ומשני חסורי מחסרא וכו' ואידכר בברייתא שתקנו פרקונה תחת פירות ועלה קאי הא דקאמר לפיכך וכו'. והדר פריך מאי לפיכך ר"ל כי לפי מה שהגיה הברייתא שנוי בה בפירוש בבבא דלעיל מזה שתקנו פרקונה תחת הפירות ואם כן ממילא שמעינן שהבעל אוכל פירות ובעד מה שהוא אוכלן הוא מחוייב לפדות' אם נשבית ומאי צריך תו לנתינת הטעם במה דקאמר לפיכך וכו'. ואיזה צד וענין היה באפשר למיסק אדעתין לפרש תקנות חכמינו בענין אחר בזולת זה שהוצרך לפרש ולתת טעם לומר לפיכך בעל אוכל פירות ומשני מה"ד וכו' דר"ל שאם לא פירש לנו שהבעל אוכל פירות הוה סליק אדעתין לומר ולפרש הא דקאמר שתקנו פרקונה תחת הפירות אין רצונם לומר שהבעל יאכל אותן הפירות ויכלה אותם משום דא"כ שיאכל אותן ולא יהיו בעין בעת שיצטרך לפדותה באולי ימנע ולא יפדה אותה כאשר יבא עת הצורך כי יקשה בעיניו ויכבד עליו לתת דמי פרקונה מכיסו ומטעם זה היינו מפרשים תקנת חכמים היא ופי' דבריהם הוא שיהיו הפירות תמיד מונחים בעין וזה רצו לומר במה שאמרו פרקונא תחת פירות קמל"ן שאין זה פירוש דבריהם אלא שרצונם לומר שהבעל יאכל הפירות ולא שיהיו מונחים בעין. ומה שרצית לומר שטוב הוא יותר שיהיו הפירות מונחים מחמת חששא דלמא ממנע ולא פריק אדרבא הא עדיפא שיאכלם משום דהשתא אפילו אם יזדמן זמנין דלא מלו וכו' פי' שלא יהיו הפירות כדי פרקונה פריק לה מדיליה כמו שפרש"י ז"ל אבל אם יהיו הפירות מונחים בעין כשיבא עת הצורך לפדותה ולא יהא בפירות כדי פרקונה לא יוסיף אז הבעל משלו כי יאמר שלא תקנו לו אלא לפדותה בעד הפירות המונחים ולא להוסיף מכיסו. והדר פריך קושיא אחרת ואיפוך אנא ר"ל מה ראה התנא בברייתא לומר שתקנו מזונותיה תחת מעשי ידיה ופרקונה תחת הפירות. וא"כ לפי זה יכולה האשה שתאמר איני ניזונית ואיני עושה. ולמה לא תקנו להיפך מזונותיה תחת פירות ופרקונה תחת מעשה ידיה דהשתא אי אמרת איני ניזונית ואינו עושה לא כלום קאמרה כמו שפרש"י ועכ"פ תהיה מחוייבת תמיד לעשות לבעלה אלא אם כן תאמר איני ניפדית ואיני עושה וזה אינו שכיח שתאמר כן דבשלמא במזונות כשהיא רואה שיספוק לה מעשה ידיה למזנותיה היא אומרת איני ניזונת ואיני עושה. אבל פרקונה שמא לא תספיק מעשי ידיה לכדי פרקונה. ועוד כמו שכתבו התוס' לחד שינוייא דאפילו תאמר איני נפדית וכו' אין שומעין לה שלא תטמא בין העכו"ם. וכן אם תאמר איני ניזונית ואיני נותנת לך פירות זה אינו שכיח כ"כ שתהא לאשה נכסי מלוג. ומשני תקנו מצוי למצוי וכו' פי' מזונות מצויים ושכיחין הם ולכך תקנו לו לבעל בעד המזונות גם כן דבר מצוי ושכיח דהיינו מעשה ידיה. ופרקונה הוא דבר שאינו שכיח לכך תקנו לו גם כן תחת פרקונה הפירות שהן גם כן אינן מצויין: 

שו"ת מהר"ם מלובלין סימן לג 
========================== 
ועל דבר שהאפטרופוס של היתומים הלוה מעות היתומים בריבית קצוצה הלא גם כן דין פשוט הוא שכתב המרדכי וב"י מביאו בטור י"ד סי' ק"ס וז"ל שהאפטרופוס של היתומים שהלוה מעות היתומים בריבית קצוצה אם הלוה הרויח כ"כ חייב ליתן להם ואפילו לא אתני כמאן דאתני דמי ומפרש הב"י דבריו דהיינו שאם הלוה הרויח כ"כ שיעלה חצי הריוח בסך הריבית שהתנה עמהם אז הוא נוטל חצי הריוח לחלקו וחלק הב' מחויב לתת להיתומים בעד הריבית שהתנה עמהם זאת תוכן ענין פירושו אף שאין זה לשונו אבל אינו מחוייב לתת להם כל הריוח ע"ש וא"כ בנ"ד מחוייבים הלוין לישבע מה שהרויחו עם מעות היתומים ואם יעלה חצי הריוח בערך הריבית שקצצו מחוייבים ליתן להן מה שקצצו. ואפי' אם לא הרויחו כ"כ עכ"פ מחוייבים ליתן להם חצי הריוח. אבל אם ישבעו שלא הרויחו עם מעות היתומים כלום אינם מחוייבים לתת להם שום ריבית שאין מתירין במעות היתומים אלא באבק ריבית או קרוב לשכר ורחוק להפסד כן הוא מסקנת הפוסקים והכי נקטינן אעפ"י שמהרי"ל רצה להפך בזכות של היתומים מטעמים אחרים כמו שכתב הב"י ע"ש ובכה אפסיק ואומר שלום ושישו ושמחו בימי הפורים ברב חדוה וגילה ברננים ושירים. כה דברי ש"ב וגיס"ך הטרוד מאיר וכו': 

שו"ת מהר"ם מלובלין סימן לד 
========================== 
בשמחת פורים היינו טרודים. על כן לא היינו יכולין להצליל בלימודים. להאריך בראיות מחכמי הגמרא ודברים החמודים. ואשיב בקצרה על דבר שאלתכם אשר שאלתם על אשר קבלתם עליכם בקשר אמיץ להודות ולהלל בכל בקר בתהלות בקנס ג' פרוטות זולת אם יהיה לא' מכם שום אונס. ועתה איזה יחיד מכם אינו מקיים התקשרותו בשבת שבימות החורף משכימים לב"ה קודם שיאיר היום שעדיין לא הגיע זמן הנחת תפילין. והוא מתנהג ע"פ הזוהר המזהיר שיצא האדם מביתו לב"ה לבוש בתפילין וציצית ואם כן א"א לו לקיים התקשרותו אם חייב אותו יחיד הקנס או לא. זהו תמצית השאלה הגם שאין זה לשונכם ממש: 

תשובה הנה נראה לדמות ענין זה למתניתי' דפ"ג דנדרים דתנן התם ד' נדרים התירו חכמים נדרי זריזין וכו' ועד ונדרי שגגות ותנן התם תו דף כ"ה במתניתין נדרי שגגות כיצד וכו' עד ראה אותן אוכלין תאינים ואמר הרי עליכם קרבן ונמצאו אביו ואחיו וכו' עד וב"ה אומרים אלו ואלו מותרים וכתב הטור על זה שאינו נדר אעפ"י שלא פירש בהן כיון שהדבר מוכיח שאין אדם אוסר פירותיו על אביו עכ"ל ומזה למד ג"כ רבינו ירוחם שכתב נשבע שלא יעשה כך מטעם שהי' סבר שהוא איסור גדול ואח"כ נתוודע לו שאין בו איסור כ"כ לא חלה השבועה כלל כי היתה בטעות וא"כ בנ"ד נמי הדבר מוכיח שמה שהתקשרו עצמם כנ"ל למצוה התכוונו והיו סבורים שלא יבאו ע"י זה לשום מניעת מצוה אחרת ועתה נודע לו שאם יקיים זה יצא שכרו בהפסד מצות לבישת ציצית ותפילין ע"פ הזוהר כנ"ל אם כן הוי ג"כ נדר בטעות. ולכן גם מהקנס שקבלו עליהם פטור הנלע"ד כתבתי. נאם הטרוד מאיר וכו': 

שו"ת מהר"ם מלובלין סימן לה 
========================== 
לוה שנתחייב להרבה נושים ומלוה אחד הוא מוקדם לכולם רק אותו ש"ח אינו בעדים אלא חתימת יד הלוה והוא לאחר זמנו ויש להם להמלוים המאוחרים טענה עליו שמא פרוע הוא ואף שהלוה מודה אין אנו מאמינים לו שאינו נאמן בהודאתו לחוב לאחרים כי שמא עשה קנוניא להפסיד שעבודינו: 

תשובה אשיב בקצרה הלא מתוך העדות שהעיד ר' אברהם חתן מהר"ף מבואר שאינו פרוע. ועוד יש לדון בזה לפי ראות עיני הדיינים מאחר שמקצת המורים פוסקים דכתב ידו נהי שאינו גובה ממשועבדים משום דלית ליה קלא אבל מ"מ חשוב כשטר לענין שאינו נאמן לומר פרעתי וגובה אפילו מן היורשים כמו שכתב ה"ה פ' י"א מהלכות מלוה וכדבריהם מסתבר כמו שכתב נ"י בסוף פ' המוכר את הבית בשם הריטב"א שכדברי הרשב"א שסובר שאינו נאמן לומר פרעתי נראה עיקר אלא שכבר פשט המנהג בזה בכל גלילותינו כדברי הרמב"ם כמו שכתב הטור לכך אין לדיין בזה אלא מה שעיניו רואות כמו שכתב הריב"ש סי' תנ"ד וז"ל תשובה דבר זה מחלוקת היא לראשונים ז"ל וכו' עד אבל הרב בעל המאור ור"מ הלוי והרשב"א והר"א כולם סוברים דאין נאמן לומר פרעתי דמצי מלוה לומר שטרך בידי מאי בעי והביא ראייה לדבריו וכו'. ואני לא אכניס ראשי וכו' אבל הדיין ירבה לחקור הבעלי דין ואם יראה בעיניו שהאחד דבריו מכוונים מן האחר יטה הדין לזכותו ועל כיוצא בזה נאמר אין לו לדיין אלא מה שעיניו רואות יעויין משם. מאי אמרת בנ"ד שמא הלוה החזיר השטר למלוה כדי לעשות קנוניא אם כן למלוה בשטר נמי נימא הכי ובמלוה בשטר אמרינן אפילו נגד לקוחות מאחר שהלוה לא היה יכול לטעון פרעתי משום שטרך בידי מאי בעי טורף אפילו מלקוחות ובשבועה אם כן בנ"ד ה"נ ל"ש. וכ"כ מהרמ"א בהג"ה וי"א דאינו יכול לטעון פרעתי על כתיבת ידו ואין לדיין בזה אלא מה שעיניו רואות עכ"ל. ועוד נראה לפי הדין דאפי' למי שסובר דנאמן לומר פרעתי בכתב ידו מ"מ היכי דכתב נאמנות בשטר אין הלוה נאמן לומר פרעתי לכ"ע משום שאלו פרעו לא הי' מניחו בידו כמו שכתב הטור סי' הנ"ל א"כ הוי לכ"ע כמו שטר בעדים אלא דלית ליה לגבות ממשועבדים. ואף על גב דגבי מלוה בשטר איכא פלוגתא בין הפוסקים אם מועיל  נאמנות גבי לקוחות אפילו היכא דפירש כמו שכתב הטור סי' ע"א וכתב בשם הרא"ש ז"ל והאידנא דנפישי רמאי נכון להחמיר כדברי ר"ח וכו' יעויין משם היינו לענין אפי' היכי דכתוב נאמנות בשטר עליו ועל כל הבאים מכחו ולקוחות בכלל מ"מ אין נפרעין מלקוחות אלא בשבועה והטעם כתב הרא"ש פרק הכותב דחיישינן לקנוניא שמא פרעו והחזיר לו השטר ולכן אינו גובה אלא בשבועה אבל בשבועה מיהא גבי ה"ה נמי בנ"ד ל"ש דמ"מ הנאמנות מועיל שיכול לומר שטרך בידי מאי בעי כמו במלוה בשטר רק שמשום קנוניא צריך שבועה אלא משום דלית ליה קלא כדי שיוכלו הלקוחות ליזהר מלקנות אינו יכול לטרוף מהלקוחות. ועוד בנ"ד ליכא למיחש לקנוניא דהא ידוע הוא להאלוף מהר"ף ומפורסם לכל יושבי על מדין כי כל תשובתו של ר' פלוני הלוה היה בכל פעם שתבע אותו המלוה לפני האלוף מהרר"ף ולפני הקהל יצ"ו והדיינים בכל פעם אמר שפלוני המלוה כבר נתפרע ממה שנתתי ליד האלוף מהרר"ף ומהר"ף הכחישו בכל פעם שאין שוה כדי חובו. וקניניא לא שייך לומר אלא היכי שהלוה הוא מודה ואומר שאינו פרוע אבל בנ"ד אם היה קנוניא היה לו להודות אל דברי המלוה שלא נתפרע: 

ואם יתעקש המתעקש לומר א"כ אדרבא גרע טפי שאף הלוה הוא אומר שפרע אף אתה אמור לו שאינו כן דמאחר שהוא בעצמו מודה שלא פרע אלא במה שנתן לו ע"י מהר"ף וזה יתברר שאינו כדי חובו של המלוה א"כ זה הוכחה שלא פרע לו בזול' זה בשום דבר ודומה להא דכתב הרא"ש בתשובה כלל ס"ט סי' ט' בשאלה ראובן תובע משמעון מנה והשיב מנה היה לך אצלי אך פרעתיך כי בפניך דברתי עם אמי שתתן לך בעדים וכו' עד ושמעון רוצה לישבע שפרע לו זה המנה או הוא או אחר בעדו. והשיב ששמעון חייב לפרוע אותו הממון לראובן וכו' שהרי הוא מודה לו שנתחייב לו אלא שהוא אומר שהוא נפטר ממנו בשביל שהעמידו אצל אמו וכו' וכיון שחשוב זה פרעון בעיניו אנן סהדי דלא פרע ליה והלואי שיפרע אדם מה שנראה לו שהוא חייב יעויין שם באריכות. מכל הלין טעמין נראה כי ש"ח זה הוא ש"ח גמור לכל הדברים ויש לו דין קדימה בין למטלטלין בין למקרקעות מאחר שיש בו שעבוד מטלטלין אגב קרקע דקנאי ודעתיד למקני ואינו צריך ראיות ועדיות כ"כ שנמסר בזמנו רק זמנו של שטר מוכיח עליו וחזקה שנמסר בזמנו רק גילוי מלתא בעלמא שאין הדבר מרומה ח"ו ועל הכל עיניכם תחזינה ואין לכם אלא מה שעיניכם רואות ושלום על דייני ישראל נאם מאיר הצעיר: 

שו"ת מהר"ם מלובלין סימן לו 
========================== 
מעשה בא לפני באשה אחת אלמנה שהיתה מוחזקת בבית אחד אחר מיתת בעלה כמה שנים לסוף מכרה הבית ולא רצה הלוקח ליתן לה את המעות דמי המקח עד שתשבע על כתובתה פן יאמרו היורשים של בעלה לאחר מיתת' שלא נשבעה על כתובתה והבית בחזקת שלהם. והיא אמרה נשבעתי ואבדתי שטר ההשבעה אעפ"כ לרווחא דמלתא אשבע פעם אחרת והיורשים לא היו בפנינו ונשאנו ונתנו בדבר מה לעשות מטעם פן יבאו היורשים ויטענו שאמת נשבעת כבר והב"ד הגבו לה כתובתה מהמטלטלין שהניח בעלה זולת הבית והבית שלנו הוא. והסכמנו מאחר שהיא מוחזקת בבית ודרה בה שני חזקה ובנתה וסתרה בו והשכינה אותו כמה פעמים ולא מחו לה היורשים ה"ל חזקה שיש עמה טענה ונאמנת לטעון שטר השבעת כתובה היה לי ובה היה מבואר שהגבו לי הבית בכתובתי ואבדתי אותו כדין הטוען שטר היה לי ונאבד לאחר חזקת ג' שנים שהדין הוא שנשבע ועומד בשלו כמבואר בח"ה סי' ק"מ בתחלתו. ה"ה נמי בנ"ד תשבע האלמנה שהיה לה שטר השבע' ושהגבו לה הבית בכתובתה ויכולה למוכרו ולעשות עם הבית כרצונה. ואף על גב דאין לאב חזקה בנכסי הבן וכן  להיפך וכן אין לאיש חזקה בנכסי אשתו וכן להיפך היינו כשהיא יושבת ואוכלת הנכסים אבל כשהיתה בונה וסותרת או חופרת וכדומה בנכסים יש לה חזקה. וע' בח"ה סי' קמ"ט ועיין במרדכי פרק ח"ה דף רנ"ג. שוב אמרה האלמנה שהיתה מסופקת אם נשבעה כבר והגבו לה הב"ד הבית אם לא ואיך אשבע עכשיו שנשבעתי כבר אלא עכשיו אשבע כדין שבועת האלמנה על כתובתה ויגבו לי עתה הבית. והיה קשה בעינינו להשביע עתה פן יבואו היורשים ויאמרו שאין כדבריה אלא שכבר הגבינו לה כתובתה וכבר נשבעה. והסכמנו שהיא נאמנת בשבועה כשהיא נשבעת על כתובתה עתה במגו שהיתה טוענת שנשבעה כבר והוגבו לה הבית ואבד לה שטר ההשבעה שהיתה נאמנת מאחר שהיו לה שני חזקה ועיין במרדכי ריש פ' ח"ה. נאם מאיר הצעיר כו': 

שו"ת מהר"ם מלובלין סימן לז 
========================== 
נדרשתי לעיין בשריותא דאשה אחת עגונה מרת אסתר בת בנימן שהיתה זקוקה ליבמה מומר נקרא מנחם בהר"ר משה בלומ"ש ועתה מקרוב הובאו עדיות מארץ תורגמה איך שמת אותו מומר כאשר הוא מבואר ורשום בעדיות שנגבו. והנה כבר קדמוני גאוני עולם להתיר האשה הנ"ל ע"פ עדים שהעידו ע"פ כתבם שמת המומר הנ"ל ובלתי מקויימי' רק עד אחד נתקיים ע"י אחד אשר כל העדיות הנ"ל היה פתחון פה לבעל דין לחלוק בכל חלוקה וחלוקה וברוב דברים לא יחדל להתירה: 

ועתה בבואה לפני הביאה עוד ב"ד שהוגבה בב"ד רבא לפני חכמי וגדולי קושטאנדינא (רבא) וגם נתקיימו חתימת החכמים הנ"ל כאשר הכל רשום בכתב אמת. ולא עוד ששלחו ג"כ ידם וכתבו פסק דין על שריותא דהאי אתתא רק שתלו הענין אם נוהגין במקום ובארץ היבמה כדברי הרי"ף וסיעתו שמתירין עד אחד ביבמה או כדברי הרא"ש והטור וסיעתו המחמירין שלא להתיר עד אחד ביבמה. ואנן נראה לן בנ"ד אין אנו צריכין לחוש ולחקור על זה כי כבר כתב מהרי"ק בשורש קע"ה על מעשה ממש כזה על יבמה שנפלה לפני יבם מומר ועד אחד מעיד שמת והעלה בסוף דבריו שמותרת כיון שרוב הפוסקים מתירין יבמה ע"פ עד א' ואפי' היה המנהג כדברי האוסרין מ"מ פשיטא שבזיקת יבם מומר שרבו הפוסקים המתירין אותה בלא חליצה. ואף על גב דפשיטא שאין לסמוך על דבריהם וחלילה  להקל בשל איסור ערוה שלא כדעת רש"י כו'. מ"מ איכא תרי רובי להתיר אשה זו על דא אמינא דאיתתא זו שריא עכ"ל. הרי לך בהדיא מעשה ממש כזה ופסק להתיר אלא שיש לבעל דין לחלוק ולומר שמהרי"ק איירי שהי' כבר מומר כשנשאת לבעל כדמשמע שם בהדיא באותה תשובה שאותו מעשה הי' שכבר המיר קודם שנשאת לבעלה דאז יש להתיר יותר מהיכי שהמיר אחר שנשאת האשה כמו שכתב הטור א"ה סי' קנ"ז בשם רב יהודאי ואף על גב שמסיים הטור  ולא ידענא מה חילוק יש בין אם היה היבם מומר כשנשאה או לא הלא כתבו הגהות מרדכי שם בפ' החולץ דשפיר יש לחלק דס"ל דנשואין מפילין. וכיון דבשעת נשואי אחיו היה מומר והיה אסור לה באותה שעה שוב אינה נופלת לפניו עכ"ל. מ"מ הלא כתבו שם הגהות מרדכי דרבינו חננאל התירה בלא חליצה אפי' לא היה מומר בשעת הנשואין כיון שהיה מומר בשעת מיתת אחיו אינה זקוקה לו דס"ל מיתה מפלת. וגם רבא כתב שם דהלכתא כר"א וכתב דגם הרי"ף פסק דמיתה מפלת. ועוד כתב שם דהראיה שהביא מהר"ם להתיר מההיא דפרק הגוזל קמא דפריך אלא מעתה יבמה שנפלה לפני מוכה שחין כו' דאדעתא דהכי לא קדשה נפשה לאותה ראיה לא שייך לחלק בין מיתה או נשואין מפילין דבכל ענין אדעתא דהכי לא קדשה ועיין פ' החולץ. וא"כ בנ"ד נמי שייך לומר האי שריותא דכתב שם מהרי"ק להתיר משום דאיכא תרי רובי להתיר האשה חדא רובא הוא רב אלפס והרמב"ם ור"מ מקוצי דמתירין עד א' ביבמה נגד רבינו אשר. ואידך כל הנך רברבותא דלעיל דשרו בלא חליצה דהא אפי' כשהמיר אחר שנשאת רבו המתירין אותה בלא חליצה הגם שאין כ"כ רובא כמו באם היה מומר כבר קודם שנשאת דאיכא למימר דהנך גאונים דמחלקים בין המיר קודם שנשאת ובין אחר שנשאת נתוספו ונצטרפו לדעת רש"י דכתב המרדכי בשמו פ' החולץ דכתב בתשובה דאין לסמוך אדברי הגאונים להתירה בלא חליצה. מ"מ נראה דבמקום עיגונא אין לדקדק ולחלק כ"כ וכ"ש בנדון דידן כשנצרף העדיות הראשונות לעד זה שהוגבה בב"ד של גדולי קושטנדינא אפי' לא נצרף כ"א עד א' מהראשונות א"כ הרי לך שני עדים שמעידים על המומר הנ"ל שמת. מכל הלין טעמים נראה דבר פשוט שזאת האשה מרת אסתר בת בנימין מותרת לינשא בלי שום ספק בעולם הנלע"ד כתבתי נאם מאיר הצעיר וכו': 

שו"ת מהר"ם מלובלין סימן לח 
========================== 
על דבר היבם שנפלה לפניו יבמה ענייה והוא יש לו אשה אחרת ומעגן יבמתו ואינו רוצה לפוטרה בחליצה עד שיתנו לו ממון הרבה אשר אין ידה משגת ליתן: 

תשובה הלא הדין פשוט בסמ"ג והטור מביאו סי' קמ"ה וז"ל ובס"ה כתב שאם יש לו אשה אחרת שכופין אותו ומנדין אותו עד שיחלוץ עכ"ל. וכן הוא בהגהות מרדכי פרק החולץ כתב רבינו אביגדור הכהן מי שנפלה לפניו יבמה ויש לו אשה אחרת קבלתי מן מורי רבינו שמריה שבזמן הזה כופין אותו לחלוץ לה וכו' וראייתו מפ' ב"ש הנודרת הנאה מיבמה בחיי בעלה כופין אותו לחלוץ לה וכו' עד וכ"ש הכא שלא גרמה היא כלל אלא גזירת הגאון ר"ג מ"ה מבדלת בינם עכ"ל. ואף על גב דבמרדכי שם דף תנ"ז פסק  בשם ראב"י דאין כופין. וכן בנ"י דף תי"ו דאף אם יש לו אשה אחרת אין כופין אותו לחלוץ ע"ש. מ"מ הלא העיד ר' בנימין זאב בתשובותיו סי' ע"ד וסי' ע"ט שראה כמה גדולים שכפו לחלוץ במקום שהיה לו כבר אשה ומעשה רב. וכ"ש בנ"ד שאינו רוצה לחלוץ ולא ליבם. וכבר כתב הרמב"ם פ"ב מה' חליצה שכופין לחלוץ ואין כופין ליבם. והטור א"ה סי' קס"א סתם כדבריו על כן נחנו הח"מ הסכמנו וגזרנו על אנשי ק"ק ווענגראב"א שיתפשרו ביניהם שתתן חצי עזבון בעלה או יותר עד שיתרצה לחלוץ לה ואם לא יוכלו להתפשר בינם אזי יראו באם יכולין להטעותו ולפסוק לו ממון הרבה עד שיחלוץ לה. ואם אין יכולין להטעותו אז יבדילו אותו מהם ויכופו אותו עד שיחלוץ לה ושלום על דייני ישראל. נאם הצעיר מאיר כו': 

שו"ת מהר"ם מלובלין סימן לט 
========================== 
של"ש אהו' הנעלה העולה מעלה. בשם ותהלה ר"ג ור"מ מהר"ר ישעי' סג"ל. מהודענא למכ"ת על דבר הגט הניתן שם קרוב לגבול כ"ת והאשה יושבת תחת יד ב"ד דמכ"ת בק"ק דובנא אשר שם האשה מוחזק במקום הכתיבה והנתינה מירו"ש רק שבמדינת פולין שהי' מקום לידתה היו קורין אותה מירל וכן חקרנו אחר שמות קרוביה ונקראות בשם מירל והמסדר אותו הגט כתב בגט מרים המכונה מירוש ומעולם לא נקראת בשם מרים לא בשם דעריס' ולא במקום הכתיבה והנתינה וא"כ פשוט הוא מאחר שלא נקראת בשם מרים מעולם וגם לא הורגל במדינותינו שיהיו קורין למרים מירוש ולא למירוש מרים אפי' בשם דעריסה א"כ גט זה פסול הוא כמבואר בדברי הראשונים ואחרונים והראיה עליהם דברי מותר הן. ומן הדין היה ראוי לכתוב בגט שם מירו"ש לבד כי הוא השם המוחזק במקום הכתיבה והנתינה ובמקום דירתה במקום שמכירין אותה אעפ"י שהיו קורין לה בשאר מקומות בשם אחר כמ"ש בעל התרומות וק"ו בנ"ד שכבר נשתכח שם מירל ממנה ונוסף ע"ז ששם מירוש ומירל קרובים זה לזה מ"מ כדי לצאת מכל הספקות הסכמנו שיתנו גט אחר ויכתבו בגט מירוש דמתקרי מירל דמאחר ששניהם אינם לשון הקודש לכן אין לכתוב המכונה. וא"כ יגזור על אותו האיש. עד שיפטור אשתו הראשונה בגט כשר ושמענו שאותו האיש כבר נשא אשה אחרת על כן יגזור עליו וידינו עם כ"ת וגם על אשתו השנייה שתפרוש ממנו עד שיפטור את אשתו הראשונה בגט כשר כנ"ל בכן שלום על דייני ישראל כה דברינו החותמים היום יום ב' י"ג אדר ש"ס לפ"ק. נאום הצעיר מאיר כו': 

שו"ת מהר"ם מלובלין סימן מ 
========================= 
נדרשתי מאת שני בתי ישראל דהיינו אחינו אנשי שלומינו ובריתינו הלא המה יושבי ק"ק האציפלאץ וק"ק צילץ יצ"ו אשר נדבה רוחם ונתרצו שני הצדדים הנ"ל לילך אחר בית דינינו לדון בפנינו על דבר אשר בשכבר הימים שעברו היה בהם יד ה' ויצא גזירת הקסר כתוב וחתום אשר אין להשיב כדת הקיסריות שכל היהודים היושבים בכל מדינות שלעזי"א כולם גרש יגורשו וכאשר נתקיים מחשבת הקמים עליהם ונתגרשו קהילות הרבה וישארו אך יושבי ק"ק צילץ לבדם ברוב השתדלותם והוצאתם הרבה אשר פייסו האויבים ברצי כסף ודחו הענין מיום אל יום עד שהעיר ה' את רוח ראשי ואלופי ק"ק פראג אשר ברוב השתדלותם בטלו את הגזירה הנ"ל מיושבי ק"ק צילץ ונתרצו הקמים עליהם בסך שני אלפים זהו' אשר לסך זה נדבה לב המדינות לעזור ולסייע לאחיהם יושבי ק"ק צילץ דהיינו ג' ארצות דמדינות פולין יצ"ו נדבו ליתן חמישית הב' אלפים זהובים הנ"ל וכן נדבו מדינות פיהם וכן מדינות מערין ליתן כ"א מהמדינות חמישית הסך הנ"ל ושני החומשים הנשארים הטילו על ק"ק צילץ בצירוף ק"ק האציפלאץ ועתה בררו כ"א מהשני קהילות הנ"ל אנשים נאמנים לשולחיהם ובאו לפנינו לעיין בדינם אם יושבי ק"ק הציפלאץ חייבים שישאו בעול ההוצאות יושבי ק"ק צילץ על ענין הגירוש כנ"ל. ובאם חייבים מן הדין בקשו מאתנו שנעריך אנחנו לפי ראות עינינו כמות הסך שיהיו חייבים ליתן להם לעזר ענין הנ"ל. והאריכו בטענותיהם אם הם נגררים אחר מדינת שלעזיא אם לאו. והנה אנחנו ח"מ מתוך טענותיהם ומתוך שמצאנו וראינו יסוד אשר עליו בנינו פסק דינינו תשובת מהרי"ק שורש ד' אשר כבר הורה זקן על ענין דומה לזה שהיה בק"ק רעגנשפור"ק שכל אותם הקהילות אשר ראוי לחשוב וקרוב לודאי הוא ח"ו שגם עליהם היה עובר כוס התרעלה אם לא היה מתוקן הדבר כפי האפשר הדין נותן שישאו בעול גם המה אף שלעת כזאת אין מעלילין מזה בשאר מקומות וכו' והביא ראיות מסוגיית הגמרא דב"מ פ' המקבל יעוין שם. מכל דברים הנ"ל מצאנו אנחנו ששני קהילות הנ"ל כל חדא משך שייכא בחברתה ונגררת אחריה להיות מחוייבים לעזור ולשאת בעול חברת' כאשר תקראנה כאלה ח"ו וע"פ הדברים הנ"ל פסקנו שבני ק"ק האציפלאץ חייבים ליתן לעזר הוצאות הגירש הנ"ל לאחיהם יושבי ק"ק צילץ שני מאות זהובים חצי החומש שיתנו ג' ארצות דמדינת פולין יצ"ו. וכאשר יתנו להם סך זה יהיו פטורין מהם מכל וכל ואינם צריכין לתת להם כלום לאותן הוצאות שכבר הוציאו ע"ז יושבי ק"ק צילץ על שדחו הענין כנ"ל רק לסך הב' אלפים האחרונים יתנו חצי החומש כנ"ל. ועל העתיד ח"ו פסקנו באם תקראנה כאלה ח"ו גירוש ליושבי ק"ק הציפלאץ מחוייבים ג"כ יושבי ק"ק צילץ לשאת בעול עם אחיהם יושבי ק"ק האציפלאץ ויהיו מחוייבים לתת להם לעזר ההשתדלות כפי השגת ידם באותו זמן וכפי ראות עיני הדיינים והשופטים אשר יהיה בימים ההם כה דברינו למען האמת והשלום וצדק ומשפט. נאם מאיר הצעיר כו': 

שו"ת מהר"ם מלובלין סימן מא 
========================== 
על דבר המסים והגלגלות אשר נתחייבו הקהל מקודם רק שנתמשך הענין שלא נגבו עד עתה ובתוך כך עשאו הערכה וסכום חדש ונפלה מחלוקת ביניהם אם להגבותו לפי סכום החדש או לפי סכום הישן הנה אין העת עתה לי להאריך בדברי הפוסקים ומנהגי הקהלות רק אודיע בקצרה פסק הדין לפי הנראה לי. כלל הדבר אם כבר נעשה פנקס הגבייה מה שמגיע לכל אחד לפי סכום הישן למוסרו ליד השמש להגבות המסים כפי הנהוג רק שנתמשך העניין בסבת מה שלא נגבה. אז יגבו עדיין עתה לפי הפנקס הישן כי מאותו זמן נעשה אותו סך הרשום עליו כחוב גמור ומחוייב כל אחד ליתן אותו סך הרשום עליו באותו פנקס ואם לא נעשה שום פנקס על מסים אלו כלל ונתמשך הענין עד עתה שכבר נעשה הערכה וסכום חדש על כל א' אזי יגבו אותו לפי סכום החדש כי כן הוא מנהג הקהלות בעניני המסים שהכל הולך אחר זמן הגבייה כמו שכתב רי"בש בשם תשובת הרש"בא וכן הוא ג"כ מנהגי הקהלות בזמנינו ואין צורך להאריך בזה על כן אפסיק ואומר שלום מאדון השלום במשמרת חיים ברכה ושלום נאם הצעיר מאיר בן מהמר"ג זלה"ה וכו': 

שו"ת מהר"ם מלובלין סימן מב 
========================== 
על דבר הס"ת אשיב בקצרה. כי אינו צריך לפנים כי הב"ד ששלחתם לידי מבואר בו שהשני עדים העידו בפירוש שכל הקהל שהיו באותו זמן הסכימו ומכרו הס"ת לכמר מרדכי ואייזק ז"ל מרצונם הטוב לצורך הבלבול. ואף אם היו מעידין אפכא נראה דאין עדותן עדות שהרי כל בני העיר נוגעין בעדות זה כדתניא פרק ח"ה בני העיר שנגנב להם ס"ת אין דנין אותה בדיין אותה העיר ואין מביאין ראיה מאותו העיר ולא מהני בה סילוק דלשמיע עבידא אלא א"כ יש להם ס"ת אחרת מדוייקת כזו וכשר כמותה וכן פסק טור ח"מ סי' ז' וסי' ל"ז וכן פסק מהריקלו"ן סי' ע' וז"ל על ס"ת שהוחזק שהיה של אבותיו של ראובן אין הצבור יכולין להחזיק בה דלא שייך חזקה בס"ת העשויה מתחילת ע"מ כן שיקראו בו הרבים ושהיתה תמיד מונחת בב"ה עד יום פקודות אותו הבעלים ואפילו אם העידו מבני הקהל שהיא של צבור לא מהני כי נוגעים בעדות הן ואין מועיל להן דליסלקו תרי מנייהו ולסהדו בס"ת אלא א"כ יש להם ס"ת אחרת מדוייק כזו וכשר כמותה עכ"ל ואף שצ"ע אם כדין עשו שמכרו ס"ת לצורך הבלבול ועתה אין העת להאריך בזה מ"מ המכירה שמכרו מכירה גמורה היא. כמו שכתב הר"ן פרק בני העיר. וא"כ לכל הדעות הס"ת נשארה בחזקת יורשי כמר אייזק ואין כח להקהל להוציא אותה מידם כלל ואין צריך להאריך בדברים הפשוטים. נאם מאיר הצעיר: 

שו"ת מהר"ם מלובלין סימן מג 
========================== 
מעשה באיש קשה רוח איש חולי ומכאוב וגם חולי בחולי הנכפה על מעשה בלתי טהור שאנה האלהים לידו ע"ד משל הקדמוני כי זה כאשר היה הרעש בוואלי"ן בסבת הקדרים כאשר הוא רגיל להיות בכרכי יושבי המחוז וכל אחד מחוייב להיות מוכן וכלי משחיתו בידו לערוך מלחמה וקרב כנגדם בצווי הדוכוס והשרים ויהי היום ירה האיש הנוכחי בבליסטרא שקורין בל"א ביק"ס מביתו בעד החלון למקום המצויין לו בכותל בחצירו כדי לנסות הביקס כאשר יעשו המורים והנה איש אחד בא מן השוק לתוך החצר ההוא ורצה ליכנס לבית ההוא ורץ לתוך מקום ההוא הרמוז ונהרג בעו"ה בלי ראיה ובלי שום כוונה כי האיש הנ"ל לא ראוהו מעולם כאשר מבואר בעדיות בב"ד שגבו לו אנשי עירו וגם הועד שהנכרי שהיה נוגשו של ישראל והוא ממונה עליו כי הוא היה שר עשרה עמד בחוץ להזהיר מי שיבא לתוך החצר וכן עשה וגער באיש ההוא והזהיר אותו שאל יקרב הלום כאשר הוא מבואר בב"ד והנה בא אלי האיש ההוא צועק ובוכה במר נפשו ונדבה רוחו לקבל תשובה שלימה על המכשלה הזאת הבאה לידו בעו"ה. וראיתי אותו כי הוא היה איש חולי כי מקרוב עמד מחולי הצרעת ל"ע ונכה רגלים ואין בכוחו לכתת רגליו מעיר לעיר כדין ב"ת גמור נוסף ע"ז כי הוא מטופל בבנים ובנות המוטלים עליו לפרנסם והוא דר בין העכו"ם בכפר נתתי אל לבי לדרוש ולחקור למצוא סמך בדברי רז"ל להקל מעליו דרכי הגלות: 

ומצאתי און לי ממשנה דפ' אלו הן הגולין וז"ל הזורק אבן לרשות הרבים והרג הרי זה גולה ר' אליעזר בן יעקב אומר אם משיצאת האבן מידו הוציא הלה את ראשו וקבלה פטור וטעמו דר"א איתא התם בברייתא דכתיב ומצא פרט לממציא את עצמו ופירש"י ומצא משמע שהוא שם ומצאו נשירת נשל הברזל כו' ופסק הרמב"ם פרק ה' מהלכות רוצחים כוותיה וכן מסתבר דמשנת ר"א קב ונקי והלכה כמותו בכל מקום הרי קמן דבממציא את עצמו פטור וה"ה בנ"ד שהוא המציא את עצמו ובא והכניס ראשו בתוך מקום המוגבל וקבלה. ואין לומר דדוקא נקיט הוציא הלה את ראשו דהיינו הוציא ראשו מן החלון כמו שפרש"י ז"ל דלא הוי ליה לאסוקי' אדעתיה אבל בנ"ד הוה ליה לאסוקי אדעתיה שמא יבא אחד מן השוק לתוך החצר שהרי יש לו רשות ליכנס ואיתא נמי התם במשנה הנזכר' זרק אבן לחצירו והרג יש רשות לניזק ליכנס שם חייב גלות דהא מקרא קא יליף מדכתיב ומצא כו' דמשמע שהיה שם כבר. וע"כ צריכין אנו למצוא האי פטור במקום הלמד דהיינו יער הכתוב בתורה וביער ליכא ממציא את עצמו אלא כה"ג בנ"ד. וכל מה שאנו למידין משם צריך להיות דומה ליער כדאיתא התם מה יער יש רשות לניזק ליכנס לשם כו'. ועוד דטעם הפטור לא יכול להיות מטעם דלא ה"ל לאסוקי אדעתי' דא"כ אף כשהיה שם כבר ומוצאו נשירת הברזל ליפטר דלא ה"ל לאסוקי אדעתי' מנשילת הברזל אלא טעמא הוי כיון דממציא את עצמו הוא בעצמו קירב מיתתו וה"ה בנ"ד. והא דאיתא התם זרק אבן לחצר כו' היינו שהרגו שם במקום שהי' עומד אחר הכניסה לא שנכנס במקום הזריקה ונהרג וכן משמע לשון הרמב"ם שכתב הנכנס לחצר ב"ה שלא ברשותו והרגו ב"ה בשגגה הרי זה פטור מן הגלות כו' ואם נכנס ברשותו הרי זה גולה. ועוד בר מדין ובר מדין נ"ד דומה לאונס שהוא אשומר שבחוץ סמך שיזהיר כל מי שיבא אף שהוא נכרי כאשר עשה והאיש ההוא פשע בנפשו כאשר הועד וע"פ הדברים האלה ובראותי חולי גופו ראיתי להקל מעליו הגלות רק שיגלה למקומות אשר סביבותיו הקרובים כאשר רשום בגליון התשובה שרשמתי לו. וגם בכל יום ב' וה' יגלה מהכפר לתוך הקהל הסמוך לו לקבל ווידוים ומלקיות כאשר הכל רשום למטה. דהיינו בראש ילך לק"ק אוסטר' וישכב תחת מפתן ב"ה בשעת יציאה מב"ה וילקה ויתודה. ולק"ק וויניצא"ה גם כן ואחר כך ילך לק"ק זסל"ב ולק"ק אסטריפאל"י ולק"ק סינאוו"י ויעשה גם כן כנ"ל. וכן בק"ק קאסטנטי"ן ובכל שני וחמישי יבא מהכפר אשר הוא דר שם לב"ה של ק"ק קאסטנטין ברגליו וישב אחורי הדלת. וילקה ויתוודה ויתענה בכל יום עד כלות חצי שנה וגם כמה פעמים ג' ימים וג' לילות. ובראותי יותר מכדי כחו כי היה איש חולי הקלתי מעליו להתענ' ג' ימים בכל שבוע ואל יאכל כל ימי השבוע בשר ואל ישתה יין שרף חוץ משבתות וי"ט ואל ישכב על כרים וכסתות כל ימי החול ואל ילבוש כתונת כ"א אחת בחדש ואל ירחוץ ולא יחוף את ראשו כ"א פעם אחת בחדש ואל ילך לשום סעודה ואל יגלח ראשו. וכל מה שהקלתי עליו הוא בסבת שהוא איש חולי ומכאוב ולא יוכל לכתת רגליו מעיר לעיר וגם יש לו בנים ובנות המוטלים עליו לפרנסם. כה דברי מאיר הטרוד וכו': 

שו"ת מהר"ם מלובלין סימן מד 
========================== 
על דבר המקרה בלתי טהור שקרה בק"ק בריסק דליטא להגאון מוהר"ר בינש ז"ל המעשה שהיה כשהיה וכאשר אותו האיש הציע דבריו בפנינו בעת שבא לקבל דינו. איך שהוא בא לנקש על פתח הרב ז"ל בחצר כדי לבקש על נפש נער אחד מקרוביו ומיודעיו להליץ בעדו להקל מעליו מתח דינו שפסקו עליו כידוע. והנה הרב הנ"ל נבהל וחשב שאותו האיש בא לעשות עמו רעה לקחת נקמתו ממנו ומיראתו נעל בעדו פתח החדר ונשא תיבה אחת משא כבד והניח לפני פתח החדר ובסבת זה נחלה ונפל למשכב ואף שהלך אחר זה יום או יומים על משענתו בחוץ וקבל רפואות מרופא נכרי אחד וסוף נפטר וחיים לכל ישראל ולרבנן שבק: 

תשובה לעניות דעתי נראה שאין לאיש הזה כלל דין רוצח ואפי' גרם מיתה ליכא כאן דהא איהו לא עבד מידי ולא דמי לשיסה בו את הכלב או שיסה בו הנחש או כפתו וסוף החמה לבא או סוף הצנה לבא דההוא מקרי גרמא דהתם עשה דבר מה אבל בנ"ד אפי' גרמא ליכא ולא דמי להא דאיתא בפ' החובל דף צ"א בברייתא המבעית את חבירו פטור מדיני אדם וחייב בדיני שמים דהכא איהו אבעית נפשיה ואין עליו דין עונש אלא שע"י נתגלגל הדבר ויש לדמותו להא דכתב מהר"י וויי"ל בסימן קנ"ה וז"ל מ"ש איך שבשליחותך נהרג ר' עזריה הי"ד גרסי' באגדות חלק אמר הב"ה לדוד עד מתי יהא עון זה טמון בידך ע"י נהרג דואג ואחיתופל ונוב עיר הכהנים ושאול וג' בניו רצונך יכלה זרעך או תמסור ביד אויב כו' אלמא אף על גב דדוד המלך ע"ה לא פשע במידי רק שעל ידו באו לתקלה אפ"ה נענש כ"ש הכא שבשליחות' בא אליו הרעה הזאת דאיכא למיחש לעונש יסורין ע"כ טוב שתקבל עליך יסורין כגון תענית מ' יום. ואם יש לו בנים קטנים וכו'. ותנצל מצוקה וצרה עכ"ל. וא"כ בעובדא דידן יש ג"כ לומר שמחויב לקבל עליו עונשים מאחר שבסבתו באה הרעה הזאת אבל מ"מ יש לחלק דהתם אותו נהרג לא גרם המיתה לעצמו וכן כל אותן שנהרגו ע"י דוד לא פשעו ולא גרמו מיתה לעצמם משא"כ בנ"ד וגדולה מזו כתב מהר"ש לורי"א ז"ל בתשובותיו סי' צ"ו על מעשה שאירע בימיו על אחד שרדף אחר נער אחד להכותו וליסרו ואותו הנער רץ מפניו ונפל בגומא אחת ונטבע בה ומת ופטרו מלהצריכו לקבל תשובה מטעם שהנער גלגל המיתה לעצמו כי מי כפה אותו לקפוץ בגומא ואף שהי' נרדף מ"מ היה לו להתבונן לאיזה מקום יברח ע"ש. כ"ש וכ"ש בנ"ד כמובן מעצמו מ"מ מאחר שהאיש הזה חושש לעצמו ורוצה לקבל עליו עונשין יסורין על שהאלהים אנה לידו מקרה כזה כאשר יאמר משל הקדמוני לכבות נר ישראל בעו"ה אסדר לו דרכי התשובה כאשר יורוני מן השמים. ויואל משה. לקבל עליו מדת הדין הקשה. על שע"י נכבה נר ישראל ונגנז ארון הקדושה. אף שלא היה בידו עון ולא פשע. ולא מחשבת רשע. ושב ורפא לו וה' אליו ישע. ומכל צרה וצוקה יהא נושע: 

בראש יתענה ארבעים יום רצופים. ואח"כ יתענה בכל שבוע ג' ימים ולא יאכל בשר ולא ישתה אפי' שכר בכל יום התענית ולא ישכב על כרים וכסתות משך שנה תמימה חוץ מן השבתות וי"ט ולא ירחץ גופו ולא יחוף ראשו כ"א פעם אחד בחדש. מיד שיבא לק"ק בריסק ישכב תחת מפתן ב"ה בשעת יציאה מב"ה ויניח לדרוך עליו. ישב שנה תמימה אחורי דלת ב"ה. וילך בכל חדש פעם אחד עם עשרה בני אדם וישתטח על קבר הגאון ז"ל בבכיה וצעקה ויבקש ממנו מחילה כן יעשה עד כלות שנים עשר חדש. לא יבא לשום סעודה ושמחה בעולם ולא לשום טיול ושחוק ותענוג עד כלות שנה תמימה. יתענה עוד כל בה"ב עד כלות ג' שנים לא ישתה שום שכר וכ"ש דבש ויין שרף דרך שכרות עד חמש שנים לא בסעודת מריעות ולא בביתו. אחר יציאת ב"ה ילקנו השמש בינו לבין עצמו מלקות ארבעים בכל יום ב' דהיינו פעם אחד בשבוע עד כלות י"ב חדש ואחר שיקיים כל זה הנני גוזר בגזרתינו הקשה גזירת נח"ש על כל מי שיביישנו בדברים לקרותו רוצח או אונאת דברים הדומים לזה והעובר יחוש לעצמו מחויא דרבנן. כה דברי הטרוד מאיר כו': 

שו"ת מהר"ם מלובלין סימן מה 
========================== 
מעשה בחד בר אוריין שנכשל באשת איש בשכרותו ובא לפני לקבל תשובה והקלתי עליו קצת מאיזה סבה. וילך אלקנ"ה אחר אשה. והיא לא גורשה מאישה ויקם בה כחשה. ותעל צחנתו ותעל באשה. כי היתה בזה קדשה. ואחר שנתפתה ביצרו הרע הקשה. אמר אוי לי לאותה כלימה ולאותה בושה. כי חרפה שברה לבי ואנושה. פן ח"ו אפול באש לא נופח ולא יכבה אשה. בלהב ירפה חששה. וע"כ אמר מפלט למו להחישה. ולא יאחר עד בוששה. ואת זה נפשו ממני בקשה. להורות לו דרך כבושה. תשובה הגונה להיות על לבו חרושה. להיות כצפור נמלטה מפח יקושה. מדת הדין הקשה. ומחלצות להלבישה. ובראותי שאלתו הגונה ממני דרושה. אמרתי למען ציו"ן לא אחשה. למצוא תרופה למכתו להיות זורה וחובשה. להשיבו מדבר פשע להחזירו למקום קדושה. והנה סדרתי לפניו תשובה ופרישה כפי אשר הורוני מן השמים ובהסכמת חז"ל קהלת יעקב מורשה. ובקיימו כל אלה אז ניתן לו חופשה. וכנשר נעוריו להתחדשה ותהא ברכתו גדושה. ומי שיזלזל בכבודו אח"כ לביישו עונשו יהי' מאוד קשה. וינשכנו נח"ש בלי לחישה. לירות עליו בקשת נחושה. ואשר יהיה מהפך בזכותו ולעזרתו חושה. יזכה לראות בנחמות ציון ובירושלים עיר הקדושה. ועתה אסדר לו דרכי התשובה כפי אשר יורוני מן השמים וכפי הרשום בכתבי אמת בספרי קדמונים ז"ל: 

בראש יודה על פשעיו ברבים בג' קהלות דהיינו שיעמוד בין מנחה למעריב בב"ה ויתודה בקול רם ויענה ויאמר אמנם אנכי חטאתי לה' וכזאת וכזאת עשיתי בושתי וגם נכלמתי. והנני שב בתשובה שלימה. ומיד ילקה אותו השמש מלקות ארבעים כן יעשה בג' הקהלות שנתפרסם חטאו דהיינו בתחילה יעשה כן פה ק"ק לובלין ואח"כ ילך לק"ק קראקא ולק"ק לבוב ויעשו כן בכל קהלה מקהלות הנ"ל פעם אחד. יתענה שס"ה יום רצופים חוץ מהימים שאין אומרין בהן תחנון ולא יאכל בשר ולא ישתה יין ולא יין שרף ולא דבש ולא שכר בלילי התעניות ומכ"ש בימים שאין אומרים בהן תחנון שלא יתענה בהן לא יאכל בשר ולא ישתה משקים הנ"ל חוץ מן שבתות וי"ט יאכל בשר וישתה שכר מעט לצמאו ולא דרך שכרות. ובכל יום ויום ילקה אותו השמש מלקות ארבעים בינו לבין עצמו ויתודה על חטאו בבכי ואנחה ג' פעמים בכל יום אחר כל תפלה ותפלה. ולא ישכב על שום כרים וכסתות. רק על הארץ או על דף ואיזה בגד תחת ראשו חוץ משבתות וי"ט ישכב על קש ותבן וכר אחת תחת ראשו. וגם ילבש תמיד שק על בשרו. בתוך י' ימי תשובה יתענה ג' ימים וג' לילות רצופים וכן אחר י' בטבת וכן בין י"ז בתמוז לט' באב. ולא יחוף ראשו כ"א פעם אחת בחדש ולא ירחץ כ"א לפני י"ט מעט גם לא יסתפר ראשו כ"א ג' פעמים בשנה וילבש שחורים ויכסה שחורים וישב בבית הכנסת אחורי הדלת כאבל ואחר כלות שס"ה ימי התענית יתענה עוד בכל שני וחמישי ג' שנים ולא יאכל בשר ולא ישתה המשקים הנ"ל בלילי התענית וכל אותם הג' שנים יתודה בכל יום על חטאו וירחיק עצמו מלהסתכל בשום אשה בעולם וגם מלילך אצל שום אשה ולא יראה במקום שנשים או בתולות שוחקין ולא ישמע קול נגוניהן ולא ידבר מענין תאות וחשוקים. ולא ישתמש בשום אשה כלל כ"א באשתו הטהורה. בכל אלו הדברים יגדור עצמו כל ימיו כפי כחו. ויסגף גופו כל ימיו כפי כחו. ושב ורפא לו. ויפול בנעימים חבלו. ובמקום שאין צדיקים גמורים יכולין לעמוד שם יהא חלקו וגורלו. נאם הטרוד מאיר וכו': 

שו"ת מהר"ם מלובלין סימן מו 
========================== 
נשאלתי על דבר הדברים שהיו בין האלוף מוהר"ר פלוני ובין מהר"ר פלוני אודות דברי חרופין וגידופין שקרא מהר"ר פלוני את מהר"ר פלוני בן מומר ועכו"ם וממזר וזייפן וגנב כאשר ראינו בב"ד שגבה מהר"ר פלוני הנ"ל: 

תשובה הנה לפי הדין והדת דינו חרוץ כמבואר בפ"ק דקדושין הקורא לחבירו עבד יהא בנידוי ממזר סופג מ' רשע יורד עמו לחייו כמבואר בפוסקים ובמרדכי פ' החובל. ופירשו התוס' דהכל הוא מדה כנגד מדה הוא קרא לחבירו ממזר דמוקי ליה בלאו דלא יבא וכו'. ורצה להוציאו לכלל מלקות לכן הוא סופג מ' וכו' והנה לפי שהכל תלוי מדה כנגד מדה אם כן כל הוצאות שם רע שמוציא על חבירו שהוא בלאו הוא בכלל מלקות כגון מחלל שבתות וי"ט וגנב וגזלן וא"כ לפי זה מהר"ר פלוני הנ"ל ד' מלקיות אכתפיה וכ"ש בנ"ד שקראו בן מומר שנגע בכבוד שוכני עפר שגדול שברו מלב ים כמבואר במרדכי השיב ר"מ ז"ל על אחד שקרא לבן גדולים ממזר בן ממזר וז"ל דינא דגמ' ידוע הוא וכו' והכל לפי מה שהוא אדם לכך ראוי לקנסו יותר שבקש לפגם בקבר ונגע ביקר חקר כבוד כו' והאריך שם ובפ' הנ"ל כתב ג"כ על חירף שוכני עפר ראוי ליקח מנין ולילך שם ולבקש מחילה מן המת כמבואר בפ' בתרא דיומא. ואף שיש פתחון פה לומר שקראו בן מומר ויש לדמותו להא דכתבו הפוסקים הקורא לחבירו מלשין בן מלשין דאם הוא עצמו מלשין פטור והביאו ראיה מן הפסוק והוליד בן חריץ כו' א"כ יש לומר שלא נגע בכבוד שוכני עפר הלא דבר פשוט הוא שאין הנדון דומה לראיה דהתם כתב אם הוא עצמו מלשין דוקא פטור אבל במקום שהוא עצמו כשר לא אמרינן הכי כמבואר במרדכי שהבאתי לעיל שכתב שקרא לבן גדולים ממזר בן ממזר ואעפ"כ כתב שבקש לפגום בקבר. וכן בשאר פוסקים. וא"כ לפי זה שקרא מהר"ר פלוני למהר"ר פלוני הנ"ל עכו"ם וממזר וגנב וזייפן חייב ד' מלקיות רק שכתבו הפוסקים האחרונים שכל מלקיות הבאים משום שם רע יכולין לפדותן בממון בעד כל מלקיות שמונה זהובים כמבואר בדבריהם. וכן חייב לילך על קבר אביו של מהר"ר פלוני הנ"ל ויבקש ממנו מחילה על דברי החרופין שדבר וגם יסגף עצמו בתעניות כמ"ש המרדכי וז"ל כי יש עון גדול ועונש לשלוח יד בקדושים אשר בארץ המה כדאמרינן פרק חומר בקדש שלא אמר ר' יהושע אלא בושנו מדבריכם כ"ש וכו' ואמר שכל ימיו הושחרו פניו מפני תעניות. וגם חייב לבקש מחילה למהר"ר פלוני הנ"ל בב"ה במקום שחטא ושב ורפא לו. אך זאת הפעם חסנו על כבוד מהר"ר פלוני הנ"ל בהיותו גם הוא אלוף בתורה ומגדולי ארץ זקן ונשוא פנים. אך אם ח"ו יוסיף לשלוח יד לשונו לדבר כדברים האלה למהר"ר פלוני אז יהיה משפטו ודינו כאשר חרצנו למעלה עליו. גם פסקנו ומנענו את מהר"ר פלוני הנ"ל באם יהיה לו למהר"ר פלוני הנ"ל איזה דין ומשפט עם איזה איש מבני קהילתינו או עם מי שיהיה שלא יהא רשאי מהר"ר פלוני הנ"ל להיות מורש' כנגדו ולא יהא לו נגיעה ולא שום עצה בדבר. עד כה דברתי בקצרה באפס הפנאי למען האמת והשלום. נאם מאיר הצעיר והטרוד וכו': 

שו"ת מהר"ם מלובלין סימן מז 
========================== 
ראובן יש לו פנקס הדיינים על שמעון ולוי שחייבים לו סך ידוע לשלם לזמנים כל יריד לג' זהובים. והנה שמעון ולוי הפצירו בו מחמת שאין להם לשלם כ"כ לזמנים הנ"ל עד שנתרצה ראובן ליקח מהם עשרים זהובים פו'. והמותר ישלמו לו זהב אחד בכל שבוע והעידו שני עדים שראובן נתרצה לכך רק שרצה שיתחילו לשלם לו זהב אחד בכל שבוע מר"ח ניסן והחייבים בקשו ממנו שישלמו לו זהב אחד בכל שבוע מר"ח אייר הסמוך ואילך וזה החילוק לא נגמר ביניהם. ועתה ראובן רוצה לחזור בו מן הפשרה כי אמר שלא קנה ק"ס על כך גם אמר מאחר שאז לא נגמר זה י"ד ימים לכן הוא אינו רוצה לע"ע בפשרה. והחייבים רוצים לקיים הפשרה כנ"ל כי אמרו שהיה להם זמן ליתן העשרים זהובים בר"ח ניסן והיו מוכנים ביום ב' ג' ניסן יורינו מורינו הדין עם מי: 

תשובה פשרה כזו שנעשית מרצון הטוב של המלוה בלי שום הכרח כלל. נראה בעיני שיש לה דין מחילה ואין צריכה ק"ס כאשר יש לי ע"ז חבילות ראיות ונימוקים. ולא מקרי פשרה שצריכה קנין אלא כשנעשית ע"י תביעה וטענות שכל אחד ירא שמא יפסיד הכל מן הדין אבל בנ"ד מקרי מחילה. אך מה שטען שוב שלא נגמר הענין בינו ובינם. אם קבלו המתחייבים מחילתו עכ"פ רק שבקשו עוד זמן יותר או שהוא נתן להם זמן עד ר"ח ניסן באם יתרצו ויתחילו לשלם לו מן ר"ח ניסן. אז זכו במחילה אבל אם לא רצו בדבר ומאנו לקבל אותה המחילה וגם המלוה לא נתן להם שום זמן אזי בטלה אותה מחילה אז מיד ולא זכו בה המתחייבים מעולם. כן נלע"ד. נאם מאיר הצעיר וכו': 

שו"ת מהר"ם מלובלין סימן מח 
========================== 
על דבר האשה מרת עלא שטענה על בעלה מאיס עלי ותפסה משל בעלה בעד נדונייתא וידוע הוא לרבים שיש לו ענין חולי שתוכל לטעון מאיס עלי פסקנו שמרת עלא הנ"ל תשבע בפא"ה שכל מה שתפסה מן בעלה כמ"ר פלוני הן מזומנים הן בגדי' שלו הן הטבעות זהב שעדיין לא הגיע לכדי נדונייתא וכ"ש שאין בהן מותר על נדונייתא בסבת שהמעות ומקצת דברים הנ"ל נתבזבזו בפרעון חובות שהיה בעלה חייב ויתר דברים אחרים כמו שטענה וגם תכלול בשבועה זו שמה שטענה שבעלה מאיס עליה היא טוענת באמת ואינה עושה משום רמאות בעולם ולא משום כעס וקטט או משום להוציא נדונייתא ממנו ולא משום שאמה או שאר בני אדם למדוה שתאמר כן והשבועה הנ"ל תהא ביום הכניסה הראשון מיד אחר חג השבועות הסמוך נש"א לפ"ק. ואם ימות הוא או ירצה לגרשה אין לה עליו כתובה ולא תנאי כתובה ואם תמות היא קודם שיפטרנה בגט בעלה יורשה. גם תקבל על עצמה בשבועה שלא תבזבז מנדונייתא אשר נשאר בידה וגם שלא תתן שום מתנה לשום אדם רק מה שצריכה לכדי פרנסה. ומעתה מאחר שהיא רוצה להעגן אין לבעלה שום דין עליה ולא יוכל לכובשה בשום כבישה ונגישה בעולם כה פסקנו לפי הדין הנראה בעינינו היום יום א' ג' סיון נש"א לפ"ק. נאם מאיר הצעיר וכו': 

שו"ת מהר"ם מלובלין סימן מט 
========================== 
אלהים יענה את שלום אהו' תלמידי האלוף המרומם נאה דורש ונאה מקיים כמהר"ר ישעיה סג"ל יצ"ו ולכאל"ש. דברי שאילתך הגיעו לידי רק שלא היה לי על ידי מי להשיב למר מענה עד עתה שהקרה השם אלינו מובל כתבי זה. והנה על דבר הלוקחין גלוסקאות מן הנחתומין וכו'. הדין פשוט שהן פטורין מן החלה. שמשנה שלימה היא בפ' ג' ממסכת חלה. והטור י"ד מביאה סי' ש"ל בלי שום חולק וחילוק בעולם. עיסת נכרי פטורה וכו'. נתנה לישראל אם עד שלא גלגלה נתנה לו חייבת ואם לאחר שגלגלה נתנה לו פטורה. הרי לך שמיד שנתגלגלה העיסה ביד נכרי נפטרה מחלה. והא דכתבו הפוסקים דבזמן הזה יותר טוב שתמתין עד אחר גמר לישה ותעשה גוף אחד היינו ר"ל שלא יקחו החלה מיד שיתערב הקמח במים קודם שנעשה עיסה ונדבק זה בזה. אבל מ"מ מיד שידבק העיסה נעשה גוף אחד וזה גלגול מיד מצוה להפריש חלה אף בזמן הזה. וכן הוא מבואר בדברי הרשב"א שמביא הב"י וסוף דבריו והלכך בזמן הזה שאין עיסה טהורה אין מפרישתו אלא עד שעת הגלגול. וכן משמע בדברי בעל התרומות וז"ל כשעושין עיסה כדי לעשות ככרות אין טוב להפריש חלה עד אחר שנילושה ככל הצורך כמו שעתיד לעשות ולגומרה וגם יש שממתינים עד אחר שנתחמצה וכו' הרי לך בהדיא שמה שכתבו הפוסקים עד שיעשה גוף אחד היינו קודם שנתחמץ מיד אחר הלישה כשנתדבקה העיסה. ובאמת כשהעיסה של ישראל אפשר דטוב יותר לאחר ההפרשה בכל מה שנוכל משום קמח שמערבין אח"כ בכל ככר וככר משום הכי כתבו הפוסקים שצריכין הנשים להתנות בשעת הפרשת החלה שתהיה חלה אף על מה שנתערב אחר כך וכן כתב הרא"ש וצריך ללמוד תנאי זה לנשים המפרישים חלה מיד אחר גלגול קודם עריבת הלחם דבעיסה גדולה פעמים שמערבים קמח הרבה בכל ככר וככר וכו' אבל כשהעיסה של נכרי לכל הדעות נפטרה עיקר העיסה מיד משנתגלגלה: 

ומה שכתבת בענין העירוב באמת פסק הדין כן הוא כאשר כתבת אלא שלא מלאני לבי להורות כן כשאני נשאל על ככה בדורותינו ואף שיושבי טארנ"א נוהגין היתר ע"י כך ואמרו לי ששאלו למהר"ר יוסף על זה והתיר להם לא רציתי למחות בידם מאחר שכבר הורה זקן ובפרט ששמעתי שחומת עירכם נפרצו בה כמה פרצות יתירים על עשר אמות ובכה"ג לית דין ולית דיין שהוא ניתר ע"י קניית רשות משר העיר. ובזה תושקט הפעם ותשכון בנועם. כה דברי אהובך ד"ש מאיר הצעיר וכו': 


 *   *   *   *   *   *   *   *   *   *   *   *   *   * 
שו"ת מהר"ם מלובלין סימן נ 
========================= 
בהיות בשכבר ביומא דשוקא שעבר יצא הכרוז קול הקורא בחיל בהסכמת חכמי דורינו שלא יתעסקו שום משא ומתן בסתם יינם. ועל פי הדברים האלה שלחתי פיתקא דהזמנתא ליושבי ק"ק רימונאב שהיא אחת מהקהלות השייכים לאגפינו שיבאו לכאן ק"ק קראקא להזהיר על ככה. והנה באו אלי עקרי ק"ק הנ"ל והציעו דבריהם בפנינו באמרם שא"א להם להסתלק מזה אשר מימי קדם המה נשתרשו במשא ומתן זה עם ההגריאי"ם היושבים בקצה גבולם ותמיד נשארים בהם חובות אצלם ומוכרחים לקחת מהם יין בחובותיהם. זאת ועוד אחרת שאם ימנע מהם משא ומתן זה לא יהיה להם שום מחיה ופרנסה כאשר הם יושבים על הספר קצה גבולם ארץ הגר"י ואין להם שום משא ומתן זולת זה כאשר העידו עליהם אנשים שלמים וכן רבים ואם יאמרו שיניחו את מקומם ויבטלו מהיות קהלה ויעקרו דירתם וילכו להם כל אחד באשר ימצאו הלא ידוע שהשר שלהם הוא איש פרא ידו בכל ואינו בצד האפשרי שיוכלו לצאת ולברוח מתחת יד רשותו. וכבר עלה ג"כ בדעת הקדמונים. הלא המה רבנים קשישי שהיו מנהיגי קהלה זו שהיתה ג"כ ק"ק רימונא"ב תחת יד בית דינם למחות בידם משא ומתן זה כגון הגאון מוהר"ר משה איסרלש ומ"ו חמי הגאון מהר"ר יצחק כהן והגאון מהר"ר יוסף כ"צ והגאון מהר"ר שלמה ז"ל כאשר שמעו הצעת דבריהם הניחו להם כי המה ראו בעוז שכלם שהיא גזירה שאין הציבור יכולין לעמוד בה. ע"כ היו הגעת דבריהם: 

והנה בשמעי תוכן דבריהם לא מפני זה נעתרתי להם אבל עכ"פ אסרתי להם לקנות לכתחלה סתם יינם כדי להרויח אך מ"מ הנחתי להם מקום להתגדר ולהתפרנס בו דהיינו שלא למחות בידם להביא סחורות מלובלין ומשאר הירידים ולתת להם בהקפה וחוב להגריאי"ם ע"מ שיפרעו להם במזומנים ובהגיע זמן פרעון ולא ירצו הכותים לשלם להם במזומנים ויהיו מוכרחים ליקח מהם סתם יינם יקחו מהם. וידעתי גם אנכי שגם זה יקשה בעיני בעלי הוראה מטעם שהוא דומה כאלו קונים לכתחלה בהערמה. מ"מ מחמת טעמים המבוארים בדבריהם למעלה אמרתי למשוך ידי מלמחות להם לגמרי ומלמנוע מהם העסק מכל וכל מאחר שהוא איסור דרבנן ומפוקפ' בידי הפוסקים שהרי כתבו התוס' והרא"ש בשם רשב"ם ובשם רש"י שכתב על שם הגאונים שבזמן הזה אין איסור הנאה במגע כותי וכו' ועליו סמכו בהרבה מקומות ליקח יין מן הכותים בחובות והביאו הטור ריש הלכות י"ט וכתב מהר"ם מפדואה בתשו' סי' ע"ז דמגע כותים לאו דווקא אלא הוא הדין בסתם יינם ומה שנזכר מגע כותים הוא ע"ד ההעבר' להיות מקור ההיתר מן ראיה של תינוק בן יומו שעושה יין נסך במגעו לאסור בשתייה ולא בהנאה וכן הכותי בזמן הזה אין יודעים בטיב ע"ג ומשמשיה ואין רגילים לנסך. וכתב עוד שמדברי רבותי' הצרפתים הקדמונים שמביא הסמ"ג והמגיד משמע שפוסקים היתר הנאה אף שלא במקום הפסד כי התירו סתם יינם סתם ולא נזכר בדבריהם בשום מקום הפסד. וגם נר' לו' שהגאונים אין מחלקים לומר דוקא לקבל בחובות בי דינא קאמרי ואינם מסופקים אך פוסקים שאין כאן איסור הנאה בזמן הזה. ומה שמסיימין ועל זה סומכין לגבות יין בחובות הם דברי התוספות ולא דברי הגאונים כי הם לא היו מסופקים אך הבאים אחריהם בהיותם מסופקים לא הלכו אחריהם אלא במקום הפסד עכ"ל. ומכאן יצאו דברי מהר"ם איסרלש בהגהותיו שכתב וז"ל ולכן מותר לגבות בחובות מן הכותים סתם יינם כו'. וה"ה בשאר הפסד כגון אם עבר וקנה ומסר אבל לכתחלה אסור לקנותו להשתכר בו ויש מקילין גם בזה וטוב להחמיר עכ"ל. וגם הרא"ש אעפ"י שכתב דאין ראיה ברורה להתיר סתם יינם בהנאה מ"מ לא רצה לאסור משום הנח להם לישראל וכו'. ואעפ"י שמהר"ם ז"ל מפדו"אה לא התיר בסיום דבריו אלא במקום הפסד שכבר קנו וכו' אך לא יוסיפו. וכן מהר"ם איסרל"ש כתב וטוב להחמיר גם אני אומר שהוא טוב להחמיר במקום שהצבור יכולין לעמוד בה כי הרבה חששו חכמים משום פרנסתינו כמו שמצינו שהתירו למכור בזמן הזה בהמה גסה לכותים כמו שהוא בתוספ' והרא"ש וז"ל והאידנא נהגו היתר בכל. וכתב ר"י הטעם לפי שבימיהם היו דרים הרבה יהודים ביחד והיו יכולין למכור זה לזה אבל האידנא שמעט יהודים דרים במקום אחד ואי לא מזבינ' לכותים איכא פסידא. והביאו הטור י"ד סי' קנ"א וכתב הב"י דכתבו דכה"ג קאמר התם בגמרא א"ה אפי' חטי ושערי לא נזבן להו אמר רב פפא לא אפשר ה"נ לא אפשר וכן התירו אפי' ריבית דאורייתא לעכו"ם אפי' ביותר מכדי חייו וכן שאר משא ומתן עם הכותים ולא חששו שמא ילמד ממעשיו משום שא"א לנו להשתכר בשום מו"מ אם לא שנשא ונתן עמהם. ואף שיש קצת לחלק מ"מ מכל הני טעמים אמרתי שלא למחות בידם לעשות הקפו' ע"מ שיפרעו להם במזומנים ולקחת סתם יינם בפרעון לזמן הפרעון אם לא יכלו להתפרע מהם בענין אחר ולצאת בעקבי הרא"ש ז"ל שכתב הנח להם לישראל וכו' וכן כל הני קשישי הקדמונים שהיו לפנינו שלא מחו בידם כלל וכ"ש בענין שכתבתי. ובענין השתייה גדרתי הפרצה בכל מיני עונשין וחומרות מכל מה שהפה יוכל לדבר כל הנ"ל כתבתי לתקן פרצי פריצי עמינו המקילין בעניינים כנ"ל הנלע"ד כתבתי וחתמתי. נאם מאיר הקטן והצעיר וכו': 

שו"ת מהר"ם מלובלין סימן נא 
========================== 
מי ימלל גבורותיו. מי ישיח נפלאותיו. מי יספר שבח מעלותיו ע"כ דומיה היא תהילתו. והסתר בחקר כבודו הדרתו. והקצר בשבחי' תפארתו הלא הוא רוח אפינו מחמד עינינו מופת דורינו. פאר גלותינו. הגאון הגדול בישראל שמו. פ"ה נ"י ע"ה ר"מ ור"ג. מהר"ר יהודא ליוא יצ"ו אב"ד הישראלי בקהלא קדישא עיר ואם בישראל ק"ק פראג יצ"ו השם יפרוס עליו סוכת שלומו ויהי שלום בחילו ושלוה בארמנתו. ולכל השואבים מימיו מקור מים חיים. ולכל המסתופפים בצל מעלתו שלום: 

עתה ביריד גראמניץ שעבר השס"ג לפ"ק הגיעו לידי חבילות חבילות פסקים וכתבים. ובראשם פסק דין שיצא מבי דינא רבא דהדרת כ"ת בעסק שריותא דאתתא העגונה אשת רבי יהודא בר יעקב שפסק כ"ת להיתרא ואשר התחכמו בזה מקצת חכמי מדינתינו להוציא אותה מהיתירא הראשון מטעם שנתוועדו יחד ביערסלב ושמענו העדות מפי אבי האשה ואמרו שהעדות שהגיד אבי האשה ששמע מפי העדים ששמעו מפי הישמעאל שהגיד מהריגת ר' יהודא הנ"ל היה בדדמי. אשר הדבור בזה לסתור טעמם זה הוא דברי מותר כי מי לא ידע בכל אלה שמאחר שגוף אותן העדיות ששמע אבי האשה הנ"ל הם עצמם עתה לפנינו שהעידו כבר ואין בהם זכרון דברים של בדדמי שאין חוששין לדברי אבי האשה שהגיד הוא בשמם: 

אך הנה נא הואלתי לדבר בהורמנא דמלכא אעיקרא דדינא פירכא דהא בההיא בעיא דפרק האשה שלום. עד אחד במלחמה מהו וכו' שלא אפשיטא שם במקומ' כתבו הרי"ף והרמב"ם והרא"ש דאזלינן בה לחומרא דאפי' בע"א אינו נאמן עד שיאמר מת וקברתיו א"כ ש"מ דאפי' בעד אחד שייך לומר אומר בדדמי ור"ח מחמיר עוד יותר מהם ואחריהם נמשכו רוב האחרונים ושלא כדברי הראב"ד שכתב להקל וס"ל דבעד אחד לא שייך בדדמי. וכן תפס הרשב"א לעיקר בתשובותיו סי' תס"ד ע"ז בסוף דבריו שראוי לחוש לדברי הרי"ף והרמב"ם. וכן הריב"ש בתשובותיו סי' שע"ז כתב בסוף דבריו שראוי לחוש לדברי הרי"ף והרמב"ם וכן הר"ן בתשובותיו וכתב על דברי הראב"ד וז"ל בודאי שדבריו נכונים הם וקרובים אל הדעת אבל מי יקל את ראשו להקל באיסור א"א נגד הרי"ף והרמב"ם עכ"ל. וא"כ ה"ה בכותי מל"ת כנ"ד שייך לומר בדדמי הגם שהמרדכי כתב בפ' האשה שלום ומסברת הלב היא דלא שייכא אותה בעיא בכותי מל"ת כו' הלא בתשובת הר"ן דלעיל כתב בסוף דבריו וז"ל דכיון דאפי' בעד גמור בעינן דאמר וקברתיו כ"ש בכותים מל"ת עכ"ל. ומחמת כן פסק שם דאין לסמוך על כותי שמל"ת מת פלוני בעת הדבר משום דאבעי' בגמ' דבר אם הוא כמלחמה ולא אפשיטא ואזלינן בה לחומרא כדברי הרי"ף והרמב"ם א"כ מבואר הוא בהדיא בדבריו שאף בכותי מל"ת שייך לומר בדדמי וכ"כ ר' ירוחם שאין עכו"ם מסל"ת נאמן במלחמה ושייך לומר בדדמי. וכן משמע מדברי בעל תרומת הדשן סימן ר"מ. וכן בכתביו סימן קס"א דגם בעכו"ם מל"ת שייך לומר בדדמי. וכן מהר"י ווייל סי' ע"ט החמיר מאוד בכותי מל"ת וחשש שמא אומר בדדמי כמבואר שם ואף שבתשובות רבינו אליה מזרחי סי' ל"ו מביא דעות להקל מ"מ כיון שכל הני אחרונים פוסקים לחומרא ושלא כדברי המרדכי מי יקל ראשו כנגדם להקל באסור א"א. ואם באנו לחלק ולומר דלסטים כמו נ"ד אינו כמלחמה ולא שייך בה לומר יאמר בדדמי. איברא לא משמע כן מהסוגיא דריש פרק האשה שלום דשם אמרינן אמר רבא מ"ט דמלחמה משום דאמרה בדדמי סלקא דעתך כל הני דאקטול וכו'. את"ל וכו' זימנא דמחו ליה בגירא או ברומחא וסברה ודאי מת וכו' וכתבו התוספות שם והיא יראה לעמוד שם עד שימות וכו' ובתר הכי איתא שם אבעי' להו החזיקה היא מלחמת מהו כו'. ובעי למיפשט לה מהא נפלו עלינו כותים נפלו עלינו ליסטים הוא מת ואני נצלתי נאמנת ודחי לה התם כרב אידי דאמר רב אידי אשה כלי זיינה עליה. ופרש"י כלומר דמלחמה קטנה היא וכו' לא אמרה בדדמי אלא נטרה וחזי ליה דמית דאשה לא מסתפי מליסטים משמע בהדיא מדברי הפשטן דאין לחלק בין מלחמה לליסטים דאל"כ מאי ס"ד דבעי למפשט מן מלחמה. וכן משיטת דדחי ליה מבואר בהדיא דאין לחלק בין מלחמה לליסטים ואי לאו טעמא דאשה כלי זיינה עליה הוי אמרינן דאמרה בדדמי מפני שמסתפית לעמוד שם עד שימות כמו במלחמה. וכיון שאנו תופסין לעיקר שגם בע"א ובעכו"ם מל"ת שייך חששה דאומר בדדמי כדלעיל. א"כ ה"ה בנפלו ליסטים במקום שגם העד או הכותי היה בסכנה שייך לומר דאומר בדדמי דטעמא דאמרינן גבי אשה לא שייך גביה אם כן ירא לעמוד שם עד שימות הישראל בודאי וכיון דחזי דמחו ליה בגירא או ברומח אומר שודאי מת והוא נמלט על נפשו וכמו שהוא מבואר בגופי עדיות של נ"ד שאמר הישמעאל בפירוש שהוא ברח ונמלט על נפשו וכמעט שלא הרגו גם אותו וסברת הלב היא דבנדון כזה שייך לומר דאמר בדדמי יותר משום שהרי אומר בפי' שברח ונמלט על נפשו ופשיטא שלא המתין עד שראהו שמת ויצאה נשמתו אלא שראה שהכו אותו בחרב או בקשת עד שנפל לארץ כמת. והרבה פעמים אנו רואין בזמנינו כמה בני אדם שהשליכו אותם הליסטים בחזקת מתים ונשארו חיים ומצינו שחששו חכמים בעדות אשה אפילו למיעוטא דמיעוטא כמו בנפל למים שאין להם סוף ובמגוייד וכיוצא וכ"ש שהוכחנו שסוגיית הגמרא נמי מסתייע לזה בהדיא כדלעיל ואם באנו לומר שכיון שהזכיר הישמעאל בדבריו סתמא להריגה ואמר ל"ת שנהרג פלוני הנ"ל אנו תולין לומר שראה אותו שנהרג בודאי כגון שראה שהתיזו את ראשו וכיוצא בבת אחת ולא דייקינן אבתריה לומר שמא אומר בדדמי אף אנו נאמר הלא בעל תרומת הדשן סי' ר"מ דחה סברא זו בטוב טעם ודעת וז"ל שם וא"ת כיון שסח העכו"ם לשונות שהן כלולות במיתה לית לן למידק אבתריה באיזה ענין ידע מיתתו וכו'. כה"ג איתא בתשובה מור"ם דאם העיד העד לאחר ג' ימים לא אמרינן לא תהנה עדותו וכו' אלמא דאזלינן בתר סתם ולא דייקינן אבתריה כו'. וי"ל דאין לדמות נ"ד לההיא דמור"ם דהתם כשמסיח סתם שנהרג אינו מסיח בדבר דרגילי עלמא למימר בהו בדדמי. אלא שאנו באנו לחוש שמא לאחר ג' ימים ראוהו כיון דהשתא לאחר ג' ימים הוא מעיד ודאי כה"ג סמכינן אסתם דבריו וכו' אבל בנ"ד דבגוף העדות איכא למיחש וכו' ולא סמכינן אסתם דבריו למימר דבודאי ידע שמת אלא תלינן לחומרא שסח במאי דרגילי עלמא עכ"ל. והביא שם ראיות לדבריו. ואם כן ה"ה בנ"ד כיון דבגוף העדות שייך לומר דאמר בדדמי כמו שהוכחנו לעיל אף על גב שאמר הישמעאל שנהרג היהודי אנו תלינן לחומרא שסח במאי דרגילי עלמא למימר דהיינו כד חזי דמחו ליה בגירא או ברומחא עד שנפל לארץ קורין עליו שם הריגה ומיתה. ומהסוגיא דריש פרק האשה שלום דלעיל גופא איכא למידק הכי דהא תנן במתניתין האשה שהלכה כו' ובאה ואמרה מת בעלי וכו' והרי הזכירה בדבריה מיתה סתם ואעפ"י כן תנן שלא תנשא דתלינן לומר שאמרה בדדמי וכן בההיא דנפלו עלינו עכו"ם נפלו עלינו ליסטים הוא מת ואני נצלתי שהזכירה התם לשון מיתה ואעפ"כ אי לאו טעמא דרב אידי הוה תלינן לחומרא דאמרה בדדמי. ואם כן זאת הסברא דחויה היא. ע"כ מכל הלין טעמין שריותא דהא איתתא בעיני אינו פשוט כ"כ להתירה תודיעני נא הדרת תפארת כ"ת דרכיך בזה ואדעה. ועל תשובתו הרמתא דכ"ת אנו מצפים לעכב שריותא דהא אתתא עד עת בא דברי הדרת כ"ת גאונינו אלינו ונדעם. אלה דברי המדבר באמת ובצדקה. נאם מאיר הקטן והצעיר כו': 

שו"ת מהר"ם מלובלין סימן נב 
========================== 
צבי חמיד ורגיג אהו' האלוף המרומם ר"מ נ"י פ"ה מהר"ר הירש יצ"ו. ולכל המסתופפים בצל מעלתו שלום על אשר דרשת מאתי על מעשה שבא לידך באשה שראתה דם מחמת תשמיש מיד שלא היה לה שהות אפי' בכדי שתרד מן המטה. וזאת אירע לה כמה פעמים יותר מארבעים וחמשים פעמים להורות למעלתך אם יש לאשה זו היתר ע"י בדיקת שפופרת של אבר וכו' וכדברי הפוסקים כדעת התו' שגם אם רוצה לבדוק עצמה ע"י בדיקה זו תחת בעלה הראשון אחר ששמשה ג' פעמים הרשות בידה. או נאמר שלא אמרו זה אלא בשלא שמשה וראתה תחת בעלה הראשון כ"א ג"פ אבל בנדון זה ששמשה וראתה יותר מארבעים וחמשים פעמים לא תועיל לה בדיקה תחת בעלה הראשון אלא ע"כ יוציא ויתן כתובה כי נסתפחה שדהו זה תוכן עיקר השאלה אף שאין זה לשונך אלא שמכ"ת צירפת לזה שדנת את האיש הזה כעובר על דת שבא עליה שלא כדין ודעתך נוטה לאיסור שלא יהא להם תקנה אלא שיוציא ויתן כתובה: 

תשובה כבר הסכימו רוב המפרשים והפוסקים גם האחרונים לסמוך על דעת התוספ' בשם ר"ת בפרק התינוקות בהאי סוגיא. דאההיא דברייתא דהרואה דם מחמת תשמיש. משמשת פעם ראשונת ושנייה ושלישית וכו' דא"ל לר' יוחנן ותבדוק עצמה בביאה שלישית ואילך תשמיש ע"י בדיקה ולמה תתגרש. מתוך לשונו משמע דאסור לראשון אף בבדיקה וכו' עד ור"ת מתיר לראשון בבדיקה והביא ראייה מהירושלמי והתוספות כדאיתא שם בתוספות ע"ש. ולפי סברת ר"ת פי' בגמ' סוגיית המקשה הכי ותבדוק עצמה בביאה שלישית של בעל הראשון ולמה תהא מותרת לשני בלא בדיקה כיון דהוחזקה כבר לראות ג"כ מחמת תשמיש ומשני לפי שאין כל האצבעות שוות פי' ולכך אין חזקת הראשון חזקה לשני כמו שפי' הרא"ש שם שפירוש זה ממש הוא פי' התוספות לפי סברת ר"ת שהרי התוס' כתבו בסיום דבריהם וא"ש לפי' ר"ת דפירכא קמייתא הוי כמו פירכא שנייה דפריך בתר הכי ותבדוק עצמה בביאה ראשון של בעל שלישי ולמה מותר לבא עליה ביאה שנייה בלא בדיקה כיון דכבר ראתה בביאה ראשונה של בעל שלישי והוחזק' בג' אצבעות וה"נ פריך בפירכא קמייתא ותבדוק עצמה בביאה שלישית של בעל ראשון ר"ל שתהא אסורה לשמש בלא בדיקה אפי' לבעל שני כמ"ש הרא"ש. ואם כן אינו כאשר עלה על דעתך שכתבת שהרא"ש עשה פשרה בין פרש"י ור"ת וכתבת על הגמרא שאינה סובלת פירוש זה אלא פירושו של הרא"ש הוא ממש פירושו של ר"ת. גם הרב המגיד כתב בסוף שאפשר שהרמב"ם מפרש כן שיטת המקשה ע"ש: 

גם מה שכתבת וז"ל ותימה לכל הפירושים שסוברים דרש"י סבר שאינה יכולה לבדוק בבעל הראשון ומי יימר שרש"י סובר כן מה שפירש"י ולמה תתגרש מזה לא מצי למדחי מיניה כי הוא פי' לפי סברת המקשן דפריך ותבדוק. אבל לפי המסקנא דמלתא שהשיב לפי שאין כל האצבעות שוות גם הוא מודה שיכולה לבדוק ולא תקנו לה חכמים בדיקה אלא כדי להקל עליה שלא תתעגנה ואם היא אומרת שאי אפשי בתקנת חכמים הרשות בידה עכ"ל. ואין דברי כ"ת מובנים לי שהרי גם השינויא שהשיב ר' יוחנן לפי שאין כל האצבעות שוות פירוש רש"י ושמא בבעל אחר לא תצטרך בדיקה. ומוטב שתתגרש ותתקן ולא תבא לידי כרת הלכך מתגרשת עד שתוחזק בג' אצבעות עכ"ל הרי שפרש"י בהדיא שאף לפי המסקנא שהשיב ר' יוחנן היא מתגרשת דוקא מבעל הראשון פן תהיה בשגגת כרת וכמ"ש המרדכי על פרש"י ומבואר הוא שרצונו של רש"י לומר הקילו חכמים שתסמך על הבדיקה אלא כשכבר נשאת לג' אנשים והוחזקה בג' אצבעות ואין לה עוד שום תקנה להנשא לאחר אז תקנו לה חכמים בדיקה אבל קודם שתוחזק שיכולה להנשא לאחר לא הקילו שתסמוך על הבדיקה אלא שתתגרש ותנשא לאחר וכפי' זה כתב ממש הה"מ פ"ד מה' א"ב בשם מקצת הצרפתים הדורכים בשיטת רש"י. ובאמת שהב"י לאחר שכתב שהתוס' והרא"ש כתבו שמפרש"י משמע שאסורה לראשון אפי' בבדיקה. והם הסכימו להתיר לראשון בבדיקה וכו' כתב ולע"ד גם דברי רש"י אפשר להתפרש כן עכ"ל. אבל אני איני רואה בדברי רש"י שום אפשרות שיתפרשו כן אלא כמו שכתבתי. ונחזור לעניינינו ונאמר שרוב הפוסקים מסכימים לדברי ר"ת ואף שהרב המגיד פ"ד מה' א"ב אף על גב שבתחלת דבריו כתב על דברי הרמב"ם שמדבריו משמע שהוא סובר שאין בדיקה מועלת לה לעמוד עם בעלה אלא תתגרש גם משלישי בין בשני בין בשלישי כו' ר"ל שגם בשלישי אינה מועלת בדיקה להתירה לשלישי כיון שכבר הוחזק בה אלא תתגרש משלישי ואחר כך תבדוק ואם לא נמצא דם בראש המכחול מוכיחין הדברים שנתרפאית ותנשא לרביעי דהכי משמע מלשון הרמב"ן שכתב נשאת לשלישי וראתה דם כך בשעת תשמיש שלשה פעמים הרי זו תתגרש ואסורה להנשא עד שתבריא מחולי זה כיצד בודקת עצמה לידע אם נתרפאית מחולי זה אם לא נתרפאית מביאה שפופרת וכו' מבואר בדבריו שאף משלישי תתגרש ואחר כך תבדק הלא סיים הרב המגיד בסוף דבריו וכתב ומ"מ דעת הרבה מן המפרשים הוא ומכללם הרשב"א והרמב"ן וז"ל שכל זמן שהיא רוצה לבדוק עצמה בודקת וכו' בין בראשון בין בשני. ולא הזכירו בברייתא תתגרש אלא לומר שהיא מותרת לשני ולשלישי בלא בדיקה אף על גב שהוחזקה עם הראשון לראות מחמת תשמיש שלו  לפי שאין כל האצבעות שוות זהו דעתם ז"ל ועיקר עכ"ל. הרי שגם הרב המגיד תפס דעת המפרשים כדעת ר"ת לעיקר וגם בתשובת מיימוני השייכים להלכות א"ב מביא שם תשובת ריצב"א שפסק להתיר בבדיקה אפי' לראשון וכתב ואעפ"י שנמצאת בהלכות נדה דרב סעדיה גאון וכו'. עד ונוטה פירושו אחר פי' הקונטריס. אעפ"כ לא אסמוך ע"ז לאסור שהרי כבר יצא מעשה לפני ר' יעקב והתיר לאשת רבי יהודא מקשט"ל וילי"ן ועליו אני סומך והבא לאסור אין שומעין לו שכבר יצא הדבר להתיר ובסוף דבריו כתב דעל היתר דבדיקת שפופרת ראוי לסמוך אפי' לבעל נפש ובא וראה כמה קשין גירושין שהרי דוד התירו לו ליחד ולא התירו לו לגרש עכ"ל. ואף על גב שהראב"ד כתב והביאו הרא"ש בפ' התינוקת ועכשיו אין אנו בקיאים בבדיקה וכו' הלא הרא"ש דחה שם דבריו בטוב טעם ודעת. וגם מהר"ם פדוא"ה שהוא אחרון דאחרונים כתב בסי' י' וז"ל ואשר נסתפק מעלתך אם יש לחוש לדברי הרמב"ן שאמר שאין בודקין בזמן הזה מנהגא לא ידענא וכו'. אמנם מעשה בא לידינו בעיר הזאת זה שנים רבות עברו ועלתה הסכמתינו לבדוק כדברי הרא"ש. אשר הפיח בדברי המחמיר באלה אך לא עלתה בידינו כי אמרה האשה אח"כ שנתרפאה ואף כי עבדה איסורא לשמש ולנסות יותר שלא ברצון חכמים מה שעבר עבר כי כלתה החררה עכ"ל ועתה בנ"ד נמי שמעלתך כתב בלשון השאלה וז"ל. וכך היא המעשה הנה כבר עבר הזמן זה שנה תמימה כאשר עלתה מטבילתה להיות עמו כדרך כל הארץ. ומיד אחר התשמיש וכו' מצאה דם נדה בין הזרע וזאת היתה בכל פעם בשעת תשמיש דוקא יותר מארבעים וחמשים פעמים עכ"ל. והנה מעלתך לא פרשת דבריך אם בשעת שבאה האשה לפניך אמרה שכבר שמשה אחר זה ולא מצאה דם כי כן משמעות לשונך שארבעים וחמשים פעמים ראתה מחמת תשמיש ואח"כ שמשה ולא ראתה או אם ר"ל שעדיין לא פסקה מלראות בכל פעם שמשמשת. ואם כבר פסקה אף על גב ששמשה ארבעים וחמשים פעמים באיסור שלא ברצון חכמים ועבדא איסורא מה שעבר עבר כמ"ש מהר"ם פדוא"ה הנ"ל ומותרת לבעלה. ואם הוא בענין שעד עתה לא פסקה כלל אלא שבכל פעם מצאה דם מ"מ יש לה תקנה ע"י בדיקת שפופרת כדעת ר"ת כמו שהוכחנו למעלה. ומה שמעלתך רצית לחלק ולהחמיר בנדון זה שלא תועיל לה בדיקה בשביל שראתה מחמת תשמיש יותר מארבעים או חמשים פעמים אין לחוש לסברא זו כלל כי מה לי שמשה ג' פעמים וראתה או שמשה חמשים פעמים שהרי כך היא נקראת מוחזקת רואה מחמת תשמיש בג' פעמים כמו בחמשים פעמים ואם בשביל שעבדה איסורא ושמשה יותר מג' פעמים שלא ברצון חכמים נקנס שלא תועיל לה בדיקה לא מצינו קנס זה בכל הגמרא והפוסקים כי לא אשתמט שום פוסק או מפרש לומר ולפרש שאם שמשה עם בעל השלישי יותר מג' פעמים וראתה שלא תועיל לה בדיקה וא"כ ה"ה בעל הראשון לפי סברת ר"ת שאנו תופסין אותה לעיקר אין חילוק וכן משמע מדברי מהר"ם פדוא"ה שכתבתי לעיל. שהרי כתב ואף כי שעבדה איסורא לשמש ולנסות יותר שלא ברצון חכמים מה שעבר עבר וכו'. וע"כ ר"ל ששמשה יותר מג' פעמים כדי לנסות אם עדיין רואה היא מחמת תשמיש ומסתמא שלא מיירי שנתרפאית מיד בשימוש רביעי ואעפ"כ כתב בתר הכי מה שעבר עבר ומותרת לבעלה כיון שאנו רואין שנתרפאית וה"ה כשאנו רואין ע"י בדיקת שפופרת שנתרפאה אף על גב ששמשה כבר יותר על ג' פעמים מותרת לבעלה כי אין שום סברא לחלק. וזה נ"ל פשוט בתכלית הפשיטות אך בזה אני מסתפק אם ימצא בעירכם מי שיכול להתעסק בבדיקה זו. ועל הכל עיני כ"ת הרואות לשקול במאזני השכל והדעת. ועכ"פ צריכין האיש והאשה זו כפרה על מה שעבר לפי ראות עיני המורה זהו הנראה לע"ד בתכלית הפשיטות ואפסיק ואומר שלום מא"ה נאם הטרוד מאיר בן מהר"ר גדליה ז"ל ה"ה חתן המלך הגאון מהררי"ץ כ"ץ זלה"ה: 

שו"ת מהר"ם מלובלין סימן נג 
========================== 
שעתך תורמינך. כדכד ואונך. אהו' התורני מהר"ר זיסקינד יצ"ו. וכאל"ש. הגם שאני טרוד לע"ע בטרדות לימוד הישיבה מ"מ אשיבך בקיצור מופלג ע"ד אשר שאלת ממני כלה שנכנסת לחופה בליל שבת אם מותרת אז לטבול בליל כניסת שבת הואיל והמנהג שאין החתן בועל בעילת מצוה בשבת. וא"כ אין אותה הטבילה טבילת מצוה כאשה שנזדמנה טבילתה ליל שבת ובעלה בעיר: 

תשובה הגם שלגבי כלות אין אנו צריכין לפנים משום דיכולין לטבול אותן קודם כניסת שבת שכבר פסק מהרי"ל דהכלות בשעת חופתן יכולין לטבול אותן קודם כניסת שבת ביום משום דאינן באות אל החתן עד הלילה כמבואר שם מ"מ נראה באם הוא בענין שלא היה יכולה לטבול קודם השבת יכולין לטבול אותה בליל כניסת שבת משום דבדבר זה שומעין להקל ולא להחמיר משום דהא לפי דין המשנה מותר כל אדם לטבול בשבת כדתנן בביצה פרק ב' דף י"ז חל להיות אחר השבת מטבילין הכל מלפני השבת ובית הלל אומרים כלים מלפני השבת ואדם בשבת ומסיק שם רבא דהטעם דכלים אסור לטבול בשבת משום דנראה כמתקן ואדם מותר משום דנראה כמיקר ואפילו בימות הגשמים שרי התם רב נחמן בר יצחק משום דפעמים אדם מלוכלך וכו' כדאיתא התם אלא שבמרדכ"י דשבועות סוף הלכות נדה כתב דר"ת פסק דטבילה בזמנה אינה מצוה ומתוך כך אוסר לטבול בשבת כדאיתא התם ואחריו נמשכו האחרונים מהר"י וויי"ל והאגור ותרומת הדשן סי' רנ"ה והוסיף בעל ת"ה בסי' רנ"ה לתת טעם לאסור בזמן הזה משום דהואיל בזמן הזה כ"ע זהירין שלא לרחוץ כלל בשבת אפילו להקר א"כ ליכא למימר בזמנינו דאדם מותר משום דטעמא דנראה כמיקר ומטעם זה אסרו לטבול בשבת מ"מ מבואר בדברי ת"ה דמשום דבר מצוה מה מותר לטבול בשבת שהרי כתב וז"ל ויש לרחוץ דהא דאסר ר"ת לטבול בשבת היינו באין בעלה בעיר ואין טובלת אלא משום טבילה בזמנה ואהא פסק דלא ק"ל דמצוה היא אבל בעלה בעיר מודה נמי דשרי משום מצות קיום עונה ואפילו שלא בשעת עונה חשיבא מצוה מה שאדם משמח אשתו בתשמיש המטה כדאיתא פרק אלו דברים בפסחים דף ע"ב. ובשלהי מסכת יומא מוכח אפילו אי לאו טבילה בזמנה מצוה מ"מ יכול לטבול ביום כפורים כדי להתפלל בנקיות דהיינו נמי בשביל מצוה עכ"ל. הרי מבואר דכל משום מצוה מותר לטבול ולא משום מצות תשמיש לבד אלא אפילו משום מצות תפלה בנקיות: 

ומעתה נ"ד נמי אף על גב דמנהג שאין החתן בועל בעילת מצוה בשבת מ"מ הואיל ועיקר מצות שמחת חתן וכלה כמעט תלוי בזה כשהכלה טהורה דהא אפי' בלא בעילה שמחת חתן עם כלה הוי מצוה דהא מטעם זה פטורין מן הסוכה כדאיתא פרק הישן דף כ"ה אמר רבי אבא בר זבדא חתן והשושבינות פטורין מן הסוכה כל שבעה משום דבעי למחדי בסוכה וכו' ופריך וליעבדו חופה בסוכה ומסיק רבא משום צער חתן ופירש"י צער חתן שהמקום צר ופתוח שאין לה אלא ג' דפנות ובא לשחק עם כלתו עכ"ל. וגם היכי שהכלה איננה טהורה בשעת חופתה ולא כלו ימי ספירתה עד אחר שעברו ימי שמחת הנשואין ונזדמנה טבילתה בליל שבת היה נראה להתיר לה לטבול בליל שבת אף על גב דאין בועל  בעילת מצוה עד אחר השבת משום דאין הבעילה בלבד היא מצוה אלא כל מיני קריבות שאדם משמח בהם את אשתו הוי מצוה דהא כל מיני קריבות הויין לה שמחה דהא איתא פ' הבא על יבמתו דהיוצא לדרך צריך לפקוד את אשתו אפילו סמוך לוסתה מפרש ר"ת היינו בשאר מיני קריבות כמבואר שם בתוספות וביתר הפוסקים וכיון דשאר קריבות הויין לה נמי שמחה מצוה לשמחה בהן דהוי בכלל מה שאמר רבא בפ' אלו דברים חייב אדם לשמח את אשתו בדבר מצוה ואף על גב דכתב מהרי"ל אלמנה שנשאת ואירע לה זמן טבילתה בליל שבת אסורה  לטבול אז עכ"ל. והטעם הוא משום דאסור לבא עליה ביאה ראשונה בשבת י"ל דגבי אלמנה הואיל ואסור לבא עליה בשבת מפרישין אותן לגמרי מכל מיני קריבות אפי' כשהיא טהורה כנהוג אם לא נתייחדו קודם החופה כדאיתא בירוש' הלין דכנסין ארמלין וכו' משום כדי שלא יבא עליה בשבת דהוי איסור אבל בתולה דאין המנהג להפריש אותן כשהיא טהורה דאפי' יבא עליה בשבת אין כאן איסור שהרי ק"ל מותר לבעול בעילת מצוה בשבת אלא שאין נוהגין כך ולכך אין המנהג להפריש אותן אלא מרבין לשמח אותן בכל מיני שמחה ע"כ שורת הדין נראה בעיני שמותר לטבול הכלה בליל שבת כמבואר למעלה אם לא במקום שנתפשט הדבר לאיסור. ואם יטעון הטוען דאדרבא גם כלה בשעת חופתה דכיון דאפשר לה לטבול ביום קודם כניסת השבת אפי' אירע לה איזה ענין שלא טבלה קודם שבת אסורה לטבול בשבת דיש לדמותו להיכי שטובלת אחר הלידה שכתב בת"ה ולהיכי שלא טבלה קודם שבת משום שלא היה בעלה בעיר ובא בע"ש שכתב מהר"י ווי"ל והאגור דהיכי שהי' אפשר לטבול קודם השבת ונדחית זמן מצות טבילה אדחי ואינה טובלת בשבת. הא כבר דחה הב"י את דבריהם בטוב טעם ודעת בטור י"ד סי' קצ"ז ומטעם זה כתב מהררמ"א בהגהותיו דבמקום שאין מנהג אין להחמיר לכך אני אומר שגם במקום שנוהגין להחמיר בטבילת יולדות וכיוצא. בטבילת כלה אין להחמיר משום מצות שמחת חתן וכלה. ומ"מ טוב להקדים טבילתן קודם כניסת שבת כאמור למעלה: 

שו"ת מהר"ם מלובלין סימן נד 
========================== 
ועל מה ששאלת השוחט העוף בהכשרו ואחר גמר השחיטה מצא טבעת מהגרגרת שלם על הסכין שכתבת שראית מאביך זצק"ל הלכה למעשה להתיר. אהו' גם אנכי הייתי מן המתירים כמ"ש האגור והביאו הב"י לפסק הלכה אך כשהייתי אב"ד בק"ק קראקא הראו לי כתוב בשם מהרמ"א שמצא כתוב בהגהות שחיטות ישנות לאיסור וכן העיד בשם זקן אחד מומחה לאיסור. וכן העיד על זה מהר"ר יוסף כ"צ מקראקא בשם הרב ר' משה יפה לאיסור וגם פה ק"ק לובלין נוהגים השוחטים לאיסור ע"כ בטלתי דעתי אצלם: 

שו"ת מהר"ם מלובלין סימן נה 
========================== 
ומה ששאלת אם יש למעך בסרכות דעינוניתא דוורד' כמו בכל סרכות שלא כסדרן. דע אהובי שפה בקהלתינו נוהגים למעך בוורדא כמו בכל סרכות שלא כסדרן גם מהררמ"א לא חילק ביניהם וכתב שנראה לו שלא למעך בוורד' מטעמו כיון שלכל מקום שתסרוך הוי שלא כסדרן וכו' עכ"ל. אלא שאין נוהגין כדבריו בארצות הללו וממעכים בכל הסרכות והואיל וכבר הוחזקו במנהגם איני מוחה בידם הגם שאין דעתי נוחה במיעוך שנוהגים בארצות הללו למעך ביד ובכח ובעיני כל הממעט למעך בסרכות הרי זה משובח והכל לפי ראות עיני הבודק אם יראה שהיא סרכא רבא דומה לריר ומתנתק' בקלות ימעך ואם לאו ימשוך ידו הימנה אם לא בהפסד מרובה ביותר. כה דברי אהובך נאמן ד"ש מאיר בן מהר"ר גדליה זללה"ה: 

שו"ת מהר"ם מלובלין סימן נו 
========================== 
נדרש נדרשתי לעיין בשריותא דאשה העלובה בת גדולים מרת אסתר בת בנימן היושבת עגונה זה כמה שנים בסבת שהיתה זקוקה ליבם מומר פוסח בשתי רגליו עקומות והפוכות לפנים והיה מתגלגל בארץ איטליי"א כאשר כל אלה הדברים ידועים כמעט לכל חכמי מדינתינו יצ"ו ואין אנו צריכין על זה עתה עדות וראיה כי כבר עסקנו לחתור דרך להתירה בשנים שעברו כמו שנתבאר לעיל בסי' ל"ז רק שלא עלתה בידינו ונתבטל שריותא דילה מחמת שנתבטלו אותן העדיות מסבה הידוע והמפורסמות א"צ ראיה: 

ועתה הוסיפה ידה שנית להביא עדיות על מיתת היבם המומר הנ"ל. ועבר עיונינו בכל אותן העדיות. והנה ראיתי שמקור העדיות שעליו נבנה התחלת יסוד שריותא דהאי אתתא הוא העדות שנגבה בבית דין חשוב באונקל"ירא בבית הוועד במדינת פייאמנט"י שהעיד אברהם מיימון בר יהודה תושב טור"ינו איך שזה שני' עשר חדש שראה בעיניו שהמומר שהיו בו הסימנים הנ"ל מת במחנה חוץ לטור"ינו סמוך לנהר פו"א והיה מכירו שהיה חיגר ושתי רגליו עקומות והפוכות לפנים וגם ראה שקברו אותו תוך אוספי"טאלו שחוץ לטור"ינו ואמר שהמומר הנ"ל נקרא בשם גיותו קריסטופ"רו ליוואנט"ינו. אבל לא היה יודע איך נקרא בשם יהדותו ונתקיים גדול מהחתומים באותו בית דין ע"י חכם גדול נקרא בשמו מהר"ר משה בכמ"ר אברהם כהן רפ"א ראש ומנהיג בק"ק קסטאל. ואחר כך נתקיים חתימת אותו חכם גדול מהר"ר משה הנ"ל על ידי חתימת זקן וחכם ראש דק"ק לאד"י מהר"ר קלונימוס בכמ"ר שמואל וחתימת מהר"ר קלונימוס נתקיימו בק"ק קראקא ע"י איש נאמן תושב דק"ק לאד"י. ועוד נתקיים הב"ד הנ"ל על ידי כתבים אחרים שהעידו בחתימת ידם אמתי' הב"ד הנ"ל ועל החכמים החתומים עליו כאשר הכל רשום בכתבי העדיות באופן שנכרים דברי אמת. ועוד עדיות אחרים שנצרף לזה אשר אזכור אותם לפנינו איש על מקומו ואתחיל ואומר: 

תשובה איתא במסכת יבמות פרק האשה רבה בלישנא בתרא דבעי מיניה דרב ששת עד א' ביבמה מהו למשרי אותה לעלמא טעמא דעד אחד דמלתא דעבידא לגלויי לא משקר ה"נ לא משקר או דלמא טעמא דעד אחד משום דאיהי דייקא ומנסבא והכא לא דייקא ומנסבא דמיסנא הוא דסניא ליה. ופשטה רב ששת ממתניתין דהתם דעד אחד נאמן ביבמה להתירה לשוק ודחה הגמ' אות' פשיטות וכן רבא פשט להתיר מק"ו דאיסור כרת התרת לאיסור לאו כ"ש ודחה הגמרא גם פשיטותיה דרבא. וכתב ע"ז הרי"ף דאמרי רבוותא דאע"ג דדחי להא דרב ששת ולהא דרבא הנך דחייתא לאו דסמכאי אינהו אלא דק"ל דעד א' נאמן ביבמה לעלמא ופסק הלכתא כן. והרא"ש תמה על הרי"ף בזה שאין פסק להקל כיון שנדחו הפשיטותים בגמ' בדחיות חזקות. ומסיק בסוף דבריו שקשה הדבר להקל. ואחריו נמשך בנו הטור ופסק בטור א"ע סי' קנ"ח דלהתירה לעלמא אין עד אחד נאמן כאשר הכל מבואר במקומו והאריכות בזה דברי מותר. ובזה נחלקו למחלקותם ואף על גב שרבים המה הנמשכים אחר דעת הרי"ף ורבים המתירים רובא דמנכר על האוסרים אעפ"כ חזינא שהבתראים בתשובות שמימיהם אנו שותים נטו להחמיר אחר סברת האוסרים שלא להתיר יבמה לעלמא על פי עד אחד בלבד. מ"מ אומר אני דבנ"ד שהיבם היה מומר. וכבר כתב המרדכי פ' החולץ בשם הגאונים דיבמה שנפלה לפני מומר לא בעי חליצה והביא זה גם כן הטור סימן קנ"ז. ומהר"ם זצ"ל במרדכי הביא ראיה לדברי הגאונים מדפריך בפרק הגוזל אלא מעתה יבמה שנפלה לפני מוכה שחין תיפוק בלא חליצה דאדעתא דהכי לא קדשה נפשה מעיקרא ומשני מינח נייחא לה דטב למיתב טן דו מלמיתב ארמלתא א"כ גבי מומר דליכא למימר הכי דאנן סהדי דלא ניחא לה להתייבם כי יעבירנה על דת וכו' ודאי אנן סהדי דלא ניחא לה וא"כ נפקא אף בלא חליצה עכ"ל. ואף על גב שהביא המרדכי שם שכתב רש"י בתשובה אחת דלא סמכינן אדברי הגאונים כלל  שאעפ"י שחטא ישראל הוא לכל דבר ואם קידש קידושיו קדושין וחולץ ולא מייבם וגם מהר"ם ז"ל כתב שם בסוף דבריו אעפ"י שהבאתי ראיה לדברי הגאונים לא מלאני לבי לעבור על דברי רש"י כאשר בא מזה מעשה לידי עכ"ל. מ"מ בנדון דידן שיש ג"כ כאן עד אחד שמעיד עדות גמור שראה המומר מת וקבורתו ויש כאן תרי רובי להתיר היבמה לעלמא וכמעשה דנ"ד כתב ממש מהרי"ק בשרש קע"ה וז"ל שם כי הנראה לע"ד דבר פשוט שמאחר שהעיד שהרב מנחם בר אברהם ששמע משלשה או ארבעה בני ברית שאחד שהמיר דתו וצולע על ירכו והיה אומר שהיה בן הקדוש רבי ישעיה ואח"כ שמע מהם שהיה מת דאתתא שריא בלי שום פקפוק וכו'. ומסיק שם בסוף דבריו ואם יפקפק אדם לומר הלא כתב בעל ספר א"ה בשיטת אביו דמסתבר דיש להחמיר שלא להתיר יבמה לשוק על פי עד אחד וכו'. והכא אין כאן כי אם עד אחד שראוהו שמת והאחד הוא עד מפי עד. וכי היכי דאין עד אחד נאמן בה ה"ה עד מפי עד דהא בהא תליא כדמשמע בפרק בתרא דיבמות. נשיב ונאמר אנו אין לנו אלא כדברי עמודי ההוראות הלא המה הרי"ף והרמב"ם ורבינו משה מקוצ"י אשר פסקו כולם כרבא ורב ששת וכן נהגו רבותינו וקדמונינו וחזו אנו דגופא בתר רישא אזלי'. ועוד אם היה המנהג כדברי אבן העוזר מה שאין כן מ"מ פשיטא שבזיקת יבם מומר לא היה המנהג כן שהרי כתבו הגאונים שמותרת לשוק בלא חליצה ורבינו מאיר הביא ראיה לדבריהם וכו' עד הרי לך כי רבו הפוסקים המתירים אותה בלא חליצה ואף ע"ג דפשיטא דאין לסמוך על דבריהם וחלילה להקל בשל ערוה שלא כדעת רש"י ז"ל אשר כל ישראל שותין מימיו הנאמנים וכמו שכתב רבינו מאיר בעצמו שלא מלאו לבו לעבור על דברי רש"י וכו' מ"מ איכא תרי רובי להתיר האשה חד רובא הוא הרי"ף והרמב"ם והסמ"ג ורבינו משה מקוצ"י כנגד רבינו אשר ואידך כל הני רבוותא דלעיל דשרו בלא חליצה. וכל מי שירצה לחוש למיעוטא דמיעוטא לעגן זאת האשה אינו אלא טועה ומעגן בנות ישראל חנם עכ"ל. הרי לך ראיה ברורה אמתית ממש כנדון דידן: 

אלא שעדיין יש לבעל דין לחלוק ולומר שמהרי"ק איירי שהיה כבר מומר בשעת נישואין שנשאת לבעל כמבואר שם באותה תשובה. ואז יש להתירה יותר בלא חליצה מהיכי שהמיר אחר שנשאת כדמשמע בדברי הגאונים מטור אבן העזר סי' קנ"ז ואף על גב  שהטור מסיים שם ולא ידענא מה חילוק יש בין אם היבם מומר כשנשאת או לא. הלא כתבו הגהות מרדכי שם בפרק החולץ דשפיר יש לחלק דס"ל דנשואין מפילין וכיון דבשעת נשואי אחיו היה מומר והיה אסור לה באותה שעה שוב אינה נופלת לפניו עכ"ל. ואם כן בנדון דידן שלפי הנראה המומר הנזכר לא המיר דתו כי אם אחר נשואי אחיו אין לנו ראיה מדברי מהרי"ק דלעיל. אף אנו נאמר ונשיב לו הלא כתבו שם הגהות מרדכי דר"ח התירה בלא חליצה אפי' לא היה מומר בשעת נשואין כיון שהיה מומר בשעת מיתת אחיו אינה זקוקה לו דס"ל מיתה מפלת וגם רבינו ברוך כתב שם דהלכתא כר"ח וכתב דגם הרי"ף פסק דמיתה מפלת. ועוד כתב דהראיה שהביא מהר"ם להתיר מההיא דפרק הגוזל דפריך אלא מעתה יבמה שנפלה לפני מוכה שחין וכו' לאותה ראיה לא שייך לחלק בין מיתה או נשואין מפילין דבכל ענין אדעתא דהכי לא קדשה. וע"ש פרק החולץ. א"כ בנדון דידן נמי אפילו א"כ הוא שהמיר אחר נשואי אחיו שייך האי שריותא שכתב מהרי"ק משום שהרי הוכחנו דאפי' שהיכי שהמיר אחר שנשאת רבו המתירין אותה בלא חליצה. וא"כ איכא נמי תרי רובי להתיר האשה הנ"ל כנזכר: 

אלא שעדיין יש להסתפק בנדון דידן דשמא היבם הנ"ל לא המיר כי אם אחר מיתת אחיו שכבר היתה זקוקה לו כי לא נמצא זה מבואר בעדיות שלה ואם היה כן לא היה לנו ראיה מההיא שריותא דמהרי"ק אם היה המנהג כדברי הטור אבן העזר שלא להתיר יבמה לעלמא על פי עד אחד. מ"מ נראה אף אם היה כן שנוהגים כדברי הטור בנדון דידן איכא סברא אלימתא להתיר מטעם שיש כאן לצרף עוד עדים אחרים דהיינו עדותו של כמ"ר משה יר"ק שהעיד על פי כתבו ונתקיימה חתימתו בבית דין כנזכר בעדיות וז"ל שמענו בבירור מפי אנשים נאמנים מבני עמינו תושבי ק"ק טורי"ן שהמומר הנז' מת במחנה חוץ לטורי"ן זה סביב י"ב חדשים ושמחו היהודים על מיתתו שמחה גדולה כו'. וגם האלוף מהר"ר משה רפ"א בכמ"ר אברהם כהן רפ"א שקיים ג"כ חתימתו של כמר משה יר"ק הנ"ל כתב וגם אני שמעתי מפיו ומפי אחרים ממיתת המומר הנ"ל. גם כמר אברהם בר רפאל מקראקא כ"צ הראה בפנינו בכתבו של אחיו שהעיד על הב"ד הנ"ל. וא"כ לפי הנראה הוא שבאותו מדינה נתפרסם מיתתו של המומר הנ"ל בסבת שנעשה בק"ק טור"ן וידוע הוא לכל בני אותה הקהלה. וגם בסבת שאותו מומר הביא כמה עלילות על בני אותה מדינה. והנה כאשר בא קצו נתפרסם מיתתו כדכתיב באבוד רשעים רנה. וכאשר כתב כמר משה יר"ק הנ"ל ששמחו היהודים על מיתתו שמחה גדולה הגם שכל העדיות הללו הם עד מפי עד. ולסברת מהרי"ק שכתב בתשובה הנ"ל כיון שאין כאן כ"א עד אחד שראוהו מת והוא מן עד מפי עד וכי היכי דאין עד אחד נאמן ה"ה עד מפי עד דהא בהא תליא וכו' א"כ ה"ה בנ"ד אף על פי שיש כאן עדים אחרים שמעידים כיון שהם עד מפי עד לא חשוב שני עדים אם היה המנהג כהרא"ש והטור מ"מ כיון שמכל זה ניכרים דברי אמת ודומה דבר הגון להאמין. לכך גם לסברת הרא"ש יש לסמוך להתיר ע"פ עד אחד מטעם שכתבו התוספות פרק האשה רבה דף פ"ח דבור המתחיל מתוך חומר שהחמרת עליה בסופה וכו' נראה לר"י דלית לן למימר דדייקא ומינסבא ונאמן עד אחד בכך מן התורה. אלא מתקנת חכמים הוא דנאמן ואין זה עקירת דבר מן התורה כיון שדומה הדבר הגון להאמין כמו שאפרש לקמן בפרקן שבדבר שיש קצת טעם וסמך לא חשיב עוקר דבר מן התורה עכ"ל. הרי מבואר שמה שהאמינו חכמים ז"ל עד אחד בעדות אשה מטעם דאשה דייקא ומנסבא היינו משום דע"י דאיהו דייקא דומה הדבר שהוא הגון להאמין והשתא הא דמבעיא לן עד א' ביבמה להתירה לעלמא מהו משום דכיון דמיסנא סניא ליה לא דייקא ומינסבא ר"ל ולכך אין לנו ענין שדומה הדבר שהוא הגון להאמין. וא"כ אפי' לסברת הרא"ש דס"ל דכיון דבעיין לא אפשיטא אזלינן לחומרא שאין להאמין עד אחד להתיר יבמה לשוק מטעם דשמא כיון דמיסנא סניא ליה לא דייקא וא"כ אין לנו דומה דבר הגון להאמין. מ"מ בנ"ד כיון שיש לנו הוכחות ונתפרסם אמתות הענין ממיתת המומר יש להאמין לעד אחד שראה אותו מת אפי' לסברת הרא"ש שהרי יש לנו דומה שהדבר הגון להאמין בלא טעם שהאשה דייקא ומינסבא. וכ"ש בנ"ד שגם האשה דייקא ודייקא שהרי יושבת עגונה זה כמעט עשרים שנים עד שנודע לה אמתות הענין כידוע לכל חכמי מדינתינו מכל זה נראה דבנ"ד יש להאמין להעד אחד שראה מיתתו גם לסברת הרא"ש כיון שיש לנו עוד כל העדיות האחרים הנזכרים אף על גב שמספקא לן אם היה מומר בשעת נישואי אחיו או לא. וכ"ש לפי מה שכתב מהר"ם פדוא"ה בתשובותיו סי' נ"ב שאף אם נוהגים כדברי הטור בעד אחד. מ"מ כשיש כאן שני עדים אף על פי ששניהם עד מפי עד אעפ"כ אין לנהוג כדברי הרא"ש והטור רק יש  להתיר ולחשבם כשני עדים כ"ש בנ"ד שיש כאן עד אחד שראה אותו מת וקבורתו שיש לצרף העדים האחרים ולחשבם כשני עדים הגם שעל סברתו של מהר"ם פדוא"ה לחוד לא מלאני לבי לסמוך בדבר שבערוה כיון שכתב מהרי"ק בתשובה הנזכרה דהא בהא תליא כנזכר למעלה מ"מ בצירוף כל הטעמים הנזכרים שכתבתי למעלה נראה דיש לסמוך לכל בעל הוראה להתירה לעלמא ע"פ העד הנזכר בלי שום חשש ופקפוק: 

אלא שהדבר הקשה ביותר בעינינו בהתרת אשה הנזכרת הוא שבכל העדות לא העידו על שם יהדותו של המומר הנ"ל ולא על שם אביו ושם עירו ואף על גב שזה דבר פשוט הוא שאנו ק"ל דסימנים מובהקים הן דאורייתא וסמכינן עלייהו להתיר אשת איש כמבואר בכל דברי תשובות הראשונים והאחרונים אשר האריכות בזה אין צורך בו מ"מ לא מלאני לבי לסמוך ולומר הואיל ונמצא שהיו ליבם של האשה הנזכרת רגלים עקומות והפוכות לפניו ונמצא ג"כ שהיה להמומר הנזכר שהועד עליו שמת במדינה הנזכרת ג"כ רגלים כאלו שזה יהיה סימן מובהק להתיר עליו האשה הנזכרת שהרי ראינו בעינינו כמה וכמה בני אדם יהודים ועכו"ם שהיה רגליהם עקומות כאלו ואינו נקרא סימן מובהק אלא בדבר שלא יצוייר שימצא כך בדבר זה ומצמצם במקום זה בגוף אחד וכן דייק לישנא דגמרא בפ' כל הגט דקאמר כגון דאמר נקב יש בצד אות פלוני ודוקא בצד אות פלוני אבל תיבה פלונית לא ובלתי ספק שהטעם הוא דבעינן דבר שלא יצוייר שיתרמי כך כזה ובמקום כזה בגוף אחד והיינו נמי טעמו של רבינו ירוחם שכתב נתיב כ"ג ח"ג וז"ל. ועוד מוכח דמספקא לן לפי תרי לישני דרבא אי סימנים דאורייתא או דרבנן הלכך לא סמכינן אסימנים אפי' מובהקים לעדות אשה אלא בדבר ברור שאינו נמצא כך בגוף אחר עכ"ל. ודבר פשוט הוא ובלתי ספק שלא בא רבינו ירוחם לחלוק ולומר דלא ק"ל סימנים מובהקים דאורייתא שהרי כלל אפי' מובהקים גמורים. שהרי בחלק ההוא בעצמו כתב גבי מים שאין להן סוף דסמכינן אסימנים מובהקים וכן בנתיב כ"ד ח"ג גבי שליח שאבד הגט כתב שמחזירין הגט לשליח אם אמר נקב יש בצד אות פלוני שהוא סי' מובהק וכו' ע"ש אלא ודאי ע"כ ר"ל דלעולם סמכינן אסימנים מובהקים דאורייתא אלא שלא נקראים סימנים מובהקים אלא בדבר ברור שאינו נמצא כך בגוף אחר ונקבל הסימנים מובהקים שנמצאו בתשובת האחרונים שסמכו עליהם להתיר א"א כולם הם דברים שאינם נמצא כגון מה שכתב ת"ה בהריגת יהודי אמר שהיה לו עין אחד עורת וסתומה ומאותו עין יצא לו פצע וצלקה עד סמוך לפה ובכתביו כתב מאחר שהיה חוטמו שקוע ביותר הרבה וכו' אבל היה קצת עקומה לא הוי סי' מובהק והיינו נמי טעמו של מהר"ר דוד כהן שכתב בתשובותיו על יהודי שטבע בנהר והלך אחד לבקשו ומצא איש אחד מת וחתך ידו והביאה לעיר וכו'. ופסק שם שאשתו שריא דעקמומית האצבע ורושם בצדו או עליו סי' מובהק הוא וסמכינן עליו אפי' אאיסור דאורייתא עכ"ל. דדייק לומר דעקמומית האצבע ורושם בצדו כו' דדוקא בכה"ג הוי סי' מובהק משום דהוי כמו נקב יש בצד אות פלוני אבל עקמומית לחוד או רושם לחוד לא הוי סי' מובהק דדבר כזה נמצא ג"כ בגוף דאחר ואם כן ע"כ צ"ל דהא דכתב הטור בסי' קי"ח בשם תשובת הרא"ש וז"ל אבל אם אמר סי' מובהק כגון שהיה חסר אחת מאיבריו או יותר ברגליו או שום שינוי באחד מאיבריו סומכים עליו ע"כ ר"ל חסר או יתר שנולד עמו ושינוי שאינו מצוי בגוף אחר כן משמע מדברי מהרי"ק דלעיל דלצלעת הירך לא הוי סימן מובהק שהרי אותו מומר צולע על ירכו היה. אפ"ה האריך שם אם מספיק אותו עדות כיון שלא הזכירו שם עירו ש"מ דלא מיקרי סי' מובהק. וא"כ ה"ה בנ"ד מה שהיה פיסח ורגליו עקומות והפוכות לא מיקרי סימן מובהק כי נמצא כזאת באיש אחר: 

אלא שנראה לסמוך בזה על מה שכתב הר"ן בתשו' סי' ל"ג שמה שכתבו התוספות אין מעידין עד שמכירין שמו ושם עירו לא בא למעט אלא שאין סומכין על אומדן הדעת של אמתלאות כגון שמעיד על גופו הארוך או גוץ או תארים אחרים שמצוים בהרבה בני אדם וכן נמי למעט כשאין מעידים על שם עירו שיש לחוש לאחר שכן שמו והוא מעיר אחרת אבל בודאי כל מי שמעיד בדבר ברור שאי אפשר לספק באחר משיאין את אשתו אף על פי שלא הזכיר את שמו וכו' עד שבסוף דבריו כתב וכן נמי סיפא דתוספתא אבל אמרו אחד יצא מעיר פלוני מפשפשים באותה העיר אם לא יצא משם אלא זה תנשא אשתו הרי לך מבואר שכשיש כאן דברים ברורים שאין לספק הוי כאלו הזכיר את שמו: 

ועתה בנ"ד מאחר שידוע ומפורסם הוא שהיה לאשה הנזכרת יבם חיגר ורגליו עקומות והלך מארץ פולי"ן לאיטלי"א והיה מומר וכאשר הועד בעדיות שהיה מתפאר שם תמיד שאם היה רוצה ללכת לארץ פולניי"א מקום מושבו להתיר יבמתו שהיא זקוקה אליו שהיה מרויח ממון הרבה וכו' כמו שהעיד כמר משה יר"ק בכתבו וכן כמר יקותיאל מק"ק קי"ר ממדינת פיאמונט"י. ואף על גב שלא ידעו זה כ"א על פיו של המומר הנ"ל הלא כתב מהרי"ק שורש קע"ה דאע"ג דהעדים לא היו מכירין אותו ולא היו יודעים את שמו כ"א על פיו מהני ואפי' בפעם אחת שאמר ששמו כך די בכך והביא ראיה ברורה. מדגרסינן בשלהי יבמות מעשה באדם אחד שבא להעיד כו'. א"ל ר' טרפון היאך אתה יודע בעדות אשה זו א"ל אני והוא היינו מהלכין בדרך אמרתי לו ישר כחך אריה א"ל יפה כוונת שכך קורין אותי בעירי יונתן אריה דמכפר שיחין לימים חלה ומת והתיר ר' טרפון את אשתו הרי לך שאע"פ דלא הוחזק לו ששמו אריה כ"א בסיפור בעלמא באקראי אפ"ה השיאו ר' טרפון את אשתו וכו' ע"ש וזה שהתיר מהרי"ק שם היבמה לעלמא אף על פי שלא היו יודעים שהוא מארץ  פולי"ן ושיש לו יבמה שם כ"א על פיו מהני והשתא נראה לי שכל הסימנים שהיו במומר הזה לא גרעו מכאלו הזכיר את שמו. ואמר שהוא מארץ פולניי"א שהרי הוכחנו מתשובת הר"ן דלא תלוי הכל בשמו לבד. וא"כ נראה לי לדמות זה כאלו הזכיר את שמו ושם מדינתו ועתה יש לדמות זה למה שכתב הרמב"ם וז"ל ישראל שאומר מת יהודי עמנו במקום פלוני וכך צורתו וכך וכך סימניו אין אומדין באומד דעתן שהוא פלוני עד שיעיד שהוא פלוני ויכיר שמו ושם עירו אבל אם אמר שיצא מעמנו מעיר פלוני ומת מחפשין באותה העיר אם לא יצא אלא הוא תנשא עכ"ל. ובסימנים שאינם מובהקין איירי כמו שכתב הטור סי' י"ז הרי לך שסובר הרמב"ם שאע"פ שלא הזכיר שמו וגם אין בו סימנים מובהקים כיון שאומר שיצא מעיר פלוני מחפשין באותה העיר אם לא יצא אלא הוא תנשא א"כ ה"ה בנ"ד שידוע ומפורסם הוא שלא יצא איש מארץ פולי"ן שהיה חיגר ורגליו עקומות וגם היה מומר ושיבמתו היתה זקוקה לו כ"א אותו היבם של האשה זו והרי כאלו חפשנו בכל ארץ פולי"ן ולא מצאנו איש אחד בתארים אלו כ"א זה וע"כ יש לסמוך על זה ולהתיר את יבמתו. גם יש לדמות זה להא דאמרינן פ' האשה שלום יצחק ריש גלותא בר אחתיה דרב ביבי הוה קאזיל מקורטב לאספמיא ושכיב שלחו מהתם וכו' ופליגי שם אביי ורבא אי חיישינן לתרי יצחק או לא אביי קאמר חיישינן רבא אמר לא חיישינן ואפי' לאביי דאמר חיישינן במקום שנוכל להתברר ע"י בדיקה מהני כדאמר בתר הכי אמר אביי אנא אמינא לה דההוא גיטא דאשתכח בנהרדעא וכו' ושלחה אבוה דשמואל לקמיה דרב יודא נשיאה ושלח ליה תבדוק כל העיר ע"ש הרי לך מבואר שבמקום ששייך בדיקה סמכינן אבדיקה אפי' לאביי וכתבו התוספות שם והרא"ש דאיירי שלא הוחזקו שם ב' בשם זה אלא שהשיירות מצויות ופסק שם הרא"ש כרבא דהיכא דאיכא חדא לטיבותא שלא הוחזקו ב' בשם זה אף על גב שהשיירות מצויות או להפוך אז לא חיישינן  ויש פוסקים דבעינן תרתי לטיבותא לא הוחזקו וגם לא שכיחי שיירתא כמו שכתב נ"י שם והריב"ש סימן תק"ח והשתא לא מבעיא לסברת הרא"ש דאיכא חדא לטיבותא דהיכי דלא הוחזקו אף על גב דשיירות מצויות לא חיישינן א"כ פשיטא דבנ"ד לא חיישינן ואין צריך בדיקה כלל דהא לא הוחזקו ב' בפולי"ן בתארים הללו שהיו לזה המומר כנזכר למעלה ואף על גב דשם איירי שהזכירו את שמו הא הוכחנו דהסימנים שבנ"ד לא גריעי מאילו  שהזכיר את שמו. והוי כאלו הזכיר את שמו ושם העיר שיצא משם דלסברת הרא"ש לא חיישינן כיון שלא הוחזקו בשם זה שנים באותו העיר אף על גב שהשיירות מצויות א"כ פשיטא דגם בנ"ד  ליכא למיחש למידי. אלא אפי' לסברת הפוסקים דבעינן תרתי לטיבותא וכל היכא דהשיירות מצויות אפי' לא הוחזקו חיישינן מ"מ בנדון דידן הא פשוט דליכא למיחש לכל העולם שהרי מבואר בעדיות שהמומר היה מתפאר שאם היה רוצה ללכת למדינת פולי"ן מקום מושבו להתיר יבמתו היה מרויח ממון הרבה הלכך אין לספק כ"א שמא היה נמצא איש אחר במדינת פולי"ן בתארים אלו ושהיתה יבמתו זקוקה לו. ולדעתו דפוסקים לחומרא דבעינן תרתי לטיבותא היתה מדינת פולי"ן צריכה בדיקה אם היה נמצא איש כזה ובנ"ד ידוע ומפורסם לכל שלא נמצא כאיש זה שהיתה יבמתו זקוקה לו בכל מדינות פולי"ן כי בני הקהלות שבפולי"ן ניכרים וידועים לנו והוי כאלו בדקנו בכל מדינות פולי"ן ולא מצאנו שמשיאין האשה ודבר זה נראה לי ברור ופשוט ואין לספק בו שום ספק: 

ועוד יש לסמוך על כמר מרדכי בר שמשון שהביא כל העדיות הנ"ל שהגיד לפני שהוא היה מכיר את המומר הנ"ל וזה לפני כמה שנים דבר עמו פא"פ בעסק היבמה הנ"ל והיה נקרא אז בשם קריסטופאל"י ליוונטיני. ואז הגיד לאנשי אותה המדינה כל הענין והם הגידו לו אז שהמומר הנזכר שהיה אז ידוע וניכר להם גרם להם כמה תקלות והביא עליהם עלילות שקרים כמבואר בעדיות בפרט בכתבי של כמר משה יר"ק ובימים ההם נתן לו כמר משה יר"ק עדות בכתב על שהמומר הנזכר עדיין חי כידוע לנו. ועתה שחזר כמר מרדכי הנ"ל לאותה מדינה לחקור על עסק מומר הנזכר הגידו לו אנשי אותה מדינה שאותו המומר שהיה ניכר וידוע להם ושהיה מדבר עמהם ממנו בעסק יבמתו בשנים שעברו הוא מת עתה במקום הידוע כנזכר למעלה הנה מתוך דברים אלו מבואר ונגלה שאין להסתפק באחר 

ואף על גב שכמר מרדכי הנ"ל הוא נוטל שכר על שליחותו ומכל מה שהטריח לגבות כל העדיות הללו בארץ מרחקים והוי כאלו נוטל שכר להעיד הלא כתב הרשב"א בתשובה והביאה הב"י בטור ח"מ ס"ס ס"ט וז"ל נ"ל שלא אמרו אלא בעדים שנעשו כבר שהם מצויים להעיד ולא רצו להעיד עד שנטלו שכר ודומיא דהנוטל שכר לדון דמצוה על ב"ד לדון בין איש לרעהו אבל מי שאינו מחוייב ונוטל שכר לילך ולהיות עד אינו כדין זה לפי דעתי עכ"ל. מכל זה מבואר שיש לסמוך על עדותו של כמר מרדכי כעל עדות איש אחר וכ"ש שמתוך דברי העדיות שהביא בידו ניכר שכן הוא כדבריו כנזכר בהעדיות אשר אין לספק בזה כלל: 

ועל דבר שלא נתקיימו כל העדות בקיום גמור כדין קיום שאר שטרות ועדיות הלא פשוט היא שהסכימו בזה הגדולים שבפוסקים ובראשם הרי"ף והרמב"ם שאע"ג דבשאר עדיות בעינן מפיהם ולא מפי כתבם בעדות אשה כשר אפי' מפי כתבם אלא שנחלקו המפרשים בדבריהם אם צריכין להיות מקויימים או לא אבל דעת הרמב"ן והר"ן ונ"י לפסוק להקל ולהכשיר אפי' באינן מקויימים ופסק הב"י בטור א"ה סי' י"ז כדבריהם להקל כמו שמבוארים כל אלו הדברים בטור א"ה סי' י"ז ובב"י שם וכשהעדיות מקויימים כענין זה בנ"ד נראה דמהני ויש לסמוך עליהם אליבא דכ"ע ואין צורך בזה להאריך כי דברים פשוטים הם. הנראה לענ"ד כתבתי למען האמת והצדק כה דברי הטרוד מאיר בן מהר"ר גדליה ז"ל ה"ה חתן המל"ך הגאון וכו': 

שו"ת מהר"ם מלובלין סימן נז 
========================== 
סבא דסבין. מריה דרזין הגאון ר"מ ואב"ד נ"י פ"ה מופת דורינו מוהר"ר מרדכי יפה יצ"ו השם ירבה שלומו ושלותו לאורך ימים ולכל המסתופפים בצל מעלתו שלום. הגיע לידינו פה ק"ק לובלי"ן ביומא דשוקא עדות אשה שהוגבה בקאשטנדינ"א רבתא ונתקיים פה מה שהיה אפשר לקיים הגם שלא נתקיים כי אם ע"פ שהעיד עד א' על חתימת דיין א'. ועוד עד א' על חתימת דיין שני. ועוד עדות אחרת שהעיד בעל אושפיזא שמת אותו האיש בביתו שהעיד ע"פ כתב ידו ונתקיים פה כתב ידו ע"פ עד אחד כאשר עיני דמכ"ת תחזינה. אותו כתב עדות ששלחנו ליד כ"ת ואמרנו שקיום זהו הוא מספיק לעדות אשה דלא גרע מהא דכתב הרמב"ם וז"ל מצאו כתב בשטר מת פלוני נהרג פלוני וידוע שהוא כתב ישראל תנשא אשתו עכ"ל ודין זה פלוגתא דאמוראי הוא בירושלמי והביאו הרי"ף והרא"ש סוף יבמות וכתב הרב המגיד על דברי הרמב"ם שמדבריו משמע שא"צ שיתקיים שיכירו מי הוא שכתבו שא"כ היה אומר רבינו והוא שנתקיים או שנודע מי כתבו כלומר אפילו בעד אחד שיעיד שפלוני כתבו אבל הרשב"א כתב שנראה שרבינו סובר דדוקא כשנתקיים אותו כתב והוא ז"ל הסכים לדעת האומרים שאפי' בלא מקויים משיאין עכ"ל. ואף על גב שהרי"ף והרא"ש הביאו בסוף יבמות פלוגתא דירושלמי ולא הכריעו ביניהם הא  כתב נ"י שם שממה שכתב הרי"ף פ' מי שאחזו נראה מדבריו בהדיא שפוסק להקל דאע"ג דבשאר עדיות בעינן מפיהם ולא מפי כתבם בעדות אשה אפי' מפי כתבם מהני וכן נראה מדברי הרא"ש שם. הרי שכל הפוסקים הסכימו לדברי הרמב"ם אלא שהמפרשים חולקים אם צריך לקיימו משום דקיום שטרות דרבנן והכא אוקמוה אדאורייתא כמו שכתבו נ"י והר"ן פרק מי שאחזו ובנתקיים ע"פ עד אחד נראה דמהני לכ"ע אלא שבב"ד ובעדות הנזכר לא העידו על שם אביו ולא שם אשתו כ"א על שמו ושם עירו שאמרו נקרא יהושע ושמעו שהיה אומר שהוא מפרא"ג ושהניח אשתו ובניו בפרא"ג כשיצא מהם ולא נעלם מעינינו ששריותא דהאי איתתא תליא בסוגיא דיבמות פ' האשה שלום דף קט"ו יצחק ריש גלותא וכו' הוה קאזיל מקורטבא לאספמייא ושכיב וכו' אי חיישינן לתרי יצחק או לא אביי אמר חיישינן רבא אמר לא חיישינן ופסקו שם הרי"ף והרא"ש כרבא. אלא שרש"י כתב דאיירי שלא הוחזקו תרי יצחק וכן כתבו שם התוספות דאיירי שלא הוחזקו תרי יצחק ובשכיחי שיירתא וכו' וכ"כ שם הרא"ש אבל בהוחזקו משמע שם בהדיא דאפי' רבא מודה דחיישינן כדאיתא שם בההוא גיטא דאשתכח בסורא דהוה כתוב ביה אנא נתן בר חייא נהרדעא ובדקו רבנן מסורא ועד נהרדעא ולא הוה נתן בר חייא אחרינא לבר מענן בר חייא מחגרא בנהרדעא וכו' דאמר רבא אפי' לדידי דלא חיישינן הכא חיישינן. וא"כ בנ"ד פשיטא דהוחזקו תרי יהושע דכמה יהושע איכא בשוקא וכ"ש קהלה קדושה כפרא"ג יצ"ו. וא"כ אין היתר לאשה זו כ"א ע"י שיבדוק כל הקהלה דפרא"ג שכל הנקראים אז בשם יהושע הם הם בחיים או שנשארו שם בפרא"ג ולא יצא משם אלא בעל אשה זו. וכ"כ הרב המגיד על מה שכתב הרמב"ם בפ' י"ג מה' גירושין בא אחד ואמר אמרו לי ב"ד או אנשים כשתלך למקום פלוני אמור להם שמת יצחק בן מיכאל וכו'. הרי אשתו מותרת ואין אומרים שמא יצחק בן מיכאל אחר שמת הוא עכ"ל. וכתב עליו הראב"ד ז"ל אמר אברהם והוא שלא הוחזקו עד כאן. וכתב עליו הרב המגיד ואני אומר שאף בהוחזקו אם ידוע שהאחד קיים משיאין אשתו של זה. דהא ליכא למיחש וכו' אבל ודאי אם היו כאן ב' ואין ידוע באחד מהן שהוא חי בודאי אין משיאין את אשתו של אחד מהן ואם נשאת תצא והוי ספק אשת איש. וגם רבינו יודה בדבר כזה וכו'. וכ"כ הריב"ש סי' תק"ח. ואף על גב שכתב הטור א"ה סי' י"ז וז"ל בא אחד ואמר אמרו לי כשתלך למקום פלוני אמור שמת יוסף בן שמעון ובא ואמר כן ואנו מכירין פלוני הידוע בשם זה אשתו מותרת אף על  פי שלא אמר בו סימן שנכירנו ע"י ואין אנו חוששין שמא אחר הוה ששמו כך וי"א דוקא שלא הוחזק אחר באותו מקום בזה השם וגם לא שכיחי שיירותא שעוברים וכו' ורב אלפס כתב אפילו שכיחי תרי בהאי שמא או שכיחי שיירות משיאין עד דאיכא תרוייהו לריעותא. וכן היא מסקנת א"א הרא"ש ז"ל עכ"ל. וכן כתב הרא"ש בתשובותיו כלל נ"א בהאי עובדא דמכליל בן מלול וא"כ בנ"ד איכא למימר דלא שכיחי שיירתא ואף על גב דהוחזקו תרי  יהושע לישתרי. הרי יש חולקים שם אדברי הרא"ש לטיבותא כי הרא"ש לא הכריח זה אלא מדברי הרי"ף שאל"כ תקשה לך דברי הרי"ף שפסק הכא דרבא ובפ' כל הגט פסק כלישנא בתרא דר' זירא דבחדא לריעותא כגון שהשיירות מצויות אף על גב דלא הוחזקו חיישינן וחילק הרא"ש דבגט יש להחמיר כיון דאפשר לכתוב גט אחר אבל בעובדא דיצחק ריש גלותא פסק להקל משום דאי חיישינן לתרי יצחק א"כ צריכה להתעגן כל ימיה. אבל נ"י פי' שם הסוגיא בפ' האשה שלום באופן דלא תקשי מידי וכן הריב"ש בתשובה כתב בשם הרמב"ן והרשב"א דבעינן תרתי לטיבותא ופירשו הסוגייא כפירושו של נ"י. וכן משמע מכל דברי האחרונים דסתמו דבריהם דכשהוחזקו שני יוסף בן שמעון בעיר חיישינן אבל ע"י בדיקה שיבדקו כל בני העיר אפילו בנ"ד יש להתיר ואין לחלק מלהחמיר שם אביו בעינן שיזכיר שם עירו אבל כשמזכיר שמו ושם אביו לא בעינן שיזכיר שם עירו מ"מ נשמע מדבריו כשמזכיר שמו ושם עירו אף על גב שלא הזכיר שם אביו משיאין אשתו כשלא הוחזקו בעיר שנים ששמם כך וה"ה דע"י בדיקת בני העיר משתרי וכ"כ בהדיא בשלטי הגבורים בפרק האשה שלום וז"ל ואם אמרו העדים יוסף בן שמעון מת ולא ידענו מאיזה עיר היה אף על פי שלא הוחזק יוסף בן שמעון אחר בעיר הזאת חוששין ליוסף בן שמעון אחר בעולם ואין מתירין אשתו של יוסף בן שמעון הידוע לנו. ונראה בעיני שאם הזכירו שם עירו אף על פי שלא הזכירו שם אביו  אם לא הוחזק אחר כיוצא באותה עיר כגון שהיה מיוחד בשמו מתירין את אשתו ואם לא היה מיוחד בשמו צריך להזכיר שמו ושם אביו ושם עירו ואם הזכיר שמו ושם עירו ולא הזכיר שם אביו מפשפשין באותה העיר ואם לא יצא משם מי ששמו כך אלא הוא תנשא אשתו עכ"ל. הרי לך ממש כנ"ד ומבואר בהדיא שמתירין אותה להנשא ע"י שיפשפשו באותה העיר כו' וכ"ש בנ"ד שיש לצרף עוד לזה ההוכחה שהזכירו העדים וז"ל ער איז איין שיינר שניצר גיוועזן כו' עד מיין פאטר איז איין שיינר קנעפ מאכיר גיוועזן וגם הוזכרו קצת סימנים בגופו אף על פי שאינם סימנים מובהקים שאמרו ער האט איין געלין בארט גיהאט  אונ איין שטופליק פנים ודוגמא זה התיר מהרי"ק שורש קפ"ד ע"י ההוכחות אפי' לא הזכיר שם עירו כי אם שם מדינתו ארץ רוס"י כמבואר שם ומאחר שהוגד לנו שהאשה עגונה היא יושבת כעת הזאה בק"ק פוזנא תחת בית דינך היפה דהדרת כ"ת וגם הרבה שיירות מצויות מפוזנ"ן לפרא"ג שלחנו העדות ליד כ"ת כדי שע"י מעכ"ת יוגמר היתר האשה העגונה כנ"ל אם כ"ת יסכים לדברינו ודבר זה יפתח בקטנים ויסתיים בגדולים כמעכ"ת נאם מאיר כו': 

שו"ת מהר"ם מלובלין סימן נח 
========================== 
אחד מאנשי היחס והמעלה שכל ימיו היה מוחזק בכשרות והולך בדרכי התום והיושר ולא נמצא בו עולה. ובהיותו מתגולל בארץ לעסוק בסחורה כמנהג הסוחרים. ובא לקהילה אחת בתורגמה ועסק שם באיזה סחורה שלא היה נרצית לבני אותה קהילה ויהי היום ישבו מקצת בעלי בתים מאותה הקהלה ושאלו אותו בחרם אם יש בידו מאותה סחורה שיודה. ומחמת שאותו בן טובים ראה והכיר באותה בני קהילה שהם שונאים לו והיה ירא באם יפול בידם שיענשהו בעונשים גדולים שלא יהיו לפי כבודו לא חשש לדבריהם. ולא הודה דבר. מה עשו בני אותה קהלה שלחו וחפשו בבית שהיה מתגורר שם עם סחורתו ומצאו מאותה סחורה בבית והיה מה שהיה שרצו בני אותה קהלה להבאיש את ריחו ולהביאו לידי עונשים וקנסות גדולים. רק שלא עלתה בידם בסבת כאשר אותו האיש יש לו יד ושם בגדולי ארץ טורקייא ועתה רוצים לפגום מקצת מבני הקהלה בכבודו ולהוציאו מחזקת כשרתו ולעשותו חשוד על השבועה מחמת שעבר על החרם שלהם שהטילו עליו וכאשר יש לו איזה טענות ותביעות בינו ובין חבריו רוצים להפך השבועה על שכנגדו כדין החשוד על השבועה. ילמדנו רבינו אם הדין עמהם להוציאו מחזקת כשרותו או לא: 

תשובה דין זה תלוי במחלוקת שבין גדולי המפרשים בהא דתנינן פ' כל הנשבעין שכנגדו חשוד על השבועה כיצד אחת שבועות העדות ואחת שבועת הפקדון ואפי' שבועות שוא ופריך בגמ' ולתני נמי שבועות ביטוי. כי קתני שבועה דכי קא משתבע בשקרא קא משתבע אבל שבועת ביטוי דאיכא למימר דבקושטא קא משתבע לא קתני וכו' ופרש"י שבועת ביטוי דלהבא כי קא משתבע איכא למימר דבקושטא משתבע שבדעתו לקיימה ואפי' עבר עליה שכפאו יצרו אינו חשוד בכך על השבועה שעבר להוציא לשקר מפיו עכ"ל. והתוספות שם כתבו מכאן רצונם לדקדק דמי שעבר על החרם לא יפסל לשבועה כיון דבשעת קבלת החרם איכא למימר דבקושטא קא משתבע. ואר"ת דפסול הוא והכא לא קאמר אלא דלא קתני פי' דלא מיירי דבקושטא משתבע וראייה מפ' הכותב דאמרי האי אתתא דאתחייבה שבועה בבי דינא דרבא אמרה ליה בת רב חסדא ידענא בה בההיא דחשידה אשבועתא. ובה"ג גריס ידענו בה בההיא אתתא דמפקא שם שמים לבטלה. ופירושו שנשבעת ואינה מקיימת כגון שלא תאכל ואוכלת. ואעפ"כ אפכה רבא אשכנגדה וכו' ובזה נחלקו גדולי המורים כגון הרי"ף והרמב"ם והר"מ שהביא הרא"ש וכל הנשבעים שכתב הטור ח"מ בסי' צ"ב בשמם שהם פוסקים כרש"י שאינו נעשה חשוד בשבועת ביטוי דלהבא וכן מה שעבר על החרם. וכן ר"ח כמ"ש הר"ן שם והרב המגיד בשם רב האי והרמב"ן וכן להרבה גדולים שהביא המרדכי והרבה מגדולי האחרונים בתשובותיהן. הגם שהב"י בסי' ל"ד כתב שלא ידע מהיכן למדו שהרי"ף סובר כרש"י. והרא"ש וסמ"ג וסיעתו נמשכים אחר פרושו של ר"ת ופסקו דנפסל בשבועת דלהבא: 

והואיל ואתא לידן אמינא שלפי הנראה מסתבר יותר פירושו של רש"י דאילו לפי' של ר"ת דפי' דלא קמיירי תנא במידי דבקושטא קא משתבע אבל לעולם נפסל בשבועת ביטוי איכא למידק אם כן כיון דתנא דמתניתין לא תנא שבועת ביטוי דלהבא מהיכי תיסק אדעתין לפסוק לפוסלו כיון דלא אשמעי' תנא בשום משנה ועל מה סמך התנא דשיירי כיון דמסברא הוא שאין ראוי לפוסלו כמו שאר שבועות דקתני במתניתין הואיל ובקושטא קא משתבע. ואם כן לא שייך למימר דתנא דמתניתין תנא שאר שבועות וה"ה לזו כיון דלא דמיא להו. וכל שכן דליכא למימר דתנא ושייר דהא אלו קתני וכבר פריך בגמ' תינח אוכל ולא אוכל. אכלתי ולא אכלתי מאי איכא למימר. והוצרך לומר ולתרץ תנא שבועת שוא וכל דדמי ליה פי' כל שבועה דלעבר ומה שהביא הרא"ש ראיה מפ"ק דב"ק דר' חייא תני י"ג אבות ור' אושעיא תני כ"ד אבות ומפרש מר מ"ט לא תני הכי אף על גב  דלכ"ע כל העשרים אבות הן יש לדחות דשאני התם די"ל דתנן הני י"ג וה"ה לאינך וגם נשנו בשאר משניות וברייתות ולא דמי להא דכתבו התוספות בריש הפרק תימא דלא חשיב ההיא דתנן לעיל מי נשבע מי שהפקדון בידו וכו' וכן כל הנהו דתנן לקמן בפרקין הפוגמת כתובתה וכו'. וליכא לשנויי דתנא ושייר כיון דתני ואלו וכו' וי"ל דלא חשיב אלא הנהו שאין כנגדו ראוין לישבע עכ"ל. דשאני התם דאף על גב דשיירינהו במשנה זו קתני לה במשניות אחרות אבל דין זה דליפסל בשבועת ביטוי דלהבא לא אשמעינן בשום משנה וברייתא גם לא נמצא מפורש בדברי שום אמורא. גם ההיא ראייה שהביא ר"ת מפרק הכותב לפי גרסת הלכות גדולות דלעיל דגריס דמפקא שם שמים לבטלה אינה מוכרחת דהא איכא לפרש דר"ל דרגילה להוציא שם שמים לבטלה ע"י שבועת שוא וכדומה: 

ועתה הגם שאינני כדאי להכריע בין גדולי הפוסקים מ"מ הואיל ואין הדבר מוכרע בין הפוסקים. ואף על גב שהטור סי' ל"ד בח"ה סתם דבריו ופסק כר"ת היינו משום שהוא נמשך אחר הרא"ש דברי אביו ואין זה הכרעה ולפי הנראה מסתבר יותר פירושו של רש"י כאמור. והואיל וכן ראוי לן לומר דמוקמינן גברא אחזקתיה ושלא להוציאו מחזקת כשרותו: 

ודומה לזה כתב הרשב"א בתשובה על אחד שהיו מעידים עליו שהוא חשוד על השבועה מפני שהיה חייב מנה בשטר לזמן קצוב ועבר על שבועתו וכו'. והשיב בסוף דבריו אבל מ"מ לעיקר פיסול על שלא קיים שבועתו לפרוע בזמנו חלוקת גדולי המורים. שיש מגדולי החכמים אומרים שאינו נעשה חשוד אלא שבשעה שנשבע יצתה שבועה מפיו לשקר עכ"ל. הרי מבואר בדבריו בהדיא שדעתו ז"ל שלא לפסול אדם ע"י שבועה כזו כיון שיש מן הגרולים שבחכמים שנמשכו אחר דברי רש"י. ובר מדין דבנ"ד נוכל לומר דאפי' לר"ת אינו נפסל מכמה טעמים חדא דזה גרע משבועת ביטוי דלהבא דהתם הוציא השבועה מפיו וכאן לא הוציא שום שבועה כלל מפיו. וכעין זה ממש כתב הריב"ש בתשובה סי' ק"ח על ענין שהקהל החרימו בת"ח שכל מי שיודע נכסים של ראובן ברשות אדם בעולם בעדות וברמז או מי שיש ברשותו מאומה מנכסיו שיודה וכו'. והאשה עברה על החרם ולא הודית והשיב בסוף דבריו וז"ל. ועוד שדעת רש"י והרמב"ן והרשב"א שאין נעשה חשוד על השבועה מפני שעברה על שבועת ביטוי להבא שהרי בשעת שבועה לא יצאה מפיה שבועה לשקר. ולא דמיא לשבועת שוא דתנן במתניתין ולא חשדינן בהכי שתעבור על שבועת ב"ד שבשעת שבועה תצא מפיה לשקר כמו שכתב זה המגיד משנה וכו' והחרם שהחרימו הקהל הרי הוא כשבועה להבא וגרע מיניה שהרי לא יצאה שבועה מפיה כלל עכ"ל. הרי מבואר בדבריו בהדיא שנ"ד גרע משבועת ביטוי להבא. וא"כ נוכל לומר שאפי' לר"ת אינו נפסל ע"י זה. ואף על גב דבתוס' שהבאתי לעיל מבואר שר"ת פסל למי שעובר על החרם י"ל היינו חרם שנעשה בהסכמת הקהל שגזרו שלא יעשו איזה ענין שאותו חרם הוי כאלו כל הקהל הוציאו החרם מפיהם כיון שנעשה בהסכמת כולם. ולכך כשעובר אחד מהקהל על אותה גזירה הוי כאלו עבר על שבועת ביטוי להבא דלהבא שהוציא מפיו. משא"כ בנ"ד. וכן דייק לישנא דהרא"ש שכתב בפרק כל הנשבעין על דברי רש"י ור"ת יש רוצים לומר אם הצבור גזרו חרם העובר עליה אינו פסול בשבועה או אם עבר על שבועה דאוכל ולא אוכל. וכן דעת רב אלפסי ור"ת וכו' וכן דייקא לישנא דהטור ח"מ בסי' ל"ד שכתב ואפי' עובר על חרם שהחרימו הקהל כו' ובסי' צ' כ' העובר על חרם שגוזרין הצבור וכו': 

ועוד יש לחלק בענין אחר דר"ת איירי שהצבור גזרו שלא לעשות איזה ענין והעובר הוא עושה אותו דבר שגזרו הם שלא לעשותו. והואיל ועובר על החרם במעשה ס"ל לר"ת דנפסל אבל היכי שהצבור גזרו לעשות איזה ענין ועובר ואינו עושה ועובר בשב ואל תעשה אינו נפסל. וחילוק זה כתב ג"כ הריב"ש סי' י"א וז"ל ומה שאמר כי הרשב"א ז"ל כתב שהנשבע לפרוש לזמן פלוני ועבר על שבועתו אינו נפסל בכך ואינו כדין חשוד על השבועה אפשר הוא וכן דעת הרמב"ן מההיא דפרק כל הנשבעין דמקשינן אמתניתין ולתני שבועות ביטוי כו' ופרש"י כו'. אבל ר"ת סובר דחשוד הוא כו'. ומ"מ הרבה מן האחרונים ז"ל מסכימים כדעת רש"י ז"ל. ולי נראה להכריע בנשבע שלא לאכול ואכל הרי הוא חייב מלקות ורשע הוא ופסול לעדות ולשבועה אבל נשבע לאכול או לפרוע ולא עשה כיון דאינו חייב מלקות דלא עביד מעשה אינו פסול לעדות ולשבועה כו'. וכן נראה דעת הרמב"ם ז"ל שכתב בפרק ב' מהלכות טוען ונטען שכל הפסול לעדות משום עבירה הוי חשוד על השבועה. ובפרק י' מהל' עדות כתב איזהו רשע כל שעבר עבירה שחייבין עליה מלקות זהו רשע ופסול לעדות וכו' עכ"ל. וא"כ ה"ה בנ"ד שלא עשה שום מעשה ולכך אין נפסל כלל. ובר מדין בנ"ד לא מקרי עובר על החרם כלל משום די"ל שלא היה בדעתו לעבור על החרם כלל רק היה בדעתו להודות לבסוף שיש לו בידו מאותה סחורה רק שאשתמוטי קא משתמיט מבני הקהלה זמן מה לראות איך יפול דבר עד שיתקררו החמין בפושרין כי ראה שמדת דינם מתוח נגדו ויש לדמותו להא דאמרינן בפ"ק דמציאה אמר רבי אידי בר אבין אמר רב חסדא הכופר במלוה כשר לעדות. בפקדון פסול לעדות ומבואר שם בגמרא דטעמא הוי דכופר במלוה כשר משום דאמרינן דלא היה בדעתו לגוזלו אלא לאשתמוטי עביד וכן פסק הטור סי' צ"ב שכשר כל זמן שלא נשבע. וגדולה מזו כתב המרדכי בפרק כל הנשבעין וז"ל ומצאתי שפי' האלפסי בשערים שהכופר במלוה כשר ואפי' נשבע מדלא קתני הכא אחד שבועות שוא ואחד שבועות מלוה וע"כ היינו טעמו משום דאמרי' אשתמוטי קא משתמט ואף על גב דנשבע על הדבר א"כ  כ"ש בנ"ד: 

ועוד דאיכא למימר ליביה אנסיה שבראותו שבני אותה הקהלה עומדים על נפשו וכבודו ומקצתם הם שונאיו אמר בדעתו שאינו מחוייב לקבל הטלת חרמם ובפרט שאינו מבני קהלם ואינו מחוייב לקבל גזירתם ויש לדמות זה להא דכתבו הפוסקים בדין המלוה בריבית שהוא פסול לעדות ונסתפקו בעדים וערב משום דלא תשימון עליו נשך במלוה ולוה משמע להו כדאמרינן בעלמא לא תחמוד לאנשי בלא דמי משמע להו כדאמרי' בעלמא כי ראוי הוא לתלות בכל ענין שנוכל לומר שלא נתכווין לעבור על החרם והשבועה ח"ו הואיל ומקודם היה מוחזק בחזקת כשרות ודומה לזה כ' הריב"ש בתשובה שאם העידו על אדם שהיה מוחזק בכשרות שהלוה בריבית שתולין לומר שהלוה בדרך שאין איסור בו או שהיה טועה וסבור שאין איסור בדרך ההוא. ואינו נפסל מחמת זה הרי מבואר שבאדם המוחזק בכשרות תולין בכל הדברים שנוכל כדי שלא להוציאו מחזקת כשרותו. וכ"ש וק"ו בנ"ד. ואם כן מכל הלין טעמים נראה שאותו בן טובים הוא בחזקת כשרות לענין כל הדברי' כמקדם. ואין בזה שום ספק. והמטיל מום בקדשים יחוש לעצמו מנשיכת חויא דרבנן. כ"ד הטרוד מאיר בן מהר"ר גדל"ה זל"הה חתן המל"ך הגאון מהררי"ץ כ"צ ז"להה: 

שו"ת מהר"ם מלובלין סימן נט 
========================== 
ילמדנו רבינו אודות בית הכנסת דק"ק לוקבא בשכבר ידוע שנשרף בעו"ה. ובעת שרצו הקהל יצ"ו לחזור לבנותה על מקומה הראשון אז מצד השררה והכומרים עכבו בידם באומרם שהוא קרוב לבית תפלות שלהם עד שהגיעו הענין אל המלכות עד שלסבה זו הוכרחו להניח מקומה הראשון ולבנות במקום אחר אשר נתרצה השר והכומ' והנה המקום הראשון נשאר חרוב ופנוי. ועתה יורנו אם יש היתר למנהיגי הקהלה יצ"ו להוציא המקום הראשון מקדושתו לחולין למכור אותה ליחידים מהקהל שיבנו עליו בתים ודמי המקח יוציאו על בנין בית הכנסת חדשה כי בני הקהלה יצ"ו השעה דחוקה להם כעת ואין ידן משגת לבנות ב"ה משלהם כמקדם. גם מדאגה שבאם ישאר המקום הראשון פנוי וחרוב. יש לחוש כאשר כבר הוציאו קלא בישא דנא אם נאמר שאין יכולין למכרו כי יש לו דין בהכ"נ של כרכים שאינה נמכר לעולם. ועוד שהקונים ישתמשו בו דברים של גנאי כגון בית המרחץ ובית הכסא ודומיהם שזה אף בב"ה של כפרים אסור. או אם נאמר שיש לחלק בין בהכ"נ עצמה ובין מקום של ב"ה שאין בו קדושה כל כך עכ"ל השאלה: 

תשובה נראה לי דבר פשוט הוא דאף במקום בית הכנסת החרב יש בו קדושה וראייה מהא דאיתא פרק בני העיר רבינא הוי ליה ההוא תילא דבי כנישתא בארעיה אתא לקמיה דרב אשי א"ל מהו למזרעיה א"ל זיל זבניה משבעה טובי העיר במעמד אנשי העיר וזרעה ופירש"י תילא כל בית הרוס קרוי תל כמו והיתה תל עולם א"כ שמע מיניה בהדיא דאפי' בית הכנסת שחרב עדיין נשאר המקום בקדושתו והיא אסור לזורעה אם לא זבניה מז' טובי העיר ולפי סוגיא דשמעתין שם משמע דרבינא בב"ה של כפרים איירי אבל בב"ה של כרכים אפי' אי זבנה מז' טובי העיר לא מהני וכמו שכתב הרא"ש בפי' על הא דאמר רבא התם לא שנו פי' הא דקתני במתניתין דאין מורידין דמים מקדושתן ואף ב"ה בחשיבותו עומד ביד הלוקח אלא שלא מכרו שבעה טובי העיר במעמד אנשי העיר אבל מכרו ז' טובי העיר במעמד אנשי העיר אפי' למשתי ביה שכרא שפיר דמי. וכתב הרא"ש בב"ה של כפרים איירי אבל בית הכנסת של כרכים לא מהני מידי כו' עכ"ל. ועלה מייתי בגמ' ההוא עובדא דרבינא משמע דההוא עובדא דרבינא נמי איירי בב"ה של כפרים אבל של כרכים לא. אבל מ"מ נראה לומר דהא דאיתא התם א"ר שמואל בר נחמני א"ר יונתן לא שנו אלא ב"ה של כפרים אבל ב"ה של כרכים כיון דמעלמא אתו ליה לא מצי מזבני ליה כו'. היינו בענין שיש עדיין שום תקוה שישאר אותו ב"ה בקדושתו להיות שם מקום תפלה. ולכך אפילו שבעה טובי העיר לא יכולין למכור אותו כיון דמעלמא אתו אם כן על דעת כל העולם הקדישוה ושמא יש אחד בסוף העולם שאין מסכים במכירה זו כמ"ש הרא"ש שם אבל בנ"ד שידוע לכל שאין שם עוד תקוה שיבנו ב"ה על מקומה הראשון. ואם ישאר פנוי יש לחוש שישתדלו לבנות עליו דבר ביזוי מסתמא לכל העולם ניחא להו במכירה זו ואפי' ללישנא בתרא דתוספות וכדמשמע בירו' ומביאו הר"ן דמפרשי טעמא דב"ה של כרכים אינו נמכר משום דכיון דמעלמא קא אתי לה רבים הוציאו בבניינה ושמא יש אחד בסוף העולם שהוצי' בה וחלקו מעכב כו' דאנן סהדי דאפי' יש אחד בסוף העולם שיש לו חלק במקום ב"ה הראשון ניחא ליה במכירה זו כאמור למעלה כי זכות הוא לו. וזכין לאדם שלא בפניו. וכ"ש דמפורסם הוא דאנשי ק"ק לוקאב בנו ב"ה הראשון מכיסם ולהאי לישנא ס"ל כל שידוע שבני העיר בנו ב"ה משלהם יש לה מכר ע"פ שבעה טובי העיר כמו שכתבו הגהות אשר"י בשם א"ז. ועוד כיון דכל מה שעשו בני ק"ק לוקאב בעסק ב"ה עשו ברשות ובעצת מנהיגי מדינה יצ"ו. אם כן יש לדמותו להא דאיתא התם פ' בני העיר אמר רב אשי והאי ביה כנישתא דמתא מחסי' אף על גב דמעלמא קא אתי ליה כיון דאדעת' דידי קא אתי לה אי בעינא מצינא לזבונה. וכל הפוסקים הביאוה לפסק הלכה. ואם כן הוא הדין בנ"ד כולי עלמא בתר מנהיגי המדינה גרירי ומסכימים לדעתם ולכך הוי שפיר מכיר' דהיינו הוי נמי טעמא דכנישתא דמתא מחסיא וכמו שדייקא לישנא דהרא"ש שכתב אבל כנישתא דמתא מחסיא אף על פי שהקדושה היא לדעת כל העולם כולם מסכימים לדעת רב אשי וכו': 

וכיון שכן הוא דבנ"ד מצי לזבנה. נ"ל דהלוקחים מותר להם ג"כ להשתמש בביתם. שיהנו שם אפילו אותם ד' דברים כגון בית המרחץ וכיוצא המוזכרים בגמרא דאסורים בב"ה של כפרים שנמכר דלא אתמר זה אלא כשלא מכרו אותו ז' טובי העיר במעמד אנשי העיר. דהכי איתא התם אמר רבא לא שנו אלא שלא מכרו ז' טובי העיר במעמד אנשי העיר אבל מכרו ז' טובי העיר במעמד אנשי העיר אפי' למשתי ביה שכרא ש"ד. וכתב הרא"ש ופרש"י בדמים והדין עמו משום דבהני איירי מתניתין כדקתני לוקחין בדמיה וכו'. ומיהו ה"ה בב"ה יכול הלוקח לעשות בו כל צרכו אפילו ד' דברים שאסרו חכמים דכולה מתניתין איירי כשלא מכרו שבעה טובי העיר במעמד אנשי העיר. וכן ההוא תילא דבי כנישתא דהוי בארעיה דרבינא דא"ל רב אשי דלא יוכל לזורעה אם לא יקנה מז' טובי העיר אבל אחר שיקנה אותה מז' טובי העיר יכול לזורעה וזריעה תשמיש של גנאי הוא כו'. וכן פסק הרמב"ם פי"א מהל' תפלה. ואף הראב"ד שהשיג עליו לא השיג עליו אלא בבית הכנסת שעודינו בבניינו אבל ב"ה שחרב אפילו הראב"ד מודה. שהרי כתב הב"י וז"ל אין זה מחוור שיוכלו להתנות על ד' דברים אלו ואם אמרו שיוכלו להתנות עליה למה שרצה לזורעה והוא כי התל חרוב לא אמרו לחלל הבית לתפילה להיותו בורסקי וכיוצא בו עכ"ל. ואם כן בנ"ד נמי שנמכר בהיתר וע"פ ז' טובי העיר במעמד אנשי העיר ובהסכמת הב"ד מותר ללוקחים להשתמש בו בכל צרכיהם. אלא שאעפ"כ לרווחא דמלתא אני אומר שכשימכרו מקום ב"ה להיחידים שיבנו עליו בתים יחלקו אותו באופן שאותו המקום שעמד עליו ב"ה דאנשים שהיא עיקר הקדושה ישאר פנוי מבלי בנין שיעשהו לגן ירק אף על גב דזריעה היא  ג"כ תשמיש של גנאי כמבואר בדברי הרא"ש שהבאתי לעיל מ"מ אינו מכוער כ"כ כתשמישים אחרים ויותר הוא בטהרה מתשמיש זולתו: 

שו"ת מהר"ם מלובלין סימן ס 
========================= 
ומה ששאלת על דבר המקוה שנתייבשו מימיה וקבעת' בקצ' החביות שאין לו שוליים כדי שיתקבצו כל המים שם ועדיין אין מספיק כדי לטבול בתוכה והורית לשאוב מים בכלי מנוקב מהמים שנתפשטו בכל המקוה ולשפוך לתוך החביות ואמרת להתיר מטעם שהמים נשאבים בתוך המקוה עצמה ומטעם שהכלי מנוקב. נ"ל דמכוער הדבר לעשות כן דלא התירו לשאוב מכלי מנוקב אלא לנקות המקוה על ידי כלי מנוקב אבל לעשות המקוה לכתחלה בענין זה לא אשכחן בכה"ג וכ"כ הטור י"ד סי' ר"א וז"ל כלי שניקב בשוליו אפי' כל שהוא אין חשיב עוד כלי לפסול את המקוה וכתב א"א הרא"ש ז"ל בתשובה מ"מ אין להקל לעשות מקוה לכתחלה ולהביא בכלי מנוקב מים כזה עכ"ל. ומה שאמר' להקל מטעם שהמים נשאבים מתוך המקוה עצמה אין זו שום סברא להקל דמה בכך שהרי מיד כששואב המים בכלי ומגביהן מהמקוה מיד נעשו שאובים. ע"כ אם באתם להמשיך המים לתוך החביות אזי תמשיכו אותה ע"י משיכה ע"ג קרקע בדף. או בדבר אחר או תחקקו כמין צינור בקרקעות המקוה עד החביות הקבוע בקצה המקוה ותמשיכו המים שנתפשטו על פני שטח כל המקוה לתוך החביות דרך הצינור שבקרקע. כה דברי אהובכם ד"ש כל הימים. נאם הטרוד מאיר וכו': 

שו"ת מהר"ם מלובלין סימן סא 
========================== 
ילמדינו רבינו מעשה באיטליי' שאנוס אחד שהיה שם חוץ ממחנה ישראל נתפס על ידי החקירה של כומרים ובדקו אותו ומצאוהו שהיה מהול ועושה כמעשה היהודים ונגמר דינו וזה משפט הכומרים שהאיש כזה אם יתחרט ותוהא על הראשונות וישאל מחילה הכומרים מוסרים אותו לכומר אחד כדי שיתודה לפניו כל עונותיו נגד דתם ובתוכם מתדוה ומגיד מי מוהלו. ואחר הוידוי הזה יורד לפני החקירה של כומרים ומגיד איש פלוני מלני ואז החקירה מכח עדות זה רודפים אחר המוהל בכל עוז ודנים אותו אם ימצא או לא ימצא. וכן היה כי זה האונס חזר לדתם וירד לפני החקירה ואמר פלוני מלני ורדפו הכומרים אחר המוהל כמנהגם ודינם. ויודע הדבר להמוהל ויברח וילך לו לנפשו אל ארץ מרחקים כי אין פינה לשבת והוכרח לשלוח להביא את אשתו ובניו אליו. ועוד אומן מומחה היה המוהל מרויח בלימוד מלאכתו והיה לו גם כן פרס מפרנסי בעלי בתים. והמוסר הנה סגר הדרך לפניו ובטלו ממלאכתו אין מקום לחזור למלאכתו שם. ילמדינו רבינו אם הקרה ה' לבא לדון בנכסי המוסר הנ"ל אם חייב לשלם לו כל הוצאתיו שעשה להציל את עצמו ולהביא את אשתו ובניו אליו וגם הפסדו מה שבטלו ממלאכתו אם יברר המוהל בבירור מה שהפסידו כי דבר ברור הוא לכל בפרהסיא. ואם יאמר אדם שלא מצינו בגמרא מעשה כזה שחייבו למוסר אלא כשלקחו כותים ממונו של נמסר י"ל כי ודאי דינא דגרמי דיינינן וזה ודאי דינא דגרמי שמכח עדותו של מוסר הוכרח המוהל להוציא ממונו הכרח גמור היזק הבא בהכרח עכ"ל השאלה: 

תשובה אם כוונת השואל היתה לבאר לו בראיות אם יש לחייב במוסר גופו של חבירו לשלם לו כל ההזיקות והוצאות שהגיעו לו מזה כדין המוסר ממונו הלא פשוט ומבואר דבר זה וק"ו הוא דבפרק הגוזל בתרא מבואר דהא דק"ל דהמוסר ממונו של חבירו ביד אנס חייב לשלם היינו משום דק"ל כר' מאיר דדאין דינא דגרמי דאמר התם ההוא דאחוי אמטכסא דר' אבא וכו' אמרי ליה זיל לגבי דר' שמעון בן אליקום ור"א בן פדת דדייני דינא דגרמי אזיל לגבייהו וחייבוהו וכו' הרי מבואר דמוסר ממונו של חבירו ליכא לחייביה אלא לר"מ ולא לרבנן ואילו במוסר גופו של חבירו אפי' רבנן מודו דחייב לשלם דהכי איתא במרדכי בר"פ הגוזל קמא ודוקא פטרי רבנן מראה ממון של ישראל משום גרמא אבל היה מוסר גוף חבירו בידי כותים עד שיפדה עצמן מן הכותים אפילו רבנן מודו ודמי לחובל בחבירו דמשלם ריפוי דחשיב ליה כאלו הוא הפסיד ממונו ממש כשגרם לו ריפוי ה"נ הואיל ומסר גופו בידי כותים כאלו מסר ממונו בידים וכו' ע"ש ובתשובת הרא"ש כלל י"ז וכן הוא מבואר בתשו' הרי"בש סי' ע"ט וסי' תע"ג שחייב המוסר גופו של חבירו לשלם לו כל ההפסד שהגיע לו. וכן בתשובת מהר"יו סי' קי"א בראובן שהיה לו דברי ריבות עם שמעון. וראובן מתוך כעסו וחום לבו הלך אל העי"רון וסיפר לו הדברים ומתוך כך נתפס שמעון וכו'. ותבע שמעון יציאותיו שהוצרך לשלוח אחר אוהביו וגם שחדי' ויתר הוצאותיו ופסק דראובן חייב לשלם לשמעון כל יציאותיו דדיינין ליה כל דין מסור וכו'. ועוד נמצא בתשובת מהר"י מו"לין סי' פ"ו שהחמיר יותר במוסר גופו של חבירו לענין דאע"ג דאבעי' לן בפ' הכונס אם עשו תקנת נגזל במוסר ועלתה בתי"קו ופסקו הפוסקים שאם אין ידוע כמה הפסידו אין הנמסר נשבע ונוטל. אפ"ה במוסר גופו אמרינן דהנמסר נשבע ונוטל וז"ל שם בתשובה הנזכרת והשתא דר' פלוני מסור גמור דנתיהו בתפיסה אחרונה לא מבעי' אם יש לר' פלוני הנמסר עדות כל דהו אפילו קרוב בהזיקתו תפיסה אחרונה בהזיקות ושחדי' דישבע ויטול כדפסק מהר"ם שילהי ב"ק דבעדות כל דהו סגי לענין מסירה וכו' אלא אפי' דאין שום עדות לר' פלוני הנמסר ישבע ויטול מר' פלוני כל מה שברור לו שהזיקתו תפיסה אחרונה. אף על גב דרוב רבותינו פסקו דתיקו לקולא ולא עשו תקנת נגזל במסור ה"מ במסור דהוי דינא דגרמי כגון אחוי שהראה ממון חבירו אבל המזיק בידים ממון חבירו עשו תקנת נגזל במסור. וכאן מזיק בידים כמ"ש במיימוני פרק ז' במי שמוסר בידים דעשו תקנת נגזל בההוא מסור וכן בא"ז. וכן נ"ל שצריך ליישב שכתב המרדכי בשם מהר"ם בפ' הכונס דפסק כר"ת כשאין המוסר מכחישו דנשבע ונוטל. ובאינך פרקי מייתי כמה תשוב' שפסק בהדיא דתיקו לקולא אפילו אינו מכחישו. אלא ודאי היכי דמסרו בידים כי האי דמסר גופו דחשיב מזיק בידים כדפסק רבי' אפרים שלהי הגוזל קמא דמוסר גופו הוי מזיק ממש בידים דאפי' רבנן מודו דהוי כחובל וכההיא תשובה דאלכסנדרי (ר"ל הכתובה בתשובת מיימון השייכה להל' נזיקין סי' מ"ד) נמי קרי ליה מזיק. ופשיטא דבמזיק עשו תקנת נגזל וכו'. והני תשובות דהגוזל בתרא מן הערב ומן הבעל סעודה דפרק הפרה. כל הני הוו מסירת ממון ואין שום מסירת הגוף וכו' ע"ש: 

ואם היה השואל מסתפק בדבר מטעם שבנ"ד לא בא הנמסר עדיין לידי תפיסה וכל מה שהוציא לא הוציא אלא כדי להנצל שלא יבא לכלל תפיסה בידי עכו"ם. ולזה היה מסתפק ושואל אם זה נקרא מזיק הואיל ועדיין לא נתנזק הנמסר. אף אנו נאמר שאין ראוי להסתפק בזה כי מיד שמסר הדברים לשרי החקירה הוי כאלו כבר נתפס בידם ומקלי קלי ליה ומה שהוציא הנמסר להצלתו הוי כאלו הוציא ונתן להשרים להוציא ממסגר נפשו מידם וראיה מגמר' ערוכ' פרק הגוזל ומאכיל דאיתא התם ההוא גברא דאנסוהו ואחוי אחמרא דרב מרי וכו' אמרו ליה דרי ואמטו בהדן דרי ואמטי בהדייהו אתו לקמי דרב אשי ופטרוניה א"ל רבנן לרב אשי והא תנן אם נשא ונתן ביד חייב. א"ל ה"מ היכי דלא אוקמיה עליה מעיקרא אבל אוקמי' עלויה מיקלי קליי' ופי' רש"י ה"מ דאם נשא ונתן ביד חייב היכי דלא אוקמינהו העכו"ם על הממון מעיקרא ע"י האונס אלא הלך ועמד ונתנו לו אבל הכא דאוקמי' על היין קלייה ואההיא שעתא פטור משום דהוה כאונס. כי אמטייתו דידהו אמטי ע"כ. ודין זה הוא מוסכם מכל הפוסקים הרי לך מבואר כי מיד דהראה להם הוי כאלו כבר הוא של עכו"ם ומקלי קלייה ואם כן ה"ה בנ"ד מיד שמסר עליו לפני החקירה הוי כאלו כבר נתפס ביד' דהא היה ידם שולטת בו מיד אם לא הוצי' הוצאות למלט על נפשו ומה לי אם נותן ממון להשרים או לזולת' מה שיוציא להצלתו וסברא זו פשוטה ומבוררת ואין חולק עליה. אך בענין ההוצאות איזו הוצאות חייב לשלם ואיזו אינו חייב בזה יש לחלק: 

ונאמר דבפרק הגוזל קמא בדין השורף שטרו של חבירו סלקא שמעתין כר"מ דדאין דינא דגרמי. ובבא בתרא בפרק לא יחפור אמתניתי' דמרחיקים את הסולם מן השובך ד' אמות כדי שלא תקפוץ הנמייה. פריך סתמא דגמרא והא גרמא הוא וכתבו שם התוס' וז"ל הכא משמע דגרמא בניזקין פטור. וכן בפרק כיצד הרגל בזרק כלי מראש הגג וכו' וכמה דינים דמייתי שם. ויש ליתן טעם מאי שנא כל הני מדינא דגרמי כגון אחוי דהגוזל בתרא. ומראה דינר לשולחני וכו'. וחילק ר"י לשון א' דדינא דגרמי הוא חייב היינו דעושה הוא עצמו היזק לממון חבירו. ועוד חילק דדינא דגרמי דחייב היינו דמשעת מעשה בא ההיזק ועל הכל קשה טיהר את הטמא ובעל בית עצמו עירבן עם פירותיו אמאי חייב דהוא עצמו אינו עושה היזק בממון חבירו. וגם באותה שעה שמטהר לא בא ההיזק. ונראה לרי"צבא דדינא דגרמי הוי מטעם קנס כדמוכח בירוש' ולכך כל היזק המצוי ורגיל לבא קנסו חכמים וטעם דקנסו שלא יהא כל אחד הוליך ומזיק לחבירו בעין וכו'. ועתה הגם שהרי"ף והרמב"ם אינם מסכימים לחלוקין אלו שהרי הרי"ף כתב פרק כיצד הרגל אהא דאמר רבא זרק כלי מראש הגג והיו תחתיו כרים וכסתות וקדם סילקן וכו'. מסתברא לן דלית הלכתא כרב' משום דס"ל דלא דיינינן דינא דגרמי וכו' וק"ל דלית הלכתא כוותיה וכן הרמב"ם פ' ז' דהלכות חובל ומזיק פסק בזורק כלי של חבירו מראש הגג דחייב ש"מ דלית להו חלוקים שחילק הר"י דהא לסברת ר"י היה פטור כמו שכתב הרא"ש פרק לא יחפור ובפרק הגוזל קמא אלא ס"ל כתירוצו של רי"צבא דלעיל. מ"מ מאחר שהרא"ש בפרקים הנזכרים לא הביא אלא החילוקים שחילקם הר"י משמע בהדיא דהכי ס"ל דאינו חייב אלא כשעשה בעצמו היזק בממון חבירו. וכשההיזק נעשה מיד בשעת מעשה וההוא דאחוי דמסור כתב הרא"ש דהוי ברי היזיקא דכיון דמראה ממון ישראל לכותים ברור הוא שיטלנו הכותי ואין לך מעש' גדול מזה וכן הרמב"ן ז"ל בתשובות סימן ר"מ משמע בדבריו שם שפסק כדברי ר"י ופטר המלשין מדיני אדם אם לא אמר בעצמו להשר עצמו ע"ש. וכן הרשב"א ז"ל בתשובותיו כתב רואה אני לפטור שמעון אם עבר והחזיר השטר לכותים לפי שאין כאן דינא דגרמי שאין ראובן זה מתחייב מיד בחזרת השטר לכותים וכל שאין מתחייב מיד אינו קרוי דינא דגרמי אלא גרמא בניזקין וכו' וכן בעל תרומת הדשן סי' ש"ז וסי' שט"ו. הגם שיישב שם דבריו גם לפי תירוצו של הרי"צבא מ"מ נראה שם מדבריו שהוא תופס דברי ר"י לעיקר. וכן יתר האחרוני' נוטים לדברי ר"י ע"כ אין בידינו להוציא ממון אלא בדבר דאית ביה תרתי מילי שכתב הר"י בחילוקיו דהיינו שעושה הוא עצמו היזק בממון חבירו וכשבא ההיזק מיד בשעת המעשה: 

ועתה בנ"ד כל ההוצאות שהוציא המוהל על שהציל את עצמו ונמלט על נפשו הוא דבר פשוט שחייב לשלם ואם אין ידוע כמה הוציא הלא כבר ביארנו למעלה שאע"ג שבמוסר ממון של חבירו פסקו רוב הפוסקים דלא עשו תקנת ננזל במוסר אבל במוסר גופו של חבירו בידי כותים עשו בו תקנת נגזל ונשבע הנמסר ונוטל כמבואר בתשובה שהבאתי לעיל. אך ההוצאה שהוציא המוהל שהוצרך להביא אשתו ובניו אליו לארץ מרחקים שנמלט שם לדברי ר"י דלעיל אין חייב המוסר לשלם משום דאותו היזק לא נעשה מיד בשעת המעשה. ואף לסברת הרי"צבא דתירץ דכל היזק המצוי ורגיל לבא קנסו חכמים כדלעיל שמא נ"ד אינו כ"כ מצוי ורגיל אף ע"ג דאנו צריכין ע"כ לומר דהענין שימסור אחד גופו של חבירו הוא מצוי ורגיל דהא פשוט הוא בכל תשובת הגאונים שהבאתי לעיל דמוסר גופו של חבירו חייב לשלם כל הזיקותיו. וה"ה בנ"ד דהא לא חלקו בין ענין לענין. מ"מ ענין כזה דנ"ד שיצטרך לברוח לארץ מרחקים ולהביא אשתו ובניו אליו אינו מצוי כ"כ וכה"ג חילק בת"ה סי' ש"ז על מעשה שראובן היה ש"צ בקהל אחד בא שמעון והוציא עליו ש"ר של ניאוף וסלקוהו הקהל לראובן בשביל הוצאת השם רע של שמעון ושכרו ש"צ אחר ואחר כך נתברר שדברי שמעון היה שקר וכזב והקהל לא רצו להחזיר ראובן לש"צ מפני שכבר שכרו אחר ולא יכלו לסלקו. וע"י כך הפסיד ראובן מחייתו. ופסק דאין שמעון חייב לתת שום ממון לראובן בשביל כך אף על גב דגם זה מיקרי דינא דגרמי כמו שהוכיח שם. והביא שם  ג"כ מה שחילק הר"י בין דינא דגרמי ודין גרמי בניזקין. ומה שתירץ הרי"צבא בתוס' שהבאתי לעיל. ואסיק ע"ז וכתב וז"ל א"כ בנ"ד נמי איכא לחלק לפי שני חלוקים דר"י הא' משום דלא מחייב משום דינא דגרמי אלא כשהוא עצמו עושה היזק בממון חבירו. ובנדון זה לא הזיקו כלום וכו'. וגם הוא לא בטלו ממלאכתו אלא ע"י גרמתו נסתלק ע"י אחרים וכה"ג הוי גרמא בניזקין וכו'. ולפי טעם חילוק השני דאינו חייב אלא א"כ ההיזק נעשה מיד בשעת המעשה נתייעצו כבר מה לעשות וכו'. ואל תתמה שנחלוק כ"כ בחילוקים דקים וקלושין דר"י נמי ירד לחלק בדקו' כמבואר בתוס' דלא יחפור וכו' וכ"ש לפי' הריצב"א דמפיק דדינא דגרמי אינו אלא מדרבנן ובמילי דשכיחי תקנו לחייב ובמילי דלא שכיחי פטרו הגורם ואם כן איכא לאפלוגי שפיר וכו' בנדון גרמא דבטלה כה"ג לא שכיח כלל שיוציא אחר ש"ר דשקר על חבירו. ויאמינו לדבריו בשם רע גדול כזה שע"י כך יסלקנו הקהל וכו'. ודוגמת תשובה זו מצינו ג"כ סי' שט"ו על מעשה אחר ע"ש. א"כ בנ"ד נמי נימא דאיכא לאפלוגי הכי ואפי' נימא דבנ"ד מעשה כזה הוא דבר מצוי ורגיל ביותר במדינ' איטליי"א ואינו דומה כ"כ לאותו מעשה שכתב בעל ת"ה מ"מ מטעם החילוק שחילק הר"י דלא מחייבים ליה אלא כשההיזק בא מיד בשעת מעשה אין נראה לחייב המוסר בהוצאות שהוציא המוהל שהביא אשתו ובניו אליו כי אותו היזק לא נעשה מיד בשעת המסירה דכבר כתבנו לעיל דכל האחרונים נמשכו אחר סברת הר"י. וכן מה שהיה המוהל אומן מומחה מרויח במלאכתו והמוסר הזה סגר הדרך לפניו בטלו ממלאכתו כמבואר בשאלה נראה דחייב לשלם להמוהל כי המבטל חבירו ממלאכתו חייב לשלם כמבואר במרדכי פרק הגוזל דאדם שסגר חבירו בחדר ובטלו ממלאכתו חייב מטעם דהא ארבעה דברים שייכי באדם ושבת א' מהם עכ"ל. וכבר הוכחנו לעיל דמוסר גופו של חבירו בידי אונסים הוי כמזיקו בידים. וא"כ הוי נמי ממש כמי שסגר המוהל הנ"ל בחדר ובטלו ממלאכתו. ועוד ראיה דהמבטל את חבירו ממחייתו הוי דינא דגרמי מהא דתנן פ' האומנין השוכר את האומנין והטעו זה את זה אין להם זה על זה אלא תרעומת והקשו התוספות שם בשם ר"י כיון דק"ל כר' מאיר דדאין דינא דגרמי א"כ אמאי לא יתן כפועל בטל שהרי ע"י נתבטלו ממלאכתו היום ותירץ דאיירי שעדיין היו יכולין להשתכר ע"י טורח משמע בהדיא דאי לא היו יכולין להשתכר כל עיקר היה חייב לשלם והביא ראיה זו בעל תרומת הדשן בסימן הנזכר. ואם כן בנ"ד נמי כל אותן המשך הזמנים שלא מצא המוהל להשתכר ונתבטל ממלאכתו חייב המוסר לשלם לו הזיקותיו: 

כלל העולה מדברינו שהאנס הנזכר חייב לשלם להמוהל כל הזיקותיו המבוארים בשאלה לבד מאותה ההוצאה שהוציא המוהל להביא אשתו ובניו אליו שאינו צריך לשלם לו מהטעמים המבוארים למעלה. וכל זה בתנאי אם היה המוסר יוכל להציל את עצמו מבלי שהיה צריך להגיד ולהעיד שאותו המוהל מהלו. אלא היה יכול להגיד על מוהל אחר שהיה אז בארץ מרחקים באופן שלא היה לו שום סכנה והיזק בדבר. אבל אם לא הי' יכול האונס להציל את עצמו בענין אחר היה מוכרח להעיד ולהגיד לפני החקירה על אותו המוהל שמהלו אז נראה שאין לו דין תשלומין כדאמרינן בפ' הגוזל וכדקתני שם בברייתא ישראל שאנסוהו עכו"ם והראה ממון חבירו פטור. וההוא אונס אונס נפשות הוא כמו שכתב בתשובת מיימוני דנזיקין סי' כ' ואף על גב דיש לחלק דהתם הראה ממון חבירו ע"י אונס ולכך  הוא פטור משום דלא מחייב בדינא דגרמי אלא מדרבנן. ולכך כי אנוס לא מחייב כדאיתא התם בתשובה הנזכרת אבל בנ"ד מסר האונס את המוהל בסכנת נפשות ומה חזית דדמך סומק טפי מ"מ לענין תשלומין היזק ממון אין נראה לחלק כמובן מעצמו. ועתה אין העת להאריך מחמת רוב טרדת המלאכה מלאכת שמים לרגל בני הישיבה המוטלים עלי הרבה בכמות ובחשיבות ה' יוסף עליהם. ועד כה כתבנו בנחיצה רבה לענ"ד למען האמת והמשפט והצדק. נאם הטרוד מאיר וכו': 

שו"ת מהר"ם מלובלין סימן סב 
========================== 
בראש חדש. תקבל ברכה בגודש. מבורא כל ומחדש אהובי מחותני האלוף המרומם ר"מ ור"ג. מהר"ר אבא סג"ל יצ"ו ולכל המסתופפים בצל מעלתו שלום. באשר נשאלתי ממכ"ת ע"ד איש אחד שהיה מחזיק באו"ראנדה זה כמה שנים ועתה נתגלגלו הסבות שנתגרש משם באופן שא"א לו לדור עוד שם באותה עיר הן מצד השר הן מצד בעלי חובות הנושים בו הדוחקים עליו. אם יש רשות לאיש אחר לשכור אותה או"רנדה או לא. הן מצד הדין הן מצד התקנה: 

הנה מרוב טרדת הזמן שאני טרוד לע"ע בהתחלת לימוד זמן הישיבה כי רבה היא השם יוסף עליהם לא אוכל כעת לירד לעומקא דדינא וללון בעומקא של הלכה זו. על כן אשיב בקצרה הגם שהיה מקום לדבר בו אם יש בחזקת אורנד"א מצד הדין דין השגת גבול ודין עני המהפך בחררה ובא אחר ונוטלה וכו' מ"מ מאחר שכבר נתפשט מנהג זה במדינות אלו שכל מי שהוא מוחזק באיזו אורנד"א אסור לשום בר ישראל לשוכרה להסיג בה גבול המחזיק בה א"כ ש"מ דכל חזקת אורנד"א חשבינן להו כממונו גמור של המחזיק ולכך אין אנו צריכין להאריך בזה וגם כי כבר דברו מזה האחרונים בתשובותיהן. וע"פ הדברים האלה נאמר: 

תשובה שנראה שנ"ד יש לדמותו להא דתני' פ' הגוזל בתרא ת"ר שיירא שהיתה מהלכת במדבר ועמד גייס וטרפה. ועמד אחד מהן והציל הציל לאמצע ואם אמר לעצמי אני מציל הציל לעצמו. ופריך ה"ד אי דיכול להציל אפי' סיפא נמי לאמצע. ואי דלא יכול להציל אפי' רישא נמי לעצמו וכו'. ומסיק רב אשי אמר כשיכול להציל ע"י הדחק גלי דעתיה לעצמו לא גלי דעתיה לאמצע. ופרש"י אמר לעצמי ושמעו בעלים ושתקו ולא מסרו עצמן אסחי דעתייהו וגלי דאייאש ולא בעי מימסר נפשיהו. ומיהו היכי דיכולין להציל להדיא אפילו שמעו ושתקו לא אייאש מסתמא ולא קני עכ"ל. ואף ע"ג דאיכא נמי התם שינויא אחרינא אהאי ברייתא הא כתבו הרי"ף והרא"ש דכל פירוקי דהתם הלכתא נינהו. וא"כ בנ"ד נמי אם הוא בענין דאי אפשר לו להמחזיק הראשון בשום אופן להציל להחזיק באורנד"א שלו כבראשונה כל המציל אותה ושוכרה הציל לעצמו והיא שלו שהרי אם לא ישכרנה שום יהודי ישכירנה השר לאיזו עכו"ם או יחזיק אותה בעצמו. ואם הוא באופן שיכול להציל אותה המחזיק הראשון אפי' ע"י הדחק וטורח גדול אין שום איש רשאי לשוכרה אלא כששמענו בהדיא מיניה שגילה דעתו שמייאש ואסח דעתיה מינה שלא להחזיקה עוד. ויש להביא גם כן ראיה לדברינו מדברי מהרי"ק שורש קל"ב מענין הדומה לנ"ד שנשאל שם על אודות ראובן שפיזר מעותיו להחזיק חנות ולהלוות שם בעיר אחת ולא הלך שם לדור ונתעכב כמו ד' שנים. והלך שמעון לשם לשכור משר העיר להחזיק שם חנות להלווה שם. והשיב כי נראה לו שאף אם איחר ראובן ללכת אל המקום אשר הכין לו משום דדחיק ליה עלמא והוי עייל ונפיק אזוזי שמשום כן לא אבד את זכותו מן המקום ההוא דמאחר שהוחזק הישוב להיות שלו פשיטא שאין לנו להוציא מתחת ידו ולומר שמחל עליו או נתייאש ממנו כ"א בראייה ברורה וכו'. ושמעון הבא לדור שם בלי רשותו יש לדמותו לההיא דעני המהפך בחררה וכו'. והאריך שם להוכיח דשמעון זה שבא להשיג גבולו מקרי רשע לכ"ע דיש לחזקת חנות זה דין עני המהפך בחררה וכו' ודין עני הנוקף בראש הזית ע"ש ובסוף דבריו כתב ועל אשר טען שמעון כי לא יקרא מהפך בחררה אלא היכי שקונהו לעצמו אבל לא היכי שצריך למוכרה וכו'. טענה של הבל היא חדא דמי יודע ומאן מפיס שיצטרך זה למוכרה שמא מעות טמונות יש לו או מציאה אשכח ומה לו לשמעון בהדי כבשי דראובן. ועוד אפילו אם יצטרך למוכרה מ"מ ברשותיה קיימא ועליה הוציא מעותיו ואדרבא עדיף ממהפך בחררה אפי' לצורך עצמו דהתם לא הוציא מעות והכא הוציא וכו' עכ"ל לעניינינו. וא"כ בנ"ד נמי צריך להתיישב בדבר שלא להוציא המחזיק הראשון מחזקת האורנד"א שלו כי אם לאחר שיראה לנו בראיה ברורה שמחלה או נתייאש ממנה כמו שכתב מהרי"ק בתשובה הנ"ל שהבאתי לעיל. או לאחר שיתברר בבירור גמור שאין לו עוד בשום כח אפשרית לשוב ולהחזיק באורנד"א שלו כבראשונה. ואף על גב דמדברי מהרי"ק שהבאתי למעלה נראה שאף אם לא ישיג יד ראובן להחזיק החנות באותה עיר יכול למוכרה לאיש אחר כנראה שם מדבריו. א"כ בנ"ד נמי נימא שאף אם לא יהא בכח המחזיק הראשון להחזיק אותה הוא בעצמו יכול לומר אני אמכור חזקתי לאיש אחר במקומי. מ"מ נראה דאין לדמות נ"ד לנדון דהתם משום דשם אין המניעה מצד שר העיר. והרשות נתונה לראובן לבא שם להחזיק בחנות בכל עת שירצה. ואין מוחה בידו. ואף אם ראובן יאחר לבא אין השר חפץ למכור חזקתו לאיש אחר ולא יהיה חזקת ראובן נאבדת ממנו אפי' לאחר כמה שנים אם לא ישתדלו עבורה יהודים אחרים כמעשה שהיה שם שנתעכב ראובן ד' שנים ולא עלה על דעת השר לקחת חזקתו אלא שמחמת דוחק מעות יצטרך למוכרה ולכך אותה חזקת חנות שקנה ראובן חשיב ממונו שיש לו זכות בו ויש לו כח למכור זכותו לאחר דמה מוכר ראשון לשני כל זכות שבא לידו. אבל בנדון דידן שהמניעה מצד השר והמקום ואם כן אם אין בכח אפשרותו להשתדל שיחזיר לחזקתו אין לו עוד שום זכות בה שיכול למוכרה. ועוד אם לא ישכרנה שום בר ישראל ישכירנה השר לאיזו עכו"ם ועל כרחו תהא אבודה מהמחזיק הראשון. א"כ דומה ממש לההיא דשיירא שהיתה מהלכת במדבר שהבאתי למעלה שאם אין יכול להציל ועומד אחד והציל בכל ענין הציל לעצמו כדמשמע מסוגיית הגמרא שם. והטעם דאם לא יציל אותה ע"כ תהא אבודה ביד הגיים וע"כ מייאשים הבעלים מהן והלכך בנ"ד נמי אם לא יוכל המחזיק הראשון להציל האורנד"א להחזיק בה כבראשונה. יכול איש אחר להצילה ולשוכרה לו לעצמו ואין צריך לקנותה מהמחזיק הראשון. ומצד התקנה במדינתינו דברתי עם החכם השלם בכל מיני חכמה ותושיה מדברנא דאומתי' האלוף מוהר"ר שלמה הרופא ראש דקהלתינו יצ"ו. והשיב דכמדומה לו דלפי התקנה כל מי שישכור אותה יצטרך ליתן במסירה איזה סך מה להמחזיק הראשון. בהא סליקנא שאל ימהר מעלתך להוציא דבר לפועל עד שתעמוד על תכלית ובירור ענייניו של המחזיק הראשון כפי הדרכים שכתבתי. ובפרט שלפי הנשמע המחזיק הראשון עודנו מהדר לחזור לחזקתו הראשונה והלך בהשתדלות זה לקראקא ומי יודע איך יפול דבר. נאם הצעיר והטרוד מאיר בן מוהר"ר גדליה זלה"ה וכו': 

שו"ת מהר"ם מלובלין סימן סג 
========================== 
ילמדינו רבינו הא דק"ל אבי החתן ואבי הכלה מעידין זה לזה כרב חסדא במסכת סנהדרין פרק זה בורר דף כ"ח אם הם כשרין לדון או אם הם פסולין אפי' בדיעבד והנה ראיתי בתשובות מהרי"ק ז"ל אשר בנה יסוד גדול על דיוק דק וקליש מקורי עכביש במה שכתב הרמב"ם בפי' המשנה פרק בא סי' אהא דקתני התם כל הכשר לדון כשר להעיד וכו' דמוקי לה בגמר' דאתא לאתויי סומא כר' מאיר. ותירץ שם למה לא מוקמי הגמרא לאתויי אוהב ושונא. ועל זה שופך מהרי"ק דיוק הרמב"ם. ואם איתא דאבי החתן כו' כשר להעיד ופסול לדון אכתי מה תירץ וכו' ומוקמיה דאתא לאתויי אבי החתן ואבי הכלה וכו' דהתם לא שייך תירוצא שתירץ אההיא דאויב ושונא וכו' עכ"ל. ונפלאתי איך יתלה דין גדול כזה בדיוק דק. דיכילנא לתרץ דסמוך אתירוצא של תוספות והא דמתרץ הכי לרווחא דמלתא. דמבלעדי תירוץ התוס' יש לתרץ תירוץ מרווח משום דהוי ענין נעתק כמו שכתוב בפירושו על המשנה ותדע דכן הוא דאל"כ תקשי ליה על הרב ב"י דכתב סי' ז' בטור חושן המשפט דדעת הרמב"ם ז"ל אוהב ושונא דוקא לכתחלה לא ידון אבל בדיעבד דינו דין ואי איתא כדבריו מה קשה ליה בפי' המשנה למה לא אוקמי הגמרא לאתויי אוהב ושונא ומאי קושיא משום דהגמ' רצה לאתויי דאפילו בדיעבד פסולין ודיניהם בטלין אלא ודאי לרווחא דמלתא תירץ הרמב"ם הכי אם לא כדעת הטור שסבר אפי' בדיעבד דיניו בטלין ועוד הונח כדעת הטור שאפי' בדיעבד דיניו בטלין. מי הגיד לו למהרי"ק ז"ל שאבי החתן וכו' דאפי' לכתחלה הן כשרין דלמא בדיעבד הן כשרין ולא לכתחלה לפי סברתו דיותר הן כשרין מאוהב ושונא. ועתה לא תידק ותקשה אכתי מוקמיה באבי החתן וכלה דרצה לאתויי מה שאפילו בדיעבד פסולין כמו שכתבתי לעיל. ועוד דהעיד על שלא ראה שום פוסק שיחלוק בזה על הרמב"ם דאלו ראה לא היה מדקדק בדברי הרמב"ם דקדוק זה וידון כדברי החולק. ואנחנו ראה ראינו שגאון כ' בהדיא דאסור לדון כמו שכתוב בהגהות מרדכי הביאו בית יוסף סימן ז' עכ"ל השאלה: 

תשובה מה שנפלאת על מהרי"ק שהביא ראיה מדברי הרמב"ם בפי' המשנה כדלעיל ואמרת שאין זה ראיה דיכול להיות שהרמב"ם סמך על תירוצי התוספ' ולרווחא דמלתא תירץ מה שתירץ. אהו' ענין זה לא נראה בעיני כלל לומר שהרמב"ם סמך על תירוצי התוספות שלפי הנראה לא ראה הרמב"ם מדברי התוס' מעולם בכל מה שפירשו מכל שיטת הגמרא כנראה מכל דברי הרמב"ם תמיד ולפ"ד שגם פירושו של רש"י לא ראה מעולם כנראה תמיד שהיו לו גרסות שונות בגמרא שלא כגירסת רש"י ותוס'. ומה שרצה כ"ת להוכיח דבריך מדברי ב"י דכתב שלפי סברת הרמב"ם אוהב ושונא בדיעבד דיניהם דין אלא שלכתחלה לא ידונו וא"כ יקשה עליו ממה שכתב הרמב"ם בפי' המשנה שלפי דברי הב"י לא היה צריך הרמב"ם לתירוצו כלל כדלעיל דאין זו סתירה לדברי מהרי"ק כלל שבלאו הכי לא נראה לי דברי הב"י כלל. דאיך יעלו על הדעת דלהרמב"ם אפי' באוהב ושונא גמור דהיינו שלא דבר עמו ג' ימים מתוך איבה ואוהב שהוא שושבינו וריעו לא יפסל כי אם לכתחילה לרבנן דהא מקרא קא ילפי' ליה דאיתא התם במסכת סנהדרין פרק זה בורר דף כ"ח ת"ר והוא לא אויב לו יעידנו ולא מבקש רעתו ידיננו כו' ופריך רבנן האי לא אויב לו ולא מבקש רעתו מה דרשו ביה חד לדיין אידך כדתניא וכו'. וכיון דמוקמי רבנן האי קרא לדיין מסתמא פסלי רבנן אוהב ושונא לדין כמו שפסולין להעיד לר' יהודה. דאין משמע כלל בגמרא שיהא האי קרא אסמכתא בעלמא. ואף על גב שהרמב"ם סתם את דבריו פכ"ג מה' סנהדרין והתם אסור  לדון למי שהוא אוהבו אף על פי שאינו שושבינו וריעו ולא לשונאו אעפ"י שאינו אויב לו ולא מבקש רעתו כו' אשר מזה דקדק הב"י שהרמב"ם אינו מחלק בין אוהב לאוהב ובין שונא לשונא אלא בכולן בדיעבד דיניהם דין אינו מוכרח כלל די"ל דה"ק הרמב"ם אסור לדון למי שהוא אוהבו כו' והיינו האי מימרא דפרק בתרא דכתובות דאמר רבא לא לידון אינש לא למאן דרחים ליה ולא למאן דסני ליה וכו'. אעפ"י שאינו אויב לו וכו' ר"ל לא מבעיא באויב ושונא גמור דזהו פשיטא דאסור ופסול הוא לגמרי ואפי' בדיעבד אין דיניו דין דילפי ליה מקרא דוהוא לא. אלא אפי' אינו אוהב ושונא גמור אפ"ה אסור לדונו לכתחילה. אויב ולא מבקש רעתו. ודוגמת זה מצינו בתוס' שם. וז"ל לא למאן דרחים ליה וכו' לאו באוהב ושונא דאיירי ביה ר' יהודה. ורבנן גבי עדות איירי דלגבי דיין אפי' רבנן מודו דפסול כדמסיק מקרא פרק זה בורר דא"כ ה"ל לאתויי הכא קרא דהתם אלא התם באוהב כגון שושבין ושונא שלא דבר עמו ג' ימים אבל הכא באוהב כי הנך דפרח גדפא ארישא וכו' דאינו אלא חומרא בעלמא שהיו מחמירין על עצמן כו' העולה מכלל דברינו דבאוהב ושונא גמור לא נראה לן לחלק בין לכתחילה לדיעבד אלא אפילו בדיעבד אין דיניו דין. כיון דמקרא ילפינן ליה וכן משמע מדברי מהר"ן דאהא דאמרינן חדא לדיין וכו' וחדא לכדתניא איסי בן יהודה אומר והוא לא אויב לו וגו' מכאן אזהרה לב' ת"ח ששונאין זה את זה שאין יושבין בדין כאחד כתב הר"ן וז"ל מסקינן בגמרא שלא דבר עמו ג' ימים באיבה שאין יושבין בדין לכתחלה הוא דקאמר דלית להו למעבד הכי. אבל היכי שדנו אין דיניהם בטל בשביל כך ומדכתב הר"ן אשני ת"ח ששונאין זה את זה דהיכי שדנו דיניהם דין ולא כתב הכי אאוהב ושונא ש"מ דבאוהב ושונא ס"ל דאפילו היכי שדנו דיניהם בטל. וכ"ת כיון דב' ת"ח נמי מקרא ילפינן ליה כמו שונא מאי שנא דבשונא אפילו בדיעבד אין דיניהם דין ובשני ת"ח ששונאין זה את זה אם דנו דיניהם דין. י"ל דעיקר קרא דהוא לא אויב לו לא איירי אלא בדיין שאינו אויב ולא מבקש רעתו של בעל דין לא בדיינים ששונאים זה את זה אלא דמיתורא דרשינן נמי הא אבל אינו עיקר דרושו של מקרא ולכך אם דנו הב' ת"ח אין דיניהם בטל אבל באוהב ושונא דעיקר קרא קא אתי על זה אפילו בדיעבד אין דיניהם דין. ומה שהביא הב"י ראייה מהג"ה אשר"י ריש סנהדרין דכתב בשם א"ז אוהב ושונא מפסלי לכתחלה ולא בדיעבד באמת כד מעיינת באותה הג"ה תמצא שהיא אינה מדוקדקת דפתח' בדין ג' שישבו לדון וסילק האחד את עצמו קודם שידע היכן הדין נוטה וכו'. וסיים באוהב ושונא ולאו מר בר רב אשי חתי' עלה. וגם אפשר לומר דלאו באוהב ושונא גמור שלא דבר עמו שלשה ימים מתוך איבה איירי אלא באינו שונאו כ"כ דלא מיפסל אלא לכתחלה כאותו אוהב ושונא דפרק בתרא דכתובות דאמר לא לידון איניש לא למאן דרחים ליה וכו'. כמו שכתב הרמב"ם דלעיל וכן הרא"ש והטור. ואף על גב דנקט סתם אוהב ושונא דה"נ מביא הב"י בשם מהרי"ק לשון המרדכי וז"ל וכתב עוד שם כל המעשים הנזכרים פ' שני דייני גזירות דפסולי לדון כמו אוהב ושונא ושאר דברים הנזכרים שם אינו אלא מדת חסידות וכו'. הרי דאותו אוהב ושונא דפרק בתרא דכתובות נקט ליה המרדכי באוהב ושונא סתם. ואין לומר שהמרדכי אינו מחלק בין אוהב לאוהב ובכולהו ס"ל דאינו אלא מדת חסידות ולכך כתב אוהב ושונא סתם שהרי במרדכי דסנהדרין משמע מדבריו בהדיא דס"ל דאוהב ושונא פסולין אפי' בדיעבד אם דנו אין דיניהם דין דשם בדף רצ"א אחר שכתב דין אוהב ושונא שפסולין לדון וכשרים להעיד כתב וז"ל וכל אלו הפסולין אם דנו בדין הדין בטל ואם העידו עדותן בטלה עכ"ל נמצא כללן של דברים שמהרי"ק ס"ל שדין זה לא יחלק כי אם לב' חלוקות ואין בו חלוקה שלישית הא' השונא הגמור שלא דבר עמו שלשה ימים באיבה שהוא פסול לגמרי אפי' היכי דדן דיניו בטל. כיון דילפינן ליה מקרא והוא לא אויב וגו'. הב' שאינו אוהבו ושונאו כ"כ דוגמת הני עובדי דכתובות דאין בהם כ"א מדת חסידות: 

האמנה דמדברי הטור ח"מ משמע דג' חלוקות הן שהרי כתב סי' ז' וז"ל אין הדיין יכול לדון לא את אוהבו ולא את שונאו. ואיזהו שונא שאין יכול לדונו כל שלא דבר עמו שלשה ימים מתוך איבה ואוהב שהוא חבירו וריעו וכו' ובאלו אין דיניהם דין כמו שאר פסולין. ואם אינו אוהבו או שונאו כ"כ אין לדונו לכתחלה דאמר רבא לא לידון איניש לא למאן דרחים ליה וכו' אבל אם דנו דיניהם דין. ובסימן ט' כתב מאד צריך הדיין ליזהר שלא ליקח שוחד וכו' אפי' שוחד דברים כההיא עובדא דאמימר וכו' משמע בהדיא משיטתו דהני עובדי דפרק בתרא שהביא בסי' ט' אינן בכלל מה שכתב בסימן ז' ואם אינו אוהבו ושונאו כ"כ אין לדונו לכתחלה כו' מדפלגינהו מהדדי אלא הני עובדי חלוקה אחרת הן ואינן אלא מדת חסידות כמו שכתבו התוס' אלא שמדברי התוספות שהבאתי לעיל משמע דהא דאמר רבא לא לידון איניש למאן דרחים ליה כו' היינו כגון הני עובדי דמייתי בסמוך בתר הכי ואינן כ"א מדת חסידות. ואין כאן כ"א ב' חלוקות כמו שמבואר מלשונם שכתבתי לעיל וכמו שכתבתי בדברי מהרי"ק ואם כן לפי דרך זה יפה כיון מהרי"ק שהוכיח מדברי הרמב"ם שפי' בפי' המשנה פרק בא סימן דלהכי לא מוקי בגמרא מתניתין דקתני כל הכשר לדון כשר להעיד ויש שכשר להעיד ואינו כשר לדון דאתא לאתויי סומא ומני ר"מ היא וכו'. ולא מוקי לה דאתי לאתויי אוהב ושונא דכשר להעיד ופסול לדון לדברי חכמים דרבי יהודא משום דהוא ענין נעתק במהרה שישוב השונא אוהב וכו'. ואם איתא דאבי חתן וכלה פסול לדון אף על פי שכשרין להעיד תקשה ליה לוקמא באבי חתן ואבי כלה דהתם לא שייך לתרץ משום דהוי ענין נעתק אלא ודאי להרמב"ם דאבי חתן וכלה אינן פסולין לדון דהשתא ליכא לאקשויי דדלמא משום הכי לא מוקי ליה באבי חתן וכלה משום דאינן פסולין כ"א לכתחלה דהא כבר ביררנו דמהרי"ק לא ס"ל חלוקה זו על כן מוכיח מזה מהרי"ק דאבי חתן ואבי כלה אינן פסולין כלל מדינא ואין לדמותן לאוהב גמור כלל. ואי איכא לדמותן להנהו עובדי דפ' בתרא איכא לדמותן דאינן כי אם חומרא בעלמא ומדת חסידות. ולכך ליכא לאוקמא מתניתין בהכי דמתניתין בפסולין מדינא איירי וע"כ מסברא זו הר"מ מהרי"ק שפטו דאבי חתן ואבי כלה כשרין לדון מן הדין ואין לסלק לדון זה את זה כ"א ממדת חסידות ובמקום שחומרא זו אתי לידי קולא אין לסלק עצמו מן הדין כמבואר שם בדבריו: 

כל הדברים הללו לא כתבתי אלא לסברת מהרי"ק לפי שיטת הרמב"ם אבל לקושטא דדינא נ"ל דהסברא נותנת דיש לדמות אבי חתן ואבי כלה לאוהב גמור דאין לך שושבנים ורעים יותר מהם. ע"כ מאחר שלפי שיטת התוספות שתירצו קושיות הרמב"ם בפ' בא סימן דף נ' בפנים אחרים טעמים מתיישבים הא דלא מוקי בגמרא דמתני' אתי לאתויי אוהב ושונא לפי אותן תירוצים מתורץ גם כן שפיר דלא היה לה להגמרא לאוקמה מתניתין באבי חתן ואבי כלה. ואם כן אין להוכיח משם כלל דאבי חתן ואבי כלה יהיו כשרים. וגם בהגהת מרדכי דסנהדרין כתוב בשם בעל העיטור בשם הגאון דאבי חתן ואבי כלה כשרים להעיד ואין כשרים לדון אפילו הוא דיין קבוע יכול בעל דינו לומר אינו מקובל לי עכ"ל. על כן דעתי נוטה להכריע שאם בעל דינו אומר שאינו מקובל לו. אינו יכול לדונו בעל כרחו ואם דנו בעל כרחו אין דינו דין. אם לא מרצונו הטוב. בפרט בדורות הללו שרבו הבתי דינים מקולקלים. ובקל יבואו לידי נטיית צד ונמצא מדת הדין לקה ויוציאו משפט מעוקל ח"ו. על כן ראוי שאין להקל כל כך והנלע"ד כתבתי. נאם הצעיר והטרוד מאיר בן מהר"ר גדליה זלה"ה חתן המלך הגאון מהרי"ץ כ"צ זלה"ה: 

שו"ת מהר"ם מלובלין סימן סד 
========================== 
מעשה בא לידינו בשנת שס"ג בעובדא דחד בחור מגדולי ארץ נשתדך לישא בת אחד מפרנסי המדינה ומעשיריה ובסבת איזה סבה שנהייתה עלה בלב אותו עשיר לבטל השידוכים ולא נעשו הנשואין לזמן שהיה מוגבל ביניהם וכראות הבחור ואביו כן השמיע בסוד נגד מחותניו שיש איזה ענין של קדושין על המשודכת. וגבה עדות בסתר במותב תלתא ע"ז ותוכן העדיות הוא שהעיד בחור אחד. איך שפעם אחת היה אותו הבחור בן טובים החתן בבית הקצין שהיה מיועד להיות חמיו במשתה ושמחה ובלילה בעת שהיה רוצים לפרוש לבתיהם עמדה אחות הכלה הנשואה והוליכה החתן והכלה לביתה שהיה באותו חצר לשמוח עוד יחד. ובהיותם שם יושבים החתן והכלה יחד במזמוטי שמחה כנהוג עמדה אחותה הנזכרת ולקחה טבעת אחד מאצבעו של החתן ותקעה באצבעה של הכלה והרימה קולה ואמרה. אתה פלוני החתן אמור הרי את מקודשת לי והחתן שתק ושחק. וכשנודע לאבי הכלה שאבי החתן גבה איזו עדיות השתדל גם הוא והביא אותו עד בהעלם לפני ב"ד שבעירו כדי שיחזור ויעיד לפניהם. את שהעיד כבר בב"ד של אבי חתן וחזר העד אותו העדות הנזכר גם לפניהם. אבל בהשתנות קצת מה דהיינו איך שלקחה אחות הכלה הטבעת מאצבעו של החתן ונתנה אותו באצבע הכלה ואמרה היא בעצמה הרי את מקודשת לי ותו לא. כשהעיד העד כן לפני הב"ד היו ג"כ שם באותו מעמד הבתולה הכלה הנ"ל וגם אחותה הנשואה הנ"ל והכחישו העד בפניו ואמרו לו שקר אתה מעיד כי מעולם לא היה הדבר הזה שאתה מעיד לא זה ולא כיוצא בזה. ולא נעשה בנו כדבר הזה מעולם. שאלו אותו הב"ד אם היו עוד שם שום אדם זולתו שראה גם הוא המעשה כמותו והשיב העד הנ"ל ואמר שלא היה שם אז כ"א הוא עם החתן והכלה ואחותה כנ"ל. זהו תוכן העדיות שאנו צריכין לעניינינו: 

תשובה הנה נתבררתי אני הח"מ בצירוף שאר תופסי ישיבות יושבי על מדין מפאת מנהיגי המדינות יצ"ו לעיין בדינא דקדושין הנ"ל. ועלה בהסכמתינו שאין כאן חשש קדושין כלל מכמה טעמים ונימוקים חדא דאמרי' בקדושין פ' האומר אמר רב נחמן אמר שמואל המקדש בעד אחד אין חוששין לקדושיו ואפי' שניהם מודים וה"נ איתא התם בתר הכי משמיה דרב וטעמא הוי משום דגזירת הכתוב הוא דאין קדושין חלין בלא עדים דילפינן ליה דבר דבר מממון כדמשמע שם מפרש"י אהא דבעי מיניה מר' יהודה שניהם מודים מאי. והכי פסק הרי"ף והרמב"ם והרא"ש והטור וכל הפוסקים אך שהסמ"ג והמרדכי בשם רא"מ כתבו שחוששין לקדושין להצריכה גט וטעמו משום דאיתא התם בסוף הסוגיא מאי הוי עלה רב כהנא אמר אין חוששין לקדושין רב פפא אמר חוששין לקדושין. וכבר כתב ע"ז מהרי"ק שורש ק"א. וז"ל ואף על גב שכתב הסמ"ג וכן המרדכי בשם רא"ם דיש להחמיר מ"מ חזינן דסמ"ק הוא בתראי טפי ומחמיר טובא פסק דאין חוששין לקדושין ואפי' שניהם מודים עכ"ל. הא קמן דמוסכם מהפוסקים בתראי דאין חוששין לקדושין בעד אחד אפי' שניהם מודים וכ"ש בנ"ד: 

ואם יטעון הטוען הלא בעל תרומת הדשן דהוא בתראי טפי מהסמ"ק משמע מדבריו סי' רי"ב. דנוטה להחמיר בהמקדש בעד אחד אף אתה אמור לו הלא הבעל ת"ה בעצמו פסק שם אפי' היכי דליכא סהדי אחרינא דמכחיש ליה להאי סהדא אלא דהאשה לבד מכחישתו לא מהימן לכ"ע. והביא ראיה מהא דאיתא פרק האומר דאיתא שם אהא דרב מברייתא דשנים שבאו ממדינת הים. ואשה עמהן וחבילה עמהן זה אומר זו אשתי וזה עבדי וכו' ואשה אומרת אלו שני עבדי וחבילה שלי צריכה שני גיטין וכו' היכי דמי אי דאית ליה סהדי וכו' אלא לאו בעד אחד. ופי' רש"י וש"מ אפי' אינה מודה צריכה גט. ומשני ותסברא עד אחד גבי הכחשה מי מהימן כו' עד אחד בהכחשה דאיכא חד סהדי דמכחיש ליה מי מהימן אפי' לא מכחשא ליה איהי ליכא למאן דאמר דאין האחד בא אלא לשבועה והכא שבועה לא שייכא ע"ש וכ"כ הרשב"ץ בתשובה והביא הב"י בטור א"ה סי' מ"ב דאפי' לדברי סמ"ג שחוששין לע"א לעדות נשים לא חייש כלל ואפילו בעד א' לא חשש החושש אלא כששניהם מודים אבל אם יש הכחשה ביניהם לא כמו שכתב הרשב"א וכו'. וא"כ בנ"ד שהבתולה ואחותה הכחישו העד אין כאן בית מיחוש לכ"ע: 

והטעם הב' שאף לפי דברי העד אין כאן מקום וגררה דקדושין כלל שהרי הוא העיד בעצמו שאותה הנשואה לא נעשית שליח כלל על הקדושין ולא היה ברצונה כלל לקדש אחותה הבתולה על דעת החתן רק אמרה להחתן שהוא יאמר הרי את מקודשת לי והרי החתן שחק בה ולא הוציא דבר מפיו. וא"כ אפי' לפי סברת האשר"י שכתב פרק האיש מקדש דאפילו לא מינה להשליח בהדיא אלא שגילה דעתו שהוא חפץ ואמר לשדכה לו והלך השדכן וקדשה לו בלא מינוי שליחות שהיא מקודשת לו. אפ"ה אין ענין לנ"ד דהתם הוי טעמא משום דכיון דגילה בדעתו שחפץ בה וזכות הוא לו וזכין לאדם שלא בפניו. דמסתמא ניחא ליה והוי כאלו עשאו שליח דזכייה הוי מטעם שליחות כמבואר שם בהדיא מדברי הרא"ש. אבל בנ"ד שאחותה לא הוציאה מפיה שתהא מקודשת לפלוני החתן רק אמרה להחתן שהוא יאמר הרי את וכו' והרי הוא לא רצה להוציא דבר מפיו רק שתק גם גילה בדעתו בזה שלא היה ניחא ליה בזה כלל. ואם כן פשוט הוא שאין כאן חששה דקדושין כלל וכ"ש לסברת שאר הפוסקים דס"ל דצריך עדים למינוי השליחות אפי' כששניהם השליח והמשלח מודים בדבר. ואף לפי לשון העד שהעיד בבית דין של אבי הכלה שאחותה הנשואה לקחה הטבעת מיד החתן ונתנה אותו באצבע הכלה ואמרה סתמא הרי את מקודשת לי אין כאן בית מיחוש של קדושין אפי' היכי שהיה שליח גמור ונעשה הכל בפני שני עדים משום דכיון דהשליח לא הוציא מפיו דתהא מקודשת לפלוני אף על פי שלזה נתכוין בלבו דברים שבלב אינן דברים  כדפסקינן פ' ב' דקדושין דף נ'. ועוד ראייה מהא דכתב הרא"ש והמרדכי ריש פרק האומר בקדושין דאם טעה השליח וכשהיה לו לומר הרי את מקודשת לפלוני אמר לי אין כאן בית מיחוש דמקדש בטעות לא הוי קדושין. ומבואר שם במרדכי דר"ל דלא הוי קדושין כלל דאינה מקודשת לא לשליח ולא למשלח דהא כתב וז"ל. וששאלת אם צריכה גט מן השליח אם לאו נ"ל דאין צריכה גט מן השליח. דק"ל הקדש בטעות אינו הקדש. ועוד תניא במסכת תרומות בפ"ג ומייתי לה בפ' תמיד נשחט המכוין לומד תרומה ואמר מעשר. מעשר ואמר תרומה עולה ואמר שלמים שלמים ואמר עולה לא אמר כלום והרי הן חולין גמורים ומהימן לומר שכן היה בדעתו להוציא בפיו וטעה וכו' ע"ש. הרי שמדמה זה לנתכוין לומר תרומה ואמר מעשר וכו' דהוי חולין גמורים. ה"נ הוי הך אתתא פנויה גמורה ואין עליה שום חשש קדושין. ואף על גב שלעיל מזה כתב המרדכי שם בשם מהר"ר ידידיה דהוצריכה גט היינו מהשליח משום דכיון דהוציא מפיו ואמר לי לא מהימנינן ליה לומר שטעה כמבואר שם אבל מן המשלח פשיטא שאין צריכה גט. וכן משמע בהדיא שם בסיום דבריו באותה תשובה שכתב על כן יש לשליח לגרשה. וימתין ג' חדשים ואחר כך יקדשנה הוא או אחר וכו' ולא הזכיר כלל שיגרשנה המשלח כי דבר פשוט הוא שאין לו בה שום גררה דקדושין כיון שהוציא השליח מפיו ואמר לי ולא היתה שם השאלה אלא אם צריכה גט מן השליח. ובזה החמיר מהר"ר ידידיה להצריכה גט מהשליח. ומהר"ם פסק דאפי' מהשליח אינה צריכה גט וכ"ש מהמשלח. ואף על גב דשם בתשובת מהר"ם שהביא המרדכי איירי שמקודם היו מדברים מעסק קדושין של המשלח כר' יוסי דריש פ"ק דקדושין דאם היה מדבר עמה על עסקי קדושיה ונתן לה סתם ולא פירש דיו וכן פסקו הרי"ף והרמב"ם והרא"ש והטור סי' כ"ז צריך לומר דכשאמר השליח והוציא מפיו הרי את מקודשת לי גרע טפי מנתנו לה בשתיקה וכדמשמע שם בגמרא וכמו שפסק האשר"י באמר לה הריני אישך הריני בעלך הריני ארוסך אפילו היה מדבר עמה בעסק קדושיה דהני לישני גריעי מנתן לה בשתיקה: 

הטעם הג'. כי מאחר שאין זה נהוג עתה במדינות הללו בזמנינו לקדש שום אשה כי אם בעת כניסתה לחופה וכ"ש בת קצינים כזו מפורסם ופשוט הוא שאפילו אם היה האמת כמו שהעיד העד היה הכל דרך שחוק ובדיחותא. ולא היה כאן שום כוונת קדושין וכי למה היה לה לאחותה הנשואה לעשות זאת אנן סהדי שלא היה הכל כי אם דרך שחוק ואין כאן בית מיחוש של קדושין כלל דוגמת התשובה שכתב תרומת הדשן סימן רי"ב ואי משום דק"ל דחוששין לקלא דקודם נשואין הלא דבר פשוט הוא דזה לא מקרי קול כדאיתא בסוף גיטין אמר רב אשי כל קלא דלא אתחזק בבית דין לאו קלא הוא. ומבואר שם בכל הפוסקים. ועוד דזה מקרי קול ושובר עמו. דהא דברי אותו העד בעצמו שהעיד על עסק קדושין הללו אין בהן ממש כמבואר למעלה. ולא מקרי קול אלא שיאמרו פלוני מהיכן שמע מפלוני. ופלוני מפלוני ופלוני והלכו למדינת הים שהעדים שאמרו עליהם שהעידו אינן כאן ויש לחוש אם היו כאן היו אומרים שראו שנתקדשה. אבל הכא שהעד העיד לפנינו ואין ממש בדבריו אין לחוש כלל וכמו שכתב המרדכי בסוף אותה התשובה פרק האומר ודומה לזה בתשובת הרמב"ן סימן קל"ה ע"ש וע"פ הדברים האלה גזרנו ואמרנו להוציא כרוז ברבים בעת האסף קיבוץ גדול יצ"ו בשבת של יריד גראדני"ץ שאין שום שייכות וגררה של קדושין על הבתולה הנזכרת ולא יזכר ולא יפקד לעולם. נאם הטרוד מאיר בן מהר"ר גדליה זלה"ה חתן המלך הגאון מהררי"ץ כ"צ זלה"ה: 

שו"ת מהר"ם מלובלין סימן סה 
========================== 
יפה פרי תואר קרא ה' לשמך פלפלא חריפתא. שכל הזך בהתעצמות הקנייני. ולב עמוק ורחב במעלת ושלימות התכוניי תלמידי הותיק ומחותני הר"ר זנוויל יצ"ו וכאל"ש. מפני אפסיית הפנאי לא אוכל להאריך אך אשיב בקצרה על דבר שאלתך וקושייתך שהקשית לשאול בסוגיא דפרק כיסוי הדם בפלוגתא דרבי יהודה ורבנן דתנן במתניתין שחט מאה חיות וכו' חיה ועוף במקום אחד כיסוי אחד לכולן ר' יהודה אומר שחט חיה יכסנה ואחר כך ישחוט את העוף. ומפרש שם בברייתא טעמא דרבי יהודה מדכתיב חיה או עוף וכו'. ורבנן או מבעי ליה לחלק. ורבי יהודה לחלק מדמו נפקא ורבנן דמו טובא משמע דכתיב כי נפש כל בשר וכו'. ותמצית ותוכן קושייתך הוא דבריש פ' אותו ואת בנו מבואר מתוך הסוגיא דמ"ד חוששין לזרע האב לא בעי קרא לחלק. ומ"ד אין חוששין מבעי ליה לחלק. ומאן דמספקא ליה אי חוששין אצטריך ליה קרא לחלק מספק כמבואר שם בתוספות דף ע"ט ור' יהודה מסיק נמי התם דספוקי מספקא ליה אי חוששין. והא דקאמר הכא בסוגיא זו ור' יהודה לחלק מדמו נפקא כתבו התוספות הכא דהיינו משום דשמא אין חוששין אצטריך קרא לחלק. וא"כ נצטרך לומר דרבנן דהא מדפליגי אר' יהודה ולא מצרכי לחיה ועוף כ"א כסוי אחד ומוקמי קרא דמו לחלק ע"כ מיפשט פשיטא להו דאין חוששין. ולכך ע"כ קרא לחלק אתא דאי מספקא להו ליבעי לחיה ועוף תרי כסויים מספיקא משום דשמא חוששין ולא בעי קרא לחלק. וא"כ ע"כ קרא אתא לכדר' יהודה להצריך כסוי לכל אחד. וא"כ קשה לפי מה שפסק הטור י"ד סי' י"ז בדין אותו ואת בנו דנוהג בזכרים והיינו מטעם דמספקא לן אי חוששין לזרע האב כמבואר בדברי הפוסקים. היה לו לפסוק ג"כ בדין כיסוי דחיה ועוף להצריך כיסוי לכל אחד מספק דשמא חוששין. ואם כן ע"כ קרא דאו עוף אתא לדר' יהודה להטעין כיסוי לכל אחד ואיהו פסק בסי' כ"ח כרבנן דר' יהודה דכיסוי אחד לכולן דמ"ש דמחמירין בדין אותו ואת בנו מספק ולא נחמיר בדין כסוי ולכך לא ה"ל לפסוק כרבנן בכסוי משום דאינהו מיפשט פשיטא להו דאין חוששין ולדידן ק"ל ספוקי מספקא לן. והארכתי בהסברא לשון הקושיא הגם שלשונך היה בקיצור מופלג כדי שתבא עליו התשובה על נכון דבר דבור על אופניו: 

תשובה קושיא זו לא על דברי הטור לבד יצאה כי אם על כלל כל הפוסקים כלן לבד הרי"ף וסיעתו יצאה והמה הרא"ש והסמ"ג ל"ת במצוה קמ"ט והרמב"ם פי"ב מה' שחיטה. וספר התרומות ויתר כל הפוסקים שכלם גמרו אומר ופסקו באותו ואת בנו דנוהג בזכרים מספיקא ובכסוי חיה ועוף פסקו כולן כרבנן דר' יהודה דא"צ כ"א כסוי אחד משום דהלכה כת"ק בכל מקום. אלא שהאמת יורה דרכו דכל הפוסקים הנ"ל ס"ל דת"ק רבנן דר' יהודה דאמרי כסוי אחד לכולן נמי ספוקי מספקא להו אי חוששין לזרע האב אי לא. משום דאם מפשט פשיטא להו דאין חוששין מני לא ר"א ולא רבנן ולא רבי יהודה משום דהא מסקינן לעיל בפרק אותו ואת בנו דכולהו ספוקי מספקא להו ולא מסתברא להו לומר דתנא אחרינא דלא הוזכר בגמ' לעיל. דהא אפי' ת"ק דחנניא לעיל בפרק אותו ואת בנו ס"ל להרמב"ן בספר מלחמותיו דהוא ר' יהודה. ובאותי ואת בנו מפשט פשיטא ליה דאין חוששין אלא שבעלמא מספקא ליה. והכריח זה מטעם דאל"כ הא דתניא אינו נוהג בזכרים מני לא רבנן ולא רבי אליעזר ולא רבי יהודה. והרשב"א בחדושיו כתב בשם ר"ת. דת"ק דחנניא נמי רבי יהודה היא. ובאותו ואת בנו נמי ספוקי מספקא ליה והא דקאמר אינו נוהג בזכרים היינו למלקות אבל איסורא איכא יעויין משם. וכל זה דדחקו לפרש כן משום דלא מסתברא להו לאוקמי כתנא אחרינא דלא הוזכר בגמרא ואם כן על כרחך נצטרך גם כן לומר דת"ק דרבי יהודה נמי ספוקי מספקא ליה אי חוששין ואפ"ה לא מצריך כי אם כיסוי אחד לחיה ועוף. והא דכתבו התוספות דבריהם אדברי ר' יהודה משום דשמא חוששין אצטריך קרא לחלקן. ולא כתבו זה אדברי ת"ק כיון דאיהו נמי ספוקא מספקא ליה היינו משום דר' יהודה מפורש בגמרא בהדיא דמספקא לי' וכיון דהלכה בכל מקום כת"ק. ואם כן הטיבו את אשר דברו ופסקו כל הפוסקים כרבנן דרבי יהודה. דלא מצריכי כ"א כיסוי אחד לכולן אף על גב דאינהו נמי מספקא להו. ונסתלק הקושיא מהפוסקים הגם שעדיין במקומה עומדת בסברת רבנן בעצמם דהכל טעמא מאי דכיון דמספקא להו היה להם להצריך ג"כ מספק כסוי לכל אחד וא' מ"מ כשהדין מוכרח כן ולא יקשה על הפוסקים מנא להו לפסוק כן אין הקושיא כ"א על דברי רבנן בעצמם בקל נמצא טעם לדבריהם בדרך תירוץ ויש לומר לחלק בין העניינים. וזה לא יקשה בעינינו כלל דמ"ש דגבי אותו ואת בנו מחמרינן מספק. וכן גבי כלאים כדאיתא התם גבי אותו וכו'. ומ"ש גבי כיסוי דלא מחמרינן להצריך כיסוי לכל אחד כרבי יהודה מספק. דזה איכא לתרץ דשאני התם גבי אותו ואת בנו וגבי כלאים הוי לא תעשה ומשום הכי מחמרינן מספק שלא נבא לעבור על לא תעשה בידים ובמעשה. אבל הכא גבי כיסוי מצות עשה היא ואפי' כשלא יכסה כלל שב ואל תעשה הוא ודוגמת זה כתבו התוס' פרק כסוי הדם דף פ"ו ד"ה סיפא נמי כיון דאמרי רבנן אסור לשחוט וכו'. ולכך מזה אין קושיא כלל. אלא שמכיסוי עצמו יש להקשות משום דהא גבי כיסוי עצמו אשכחן לעיל דמכסין מספק גבי כוי דתנן אין שוחטין אותו בי"ט וכו'. מוקי לה התם בצבי הבא על התיישה ומחייבין בכיסוי משום דשמא חוששין לזרע האב למ"ד דצבי אפי' מקצת צבי. ואם כן ה"נ נימא הכא ונצטרך כסוי לכל א' וא' משום דהא חזינן דמשום דמחמירין מספק אפי' במצות עשה. והא דמשמע בתוס' הנזכרים דיש להקל בשב ואל תעשה היינו במקום דאיכא למיגזר דאי מקיים העשה אתי לידי איסור לאו כדאמרי' התם בשחיטת חש"ו אי מכסה ליה אתי לאכול משחיטתו אבל במקום שאין בזה הפסד במאי דמחמרינן לא מקילינן מספק וכמו שכתבו התוספות דהמקשה דפריך שם מ"ש סיפא נמי וכו'. ס"ל דעיקר הטעם דפטרי רבנן שחיטת חש"ו מכיסוי הוי משום דרוב מעשיהם הם מקולקלים. אלא כדי שלא נחמיר להצריך כיסוי אמר גזירה דדלמא אתו למיכל משחיטתן. אבל מ"מ הואיל והוכחנו דרבנן נמי ספוקי מספקא להו ואפ"ה לא מחמרי להצריך כיסוי לכל אחד מספק. א"כ על כרחך צ"ל דס"ל לרבנן דלא דמי לכיסוי דכוי משום דהתם אי דינא הוי דחוששין לזרע האב כשלא מכסינן ליה כלל מבטלינן לגבי' מצות כיסוי לגמרי אבל הכא בכסוי חיה ועוף אף את"ל דחוששין וקרא אתא לכדרבי יהודה להצריך כיסוי לכל אחד אפ"ה איכא תרתי צדדים להקל. חדא דאין כאן כי אם מצות עשה ושב ואל תעשה הוא. ועוד דהשתא נמי כשאינו עושה כ"א כיסוי אחד מכל מקום מקיים העשה דמצות כיסוי ואינו עוקרה לגמרי. לכך מסתברא להו לרבנן למימר שלא להחמיר ולהטריח להצריך כסוי לכל אחד ואחד וכ"ת הא הוכחנו לעיל דמקום דליכא פסידא במאי דמחמרינן לא מקילינן מספק א"כ ה"נ נחמיר דמאי נפסיד בזה אם נחמיר להצריך כיסוי לכל אחד י"ל דבמאי דכתבינן יתורץ הכל דהא דמשמע שם דאי לאו טעמא דגזירה דדלמא אתי לאכול משחיטתן הוה מחמרינן להצריך כיסוי לשחיטת חש"ו היינו משום דהתם כשלא מכסינן ליה כלל מתבטל מצות כיסוי בשחיטה זו לגמרי מש"כ בנ"ד כדכתיבנא. ועוד דבנ"ד איכא נמי הפסד קצת דאם באנו להצריך כסוי לכל אחד נצטרך לכסות דם הראשון ולברך על הכסוי ואחר כך לשחוט השני בלא ברכה כמבואר בדברי הפוסקים ונמצא דכיסוי הראשון מפסיק בין שחיטה לשחיטה. והשחיטה השנייה מפסקת בין כסוי לכסוי ואף על גב דהסכמת הפוסקים הוא דלא הוי השחיטה והכיסוי הפסק. וכדאמרינן בגמרא מודה רבי יהודה לענין היינו היכי דמוכרח לעשות כן כמו לר' יהודה דלדידיה בלא שום ספק אתי קרא להצריך כסוי לכל אחד משום דאפי' אי אין חוששין לחלק מדמו נפקא כן או אליבא דכ"ע היכי דסח בין שחיטה לשחיטה אבל לעשות כן לכתחלה במקום דאיכא לספוקי טובא כמו לרבנן בכיסוי דחיה ועוף לא מסתברא כלל להו לעשות כן לכך מסתברא להו לרבנן שלא להחמיר כסוי לכל א' ועדיף טפי לעשות כסוי א' לכולן: 

ועוד יש ליישב טעמו דת"ק בדרך אחרת ולומר דאע"ג דת"ק נמי ספוקי מספקא לי אי חוששין לזרע האב כמו שהוכחנו למעלה. ואפ"ה אינו מצריך כסוי לכל אחד מטעם דס"ל דאף את"ל חוששין לזרע האב. ואם כן בדוכתא אחרינא לחלק לא צריך קרא אפ"ה בשחיטת חיה ועוף. עכ"פ צריך קרא לחלק משום דרבנן ס"ל דדמו טובא משמע. א"כ אי לאו קרא דאו עוף ה"א דאינו חייב בכסוי עד שישחוט שניהם ואף על גב דפשטא דשמעתין אינו  כן לפום ריהטא אלא הא דקאמר ורבנן טובא משמע רצה לומר דלישנא דדמו שייך נמי בטובא וכדמייתי קרא דנפש כל בשר דמו וגו' אבל אינו ר"ל שיהא משמע טובא דוקא מכל מקום על כרחך צריך לומר דס"ל לרבנן דיתורא דוי"ו דדמו משמע לישנא דרבוי משום דהא התם בדף פ"ח בפיסקא דדם הניתז ושעל הסכין קאמר שם במאי קא מפלגי רבנן סברי כל דמו. ור' יהודה סבר דמו מקצת דמו. והקשו שם התוספות תימא דבפרק קמא דבכורות סברתם הפוכה דרבנן סברי בכור ואפי' מקצת בכור וכו'. ור"י סבר בכור כולי' בכור. ואומר ר"ת דהכא הוי כמו התם משום דדם כולי דם משמע. קאמר רבי יהודה דמו מקצת דמו דוי"ו דדמו אתי לאפוקי ממשמעותיה דדם כו'. והשתא יש לדקדק מה תירץ ר"ת בסברת דרבנן דהא רבנן נמי סברתם הפוכה ממה דקאמרי בבכורות. אלא ע"כ צריך לומר דלרבנן הוי איפכא דדם משמע מקצת דם כמו התם בבכורות ויתורא דוי"ו דדמו אתי לאפוקי ממשמעותיה דדם ולרבוי דם אתי. וא"כ נוכל לומר דאי לאו דכתב או עוף לחלק ה"א דויוט דדמו אתי ללמדינו דאין חייב בכיסוי עד שישחוט שניהם דדמו טובא משמע דוקא דוי"ו לישנא דרבוי הוי לרבנן לכך אצטריך למכתב או עוף לחלק והשתא דכתיב או ע"כ וי"ו דדמו מוקמינן ליה לכל דמו דדם הניתז ושעל הסכין. וליכא להקשות לא נכתוב לא ה"א ולא וי"ו. ואף על גב  דהתוספות שם דחו פירושו זה של ר"ת וכתבו וקשה לפירושו דהא לעיל קאמר רבי יהודה דדמו לחלק וכו'. מכל מקום אדרבא מזה נסתייע לדברינו דהא ע"כ כוונת התוס' בקושיא זו לומר דהא דקאמר רבי יהודה לעיל לחלק מדמו נפקא היינו מייתורא דוי"ו אם כן ע"כ צריך לומר דכשהשיבו לו לרבנן לעיל הכי השיבו לו דיתורא דוי"ו לא משמע לישנא דמיעוטא דהיינו לחלק אלא לישנא דריבוייא וטובא משמע. ולכך בעי קרא דאו לחלק דדוחק לומר דהשיבו לו דהוי"ו אינה מיותרת כלל דבהא לא מסתברא דפליגי והשתא דכתיב או אתי וי"ו לכל דמו ולא דחו התוספות פירושו של ר"ת אלא בסברת רבי יהודה ולא בסברת רבנן. ואין זה דוחק לומר דאפי' אי חוששין איכא דוכתא דלא צריך קרא לחלק. ואיכא דוכתא דצריך דהא כה"ג נמי אשכחן דקאמר פרק השואל דף צ"ה גבי שבורה ומתה אפי' תימא רבי יאשיהו דמצריך קרא לחלק הכא לא צריך קרא וכו'. וא"כ ה"ה נמי דאיכא למימר נמי איפכא דאפי' למ"ד א"צ קרא איכא דוכתא דצריך כמו הכא וא"כ נוכל לומר דס"ל אפי' את"ל חוששין עכ"פ אתא קרא דאו עוף לחלק ולא לכדר' יהודה. ואין כאן שום ספק כלל להצריך כסוי לכל אחד ואחד: 

אלא שלפי דרך זה יקשה עלינו דלפי מה שפסקו הפוסקים בכסוי דחיה ועוף כרבנן דרבי יהודה אם כן היה לנו גם כן לפסוק בדם הניתז ושעל הסכין כרבנן דפליגי ארבי יהודה. וסבירא ליה דמו כל דמו ואנן ק"ל בב"י בדם הניתז כרבי יהודה דאמר אימתי בזמן שאין שם דם אלא הוא. אלא שגם זה יש ליישב שלפי מה שכתבו התוספות דף פ"ח ד"ה רבנן סברי דמו כל דמו וכו'. דהלכה כר' יהודה הוי מטעם דאמרינן דאימתי דר' יהודה הוי לפרש ולא פליגי רבנן עליה בדם הניתז וס"ל ג"כ דמו מקצת דמו והא דקאמר התם ורבנן סברי דמו כל דמו היינו רבנן דרשב"ג וכדאיתא שם בתוספות אם כן י"ל דרבנן דר"י הכי ס"ל דאי לא כתיב או לחלק ה"א דייתורא דוי"ו דדמו משמעותיה לרבויי ואינו חייב בכסוי עד שישחוט חיה ועוף אבל השתא דכתיב או לחלק ע"כ וי"ו דדמו אתי למעוטי משום דבלא וי"ו משמע להו לרבנן דם כל דם משמע. וא"כ אתי וי"ו ע"כ לאפוקי ממשמעותיה דדם. ואף על גב דבבכורות קאמר דס"ל לרבנן בכור ואפי' מקצת בכור משמע אין לדמות הדרושים כמו שכתבו התוס' לדברי ר' יהודה. א"נ השתא דכתיב או לחלק מוקמי רבנן יתורא דוי"ו לדרשא אחרינא ודמו מקצת דמו ס"ל ממשמעותיה דדם כמו לרבי יהודה בשני דרכים הנזכרים נראה לי לישב דברי ת"ק דק"ל כוותיה והרואה יראה ויבחר דברי אהוב' רבך הטרוד מאיר הצעיר: 

שו"ת מהר"ם מלובלין סימן סו 
========================== 
על נכרי אחד שהיה משרת ליהודים בבית המקולין להפשיט הבהמות הנשחטות ולהדיח הבני מעיים והכרס ולהוציא מתוכם פרשה ופעם אחת הוציא הפרש מהכרס. ובא היהודי אצלו ועדיין הוא מתעסק בהוצאת הפרש ואמר לו הנכרי ראה מסמר זה של ברזל שמצאתיו תחוב בכרס ואמר לו היהודי הראני איך היה תחוב. והראה לו הנכרי שהיה תחוב בפנים לאורך הכרס העשוי כמין שערות וקליפות בענין שלא היתה הבהמה נטרפת אם היה תחוב כך אם יש לסמוך אדבריו של הנכרי או לא: 

תשובה נראה דאין לסמוך אדברי הנכרי להתיר אלא לאסור דכיון דאם היה בא הישראל קודם שהוציא הנכרי המחט לא היינו מתירין אותה כ"א לאחר הבדיקה אם ניקבה המחט לחוץ או לא. הואיל ועתה הוציאו וא"א לבדוק אין אנו יכולין ג"כ להתירה. ודומה לזה כתב הרשב"א בתשובה סי' ר"ג ותש"ס על ששאלוהו מחט שנמצא' תחובה בכרס. וקודם שנבדקה אם נקובה משני צדדים אם לא ניטלה ממנו. ומפני שהמחט דקה מאד לא ניכר מקום נקיבתו וכו' מי אמרינן כיון שצריכה בדיקה וא"א טרפה כאותה שאמרו במחט שנמצאת בריאה. או לא והשיב דודאי צריכה בדיקה ומה שאמרו מחט שנמצא בעובי בית הכוסות מצד אחד כשרה בבדיקה קאמר וכו'. וכן מוכח בהדיא בשמעתתא דמחט שנמצאת בעובי' הכוסות ובודאי כל שאירע בבהמה שום מאורע שעליו צריכה בדיקה. אם לא הספיקו לבדוק טרפה. ואין דומה לבא זאב ונטל בני מעיים דכשרה. ואעפ"י שהיתה צריכה בדיקה מעיקרא. דבדיקת הריאה לא מחמת מקרה שקרה לה אנו מצריכין בדיקה אלא שבודקין אותה לכתחלה כדי לצאת מידי ספק מקצת בהמות שהן טריפות אבל זו מחמת מקרה שקרה לה אנו מצריכין אותה בדיקה הוי לה כספק דרוסה שצריכה בדיקה ואם לא הספיקו לבדוק טרפה עכ"ל. אלא שיש לדקדק עדיין דהכל טעמם מאי דאע"ג דא"א לבודקה נעמידנה בחזקת היתר כדאמרינן בפ"ק דחולין. אמר רב הונא בהמה בחייה בחזקת איסור עומדת עד שיודע לך במה נשחטה. נשחטה בחזקת היתר עומדת עד שיודע לך במה נטרפה. ומפרש התם דהא קמ"ל אף על גב  דאתיליד בה ריעות' כגון בא זאב ונטל בני מעיים וכו'. וא"כ הא חזינן התם דאף ע"ג דאתיליד בה ריעותא דהיינו שנמצא נקבים בבני מעיים ואין אנו יודעים אם היו בהם הנקבים כבר בחיי הבהמה או אם הזאב נקבה בשיניו. וא"א לבודקו ואפילו הכי מוקמי לה בחזקת היתר מטעם דאמר רב הונא נשחטה בחזקת היתר עומדת ה"נ בנ"ד. וכן בההיא דהרשב"א דלא הספיק לבדוק ואין אנו יודעים אם היה נקוב מצד אחד או משני צדדים נעמידנה בחזקת היתר ונימא דלא היה נקוב משני צדדין. אלא שכבר הקשו התוס' קושיא כיוצא בזו בפרק אלו טרפות דף מ"ג וביבמות פ' ד' אחין דף ל"א וז"ל שם פרק א"ט ד"ה קסבר עולא אין חוששין לספק דרוסה וכו' לקמן פסקינן דחיישינן לספק דרוסה וא"כ ישב לו קוץ בושט חוששין נמי שמא הבריא. וא"ת ואמאי נימא נשחטה הותרה כדאמרי' בפ"ק גבי בא זאב ונטל בני מעיים והחזירן כשהן נקובים. וכ"ת שאני הכא בנולד הספק מחיים הא אמרינן פרק ד' אחין ואלו גבי גירושין ספק קרוב לו ספק קרוב לה לא קתני פי' ומותרת צרת ערוה לשוק בלא חליצה ומפרש טעמא משום דאשה זו בחזקת היתר לשוק עומדת ואל תאסרנה מספק אלמא השתא דמת בעלה מוקמינן לה בחזקת מה שהיתה בחיי בעלה קודם שזרק גט לערוה. וה"נ כי נשחטה נעמידנה בחזקת מה שהיתה קודם הספק דרוסה וי"ל דשאני הכא דדרוסה שכיח וכו'. מבואר הוא מדברי התוספות שלפי סברתם אין חילוק אם נעשה הריעותא בבירור מחיים או לא אלא אפי' היכי דידעינן בבירור שנעשה הריעותא מחיים קודם שנשחטה וליכא למתלי דאחר שחיטה נעשה אפילו הכי איכא למימר כי נשחטה אח"כ מעמידין אותה על חזקת כשרותה. והא דחיישינן לספק דרוסה ולא מוקמינן לה בחזקת היתר היינו משום דדרוסה שכיח. ר"ל כיון שידעינן שנכנס ארי בין השוורים שכיח הוא דדרסה וכן בישב קוץ בושט ע"כ צ"ל דס"ל לתוספות דזה נמי שכיח דמינקב לחוץ. וכן כתבו התוספות בהדיא בסיום דבריהם שם ביבמות פרק ד' אחין ולכך פסקו דלפי מה דמסקינן דחוששין לספק דרוסה בישב לה קוץ בושט לא מסקינן כעולא אלא חיישינן שמא הבריא כמו דחוששין לספק דרוסה אלא שבכאן פרק א"ט קצרו התוספות דבריהם במקום שהיה להם להאריך. וא"כ ה"ה בנמצא מחט תחוב בכרס נמי שכיח דמנקב לחוץ ולכך אין מעמידין אותה על חזקת היתר מטעם דאמרי' נשחטה בחזקת היתר עומדת כו' וגם הרשב"א ס"ל סברת התוס' דהחילוק הוא שבין בא זאב ונטל בני מעיים דמוקמינן לה בחזקת היתר ובין ספק דרוסה וכיוצא בזה דלא מוקמינן לה בחזקת היתר הוי מטעם דרוסה שכיחה הלכך פסק הרשב"א בספק דרוסה וכדומה לה כגון ישב לה קוץ בושט וכיוצא בזה כגון שנמצא מחט תחובה בכרס דאיכא למיחש שניקב משני צדדין אין מתירין אותה בלא בדיקה אם ניקב לחוץ לשני הצדדים אי לא. כיון דפסקינן דחוששין לספק דרוסה מצריכינן לה בדיקה כדאיתא התם בגמרא והוסיף הרשב"א לומר דכל שנמצא בה מחט תחוב ולא הספיק לבדוק אם נקבה משני צדדים עד שנטלה משם באופן שא"א עוד לבדוק היא טרפה דכל שאיתא בבהמה שום מאורע שעליו צריכה בדיקה אם לא הספיקו לבדוק טרפה. ולא מוקמינן לה אחזקתה והיינו מטעם דשכיחא כדלעיל מה שא"כ בבא זאב ונטל בני מעיים דלא שכיח הוא שיהו בני מעיים נקובים בחיי הבהמה כשלא נמצא בהם שום קוץ או מחט תחובים ולכך תלינן שהזאב נקבן עתה לאחר שחיטה ומעמידין הבהמה בחזקת היתר. אלא שהוקשה לו להרשב"א והרי גם בזאב שנטל בני מעיים היתה צריכה כבר בדיקה קודם שבא הזאב ונטלן כמו שאנו רגילין לבדוק הריאה משום דשכיחא בה סרכות והואיל ולא הספיק לבודקה עד שנטלה הזאב לא נעמידה בחזקת היתר. ותירץ דאותה בדיקה אינה מחמת מקרה וריעותא שקרה בה היא וכו'. ר"ל ולכך היכי דלא הספיק לבודקה עד שנעשה בה דבר שא"א לבודקה עוד מעמידין אותה בחזקת כשרות. וצריך לומר ע"כ דס"ל להרשב"א דהא דקאמר בגמרא בא זאב ונטל בני מעיים ריאה בכלל בני מעיים היא בלשון אמוראים שלא כדברי התוספות פא"ט דף נ"ד ע"ש והוכרחתי לפרש כן דברי הרשב"א כדי שלא יקשה לדבריו קושיית התוספות דלעיל מגמ' פ"ד אחין: 

והעולה לנו מזה דמה שאנו נוהגין כשנפתח הראש של בהמה ונחתך עצם הגלגלת' לשנים ונמצאו בו מים ובסבת שכבר נחלק ונחתך הגלגולת א"א לבדוק אם היה המוח מקיף את המים או לא. ומחמת ספק אנו נוהגין להטריף ולא אמרי' דנעמידנה בחזקת היתר ונימא דלא היו המים מגולים מטעם דרב הונא דאמר נשחטה בחזקת היתר עומדת ע"כ צ"ל ג"כ משום דשכיחא ומצוי הוא הרבה פעמים שנמצא מים במוח הבהמות מגולין ואין המוח מקיף אותן ולכך לא תלינן להקל ואין מעמידין אותה בחזקת היתר והא דאיתא פא"ט דף נ' אמר רב שימי בר חייא מקיפין בבני מעיים ופי' רש"י אם נמצאו נקובים ואין אנו יודעין אם קודם שחיטה ואם לאחר שחיטה וכו'. ומביאו הטור י"ד סי' קל"ו וסי' נ' ומשמע מתוך דברי הפוסקים דאם אין יכולין לעמוד על הדבר מתי נעשה יש להטריף מספק ולא אמרי' דנעמידה בחזקת היתר ונימא דאחר שחיטה נעשה הנקב אף על גב דלא שכיחי  נקבים בבני מעיים מחיים וכן בכמה טריפות שאנו מטריפין מספק. דלא שייך לתלות ולומר עתה נעשה אחר שחיטה אלא כשנעשה בה בבהמה איזה מעשה כגון בא זאב ונטל בני מעיים או במקום שהכניס הטבח את ידו אבל בלא שום מעשה אין לתלות למימר דעתה לאחר שחיטה ניקבו. וכתבתי זה לאפוקי ממה שמצאתי בדברי מהר"ם איסרלש מקראקא בטור י"ד סי' ל"א סי' נ' שכתב וז"ל כל מקום שאין יכולין לתלות שנעשה לאחר שחיטה אף על פי שהוא טרפה  שיש לו בדיקה אם לא בדקוהו או שאין יכולין לבדוק הרי הוא בספק טריפה ואוסרין אות' ולא אמרינן נשחטה הותרה אלא בדבר שנוכל לומר שנעשה הריעות' לאחר שחיטה דלא יצאה מחזקתה מחיים וכתב בספרו ד"מ דכן משמע בתוספות פ"ד אחין. והרי כל מי שיש לו עינים לראות רואה דאדרבה שהתוספות דחו חילוק זה מההיא דפרק ד' אחין דקאמר ואלו ספק קרוב לו ספק קרוב לה לא קתני. ומסקנ' התוס' הוא דאפי' היכי דנעשה הריעותא מחיים אפ"ה יש להעמיד בחזקת היתר וטעמא דספק דרוסה הוא משום דדרוסה שכיחא. ואחר שכתבתי זה מצאתי בספר התרומה סוף הלכות טריפות וז"ל וכל ספיקות שיבואו לחכם או יש ריעותא בצומת הגידין ולא ידע אם נפסק אחד מן החוטין. או אם נשמט הירך מן חבורו בוקא דאטמא ולא ידע אי איעכל ניבי אי לא וכן אם נשבר העצם ולא ידע אם מחיים יצא לחוץ דנראה לו ספק טרפה בא לפניו על כל כיוצא בזה כתב בה"ג רבי יהודה גאון דאנן לא בקיאין בבדיקות יש לנו לאסור הכל ואין להתיר מטעם דאמר רב הונא נשחטה הותרה עד שיודע לך במה נטרפה דהני מילי כשיש לתלות בהיתר כגון שנטל זאב בני מעיים והחזירן כשהן נקובים דיש לתלות הנקב בזאב אבל במקום שתלוי בחסרון הלב וחסרון החכמה שאין בקי להבחין אם קרוי זה סרכא או נפסק אחד מחוטי צומת הגידין ויש ריעותא בדבר שתלוי הטריפות יש לאסור הכל כדברי הגאון עכ"ל. וכן הביא דבריו הסמ"ג עשין ס"ג והסמ"ק ביאור דבריו יותר ופירש דהתם גבי דאתי זאב יש קצת רגלים לדבר שנעשה לאחר שחיטה אבל היכי דאין רגלים לדבר כלל לא תלינן. וכן הביא דבריו בעל הג' של איסור והיתר הארוך סי' נ' וכל דבריהם הללו נוטים לסברתינו שכתבנו למעלה. וצריך לומר לדבריהם שאין חזקה מועלת אלא במקום שאין אנו רואין ריעותא בגוף הדבר במקום שתלוי בו הטריפות אז סמכינן אחזקה. ולכך אין אנו בודקין אחר כל ח"י טריפות דסמכינן ארוב בהמות ואחזקת כשרות אבל לא בענין אחר. אלא שעדיין צריכין אנו לחלק ולתרץ הא דפסקו הפוסקים בשוחט בהמה ונמצאת טריפה ועשו גבינות מהחלב שנחלב קודם שחיטה דאם הוא טריפות שנוכל לומר דהשתא איטרפה כגון ניקב קרום של מוח וכיוצא מותרין הגבינות משום דאמרינן השתא הוא דנטרפה והיינו מטעם דמוקמינן לה אחזקת כשרות כמבואר בדברי הפוסקים צריך לומר דשאני התם דלא אמרינן שניקב לאחר שחיטה אלא קודם שחיטה והואיל ונוכל לומר דשעה מועטת קודם שחיטה או בשעת השחיטה נטרפה. ואסרינן על כל פנים הבהמה באכילה הוא די ואין אנו מוכרחין לומר שנטרפה זמן רב קודם שחיטה וק"ל. נחזור לנ"ד דהואיל דאם בא ישראל קודם שהוציא העכו"ם המחט היה צריך לבדוק אם ניקבה משני צדדין. ועתה א"א לבודקה יש לאסור הבהמה ואין לסמוך אדברי הנכרי שאומר שהיתה תחובה באופן שלא היתה נקובה לחוץ כי אין סומכין אדברי העכו"ם לא לאיסור ולא להיתר. וכי תימא א"כ אין אנו צריכין להאמין לעכו"ם שמצא המחט תחובה זה אינו דלא גרע מקטן שאמר שמצא מחט ונטלו משם עד שלא הספי' לבדוק אם היה נקוב משני צדדים דפסק הרשב"א שם לאסור ע"פ הקטן אם קטן בקי וחריף לידע דברים אלו כהם ומשום דכל שנמצא המחט רגלים יש לדבר וכעין גילוי מילתא בעלמא הוא והביא קצת ראיה לזה ע"ש. וא"כ בנ"ד נמי הואיל ובא הישראל בעוד שהיה העכו"ם עדיין מתעסק בהוצאת הפרש מן הכרס ומצא ביד הנכרי המסמר כעין רגלים לדבר הוא ודברי העכו"ם אינם אלא כגילוי מילת' בעלמ' הוא אבל אם לאחר שכבר פסק הנכרי מלהתעסק בהוצאת הפרש וכבר הוציא מתחת ידו הכרס ובא אצל היהודי והביא מסמר של ברזל בידו ואומר שמצאו תחוב בכרס אין אנו צריכין להאמינו ואין בידו לאסור אלא אם שתק היהודי וזה תלוי בחילוקי דינים דעד אחד אם נאמן באיסורים אשר אין עתה להאריך בזה. הנלע"ד כתבתי נאם הטרוד מאיר בן מהר"ר גדליה זלה"ה חתן המלך הגאון מהרי"ץ כ"צ זלה"ה: 

שו"ת מהר"ם מלובלין סימן סז 
========================== 
על אשה שהולידה תאומים ולא כלו להם חדשם ואחד מהן מת מיד והאחד המתינו למולו עד שיכלו חדשיו והיה מתנונה והולך והיה תמיד חולה ומת לאחר שלשים ללידתו ולא מלו אותו חייב אביו להתאבל עליו או לא: 

תשובה נראה דאין חייב להתאבל עליו דהא כתב הרמב"ם פ"א מה' אבלות דבן ח' שמת אפי' לאחר ל' יום אין מתאבלין עליו. ואף על גב דהטור י"ד לא כתב כן סוף סי' שע"ד וכ"כ הרמב"ן דמתאבלין עליו משום דאמרינן האי בר שבעה הוא ואשהויי אשתהי והביא ראיה לדבריו שם בת"ה. מ"מ בנ"ד דהואיל והיה מתנונה והולך והיה תמיד חולה הדברים מוכיחין שלא היה בר קיימא. ואת"ל דאין לסמוך על זה דלא אשכחן סברא זו בפוסקים ולא חלקו בדבר. מ"מ בנ"ד שהיה תאומים ואחד מהן מת מיד א"כ יש לסמוך אהא דכתבו הגהות אשר"י בשם אור זרוע סוף מועד קטן והביאו הב"י בטור י"ד סוף סימן שע"ד וז"ל תאומים שמת אחד מהן תוך שלשים והשני עדיין חי אחר שלשים אין מתאבלין עליו כלל אפילו מת אחר שלשים וטעמו ודאי משום דשניהם חשובים ולד אחד והואיל והאחד נפל הוא דהרי מת תוך שלשים יום גם השני הוי נפל אף על גב דחי עד אחר שלשים ולא מצינו  שום חולק על הא"ז בזה וכבר אמרו דהלכה כדברי המיקל באבל מכל הלין טעמין נראה דאין אביו חייב להתאבל עליו כלל. נאם הטרוד מאיר וכו': 

שו"ת מהר"ם מלובלין סימן סח 
========================== 
ילמדנו רבינו על הסופר שנתנו לו ס"ת לכתוב ולא הספיק לו הזמן להשלים מלאכתו מלאכת הקודש לגמור אותה לזמן שהגבילו ביניהם דהיינו לחג השבועות זמן מתן תורתינו ולקח את אשתו שתסייע לו במלאכת הקודש ונתן לה לתפור ולחבר היריעות בגידין. גם לגרור הדבקות והנגיעות באותיות. ועתה יורינו רבינו אם הס"ת זו כשרה או פסולה כי נפלה מחלוקת בין חכמי עירינו הללו פוסלין והללו מכשירין: 

תשובה הנה הגם שאני כעת טרוד בסבת השריפה שנגעה בנו יד ה' והנה אני נדוד ומטולטל כצפור נודד מקנו ואין לי מקום להתבודד לעיין ולירד לעומקא דדינא. והטרדה תעצים עיני הבשר מלראות בנגלות אף כי במושכלות גם כלי תשמישי וספרי הקודש אינן כעת בידי ואין אומן בלא כלים. מ"מ לרוב הפצרתכם אשיב בקיצור מופלג ולא אאריך בראיות והוכחות כראוי וכנהוג. ואשוב ואומר הגם שלפום ריהטא נראה דעת הפוסלים דהא איתא בפ' השולח ובפרק התכלת תני רב המנונא בריה דרבא מפשרונ' ספר תורה ותפילין ומזוזות שכתבן מין ומסור עכו"ם ואשה וקטן וכו' פסולים דכתיב וקשרתם וכתבתם כל שישנו בקשירה ישנו בכתיבה וכו' וכתבוה כל הפוסקים ואיתא נמי בפ' הקומץ אמתניתין דקתני גבי תפילין ואפי' כתב אחד מעכבן פשיטא וכו' לא נצרכה אלא לאידך דרב יהודה דאמר רב יהודה אמר רב כל אות שאין גויל מוקף לה מארבע רוחותיה פסולה וטעם הפסול כתבו התוס' בפ' ב' דגיטין אהא דקאמר התם לא צריכא דמעורה דהוי מטעם דכתיב וכתבתם דדרשינן מיניה כתיבה תמה דכתבו שם בשם ר"י דבגיטין לא צריך היקף גויל דדוקא בס"ת ותפילין צריך משום דכתיב וכתבתם כתיבה תמה. ובעל התרומה כתב דהטעם הוי משום דלא נקרא יפה כשאות נוגעת בחבירתה ומטעם זה מצריך גם בגיטין היקף גויל וכן בתשובת הרשב"א סי' תרי"א כתב דלא מקרי אות כשאינו מוקף גויל. וכיון דבכל דיני הכתיבה משוינן ס"ת ותפילין כמבואר בכל הפוסקים וא"כ בין לטעם התוספות בשם ר"י דפסול דהיקף גויל מטעם וכתבתם כתיבה תמה הואיל וכשהאותיות דבקות לא מקרי כתיבה תמה וע"י גרירת הדביקות נעשה תמה א"כ היה נראה כשהאשה גוררת הדביקות והנגיעות הס"ת פסולה הואיל ועל ידה נעשה כתיבה תמה הוי בכלל מה שאמרו וקשרתם וכתבתם כל שישנו בקשירה ישנו בכתיבה וכל שאינו בקשירה אינו בכתיבה. וכן לטעם דספר התרומה דלא נקרא יפה כשהאות נוגעת בחברתה א"כ ע"י הגרירה נעשה כתיבה גמורה והיה נראה דפסול כשנעשה ע"י אשה כמו עיקר הכתיבה: 

אמנם נראה בעיני שיש חילוק בין נגיעה לנגיעה שהרי הסופרים בגרירה דביקות אות לאות לא נהיגי כדברי הסמ"ק דס"ל דהוי כחק תוכות. אלא נהיגי כדברי הרא"ש דס"ל דגרירה בין אות לאות לא מקרי חק תוכות מאחר שהאות עצמה היתה כתובה כתקנה ומתיר לתקן ולהפריד הדבקות בין אות לאות ומשמע מדברי הרא"ש בסדר תיקון תפילין דאפי' אחר שנכתבו כל הפרשיות יכול להפריד אותיות הדבוקות ולא הוי שלא כסדרן כמו שהוכיח הב"י מדבריו סי' ל' ומסיים הב"י אלמא כל שאינו כותב בידים אלא נתקן ע"י גרירה לא הוי כותב שלא כסדרן והכי דייקא לישנא דקתני כתבן שלא כסדרן דמשמע בכותב שלא כסדרן הוא דיגנזו אבל גורר שלא כסדרן לא ואלו בנגיעות ה"א וקו"ף שנוגעים מלמעלה כתב הרא"ש בהלכות ס"ת דתפילין אין להם תקנה לפי שצריך לכותבן על הסדר וכתב בת"ה סי' מ"ח דהטעם הוא דשאני הני דאין להם תקנה במחיקה לחודה שיפרדנה מגגה משום דהוי חק תוכות ואפי' בס"ת דלא קפדינן אכסדרן פסולה אלא אם בא לתקן צריך לכל הפחות למחוק כל הרגל ולחזור ולכתוב וכה"ג ודאי הוי כתיבה שלא כסדרן. וכה"ג כ' הב"י אדברי האגור שכתב אם נגע רגל האל"ף או פני האל"ף בפנים בגג שתחתיה וכדומה לזה כולן פסולין ואין תקנה במחיקה וכתב הב"י על דבריו ומיהו בגרירה מה שנעשה בפיסול סגי וכו' מיהו אם כתב כבר לפניו אין תקנה לחזור ולתקנם משום דהוי ליה כתובין שלא כסדרן. כלל הדבר דבנגיעת אות לאות דהאות היה כבר נכתב כתיקונו דלא צריך לגרור כי אם הדביקות אותה גרירה לא מקרי כתיבה דהא אינו עושה מעשה בגוף האות כלל. אבל בנגיעות ה"א וקו"ף או רגל האל"ף או פני האל"ף וכדומה לזה דלא היה האות כתוב כהלכתו דע"י הדבקות נשתנה צורתו ולא זהו צורת האות דכתב שבלוחות וא"כ נכתב האות בפיסול ולכך כשבא לתקן לא סגי בגרירת הדבקות לחוד אלא צריך לגרור כל אותו הרגל הנעשה בפסול ולכותבו מחדש וזה הוי כתיבה גמורה ומעשה בגוף האות ולכך אם כבר כתב לפניו אין תקנה לתקנה דה"ל כתובים שלא כסדרן. וכיוצא בזה כתב הב"י בטור א"ה סי' קכ"ה אהא שכתב הטור דבגט אין צריך שיהיו האותיות מוקפים גויל ומ"מ נהגו להחמיר וכתב הב"י כן כתב הרא"ש בפ"ב דגיטין וכו' ואפי' בתפילין ומזוזות כתב בס' התרומה דמועיל תיקון בחיבור ולא דמי לחק תוכות. ותמיהא לי על תשובת הרא"ש שכתב דבקות האותיות פוסלים בארצנו וכו' ולא אשכח לה שריותא אלא היכא דא"א להביא אחר. ואפי' היכא דאפשר להביא אחר יגרור הדבקות. ושמא סובר הרא"ש דנהי דבגרירת הדבקות לא אפסל משום חק תוכות מ"מ צריך שיגררם הסופר שכתב הגט במצות הבעל אבל אחר לכתחלה לא אלא היכי דלא אפשר ואף ע"ג דגבי תפילין שרי לגרור הדבקות אלמא לא חשיב כתב דא"כ הוי ליה כתבם למפרע ופסולים. האי טעמא סגי לאכשורי בדיעבד או היכי דלא אפשר אבל היכי דאפשר לכתחלה צריך שלא יגררם אלא מי שצוה הבעל לכותבו כיון שע"י גרירה זו חשוב גט כשר לינתן לכתחלה כנ"ל עכ"ל: 

מכל אלה יש ללמוד ג"כ לענין נדון דידן לחלק וגו' דאם היתה הגרירה שנעשה ע"י אשה בנגיעות שבין אות לאות יש להכשיר בדיעבד כיון דהוכחנו שהגרירה לא מקרי כתיבה ודוקא קאמר כל שיש בקשירה ישנו בכתיבה וכל שאינו בקשירה אינו בכתיבה. אבל לא נאסר בגרירה כדאמרינן לענין כתיבה כסדרן בתפילין דבתקון גרירה לא מקרי כתבן שלא כסדרן כדלעיל דכותבן שלא כסדרן יגנזו קתני אבל גוררן שלא כסדרן לא וכדאשכחן גבי גט דמכשרינן בדיעבד כשגררם אחר מי שלא צוה לו הבעל לכותבו אף על גב  דאם נכתב גוף הגט ע"י מי שלא צוה לו הבעל לכותבו היה פסול אפי' בדיעבד אפי' הכי בגרירה לא אפסל בדיעבד. הכי נמי לענין ס"ת אף על גב דבכתיבת גוף האותיות ע"י אשה פסולה מ"מ על ידי גרירת הדבקות בין אות לאות ע"י אשה לא מפסלת בדיעבד כיון דגרירה לא אקרי כתיבה. אף על גב דלכאורה נראה דלא דמי האי דיעבד להאי דיעבד דשמא האי  דיעבד דגבי גט היינו שכבר ניתן הגט אבל היכי דלא ניתן ואפשר להביא אחר לא מכשרינן ליתנו לכתחלה. ה"נ גבי ס"ת לא נכשיר אותה כיון דאיכא ס"ת אחרת. מ"מ לא נראה להחמיר כולי האי בס"ת אפי' בדיעבד כיון דכבר הוכחנו דלא מקרי גרירה כתיבה כלל ובגט הוא דמחמרינן משום דמחמרינן בה כמה חומרות משום דאית ביה חשש ממזרות ח"ו. ותדע דהא גבי תפילין וס"ת מותר לגרור הדבקות שבין אות לאות אפי' לכתחלה דלא מקרי כתבה שלא כסדרן דגרירה לא מקרי כתיבה כנזכר למעלה. ובגט אנו נוהגין להחמיר שלא לגרור ולהפריד האותיות אפי' כשהבעל מצוה לתקן אם לא בשעת הדחק. אלא ע"כ צ"ל דבגיטין החמירו יותר ואף על גב דלפום ריהטא משמע בתשובת מהרר"י מי"נץ דכל מקום שיש כאן ס"ת אחרת הכשרה לא מקרי דיעבד אלא לכתחלה וז"ל התשובה בסימן ט"ו ומ"ש על ס"ת ספרדיים שאין כתובין בהם האותיות הגדולות והקטנות כמו בספר תורה שלנו. הרמב"ם בהלכות תפילין ומזוזות וס"ת בפ"ז כתב דצריך ליזהר בהם כי הם למצוה אבל לא לעכב בדיעבד וכן כתב על התגין וכו'. וכתב עוד דלטור י"ד נראה שפסול באותיות שעטנ"ז ג"ץ וכתב שכן משמע ג"כ מדברי אביו הרא"ש ז"ל. והסא"ז פוסל אפי' בחסרון תג אחד אפי' באות שאינו משעטנ"ז ג"ץ. ושמא במקום שיש ספרי תורה עשויין וכתובין כתיקונן בתגין ובאותיות גדולות וקטנות אפי' לדעת הרמב"ם פסולים האחרים דחשיב כלכתחלה ואינו מכשיר אלא במקום שאין ס"ת עשויה כהלכתה דאז חשיב דיעבד וכשרה אבל במקום שיש תקנה לא וכו' עכ"ל. אין הוכחה משם דלאו לכל מילי קאמר אם כן נוכל לומר דדוקא לענין ההוא דינא קאמר דהואיל ואשכחן דהטור י"ד ואביו הרא"ש והא"ז כולהו ס"ל דפסו' אמרינן נמי דשמא להרמב"ם נמי לא הכשיר בדיעבד אלא במקום שאין כאן ס"ת אחרת העשויה כהלכתה אבל במקום שיש כאן ס"ת כשרה חשיב כלכתחלה. אבל בנדון דידן דליכא למ"ד דס"ל דגרירה מקרי כתיבה כדאשכחן דמכשרינן גרירה בתפילין ולא חשיב כתבן שלא כסדרן ואף הסמ"ק דפוסל אם לא היתה מוקפת גויל מתחלתה ואינו מתיר בגרירה לא מטעם דחשיב לה גרירה כתב קא פסיל לה אלא אפי' אם עדין לא כתב לפניו קא אסר לגרור מטעם דס"ל דהוי כחק תוכות ולעולם אליבא דכ"ע לא חשיב גרירה כתב הלכך לדידן דנהיגין בגרירה אם נעשה הגרירה ע"י אשה יש להכשיר בדיעבד אף על גב דאיכא ס"ת אחרת. דאין לומר דמהר"י מינץ ר"ל דבשום דבר אין לחלק בס"ת בין לכתחלה לדיעבד דלא מיקרי דיעבד אלא במקום שאין כאן ס"ת אחרת. שהרי מצינו כמה דברים בס"ת שצריכין לכתחלה משום מצוה מן המובחר וכשרים בדיעבד כמו שמצינו דבקלף צריך לכתוב לכתחלה לצד הבשר ובדוכסוטוס בצד החיצון ואם שינה וכתב בקלף בצד החיצון ובדוכסוטוס לצד הפנים בדיעבד כשר בס"ת כמו שכתב בטור י"ד סי' רע"א ופשוט הוא דר"ל אפי' יש כאן ס"ת אחרת וכן שם בסי' רע"ג לענין שיעור קירוב השיטין וריחוקן וארכן מסיים בסוף הסימן וכל אילו הדברים למצוה מן המובחר אבל אם שינה בהן וכו' כשר. וכתב הב"י על זה כן כתב הרמב"ם בפ"ז מהל' ס"ת הרי שהרמב"ם גופיה מחלק בין לכתחלה לדיעבד. מכל זה מוכרח דאין לפרש דברי מהרר"י מינץ דלכל מילי קאמר אלא כמו שכתבנו. וגדולה מזו דאפילו בדין היקף גויל אמימרא דהקומץ דאמר רב יהודה אמר רב כל אות שאינו מוקפת גויל מד' רוחותיה פסולה כתב המרדכי וכתב רבינו שמשון לדידי מספקא לי דאמר דוקא בתפילין. אבל בס"ת ודאי לכתחלה בעינן כדאמרינן לקמן דבעינן בין אות לאות כמלא חוט השערה ומיהו פסול לא אשכחן. ובהרבה דברים חלוקים תפילין ומזוזה מס"ת. ושוב חזרני דודאי רב יהודה בס"ת איירי מדנקיט גויל דפסול לתפילין ומזוזות כדאמר בהמוצא וכו' עכ"ל. הרי לך דאפילו בגוף הדין דהיקף גויל הוה סלקא אדעת רבינו שמשון דלכתחלה בעינן הפרש כחוט השערה אבל לא לפסול בדיעבד ומסתמא סתם דיעבד קאמר וכ"ש לענין הגרירה הנעשה ע"י אשה: 

ואם יטעון הטוען ויאמר דנהי דגרירה לא מקרי כתיבה מכל מקום מקרי תיקון וגבי תפילין כתב הטור סי' ל"ט וכל הפסול לכותבן פסול בכל תיקון עשייתן ואם כן הואיל ואשה פסולה בכל תיקון עשיית תפילין ה"נ פסולה בכל תיקון עשיית ס"ת דהא ילפינן ס"ת בדין זה מתפילין כדלעיל ואם כן הס"ת הנ"ל פסולה מחמת גרירת האשה גם מחמת התפירה. אף אתה אמור לו הלא דין זה העתיקו הטור מדברי הרמב"ם בפ"ג וז"ל הרמב"ם אין עושין תפילין אלא ישראל שעשייתן ככתיבתן מפני השי"ן שעושין בעורה וכו' וה"ה כל הפסול לכתבן עכ"ל. והנה טעם זה לא שייך בתיקוני ס"ת ואפי' בגרירה וכל שכן בתפירה משום דשאני התם דעשיית השי"ן בעורה הוי כאלו כתב הפסול השי"ן בידו ממש אבל גרירה לא מקרי כתיבה כלל ולא שייך לומר דנגזור גרירה אטו כתיבה כמו שאנו פוסלין גם שאר תיקוני תפילין בשביל תיקון השי"ן וכמו שכתב הב"י על דבריו וז"ל ואיכא למידק מאחר שכתב דטעמא דפסולא הוא מפני השי"ן לא יפסל ע"י עכו"ם אלא עשיית השי"ן לבד וצריך לומר דכיון דיש בעשייתן דבר שהוא ראוי ליפסל אם נעשה ע"י הפסול אין לחלק בין קצת עשייה לקצת עשייה עכ"ל. אם כן נפסול נמי גרירה אטו כתיבה. זה אינו חדא דבעיני קושיית הב"י אינה קושיא כלל דכד מעיינת שפיר לא פסיל הרמב"ם תיקון תפילין אלא החיפוי והתפירה דהכי כתב הרמב"ם בהדיא אין עושין תפילין אלא ישראל וכו' מפני השי"ן שעושין בעורה לפיכך אם חפן כותי או תפרן פסולות עכ"ל. ושאר תיקונים כגון תיקון העור וכיוצא בזה נ"ל דאין ה"נ דכשר אפי' ע"י עכו"ם אלא דצריך עיבוד לשמן וכן השחרת הרצועות שכתב הטור סימן ל"ד בשם ספר התרומה שצריך שישחירם ישראל לשם תפילין ואין להשחירם עכו"ם לא מטעם שאינו בקשירה פוסל עכו"ם אלא מטעם דבעינן שישחירם לשם תפילין והכי מפורש בדברי ספר התרומה וב"י מביאו וז"ל יש להסתפק אם כותי יכול להשחירו לבדו כמו שאר תיקוני עור או שמא כיון דרצועות שחורות הלכה למשה מסיני צריך השחרה לשמה ואסור בכותי כו' עכ"ל ושאר כל המלאכות חוץ מתיקון העור הן בכלל חיפוי ותפירה וחיפוי ותפירה אתי שפיר דפוסל הרמב"ם כמו בעשיית השי"ן דהא השי"ן נעשית על ידי החיפוי ועל ידי התפירה והחיפוי והתפירה הכל מעיקר עשיית השי"ן הן וכן הטור אף על גב שכתב סתמא וכל הפסול לכתבן פסול בכל תיקון עשייתן ר"ל החיפוי והתפירה ובכלל זה הוא כל תיקון עשייתן כמו שאמרנו. וא"כ לא פסל הרמב"ם כל תיקוני תפילין אלא דוקא אותן שע"י נעשית השי"ן שהוא כמו כתיבה וא"כ אין מזה ראייה כלל ואף לתירוצו של הב"י אין נראה לי דר"ל דפוסל שאר תיקונים משום דגזרינן שאר תיקוני תפילין אטו עשיית השי"ן אלא ר"ל כיון דשאר תיקונים ועשיית השי"ן כולן נקראים עשיית תפילין והכל עשייה אחת אין לחלק בין קצתן לקצתן כיון שיש בעשייתן דבר שהוא ראוי ליפסל על ידי עכו"ם כל העשייה פסולה ע"י. כן נראה לי פירוש דבריו. ואין ללמוד מזה תיקוני ס"ת דבתיקונים ועשיית ס"ת אין בעשייתן דבר שהוא ראוי ליפסל ע"י הפסול כי אם בכתיבה ולא בעשייה. דאין לפרש דר"ל משום גזירה דאין להרמב"ם כח לחדש גזירה מה שאין מבואר בגמרא ואפי' את"ל דר"ל משום גזירה שגזר הרמב"ם כל התיקונים בתפילין ובס"ת שלא לעשותן ע"י פסול. מכל מקום אין סברא לומר לפסול ספר תורה בדיעבד בשביל גזירתו של הרמב"ם. אלא שלכתחלה יש ליזהר בדבר גזירה אטו כתיבה: 

גם מה שהפוסלים מביאים ראיה לדבריהם דלאו דוקא כתיבה פוסלת ע"י הפסול אלא כל מיני תיקון מהא דר"ת היה רוצה לפסול עשיית ציצית ואגודת לולב משום דכל מצוה שאין האשה חייבת בה אינה יכולה לעשות כדאמרינן כל שישנו בקשירה ישנו בכתיבה אלא שהתו' דחו סברת ר"ת במה שאמרו דדוקא בתפילין אמרי' הכי מדכתיב וקשרתם וכתבתם אבל בציצית לא והביאו ראייה מדמעטינן עכו"ם בציצית מדכתיב דבר אל בני ישראל ועשו להם ציצית ולא עכו"ם כמבואר בתו' בפ' השולח מכלל שתיקן כיוצא בזה פסול בתפילין וה"ה בס"ת ע"י פסול או ע"י אשה וקטן ולאו דוקא כתיבה הוא דפסלינן. אין זה ראיה כלל לפסול ס"ת כשנעשה איזה תיקון ע"י אשה דאין זה טעמו של ר"ת אלא טעמו הוא דכמו דהכתיבה שהיא עיקר העשייה של תפילין וס"ת פסלה התורה ע"י אשה כיון שאשה אין חייבת בהן ה"ה בשאר מצות אין לעשות עיקר המצוה ע"י אשה כגון הטלת הציצית בבגד שהוא עיקר המצוה במצות ציצית ואגודת הלולב במצות לולב למאן דסבירא ליה דמצוה לאגדו דהוי כמו הכתיבה בתפילין וס"ת אבל שאר מיני תיקונים לא פסלי בין בתפילין וס"ת ובין בציצית ולולב אפי' לר"ת והיינו טעמו של ר"ת דמשמע מדבריו דלא אסר ע"י נשים אלא הטלת ציצית אבל תיקוני טלית וטוויית הציצית לא אסר לעשות ע"י נשים וכן מפורש בדברי מהר"ם כמבו' בהגהות מיימוני וב"י מביאו בטור י"ד. ומה שמשמע מדברי הרא"ש והמרדכי דלר"ת גם טוויית הציצית אסור לעשות ע"י אשה מדהביאו ראייה לסתור סברת ר"ת מפרק הספינה דאמרינן התם דנפקא בת קלא ואמרה מאי עבידתייהו בהדי קרטילתא דביתהו דרבי חנינא בן דוסא היא דעתידא למשדי תכלתא לצדיקי לעלמא דאתי משמע דס"ל דלר"ת דטוויית ציצית אסור ע"י אשה צריך לומר דאינהו ס"ל דטוויית ציצית מיקרי ג"כ עיקר עשיית המצוה ובהגהות מיימוני ס"ל דדוקא הטלת ציצית מקרי תיקון עיקר המצוה אבל שאר תיקוני טלית וטוויית ציצית לא מקרי עשיית עיקר המצוה: 

אלא עדיין יש לבעל דין לחלוק ולהקשות על דברינו דאם איתא דלכ"ע אין אסור בתפילין ובס"ת ע"י אשה כ"א עיקר עשיית המצוה דהיינו הכתיבה א"כ מאי פריך בהגהות מיימוני על דברי ר"ת והא אמרינן בפ' אין מעמידין מעשה באשה אחת שנשאת לחבר והיתה קושרת לו תפילין על ידו וכו' ומאי פריך הא גם לר"ת אינו אסור כ"א עיקר עשיית המצוה וגבי תפילין עיקר עשיית המצוה היא הכתיבה לפי סברתינו. אף אנו נאמר לו אלא מאי הלא גם לפי סברתו דרצונו לומר דכל תיקונים אסורים בתפילין לכ"ע א"כ תקשה לך מאי פריך ממעשה זה אדברי ר"ת תקשה ליה לצמו ר"ל לסברת התוס' דהרי בתפילין גם התו' מודים דאסורים כל מיני תיקון א"כ קשה להו מהאי מעשה שהאשה היתה קושרת תפילין על ידו. אלא ע"כ צריך לפרש הכי דהוה ס"ד להגהות מיימוני דר"ת ס"ל דבכל מצות עיקר עשיית המצוה שכיוצא בו גבי תפילין היא הכתיבה אסורה ע"י נשים וכן בקיום המצוה דהיינו הנחת תפילין שהקשירה על היד היא עיקר המצוה היה ראוי להיות אסור ע"י אשה ולכך פריך מהאי מעשה אר"ת דבשלמא לסברת התוספות דס"ל דלא אסרינן אלא כתיבת תפילין ע"י נשים מגזירת הכתוב דכתיב וקשרתם וכתבתם ולא ילפינן מיניה שאר דברים ומצוה אחרת אתי שפיר ולא קשה מידי מהאי מעשה דהנחת תפילין. וקשירת' על היד מצוה אחרת היא ולא ממצות כתיבת תפילין היא. אבל אדברי ר"ת קשה ולכך איצטריך לשינוייא בחד שינויא דלא היתה קושרת אלא מסייעה לקושרן. ובשינוי בתרא תירץ דגם לר"ת לא אסר ע"י נשים אלא תיקון הדבר ועשיית עיקר המצוה דוגמת כתיבה כגון עשיית ציצית וכיוצא בזה אבל קשירה לאו תיקון המצוה היא אלא קיום המצוה שהוא הנחתן על היד ומילתא אחריתי היא ולכך מותרת ע"י נשים אפי' לר"ת וק"ל. ובפירוש זה נדחו כל הדקדוקים שדקדקו דעת הפוסלים מתוך דברי ההגהות מיימוני הללו כאשר הוא מובן מעצמו ואין צריך להאריך בהן הלכך אין ראייה מכאן לפסול הס"ת שנתפרו ונתחברו היריעות בגידין על ידי אשה. וכן במה שהפרידה האשה הנגיעות שבין האותיות ע"י גרירה לא נפסלת הס"ת בזה בדיעבד אף על גב דהגרירה כדי שהיו האותיות מוקפות גויל היא תיקון כתיבת האותיות  שהיא עיקר התיקון והעשי' במצוה של הס"ת אפ"ה כיון דכבר נכתבו האותיות כתיקונן ונעשית כבר עיקר עשיית גוף המצוה והגרירה לא מקרי כתיבה ולא חשובה מעיקר עשיית המצוה ולכך לא נפסלת הס"ת כשנעשית הגרירה ע"י אשה. אבל מ"מ לכתחלה ראוי להחמיר שלא לעשות שום תיקון ע"י אשה ויש להזהיר הסופר שלא יוסיף לעשות עוד כזאת: 

אכן אם היו הנגיעות בגוף האותיות עצמן כגון ברגלי הה"א והקו"ף או רגלי האל"ף בגגות או פני האל"ף היו נוגעים בגג שתחתיה והאשה הפרידה אותן ע"י גרירה פשיטא דהס"ת פסולה דהא אפי' כשנעשית הגרירה ע"י איש פסולה דמקרי חק תוכות וא"א לתקנם כ"א בגרירת כל מה שנכתב בפסול ולחזור ולכותבו כמבואר בפוסקים וזה מקרי כתיבה גמורה כדלעיל: 

כלל העולה מדברינו בעובדא דידן אם היו הנגיעות בגוף האותיות עצמן כגון בה"א וקו"ף ואלף כדלעיל פשיטא דהס"ת פסולה אם לא שיודע כל המקומות שהיו נוגעים ויחזור ויגרר כל מה שנעשה בפסול ויחזור ויכתוב האות כתיקונו כמבואר בפוסקים ואם היו הנגיעות והדבקות בין אות לאות והאשה הפרידה אותן ע"י גרירה כשרה בדיעבד וכן התפירות. ולרווחא דמילתא אם אפשר בקלות להתיר התפירות שתפרה האשה ולחזור ולתופרן בכשרות וכן כל המקומות שיודע הסופר שהיו נגיעות אפי' בין האותיות והפרידה אותן האשה יגדור הסופר צדדי האותיות במקום שהיו נוגעים ויחזור ויתקנם בהכשר דכיון דיודע המקומות ואפשר לו לתקנם הוי כלכתחלה גמור וראוי להחמיר לכתחלה לתקנן בהכשר כיון דאפשר לתקן על צד היותר טוב דמהיות טוב אל תקרי רע. ומה שאינו יודע וא"א לתקן כשר בדיעבד כנזכר בדברינו. ולא נוכל להאריך בראיות והוכחות יותר מזה כי אין כלי תשמישי בידי ומה שהיה נראה לע"ד כתבתי מתוך הטרדות והבהלות המתרגשות כעת ושלום על חכמי ישראל. נאם הטרוד מאיר בן מהר"ר גדליה זלה"ה וכו': 

שו"ת מהר"ם מלובלין סימן סט 
========================== 
ראובן ושמעון היה להם שותפות בהלואה חובות והיה להם גליון שרשומים בו החובות. וחוב אחד היה להם אצל יהודי פלוני שזמן הפרעון היה ביריד פוזנ"א. ויהי היום והשותף תבע את חבירו שיתן לו חלקו מאותו החוב. והשיב הלא כבר נתתי לך חלקך מיד בבואך מיריד פוזנ"א והביא עד אחד שראה שכשבא מיריד פוזנ"א נתן לשותפו מעות סך מה. יורינו רבינו ותאיר עינינו בדין זה כי דייני קהלתינו יצ"ו נחלקים לכתות כתות וקצתם אומרים שהתובע ישבע ויטול כדין שט"ח שאין בו נאמנות: 

ועוד הביננו רבינו בדין ראובן שתבע את שמעון איך שטעה נגדו בחמשים זהו' דהיינו שנתן לו מאה זהו' וע"פ חשבונם לא היה חייב לו כ"א חמשים זהו'. ושמעון השיב שהחשבון הוא אמת אבל המאה זהו' שקבל ממנו לא קבל אותן על החוב שנתחייב לו ע"פ החשבון אך בעד חוב אחר מאה זהו' שהיה לו אצלו הלואה במזומנים והחמשים זהו' שע"פ החשבון עדיין נשאר חייב לו. יורינו רבינו הדין עם מי: 

תשובה בדין השאלה הראשונה לא נתפרש בדבריך אותו הגליון שרשומים בו החובות וחתומים בחתימת ידי השותפים. ביד מי היה אותו הגליון מונח אם היה מונח ביד השותף התובע או הנתבע. ואם היה ביד הנתבע פשיטא דאין עליו כ"א שבועת היסת שנתן לחבירו חלקו מהחוב שקבל. אלא אפי' אם היה אותו גליון ביד התובע אפ"ה דבר פשוט הוא דלא עדיף מכל שטר חוב בחתימת ידו דנאמן הלוה לטעון פרעתי בשבועת היסת כשאין בו נאמנות שכן הוא הסכמת רוב הפוסקים זולת הרמ"ה. וכן אנו נוהגין להורות. אלא שהריב"ש סי' תנ"ב כתב בדין זה דחתימת ידו שאין לדיין בזה אלא מה שעיניו רואות וא"כ בנדון דידן נמי אין על השותף כ"א שבועת היסת שנתן לחבירו חלקו. אפי' היה חתימת ידם ביד התובע ואפי' לא היה כאן שום עד שראה שנתן לחבירו מעות בבאו מיריד פוזנ"א וכ"ש עתה שיש לו עד שראה שקבל התובע מעות מהנתבע אלא שהתובע טוען סיטראי שאין שום ספק בזה שהנתבע פטור בשבועת היסת. דדין סיטראי המוזכר בגמרא ובפוסקים שאם נתן לו מעות בפני עדים והוא טוען סיטראי נינהו דדינא דגמרא הוא דאינו נאמן ואתרע שטרא. וכתב על זה הרמב"ן דלא איתרע שטרא אלא כשנתנם לו בפני שני עדים אבל אם נתנם לו בפני עד אחד לא אתרע שטרא וכתב בעל התרומות שער י"ט דכשנותנו לו בפני עד א' משתבע בעל השטר ושקיל עכ"ל. לא אתמר כל זה אלא בשטר של עדים אבל בשטר של חתימת ידו דבר פשוט הוא ואין בו שום ספק שהנתבע נשבע שבועת היסת ונפטר. אלא שלזה מועיל חתימת ידי השותפים שאין יוכל לטעון להד"ם וכן דייק' לישנא דהטור שכתב וז"ל בסי' ס"ט לפיכך הפיתקאות שהשותפים מוציאים זה על זה הואיל והוא כתב ידם אפי' אין בו חתימות כלל אלא קבלתי ביום פלוני כך וכך גובין בו מבני חורי ואינו נאמן לומר לא היו דברים מעולם משמע בהדיא דכשאומר פרעתי או נתתי לך חלקך נאמן ומבואר שם באותו סי' דאין שום חילוק בין כתב ידם ובין חתימת ידם דשניהם דין אחד להם לכל הדברים: 

שו"ת מהר"ם מלובלין סימן ע 
========================= 
ועל דבר השאלה השנית שתבע ראובן את שמעון איך שטעה נגדו בחמשים זהו' דהיינו שנתן לו מאה זהו' וע"פ חשבונם לא היה חייב לו כ"א חמשים זהו' תובע ממנו חמשים זהו'. ושמעון השיב שהחשבון ההוא אמת אבל המאה זהו' שקבל לא קבל אותן על החוב שחייב לו ע"פ החשבון. רק שאותן מאה זהו' קבל ממנו מחמת הלואה שהלוה לו במזומנים. וחמשים זהו' שחייב לו ע"פ החשבון מעולם לא קבל ממנו עליהם דבר ותובע מראובן שישלם לו עוד החמשים זהו' שע"פ החשבון. נראה דדבר פשוט הוא שלפי הדין הוא מאחר שטענת שניהם הם טענות ע"פ זה ישבע שבועת היסת וזה ישבע שבועת היסת שמעון ישבע שעל כל פנים מה שקבל מראובן היה חייב לו ולא היה חובו פחות ממה שקבל. וראובן ישבע ג"כ היסת שכבר פרע לשמעון כל מה שהיה חייב לו ולא נשאר חייב לו כלום. אך ורק אם נראה בעיני הדיינים באמתלאות המונחות ואומדנות המבוארות שטענת שמעון היא שקר אין לדיין אלא מה שעיניו רואות. נאם הטרוד מאיר בן מהר"ר גדליה זלה"ה: 

שו"ת מהר"ם מלובלין סימן עא 
========================== 
ילמדינו רבינו באשה שטבלה ליל ו' והיה בעלה בעיר ושכחה מליטול אחת מצפרניה ואירע שלא נגע בה בעלה בלילה ההוא. למחרת ראתה שנשאר אחת מצפרניה על ידה ואנחנו נהיגינן כדעת הרא"ש ז"ל שכתב בסוף נדה נהגו הנשים ליטול צפרניהם שלא יהא דבר חוצץ תחתיהם. ושאר בתראי סמ"ג ורשב"א ז"ל כמו שמביא הב"י סי' קצ"ז וכתב מהרמא"י בטור ש"ע סי' קצ"ז מאחר שנהגו ליטול הצפרניים אפי' אם צפורן אחת נשאר בידה וטבלה צריכה טבילה אחרת וכן נוהגין עכ"ל וא"כ עכ"פ צריכה טבילה אחרת. ולמחרת הוא ליל שבת ובאתה אשה זו למטבל ליל שבת ואנן נהיגינן שלא לטבול ליל שבת אא"כ בזמנה. וא"כ ילמדינו רבינו אם לדמות זה למ"ש האגור ומביאו הב"י סימן קצ"ז נשאל למורי אבי מהר"י לנד"א אשה שאירע זמן טבילתה ליל ו' ונאנסה שלא טבלה אם יכולה לטבול ליל שבת והשיב דאינה יכולה לטבול הואיל ואדחי זמנה של טבילה וכן כתב ר"י הלוי כו' ואנן נהיגינן כוותייהו דלאחר לידה או כשאין בעלה בעיר ובא בערב שבת שאסור לה לטבול כיון דמדחי זמנה ממש. וא"כ ילמדינו רבינו אם בנדון דידן הוי נמי אדחי זמנה ואין יכולה לטבול עד אחר השבת. או נאמר דשני התם שנאנסה ולא טבלה כלל לכן אקרי אדחי זמנה. אבל בנדון דידן לא הוי אדחי זמנה הואיל ועשאה כל מה שבידה לעשות שטבלה עצמה לזמנה ועלתה לה טבילתה אפילו מדינ' דגמרא דהא מתניתין פ"ט דמסכתא מקואות דתנא גבי אלו חוצצין בצק שתחת הצפורן וגבי אלו שאין חוצצין צואה שתחת הצפורן לא מחייבה מליטול הצפרניים אך לחטט הצואה והבצק ואפי' הצואה שתחת הצפרניים מה שכנגד הבשר אינו חוצץ. ועוד כתב המרדכי פרק ב' דשבועות דוקא בצק שתחת הצפורן חוצץ אבל הצפורן עצמה אינו חוצץ ואפילו אם היתה גדולה ועומדת ליחתך ופורחת ועוברת מכנגד הבשר אינה חוצצת וטעמא משום דצפורן הוה מגוף האדם וא"כ אם לא נשאר צואה או בצק תחת הצפורן בשעת טבילה מדינא דגמרא לא הוי חציצה ועלתה לה טבילתה אף על פי שלא נטלה הצפרניים כלל. אך אנו נוהגין כהרא"ש ז"ל וכהני בתראי דמחייבי  ליטול הצפרניים לפי שאין יכולין לכוין מה נקרא כנגד הבשר או שלא כנגד הבשר כדעת הרשב"א בת"ה ומזה אנו נוהגין אפי' נשאר צפורן אחת צריכה טבילה אחרת. וא"כ מאחר שעלתה לה טבילה מדינא דגמרא לא הוי אדחי זמנה ועשאה כל מה שבידה לעשות דלא נודע לה איסורא עד למחר והוי כאלו נאסרה היום מצד דבר אחר שזמנה היום ולא אדחי זמנה כלל. או נאמר כל שכן דאסורה לטבול דאי נתיר לטבול הוי חומרא דאתי לידי קולא דהא ההיא אתתא עלתה לה טבילתה מדינא וא"כ קיימא באיסו' רחיצה בשבת כשאר כל אדם אך הבתראים החמירו עליה והצריכוה טבילה אחרת ואם נתיר לה טבילה בשבת הוי חומרא דאתי לידי קולא שנתיר איסור שבת ואדרב' גרוע זה מאדחי זמנה ולא טבלה כלל. ועוד דכאן נמי אדחי זמנה דהא תיכף כשעלתה מבית הטבילה ליל ו' ונשאר אחת מצפרני' בידה היתה צריכה טבילה אחרת וא"כ היתה זמנה אתמול ונדחה זמנה והוה דומיא למה שכתב באגור. או נאמר דשאני הכא דלא נודע לה איסורא עד למחר יום ו' וכיון שלא נודע איסורא הוי זמנה היום יום ו' משנודע לה איסורא והוי שפיר זמנה היום. וטובא אשכחן סברא זו בפוסקים דמחלקי בין נודע ללא נודע לענין איסורא. ואף אם ישוב ויאמר מכ"ת לחומרא שלא לטבול ליל שבת עדיין לבי מגמגם לאמר אם לא תטבול ביממא יום ו' ואף ע"ג דק"ל דאפי' שלא בזמנה כגון ליל ט' ועשירי לא תטבול ביממא כדאי' פרק התינוקות משום סרך בתה. מפוקפק אני אם לא נאמר דכאן אין שייך סרך בתה שסבורה שאמה טבלה בלילה ולמחרתו טבלה תיכף פעם אחרת בוודאי תאמר הבת דאירע לה איזה אונס שלא טבלה אתמול ובזה לא גזרו רבנן ולא גרע מהני עובדא דפרק בתרא דנדה אתקן רב אידי בנרש למטבל ביממא דתמניא משום אונסא דאריות. ורב אחא בפפני"א משום אונסא דגנבי. ורבי יודא בפומבדית' משום אונסא דצינא. ולא אמרינן ליחוש לסרך בתה שתעשה כן גם היא ותטבול ביממא במקום דליכא אונס דבכה"ג לא גזרו רבנן משום סרך בתה. כ"ש דאיכא הגהת מיימוני שכתב פי"א בשם ראבי"ה דבדורות אחרונים אין שייך לסרך בתה אחרי שנוהגים חומרא דר' זירא דבנות ישראל החמירו על עצמן להיות כזבות ולשמור ז' נקיים אז יכולין לטבול ביום ח' בלא דוחק הרי שהתיר לטבול אפי' לכתחלה בלא דוחק כדאי הוא לסמוך עליו במקום דוחק כזה. ואף דלא נהיגינן כוותיה במקום דליכא דוחק למטבל ביממא. אבל כאן דאיכא דוחק ועלתה לה טבילה מדינא אף אם נחמיר למטבל פעם שנית לא נחמיר ונגזור עליה שלא לטבול לבעלה עד לאחר שלשה ימים שהוא אחר השבת לכן תטבול ביממא. ואם גם בנדון זה נוטה דעת מכ"ת להחמיר שלא לטבול ביממא ולא ליל שבת עדיין לבי מגמגם כל כי האי גוונא אם לא צריכא לשמור ז' נקיים אחרים משום סרך בתה דבתה ראתה שטבלה ליל ו' ולאחר שבת טבלה טבילה אחרת ואין בין טבילה לטבילה רק ג' ימים ותאמר בודאי ראתה אחר טבילה הראשונה דם ותעשה כן גם היא למטבל בג"י. ואם נחמיר היה ראוי לספו' ז' נקיים אחרים ואז יצא ידי הכל. אבל חומרא כזו לא ראינו בכל הפוסקים: 

תשובה נראה הגם שאנו מחמירין באם אירע שמצאה אפילו צפורן ששכחה ליטלו אנו מצריכין אותה לטבול פעם אחרת אפילו אם לא נמצא תחתיה שום לכלוך אינו אלא חומרא כי אפילו נטילת הצפרניים עצמן אינו מן הדין אלא שנוהגין הנשים כך כמו שכתב הרא"ש פ' התינוקת וז"ל נהגו הנשים ליטול צפרניהם שלא יהא תחתיהם דבר חוצץ וכן כתב הטור י"ד סימן קצ"ח ולפי שאינן יכולין לכוין מה נקרא כנגד הבשר או שלא כנגד נהגו הנשים ליטול צפרניהם בשעת טבילתן עכ"ל כי הצפורן עצמו אינו חוצץ כלל וכמו שהוא מבואר בפוסקים וא"כ פשיטא כשלא ניטל איזה צפורן ונמצא שהוא נקי פשיטא דעלתה לה טבילה מן הדין. ומה שמחמירין לחזור ולטבול לא נמצא זה בשום פוסק אלא שנמצא בהג"ה שערי דורא בהלכות נדה וז"ל ואם שכחה ולא נטלה צפרניה קודם טבילה אינה חוששת בלבד שלא יהא בתוכה טיט מ"מ טוב להחמיר ותטבול פעם שנייה משום דא"א שלא יהא בתוכה טיט עכ"ל התוספות. ע"כ הוא לשון ההג"ה. אבל בקשתי ולא מצאתי זה בתוספות ומההג"ה זו הגיה מהררמא"י בש"ע וכתב שצריכה טבילה אחרת. וכיון שאין זה מדינא אלא מחומרא נ"ל שלא החמירו אלא כשמצאה ששכחה צפורן אחת מיד אחר הטבילה קודם שלנתה עם בעלה אבל אם לא מצאה כ"א עד למחר אין ראוי להחמיר שלא תוציא לעז על בעילתה ואפי' אם לא נזקקה לבעלה באותה לילה הדבר מכוער ואין צריכה טבילה אחרת אם לא נמצא שום לכלוך תחתיו. ואם נמצא שום לכלוך תחתיו אני אומר שמותר לטבול אפילו ליל שבת כי אנוסה היא ואין לדמותה ליולדת ולאותן שהיו יכולין לטבול קודם שבת כי אף אותן אינן מדינא כמו שכ' הב"י ריש סי' קצ"ז ולכך כתב מהרמא"י בש"ע דבמקום שאין מנהג אין להחמיר ובנדון זה פשיטא שאין שום מנהג להחמיר כן נ"ל. נאם מאיר הטרוד כעת: 

שו"ת מהר"ם מלובלין סימן עב 
========================== 
ילמדנו רבינו על מעשה שאירע בקהלתינו שביום שמחת תורה תקע ראובן כפו לשמעון ואמר לו תחזיר לי מעותי מה שהלויתי לך על ביתך ואני אניח לך מהסך ד' זהובים ובמוצאי י"ט בא שמעון לב"ד והביא לראובן מעותיו פחות מד' זהובים כמו שתקע לו כפו. ועתה יורינו רבינו אם ראובן חייב לקיים תקיעת כפו או לא מטעם שנעשה בי"ט עכ"ל השאלה: 

תשובה דעו שראובן חייב לקיים תקיעת כפו שיש לו דין שבועה. ולפי סברת ר"ת הוא חמור משבועה שאין לו התרה והב"י הביא דברים אלו בטור י"ד סי' רל"ט ואעפ"י שיש דעת המקילין אנו ק"ל כדעת המחמירים בה כדין שבועה ואף על פי שנעשה ביום טוב מכל מקום הוא חייב לקיים שבועתו שאפי' מקח שנעשה באיסור המקח קיים כמבואר בח"ה סי' ר"ח. וכן ק"ל שאין קונין קנין בשבת ואם קנו אעפ"י שעשו עבירה קנו כמבואר בדברי רבינו ירוחם וב"י הביאו סימן קצ"ה. וא"כ אם נעשה מקח גמור היה המקח קיים אלא שהיה ראוי לקונסם על שעשו עבירה. אבל בנדון דידן לא היה דרך מקח וממכר אלא דרך שבועה ותקיעת כף ודרך מתנה אין מקום לקנס ולכך חייב ראובן לקיים שבועתו ותקיעת כפו ולקבל משמעון מעותיו פחות ד' זהובים ולהחזיר לו ביתו ושמעון יכול ליטול הד' זהובים לכיסו. וכל זה אם נעשה דרך תקיעת כף גמור וגם לא היה שיכור כשכרותו של לוט. כה דברי הטרוד מאיר: 

שו"ת מהר"ם מלובלין סימן עג 
========================== 
ילמדינו רבינו ע"פ שחל להיות בשבת ומת לאחד מת בשבת ומוטל לפניו אם יש לו דין אנינות כמוצאי שבת דעלמא כמבואר בפוסקים שאינו מתפלל ואינו מבדיל כמו שכתב הרא"ש פרק מי שמתו והטור י"ד סי' שמ"א. וא"כ האיך ינהוג עם אכילת מצה ומרור וד' כוסות וסדר ההגדה: 

תשובה דין זה אינו מבואר בדברי הפוסקים הראשונים אך יש להביא ראייה לנדון זה מהא דמייתי ברייתא ריש פרק מי שמתו. מי שמתו מוטל לפניו אוכל בבית אחר וכו' ופטור מק"ש ומן התפלה ומן התפילין ומכל מצות האמורות בתורה. ובשבת מיסב ואוכל בשר וכו' וחייב בכל מצות האמורות בתורה. ומייתי לה הרא"ש שם בפ' ואלו מגלחין. ומסיק שם הרא"ש בפ' ואלו מגלחין וז"ל הלכך נראה שאסור להתפלל כל מי שמוטל עליו לקברו והיינו אותן שמתאבלים עליו. וכן משמע בירושלמי דגרסינן התם תני אם רצה להחמיר על עצמו אין שומעין לו מפני כבוד המת או משום שאין לו מי שישא משאו. מאי בינייהו. כגון שיש לו מי שישא משאו. אי תימא מפני כבוד המת אסור. אי תימא מפני שאין לו מי שישא משאו הרי יש לו מי שישא משאו. והתניא פטור מנטילת לולב. תפתר בחול. והתניא פטור מתקיעת שופר. מה אית למימר בחול ולא ביום טוב. אמר רבי חנינא מכיון שהוא זקוק להחשיך על התחום להביא לו ארון ותכריכים כמי שנשא משאו דמי. מיהו בהא פליג ירושלמי אגמרא דילן דמשמע התם דאפי' בשבת כיון דמחשיכין על התחום להביא לו ארון ותכריכים דחלה עליו אבלות. והכא אמרינן דבשבת חייב בכל המצות האמורות בתורה וה"ה בי"ט. וי"א דגמרא דידן איירי בשחרית והתם איירי לעת ערב דשייך אז למימר דמחשיכין על התחום ולא בשחרית. ולי נראה דלא קשיא דודאי בחול שיכול לעשות צרכי המת אעפ"י שאינו עסוק יש עליו דין אנינות מפני כבודו של מת שיהא לבו פנוי לחשב על צרכי המת ויעסוק בהן תמיד. אבל בשבת ויו"ט שאין יכול לעסוק לצורך המת אלא להחשיך בעלמא דוקא בשעה שהוא מחשיך פטור אבל כל היום חייב והא דקתני פטור מתקיעת שופר היינו בשעה שהוא מחשיך ולישנא משמע הכי מכיון שהוא זקוק להחשיך משמע בשעה שהוא עסוק להחשיך. וביו"ט שני שנקבר על ידי ישראל כחול שוויה רבנן ונוהג דין אנינות וביו"ט ראשון אם רוצה לקברו בו ביום על ידי עממין כיון שהוא צריך להמציא להם צרכי ארון ותכריכין יראה דלא גרע ממחשיך על התחום להביא לו ארון ותכריכין ופטור עכ"ל הרא"ש שם. והשתא לפום ריהטא נראה דבנדון דידן נמי כיון שרוצה לקברו למחר ביום טוב ראשון על ידי עממין חל עליו דין אנינות כדין מוצאי שבת דעלמא ופטור מכל המצות ואפילו אם בא להחמיר על עצמו לברך ולאכול מצה ומרור אינו רשאי כמבואר בדברי הרא"ש דלעיל לענין תפלה דאין סברא לחלק ביניהם דהא אפילו ברכת המוציא משמע בדברי הרא"ש שאסור דעליה קאי הרא"ש שם שכתב וז"ל רש"י כתב פרק מי שמתו אינו מברך אין צריך לברך ברכת המוציא משמע שאם רצה לברך הרשות בידו ולא משמע כך וכו' עד הלכך נראה שאסור להתפלל כו' מבואר בהדיא בדבריו שאינו מחלק בין ברכת המוציא לתפלה ואפי' אם ירצה להחמיר על עצמו לענות אמן אחר ברכת המוציא כתב הטור סי' הנזכר דאסור וה"ה ברכת מצה ומרור וכ"ש שאר סדר ההגדה שאסור. וגם אין לומר דבנדון דידן יברכו לו אחרים על אכילת מצה ואכילת מרור והוא יאכל דהא מביא הרא"ש שם הירושלמי דאיתא התם דאחרים שברכו אין עונה אחריהם אמן. וכיון שאין עונה אחריהם אמן לא יברכו לו. דהכי כתב הרא"ש ריש פ' מי שמתו שפעם אחת היה רבי יהודה ז"ל אונן ואכל בלא הבדלה אמרו לו תלמידיו ונבדיל לפניך א"ל הא אמרי' בירושלמי אם ברכו אין עונה אחריהם אמן וכו': 

אבל כד דייקת שפיר בדברי הרא"ש נראה דבנדון דידן חייב בכל המצות הנהוגים באותו לילה שהרי כתב דבשבת וי"ט שאינו יכול לעסוק לצרכי המת אלא להחשיך בעלמא דוקא בשעה שהוא מחשיך פטור אבל כל היום חייב וכו' ועלה מסיים ובי"ט ראשון אם רוצה לקברו על ידי עממין בו ביום כיון שהוא צריך להמציא להם ארון ותכריכים נראה דלא גרע ממחשיך על התחום וכו' וכיון דממחשיך על התחום יליף לה אם כן אינו פטור ג"כ אלא משעה שממציא להם ארון ותכריכים דומיא דמחשיך על התחום דאינו פטור אלא משעה שהוא מחשיך. וא"כ בנדון דידן אעפ"י שרוצה לקברו למחר על ידי עממין אינו מתעסק להמציא להם ארון ותכריכים עד למחר הלכך נראה דבלילה חייב בכל המצות הנהוגים באותו לילה. וגם אם תקראנה לאדם כאלה בליל שני של פסח היה נראה לי להורות כן אף  על גב שכתב הרא"ש דלעיל וביום טוב שני דנקבר ע"י ישראל כחול שוויה רבנן ונוהג בו דין אנינות וא"כ היה נראה לומר דכשמת קודם ליל שנייה דבלילה יש לנהוג דין אנינות כמו במי שמת לו מת בשבת דבמוצאי שבת נוהג דין אנינות כדלעיל. מכל מקום נראה לומר שהרא"ש רצה לומר בו ביום שנקבר אבל לא בליל שלפניו אפי' היכי שמת מאתמול ומוטל לפניו וכל שכן לדידן שאנו נוהגים דגם ביום טוב שני עושין כל צרכי קבורה ע"י א"י. ואפשר שזהו טעמו של מהרי"ל שכתב בהל' יום טוב וז"ל בשמחת תורה באה שמועה לפני  מהר"ש איך שאשת הר"ר איסרלן היתה גוססת והר' מהר"ש אמר ח"ו שתעדר יכולין להתעסק לקברה בו ביום וישראלים יטהרוה ויוציאוה לבית הקברות ויאמרו לנכרי לחפור הקבר ולתפור התכריכים והיה מורה לאישה גם אם נפטרה בשמיני עצרת שהיה יכול לעשות קידוש בליל שמחת תורה דאין אנינות ביום טוב עכ"ל. ומסתמא לא פליג אדברי הרא"ש דלעיל שכתב  דביו"ט שני נוהג בו דין אנינות ושמחת תורה הוא יום טוב שני. אלא ודאי שהוא מפרש דברי  הרא"ש דודאי ביום שנקבר נוהג אנינות ולא בליל שלפניו. וביו"ט שני עצמו אפשר דגם מהרי"ל מודה דנוהג בו אנינות כיון דנקבר בו ביום וכן משמע קצת מדבריו מדקאמר והיה מורה לאישה גם אם נפטרה בשמיני עצרת היה יכול לעשות קידוש ולא אמר שהיה יכול לקרות ק"ש ולהתפלל ביום שמחת תורה אלא ודאי שביום עצמו שנקברה בו מודה מהרי"ל שנוהג בו אנינות. בהא סליקנא דבנדון דידן חייב בכל המצות הנהוגים באותה לילה וכן אם אירע כאלה בשאר יום טוב חייב לקדש ולברך ברכת המוציא וברכת המזון. אכן לומר סדר האגדה כיון שיש בה אריכות ומדרש פסוקים היה ראוי שיאמרה אחר לפניו והוא ישב וישמע מפיו. ומה שנראה לי כתבתי: 

שו"ת מהר"ם מלובלין סימן עד 
========================== 
ומה ששאלת על דבר שאנו נוהגים שאין קורעים בח"ה כי אם על אב ואם אבל על שאר מתים אין קורעין במועד ואירע שמת לו אב ביום טוב ראשון ונקבר ע"י עממין כנהוג שאז א"א ליקרע האיך ינהוג עם הקריעה יקרע תכף לאחר השני ימים הראשונים בחו"ה כמו אם היה מת בחול המועד. או ימתין מלקרע עד אחר החג כשיתחיל לישב שבעה ימים: 

תשובה נראה לי דיש לקרוע אחר המועד כשיתחיל לישב ז' ימי אבלות משום דהא כבר מוסכם מכל הפוסקים דיש לקרוע דוקא בשעת חימום ואי עבר ולא קרע בשעת חימום שוב לא יקרע אלא תוך שבעה כמבואר בטור י"ד סי' שצ"ו. וראיה מהא דאמר שמואל פ' אלו מגלחין דף כ"ד כל קרע שאינו בשעת חימום אינו קרע ואף על גב דפסקו הפו' דבאביו ואמו קורעים לעולם ומייתי ראיה מהא דאי' התם דף ך' מי שאין לו חלוק לקרוע ונזדמן לו בתוך ז' קורע. לאחר ז' אינו קורע עני רבי זירא אבתריה בד"א בחמשה מתים אבל באביו ואמו קורע לעולם וכן פסק הטור סימן ש"מ. מכל מקום כ"ע מודו דבשעת חימום עדיף טפי וא"כ מסתברא דאחר הרגל שמתחיל למנות שבעה אז הוא לו שעת חימום טפי שאז מזכיר ומדכיר המת וחסרונו וכדאית' גבי שמואל דקרע ארב. ורבי יוחנן ארבי חנינא. שאני רבנן דכל שעתין מדכרי שמעתתיהו כשעת חימום דמי. מה שאין כן בח"ה שאינו לא שעת קבורה ולא שעת שמיעה ולא שעת אבילות ואין כאן שום שעת חימום. ולא עדיף מששמע שמועה קרובה דפליגי בה הפוסקים אם קורע במועד. ואפי' לסברת הרמב"ן דס"ל דקורע היינו משום דס"ל דיום השמועה הוי כיום הקבורה מה שאין כן הכא. על כן נראה לי שיקרע לאחר המועד שאז הוא שעת חימום כנזכר לעיל. והנראה לע"ד כתבתי. נאם הטרוד מאיר בן מהר"ר גדליה זצלה"ה חתן המלך הגאון מהררי"ץ כ"ץ זלה"ה: 

שו"ת מהר"ם מלובלין סימן עה 
========================== 
ילמדינו רבינו בענין הנוני"ן של פרשת ויהי בנסוע שיש כמה ספרי תורות ובכל אחת תמונה מיוחדת משונות זו מזו שבאחת נמצא נו"ן הפוכה לפני התחלת ויהי בנסוע ונו"ן שנייה הפוכה בסוף אחר אלפי ישראל ובקצת נמצא השני נוני"ן הפוכים הנזכרים ועוד נוסף עליהן נוני"ן הפוכים והן נו"ן של בנסוע ונו"ן של ובנחה ונו"ן ראשונה של כמתאננים. ובקצתם לא נמצאו הפוכות כ"א הנוני"ן של בנסוע ושל ובנחה ושל כמתאננים. ובקצתם כ"א של בנסע ושל כמתאננים. ובקצתם לא נמצא שום נו"ן הפוכה אלא שעל נו"ן של בנסע ושל ובנחה וכמתאננים נכתב על גביהם באויר כמין נוני"ן כזה /ציור א/ ובקצתם נוני"ן של בנסע ושל ובנחה וכמתאננים הפוכות וגם יש להם כמין נוני"ן למטה באויר כזה /ציור ב/ וכן כמתאננים יורינו רבינו איזה דרך ישכון אור ואיזה היא התמונה המתוקנת הכשרה ובאיזה יש לפסול הס"ת: 

תשובה. ענין הנוני"ן של ויהי בנסע ואחרי רבבות ישראל מקור ענין זה הוא ממה דאיתא בריש פ' כל כתבי ת"ר ויהי בנסע הארון ויאמר משה פרשה זו עשה לה הקדוש ברוך הוא סימניות מלמעלה ולמטה לומר שאין זה מקומה. רבי אומר לא מן השם הוא  זה אלא מפני שספר חשוב בפני עצמו וכו' ופרש"י עשה לה סימניות להבדילה מן הסמוכה לה. והנה בפרש"י אינו מפורש מה הן הסימניות. אבל בספרי יש בזה הלשון ויהי בנסע הארן נקוד עליו מלמעלה ומלמטה מפני שלא היה זה מקומו. רבי אומר מפני שהוא ספר בעצמו וכו'. ובפסיקתא איתא בזה הלשון ויהי בנסע הארן מסומן מלמעלה ולמטה נו"ן הפוכים שהן דומין לכ"ף ולרי"ש פי' אך ורק כל מקום שאמר אך ורק מיעוטי הוא מה בא למעט לומר שאין זה מקום הפרשה הזו רבי אומר מפני שהוא ספר בפני עצמו וכו' וכן מצוייר שם נו"ן הפוכה לפני ויהי בנסע ונו"ן שנייה הפוכה אחר אלפי ישראל. שמענו מזה שהמדרשים חלוקים מה הן הסמניות שהמדרש ספרי סובר שהן נקודות נקוד על ויהי בנסע וכן בסוף אלפי ישראל. וכן משמע בפי' הרלב"ג ומדרש של פסיקתא סובר שהן נוני"ן הפוכין וכן נמצא ברבינו בחיי פרשת בהעלתך. וכן נמצא ג"כ בעשרים וארבע הישנים דפוס ויניצאה שמצוייר בהן נוני"ן אלו הפוכים וכן מצאתי בחומש נדפס על קלף דפוס ישן שמצוייר בו נו"ן הפוכה לפני ויהי בנסע ונו"ן הפוכה אחר אלפי ישראל. והעולה מזה שאין פירוש של עשה לה סימניות דאיתא פ' כל כתבי שהפסיקוה מהפרשה של מעלה ושל מטה בפתוחות וסתומות כאשר כתב מהרר"ש לוריא ז"ל בתשובותיו ופסק שס"ת שכתב בה אלו הנוני"ן הפוכים שהיא פסולה. שהרי עיניך הרואות שהמדרשים והמפרשים שהבאתי שכולן אינן מפרשים כדבריו לכך אין לפסול הס"ת שנכתבו בה אלו הנוני"ן הפוכים שהרי יש להן על מה שיסמכו. ואף שהרמב"ם לא הזכירם. כמו כן לא הזכיר הנו"ן הפוכה של וימת תרח בחרן שהיא נמצאת במסורת והיא מוסכמת לכ"ע. ומ"מ אין בידי לפסול הס"ת שאין כתובין בה אילו השני נוני"ן הפוכים מאחר שהמדרשים חלוקים מה הן הסימניות. ולפי סברת הספרי אינן אלא נקודות ואם כן ה"ה שדי בהיכר כל דהו דהיינו במה שהן מופסקים מהפרשה של מעלה ושל מטה כמו שכתב מהרר"ש לוריא ז"ל כי מה לי נקודות או הפסקות. וענין הנוני"ן של בנסע ושל ובנחה ושל כמתאננים הוא ענין בפני עצמו כי כן נמצא בספר הזוהר פ' בהעלותך אך ששם משמע שנו"ן של בנסע יהיה מהופכת לגמרי ראש העליו' למטה כזה /ציור ג/ אבל נו"ן של ובנחה היא מהופכת מלפנים לאחור כזה /ציור ד/ כי כן הוא שם מסקנת רשב"י ע"ה שהשיב לר"א בנו והנו"ן ראשונה של כמתאננים אין להכריח מלשון הזוהר שנוכל לפרש דבריו שר"ל שתהא הפוכה לגמרי העליון לתחתון כדלעיל. וגם יש לפרש דבריו שאין ר"ל שתהא הפוכה כאשר תראה משם וכאשר פירשה מהרר"ש לוריא זצ"ל אך שבמסורת נמצא שנו"ן של בנסע ונו"ן של כמתאננים הן הפוכות עיין במסורת פ' בהעלתך ונו"ן של ובנחה לא הוזכר שם. והרקנט"י לא הזכיר כ"א הנו"ן של בנסע עיין שם וגם בזוהר ותמצא טעם הפיכתן: 

כלל העולה מדברינו שהספר תורה שנכתבו בה שני נוני"ן הפוכים לפני ויהי בנסע ואחרי אלפי ישראל אין לפוסלה כי יש להם על מה שיסמכו כדלעיל וגם אם לא נכתבו אין לפוסלה גם כן כדלעיל והנוני"ן של בנסע לכולי עלמא צריכה להיות מהופכת ואם נמצא ספר תורה שלא כתוב בה מהופכת יש להפכה. והספר תורה שכתוב בהן שני הנוני"ן הפוכות הנוספים הנזכרים לפני ויהי בנסוע ולאחריו וגם הנוני"ן של בנסע ושל ובנחה ושל כמתאננים כולן הפוכים אין לפסול ג"כ כי היא נכתבת על פי פירש הפסיקתא וגם על פי הזוהר ומפרש דברי הזוהר שרצה לומר שגם הנו"ן של כמתאננים תהא הפוכה לגמרי מעליון לתחתון כנו"ן של בנסע. אלא שנראה לי שיש לתקן ולהפך הנו"ן של ובנחה מפנים לאחור ולא מעליון לתחתון כדלעיל. והספר תורה שאין כתוב בה השני נוני"ן הפוכים הנוספים כ"א הג' נוני"ן הפוכים של בנסע ושל ובנחה ושל כמתאננים ג"כ אין לפוסלה כי היא על פי הזוהר לבד ולא על פי הפסיקתא כדלעיל אלא שיש לתקן הנו"ן של ובנחה מלאחור לפנים כאמור למעלה. והספר תורה שכתוב בה נו"ן הפוכה בבנסע ובמתאננים ולא של ובנחה ג"כ אין לפוסלה כי היא על פי המסורת כנזכר ואפשר שהן מפרשים דברי הרשב"י בזוהר שר"ל שהנו"ן של ובנחה לא תהיה מהופכת כלל כי יש לפרש שכך אמר לר"א ברי' לדידך היתה צריכה להיות מהופכת לגמרי אבל לדידי ס"ל שאינה מהופכת כלל אלא היא בארח מישור ופניה כלפי שניהם כלפי ישראל וכלפי הארן. וכן הס"ת שכתוב נו"ן הפוכה של בנסע ובנחה ג"כ שהיא גם כן ע"פ הזוהר ומפרשים שהשני נוני"ן מהופכין ושל כמתאננים אינה הפוכה כדלעיל אלא שיש לתקן הנו"ן של ובנחה להפכה מלפנים לאחור. והס"ת שכתוב בה נו"ן הפוכה של בנסע לחוד גם כן אין לפוסלה שהן מפרשים דברי הרשב"י בזוהר שר"ל שאין להפך כ"א הנו"ן של בנסע לחוד כדלעיל. אבל הס"ת שכתוב בה הנוני"ן של בנסע ובנחה הפוכים וגם נכתב למעלה או למטה כמין נו"ן או שנכתבין הנוני"ן כסדרן אלא שכתוב בהן למעלה או למטה כמין נו"ן לא ידעתי להם שום סמך כי הן נגד הזוהר לכל הדרכים שכתבתי לעיל ועל כן נראה שיש לגרור אותן ולתקן ע"פ הדרכים שכתבתי והגם שהרב הגדול מהרר"ש לורי"א זצ"ל לא כתב כדברי. אני מה שנראה לע"ד כתבתי נאם מאיר וכו': 

שו"ת מהר"ם מלובלין סימן עו 
========================== 
יתרומם ממשלתך. ותתרבה שלוותך. ותרמינך שעתך. אהובי האלוף הנעלם בשם ותהלה. ר"ג ור"מ מהר"ר דוד סג"ל יצ"ו. אהו' בא אלי השוחט אשר כתבתם ואשר שלחתם אלי והנה לפי הדברים אשר הציע לפני לא מצאו בו שיצא ח"ו טרפה ממש מתחת ידו דהיינו שמצאו ששחט ממש בסכין פגומה אלא שמצאו שהיה סכינו פגום בלתי שעת שחיטה ואפשר שגם הוא בעצמו אם היה צריך אז לשחוט באותו סכין היה בודקו קודם השחיטה כדין והיה מוצא שהיה פגום לא היה שוחט באותו סכין אלא היה מתקנו כראוי ואחר כך היה שוחט בו וגם ליכא שום בירור שקודם שראוהו אז כבר שחט באותו סכין בהיותו פגום שהרי אפשר דכששחט בו לא היה בו שום פגימה גם לאחר השחיטה היה בודקו ולא מצאו פגום רק שאחר כך נולדה בו הפגימה מאיזה סבה שהיה. ואם כן הוא אין לשוחט זה דין טבח שיצאה טרפה מתחת ידו שתשובתו היא שילך למקום שאין מכירין אותו וילבש שחורים וכו'. אלא הכל תלוי בזה שבאם מוחזק הוא כבר בעיניכם לאדם כשר אז דנין אותו לכף זכות כאשר כתבנו. ואם גם בזולת זה אינו מוחזק לכשר ומדקדק במצות השחיטה אין מהפכין בזכותו כאשר הוא מבואר בתשובת הרשב"א וב"י מביאה בסי' י"ח בטור י"ד. אם כן גם בזה האיש אם כן הוא שבזולת זה הוא אצליכם בחזקת אדם כשר כנז' אז די בזה שהעברתם אותו לזמן מה ועתה שרוצה לחזור לכשרותו תושיבו ב"ד החשוב שבעירכם דהיינו שתשב מעלתך עם שני חכמים הלומדים החשובים שבעירך ויבא השוחט לפניכם ויקבל לפניכם דברי חברות בחומר שבועה שמהיום והלאה ידקדק בבדיקת הסכין ובכל דיני השחיטה והבדיקה ושיהיה תמיד סכינו מונח במקום מוצנעת בחזקת בדוק כדינו וגם תזהירו אותו שמהיום והלאה אם ימצא עוד אחריו דבר מה שלא ידקדק באיזה ענין התלוי בהלכות שחיטה ובדיקה אזי יהיה אחת דתו להעבירו ואז כשיקבל עליו כל הדברים הנ"ל יחזור לכשרותו. ומ"מ תמנו איזה איש הגון שבקהלכם שתמיד ידקדק אחריו וישגיח על מעשיו. ובכן תתענגו על רוב ברכה ושלום. מאדון העולם והשלום. כה דברי אהובכם דורש שלומכם כל הימים נאם מאיר בן מהר"ר גדלי"ה זלה"ה וכו': 

שו"ת מהר"ם מלובלין סימן עז 
========================== 
ילמדינו מורינו ורבינו ראובן שכר בית משמעון ליתן לו שכירות ט"ו זהובים לשנה דהיינו בכל יריד לובלי"ן ה' זהובים וביריד גראמני"ץ היה שמעון דחוק למעות וביקש מראובן שיתן לו ד' זהובים ויפטר מן ה' זהובים שז"פ יריד שוואנטק"י שס"ז ונתרצה ראובן ונתן לו ד' זהובים ועתה ילמדינו מורינו ורבינו אם יש בזה איסור ריבית אם לאו. אחר כך ביריד שוואנטק"י בא ראובן ותבע את שמעון לומר שנתן לו בחנם אלו ד' זהובים כי הבית נשרף והשכירות חוזר כמ"ש הפוסקים. מבקש משמעון שיחזור לאלו ד' זהובים ושמעון משיב כיון שהרווחת זהב ולא נתת רק ד' זהובים אם כן הוי כאלו קנית איזה חוב ונתיאש שצריך לקבל אחריות ואף כאן קבלת אחריות דאל"כ היה בו איסור ריבית וראובן טוען דמעולם לא קיבל אחריות וגם כי לא אסיק אדעת שום אדם אונס דשרפה ח"ו רק אמר שהיה סובר שהיתר גמור הוא מי שחייב לחבירו מנה לזמן והב"ח אמר תן לי מיד נ' והפטר שיכולין לעשות כן ולא הוי ריבית כלל ואף אם הוי ריבית אם כן טעון בדין איסור ריבית ולא אקח הזהב מ"מ לא אסיק אדעתיה שום אחריות וטוען שאפילו לפי דבריו שמדמה לקונה מ"מ הקונה איזה חוב ואח"כ נתברר שהחוב היה טעות מעיקרא ע"ד עיינתי בחשבוני בודאי שהמוכר חייב להחזיר הדמים ושמעון מודה לזה שלא אמרו בפירוש שיקבל ראובן אחריות עליו אלא טוען שנעשה כאלו קנה החוב וכאלו קיבל עליו אחריות דאל"כ הוי כריבית. וע"כ ילמדינו רבינו ומורינו את דרך התורה אשר נלך בו ובדרך אמת ינחנו: 

תשובה אהוביי האלופים אין זה צריך לפנים דפשוט הוא דאין שייך בזה שום ריבית דאין כאן שום אגר נטר אלא שמוחל לו משכירתו כיון שכבר היה השכירות נגמר ביניהם וקצב לו דמי השכירות ולא שייך שום ריבית ואפילו התנה עמו ואמר אם ישרף הבית בתוך הזמן תחזיר לו מהד' זהובים לפי ערך אין כאן שום ריבית דלא שייך כאן שום הלואה ועוד כיון דאפילו אם כבר נתן לו מיד דמי השכירות פסקו הפוסקים אם נשרף הבית שחייב לנכות לו מהשכירות מה שלא דר בו ואפילו הקדים לו השכירות כמבואר במרדכי פ' האומנים א"כ כיון שאפילו הקדים לו השכירות חייב לנכות לו לא שייך כאן לומר דכיון שקיבל עליו אחריות נעשה מלוה שהרי הדין הוא כך שהאחריות על המשכיר אפילו אם כבר קיבל דמי השכירות. ולא דמי למוכר שט"ח לחבירו בפחות דאם מקבל עליו האחריות דאסור. דהתם שאני דכיון דסתם מוכר שט"ח אין האחריות מן הדין על המוכר א"כ כשמקבל עליו אחריות אין כאן מכירה אלא הלואה וכשמקבל אח"כ יותר ממה שקיבל ממנו הלוקח הוי ריבית. אבל הכא לא שייך שום הלואה דאין כאן שום קבלת פרעון וגם מן הדין הוא שהאחריות על המשכיר לנכות לו מן השכירות אין כאן שום הלואה ולא שום ריבית ולא דמי למוכר דבר לחבירו ואמר לו אם תתן לי הדמים מיד הרי לך בעשרה ואם לאחר זמן הרי הוא לך בי"ב. דהתם בשביל שממתין לו המעות מקבל ב' דינרים יותר. מה שאין כל זה בנדון דידן וא"כ והואיל ולא קיבל עליו השוכר האחריות בפירוש מסתמא האחריות על המשכיר דהא אפילו אם כבר קבל דמי השכירות האחריות עליו. מכל הלין טעמים נראה כאלו קצץ עמו מתחלה בארבע זהובים וקבל ממנו דמי השכירות ונשרף אח"כ דדינא הוא דמנכה לו משכירות דהיינו מהד' זהובים מה שדר בו והמותר יחזיר לו לפי ערך ובכן תשאו ברכה. מאלהי המערכה. כה דברי אהובכם הטרוד מאיר וכו': 

שו"ת מהר"ם מלובלין סימן עח 
========================== 
וששאלתם באחד שהיה לו חבית מלא כרוב כבוש שהי' מכין אותו לאכילת הפסח ומכר ממנו לב"ה אחד וכאשר הביאו אותו ב"ה לביתו וכמעט שאכלו כולו מצא עליו גרעין של שבולת שועל אם יש לאסור כל הכרוב מטעם שיש לחוש שמא הגרעין הזה היה בתוך החבית. ועוד מצאו בחבית של ב"ה אחר גרגיר של תבואה הנקרא בלשונינו טאטרק"א מה דינו של הכרוב הזה: 

תשובה אהובי זכורני שבאה ג"כ מעשה זה של שבולת שועל לידי בימי חרפי כשהייתי אב"ד בק"ק קראק"א והתרתי הכרוב שבחבית והסכימו אז עמי ג"כ חכמי עירנו יצ"ו מטעם מאחר שלא נמצא הגרעין על כרוב בשעה שהיה מונח בחבית אלא לאחר שהוליכו אותו לבית אחר אמרינן כאן נמצא כאן היה. אבל אם היה נמצא ע"ג הכרוב כשהיה מונח בחבית דבר פשוט הוא שכל הכרוב שהיה בחבית היה אסור דכבוש הרי הוא כמבושל. וע"ד גרגיר של תבואה הנקרא בלשונינו טאטרק"א נראה שאותו הכרוב מותר מטעם שנמצא במנהגים שהטאטרק"א הוא מין אורז כה דברי הטרוד מאיר וכו': 

שו"ת מהר"ם מלובלין סימן עט 
========================== 
הובא לידי מהיריד דק"ק לובלי"ן מדייני המדינה יצ"ו אשר היו אז מבוררים לישב שם על כסא הדין והמשפט וזה נוסחה. ראובן מת ושבק חיים לכל חי והניח אלמנה גם יתומים גדולים וקטנים שאינן בני שש וכשבאו לחלוק הירושה טוענים האפטרופסים של הקטנים שקודם כל דבר יטלו הקטנים פרנסתן עד שיגיעו לבני שש שהרי כל אב חייב לזון את בניו ובנותיו עד שיהיו בני שש ולזה יקחו ערך מזונתן עד שיגיעו לבני שש בראש והמותר יחלוקו בשוה חלק כחלק ילמדינו רבינו אם טענותם טענה או לא: 

תשובה לפום ריהטא נראה דהדין עם אפטרופסי הקטנים דהכי איתא בסוף פ' אף על פי דרש ר' עולא רבה אפיתחא דבי נשיאה אף על פי שאמרו אין אדם זן את בניו  ובנותיו כשהן קטנים אבל זן קטני קטנים עד כמה עד בן שש כדרב אסי דאמר רב אסי קטן בן שש יוצא בערוב אמו ממאי מדקתני היתה מניקה פוחתין לה ממעשה ידיה ומוסיפין לה על מזונותיה מ"ט לאו משום דבעי למיכל בהדה וכו' ופרש"י יוצא בערוב אמו וכו' אלמא עד שש צריך סיוע מאמו וכשהבעל זן אותם כך זן אותו עמה וכתב הרא"ש בפ' נערה שנתפתתה ואפילו יש להם נכסים שנפלו להם מבית אבי אמם פסק רבינו מאיר דחייב לזונם דכיון דתקנת חכמים היא זכו במזונותיהם אפילו יש להם להתפרנס משלהם דומיא דמזונות האשה מדכללן עם מזונות האשה דקתני ומוסיפין לה על מזונותיה בשביל הקטן אלמא דין אחד להם עכ"ל. וא"כ בנ"ד נמי היה נראה דלא מבעיא היכי דחלק ירושתן אינה מספקת להן לזונן עד בני שש וא"כ אין להם להתפרנס משלהם דחייבים היורשים ליתן מנכסי אביהן אפי' היכי דיכלה כל העזבון במזונותיהן. אלא אפי' היכי דחלק ירושת הקטנים מספקת לזונן עד שיגיעו לבני שש דהשתא יש להם להתפרנס משלהם אפילו הכי הם יטלו בראש שיעור מזונותיהם מנכסי אביהם ואח"כ יחלוקו המותר דנעשה כאלו היה להם חוב על אביהם שנתחייב להם בחייו דוגמת מה שכתב הרא"ש בשם רבינו מאיר דכיון דתקנת חכמים היא זכו במזונותם ואף על גב שכתב הר"ן סוף פ' אף על פי שמתוך לשונו של רש"י נראה לו דכי  אמרינן דזן אותו קטני קטנים דוקא כשאמן קיימת ומדין מזונות אמן נהגו בה שכיון שהם נגררים אחריה א"א להעמיד עצמה שלא תזון אותם אבל כשאין אמן קיימת אינו חייב במזונותיהם ודייק לה משיטת ההלכה ע"ש וא"כ הכא הואיל דאחר שאמן תובעת כתיבתה הפסידה מזונותיה מ"מ הא מסיים הר"ן אבל לא ראיתי לראשונים ז"ל שאמרו כן: 

אמנם כד מעיינת שפיר תמצא שאין בטענת אפטרופסים של הקטנים שום ממש כלל כי מה שאמרו חייב אדם לזון את בניו כשהן קטני קטנים כדלעיל היינו דוקא בחייו אבל לאחר מותו אין שום חיוב כלל וזה מבואר בהדיא מדברי הרי"ף וכל הפוסקים הרא"ש והרמב"ם והטור והגהות מיימון ויתר הפוסקים שהרי על מה דאיתא בס"פ נערה שנתפתתה דבעי התם בת יבמה בת שנייה יש לה מזונות או אין לה מזונות וכן בעי התם בת ארוסה יש לה מזונות או אין לה מזונות כתב הרי"ף כולן עלו בתיק"ו הלכך לית להו דכל תיק"ו דממונא חומרא לתובע וקולא לנתבע והני מילי לאחר מיתה אבל בחיי אביהן חייב לזונן עד שש שנים כדכתיבנא לעיל עכ"ל הרי"ף. והא דקאמר כדכתיבנא לעיל היינו מה שכתב בההוא פירקא אמתניתין דהאב אינו חייב במזונות בתו וכו' ואיתא בגמרא אמר ר' עולא אמר ר"ל וכו' באושא התקינו שיהא אדם זן בניו ובנותיו כשהן קטנים ובעי התם בגמרא הלכתא כוותיה או אין הלכתא כוותיה ומסיק התם דאמרינן ליה עורבא בעי בני וכו' ואי אמיד כפינן ליה ומפקינן מיניה בתורת צדקה. על זה כתב הרי"ף שם וה"מ בניו ובנותיו קטנים אבל קטני קטנים אף על גב דלא אמיד לצדקה כייפינן ליה בעל כרחיה ומייתי עלה  הא דסוף פ' אף על פי וזהו ר"ל במה שכתב בסוף הפרק על הני בעיות והני מילי לאחר מיתה  אבל בחיי אבוהן חייב לזונן וכו' א"כ ש"מ מדבריו דתקנת חכמים דסוף פ' אעפ"י דחייב לזון קטני קטנים אינה אלא בחייו ולא לאחר מיתה דהא מבואר בהדיא מדבריו דלאחר מיתה אפילו בני שש דהיינו קטני קטנים אין חייבים לזונן דהא כתב והני מילי לאחר מיתה אבל בחייו חייב לזונן עד שש. מכלל דלאחר מיתה אפילו עד שש אין חייבים לזונן. וכלשון הרי"ף כתב ג"כ הרא"ש והרמב"ם ויתר הפוסקים גם הטור אבן העזר סי' קי"ב כתב ג"כ הני בעיות דבת יבמה ושנייה דלא איפשיטו וכתב בד"א אחרי מותו אבל בחייו חייב לזונן מתקנת אושא עד ו' שנים מבואר ג"כ מדבריו דלאחר מיתה אפילו עד ו' שנים אין שום חיוב על היורשין לזונן. ומ"מ מה שכתב הטור אבל בחייו חייב לזונן מתקנת אושא אינו מדוקדק דבפ' נערה שנתפתתה דלעיל משמע דתקנת אושא היא ביתר משש דקאמר אמר ר' עולא באושא התקינו שיהא אדם זן בניו וכו' ועלה בעי התם הלכתא כוותיה או אין הלכתא כוותיה אבל עד שש חייב לזונן לכ"ע והיינו ההיא דסוף פ' אעפ"י דדרש עולא רבה אפיתחא דבי נשיאה אף על פי שאמרו אין אדם זן וכו'. אם לא נאמר דהטור ס"ל דתקנת עד  שש היא ג"כ תקנת אושא ותרי תקנות היו באושא מתחלה תקנו עד שש ואח"כ תקנו ג"כ לאחר שש ולאחר שש מבעיא בגמרא אי הלכתא כן אבל עד שש לכ"ע הוי הלכתא וכמדומה לי שבהגהות מיימון איתא כלשון הטור. סוף סוף מבואר מכל הפוסקים דלאחר מיתה אין שום חיוב על היורשים לזון הבנים קטנים מנכסי אביהן אפילו עד שש וא"כ בנדון דידן בשאלה דלעיל בטלה טענת אפטרופסים מכל וכל. וכל היורשין הן גדולים הן קטנים כולן יטלו כשוה ואין זה צריך לפנים כה דברי מאיר הטרוד כעת וכו': 

שו"ת מהר"ם מלובלין סימן פ 
========================= 
קול נהי ובכי תמרורים. נשמע אלי עד למרומים. מבני קדושים ובני יחס בהדורים. הוציאו עליהם קול נחשד ונחשדת גמורים. ועל זה דוה לבם ובוכה נפשם במסתרים. ואמרו נלכה אל המורים. אשר לפנינו מאירים. שיצאו לעזרת ה' בגבורים. להצילנו מן האנשים האמורים. לשונינו אתנו עלינו מגבירי': 

ובראותי אנחותם כי רבה ודמעתם וצעקתם הבאה אלי לא יכולתי להתאפק לרוב הפצרתם ובקשתם. מלהעביר עיני על אותן העדיות שנגבו בב"ד על ענין זה והטענות שהיו ביניהם. והנה לא מצאתי בכלם שיהא בהן ממש וכדאי לדבר בהן אלא העדות שהעידה המשרתת של כמר שמעון מרת מרים וז"ל איך אונ דעד בחור משה זיין אין הויז גישטנדן דא האבן מיר די קאמיר אפין גיזעהן דא האב איך גיפרעגט יוכבד בתו הבתולה של כמר ראובן כ"ץ ווארום איז דיא קאמיר אפין. והשיבה הבתולה הנ"ל. רחל אשת אבי איז ארויס גגאנגן. ושוב חזרה ואמרה איך וויל דיר זאגן דען אמת. שמעון איז ארויס גגאנגן אזו האב איך זיא אן גשריאן וואז זאלין דיא דברים והשיבה עס איז וואר ער איז אין דר קאמיר גיוועזין אונ דס קינד האט גיוויינט האט ער עס אן גישריאן: 

וכן טען ראובן כ"ץ שאחר חג הפסח כשנסע והלך מביתו צוה לבתו הבתולה יוכבד והיא בת ט"ו שנים שתשכב בחדר אשתו מרת רחל הנ"ל. וכאשר בא שוב לביתו הגידה לו בתו הנ"ל איך ששכבה היא עם תינוקת אחת בחדרה במטה אחת והאשה מרת רחל במטה אחרת סמוך לה. ושמעה פעם אחת ששמעון גער בלילה באותו חדר ששכבו שם בתינוקת שלה שהיתה בוכה שלא תבכה. ואז נבהלה בתו ומשכה המכסה על ראשה. והנני מאמין לבתי שהאמת אתה: 

ועוד טען שאחיו לוי כ"ץ הגיד לו שהעולם מרננים אחרי רחל אשתו איך שהיא מזנה תחתיו עם בעל בית דירתו כמר שמעון ואז עשה שמירה על זה בליל פסח ולא רצה לכנוס לישן בחדר אשתו הנ"ל ונתן אמתלא לדבר שהוא חש בראשו ורוצה לשכב בבית החורף ועשה עצמו כאלו ישן ובאת אשתו הנ"ל לעורר אותו משנתו. ואמר לה שמעון מאי אכפת לך והלכה היא לישן בחדר שלה וגם לשמעון הב"ב היה לו חדר בביתו סמוך לחדרה ואח"כ יצא ראובן בנחת לתוך הבית ושמר הדבר אם יכנוס שמעון לחדר שלה אם לאו והמתין שם בבית עד קודם אור הבקר ואז יצא שמעון מחדר שלו לחצר וכשבא מן החצר אז הלך הנה והנה בבית ואח"כ היה נוקש כמה קשקושים באצבע על הדלת של חדר אשתו רחל. ואח"כ נכנס שמעון לחדר שלו והניח דלתו פתוחה ומיד בזריזות הלך ראובן וסגר דלת של שמעון ונכנס לחדר אשתו ולא מצא אותו שם. וטוען ראובן שודאי היה נוקש על הדלת שלה לפתוח לה לזנות שם עמה או שהיא תבא אחריו לחדרו לזנות: 

ועוד טען שהיתה מעוברת קודם הנשואין ושמא נבעלה לפסול ואסורה לו שהוא כהן שהרי ילדה לששה חדשים מיום הנשואין שנשא אותה כי הנשואין היו בי"ז בכסליו וילדה י"א סיון נמצא שאינו כ"א ששה חדשים פחות ב' ימים וילדה ולד נגמר צורתו בכל דבר וגדול כמו בן ט' חדשים וקול זה נתפשט ואף על פי שמת ביום הלידה אני חושד אותה שהיא המיתה הולד. וראייה לזה שדם יצא מן פיו של הולד שלא כדרך העולם וכל זה יש לי לברר ע"פ נשים נאמנות שהיו אצל הלידה וראו את הולד נגמר בצורתו ככל אופן הנזכר ואח"כ ראו שדם יצא מפיו שלא כדרך העולם. ורחל השיבה שהכל הוא שקר והבת בת בעלה אינה נאמנת עליה כי היא מהחמש נשים ששונאות זו את זו. ועל טענת הולד השיבה שמראובן בעלה נתעברה ולא היה בו שום חידוש כי נפל היה ולא בן קיימא וביום לידתו מת ואפשר שרגיל לצאת דם מן הנפלים כי הרבה מיני מיתות בעולם. הן הן לשון ותורף עיקרי העדיות והטענות שהוגבו על ענין זה שנשתלחו לידי. ועל עדיות וטענות אלו נעמיד יסוד תשובתינו. וקודם שנבא לדון על נדון דידן צריכין אנו לסדר יסוד דינים הללו מדברי הפוסקים ואח"כ נבא לדון על הנדון שלפנינו: 

תשובה. תנן פרק ב' דיבמות הנטען על אשת איש והוציאוה זה מתחת ידו אף על פי שכנס יוציא. ופרש"י הנטען וכו' והוציאוה ב"ד מתחת בעלה בשביל שאסרה עליו והלך זה ונשאה וכו'. ובגמרא אמר רב ובעדים פרש"י הא דתנן יוציא זה החשוד שכנסה כגון שבאו עדים על קול הראשון שראוה שזנתה עמו ובמסקנא מותיבנא שם ארב מהברייתא דקתני בד"א כשאין לה בנים אבל יש לה בנים לא תצא ואם באו עדים טומאה אפילו יש לה כמה בנים תצא. אלמא אין לה בנים בלא עדים נמי מפקינן. ומשני רב מוקי לה למתניתין ביש לה בנים ויש לה עידי. ומאי דוחקי' דרב לאוקמי למתניתין ביש לה בנים ויש לה עדים וכו'. מתניתין קשיתיה מאי אריא דקתני הוציאוה וכו' אלא כל הוציאוה בב"ד וב"ד בעדים הוא דמפקי. ואי בעית אימא הני מתנייתא רבי היא דתניא רוכל יוצא ואשה חוגרת בסינר אמר רבי הואיל ומכוער הדבר תצא וכו'. ופרש"י וא"א בלא בנים לא נפקא בלא עדים והני מתנייתא דאמרי נפקא רבי אמרינהו דמפי' אשה מבעלה בקול כל דהו עכ"ל. ומסיק בגמרא שם והלכתא כוותיה דרב והלכתא כוותיה דר' קשי' הלכתא אהלכתא לא קשיא וכו'. קלא דלא פסיק וליכא עדים כרבי. קלא דפסיק ואיכא עדים כרב. והנה לא אאריך בפי' שיטת ההלכה לפי סברת הפוסקים אלא כללא דמילתא רבינו אלפסי כתב בהדיא במסקנא והני מילי מבועל שהוא הנטען אבל מבעל עצמו לא מפקינן לה אלא בעידי טומאה בין יש לה בנים בין אין לה בנים כדגרסי' בקדושין פ' האומר אבעיא להו אשתו זינתה בעד א' מהו אמר רבא הוי דבר שבערוה ואין דבר שבערוה פחות משנים. ומדברי הרא"ש מבואר שם וכן בתוספות בשם ר"ת ור"י שר"ת בדבריו הראשונים ור"ח והלכות גדולות כולם מפרשים דהא דאמר רבי הואיל ומכוער הדבר תצא היינו מבועל אבל אבעל לא אסרינן שום אשה אפילו בעדים שראו דבר מכוער ואפילו בקלא דלא פסיק דהא דמחלק בגמרא בין קלא דפסיק ובין קלא דלא פסיק הכל קאי כדי להוציא מבועל אבל מבעל לא דאין אשה נאסרת לבעלה אלא בקינוי וסתירה כדאיתא במסכת סוטה או בעידי טומאה שראו ממש כדרך מנאפים כדאיתא בכמה מקומות בגמרא וכדקאמר בשמעתין וב"ד לא מפקינן בעדים פ' בעידי טומאה. ועוד ראיות וקושיות אחרות שהקשה ר"ת דליכא לפרושי שתצא מבעל. אלא שאחר זה כתב הרא"ש ובשאלתות דרב אחאי פ' פנחס אי איכא דבר מכוער וקלא דלא פסיק מפקינן לה בין מבעל בין מבועל דתניא רוכל היוצא וכו' וכתב דר"ת חזר לפרש כדברי השאלתות. ובשביל שכל הקשיות שהקשה ר"ת נשארו בתקפם לפי סברת השאלתות וכן סוגיא דשמעתין דמשמע דמבעל לא מפקי ב"ד אלא בעדים כתב דמהר"ם תירץ דברי שאלתות ודברי ר"ת האחרונים ופי' סוגיא דשמעתת' דהא דקאמר רב ובעדים אינו ר"ל עידי טומאה אלא עידי כיעור דבעידי כיעור מפקינן אשה מבעלה אליבא דכ"ע כמו בעידי טומאה. וברייתא פלוגתא דרבי ורבנן איירי בלא עידי כיעור אלא הבעל עצמו ראה הדבר המכוער ועל זה מסיק הלכתא כוותיה דרב בקלא דפסיק כלומר הא דקאמר רב ובעדים פירוש שראו עדים הדבר מכוער דוקא הוא דמפקינן מבעל אבל אם הבעל לבדו ראה דבר מכוער לא מפקינן. היינו בקלא דפסיק אבל בקלא דלא פסיק סגי בראיית הבעל לחוד. ומ"מ דוקא כשאין לה בנים כדמחלק בברייתא לענין להוציאוה מהנטען דנראה דה"ה לענין להוציאה מבעלה לפי סברא זו. ודוק. וסתר הרא"ש פירושו זה של מהר"ם בטוב טעם ודעת משום דלשון השאלתות כך היא ואי איכא דבר מכוער בשני עדים וקלא דלא פסיק מפקינן ואי כפירושו דמהר"ם תרוייהו ל"ל והלא בעידי כיעור לחודיה בלא קלא מפקינן. ובקלא דלא פסיק בלא עידי כיעור מפקינן רק שהבעל ראה דבר מכוער. ועוד דלא הוי ליה להשאלתות לאתויי ברייתא דרוכל יוצא אדבר מכוער בשני עדים דהא לפירושו דמהר"ם הברייתא לא איירי אלא בדבר מכוער בראיית הבעל. ע"כ כתב הרא"ש דנראה לו שהשאלתות מפרשים דברי רב בעידי טומאה. וברייתא דר' בעידי כיעור דרבי סבר דבעידי דבר מכוער מפקינן מבעל. ורב סבר דלא מפקינן מבעל אלא בעידי טומאה ופסיק הגמרא הלכתא. בקלא דפסיק הלכתא כרב דלא מפקינן בעידי כיעור אלא בעידי טומאה ובקלא דלא פסיק ועידי כיעור מפקינן כר' ודוקא כשאין לה בנים כמו שכתבתי לעיל אבל בראיית הבעל לחוד אפי' בקלא דלא פסיק לא מפקינן ע"כ: 

יצא לנו מזה דלפי פירושו של הרא"ש אף לדברי השאלתות לא מפקינן אשה מבעלה אם אין כאן עידי טומאה ממש אלא בתרתי דהיינו עידי כיעור וגם קלא דלא פסיק. אבל בראיית הבעל לחודיה דבר מכוער אפי' בקלא דלא פסיק ליכא מ"ד. ואף על גב דהמרדכי פ"ב דיבמות הביא פירושו של מהר"ם בדברי השאלתות ולדידיה בחדא מפקינן או בעידי כיעור ואפי' בקלא דפסיק. או בראיית הבעל ובקלא דלא פסיק. אנו אין לנו אלא פירושו של הרא"ש שהוא גדול שבאחרונים ורב מובהק ודבריו נכונים בטעמם כמבואר למעלה: 

ולענין אם אנו תופסים דברי השאלתות לעיקר אפי' בזה הענין שפירשם הרא"ש. נראה דלענין קושטא דדינא אין לנו לפסוק כדברי השאלתות כלל שהרי כל המפרשים והפוסקים זולתו פירשו כל שיטת ההלכה אבועל דוקא אבל מבעל לא מפקינן בשום ענין ואופן אחר כי אם בעידי טומאה ממש. ואפי' רש"י ז"ל אף על גב דכתב ופירש וז"ל ואי  בעית אימא וכו' דכי אמרינהו דמפיק אשה מבעלה בקול כל דהו וכו' ובשביל כך כתבו המפרשים בשם רש"י שהוא מפרש תצא מבעל מ"מ אינו מוכרח כל כך דיש לדחוק ולומר דרש"י בועל בעל קרי ליה דאחר שיצאה מבעלה הראשון ונשאת לבועל הבועל קרי בעלה. ואף על גב  שהרא"ש בסוף דבריו שפירש על דברי השאלתות מסיים וכך הוא שיטת רב אלפס והרמב"ם ז"ל הרי שכתב שגם הרי"ף והרמב"ם ס"ל כדברי השאלתות. הלא הב"י בטור א"ה סי' י"א לאחר שהביא דברי הרא"ש כתב ויש לתמוה עליו שהרי לפי שיטה זו שפי' דברי השאלתות דבקלא דלא פסק ועידי כיעור מפקינן מבעל. ולהרי"ף ולהרמב"ם לא מפקינן לה מבעל אלא בעידי טומאה כמבואר בדברי הרי"ף וכו' וכך הם דברי הרמב"ם בפ' כ"ד מהל' אישות ובפ' ב' מהל' סוטה. וא"כ האיך כתב הרא"ש על פירושו של דברי השאלתות וכך היא שיטת הרי"ף והרמב"ם. וצ"ל דלא כתב כן אלא משום דלפירושו בדברי השאלתות בעדים דקאמר רב היינו בעידי טומאה וכו' לכך הם מפרשים ג"כ הרי"ף והרמב"ם ודלא כר"ת וכו'. אבל במסקנ' פשיטא דאיכא בינייהו וכו' ע"ש. וכן מה שכתב הטור בסי' הנזכר בסוף דבריו אבל לרב אלפס ז"ל וכו' וכשיש בקול ממש או אם יש עידי כיעור מוציאה בין מבעל בין מנחשד וכו' וכך היא מסקנת א"א הרא"ש ז"ל כתב עליו הב"י דלפום ריהטא כתב כן שלא דקדק לבדוק אחרי דברי הרא"ש אבל לפי האמת אינו כן שהרי הרי"ף לא ס"ל בזה כדברי השאלתות ואף על מה שכתב וכך היא מסקנת א"א הרא"ש ז"ל כתב הב"י דיש לדון שאף על פי שהרא"ש כתב אותה שיטה. לפרש דברי השאלתות כתב כן ולאפוקי ממה שפי' ר"ת ומהר"ם בהם. ואין בזה הכרע שיסבור הוא ז"ל כן ואפשר שכדברי הרי"ף והרמב"ם ס"ל והביא הב"י שבתשובותיו נראה מדברי הרא"ש דאינו פוסק כדברי השאלתות. וגם המרדכי קודם שהביא דברי מהר"ם לאחר שכתב ושוב חזר ר"ת והודה לדברי השאלתות כתב ולר"י נראה כדברי ר"ת הראשונים דכולה שמעתין קשה לדבריו האחרונים וכו' גם אחר זה כתב ר"ת ורוב הגאונים פסקו ופירשו שיטת הלכה אנטען וכו' אבל מבעל לא מפקינן וכו' אלא בעידי טומאה כדשמואל דאמר במנאפים עד שיראו כדרך המנאפים ורש"י פי' כל השיטה מבעל וליתא אבי אסף. ואף שאחר זה הביא דברי מהר"ם ומה שתירץ דברי השאלתות וסיים מהר"ם בסוף דבריו ואחרי שדברי השאלתות מיושרים מי יחלוק עליהם להקל. ועוד שכל דבריהם דברי קבלה וכדאי לסמוך עליהם כמו על הגמר' וכו' ואף המיי"מוני כתב ג"כ וכו' הלא כתב הב"י עליו ודברי תימה הם שהרי המיי"מוני חולק על דברי השאלתות. וכן המגיד משנה כתב שהרמב"ם שלא כדברי השאלתות ס"ל. והביא הב"י ג"כ תשובת הרשב"א שכתב ר"ח ור"ת ורי"ף הסכימו שאין מוציאין אשה מבעלה אלא בעדים וכו' עד וכדעת הרי"ף והגאונים אני סובר ומסיים הב"י בסוף דבריו לאחר שכתב והביא תשובת הרא"ש שכ' דסוגיא דעלמא פוסקים כהלכות גדולות וכו' כתב הב"י וכן בדין דבעלי שיטה זו רוב בנין ורוב מנין הרי לך שהבית יוסף שהוא האחרון שבאחרונים כתב דבדין הוא דסוגיין דעלמא פסקי כה"ג ור"י ודלא כדברי השאלתות וא"כ לפי זה אפי' בשני עידי כיעור וקלא דלא פסיק אין לאוסרה על בעלה לקושטא דדינא. ע"כ כשאין כאן שני עידי כיעור וקלא דלא פסיק הסברא נוטה להקל בפשיטות לא להחמיר כלל: 

אלא שקודם שנבא לדון על נדון דידן אומר שאף שהמגיד משנה והב"י כתבו שהרמב"ם כדעת הרי"ף וה"ג ס"ל. אני אומר לפי הנראה שהרמב"ם סברא ורוח אחרת עמו שהרי ז"ל הרמב"ם פכ"ד מהל' אישות מי שזינתה תחת בעלה אין לה כתובה ולא המזנה לבד אלא אף העוברת על דת משה ויהודית או היוצאת משום שם רע וכו' ומפרש מתחלה מה הן הדברי' שעוברת בהן על דת משה ויהודית ואח"כ מפורש כיצד יוצאה משום שם רע כגון שהיו שם עדים שעשתה דבר מכוער ביותר וכו' כגון שהיתה בחצר לבדה וראו רוכל יוצא וכו' עד וכיוצא בדברים אלו אם רצה הבעל להוציא תצא בלא כתובה ואין זו צריכה התראה. עוברת על דת משה ויהודית וכן זו שעשאת דבר מכוער אין כופין את הבעל להוציא אלא אם רצה לא יוציא ואעפ"י שלא הוציא אין לה כתובה וכו' ופשוט היא שמה שכתב וכן זו שעשאת דבר מכוער ר"ל בעדים וכמו שכתב לעיל מזה דאי על פי בעל פשיטא דלא הפסידה כתובתה כמבואר בכמה מקומות במיי"מוני. ואף שהמרדכי בדברי מהר"ם כשהביא דברי הרמב"ם הללו כתב עוברת על דת יהודית או שעשאת דבר מכוער הוא וכו' הוסיף הוא על דברי הרמב"ם וכתב פי' בלא ראיית עדים אלא על פי ראיית הבעל אין כופין וכו'. אבל מ"מ מי שיש לו עינים לראות יראה שבעדים קאמר ואמר וחוזר למעלה וא"כ מבואר בדברי הרמב"ם שהוא מדמ' עידי כיעור לעוברת על דת משה ויהודית. ובעוברת על דת משה ויהודית כתב המגיד משנה מוסכם מכל המפרשים ז"ל ומתבאר בגמרא בסוטה שאם רצה הבעל לקיימה מקיימה עכ"ל. וס"ל להרמב"ם דמי שעשאה דבר מכוער שוה לה ויצא לו להרמב"ם זכרונו לברכה זה משום דבפרק אלמנה ניזונית מדמה שם עוברת על דת להיוצאת משום שם רע לענין כתובה ומפרש הרמב"ם דהיוצאת משום שם רע היינו היוצאת בעידי כיעור. ולכך נראה ג"כ לומר דהרמב"ם מפרש ההיא ברייתא דרבי דקתני הואיל ומכוער הדבר תצא דמהבעל נמי קאמר וכן משמע בירושלמי דקאי נמי אבעל כמו שכ' המרדכי בשם מהר"ם. וכדי שלא יקשו עליו כל הקושיות שהקשו המפרשים על פרש"י והשאלתות דהא אין אשה נאסרת אלא ע"י קינוי וסתירה. וגם אמרינן דלקלא דבתר נשואין לא חיישינן. וגם אמרו בהשוכר את הפועלים ובפ"ק דמכות דאמר שמואל במנאפים עד שיראה כדרך המנאפים לכך חולק הרמב"ם לומר דהיינו לענין להוציא אותה מבעלה בב"ד אבל מ"מ בעידי כיעור אם רצה להוציא מוציא כמו בעוברת על דת משה ויהודית וא"כ לא ס"ל להרמב"ם לא כדברי השאלתות ממש ולא כדברי הרי"ף ממש וכן מצאתי שם בהג"ה מיימוני' שאחר שכתב דברי ר"ת הראשונים ור"ת וראבי"ה שכולם מפרשים תצא מרוכל אבל מן הבעל לא תצא אלא בעדים שיראו כדרך המנאפים כתב אמנם בירושלמי משמע להדיא דפי' תצא מן הבעל דמייתי לה אמתניתין דאילו יוצאות בלא כתובה דמיירי בבעל ולא בנטען כלל. ואולי הא דמסקינן דלקלא דלבתר נשואין לא חיישינן וכן הא דבעינן שיראו כדרך המנאפים היינו פי' שאין ב"ד כופין אותו להוציא אלא בכך וכך משמע בירושלמי וכו'. וכענין זה כתב רבינו שמחה לפר"ח וכן דעת רבינו המחבר עכ"ל. הרי שמדברי הג"ה זו מבואר בהדיא כמו שכתבתי. וכן משמע מדברי הסמ"ג עשין מ"ח סוף הלכות קדושין דסברת הרמב"ם אינו ממש כסברת ר"ת בדבריו הראשונים דפיר' דתצא דברייתא היינו דרוכל אלא דהרמב"ם מפרש דתצא קאי נמי אבעל שהרי הסמ"ג לאחר שהביא שם דברי הרמב"ם שכתב כיצד היא יוצאות משום שם רע כגון שהיו עדים שהיא עשאת דבר מכוער ביותר וכו' עד וראו רוכל יוצא וכו' עוברת על דת וכו' וכן זו שעשאת דבר מכוער אין כופין את הבעל להוציא אלא אם רצה לא יוציא עד שיבואו שני עדים ויעידו שזנתה אשתו זאת בפניהם ברצונה אז ודאי כופין אותו להוציא. כתב אחר זה ר"ת תפס לו שיטה אחרת בענין זה דרוכל יוצא ומפרש תצא מרוכל אם גירשה זה ונשאת אח"כ לרוכל שהרי זה קול שלפני הנשואין אבל מן הבעל לא תצא דלקלא דבתר נשואין לא חיישינן כדאיתא פרק המגרש עכ"ל. ומדכתב ר"ת תפס לו שיטה אחרת מכלל דלפי שיטה הראשונה שכ' לעיל מזה דהוא שיטת הרמב"ם מפרש דתצא קאי נמי אבעל והיינו ע"כ ע"ד שכתבנו. ולפי שיטה זו אפשר דבעידי כיעור גם בזמן הזה דאיכא חרם רבינו גרשון אם רצה להוציא מוציא ואין לה כתובה כיון דמדמינן לה לעוברת על דת משה דכתב הטור סי' קנ"א והם דברי הרא"ש פרק המדיר דעוברת על דת אם רצה לקיים אח"כ אין כופין להוציאה ומ"מ מצוה עליו להוציאה עכ"ל וכיון דמצוה היא לא תיקון ר"ג לעכב על ידו שלא יעשה מצוה אדרבה אם אינו מגרשה כשהיא עוברת על דת מקרי רשע כדאיתא בשלהי פ' המגרש מדת אדם רשע שרואה את אשתו יוצאה וראשה פרוע. וכן כתבו הגה"ה מיימוני' שם פכ"ד מהל' אישות. ושיטה זו שלא כדברי מהרש"ל שכתב בתשובותיו סי' ל"ד וז"ל ואף לפי סברת הרמב"ם שכתב אם רצה להוציא מוציא היינו בימיו שלא נתפשטה חרם הגאונים ודר"ג שלא לגרש אשתו בע"כ. אבל בימינו ובזמנינו שנתפשט חרם דר"ג שלא לגרש בע"כ כל היכא דשריא לבעלה לא יכול לגרשה בע"כ. וה"ה שלא הפסידה כתובתה וכו' עכ"ל. ואני מה שנראה לעניות דעתי כתבתי: 

כלל העולה דמקושטא דדינא אפי' בדאיכא עידי כיעור וקלא דלא פסיק אין אשה נאסרת אלא בעידי טומאה ממש דלא כדברי השאלתות דהוא יחיד בדבר כמבואר למעלה. ואפי' אם באנו להחמיר כדברי השאלתות משום דדבריהם דברי קבלה או לפי שיטה שכתבתי בדברי הרמב"ם שאם רצה להוציא יוציא. עיקר פירושם הוא מסבר' הרא"ש דבעינן תרתי עידי כיעור וקלא דלא פסיק וכן מבואר בדברי הרמב"ם בפ' ב' דסוטה דמפרש שיש כאן שני עידי כיעור וגם קלא דלא פסיק פירוש קול בפני עצמו בלא העידי כיעור. אבל בבעל לחודיה שראה דבר מכוער בקלא דלא פסיק אפי' לדברי השאלתות אינה נאסרת דלא כפירושו של מהר"ם: 

ועתה נבא לדון בנדון אשר לפנינו. ונאמר דהאשה הנזכרת מרת רחל אשת ראובן כ"ץ מותרת לבעלה בלי שום ספק משום דהא הוכחנו דמן הדין אין לנו לתפוס דברי השאלתות אלא דברי רוב הגאונים דאין אשה נאסר' אלא בעידי טומאה ממש שראו כדרך המנאפים. ואפי' אם באנו להחמיר ולפסוק כדברי השאלתות אין לאסור האשה הנזכרת מטעם שטען בעלה הנ"ל שהוא בעצמו ראה דבר מכוער ששמעון דפק ונקש בדלתי חדר אשתו שהרי כבר הוכחנו שפירושו של הרא"ש בדברי השאלתות הוא עיקר ולפי פירושו אף לדברי השאלתות אין האשה נאסרת בראיית בעל דבר מכוער אפילו בקלא דלא פסיק ואף אם תמצא לומר להחמיר יותר כדי לצאת גם לפי סברתו דמהר"ם דס"ל לפי סברת השאלתות דאשה נאסרת בראיית הבעל דבר מכוער הא כבר מבואר בדברינו שתרתי בעינן ראיית הבעל וגם קלא דלא פסיק. ובר מדין ובר מדין דהא פשוט דאפי' אם היה כדבריו דראה את שמעון דופק בפתח דלתי חדר אשתו אין בזה שום דבר מכוער ממנה. ולהאריך בראיות על זה הוא דברי מותר מלבד שהדבר מובן מעצמו לפי דברי טענותיו הנזכרים שראובן כ"ץ עצמו לא ראה אמתת הדברים: 

ועל דבר העדות שהעידה המשרתית איך שהגידה לה בתו של כמר ראובן כנזכר למעלה וכמו שטען ראובן בטענותיו כנזכר אם נאמר שהעדיות זה חשוב כעידי כיעור. הלא כבר הוכחנו דאפילו בעידי כיעור גמורים וקלא דלא פסיק סוגיי' דעלמא לא אזלא כדברי השאלתות אלא כרוב בנין ורוב מנין של הפוסקים דאין אשה נאסרת לבעלה אלא בעידי טומאה ממש. וא"כ כל מה שנבא להחמיר בזה אינו אלא לפנים משורת הרין ולכך שומעין בזה להקל ולא להחמיר. וכ"ש בנדון דידן דאפי' אם באנו להחמיר ולפסוק כדברי השאלתות אין כאן מקום לאסור דהרי כבר הוכחנו דלפירש הרא"ש שהוא עיקר בפירוש דברי השאלתות אף לפי סברת השאלתות בעינן תרתי שני עידי כיעור וגם קלא דלא פסיק וכמו שלשון השאלתות כך הוא בהדיא דקאמר ואי איכא דבר מכוער בשני עדים וקלא דלא פסיק מפקינן כנזכר למעלה מה שאין כן בנדון דידן: 

ואף אם תמצא לומר שראוי להחמיר כפי' מהר"ם בדברי השאלתות הגם שהוא לפנים משורת הדין כמו שכתבנו. ולפי סברת מהר"ם בעידי כיעור לחוד אפי' בקלא דפסיק תצא מבעלה כנזכר למעלה דמוקי לרב דקאמר ובעדים היינו בעידי כיעור אעפ"כ אין כאן מקום להחמיר משום דהא מ"מ בעינן שני עדים מה שאין כן בנדון דידן. ואם יבא בעל הדין לחלוק ולומר הא כתב המרדכי פ"ב דיבמות בסיום דברי מהר"ם וז"ל ואי ליכא עידי כיעור אלא בעד אחד דמהימן ליה כבי תרי חייב להוציא ואפי' ע"י עדות אביה שהעיד שזנתה או אמה אי מהימן עליה כבי תרי אסור לקיימה כדאשכחן פרק האומר ואין חילוק בין עד קרוב לשאינו קרוב וכן משמע במיימוני וז"ל מי שראה שאשתו זנתה או שא"ל אחד מקרוביו או מקרוביה שהוא מאמינה וסומך עליה שאשתו זינתה בין שהוא איש בין שהוא אשה הואיל וסומך דעתו על דבר זה שהוא אמת חייב להוציא ואסור לבא עליה ויתן כתובתה עכ"ל. וא"כ בנדון דידן נמי טוען ראובן שהוא מאמין לדברי בתו שראתה דבר מכוער. אף אתה אמור לו דע"כ אין לסמוך אדברי המרדכי בזה שהרי כתב המרדכי כאן הכי ושם בהגהות מרדכי פ' מצות חליצה כתב בהפוך מזה שכתב שם וז"ל ואף על גב דאיכא עד אחד מדבר  מכוער לא מיתסרא ואפי' בעד טומאה אלא בקינוי וסתירה ואז אי מהימן כבי תרי מיתסרא על בעלה. ואגב זה אפשר דברי המרדכי בהג"ה זו לפי זאת הגירסא דהכי פי' אפי' בעד טומאה אין אשה וכו' פי' בעד שאין נאמנין עליו כבי תרי אין אשה נאסרת אלא לאחר קינוי וסתירה פי' שאם קינא לה בעלה ואח"כ נסתרה בשני עדים ואם אח"כ בא אפי' עד אחד ומעיד שנטמאה עם אותו שנסתרה אזי מיתסרא על בעלה אפילו אינו מהימן עליו כבי תרי כמבואר בדברי הרמב"ם בהלכות סוטה ובטור א"ה סי' קע"ח. והא דקאמר בתר הכי ואז אי מהימן כבי תרי וכו' לא קאי אעד טומאה לאחר קינוי וסתירה אלא חוזר אלעיל אעד טומאה בלא קינוי וסתירה קאי דאי מהימן עליה כבי תרי מיתסרא עליה וכדאיתא פ' האומר גבי ההוא סמיא וכמו שכתב הרמב"ם פ' כ"ד מהל' אישות והטור סי' קט"ו. אבל אין לפרש דקאי דוקא אעד טומאה לאחר קינוי וסתירה אבל בעד טומאה לחוד אפי' אי מהימן כבי תרי לא מהני דהא לעיל מזה בסמוך כתב והביא דברי רבא פ' האומר דאמר אי מהימן לך כבי תרי זיל אפקה. ועוד דאי בעד טומאה לאחר קינוי וסתירה ל"ל דמהימן עליה כבי תרי כמו שכתבנו אלא ע"כ אין לפרש גירסא זו אלא כמו שכתבתי וכן מצאתי מוגהה במרדכי ישן וכל הדברים הללו מה שכתב המרדכי לעיל ומה שכתב בהגהות פ' מצות חליצה הכל דברי מהר"ם תשובה אחת הובא בתשובות השייכים להלכות אישות סי' כ"ה ודברי ההגהות מרדכי הוא תחלת התשובה ומה שכתב המרדכי לעיל פ"כ הוא סוף התשובה וא"כ סותרים תחלת דברי מהר"ם לסופן. וא"ל שחזר בו מהר"ם בסוף דבריו ממה שכתב בתחלת דבריו. וגם אין לומר שתחלת דבריו כתב לפי משמעות פשטא דסוגיא דבעדים דקאמר רב היינו בעידי טומאה. וסוף דבריו כתב לפי סברת השאלתות דמפרש מהר"ם לפי דבריהם דבעדים דקאמר רב היינו עידי כיעור דעידי כיעור שוין לעידי טומאה ולכך כתב כי איכא עד כיעור אחד דמהימן עליה כבי תרי מיתסרא על בעלה כמו בעד טומאה. דכי מעיינת שפיר באותה תשובה לא משמע כלל הכי דזה לשון התשובה ואף על גב דאיכא עד א' וכו' בעד א' של דבר מכוער לא מיתסרא  אלא לאחר קינוי וסתירה ואף אי מהימן עליה כבי תרי דאסרינן לה אבעלה הני מילי בעד טומאה וכו' אמנם אם יש עידי כיעור וכו' ומביא ראייה על זה דברי השאלתות ע"ש. מדכתב אמנם משמע בהדיא דהא דקאמר לעיל דעד אחד של דבר מכוער לא מיתסרא נמי קאי לדברי השאלתות. ועוד דאי תחלת דבריו לא קאמר אלא לפי פשטא דסוגיין דשמעתין ולא לפי סברת השאלתות מאי אריא דקאמר דבעד א' שראה דבר מכוער לא מיתסרא הא אפי' בשני עדים שראו דבר מכוער לא מיתסר' בלא דברי השאלתות וק"ל. וגם לא משמע באותה תשובה שום חזרה. הלכך ע"כ צריכין אנו לפרש דבריו כדי שלא יהיו סותרים אהדדי דמאי דכתב בתחלה הוא קושטא דדינא ומה שכתב בסוף דבריו לא כתב אלא לענין אותו הנדון והמעשה שהיה לפניו שהיו עוד בענין ההוא הרבה דברים המוכיחים שזנתה כמבואר באותה תשובה וכמו כן שילדה בסוף י"ב חדש ולכך ראה שם להחמיר וכן מוכח לשון התשובה שכתב בסוף דבריו ובנדון זה אלו היו עידי כיעור נראה דכל אפיא שוין שהיא אסורה כו' כלומר כל מה שכתבנו עד הנה היינו לקושטא דדינא. וכן מחלוקת דר"ת והשאלתות לא נחלקו אלא בשאין כאן שום ריעותות אחרות אלא עידי כיעור לבד. אבל בנדון זה אלו היו עידי כיעור כל אפיא שוין שהיא אסורה לבעלה דכיון שיש עדים שראו דבר מכוער וילדה כמו כן לסוף י"ב חדש בהא ודאי לא אכשר רבא תוספאה וכו'. ועל זה נמשך נמי הא דקאמר ואי ליכא עידי כיעור אלא אותו האחד שמצא עכו"ם מגפפי' אותה אי מהימן עליה כבי תרי חייב להוציא וכו' הכל קאי ונמשך אנדון זה דקאמר למעלה שהיו בו ג"כ ריעותות אחרות. כן נראה ליישב דברי תשובה זו דמהר"ם. וגם אם נאמר להגיה במרדכי דפ"ב דיבמות כמו שהגיה מהרר"י כ"צ מקראק"א דהיינו שהגיה אי ליכא עידי כיעור אלא עד אחד בזנות אי מהימן עליה כבי תרי חייב להוציאה וכו' לא היה קשה עליו מידי אפי' לפי הגירסא דהגהות מרדכי שכתב שם בתחלת דברי מהר"ם ואפי' בעד טומאה כו' דמשמע דאפי' בעד א' בזנות לא מיתסרא לא קשה מידי דכבר פרישית דר"ל כשאין נאמן עליו כבי תרי אבל כשנאמן עליו כבי תרי חייב להוציאה בעד טומאה כמו שהגיה כאן במרדכי. אלא דברי התשובה של מהר"ם הכתובה בתשובות מיימוני א"א להגיה כן שכתוב בה בהדיא ואי ליכא עידי כיעור אלא אותו האחד שמצא עכו"ם מגפפים אותה אי מהימן עליה כבי תרי וכו' וק"ל. הלכך על כרחך צריך לפרש כדפרישית. ואף על גב דבאגודה כתב כמשמעות פשיטות  דברי המרדכי דפ"ב דיבמות דבעד אחד דכיעור אי מהימן עלי' כבי תרי חייב להוציאה אין מזה ראיה משום דהוא לא דקדק אלא העתיק דברי המרדכי כאשר המה לפנינו: 

ועל כל פנים אינו מוכרח לא מדברי המרדכי ולא מדברי התשובה דמיימוני שיסבור מהר"ם לפסק הלכה דבעד אחד שראה דבר מכוער שיהא חייב להוציאה אפי' אי נאמן עליה כבי תרי והואיל וכן הוא הסברא נותנת שאין חייב להוציא שהרי אף בעד א' שראה שזנתה ממש אין חייב להוציא מן הדין אלא לצאת ידי שמים דהא בפרק האומר אההיא דאבעי' להו אשתו זנתה בעד אחד מהו וכו' אביי אמר וכו' ורבא אמר ה"ל דבר שבערוה ואין דבר שבערוה פחות משנים וכו' כתבו הרי"ף והרא"ש והני מילי בדיני אדם אבל בבא לצאת ידי שמים אי מהימן ליה כבי תרי מחייב לאפוקי ויהיב לה כתובה עכ"ל. ועוד דאפי' כל זה לא איירי אלא בשותקת ואינה מכחישתו אבל במכחישתו עד אחד בהכחשה לאו כלום הוא. וכ"כ הרשב"א בתשובת אלף רל"ז וכן הטור בסי' קע"ח כתב וז"ל לא קינא לה ובא עד אחד וא"ל זנתה והיא שותקת אם הוא נאמן וכו' ובסי' קט"ו כתב ואם יש עד אחד שזנתה אינה חייב להוציא בדיני אדם אלא משום לזות שפתים אסור לו לעמוד אם הוא סומך עליו ומהימן ליה כבי תרי וכו'. וכתב הב"י שיש לתמוה על רבינו שכתב דמשום לזות שפתים הוא ובסי' קע"ח כתב סתם וכו' ולא כתב דמשום לזות שפתים בלחוד הוא כמו שכתב כאן. ומיהו שם כתב שהיא שותקת וכאן לא כתב. ואפשר מפני כך כתב כאן דאינו אלא משום לזות שפתים וכו': 

מכל הלין טעמים נראה לומר דבעד אחד דכיעור אין לאוסרה עליו אפי' נאמן עליה כבי תרי בפרט בנדון דידן שהאשה מכחשת ולא שתקה. ועוד אני אומר דאפי' אי נימא דהכי הוא שמהר"ם מדמה עד אחד שראה דבר מכוער לעד אחד בזנות וכמו שבעד אחד אי מהימן עליה כבי תרי חייב להוציאה ה"ה בעד אחד דכיעור. ע"כ אין דברי מהר"ם אמורים אלא בעד אחד דכיעור באותו כיעור שהוא דומה לעד אחד דזנות דאם היו כאן שני עדים דכיעור היה חייב להוציאה כמו בשני עדים דזנות ולכך השתא נמי דמהימן עליה כבי תרי חייב להוציאה דמהר"ם מדמה עידי כיעור דהיינו רוכל יוצא ואשה חוגרת בסינר או רוק למעלה וכו' לפתח פתוח מצאתי דהוי כשני עדים בזנות כמבואר במרדכי. אבל בעד אחד דכיעור שהעיד שהיה בסתר עמה בחדר אפי' אם היו כאן שני עדים שנסתר עמה לא היה חייב הבעל להוציאה כמו שכתב הרא"ש פרק ב' דיבמות והביאו הטור סי' קע"ח וז"ל וכן אם נסתרה בפני עדים ושהתה כדי טומאה ולא קינא לה בפני עדים מותרת שאין אוסרים על יחוד אפי' נסתרו יחד על דעת ערוה כו' וכ"כ הרמב"ם בהל' סוטה אם לא קדם קינוי ובאו שנים והעידו שנסתרה עם זה ושהתה כדי טומאה לא נאסרה ואינה שותה עכ"ל. ולכך נראה דבזה לא אמר מהר"ם שאם העד א' נאמן עליו כבי תרי שיהא דינו כדין עד אחד דטומאה דהא הכא אפי' היו כאן שני עדים לא היתה מיתסרא על בעלה אלא אם כן שנאמר שנתפוס סברת שניהם להחמיר ולומר כיון שמצינו שמהר"ם מדמה עד אחד דכיעור לעד אחד דטומאה באותו כיעור שמהר"ם מחייב להוציא אם היו כאן שנים. וחזינן להרמב"ם שהוא מדמה כיעור דנסתרה עמו לכיעור דחוגרת בסינר או רוק למעלה מן הכילה דהיינו מה שהוסיף מן הירושלמי וכתב או שהיו יוצאים ממקום אפל וכו' שבכולן כתב אם ירצה הבעל להוציאה וכו' ונימא נמי ה"ה כי אין כאן כ"א עד אחד שנאמן לו כבי תרי נמי אמרינן שאם רוצה להוציא יוציא כמו שכתב מהר"ם בעד אחד דכיעור גמור לענין שיחייב להוציאה. וזהו סברא רחוקה משום דסברא הוא דלא אמרינן כן אלא במקום שאם היה האמת כן היתה אסורה על הבעל אז חייב לצאת ידי שמים ולא באופן אחר כמו שכתבנו דהא הכא אפי' היה אמת כמו שהעיד העד לא מיתסר ליה. ודוגמא זה כתב ת"ה סי' רכ"ב בעד הנאמן בתרי שהעיד שאשה הודית בפניו שנטמאה אינו כלום כיון דאפי' אם האמת הוא כמו שהעיד העד שהודה בפניו לא מיתסרה האשה למשנה אחרונה דאמרינן עיניה נתלה באחר ע"ש ואם כן ה"ה בנדון דידן. ובר מדין דבנדון דידן אפי' כיעור דהיו שניהם יוצאים ממקום אפל ליכא דהא לא ראתה הבתולה בתו הנ"ל שום ריעותא בה. ועוד אפי' בשמעון עצמו לא ראתה שום ריעותא אלא שאמרה ששמעה את קולו באותו חדר ואין משגיחין בב"ת קול דעדים שראו דבר כיעור שמענו אבל עדים ששמעו דבר כיעור לא שמענו. ואפשר ששמעה את קולו שצעק בחדר שלו שהיה סמוך לחדרה כנזכר למעלה. וגדולה מזו התיר מהר"ם בתשובה דהל' אישות במעשה דכהן שהיה שוכב על מטתו בלילה ומאחרי הכותל שמע שאשתו ובחור אחד היו ביחד ומחמת קול נשימתן הבין שקלקלו. וכן בפעם שניה היו ביחד וסמך אזנו לכותל ושמע אותן מנשימין כדרך שבני אדם משמשין מטותיהם אבל לא ראה גוף המעשה והשיב וק"ל אין אוסרין על היחוד ואין אוסרין אלא בקינוי וסתירה או כשיראו כדרך המנאפים כו' אבל משישמעו אותן מנאפים לא שמענו וכו' עכ"ל. וכ"ש הכא שיש הרבה להסתפק ולדקדק באותו עדות שהעידה המשרתית בשם הבתולה הנ"ל כי כמעט דבריהם סותרים זה את זה וראוי היה להב"ד לחקור ולדרוש אותו העדות מפי הבתולה עצמה. אבל כל זה לא כתבנו אלא לרווחא דמלתא כדי לצאת מכל דברי המחמירין. אבל לענין הדין כבר כתבנו שאין אנו צריכין לכל זה: 

ולענין מה שטען לאוסרה עליו מטעם שטען שילדה לששה חדשים מיום הנשואין דהיינו שהנשואין היו בי"ז כסלו וילדה בי"א בסיון ולד נגמר בצורתו כמבואר למעלה. הנה אין זה צריך לפנים כי מאחר שפסק מהר"י מינ"ץ בתשובותיו סי' ג' כמ"ד שיפורא גרי' וראוי להיות אפי' בן קיימא ואם כן ק"ו שיש לנו לסמוך ולפסוק שראוי להיות נגמר בצורתו ולהיות נפל בחמשה חדשים שלמים באמצע וסוף חדש כסלו בתחלת עיבורה ותחלת חדש סיון בסוף עיבורה דהא מת בו ביום. ואף על גב שהבעל טען שהיה בן קיימא גמור והיא הרגתו לאו כל הימנו לטעון כן. ואם יתעקש המתעקש לומר דכיון דספק הוא באיסור כהונה ראוי להחמיר מספק כדאמ' בהאשה רבה איסור כהונה שאני. זה אינו דהכא כיון דאפשר הוא לומר דלא היתה מעוברת קודם הנשואין וראוי ואפשר הוא להיות ולד זה מז' חדשים שאינם שלמים פשוט הוא דלא נחמיר אפילו באשת כהן אלא מוקמינן לה אחזקת כשרותה דלא עברה אאיסור דזנות. ויש ראיה מבוררת לזה מהא דאי' פ"ק דכתובות גבי הא דאמר ר"א האומר פתח פתוח מצאתי נאמן לאוסרה עליו ופריך ואמאי ספק ספיקא הוא ספק תחתיו ספק אינו תחתיו ואת"ל תחתיו ספק באונס ספק ברצון. ומשני לא צריכתא באשת כהן וכו' והקשו התוס' ואת"ל ונוקמא אחזקה שהיא כשירה לכהונה ונימא דלאו תחתיו זינתה. וי"ל דאדרבא ואית לן למימר דהשת' נבעלה דאוקמה אחזקת הגוף שהיתה בתולה עכ"ל. א"כ ש"מ דאי לאו דאית לן למימר דהשתא נבעלה וכו' הוה מוקמינן לה אחזקת כשרו' לכהונה. וק"ו ובנו של ק"ו בנ"ד דכיון דאפשר הוא דנתעברה לאחר הנשואין דאית לן לאוקמה אחזקת כשרותה דה"נ איכא חזקת הגוף דמסייע לה דאמרי' דאוקמה אחזקה שלא היתה מעוברת מקודם והשתא לאחר הנשואין נתעברה ואף על גב דאמרינן ביבמות פ'  האשה כל הנשים מתעברות ויולדות היינו כשהלכה עם בעלה למ"ה או לומר דמבעולה הראשונה מתעברת ע"ד שכתבו התוספות ריש פ' החולץ גבי בן ט' לראשון. אבל כשהיא יושבת באלמנות לא ואף על גב דיש לדחות זה קצת די"ל דאינה כל כך חזקה מבוררת שעה אחת  מעולם מ"מ חזקת כשרות גופה מסייע בהדה כנזכר. ועוד דהכא הוי ספק ספיקא ספק קודם נשואין נתעברה ספק לאחר נשואין ואת"ל קודם נשואין שמא מכשר נתעברה דלא פסלה מכהונה וגם פנויה היתה דליכא כאן שום איסור אשת איש. ואף על גב דאמרינן בסוף פ"ק דכתובות גבי פנויה שנתעברה כשאינה אומרת ברי מכשר נבעלתי דמצרכינן תרי רובי משום דמעלה עשו ביוחסין היינו לענין תרי רובי אבל במקום דאיכא ס"ס פשיטא דאפי' באשת כהן יש להקל דהא חזינן הכא גבי פתח פתוח דאי הוה גבי כהן ס"ס היתה מותרת לו שפרש"י באשת כהן שהאונס אסור בה הלכך חד ספיקא הוא. מכלל דאי הוה כאן תרי ספיקי הוה מתירין. והא דאמרינן בהאשה רבה איסור כהונה שאני לא לכל מילי מחמרינן באיסור כהונה כמו שכתב בעל תרומת הדשן סי' רכ"ב: 

אבל מה שהגדולים שקדמוני בענין זה הביאו ראיה לנדון דידן מהא דאיתא פרק החולץ דף ל"ז אמתניתין דספק בן ט' לראשון בן ז' לאחרון כו' עד א"ל אנא הכא קאמינא רוב נשים יולדות לט' ומיעוט לז' וכל היולדות לט' עוברה ניכר לשליש ימיה הא מדלא הוכר עוברה לשליש ימיה וכו' ודאי בר ז' הוא לבתראה. אלא אימא רוב היולדות לט' עוברה ניכר לשליש ימיה וכו'. וכתבו התוספות אמאי לא מוקמינן לה בחזקת היתר ליבם וכו' ויהא נמי הולד שני כשר. דסמיך מיעוט יולדות לז' לחזקה ואתרע לה רובא. ונסמוך ארובא דעוברה ניכר לשליש ימיה וכו'. א"כ אמרינן נמי הכא דסמוך מיעוט יולדת לז' לחזקת היתר ונסמוך ארובא דעוברה ניכר לשליש ימיה. כך כתבו החכמים הקדמונים שקדמוני בעובדא דא ואף על גב דגמרא דהתם לא ס"ל הכי ונשאר קושיות התו' בתימא רצו  לחלק בין דהתם לנדון דידן. במחילה מהם לא ידעתי מה ענין דהתם לכאן דהא בנ"ד טען ראובן דא"א להיות ולד כזה נגמר בצורתו בו' חדשים שהיו מזמן הנשואי'. וא"כ מה ראיה שיטה זו לסתור טענת ראובן דהרי טענתו שהכא אין כאן ספק אלא ודאי שנתעברה קודם הנשואי'. ואם כוונתם היה שטענת ראובן נסתרת ממקום אחר מטעמים שכתבו בדבריהם דאפשר שיהא נגמר צורתו מזמן הנשואין ולא הביאו זו אלא להוכיח דמאחר דבנ"ד אפשר שאחר הנשואין נתעברה אף על גב דאיכא נמי לספוקי דשמא קודם הנשואין נתעברה ואזלינן אחר רוב נשים דיולדות לט' אפ"ה לא אסרינן לה מספק. על זה לא היו צריכין להביא ראיה זו דבנ"ד פשיטא דלא אסרינן לה מספק אלא מוקמינן לה אחזקת כשרות ולא אמרינן שעברה עבירה ונפסלה מן הכהונה מה שלא שייך שם גבי ספק בן ט' לראשון וכו' ומהראיות שהבאתי למעלה. ועוד אי הוה ס"ד דמסתבר לומר בנ"ד לאסור מספק אף על גב דאפשר דנתעברה לאחר הנשואין א"כ אין כאן שום ראיה להתיר מההיא דהחולץ משום דבנ"ד אף על גב דנסמוך ארוב יולדות לט' עוברה ניכר לשליש ימיה ולא אמרינן דהאי ולד ודאי בן ט' הוא מ"מ יש להסתפק כיון דמיום הנשואין אין כאן ז' חדשים הראוי כרוב וולדות הנולדים לז' ודין שיפורא גרים לא שכיח איכא למימר קודם הנשואין היתה מעוברת חדש אחד או פחות או יותר באופן שילדה עתה לז' חדשים שלמים וראויים כרוב ולדות הנולדים לז' ושמא נבעלה לפסול לה מה שאין שייך לומר בההיא דהחולץ דהתם ליכא לספוקי אלא בבן ט' לראשון כאשר מובן מעצמו. אבל הראיות שכתבתי נראו בעיני נכונים: 

כלל העולה בהא נחיתנא ובהא סליקנא דאתתא זו שריא לבעלה בלי שום ספק ופקפוק אפי' לכל הדעות המחמירים וכ"ש שלא להטיל מום בקדשים להוציא לעז על שמעון הנזכר כי לא הבעל ולא שום עד אחד נאמן כנגדו בשום ענין ואופן שהרי אפילו על האשה אינו נאמן להפסיד כתובתה אפי' במקום שהעד כדאי להיות נאמן כבי תרי לאוסרה עליו כשהבעל רוצה להאמין לו ולאסור על עצמו כי עליו הוא יכול להימניה ולא על האשה כמבואר בכל הפוסקים ופשוט הוא. כ"ש בנ"ד שאפי' אם רוצה הבעל להחמיר אינו יכול לאוסרה עליו כנ"ל אפי' מחמת חומרא וק"ו בנו של ק"ו שאין כאן שום חשש עדות על הנטען. ולכן ראוי ומחויב לכל ב"ד ישראל לענוש בעונשים קשים וחמורים ובנדויים וחרמות לכל איש ואשה שיוציאו לעז או יפגיעו בכבוד האיש או האשה הנזכרים ועונשם יהיה כמי שהוציא ש"ר על בני קדושים. ומטיל מום בקדשים. כמבואר בכל הפוסקים האחרונים והראשונים הישישים. ושלום על דייני ישראל נאם המדבר במשפט ובצדק הטרוד כעת בעסקי הזמניים בלימודים התורניים האלהיים כדי לרוות צמאון בני ישיבתי החשובה. מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן פא 
========================== 
חכם לב ואמיץ כח אהו' ר"ג ור"מ פ"ה מ"ה הגאון מהר"ר וייבוש אב"ד דק"ק קראק"א יצ"ו ולכל המסתופפים בצל מעלתו שלום. הגיעוני דברי מעלתך בדין ומעשה הבא לידי כ"ת בעד אחד שהיה חתום על גיטין הרבה ולאחר זמן רב יצא עליו קול ערעור דגזלנותא ואמרו עליו כי קודם החתימה זמן רב לערך עשרים או שלשים שנה נמצא בידו איזה גניבה דהיינו שהופקד בידו פקדון והוא שלח בו יד שלקח מתוך החבילה שהופקד בידו כיס שקורין ווטצק"א עם איזה סך מעות ומעשה שהיה כך היה כשהחזיר לבעל הפקדון חבילתו ולא מצא בתוך החבילה את כיסו ושאלו היכן הוא הכיס עם מה שבתוכו והוא השיב לא ידעתי משום דבר רק מה שהנחת בידי אתה נוטל. והזמינו לפני ראש הקהל וצוה לאסרו במאס' וכשראה שתפסו אותו אמר לשלוחי הקהל שתפסו אותו מה אתם תופסים אותי תחפשו הטיב בבית בחורין ובסדקין אולי תמצאוהו שאולי אחד מאנשי ביתי לקחו מתוך החבילה והסתיר את הכיס באיזה חורים וסדקים. סוף דבר הלכו השלוחין לביתו וחפשו ובדקו ומצאו הכיס מונח במקום התורפ' אבל לא מצאו המעות בתוכו וצעק המפקיד איה איפה המעות שהיו מונחים בתוך שלחופית אחת לערך חמשים אדומים ואז הלכו וחפשו עוד יותר בחדרו בחורי' ובסדקי' ומצאו גם אותן בחור קטן שבכותל שמניחים שם הפמוט גבוה יותר מכדי שיד האדם מגעת שם. הן הן מקור ותוכן גופא דעובדא הנ"ל כאשר העידו על זה אנשים ידועים שהיו אז בזמן המעשה שלוחי ומשרתי הקהל יצ"ו באופן שהיה אז פשוט בעיני השלוחים וראש הקהל שאותו הנפקד הוא לקח וגנב הכיס מתוך החבילה. גם עתה אחר הערעור כשקרא אותו האב"ד לחקור אותו על עובדא דא הודה לפניו ולא בוש רק התנצל באיזה דברי התנצלות וראיות כדי להכשיר את עצמו כאשר הכל מבואר בקונטריס העדיות ששלח כ"ת לידי וסיים כ"ת את דבריך וכתבת: 

ועתה צריך לדקדק אחרי אותן הגיטין שהעד הנ"ל חתום עליהם בעד אם הם כשרים וגם כי הוא אומר שקודם שחתם על אילו הגיטין חתם עוד כמה גיטין ואינו יודע מי הן וכן אמרו עליו שהיה רגיל לחתום בעד בפני הרבנים הקודמים. והנה כ"ת הפציר בי לחוות דעתי בזה. הגם שאני אחוז בחבלי הטרדות בעסקי וטורח צרכי הצבור יצ"ו כי רב הוא המוטלים עלי גם אני עמוס בעול עבודת שמים להספיק ולרוות צמאון ישיבתי יצ"ו הרבה השם יוסף עליהם. מ"מ לרוב הפצרת כ"ת לא אוכל להשיב ריקם פני כ"ת מלהשיב לכ"ת בקצור מופלג. ויקבל נא מר תשובתי: 

תשובה לפי הנראה במושכל הראשון לפום ריהטא דעד זה עד פסול הוא מדאיתא בפ"ק דמציעא ואמר רב אידי בר אבוה הכופר במלוה כשר לעדות בפקדון פסול לעדות ופריך התם אמאי פסול לעדות נימא אשתמוטי קא משתמט וכו' ומוקי לה התם כי אמרינן דפסול כגון דאתי סהדי ואסהידו ביה דההוא שעתא דכפר איתיה לפקדון בביתיה והוה ידע ביה. א"נ דנקיט ליה בידי' וכמבואר בכל הפוסקים הראשונים והאחרונים. וא"כ לפי זה העד הנזכר הוא פסול לעדות דמקרי כופר בפקדון כיון דמצאו העדים הכיס עם המעות בחור שבחדרו. דאין סברא לומר דלא מפסל בכופר בפקדון אלא כשיש עדים שמעידים שראו שהפקידו בידו מתחלה אלא אף על גב שלא היו עדים בשעה שהפקיד הפקדון בידו אלא שלאחר שכפר בו הביא הנפקד עדים שראו הפקדון בביתו או בידו הוא מפסל בכפירתו דהא נתברר למפרע ששקר טען וכופר בפקדון הוא והכי משמע בגמרא דכי פריך נימא אשתמוטי קא משתמט משני כגון דאתי סהדי וכו' ולא משמע שם כלל דבעינן שיעידו אשני זמני' אשעת' דפקדון ואשעת' דכפר ביה וכן דייקא התם בפ' קמא דמציעא לישנא דרש"י דעל הכופר במלוה פרש"י שבאו עדים והחזיקוהו בכפרן שהעידו שהוא חייב לו ועל הכופר בפקדון לא פירש שהעידו עדים שהפקיד בידו וכו' משום דסמיך על מה דמשני בגמ' בתר הכי כגון דאתי סהדי ואסהידו דההיא שעתא דכפרי' איתי' לפקדון בביתי' דאין צריך עדות יותר מזה. וכן משמע מעובד' דאית' התם ההוא רעי' וכו' חד מסרו ליה בלא סהדי לסוף אמר להו להד"ם אתו סהדי ואסהידו דאכל תרתי מינייהו וכו' ופריך והא גזלן הוא וכו' משמע דאפי' לא הוי העדים בשעת הפקדון נפסל כאשר הובא ג"כ בדברי כ"ת. גם לא הוזכר בשום פוסק דבעינן שיעידו העדים אשעת הכפירה וגם אשעתא דפקדון דלא כתבו הפוסקים כ"א האוקימת' דמוקי כגון דאתו סהדי וכו': 

גם על מה שכתב כ"ת שצריך לעיין דשמא לא אמרינן דכופר בפקדון פסול לעדות אלא דוקא היכא דכופר בב"ד אבל בפני עדים לא ובעובדא דידן לא היתה הכפירה בפני ב"ד של שלשה. נראה בעיני דאין לסמוך על זה כלל משום שהגם שאמר הוא שלשון הרי"ף כך הוא כגון דאתו סהדי ואסהידו ביה דההיא שעתא דכפרי' בב"ד הוה איתי' לפקדון בביתי' וכו' ולשון זה הביא ג"כ הרא"ש וגם הסמ"ג עשין ע"ג הביא מימרא דרב ששת דפרק הגוזל א"ר ששת הכופר בפקדון נעשה עליו גזלן וחייב באונסין והוסיף הסמ"ג וכתב בב"ד והוא לשון הרמב"ם פ"ג מהל' גזילה ע"ש. מ"מ מאחר שכל יתר הפוסקים לא דקדקו לפרש זה שלא מקרי כפרן ליפסל כ"א דוקא היכי דהכפירה היתה בב"ד כמו שדקדקו גבי האומר מנה לי בידך וא"ל להד"ם ועדים מעידים שהלוהו וחזר ואמר פרעתיך הוחזק כפרן לאותו ממון והיא מימרא דר' יוחנן פ"ק דמציעא דשם דקדקו לפרש דדוקא כשהכפירה היתה בב"ד אבל שלא בפני ב"ד לא כמו שהוא מבואר בטור ח"ה סימן ע"ט וגם הרי"ף והרא"ש והרמב"ם עצמו בדין הכופר בפקדון לא האריכו לדקדק לפרש דדוקא בב"ד. אלא שהוסיפו על לשון הגמרא תיבת בב"ד ובההיא דרב ששת כתב הרי"ף סתמא הכופר בפקדון ולא כתב בב"ד והביאה פ"ק דמציעא. ובההיא דינא דהאומר מנה לי בידך וכו' האריכו ודקדקו לפרש וכתב עלה הרי"ף וה"מ דכפרי' בב"ד כי הא דשבתאי בריה דרב מרינוס וכו' ואין פי' דברי הרי"ף שר"ל שהביא מעשה דשבתאי ברי' דר' מרינוס לראיה אמאי דקאמר וה"מ דכפרי' בב"ד דהא לשון הגמרא ג"כ כך הוא דאמימרא דר' יוחנן מביא כי הא דשבתאי בריה דרב מרינוס וכו' אף על גב דלא כתוב בגמרא והני מילי וכו' ועוד דהא באותו מעשה אינו מפורש כלל שהיתה הכפירה בב"ד אלא ע"כ האי לישנא דכתב הרי"ף וה"מ הוסיף הרי"ף מדעתו אלשון הגמרא ואין כוונתו להביא על זה ראיה מעובדא דשבתאי. א"כ מזה נראה שמה שהוסיף הרי"ף והנמשכים אחריו בההיא דהכופר בפקדון תיבת בב"ד לא כוונו לומר דוקא בב"ד דהטעם הוא דלא מקרי כפירה אלא בב"ד של שלשה או יחיד מומחה כמו לדין דילפינן מקרא דבעינן שלשה. אלא משום דאי לא הוה בב"ד יכול לומר שלא נתכוון לכפור פקדונו אלא להשטות בו אבל באמר באם היתה הכפירה בענין שלא שייך לומר שכיון להשטות אלא שניכר שכוונתו היתה לכפור פקדונו אפי' שלא בב"ד מקרי כופר בפקדון ומפסל. ואם תשיבני שאין השטאה שייכא בכפירה אלא כשאומר לי מנה לי בידך והוא אומר הן. הלא תראה שגם בדין האומר מנה לי בידך ואמר להד"ם וחזר ואמר פרעתי שהוחזק כפרן לאותו ממון שהסכימו כל הפוסקים שצריך שתהא הכפירה בב"ד כתב בעל התרומות שער מ"ב ופסק בטור ח"ה סי' ע"ט כמותו דאפי' היכי שהכפירה היתה שלא בב"ד אלא בפני עדים יש חילוק בין היכי שאמר לעדים אתם עדי שאז אם חזר ואמר פרעתי קודם לכן אינו נאמן ובין היכי שלא אמר אתה עדי שאז נאמן לומר פרעתי בכל ענין וע"כ הטעם הוא דכשלא אמר אתם עדי יכול לומר שמשטה היה בו מה שאין כן כשאמר אתם עדי. אבל בכופר בפקדון בפני עדים אין דרך לומר ע"ז אתם עדי דגבי מנה לי בידך והוא אומר להד"ם שהוי קצת הודאה דכל האומר לא לויתי כאומר לא פרעתי שייך לומר דאמר המלוה אתם עדי שהוא אומר להד"ם כאשר מבואר מעצמו מדברי בעל התרומות משא"כ בכופר בפקדון וא"כ אפי' היכי דכופר בפני עדים יוכל לומר אח"כ דלא נתכוון אלא להשטות ולא מפסל בהכי ולהכי כתב הרי"ף והנמשכים אחריו דכפירה בב"ד ולא מטעם שכפירה צריכה דוקא ב"ד ואין ה"נ אם היתה הכפירה בפני עדים באופן שניכר שלא נתכוון אלא לכפור ולגזול פקדונו ודאי מקרי גזלן וכי תימא מ"ש הכא מדין האומר מנה לי בידך וכו' דשם לא הוחזק כפרן כ"א דוקא היכי שהיתה הכפירה בב"ד. שנא ושנא הוא דהתם הוי טעמא דאין אדם מגלה טענותיו אלא בב"ד וכן משמע מדברי בעל התרומות שער הנ"ל וגם מדברי הב"י סי' ע"ט משמע כן שעל מה שכ' הטור שם וכן נמי שהכחישוהו עדים אם לא היתה הכפירה בב"ד לא הוחזק כפרן כתב הב"י ובפרק חזקת הבתים אמרינן דהיכי דאשתעי מילי אבראי ולא טעין ואתא לבי דינא וטעון לכ"ע חוזר וכת' הרא"ש אפי' סותר כל דבריו הראשונים מ"ט עביד אינש דלא מגלה טענותיו אלא בב"ד. ומדהביא הב"י דברים אלו במקום זה ש"מ דס"ל דהיינו טעמא דבעינן הכא דוקא דיהא הכפירה בב"ד וא"כ בנדון דידן דכפר גם בפני שלוחי הקהל וראש הקהל וע"פ כפירתו נתפס בתפיסה ובמאסר פשיטא דלא שייך לומר דנתכוון להשטות וגם שלא רצה לגלות טענותיו דמה טענות היה לו לטעון על פקדונו כ"א להחזירו לבעליו ומדכפר בו ודאי נתכוון לגוזלו וא"כ פשיטא ופשיטא דסברא הוא דהוחזק כפרן אפי' שלא בב"ד וכיון דאחזיקינן עד זה בכופר בפקדון א"כ פשיטא דאין להכשירו מטעם שמא מלוה ישנה היה לו עליו על המפקיד כאביי דפ"ק דמציעא דהא כבר כתבו התוספות שם דבגזלן ודאי וכופר בפקדון אין להכשיר מטעם שמא מלוה ישנה יש לו עליו וכן בהרא"ש שם וכיון שכן הוא א"כ כל הגיטין שחתם עליהם העד הנזכר הם פסולים חלילה: 

אבל כאשר עבר עיוני בדברי העדיות ראיתי שלפי הנראה מדברי האנשים שהיו אז שלוחי הקהל שהעידו על גופא דעובדא נראה שבשעה שמסר בעל הפקדון חבילתו ליד הנפקד הנ"ל לקחה הנפקד מידו כמות שהיא ולא בדק מקודם מה שהיה בתוכו ואם היה בתוכו כיס עם מעות או לא. ובשעת שהחזיר לו פקדונו ובדק המפקיד ולא מצא כיסו בתוכו ושאל אותו היכן הוא כיסי אז השיב לו כענין לא ידעתי משום דבר רק מה שהנחת אתה נוטל משום דבשעה שהפקיד בידו לא הראה לו הכיס א"כ נראה שאין ענין זה כלל לדין הכופר בפקדון דפסול לעדות המוזכר בגמרא דלא שייך זה אלא כשטוען הנפקד דבר מסויים כגון פרה או טלית מסרתי והפקדתי בידך ממש והוא טוען להד"ם והביא המפקיד עדים כדבריו דהתם אף על גב דלא ראו עדים שהפקיד אותו דבר שתובעו בידו. מ"מ כיון שתובע ממנו  דבר זה הפקדתי בידך והנפקד טוען להד"ם והעדים מעידים שראו אותו חפץ בביתו או בידו ממילא ידעינן שנפקד טען מתחלה שקר וכופר בפקדון היה ולא נתכוין אלא לגוזלו ולכך נפסל לעדות בכפירתו כגזלן גמור כמבואר למעלה. אלא שיש לומר שמא לא נתכוון בשעת כפירתו לגוזלו אלא שנאבד ממנו ולא ידע היכן הוא ולכך כופר בו ואשתמוטי קא משתמט סבר עד דבחשנא ליה ואשכחנא ליה כדאמר התם בגמרא לכך מוקי לה התם כגון דאתי סהדי ואסהידו ביה דההיא שעתא דכפר ביה איתיה לפקדון בביתיה והוא ידע ביה וא"כ לא נתכוון בכפירתו אלא לגוזלו ולכך נפסל לעדות ע"י כפירתו. אבל בנדון דידן שלא כפר בפקדון לומר לא הפקד' בידי שום חבילה אלא שאמר אמת שהפקד' בידי חבילתך והרי היא זו ומה שהפקד' אתה נוטל ולא ידעתי משום כיס כי לא הראת לי בשעה שהפקדת בידי חבילתך שיש בתוכו איזה כיס מעות ולא ידעתי מזה דבר וגם המפקיד אינו מכחישו לומר הגדתי לך והראתי לך שיש בתוכו כיס מעות ומסרתיו בידך אלא שלפי הנראה מדברי העדיות גם המפקיד הודה לדבר שלא הראה לו שום כיס כשמסר בידו חבילתו. א"כ כשהנפקד טוען בשעה שהחזיר לו חבילתו לא ידעתי משום דבר ומה שהנח' אתה נוטל. לא מקרי זה כופר בפקדון אפי' כשהעידו עדים דהוי בביתיה. וגם לא שייך הכא טעמא דאשתמוטי קא משתמט כאשר מובן מעצמו והאריכו' בראיות על זה הוא דברי מותר. אלא שבנדון דידן צריך לעיין אם לא מקרי נחשד על הגניבה מטעם שיש רגלים לדבר וידים מוכיחות שהוא גנב ולקח הכיס מתוך החבילה כדי לגוזלו. שהרי מצאו העדים הכיס בחדרו בחור שבכותל ומסתמא הוי ידע ביה דוגמא מה דאית' בגמ' התם כגון דאתו סהדי ואסהידו ביה דההיא שעתא דכפר ביה איתיה לפקדון בביתיה והי' ידע ביה אי נמי דהוי נקיט ליה בידי' וא"כ ה"נ הוה ידע ביה והוא בודאי גנבו והניחו שם ומבואר בכל הפוסקי' שגנב פסול לעדות הוא: 

אבל גם בזה נראה שיש לחלק בדברים נכונים וברורים בטעמא דדוקא התם דכופר בפקדון הוא אלא שיש לטעון בעדו שמא לא נתכוון בכפירתו זאת לגוזלו. אלא שמא נאבד ממנו ואשתמוטי קא משתמט עד דמשכח ליה בזה אמרינן כיון דאתו סהדי ואסהידו ביה דההיא שעתא הוה הפקדון בביתי' והוה ידע ביה א"כ לא שייך לומר דשמא נאבד ממנו בשעת כפירתו ואשתמוטי קא משתמט ולכך מפסל אבל בנדון דידן דלפי מה שהצענו לא מקרי זה כופר בפקדון אלא שיש להוכיח מזה שנמצא בחדרו שהוא גנב הכי' מתוך החבילה א"כ יש לומר דאין זו סברא מוכרחת לומר שמאחר שמצאו הכיס בחור שבחדרו ודאי הוא שהוא גנבו ולקחו והניחו לשם דשמא אדם אחר לקחו והניחו שם ולא הוא ואף את"ל דמה שאמר בגמרא דבשעתא דכפר איתיה לפקדון בביתיה והוא ידע ביה אין הפירוש שיצטרכו העדים להעיד שהם יודעים שהוא הוה ידע ביה אלא הוה פירושו דכיון דהיה בביתיה וברשותיה בודאי הוא דהוה ידע ביה וא"כ בנדון דידן נמי אפי' אם נאמר שהוא לא לקחו אלא אדם אחר מ"מ גם היא הוה ידע ביה היכן הוא והואיל ולא החזירו לבעל הפקדון אלא שאמר לא ידעתי שום דבר א"כ נתכוון להחזיק בו או לחלוק עם הגנב אף על פי כן אין לפוסלו מטעם זה  וראיה מדברי הריב"ש בתשובה סי' רס"ו וז"ל שם וכן אין לבטל הקדושין מחמת מה שהעידו וכו' על פסלות אחד מהעדים המעידים על הקדושין מחמת הגניבה שהרי שנים מן שלשה העדים לא העידו עליו שגנב אלא שחלק עם הגנב ושקבל הגניבה מיד הגנב ושהכריחוהו בדין להחזירה וכיון שכן אינו נפסל אלא הגנב עצמו כההיא דפ' זה בורר חד אמר קמאי דידי גנב קבא דחולש' וחד אמר קמאי דידי גנב קתא דכורטייא. ולא המקבל גניבה ממנו ולא אפי' החולק עמו ולא אפי' האומר לחבירו צא וגנוב לי והלך וגנב ונתן לו אין המשלח מתחייב דאין שליח לעבירה כדאמרינן פ"ק דמציעא אלא מעתה האומר לאשה ולעבד צאו וגנבו לי הכי נמי דמחייב שולחן וכו' עכ"ל. וא"כ הרי מבואר שאינו נפסל בשביל דהוה ידע מהגניבה ולא הודיע לבעלים היכן היא אפי' היה דעתו ליטלה לעצמו או לחלוק עם הגנב כיון שאין כאן עדות ברורה שהוא עצמו גנבה. ואף על גב שבשתי תשובות שבמרדכי פרק הספינה משמע  שכשיודע שהדבר הוא נגנב והגנב נתנו לידו חייב להחזירו לבעליו ואם החזירו ליד הגנב חייב לשלם כמו שכתב במעשה שאשה אחת גנבה מבעלה והפקידה אצל אשה אחרת כדאיתא התם באריכות ע"ש. צריך לומר שאע"ג שחייב להחזירו לבעליו מטעם דחייב בהשבת אבדה לבעליו מ"מ לא נפסל לעדות אפי' היכי שהחזיק הגניבה לעצמו או חולק עם הגנב כ"א דוקא היכי דגנב בעצמו. אך שצריך לישב מה שכתב הריב"ש דאפי' האומר לחבירו צא וגנוב לי והלך וגנב ונתן לו אין המשלח מתחייב והא על כל פנים חייב להחזיר הגניבה לבעליו מטעם מצות השבת אבדה וממילא א"ל החזירם חייב לשלם. וכדמשמע בהדיא מדברי המרדכי דפ' הספינה. והסברא נותנת כן דהא אפי' הלוקח מגנב מפורסם ק"ל דחייב להחזיר הגניבה לבעלים בחנם וכשאינו מפורסם מקבל הדמים מהבעלים מתקנת השוק אלא שלאחר שנתייאשו הבעלים דהוי יאוש ושינוי רשות קנה הלוקח החפץ לפי' ר"י כמבואר בטור ח"ה סי' שנ"ו וא"כ כ"ש האומר לחבירו צא וגנוב לי וגנב ונתן לו שחייב לשלם לבעלים ובדברי הריב"ש משמע שפטור מטעם דאין שליח לעבירה וכמו שהביא ראיה מהגמרא. ודברי הגמרא גופה בלא דברי הריב"ש יש ליישב דהא דמשמע בגמרא דהיכי דקאמר צא וגנוב לי דאין שליח לעבירה היינו לענין היכי שמתה הבהמה שגנב קודם שהגיע ליד המשלח שאין המשלח חייב באחריותה כאלו גנבה בעצמו והכי משמע מדברי המפרשים. אבל אם הגיע ליד המשלח י"ל דאין הכי נמי שחייב להחזיר ליד הבעלים ואם לא החזירה חייב בתשלומים כדברי המרדכי דפ' הספינה. אבל דברי הריב"ש שכתב והלך וגנב ונתן לו אין המשלח מתחייב וכו' צריכים ישוב. וצריך לומר ג"כ דהא דכתב הריב"ש שאפי' שאמר צא וגנוב לו והלך וגנב ונתן לו אין המשלח מתחייב וכו' ר"ל אינו מתחייב מטעם שיהא נקרא גנב ליפסל לעדות או לחייב בתשלומין תיכף ומיד אף על פי שלא הספיקה להגיע לידו ואם הגיע לידו צריך להשיבה  לבעלים וא"ל השיב אין הכי נמי דחייב. כלל העולה דאין נפסל לעדות מטעם שהיה יודע מהגניבה אלא דוקא היכא שגנב מעצמו: 

ועוד נראה לומר דבנדון דידן אפי' היה שטוען המפקיד שמסר ממש הכיס ליד הנפקד ממש והנפקד טוען להד"ם שלא הפקדת בידי שום כיס וכופר בפקדון ממש. ואח"כ מצאו הכיס בחור שבכותלו אפי' הכי לא היה נפסל לעדות משום דשייך שפיר הכא טעמא דאשתמוטי קא משתמט והא דאוקי בגמרא דכופר בפקדון פסול לעדות כגון דאתו סהדי ואסהידו ביה דההוא שעתא דכפר איתיה לפקדון בביתיה והוה ידע ביה אי נמי דנקיט ליה בידי' ומשמע מדברי הפוסקים דהוי פירושו דכיון שנמצא ברשותו מסתמא הוה ידע ביה ונפסל לעדות. היינו היכא שהגניבה היא בהמה דאז כשהעדים מעידים דבשעתא דכפר ביה הוה בביתיה מסתמא הוה ידע בה דהא נראית לכל ונפסל מיד לעדות ולהכי קאמר נמי בפ' הגוזל קמא אמימרא דרב ששת דקאמר התם הכופר בפקדון נעשה עליו גזלן וחייב באונסין וכו' מתיב רמי בר חמא ושכנגדו חשוד על השבועה וכו' ואם איתא משעת כפירה אפסיל ליה ומשני אמרי הכא במאי עסקינן דקאי באגם דלאו כפירה היא סבר אשתמיטנא ליה אדאזלינא ומייתינא ליה תדע דאמר רב אידי הכופר במלוה כשר לעדות הכופר בפקדון פסול לעדות דמשמע דלא שייך לומר דסבר אישתמיטנא אלא היכא דקאי באגם אבל אי הוה קאי בביתיה וברשותיה שהוא דר שם לא הוה שייך לומר דמשתמט והוה נעשה גזלן מיד משום דהתם איירי בבהמה משום דסתם אונסין דקרא היינו שבורה ומתה דשייך גבי בהמה ולכך קאמר דקאי באגם דלשון זה לא שייך כ"א בבהמה ולכך אי הוה קאי בביתיה הוה ידע בה אבל כשהפקדון הוא דבר קטן הכמות כגון כיס של מעות וכיוצא בו אפי' אי אסהידו סהדי שראו אותו באיזה מקום מונח בביתו אין זה ראיה שהוה ידע ביה ושייך שפיר לומר ביה אישתמוטי קא משתמט אלא א"כ שמעידים העדים שבשעה שכפר ביה הוה נקט ליה בידים ממש. והיינו נמי דמסיים באוקימתא דבפ"ק דמציעא אי נמי דנקיט לה בידיה ר"ל בפקדון דבהמה איירי דאסהידו דההיא שעתא דכפר ביה הוה בביתיה והוה ידע ביה מסתמא ואי הוה הפקדון דבר קטן הכמות ומיטלטל איירי דאסהידו דההיא שעתא הוה נקט ליה בידים. ובזה יתיישב נמי שפיר לישנא דהפוסקים דלפעמים כתבו לישנא דהוי בידיה ולפעמים כתבו לישנא דהוי ברשותיה כגון הטור ח"ה סי' צ"ב כתב וז"ל התובע לחבירו מלוה שהלוהו וכפר אף על פי שמביא עדים להכחישו אפ"ה אינו חשוד כל זמן שלא נשבע אבל הכופר בפקדון הוי חשוד אף על פי שלא נשבע וכגון שיש עדים שראוהו בידו בשעה שכפר הא לאו הכי לא עכ"ל משום  דשם איירי בהפקיד בידו מעות וכיוצא בו דומיא דכופר במלוה דאיירי ביה דסתם הלואה הוא מעות שלהוצאה נתנה דומיא לזה איירי הא דכתב עלה אבל הכופר בפקדון וכו' ולכך כתב שצריך שיש עדים שראוהו בידו בשעת שכפר. אבל בסי' רצ"ד כתב הטור וז"ל תבעו הפקדון וכפר ביה מיד נעשה עליו גזלן וחייב באונסין ופסול לעדות ולשבועה בד"א שיש עדים שבשעת שכפר בו היה ברשותו וכו' עכ"ל משום דשם איירי בפקדון דבהמה דהא התם אתא למכתב דין דהכופר בפקדון נתחייב באונסין וסתם אונסים הכתובים בתורה גבי שומרים הוא שבורה ומתה דשייך גבי בהמה כדלעיל וזה טעמו ג"כ של הרמב"ם והסמ"ג שכתבו ג"כ לשון ברשותו במקום דין זה ובזה יתיישב הכל כהוגן ולא נצטרך האריכות הדקדוקים שכתב כ"ת: 

ואם כן בנדון דידן נמי שמצאו העדים הכיס בחור שבכותל אפי' היה טוען מתחלה עליו ממש להד"ם וכפר בפקדון ממש אפ"ה לא נפסל בעדות בכפירתו משום דשייך ביה ג"כ שפיר טעמא דאשתמוטי קא משתמט עד שימצא אותו אף על גב שהעידו עדים שמצאוהו בחור שבכותל אין זה ראייה שהוא ידע ביה כי אפשר שנטלו מי שנטלו והטמין אותו שם והוא לא ידע ביה. וכל שכן לפי מה שכתבנו למעלה דנדון דידן לא הוה כופר בפקדון כלל וגם אין ראיה מזה שהוא גנבו אלא שאפשר שאדם אחר גנבו ואפי' הוה ידע ביה לא מפסל בשביל זה לעדות. ואם באנו לפוסלו מטעם דהוא בעצמו הודה שהוא גנבו רק שהתנצל בפני הרב בטענה באמרו שהיה לו על המפקיד מלוה ישנה. ועוד אמר שעשה תשובה על מעשה זה שעשה כמבואר בקונטריס של העדיות וא"כ הוי ליה גנב ופסול לעדות לא מסתבר לומר כן דהרי הגמרא ערוכה היא מימרא דרבא בפ"ק דסנהדרין ובפרק זה בורר דאין אדם נפסל ע"פ עצמו מטעם דאין אדם משים עצמו רשע ופסקוהו כל הפוסקים ואף על גב שכתב הרמב"ם והביאו הטור ח"ה סי' צ"ב שאין ראוי לעשותו עד לכתחילה. מ"מ פשוט הוא שאין לפוסלו בדיעבד והעדיות שהעיד וממקומו הוא מוכרע שהרי איתא התם דהוא ואחר מצטרפים להרוג את הרובע. ומה שכתב כ"ת דאפשר לחלק דמ"ש אין אדם נפסל על פי עצמו היינו היכא שבא להודות וכו' ואף שרוצה לעשות תשובה איכא למימר שמא איערומי קא מערים שהוא רוצה לפסול עדותיו שהעיד כבר אבל היכי שאנו רואים שאדרבא הוא רוצה להתנצל עצמו ולומר שלא חטא רק שע"י דבריו הוא נתפס שאנו רואים שחטא כגון הכא שהוא אומר עכשיו שהוא הודה אז בפני ראשים שעשאו ור"ל שמחמת תשובה עשאו וכיון שאנו אין מחזיקין אותו לתשובה מעליותא הוא נתפס בדבריו לפוסלו ע"י זה עכ"ל. הנה לא מסתבר לי לחלק הכי דהא דאין אדם נפסל ע"פ עצמו לא מסברא בעלמא אמרו כן אלא מדינא כדאיתא התם רבא אמר דאדם קרוב אצל עצמו ואין אדם משים עצמו רשע ופרש"י כלומר ע"י עדות עצמו אינו נעשה רשע שהרי התורה פסלה קרוב לעדות וכיון דמן התורה הוא דאינו נפסל ע"פ עצמו מטעם קורבה אין לחלק בשום אופן. גם מה שכתב כ"ת שיש לפסלו מטעם ששפטו אז השלוחים והראשים שהוא עשה הגניבה בעצמו ומאן יימר לן דלא הוי כמו ראו עדים בהדיא והוי כמו אנן סהדי מתוך אומדנות המוכיחות על אמתת הדברים. כל אלה הדברים רחוקים לפסול אדם ע"י אומדנות כאלה דלא שייך לומר אנן סהדי אלא בדבר דקים להו לרבנן באיזה דבר או בדבר שהוא מנהג קבוע דאז אמרינן דאנן סהדי דודאי נעשה והוי כמו עדות. דוגמת מה שכתב בעל תרומת הדשן סי' ר"ז בדין סבלונות אבל לא בכיוצא בנדון דידן וגם מוכרע מהא דפ"ק דסנהדרין דאמר רב יוסף פלוני רבעני לאנסי הוא ואחר מצטרפין להרגו לרצוני רשע הוא והתורה אמרה אל תשת ידך וכו' רבא אמר אדם קרוב אצל עצמו וכו' ופרש"י ונהרג הרובע ופלגינן דיבוריה ומהימנינן ליה לגביה חבריה ולא מהימנינן ליה לגביה דידיה ופסקוהו כל הפוסקים והנה מאחר שהוא בעצמו מודה שרבעו לרצונו ועד אחד מצטרף עמו ואנחנו פלגינן דיבוריה להרוג את הרובע אין לך אומדנות גדולות מזה שנרבע לרצונו כדבריו וגם דבר זר הוא לפלוג דיבוריה ואפ"ה אינו נפסל ע"פ עצמו ונהרג הרובע על פי עדותו: 

גם אין להסתפק בזה אם יש לפסלו מחמת שיצא עליו אז הקול בכל הקהלה שגנב או כפר באותו הפקדון וגם בסבת זה נתגרש מתוך הקהלה הוי כמו קול דאתחזק בי דינא דחוששין לו לענין דין פנויה שיצא עליה קול שנתקדשה דאיתא פ' בתרא דגיטין ופסקוהו כל הפוסקים. דדבר פשוט הוא דכיון דנתברר אח"כ שלפי ענין המעשה שהיה לא נפסל לעדות מן הדין או אם עשה תשובה אח"כ פשוט הוא שחוזר אח"כ להכשרו הראשון וא"ל דמאחר שלא נתברר הכשרו אז מיד כ"א עתה לאחר כמה שנים שכבר נתגרשו כמה נשים בגיטין שהיה הוא חתם עלי' בעד ושיצא עליהם קול ערעור מחמת שחתם עליהם העד הנ"ל וא"כ כבר יצא הקול איך שיש צד ערעור של פסול על הגיטין קודם שנשא האשה והוי כמו קלא דמקמי קדושין דחיישינן ליה אלא שעכשיו אנו רוצים להכשירו וא"כ באנו לפלוגתא דאמוראי דאיתא התם אי מבטלי' קלא אי לא. ואף על גב דפסק הרא"ש והטור בנו דמבטלין קלא הלא  כתב בשם הרמ"ה דלא מבטלינן קלא אלא כשנתברר שאותו הקול שקר היה כגון שבאו אותן העדים שתלו בהן הקדושים לומר שנתקדשה בפניהם באו ואמרו להד"ם אבל אם לא נתברר ששקר היה אלא באמתלאות וצד ספק וכו' לא מבטלינן הקול. הלא אף את"ל דבנדון דידן נמי היה כן שיצא עליו קלא דלא פסיק ממש שכפר בפקדון או גנב ועכשיו אין אותן העדים אומרים ששקר היה אלא שהגידו לנו מעשה שהיה כך היה ועל פי אותו ענין המעשה שהיה אנו מכשירין אותו כנזכר למעלה וא"כ י"ל דהוי כמו אמתלא וצד ספק דלא מבטלינן עלה קלא דקדושין. דבר פשוט הוא שלא נאמרו דברים הללו אלא באשה שיצא עליה קול שנתקדשה בעדים כמבואר בכל הפוסקים. אבל אם ניתן איזה גט ויצא איזה ערעור ולעז על הגיטין הן מצד העדים או פסול אחר ואח"כ נתברר על פי מורי הוראות וחכמי הדור שאין באותו ערעור ולעז כדאי לפסול הגט וכי אינו חוזר הגט להכשרו הראשון מה שנתפרסם הפוכו ומצאנו בכמה תשובות של הגאונים קמאי ובתראי שיצאו ערעורים על הגיטין וע"פ הוראת' חזרו להכשרן הראשון ומה לי ערעור פסול דמחמת פסול עדות או ערעור אחר. ובהדיא נמצא בתשובות הרא"ש כלל מ"ה סי' ג' על ענין גט אחד שיצא עליו ערעור שפסלו עד אחד שהביאו עדים שגנב והשיב עד שפסלו מעידי הגט אם הביאו עדים שראוהו שגנב הוא פסול והגט אינו גט וכו' ומה שאומר כי עשה תשובה שראוהו שהי' מתענה ומניח תפילין וכו' אין זה תשובה להכשירו עד שיעשה השבה מן הממון שלקח וכו' עכ"ל. הלא מבואר מדבריו שאם היה שלא הביאו עדים שראוהו ממש שגנב או אם היה מתברר שעשה תשובה כהוגן והשיב הממון שלקח היה הגט כשר אף על פי שיצא עליו קול ערעור: 

ומה שנמצא שכתב הב"י בטור ח"ה סי' ל"ד בשם הרשב"א בתשוב' וז"ל ואם יצא עליו קלא דלא פסיק חוששין לו ואין מוסרין לו שבועה ואין מוציאין ממון בעדותו וכו' ואעפ"י שבחזקת כשר היה ואין פוסלין אותו בקלא דעלמא מ"מ מיחש חיישינן ליה דאפי' אתתא מפקינן מנטען בדבר מדומה וקלא דלא פסיק כ"ש זה שאין מוסרין לו שבועה וכ"ש דלא מפקינן ממונא אפומיה דהא תניא שנים שהיו חתומים על השטר ומתו ובאו שנים ואמרו אנוסים היו וכו' ומקשינן עלה ומגבינן ביה תרי ותרי נינהו אלמא לאפוקי ממונא אפומייהו לא אמרינן אוקי גברא אחזקתי' ולא אמרינן קלא דלא פסיק אלא בדליכא אויבים וכו' כדאיתא פ"ב דיבמות עכ"ל משמע מדבריו דבשביל קול לא מפקינן ממונא אפומיה ומשמע אפי' אם כבר נתקבל עדותו מדמייתי עלה ההיא דשנים שהיו חתומים על השטר וכו' דהתם כבר נתקבל העדות וכ"ש דלא מפקינן אשה מבעלה ע"י גט שחתם עליו עד כזה. אבל מבואר מעצמו הוא דהרשב"א איירי שיצא עליו קלא דלא פסיק שעבר איזה עבירה ואפשר שאיירי באיסור ערוה ויצא עליו עידי כיעור וקלא דלא פסיק כמבואר בפ"ב דיבמות ולכך מסיים ולא אמרינן קלא דלא פסיק אלא בדליכא אויבים וכו' כדין הנטען על האשה דפ"ב דיבמות שע"פ אותן העדיות היה הדין דמפקינן האשה מהנטען כיוצא בזה יצא קול על איזה עד הבא להעיד וס"ל להרשב"א דהדין נותן שכיון שמספיק אותו עדות לאפוקי אתתא מהנטען כל שכן שיספיק שאין מוסרין לו שבועה ולא מפקינן ממונא אפומיה דס"ל להרשב"א דזה הוי כמו שהעידו עליו שבא על הערוה שהוא פסול לעדות לדעת כל הפוסקים כמבואר בטור ח"ה סי' ל"ד ושלא כדברי רבינו ירוחם דכתב דאפי' חשוד בקלא דלא פסיק כשר לעדות חוץ מלעדות אשה. או שהרשב"א איירי שיצא עליו קלא דלא פסיק כאותו קול דאתמר גבי פנויה שיצא עליה קול שנתקדש' בפ' בתרא דגיטין תרי מתרי והלכו למ"ה ה"נ יצא קול בזה העד באופן שאם יבאו אותן העדים בפנינו ויעידו עדותן היה נפסל מן הדין על פיהם ולכך אין מוסרין לו שבועה ואין מוציאין ממון בעדותו כל זמן שלא נתברר ע"פ הדין שאין באותו עדות כדי לפוסלו. אבל אם באין אותן העדים שתלוי הקול בהן ואנו שומעין עדותן מפיהם ונתברר לנו שאין באותו ענין שמעידין עליו כדאי לפוסלו ע"פ הדין דבר פשוט הוא בעיני שאף הרשב"א מודה בזה שחוזר לכשרותו ולחזקתו הראשונה וזה נראה לי ברור בדברי הרשב"א: 

ואחר כל דברי האמת והצדק שביררנו והוכחנו שעל פי הדין אין לעד זה דין עד פסול א"כ לרווחא דמילתא נוכל ג"כ לצרף עוד לזה שריותא מחמת מה שנוהגים המסדרי גיטין להזהיר העדים שיהרהרו בתשובה והועתק מנהג זה מספר א"ז וא"כ מסתמא העדים עושים כן ומקבלים על עצמן לשוב ממעשיהם הרעים שבידם הוי כאלו בא לפני ב"ד ומקבל עליו שלא לעשות עוד וא"כ יש לסמוך בזה ארבינו ירוחם והב"י מביאו בסי' ל"ד דדוקא במועלי' בשבועות ובטבח הצריכים לילך למקום שאין מכירין אותו כמבואר בפוסקים אבל בשאר עבירות די לו שילך לב"ד שבעירו ויקבל עליו שלא לעשות עוד דנוכל לומר דהרהור שעושה לפני הרב המסדר הגט ומקבל על עצמו שלא לעשות עוד הוי כאלו בא לפני ב"ד עירו. ומה שהרא"ש בתשובותיו כלל מ"ה סי' ג' פסל הגט מחמת שהעידו על עד אחד מעידי הגט שגנב אף את"ל שגם בימי הרא"ש היה המנהג כן שהרב המסדר היה מזהיר העדים שיהרהרו בתשובה אעפ"כ יתיישב שפיר שהרא"ש פסל אותו הגט משום דהרהור תשובה אינו מועיל אלא לאחר שהושב הממון שגנב לבעלים אבל בעוד שהממון בידו לא יועיל שום תשובה ותענית וכמו שמפורש בהדיא בדבריו שכתב אין זה תשובה להכשירו עד שיעשה השבה לממון שלקח וכו' כמבואר למעלה. וכן כתב בפרק זה בורר ובשאר כל ממון אם בא בידו באיסור ורוצה לעשות תשובה צריך להוציא הממון מתחת ידו ולכך פסל הרא"ש אותו הגט ולא הועיל שם הרהור תשובה. והא דמשמע מדברי מהרי"ק בתשובותיו סי' פ"ה במעשה באונס שקדש בפני אונסים שקדושיו קדושין מטעם שמא הרהרו בתשובה היינו משום דאונסים נפסלו מחמת עבירה לשמים כמובן מעצמו ולא עבירת ממון ולכך ע"י הרהור תשובה חוזרים להכשר עדות אף על גב שלענין כפרת העונות שעברו צריכים עדיין תעניות וסיגופים לפי עונש חטאם  מ"מ כדי שיוכשרו לעדות די בזה ובזה יתיישבו ג"כ דברי מהר"ם פד"ו בסי' ל"ז דמשמע מדבריו דע"י הרהור מתכשר לעדות דלא כתב כן אלא אאותו שהעיד איך שאותו עד המיר דתו כמבואר שם בדבריו ולא אאותו שהעיד עליו שגנב לפי שאותו עד לא מתכשר כ"א בחזרת הממון ולכך כתב בדבריו בתחלת התשובה וגם לא השיב הגניבה שלענין זה אין תשובה מועלת כי אם השבת ממון. וכן בפ"ב דקדושין דאמרינן שם המקדש אשה ע"מ שאני צדיק אפי' היה רשע כל ימיו הרי היא מקודשת דחיישינן שמא הרהר בתשובה היינו שע"י הרהור תשובה שמקבל על עצמו לעשות תשובה שלימה ולשוב ממעשיו הרעים לא נחשב עוד רשע לשמים וק"ל. וא"כ בנדון דידן נמי שכבר הושב הממון לבעלים תכף אף את"ל שלא השיבו מדעתו ומרצון עצמו מ"מ לא נשאר אותו ממון בידו הלכך מתכשר שפיר ע"י ההרהור שקבל במחשבתו או אפשר ע"י דבור כנהוג לשוב ממעשיו הרעים ואין להסתפק בזה שמא לא עשה הרב כן שכך מנהג קבוע הוא בארצות הללו בפרט בגט זה האחרון שבא עליו הערעור מסתמא מעלת כ"ת היה המסדר. ובפרט שהמעשה שנעשה הוא מימים רבים זה עשרים שנה ואחר זה היה מוחזק בחזקת אדם כשר שהרי לקחו אותו גם הרבנים הקודמים לחתום בעידי גיטין מסתמא היה נוהג בתום וביושר ובלתי ספק שהרהר תשובה שלמה בעת שהתעוררו אותו על זה מאחר שהיה ידוע לו לעצמו שהיה עבירה מה בידו. וכפי הנראה מתוך התנצלותו נראה שריח תורה יש בו ומסתמא היה יודע שע"י גניבה נפסל אדם לעדות ובלתי ספק נתעורר לתשובה שלימה ובלתי ספק שעשה ג"כ תשובה במעשה. הגם שעל שריותא דא לחוד לא היינו סומכים כל כך מאחר שאין התשובה מבוררת בעדים מ"מ מאחר שכבר הוברר אצלינו שמצד הדין אין לעד זה דין עד פסול כמבואר למעלה א"כ יש לצרף ג"כ שפיר שריותא דא לרווחא דמילתא לדינא דלעיל דביררנו ויש לסמוך על כל הנ"ל בלי שום פקפוק ולהכשיר כל הגיטין שחתם עליהם עד הנ"ל ושלא להוציא לעז ח"ו על כל הנשים שנתגרשו כבר בגיטין שנחתמו בעד זה שלא להרבות ח"ו פסולי משפחה בישראל. נאם המדבר באמת בצדק ובמשפט איש בריתו דמכ"ת הטרוד כעת בטרדת הזמן בלימודים התורניים כדי לרוות צמאון בני ישיבתי הגדולה הרמה והנישאה יצ"ו השם יוסף עליהם. מאיר בן מהר"ר גדליה זלה"ה חתן המלך הגאון מהררי"ץ כ"ץ זלה"ה: 

שו"ת מהר"ם מלובלין סימן פב 
========================== 
נשאלתי על מעשה שנתהוה בעיר ואם בישראל ק"ק קראק"א יצ"ו בראובן שתבע את לאה לדין וטען שנעשו ביניהם שידוכים ונשבעו שניהם בנ"ח שלא יחזרו בהם ולא יפריד ביניהם כ"א המות והאשה טענה להד"ם והביא ראובן עד אחד שהעיד כדברי ראובן שבפניו נשבעו כנ"ל. וכן העידה אשה אחת שהיתה מסרסרת ביניהם. ועוד הביא ראובן עד אחד שהוא היה רואה דרך חור שבדלת וראה כל הענין ושמע השבועה שנשבעו שניהם. גם הגיד העד האחד בפניה כי אחרי השבועה נתן לה שני אדומים מיד בדרך סבלונות ובזה רצה ראובן הנ"ל להוכיח שהאמ' הוא שנשבעו יחד כנ"ל דאם לא כן לא היה נותן לה האדומים וגם היא לא היתה מקבלת ממנו א"ל היה האמת שהיה ברית ושבועה ביניהם. והיא השיבה שהלוה לה האדומים ועוד אמרו שעוד היה שולח לה סבלונות כמה פעמים פעם אחת שלח לה תרנגולת לכפרה ע"י נער אחד. כך היו הטענות ביניהם ולא נזכר שום טענות ביניהם כ"א על השבועה ולא שמו על לב שום דבר אחר. גם אמרו שהיו ביחד כמה וכמה פעמים ע"י האשה המסרסרת והיו מתנהגים יחד כדרך המשודכים חתן וכלה והכל בהסתר והעלם בסבה שהיו יודעים שקרובי האשה לא יתרצו לשידוכי' אלו. וטרם נגמר הדין ביניהם נתפשרו יחד שני הצדדים כי נתפייס ראובן ברצוי כסף שנתנה לו האשה ומחל לה השבועה ונתפרדה החבילה והלך ראובן למדינה אחרת. וגם היא הלכה לדרכה. ואחר זמן מה בא אחד מהדיינים ואמר להאב"ד כי הוא שמע מראובן בזמן שהיו מתעצמים לדין טרם שנתפשרו יחד שהיה מגמגם בדבר ואמר אילו הייתי רוצה וכו' אלא שאינני רוצה לגלות וכיוצא בדברים שהיה מובן מתוך דבריו על ענין קדושין שהוא מערער על ענין הסבלונות וכן הגיד עוד דיין אחד. וכששמע האב"ד הדברי' האלה צוה לקרובי האשה שיודיעו למקום שהלכה לשם ויזהירו אותה שלא תנשא לאיש עד שיעמדו על תוכן הענין: 

ואחר כל אלה חזר ובא ראובן למקומו הראשון. גם העד הראשון שהעיד על השבועה בא לביתו ושלחו הב"ד לקרא לו וחזרו ושאלו אותו במה שהיו מסופקים בדברים הללו. והגיד ואמר מעשה שהיה כך היה כי האשה הנ"ל קראה אותו להיות אצל הענין לחזק דברי ההתקשרות בפניו ונשבעו שניהם כנ"ל ואחר השבועה נתן לה האדומים אבל לא הזכירו שום לשון קדושין רק נתן לה בסתם גם הגיד שלא ראה אח"כ שום נתינת סבלונות כלל ומה שהגיד מענין שילוח התרנגולת ושאר הדברים שהוזכרו לעיל הוא לא ראה ולא ידע דבר מזה רק שאלו הדברים שמע מפי האשה המסרסרת ביניהם. ומשמעות דברי העד היה שהיו ביניהם ריצוי שידוכים כמה ימים או כמה שבועות קודם שנעשה השבועה שנשבע זו לזה כנ"ל. ואחר כך שאלו את ראובן הנ"ל בחרם שיגיד אם היה לו שום כוונה בנתינת אותן זהו' האדומים לשם קדושין. ואמר לא. רק לנתינת סבלונות בעלמא כדרך החתן לכלה אבל מעולם לא עלה על לבו שום כוונת קדושין. ומה שהיה מרמז רמוזי בפני הדיינים ביחידות ואמר שאם היה רוצה וכו' אמ' שלא היתה כוונתו על שום קדושין אלא שרצה להגיד עליה איך שהיה ביניהם קירוב וחבה ע"י חבוק ונשוק כדרך החתן לכלה אשר מזה רצה להוכיח שטענתו אמת שהיה ביניהם ברית ושבועה. וזה לא רצה לגלות מפני הבושה. ע"כ היו דבריו. וכן הגידו הדיינים שגם פעם אחת בעמדם למשפט יחד לדון על השבועה כנ"ל היה ראובן ג"כ מרמז רמוזי בפני הדיינים כיוצא בדברים האלו והיה אחד מהדיינים גוער בו על מה שהוא מגמגם ומרמז ואמר לו שיברר דבריו בפירוש ולא ידבר ברמזים והשיב ראובן ג"כ אז כזאת התשובה והיה מתרץ דבורו כמו שהשיב עכשיו. ועוד הגיד ראובן הנ"ל עתה בפני הב"ד שנתינת האדומים לא היתה מיד תכף אחר השבועה רק שהיה הפסק דברים הרבה בין השבועה ונתינת האדומים. גם אמר ראובן מה ששלח אח"כ התרנגולת ושאר הדברים היה ע"י האשה המסרסרת ולא בפני שום עדים עכ"ל תורף העדיות שהובאו לידי הגם שהדברים קצת מגומגמים וסותרים אלו את אלו: 

ועל פי הדברים האלה היה אותו הב"ד מסופקים אם יש לחוש בענין זה לקדושין מטעם נתינת הזהובים האדומים והסבלונות הנ"ל מאחר שהיה קירוב גדול ביניהם כל כך שהיו ביחד כמה פעמים גם מטעם שהיו יראים שהקרובים ימחו בידם שהרי בשביל כך באו לידי השבועה כנ"ל וא"כ יש לחוש גם כן שמחמת חשש זה נתכוון ג"כ לקדשה כדי שלא תוכל לחזור בה גם חששו בשביל שכבר בימים קדמונים על מעשה שהיה במקום ההוא יצא פסק דין מפי הגאון מהר"ר שכנא ז"ל לחוש לסבלונות והחמיר מאד בדבר. הגם שהגאונים בתראי שקמו אחריו מהררש"ל ומהררמא"י פסקו דאין לחוש לסבלונות בזמנינו זה. ומטעם חששות אלו היו מסופקים בענין זה עד שהאב"ד ההוא חבר תשובה ופסק דין על זה והאריך בדבר. בהן ולאו ורפיא בידיה עד שלא רצה לסמוך להתיר כ"א כשיסכימו עמו שנים או אחד מבעלי הוראה שבמדינתינו. וע"כ תוכן ותמצית השאלה: 

והנה בבואה לפני אמרתי מה צריך אני להשיב לשולחי דבר הלא דין זה כבר מחו בי' קמאי דקמאי מאה עוכלא בעוכלא הלא המה הרשב"א ומהרי"ק ומהרא"י בתרומ' הדשן ובכתביו ומהר"ם פד"ו בתשובותיו סי' כ"ח גם הגאון מהרש"ל האריך בדבר וכבר נתפשט המנהג בכל תפוצות הקהלות שבארצנו שאין חוששין לסבלונות. ומעשים בכל יום שחוזרים כמה וכמה מהשידוכים שעשו לאחר ששלחו או נתנו החתנים להכלות סבלונות סתם והיו נוהגים יחד כמנהג החתנים והכלות לשבת יחד ויתר דברי קירוב וחבה ולא נשמע מימים קדמונים שיהא פוצה פה ומצפצף לחוש לקדושין ח"ו ואפי' אם החתן קורא תגר והיה מערער לומר שקדשה בסבלונות ששלח או נתן להכלה אין שומעין לו בזמנינו זה גם לא לכבוד היה לו כי כבר נתפשט המנהג בכל הארצות הללו שאין חוששין לסבלונות מאז שנעשו המעשים בימי הגאונים בתראי הנ"ל. ובאמת אם בא תחלת מעשה זה לידי לא היה עולה על דעתי לעשות מזה שום עסק כלל בפרט במקום שאין כאן שום מערער. רק להפצרת השואלים כי אנשי מופת המה גם כי ראיתי שהאב"ד הנזכר הגדיל הענין ועשה מזה ספק גדול בדבר שעומד ברומו של עולם ופן ואולי יצא איזה חשש לעז מזה לאנשים חשובים אנשי היחוס והמעלה כאלה ע"כ לא מנעתי עצמי מלחוות דעתי בזה ולהודיע כי לא כן הוא עמדי ורוח אחרת עמי ודברים מבוררים שאין לי בהם שום ספק בסייעתא דשמיא ת"ל. ומעתה אתחיל ואומר: 

תשובה. כי הנה מקור דין זה הלא הוא נובע מהא דאיתא פ"ב דקדושין אמתניתין דקתני המקדש שתי נשים בשוה פרוטה או אשה אחת בפחות משוה פרוטה אעפ"י ששלח סבלונות לאחר מכאן אינה מקודשת שמחמת קדושין הראשונים שלח וכו' אתמר רב הונא אמר חוששין לסבלונות וכו' אמר רבא ומותבינן על שמעתין אף על פי ששלח סבלונות לאחר מכאן אינה מקודשת א"ל התם כדקתני טעמא שמחמת קדושין הראשונים שלח וכו' מאי הוה עלה אמר רב פפא באתרא דמקדשי והדר מסבלי חיישינן. מסבלי והדר מקדשי לא חיישינן. מקדשי והדר מסבלי. פשיטא לא צריכא דרובא מקדשי והדר מסבלי ומיעוטא מסבלי והדר מקדשי. מהו דתימא ניחוש למיעוטא קמ"ל. ופרש"י חוששין לסבלונות מי ששידך באשה ונתרצה וקדם ושלח סבלונות בעדים חוששין שמא קדושין הן וכו'. וז"ל התוספות חוששין לסבלונות פ"ה ששידך האשה וכו' משמע מתוך פירושו דחיישינן שמא מחמת קדושין הן ולכך נקט בלשונו שידך דאל"כ לא הוו קדושין דמנא ידעה כדאמר בפ"ק גבי נתן לה קדושין ולא פירש. וקשה להר"ם וכי שידך מאי הוי והא בעינן שידבר מענין לענין ובאותו ענין לכך נראה חוששין כלומר כיון ששלח לה סבלונות חיישינן שמא קדשה כבר וכו' עכ"ל והשתא לפי' הר"ם צריך לפרש הא דקאמר ומותבינן אשמעתין אעפ"י ששלח סבלונות לאחר מכאן אינה מקודשת ר"ל ואמאי אינה מקודשת ניחוש מדשלח לה סבלונות קדשה כבר קדושין גמורין ומשני התם כדקתני טעמא שמחמת קדושין הראשונים שלח ר"ל שאנו אומרים שמה ששלח לה הסבלונות הוא מפני שהיה סבר שהקדושין הראשונים שקדשה בפחות משוה פרוטה הן קדושין גמורים ועל סמך זה שלח לה סבלונות לכך אין אנו חוששין לומר שמאחר ששלח לה סבלונות קדשה כבר קדושין גמורים זולת קדושין הראשונים ואהא דמסיק לא צריכא דרובא מקדשי והדר מסבלי ומיעוטא מסבלי והדר מקדשי מהו דתימא ניחוש למיעוטא קמ"ל כתבו התוספות וז"ל מ"ד ניחוש למיעוטא. פי' ולא תהא מקודשת קמ"ל דאזלי בתר רובא ותהא מקודשת וקשה דהיכי קאמר ניחוש למיעוטא והוי להקל מיהו אין זו קושיא וכו'. ור"ח גרס איפכא לא צריכא דרובא מסבלי והדר מקדשי ומיעוטא מקדשי והדר מסבלי מהו דתימא לא ניחוש למיעוטא פי' ולא תהא מקודשת קמ"ל דחיישינן למיעוטא ותהא מקודשת והשתא ניחא דחיישינן למיעוטא משום חומר דאיסור א"א. והשתא הא דקאמר רב פפא באתרא דמקדשי והרר מסבלי היינו שמיעוטא מקדשי והדר מסבלי ואפי' הכי חיישינן למיעוטא. מסבלי והדר מקדשי היינו שכולם מסבלי והדר מקדשי עכ"ל. ופי' זה של הר"ם דלעיל שכתבו התוספות כתבו הרא"ש ויתר המפרשים והפוסקים בשם ר"ח. וכלל העולה וחלוקי הדינים שבין פרש"י ובין פי' הר"ם ור"ח. היינו שלפרש"י לא חיישינן שקדשה כבר קודם ששלח לה הסבלונות אלא דחיישינן הואיל ושדכה כבר קדשה השתא בהנהו סבלונות ששלח לה ושניהם לקדושין נתכוונו ולכך כתב רש"י ושלח סבלונות בעדים דאי בלא עדים פשיטא דאין חוששין דאין דבר שבערוה פחות משנים ואפי' היכי ששניהם מודים שקדשה קדושין גמורים אינה מקודשת כמבואר בכל הפוסקים. אלא שמהררא"י בת"ה סי' ר"ז כתב דלרש"י סגי כשיש עדים ששלח לה אפי' לא ראו הנתינה. אבל הב"י כתב שאינו כן אלא דלרש"י צריכים עדים לראות הנתינה וכן כתב הריב"ש שלפי' רש"י צריך שיהיו העדים רואים שתקבל האשה הסבלונות. והר"ן כתב דלפרש"י דוקא כשנתן סתם אבל אם נתנן בפירוש לשם סבלונות לא חיישינן לקדושין. ולפי' הר"ם ור"ח אפי' לא שלח הסבלונות בעדים. אלא ששניהם מודים שנשתלחו לה הסבלונות חוששין שמא קדשה כבר לפני שנים והלכו להם למדינת הים. ולפי פירושו אם יש עדים שלא קדשה אחר השידוכים קודם ששלח לה הסבלונות אין חוששין באלו הסבלונות משום קדושין הואיל ולא דבר עמה מתחלה קודם הנתינה מעסקי קדושין כדלעיל. והמרדכי כתב דיש מפרשים כגון שאמר קדשתיך בפני פלוני ופלוני והלכו למדינת הים והיא כופרת ואף על גב דתנן לקמן דלא מהימן לגבה לאוסרה בקרוביו הכא דשלח סבלונות חיישינן. זאת העולה מחלוקי הפירושים הנ"ל ומה שצריך לנדון דידן ולא אאריך בזה יותר כי כבר כל חלוקי דינים הללו מפורשים בדברי הפוסקים ובתשובות מהרי"ק שורש ק"ע וקע"א וק"א וכ"ח ובת"ה סי' ר"ז ובכתביו. והרי"ף והרמב"ם נראה מדבריהם שהם תופסים פירושו וגירסתו של ר"ח ומסיק הטור הלכך טוב לחוש לשני הפירושים להחמיר: 

ועתה נבא לברר נדון דידן ונאמר דלפי ענ"ד לית ביה חשש קדושין כלל וכלל לכל הפירושים אפילו הוה אתרא דמקדשי והדר מסבלי דלפי' הר"ם ור"ח דפירשו דחוששין לסבלונות מטעם דחיישינן באתרא דמקדשי והדר מסבלי מדשלח לה סבלונות שמא קדשה כבר לפני שני עדים והלכו להם למדינת הים. בנדון דידן לא שייכא הך חששא דליכא למיחש שקדשה בין השבועה שנשבעו יחד ובין נתינת הזהובים האדומים דהא לא זזו העדים הנ"ל משם ולא ראו כי אם נתינת הזהובים האדומים. וגדולה מזו כתב מהרי"ק בשורש ק"ע וז"ל ויותר מזה ראיתי להתיר בנדון הזה ובפרט שנעשה הקנין סמוך להכנסת שבת ממש בבית הכנסת בין מנחה למעריב ותכף התפללו וקבלו כמימי לטגנס בלי הפסק בין הקנין וקבלת שבת ובלילה ההוא ליל שבת ניתנו אותן הסבלונות וא"כ אי אפשר לומר שנתקדשה לא ע"י הרצועה ההיא לפרש"י ולא ע"י קדושין אחרים כפי' הגאונים דהא אין מקדשין בשבת וכו' עכ"ל. וק"ו בנדון דידן דלא זזו יד העדים מתוך ידם דא"א שנתקדשה בקדושין אחרים בין השבועה ובין נתינת הזהובים האדומים ודוגמת זה כתב מהרי"ק שורש ק"א. ואי באת למיחש בנדון דידן שמא נתקדשה קדושין גמורים לפני שנים והלכו להם למדינת הים כפי' ר"ח קודם שנעשה השבועה דהא לפי עדות העד משמע שהיה ביניהם דברי שידוכים קודם השבועה זה א"א דא"כ למה היה צריך להשביעה שלא תחזור בה בשביל מניעת קרוביה דהא איך תוכל לחזור אם היה שכבר קדשה. מאי אמרת שמא היה ירא פן תכפור בקדושין מאחר שהעדים הלכו למדינת הים א"כ אם היא היתה חשודה בעיניו שתכפור הקדושין ותעבור ח"ו על איסור אשת איש שהוא במיתה וכרת ק"ו שתעבור על שבועתה ואף על גב שנעשים לפני העד האחד הלא תוכל להכחיש גם העד האחד ואף על גב שהיה עוד עד אחד שהיה רואה כל מה  שנעשה דרך חור הדלת הא לפי לשון העדיות משמע שהם שהיו מבפנים לא ידעו מזה העד שהיה בחוץ והיה מציץ דרך החור שבדלת דאל"כ היו קורים אותו שיכנוס ויהיו שני עדים בדבר. וא"כ אם היה שקדשה קודם השבועה לא היה צריך להשביעה ואם היתה חשודה בעיניו שתעבור על איסור אשת איש תעבור ג"כ על שבועתה דכגון דדא ודאי אמרינן מגו דחשיד אהא חשיד אהא אפילו אם ק"ל דחשיד אממונא לא חשיד אשבועתא אבל דחשיד על איסור אשת איש שהוא מן הג' עבירות דאמרינן בהם יהרג ואל יעבור ודאי חשיד לעבור על כל התורה. ואם באת למיחש לאותן סבלונות ששלח אח"כ שכתוב בלשון העדיות ועוד אמרו ששלח לה סבלונות כמה פעמים ופעם אחת שלח לה תרנגולת בערב יום הכפורים לכפרה על ידי נער אחד הלא כשבא העד בפעם שנית לפני הב"ד לפרש דברי עדותו הגיד בת"ע ע"פ החרם שלא ראה אח"כ שום נתינת סבלונות כלל ומה שהגיד מענין שילוח התרנגולת וכו' ושאר דברים שהוזכרו למעלה לא ראה ולא ידע כלום רק שאלו הדברים שמע מפי האשה המסרסרת ביניהם אבל לא ראה כי אם נתינת המעות גם הבעל הגיד ששילוח התרנגולת ושאר הדברים היה ע"י האשה הנ"ל. ולשון זה הוא מגומגם ואינו מובן אם ר"ל ששלח לה עוד ע"י האשה שאר ענייני סבלונות או ר"ל שאר העניינים ודברים שנזכר למעלה שהיו יחד כמה פעמים ועל כל פנים מתוך דברי העד נראה שעל שילוח שאר הסבלונות אין כאן שום עדות כי אם מה ששמע העד מן האשה המסרסרת ששלח על ידה התרנגולת לכפרה ואין במשמעות העדיות שהודית מרת לאה הנ"ל לדברי ראובן הנ"ל שקבלה ממנו שום סבלונות לאחר נתינת הזהובים אדומים ואם כן אינן כי אם קלא דסבלונות וכבר כתב מהררא"י בכתביו סי' רכ"ו וז"ל ועוד בר מדין נראה לע"ד דליכא למיחש למידי נהי דחיישינן לודאי דסבלונות או לקלא דקדושין גמורים אבל לקלא דסבלונות לא חיישינן עכ"ל. ועוד דשילוח התרנגולת לכפרה אינו לשון סבלונות ולא שום לשון חבה ואין בזה האופן חשש קדושין כמו שכתב מהרי"ק שורש ק"ע דלא חיישינן אלא כשהזכיר איזה לשון חבה והביא ראייה מדברי מהר"ם. ועוד הלא גם בקבלת הזהובים אדומים לא הודית מרת לאה הנ"ל שקבלה אותן דרך סבלונות כמו שהעיד העד האחד בפניה אלא שכחשה אותו והשיבה שהוא הלוה אותן לה וכבר כתב מהררא"י בכתביו סי' ס"ד וז"ל אלא תהא הבתולה נשאלת אם היא אומרת כעד הזה ומכחשת דברי העד השני שקבלה בעצמה הקרענצי"ל בסתם מהימנה היא כדאיתא פ' האומר ותסברא עד אחד בהכחשה מי מהימן אפילו בקדושין גמורים כ"ש בסבלונות עכ"ל. וליכא למימר דשאני התם דבנדון דמהררי"א משמע שהיה שם עד אחד שהעיד כדברי הבתולה אבל אם לא היה כאן כי אם עד אחד והיא מכחישתו אינה נאמנת. זה אינו דהא מייתי ראיה ק"ו מקדושין גמורים ובקדושין גמורים ק"ל דעד אחד בהכחשה כשהיא מכחישתו לאו כלום הוא אפי' כשאין כאן שום עדות כ"א עד אחד וא"כ ק"ו בסבלונות כמו בנדון דידן כיון שמרת לאה מכחשת העד ואומרת שלא קבלה אותן דרך סבלונות אלא בדרך הלואה היא נאמנת ואין כאן שום דין סבלונות כלל לפי' ר"ח אפי' באתרא דמקדשי והדר מסבלי וכי תימא דבנדון דידן היו כאן שני עדים שהיה עוד עד אחד שהיה מציץ דרך חור הדלת. כי דייקת בלשון העדיות משמע שאותו שהציץ דרך חור הדלת לא העיד על נתינת הזהובים דכך הוא לשון גביית העדיות גם הגיד העד האחד בפניה כי אחרי השבועה נתן לה שני זהובים אדומים וכו' והיא השיבה הוא הלוה לי וכו' וא"כ במשמעות לשון זה אין כאן כי אם עד אחד כדין דמהררא"י בכתביו כנ"ל. וכד מעיינת בדברי מהררא"י תמצא שכתוב דין זה דהכחשת העד בין לפרש"י בין לפי' ר"ח. ואף על גב דכתב הר"ן וכל היכי דחיישינן אפי' שניהם לא נתכוונו לקדושין חיישינן וכן מהררא"י בת"ה סי' כ"ז כתב דלפי' ר"ח אף אם יאמר השולח סבלונות אפילו בשבועה וכן המשודכת שלא קדשו כבר כלל לא מהימני ודוקא עדים מהימני כדכתב בא"ה דלפי' ר"ח אי איכא עדים שלא קדשה וכו' דכיון דפסקו רבנן למלתיייהו חיישינן באתרא דמקדש' והדר מסבלי שמא קדשה כבר לא מהימן נגד מאי דקים להו לרבנן והביא ראיה לדבריו ע"ש. וא"כ ק"ו כשהיא לבדה מכחשת גם נגד עד אחד. זה אינו דשאני התם דשניהם מודים שקבלה ממנה סבלונות כדרך סבלונות רק שאומרים שלא קדשו כבר על זה לא מהימנינן להו מטעם דכיון דפסקו רבנן למילתייהו וכו' ועוד מטעם אחר דכתב שם מהררא"י וז"ל ותו כיון דמנהג העיר דמקדשי והדר מסבלי א"כ אי מהימנינן ליה שלא קדשה כבר ואפי' הכי הוא מסבל היינו תמורת המנהג והטוען תמורת המנהג אפילו במגו אינו נאמן וכו' עכ"ל אבל היכי שהאשה מכחישתו ואומרת שלעולם לא קבלה ממנו שום דבר בתורת סבלונות פשיטא דהיא נאמנת וכמו שכתב מהררא"י בעצמו בכתביו כנ"ל דאל"כ תקשה דידיה אדידיה. וק"ו לפי סברת הי"מ שכתב המרדכי דלפי' ר"ח דלא חיישינן לשמא קדשה כבר אלא היכי שאומר המשלח הסבלונות קדשתיך בפני פלוני ופלוני והלכו למדינת הים. וכתב ג"כ מהרי"ק בשורש כ"ח לא מבעיא לפי סברת הי"מ אלא אפי' לפי דעת הראשון י"ל דע"כ לא פליג אלא דוקא בסתם כגון שאין הבעל בפנינו ולא ידענו אם כבר קידש אם לאו אבל היכי שהוא בפנינו ואמר שלא קידש אפשר דבהא מודה ליש מפרשים וא"כ לפי זאת הסברא פשיטא דבנדון דידן דהבעל לפנינו ואומר דמעולם לא עלה על דעתו לקדשה לא כבר קודם זה ולא ע"י סבלונות הללו פשיטא דליכא למיחש כלל. אלא שאין אנו צריכין לכל זה. דאפי' לסברת הר"ן ותרומת הדשן דס"ל דכל מקום דחיישינן אפי' אומרים שניהם דלא נתקדשו כבר לא מהימנינן להו. מ"מ בנדון דידן מכל הני טעמי דכתיבנא לעיל ליכא למיחש כלל לשום מיחוש דשמא קדשה כבר: 

ועוד נוכל לומר דבנדון דידן איכא למימר דהא דשלח סבלונות על סמך השבועה שלח וא"כ הסבלונות אינן שום הוכחה על קדושין דאמרינן מחמת השבועה שלח כדתנן שם פ' האיש מקדש בהמקדש בפחות משוה פרוטה אף על פי ששלח לה סבלונות לאחר מכן אינה מקודשת שמחמת קדושין הראשונים שלח ודוגמת זה כתב התרומת הדשן סי' ר"ז דהיכי דקבלו קנין סודר בשעת השידוכים שאז לא חיישינן לסבלונות דאמרינן דמחמת הקנין שלח. ואף על גב דשם חזר מהאי סברא ומסיק משום דלרובא דעלמא פשיט דלא מהני חליפין באשה  מ"מ בנדון דידן דאיכא שבועה איכא למימר טפי דמחמת השבועה שלח הלכך לא הקפיד ליתן ולשלח לה סבלונות אעפ"י שלא קידש. כלל העולה מכל הלין טעמים ליכא כאן שום חשש קדושין אפי' באתרא דמקדשי והדר מסבלי לפי פי' הר"ם ור"ח שהוא עיקר כמבואר בת"ה סי' ר"ז. ולפרש"י דפי' דחוששין שמא הסבלונות עצמן הן הקדושין נוסף על כל הני טעמי דכתיבנא בנדון דידן ליכא למיחש כלל משום דהא לכל העדיות לא היה בשום נתינה כ"א עד אחד כנזכר למעלה דאפי' את"ל דגם אותו שהיה מציץ דרך חור הדלת היה רואה נתינת הזהובים לאו כלום הוא דאפי' ובשני עדים כשרואים דרך חלון ורואים ואינם נראים אינם כלום כמו שכתב הרשב"א סוף פרק הזורק ומביאו הב"י סי' מ"ב וא"כ לא היה כאן בנדון דידן כי אם עד אחד וק"ל דאין דבר שבערוה פחות משנים ואפי' שניהם מודים אינה מקודשת וכנזכר למעלה ואף על גב דכתב הסמ"ג בשם ר"א ממי"ץ דיש להחמיר בעד אחד  להצריכה גט והטור הביאו סי' מ"ב הלא כתב שם הב"י דכל הפוסקים גדולי המורים הראשונים והגאונים אחרונים כולם פסקו להקל שלא כדברי ר"א ממי"ץ וכתב עוד הב"י ומדברי ת"ה והוא בסי' רי"ב נראה שנוטה להחמיר ואין נראה לענ"ד עכ"ל. ואפי' נימא דיש להחמיר בקדושין גמורים כדעת ר"א ממי"ץ כששניהם מודים מ"מ בסבלונות אין להחמיר וכמו שכתב מהרי"ק שורש כ"ח וז"ל וכי תימא ניחוש לפרש"י ומשום סבלונות עצמן לענ"ד אין נראה כלל מאחר שכתב מר בכתבו הראשון וכו' דבנתינת הסבלונות לא היה שם כ"א עד אחד כשר להעיד וכבר כתבתי שאין נראה לע"ד כלל לחבר חבל על חבל ומשיחה על משיחה כדי לחוש לדברי ר"א ממי"ץ שכתב להחמיר במקדש בעד אחד ונחלקו עליו כל החכמים הראשונים גם האחרונים ועוד להוסיף חומרא על חומרא וליחוש לפרש"י בסבלונות דעד אחד עכ"ל: 

ואף שכבר קדמני הרב המופלג הגאון מהר"ר יהושיע ול"ק כ"ץ יצ"ו וכתב על דברי מהרי"ק הללו וז"ל ומשמע מדבריו דבסבלונות ליכא מ"ד דס"ל הכי ואפי' ר"א ממי"ץ עצמו מודה דלא חיישינן לעד אחד וכו'. ולע"ד אין דבריו מחוורין דהא כתב בת"ה סי' ר"ז בשם ר"א דיש לחוש בסבלונות אפי' לא היו שם עדים בשילוח הסבלונות רק שנהגו באותו מלכות לעשות קנין לאחר השידוכי' ונותנין טבעות ומוליכין מנעלים לה ולקרוביה ואין לך עדות גדולה מזה על הסבלונות עכ"ל ומזה רצה הרב הנ"ל להוכיח לדחות דברי מהרי"ק שהרי הרא"ם החמיר בסבלונות אפילו בדליכא עדים כלל. כל שכן בדאיכא עד אחד. וסיים וכתב הרב הנ"ל יצ"ו ואף על גב דשם איכא טעם דאנן כתרי סהדי משום מנהג שנהגו לשלוח במדינתינו נהגו ג"כ רובא דעלמא בכמה מיני שילוח סבלונות ושייך נמי לומר בזמנינו טעם דאנן סהדי וכ"ש בדאיכא חד סהדא. זהו הוכחת דחייתו דברי מהרי"ק: 

ואני אומר שאין בדברים הללו כדאי לדחות דברי מהרי"ק דאין הנדון דומה לראיה כלל דכי מעיינת בדברי ת"ה בסי' הנ"ל תמצא שכך היא לשון אותה התשובה שהעתיק מספר א"ז. והר"ר יצחק ור"א ממי"ץ הורו אף על גב דליכא עדים חוששין כדמסיק בכתובות רקדו בפניה הוי עדות ה"נ באותו מלכות היו רגילין לעשות קנין ונותנין טבעות ומוליכין מנעלים לה ולקרוביה ואין לך עדות גדולה מזה על הסבלונות עכ"ל. ואם איתא דר"ל שהמנהג שנוהגים לשלוח הוא העדות א"כ יש לדקדק מה הביא ראיה מהא דמסיק בכתובות רקדו בפניה הוי עדות דשם בכתובות דף ט"ז הכי מיתני' בברייתא שחקו לפניה רקדו לפניה וכו' אם יש לה עדים באחד מכל אלו כתובתה מאתים. והשתא התם הוי שפיר דכיון דהמנהג היה שהיו מרקדין לפני הכלות הבתולות ולפני הכלות האלמנות לא היו נוהגין לרקד וכיון שיש לזו עדים שרקדו לפניה הוי שפיר עדות גמור שהיתה בתולה וכתובתה מאתים אבל מה שייך ענין זה למנהג שילוח סבלונות אלא ע"כ צ"ל ולפרש שהיה מנהג אותו מלכות של הא"ז כשהיו רוצין לשלוח סבלונות היו מקבלין קנין לפני עדים ואח"כ היו שולחין טבעות ומנעלים אבל כשלא היו רוצין לשלוח סבלונות לא היו מקבלין קנין לפני עדים ולכך כשיש עדים שקבלו קנין לפניהם אנן סהדי דודאי שלח סבלונות והוי כאלו הוי עדות שנים על הקדושין בהנהו אתרי דמחמירים בסבלונות דהשתא הוי דומיא דההיא דרקדו לפניה אבל בענין אחר לא שייך לומר אנן סהדי ולפי זה אין שום הוכחה מזה אדין דעד אחד. וא"כ בעד אחד ליכא למיחש לקדושין דלא עדיפי סבלונות מקדושין גמורים אליבא דכל הגאונים. ובסבלונות גם ר"א יכול להיות דמודה. גם מה שסיים הרב הנ"ל בדבריו וכתב ועוד אני אומר דאדרבא יש צד להחמיר בסבלונות טפי מבקדושין גמורים מטעם דהא אם יש עד אחד בקדושין גמורים והאשה מכחישתו אינו נאמן דעד אחד בקדושין בהכחשה לאו כלום הוא וזהו דוקא בקדושין דגם בעלמא סמכינן אהכחשה דהרי אם אחד אומר קדשתי את פלונית והיא מכחישתו אינו נאמן לאוסרה אבל בסבלונות דק"ל אפילו שניהם אומרים לא קדשה אינן נאמנים וכו' וא"כ לרא"ם דחשש להחמיר בקדושין בעד אחד ה"נ יש להחמיר בשלוח סבלונות ואפי' הן מכחישין זהו תמצית דבריו מזה. ומה מאד תמוהים דבריו בעיני שרוצה להחמיר בסבלונות בהכחשה טפי מבקדושין גמורים וזה אינו שהרי מסיק מהר"ראי בכתביו סימן ע"ד וכתב וז"ל דאם הבתולה מכחשת דברי העד וכו' מהימנא היא כדאיתא פרק האומר ותסברא עד אחד בהכחשה מי מהימן אפי' בקדושין גמורים כל שכן בחשש סבלונות עכ"ל הרי לך מבואר בהדיא מדברי מהר"ראי עצמו דיש להקל בסבלונות יותר מבקדושין גמורים. והא דכתבו הר"ן ות"ה דיש להחמיר בסבלונות אפילו כששניהם אומרים לא קדשה היינו כשיש עדים על קבלת הסבלונות ושניהם מודים שקבלה הסבלונות אלא שאומרים שניהם שלא נתנם לה לשם קדושין לפרש"י ולפי' ר"ח אומרים שלא קדשה כבר קודם שילוח הסבלונות בזה אינן נאמנים מטעם שכתב ת"ה סימן ר"ז דכיון דפסקו רבנן למילתייהו דחיישינן באתרא דמקדשי והדר מסבלי לפי' ר"ח כדאית ליה ולפרש"י כדאית ליה לא מהימני נגד מה דקים להו לרבנן אבל כשמכחישתו בענין הקבלה ואומרת שלא קבלתי הסבלונות וכיוצא בזה פשיטא דהיא מהימנא ק"ו מקדושין גמורין וכמו שכתבתי לעיל וכמו שכתב מהר"ראי בכתביו כדלעיל וא"כ אין שום הוכחה גם מזה ואין ענין זה לזה כלל וא"כ לפרש"י דחייש שמא קדשה עכשיו בסבלונות עצמן אם לא קבלתם לפני שנים כ"א לפני עד אחד ליכא למיחש לקדושין אליבא דכ"ע אפילו אין ביניהם שום הכחשה וכמו שכתב מהרי"ק לעיל דבסבלונות אין סברא להחמיר בעד אחד כמו שהחמיר ר"א ממי"ץ בקדושין גמורים. ואפי' את"ל דלר"א ממיץ המוזכר בתשובת א"ז הוי פירושו דר"ל דמכח המנהג הוי אנן סהדי דשלח לה מ"מ זה לא שייך בנדון דידן דהא אפי' השידוכין לא נעשו כי אם בהעלם ובהסתר ואם כן אין שייך לומר דאנן סהדי כתרי עדים ששלח לה סבלונות שהרי אפילו השידוכים לא היו ידועים וא"כ גם בעד אחד פשיטא דאין כאן חשש קדושין. ועוד דבנדון דידן שאין האשה מודה שנתן לה האדומי' בתורת סבלונות אלא שאומרת שהלוה לה פשיטא שאין להחמיר בעד אחד לחוש לקדושין ע"י סבלונות עצמן לפרש"י דכהאי גוונא אפי' בקדושין גמורים ליכא למיחש אפי' לסברת ר"א ממי"ץ שהביא הסמ"ג. וכמו שכתב הר"ש בר צמח בתשובה והביאה הב"י סי' מ"ב וז"ל דאפילו לדברי הסמ"ג שחוששין לעד אחד לעדות נשים לא חייש כלל. ואפי' בעד אחד לא חשש החושש אלא כששניהם מודים אבל אם יש הכחשה ביניהם לא כמו שכתב הרשב"א באשה טוענת משטה הייתי וכו'. ועוד כתב מהרי"ק בשורש ק"א וז"ל בר מדין פשיטא דאפי' לדברי הרא"ם וגם כי נצטרף עמו חומרת מהר"ם שלא לסמוך על מנהג המקום מ"מ לשיטת רש"י וכו' דבר פשוט לע"ד דבנדון זה אין כאן בית מיחוש דאם איתא דלקדושין נתנן היה נותנן לפני ב' עדים כשרים דהכל יודעים דאין דבר שבערוה פחות משנים ואפי' במקום מחצה מקדשי והדר מסבלי ומחצי מסבלי והדר מקדשי היה ראוי לסמוך על זה וכו' עכ"ל. וסברא זו שייכא נמי בנדון דידן. וא"כ מכל הני טעמי דלעיל דכתיבנא נ"ל פשוט דבנדון דידן אפילו הוה באתרא דמקדשי והדר מסבלי לא היה לן למיחש כלל לקדושין אליבא דכ"ע בין לפרש"י ובין לפי' ר"ח. וקל וחומר דבכל מדינות ארצינו בזמנינו זה הוו אתרי דכולהו מסבלי והדר מקדשי תחת החופה בשעת הנשואין ולא נשמע ולא נראה שיקדש אחד את משודכתו קודם החופה וכבר איפסק בגמר' אפי' לגירסת ר"ח באתר' דמסבלי כולהו והדר מקדשי דלא חיישינן לסבלונות. ואף על גב דכתב מהר"ם והוא במרדכי פ"ב דקדושין וז"ל ואף על גב דמסקינן  דלא חיישינן לסבלונות אלא היכי דרובא מקדשי והדר מסבלי מי יכניס עצמו לאותו ספק לידע מנהג המקום שיצא משם. ועוד דלגירסת ר"ח גרסינן התם דמיעוטא מקדשי והדר מסבלי וכו' הלא כתב מהרי"ק שלא היתה כוונת רבינו מאיר להחמיר אלא במקום דמיעוטא מיהא מקדשי והדר מסבלי דבין מיעוטא לפלגא או לרובא עבידי אינשי דטעו. אבל בין יש לאין אין טועין והיכי דכולם מסבלי תחלה ודאי בזה לא דיבר רבינו מאיר וכו' עיין שם בסי' ק"ע וכן משמע מתוך דברי מהר"ם עצמו שמסיים ועוד הא לגירסת ר"ח וכו' חיישינן אפי' מיעוטא מקדשי והדר מסבלי או כמו שכתב ת"ה דבדורו דמהר"ם היו רגילין לקדש לפעמים קודם הנשואין ולכך לא רצה להכניס ראשו לידע מנהג המקום. והא דטרח מהרי"ק התם בתשובותיו למצא עוד צדדים לצרף לזה להתיר היינו משום שהיה מסופק במנהג אנשי מקומות ההם אם הם חוששין לסבלונות או לא כדמשמע שם בכל דברי תשובותיו בפרט שם בשורש ק"א ע"ש והיינו משום דגם בזמן אותן המקומות היו נוהגים לפעמים לקדש מקודם מיראת שמא תחזור האשה בה כדמשמע בכל דברי אותן התשובות. וכן מהר"ראי בת"ה סי' ר"ז שחשש להחמיר כדברי מהר"ם ולא סמך עצמו אסברתו שכתב על דברי מהר"ם להקל היינו משום דגם בזמנו היו מזדמנים מעשים לפעמים דמקדשי קודם החופה וכמו שכתב שם וז"ל וכמדומה לי שבכל ארץ אשכנז שאין אחד ממאה דמקדש קודם וכו' אלא הנהו דמקדשי ברמאות שלא בידיעת הקרובים או ע"י שום אונס וכו' עד ואפי' איכא אחד או שנים דמקדשי מקודם מ"מ אפילו לפי' ר"ח דגרס חיישינן למיעוטא נוכל לומר דלמיעוטא דלא שכיח כזה לא חייש וכו' ע"ש ולכך לא רצה מהר"ראי לסמוך אסברתו זאת להקל משום דדילמא דגם זה מקרי מיעוטא. או מטעם שכ' מהרר"ש לורי"א זצ"ל בתשובותיו סי' כ"א וז"ל שבדורו של מהר"ראי לא היו רגילין לסבל כ"א קודם החופה ואף ע"י שינוי שלא היתה מקבלת בעצמה ומשום הכי אם אירע באחד ששלח סבלונות היה חוכך להחמיר וכ"ש היכי שטוען בעצמו שקדשה עכ"ל ע"ש. אבל בעיני נראה דסברא דילן שכתבנו על דברי מהר"ראי עדיפא מסברת מהררש"ל משום דסברא דילן נזכרת בדברי מהר"ראי עצמו כדלעיל. אבל בזמנינו זה דכולם מסבלי והדר מקדשי בשעת החופה ולא נשמע ולא נראה שיקדש אחד קודם החופה וגם רגילים ששולחים סבלונות פעמים ושלש בין ע"י שליח בין ע"י עצמו שנותן החתן ליד הכלה בעצמה פשיטא שאין לחוש לשום סבלונות גם פשוט הוא שכבר פשט המנהג שבמדינתינו אין חוששין לשום סבלונות בעולם שהרי מעשים בכל יום שחוזרי' מהשידוכי' אחר שכבר שלח או נתן החתן סבלונות להכלה ולא נשמע שיהיו חוששין לשום קדושין וכבר העיד הב"י בש"ע שלו סי' מ"ה דהאידנא נהגו בכל מלכות ארץ ישראל ומצרים ותוגרמה שלא לחוש לסבלונות עכ"ל א"כ גם בארצות הללו כבר פשט המנהג שלח לחוש לסבלונות. נראה בעיני פשוט שבזמנינו זה אפילו היכי שהחתן מערער ואומר שנתן הסבלונות לשם קדושין לא משגיחינן ביה דכיון דהמנהג פשוט שאין בנתינת סבלונות חשש קדושין א"כ אפי' היכי שהוא אומר שלקדושין היתה כוונתי בשעת הנתינה מאי בכך שהוא היה מכוון לשם קדושין כיון שהיא לא ידעה מזה וכדאמרי' בקדושין מנא ידעה וכו' ולא דמי לאתרא דמקדשי והדר מסבלי דלפרש"י חוששין לסבלונות משום שמא הסבלונות עצמן הן הקדושין היינו משום דכיון דהמנהג הוא דמקדשי והדר מסבלי ואין דרך לסבל מקודם הלכך אף על גב דנתן הסבלונות סתם ולא הזכיר לשון קדושין אנן אומרים שלשם קדושין נתנן והוי כאלו פירש לשם קדושין ואף היא יודעת שלשם קדושין נתנן כיון שהמנהג לקדש מקודם. ולגירסת ר"ח אפי' אם המיעוט נהגו לקדש והדר לסבל. אבל בזמנינו דכולם מסבלי והדר מקדשי ואין מצוי כלל לקדש קודם החופה מה בכך אם הוא אומר שלשם קדושין נתכוון כיון שהיא לא ידעה מזה ואף אם הוא טוען שקודם זה דבר עמה ופייסה שתקבל לשם קדושין אם אינה מודית לדבריו אינו נאמן לאוסרה כדתנן בקדושין פרק האומר. וזה שלא כדברי מהרר"מאי שמשמע בהגהותיו דגם בזמן הזה יש לחוש אם החתן מערער. אבל בעיני אין סברא לחלק דכיון דבלא ערעור ליכא למיחש למידי משום דאין בזמנינו שום הוכחת קדושין ע"י סבלונות א"כ מאי נפקא לן במה דמערער וכמו דכתיבנ'. גם הגאון מהרש"ל ז"ל כתב ג"כ להיתר אפי' כשהחתן מערער וכתב עוד טעם אחר בזה. אבל מה שכתבתי נלע"ד שהוא נכון. ונוכל לומר דגם טעמו של מהררש"ל יסתייע מטעמא דילן קצת שהוא כתב דבזמנינו כל הטוען בסבלונות וכו' לא מהימן כלל משום דטוען תמור' המנהג כמו שכתב מהר"ראי סי' ר"ז וכתב עליו הגאון מהר"ר הושע ול"ק כ"ץ נר"ו דל"נ לו משום דלא כתב מהרר"אי זה אלא באתרא דמקדשי והדר מסבלי משום דקפדי אסבלונות והוא טוען דלא היה בדעתו לקדש בסבלונות כ"א לסבל וכו' בזה אמרי' מסתמא לא שינה זה להפקיר ממונו שלא להקפיד על הסבלונות מה שאין כן איפכא וכו'. אבל לדידן נראה דלגבי האשה הוי שפיר טענת תמורת המנהג כיון דהמנהג הוא ששולחין להאשה סבלונות ומפקירין ממון זה כנגדה ואין מקפידין לגבה שתתקשר ע"י קדושין מקודם אמרינן ודאי גם האשה הזאת לא נתנה לשנות עמה המנהג למחול זכותה ולוותר נגד החתן שלא יתן לה הסבלונות כ"א שתתקשר כנגדו ע"י הסבלונות בתורת קדושין והוי ממש דוגמת מה דאיתא פרק המקבל אריס אומר למחצה ירדתי ובעל בית אומר לשליש הורדתיו דאמר רב נחמן הכל כמנהג המדינה ואם המנהג הוא לישליש לא אמרינן דבעל ויתר כנגדו וכן אם המנהג למחצה לא אמרינן דהאריס ויתר כנגדו למחול לו ליטול בפחות תמורת המנהג. ולפי זה אין מקום להשגת הרב המופלג הנ"ל וק"ל. וכבר ראיתי פסק דין מהגאון מהר"ר שכנא ז"ל שחבר על מעשה דסבלונות והחמיר מאד בדבר והאריך לפלפל בשיטת ההלכה ומרוב חריפותו לא עמדתי על סוף דעתו ותמצית כל דבריו לפי מה שנראה מדבריו הוא שהוא הכריח שכל שיטת הלכה שאמרו דבאתרי דמסבלי והדר מקדשי אין חוששין לסבלונות היינו ששלחן ע"י שליח אבל כששינה את טעמו ונתנן לה מידו לידה יש לחוש לסבלונות בכל אופן כן נראה מדבריו. אבל לא נראה כן מדברי מהר"ם שבמרדכי שהבאתי לעיל אלא שאפי' היכי דנתן הסבלונות מידו לידה ליכא למיחש באתרא דמסבלי והדר מקדשי דכי מעיינת בדברי מהר"ם מיירי התם דנתן מידו לידה ואפילו הכי לא החמיר מהר"ם אלא מטעם דמי יכניס עצמו לאותו ספק לידע מנהג המקום וכו' הא לאו הכי אלו ידע מנהג המקום לא היה מחמיר כלל: 

העולה מדברינו דבזמנינו זה ליכא למיחש כלל לסבלונות אפי' היכי דמערער ואומר דלשם קדושין נתכוונתי וק"ו ובן בנו של ק"ו בנדון דידן דלא מבעיא דאינו מערער אלא שקיבל על עצמו בחרם חמור שלא נתכוון מעולם לשם קדושין דלית ביה שום חששא כלל. והא דכתב ת"ה דאפי' אומרים שניהם אפי' בשבועה שלא קדשו אינן נאמנים היינו דוקא באתרא דמקדשי והדר מסבלי מטעם דכתבנו לעיל דכיון דפסקי רבנן למילתייהו וכו' מה שאין כן בזמנינו זה ואפי' נאמר דגם בזמנינו זה אין לסמוך על מנהגינו דלא מקדשי כי אם בשעת החופה ויש להחמיר כי אם במקום שיש כאן לצרף עוד צד היתר כמו שכתב מהרר"אי בת"ה על אנשי זמנו מ"מ בנדון דידן אין אנו צריכין לבקש צדדי היתר יותר מהצדדים שכתבנו למעלה דהוכחנו דבנדון דידן אפי' הוי באתרי דמקדשי והדר מסבלי ליכא למיחש למידי מהטעמים שכתבנו למעלה בין לפרש"י ובין לפי' ר"ח. וכל שכן שיש עוד סברות ואומדנות והוכחות גמורות בנדון דידן שהאמת אתו שלא היה כאן חשש קדושין מעולם כמו שכתבו הגאונים שקדמוני אבל אין אנו צריכין בנדון דידן למצא היתר מצד סברות ואומדנות כי אם מגופא דדינא ליכא למיחש בנדון דידן לשום חשש קדושין מעולם ואי חששו אותו הב"ד מטעם שראו מתוך טענותיהם שהיה איזה צד קירוב ביניהם גם מחמת אותן דברים שהיה מרמז רמוזים בשעת הטענות אין לנו לדמות דברים מסברת הכרס להוסיף חומרות על דברי חכמינו ז"ל כיון שכבר נתרצה ברצוי כסף והלך לדרכו בשלום ולא ערער כלל גם אם היה מערער ליכא למיחש בזמנינו כנזכר למעלה ומה גם עתה שכשחזר למקומו הראשון הגיד בעונש חרם שלא היה כוונתו באותן דברים לחשש קדושין וכמו שהעידו ג"כ קצת דיינים שהגיד להם ג"כ בשעת הטענות כדברים האלה שהגיד עתה וע"כ לא היה שום מקום של חשש במעשה זה כלל: 

כלל העולה מכל דברינו אלה מכל הני טעמי דכתיבנ' פשוט הוא בעיני בתכלית הפשיטות דאתתא זו שריא לינשא לכל גברא דתיצביין ואין זה צריך לפנים ומה שנלע"ד על פי הדין כתבתי. נאם הטרוד כעת בטרדת הזמן מאיר בן מהר"ר גדליה ז"ל ה"ה וכו': 

שו"ת מהר"ם מלובלין סימן פג 
========================== 
והיה ה' לאור עולם אהובי האלוף התורני אשר לו עשר ידות. במדות וחסידות. הר"ר שבתי יצ"ו. הגיעו לידי דבריך דברים קדושים דברי אלהים חיים על דבר אשר שמעת בשמי שדרשתי ברבים לקרא את השם הנכבד בשו"א חול"ם קמ"ץ ותמהת אם יצאו דברים כאלה מפי מטעם שנמצא בכל מקום האל"ף נקודה בחטף פת"ח ואמרת כי ניקוד שב"א חול"ם קמ"ץ אינו אלא כשאנו קוראים השם של בן ד' ככתיבתו ולא בעולם הזה שאנו קורין אותו באל"ף דל"ת שעתה צריך לקרותו בפתח חטופה ועלה בדעתך להביא ראיה מספר ציוני ומספר הפרדס ומחכמי הדקדוק והפצרת בי להודיעך טעמי ונימוקי: 

תשובה דע אהובי הגם שקשה עלי ביותר ויותר להעלות דברים כאלה על הכתב וכל שכן בכתב הנשתלח ממקום למקום. אך כדי להסיר המכשלה הזאת מעמינו ולהודיע שאין חכמת הדקדוק עיקר בעניינים כאלו. וגם שלא יחזיקו אותי הכת הזאת לטועה חלילה ע"כ הוכרחתי לצאת ממחיצתי להורות שאדרבא ממקום שבאת הם מורים על אמיתת דברינו: 

ועתה דע אהובי שאמת הוא כי מפי יצאו הדברים האלו להוציא מאותם דעות הזרות חדשים מקרוב באו הקוראים השם האל"ף בפת"ח ומהרסים הכוונה ומהפכים דברי אלהים חיים ומחריבי' העולם ואינם קוראים את השם באמת. וכן מצאתי בדברי אבי זקני המקובל האחרון החסיד מהר"ר אשר זצ"ל אשר הוא היה אב ב"ד בעיר ואם בישראל קהל קודש קרא"קא בדור שלפנינו וחיבר ספר אחד קדוש על סודות התפילות והברכות ונקרא עמ"ק הבר"כה ומרוב קדושתו לא הביאו לבית הדפוס כי כן ראוי שכל ספר קדוש כזה לא יובא לבית הדפוס שלא יבאו להשתמש בו בני אדם שאינם כדאי' לו. וז"ל שם בפ' ל"ד דע כי ניקוד שם אדנ"י המקובל מסיני הוא שב"א חול"ם קמ"ץ. שב"א תחת האל"ף חול"ם על הדל"ת קמ"ץ תחת הנו"ן. וכן הודיעו הש"י למשה רבינו ע"ה במראה הסנה כאשר מסר לו סוד שמו המיוחד והודיעו שלא נקרא ונזכר ככתיבתו אלא בכינוי שם אדנות וכו' שם רמז לו על נקודו הקדוש אשר בו נזכיריהו. וזה רמז לו במלת לעלם שמלת לעולם חסר וי"ו ורמז להעלים שמו המיוחד. במלה זו בעצמה רמז לו ג"כ הניקוד של שם אל"ף דלי"ת כי לעלם ניקודו שב"א חול"ם קמ"ץ וכו' והאריך שם בהוכחות וראיות גדולות וסודות מופלאים הנכללים בנקודות הללו והוכיח בראיות ברורות ששני שמות הקדושים שם השם של הויה ושם של אדנו"ת הם שוים בניקודם וניקודו המקובל מסיני הוא שב"א חול"ם קמ"ץ ובסיום דבריו כתב ואל יחשוב המעיין בלבו ויתמי' ויאמר הלא מצינו ששם אדנו"ת בכל מקום מנוקד האל"ף בחט"ף פת"ח וא"כ ראינו שאין ניקודו שוה לשם המיוחד דע אתה המעיין כי הפת"ח זה כאלו אינו וכו' כי הברת השב"א הוא עיקר כי הוא חוטף תנועת והברת נקודת הפת"ח והברת תנועת השב"א נשאר במקומה וכו' וא"כ אין הפת"ח מבטל תנועת השב"א שתחת אות האל"ף של השם של אדנות והוי כאלו אין כאן פת"ח כלל והאריך שם בראיות והוכחות. וגם הביא לראיה שמצא כתוב בספר אחד קדוש ספר הקבלה וזה לשונו צריך שאזכיר לך אלה השמות לפי דעת הקבלה שקבלו חז"ל מפי הנביאים ע"ה שקבלו מפי הגבורה וכו' עד וניקוד שם העצם שוה בשם אדנות במשרת בראשו. ומלך עליו באמצעו. וכדור בנקודה השכלית בסופו ועל תטעה בעבור הפת"ח שבראש התואר כי המשרת עיקר בשניהם אלא שזה אות הגרון והוא אל"ף עכ"ל. ופירש אבי זקני זצ"ל שם את דבריו שר"ל ששני השמות הנזכרים והן שם של ד' ושם של אדנות הם שוים בניקודם. במשרת בראשו רצה לומר האל"ף נקודה בשב"א שהוא נקרא משרת מן הטעמים שהוא האריך שם. ומלך עליו באמצעו רצה לומר הדל"ת נקודה בחול"ם שהוא נקרא מלך. וכדור בנקודה השכלית בסופו רצה לומר הנו"ן נקודה בקמ"ץ שהוא נקרא כדור השכלי. והאריך בטעמים שנקראו הנקודות הללו כן. הרי שכתב אותו המקובל והזהיר ואמר אל תטעה בעבור הפת"ח כי המשרת רצה לומר השב"א הוא עיקר בשניהם רצה לומר בשני השמות הנזכרים והן שם העצם של אדנות בשניהם השב"א הוא עיקר ובה צריך להתנועע ולקרוא אות האל"ף של שם אדנות ולא בפת"ח. ועוד כתב שם אבי זקני זצ"ל וז"ל מעתה צריך אני לבאר בביאור מובן לכל. טעם פת"ח כי מאחר ואל שנקודת השב"א עיקר בשם אדנו"ת וצריך להניעו היטב אם כן למה באה הפת"ח אצלו ולענין מה היא מנוקדת בו מאחר שאין הברתה ותנועתה מתקיים בקריאה והאריך בטעם הדברי' למה באה נקודת הפת"ח והדברים לא נתנו להעלותן על הכתב כי סתרי תורות הן וסודות נשגבים אך כלל העולה מדבריו שעיקר קריאת האל"ף של השם צריך לקראתו בשב"א. וגם מדברי הפרדס משמע כדבריו שנקודת שם אדנות הוא ממש כנקודת שם של ד' ונקודת הפת"ח הנקוד באל"ף של שם אדנות לא לעיקר הקריאה באה אלא לרמוז על מדת ת"פ שהרי בשער השמות בפ' א' אחר שכתב בשם הרשב"י בתיקונים ששם בן ד' הוא בניקוד שב"א חול"ם קמ"ץ ונקרא חש"ק וכו' כתב וז"ל והעד על זה כי שם אדנות זה ממש נקודתו ושם בן ד' ג"כ נקרא בשם אדנו"ת ועם היות שהוסיף בשם אדנו"ת כי במקום שב"א בא שב"א פת"ח אדרבא משם ראיה כי בתוספות נתקן בו ו' שהוא ת"פ וכו' עכ"ל. רצה לומר שהפת"ח הוא קו נמשך כעין ו' לרמוז על ת"פ. מבואר מדבריו כי לא ניתוסף בו הפת"ח אלא לרמוז לו' וכן בפ' ד' כתב שניקוד שם בן ד' כניקוד שם של אדנות שב"א חול"ם קמ"ץ וכתב ועם היות שהוסיף בשם אדנות פת"ח עם השב"א כבר תירצנוהו בפ' א'. משמע מדבריו שנקודת הפת"ח אינה עיקר כלל וכלל. גם מה שכתב הציוני פרשת שמות וז"ל גם יש בכאן סוד מקובל בנקודת זה שמי לעולם כי הם נקודות של שם הגדול וסימנך כי מי בשח"ק יערוך לך וגומר והוא סוד התפילה והתחלת' ממה שנאמר ואשמרה עדות פיך ומהו עדות פיך החי"ך הוא החול"ם. והשיניים הוא השב"א וכו' וזהו סוד ה' שפתי תפתח וכו'. כתב עליו אבי זקני זצ"ל פרק ט' שאעפ"י שמה שאמר כי הם נקודות של שם הגדול רצה לומר שם של ד' מ"מ כוונתו ג"כ לומר כי כן הוא ג"כ ניקודו של שם אדנות ובהם אנו מזכירין אותו בכל תפילתינו וזהו שכתב הציוני והוא סוד התפילה והתחלתה וכו' וזהו סוד ה' שפתי תפתח וכו' כי זה השם הוא נכתב באל"ף דל"ת וכל זה רמז כי גם שם של אל"ף דל"ת צריך לקראתו בניקוד השם של ד' שהוא שב"א חול"ם קמ"ץ ואעפ"י שניתוספה בו הפת"ח אין הברתה ותנועת' ניכרת ומורגשת בהזכרת השם כמו שנזכר למעלה וגם האריך לפרש דבריו במה שכתב שהחיך הוא החול"ם והשיניים הוא השב"א וכו' בדברים נפלאים ומעתה נוכל לומר שגם מה שכתב הציונ"י לעיל מזה וז"ל מצורף לזה זה שמי וכו' תקראיהו כמו א"ד שמנוקד חט"ף אין כוונתו לומר שיקראוהו בנקודת פת"ח אלא עיקר הקריאה הוא בשב"א והוא נקרא חט"ף ולא להרגיש תנועת והברת הפת"ח. ולא אוכל להאריך יותר ואף במה שכתבתי והרחבתי בו לשון ה' יכפר בעדי. ואחת שאלתי ואותה אבקש שתגנוז ותניח כתבי זה במקום טהור וקדוש ולא תניחנו להתגלגל אנה ואנה כה דברי המעתיר איש בריתך דורש שלומך מאיר הטרוד: 

שו"ת מהר"ם מלובלין סימן פד 
========================== 
מעשה בא לידי שבהיותינו בעיר יערסל"ב ביריד שס"ח שמנהג קבוע הוא שבכל יריד קובעים מקום לבית הכנסת להתפלל בתוכו בכל יום ויום גם בכל יום שבת מתאספים שם החכמים תופסי ישיבות ומנהיגי ארצות ורבוי עם וקורין בתורה כנהוג הקהלות ובהיות שהעיר קרובה לק"ק פרעמיסל"א ומביאים הס"ת מק"ק פרעמיסל"א נוהגים שם שקורין בשבת לס"ת עשרה גברי ואירע שכאשר קראו השביעי וברך ברכה שלפניה וקרא וכמעט שרצה לסיים מצאו שהיתה הס"ת חסר תיבה שלימה ועדיין היו כמה פרשיות לסיום הסדרא שעדיין לא קראו ולא היה שם שום ס"ת אחרת להוציא ולהשלים בה הסידרא ולקרות עשרה גברי כנהוג. והיו חכמי הדור נבוכים מה לעשות. קצתם היו אומרים מאחר שאין כאן ס"ת אחרת יש לסמוך על הנהו גדולים שמביא בכלב"ו והאבודרה"ם שס"ל שבמקום הדחק שאין ס"ת כשירה יש לקרות בצבור ולברך על ס"ת פסולה. וקצתם היו אומרים שאין לסמוך לעשות כן מעשה כיון שהרמב"ם פ"י מהלכות ס"ת והרשב"א בתשובה תפ"ז ותת"ה חולק בדבר: 

והוריתי דמאחר שכבר קראו שבעה גברי ויצאו ידי חובת היום אין לקרות לס"ת עוד אנשים אחרים שיברכו ברכת התורה לפניה ולאחריה רק יקרא הש"ץ וישלים הסידרא בס"ת זו עד גמירא עם האי גברא שקראו לשביעי. אך הברכה שלאחריה הוריתי שיברך השביעי בסוף לאחר שישלים הסידרא ואף על גב דכבר נמצאת הס"ת חסר מ"מ בזה יש לסמוך על הגדולים שכתבו לברך על ס"ת פסולה בשעת הדחק שהרי הברכה האחרונה שייכה לקריאת השביעי שהוא חובת היום ועוד הרי כתב המרדכי פ"ב דמגילה אם קורא בס"ת ונמצא בה טעות אם כבר קרא ג' פסוקים ואפשר לו להפסיק פוסקים שם ומברך לאחריה ומשלים המנין בס"ת אחרת וא"כ לא גרע שביעי זה מהיכי דקרא ג' פסוקים בס"ת שנמצא בה טעות וישלים בה הסידרא עד גמירא קודם שמברך הברכה שלאחריה. אמנם אם היה שנמצא החסר בתוך הקריאה של החמישי או הששי באופן שלא קראו עדיין השבעה גברי שהן חובת היום אז היה הסכמתינו לפסוק לסמוך על הגדולים המתירים הנ"ל לקרות בס"ת הפסולה ולברך לפניה ולאחריה ולהשלים כל הסידרא בשבעה גברי מאחר שחובת היום הוא והוא שעת הדחק שאין כאן ספר תורה כשרה. ולמנחה הוריתי שלא להוציא הס"ת לקרות מטעם שקריאת המנחה אינה חובה כל כך שלא תיקנה עזרא אלא בשביל יושבי קרנות כדאית' סוף פ' מרובה. כן נראה ל"עד מאיר הטרוד בטרדת היריד: 

שו"ת מהר"ם מלובלין סימן פה 
========================== 
ועוד אירע מעשה פה ק"ק לבוב ביום השבת דח"ה דסוכות והיה יום שלישי דחג והיה לו לקרות בס"ת השנייה למפטיר ספיקא דיומא דהיינו ביום השני וביום השלישי וכשקרא המפטיר בס"ת השנייה וברך לפניה קרא הש"ץ ביום השני לחוד והפסיקה וגלל הספר תורה וברך הקורא ברכה לאחריה ולא קראו ביום השלישי כלל: 

והוריתי לחזור לפתוח הס"ת וחזר הש"ץ וקרא בקול רם פסוקי וביום השלישי וגו' עד השלמתו וכל זה קרא בלא ברכה לפניה ולא לאחריה דמאחר שאפשר שכבר יצא ידי קריאה במה שקרא ביום השני ולא קורין גם ביום השלישי אלא משום ספיקא דיומא לא נראה בעיני להורות שיחזור ויברך השתי ברכות משום ספק דכל מקום שיש כאן ספק אנו עושין המצות בלא ברכה כדאשכחן גבי סוכה ביום השמיני שהוא ספק שביעי דיתובי יתבינן ברוכי לא מברכינן. ואף שנמצא בכלב"ו בסדר קריאת מועדים בדין קריאת פ' פרה שהב"י מביאו בטור א"ח בהלכות קריאת התורה סי' קל"ז וז"ל מעשה בחזן שקרא ופסק להגר הגר בתוכם וגלל ס"ת וישב במקומו וקפד רבי על הדבר ואמר לא קריתם הפ' כלה ודומה כאלו לא קריתם וכו' וחזרו ופתחו והתחילו בראש הפרשה והקורא בירך לפניה ולאחריה מטעם רבי וגמרו כל הפרשה עד תטמא עד הערב עכ"ל. א"כ ה"נ בנדון דידן היה לו לחזור לברך לפניה ולאחריה. יש לחלק בין פרשת פרה דאיכא מ"ד שהיא דאורייתא מה שאין כן בנדון דידן דאינה אלא ספיקא דיומא ואף על גב דאנן ידעינן השתא בקביעה דירחא מ"מ אשכחן  דלא החמירו בקריאת המועדים כל כך שהרי כתוב בהגהות מיימון פרק י"ב מהלכות תורה אם דילג פסוק אחד ולא קראו אם הוא במנחה בשבת או בשני וחמישי וקורא עשרה פסוקים בלא פסוק המדולג אינו חוזר ואם לאו חוזר אבל בשבת אפי' אם דילג פסוק אחד חוזר וקורא ואפי' אחר שהחזיר התורה ואמר קדיש חוזר וקורא הוא ושנים עמו וכו'. וכתב בת"ה סי' כ"ד דפרשיות המועדים דמו למנחה דשבת ושני וחמישי לפי שכבר קראו הפרשיות בשבתות שלהם ואף על גב דיש לדחות ולומר דבת"ה לא איירי בפרשיות דקרבנות המוספים אלא בשאר פרשיות אבל בפרשת קרבנות דמוספים של המועדים דחובת היום נינהו ס"ל ג"כ דחוזר אם דילג מ"מ מאחר דכתב סתמא משמע דלא מחלק: 

ועוד דאפי' בשבת בשחרית דכתבו הגהות מיימו"ן אם דילג דחוזר וקורא אין מבואר בדבריהם דיחזור ויברך לפניה ולאחריה ויכול להיות דר"ל דיחזור ויקרא הוא ושנים עמו בלא ברכה וכן משמע לישנא. מכל הלין טעמין הוריתי לקרא פסוקי דביום השלישי בלא ברכה. אבל מ"מ נראה המורה לחזור ולברך לפניה ולאחריה ולקרות לא הפסיד ואין בזה משום חשש ברכה לבטלה כן נלע"ד מאיר בן מהרר"ג ז"ל ה"ה וכו': 

שו"ת מהר"ם מלובלין סימן פו 
========================== 
יפה פרי תואר קרא ה' לשמך אהובי תלמידי הותיק האלוף הנעלה בשם ותהלה ר"ג ור"מ ואב"ד כמהר"ר משה יצ"ו וכאל"ש. נתבקשתי מאשה אחת צועקת אלי אשה קשת רוח ומרת נפש אלמנה שכולה וגלמודה בת טובים מרת חוה בת הר"ר אליעזר מתושבי קהלינו שנתייתמה מאביה והשיאה אמה אחר מותו לאחד מבני ק"ק פינסק נקרא בשמו שמחה בר יעקב הי"ד אשר מקרוב נהרג בעו"ה ע"י עכו"ם וטמא כאשר ידוע ליוצאי שער עירך. והנה היא השתדלה וחגרה בעוז מתניה לנקום נקמת דם אישה ותובעת הרוצח למשפט ערכאותיהם ולא עלתה בידה כי לא דנו אותו למיתה רק שיתן דמי הנהרג כופר נפשו ובהיות שהיא מבנות עירנו באת לפנינו והציעה דבריה לפנינו איך שבעלה נשאר חייב איזה סך ממון ואותן בעלי חובות רוצים לקחת אותו הכופר שיתן העכו"ם בעד נפש הנרצח בחובם וישארו בניה היתומים בערום ובחוסר ובפרט הבתולות אשר אין להם על מי להשען כי אם על רחמי שמים: 

ובראותי צרת נפשה לא יכולתי להתאפק מלהליץ בעדה להעלות לפניך קצת דברים הגם שפשוטים הם ובלתי ספק לא נעלמו מעיניך רק באתי כמזכיר הלא דבר פשוט הוא שאין לבעלי חובות שום זכייה בדמי הנהרג שהרי מדין הגמרא מטלטלי דיתמי לא משתעבדי לב"ח אלא שבזמן הזה לאחר תקנת הגאונים נוהגים לגבות ממטלטלים דיתמי כמו שכתב הרי"ף פ"ק דב"ק וכמו שכתב הרא"ש שם משום דהוי כגמלא דערבי' ואשלי דקמחוני' דעיקר סמיכות דב"ח עלייהו כמו על קרקעות אבל על דמים כאלו דבר פשוט דלאו עלייהו סמכי הבעלי חובות ולא שייכא בהו תקנת הגאונים כלל וכלל. וגדולה מזו פסק הרא"ש פרק יש בכור דאין ב"ח גובה מן הראוי וכן כתב הטור ח"מ סוף סי' ק"ד ואפי' מלוה של אביהם יש פוסקים דהוי ראוי ואין ב"ח גובה מהן כמו שכתב בעל התרומות אלא שמסיק בסוף דבריו ומיהו בתר תקנת הגאונים ליכא משום ראוי בין גבו קרקע בין גבו מעות וכו' וב"י הביאו סי' ק"ז ע"ש. אבל כיוצא בנדון דידן דבר פשוט הוא לכ"ע שאין ב"ח גובה ממנו שזה הוא ראוי גמור יותר מירושה שנפלה לו ממורישו כמבואר בהדיא בפרק שור שנגח ד' וה' דף כ"ב גבי כופר של שור שהמית אשה שהכופר ליורשיה דקאמר התם לא אמר רבי עקיבא אלא בכופר הואיל ואין משתלם אלא לאחר מיתה והוי ליה ראוי וכו' וכתבו התוספות אף על גב דביש נוחלין דריש דאין הבעל נוטל בראוי מקרא אחרינא מהכא לא נפקא דה"א דשאני כופר דלעולם הוי ראוי ולא אתו מיניה שאר ראוי ע"ש. וא"כ מכל הלין טעמים נראה פשוט שאין לשום ב"ח שום זכייה בדמי הנהרג רק יותן ליתמי הנהרג ואין לשום אדם זכייה בו: 

שו"ת מהר"ם מלובלין סימן פז 
========================== 
ועוד הציעה לפני האשה הנ"ל על דבר כתובתה שנכתבה פה ק"ק לובלין וכתוב בה שני מאות זקוקים בכל נוסח כתובות מדינות פולי"ן וגם ליט"א. והנה במדינת ליט"א בכללם ק"ק פינס"ק מנהגם לגבות לכל כתובות בתולה שני מאות שאק ליטווי"ש שהן ה' מאות זהובים פו' כי הן קורין לשא"ק ליטווי"ש זקוק כמו שקורין במדינות פולי"ן לשא"ק פולני"ש זקוק. ועתה בשביל שכתובתה נכתבת בק"ק לובלין אין רוצין לגבות לה כ"א שני מאות שא"ק פו' שהן ד' מאות זהובים פו': 

תשובה אהובי שלפי הנראה הדין עמהם שזה הדין שייך בפלוגתא דרשב"ג דפרק בתרא דכתובות נשא אשה בארץ ישראל וגירשה בקפוטקי"א נותן לה ממעות א"י נשא בקפוטקיא וגירשה בארץ ישראל נותן לה ממעות ארץ ישראל רשב"ג אומר נותן לה ממעות קפוטקי"א ומפרש שם בגמרא טעמא דת"ק מקולי כתובה שנו כאן קסבר כתובה דרבנן רשב"ג אומר נותן לה ממעות קפוטקי"א קסבר כתובה דאורייתא. ופרש"י קסבר כתובה דאורייתא הלכך בתר שיעבודא אזלינן כדין כל שטרי חובות ומחלוקת בין הפוסקים הלכה כדברי מי כמבואר בטור א"ה סי' ק' א"כ בנדון דידן אפילו אי הלכה כדברי רשב"ג אין נותן לה אלא זקוקים דמעות פולי"ן הואיל והשיעבוד היה במדינת פולי"ן ונכתב בכתובה שנעשה בק"ק לובלי"ן וכיוצא בזה כתב שם המרדכי וז"ל וששאלתם כתובה שכתוב בה מאתן ליטרין וכו' הכל לפי המנהג וכו' עד ואם נשאה באחת מן המקומות שנהגו כך והרי היא במקום אחר שנוהגין בענין אחר בהא אפלגו רשב"ג ורבנן והלכה כרשב"ג וכו' ע"ש: 

מ"מ בנדון דידן יש לחלק קצת שמאחר שכשנשאה בק"ק לובלי"ן לא נשאה לדור עמה שם אלא לקחת אותה תכף ולהוליכה לעירו וכן עשה תכף אחר החתונה הוליכה לעירו מסתמא על דעת מנהג עירו נשאה ואף על גב דאפילו גבי שטר חוב תניא התם בפ'  בתרא דכתובות המוציא שט"ח על חבירו כתוב בבבל מגבהו ממעות בבל כתוב בא"י מגבהו ממעות א"י וכו' ע"ש ודין זה מבואר בטור ח"מ סי' מ"ב ופשוט הוא דאיירי בכל ענין דאם נכתב בבבל אפילו היה דעתם לצאת משם תכף לא"י מגבהו ממעות בבל וכן להיפך. שאני התם דאין דרך ללכת אחר מנהג מקום הדירה אבל בכתובה שמנהג המקומות בהם עיקר ודרך כל תנאי כתובה ללכת בזה אחר מגהג מקום הדירה ומקום בעלה לכך הולכים בזה אחר מנהג שמוציאה לשם. וכיוצא בזה כתב הרשב"א סי' תרס"ב שאלה אשה שנשאת לבעל והאשה מעיר אחת והבעל מעיר אחרת וכו' ובארצינו בכל מקום עושין תנאים כאשר ינהגו וכו' ובכתובה זו לא כתבו וכו'. תשובה אם על דעת לדור במקום שנשאה כנסה על דעת תנאי אותו מקום נשאה וכו' שכל הכותב והנושא והמקבל שדה ושאר דברים כיוצא באלו על דעת מנהג המקום הוא כותב וכו' אבל אם דעתן לדור במקום שדעתן לקבוע או מן הסתם כמנהג מקומו שיכול להוציאה מעירה לעירו וכו' וכיון שכן הרי הוא נושא לכל דעת תנאי מקומו שהוא מוציאה שם עכ"ל. ותשובה זו מביא ג"כ הב"י בטור א"ה סי' ס"ו ומסיים שם בסוף פרק נערה שנתפתתה גבי ההיא בת מחוזא דהוה נסיבא לנהרדעא כתב הריטב"א ש"מ מאן דנסיב איתתא מדוכתא אחריתא אדעתא דתידור עמיה בדוכתיה הולכין אחר מנהג מקומו שבאה לשם א"כ כל שכן בנדון דידן כיון שנשאה בפירוש על דעת להוציאם משם לעירו שהרי יתומה היתה ולא היה פה מקום להתגורר וכאשר עשה כן תכף אחר הנשואין פשוט הוא שעל דעת מנהג אנשי מקומו נשאה ואף על גב שהרשב"א לא איירי לענין סך הכתובה אלא לענין שאר הנהגות שבין איש לאשתו מ"מ אין נראה לחלק שכשתעיין שם בתשובה משמע שם מהראיה שמביא מהירושלמי שמדמה שם מנה ומאתים דכתובה לענין זה. וכיון שכן בנדון דידן נמי אעפ"י שנכתב בלובלי"ן ונכתב בכתובה זקוקים סתם כוונת ודעת הסופר והעדים והבעל היתה לשעבד על דעת מנהג הקהילות וכיון שהוכחנו שעל דעת מנהג עירו נשא נשתעבד גם כן מעת הקבול קנין בסך הכתובה של מנהג מקומו דהא לשון הכתובה אינו סותר זה דהא במדינת ליט"א ג"כ כותבין זקוקים מסתמא ונוסף על זה הרי אמרו שאם כתובות נשי משפחתו יתירות מכתובות נשי משפחתה עולה עמו ואינה יורדת עמו וכמו שכתב הטור א"ה סי' ס"ו הנראה לע"ד כתבתי כמחוייב וראוי להפך בזכות יתומים ואלמנות וכאשר אין איש כמוך צריך זירוז על זה ע"כ אפסיק ואומר שלום וכסאך יגדל ויתנשא כחפץ נפשך ונפש רבך אהובך דורש שלומך הטרוד כעת בטרדת יומא דשוקא מאיר בן מהרר"ג ז"ל וכו': 

שו"ת מהר"ם מלובלין סימן פח 
========================== 
אבן הראשה. חבורה הקדושה. הוגי דת מורשה. הלא המה אלופי וחכמי בני ישיבת דק"ק וירמייש"א ישא כל אחד לפי מעלתו ומדרגתו יצ"ו. ובראשם האלוף המופלא ר"ג ור"מ פ"ה מחותני הגאון מהר"ר יששכר יצ"ו. בשכבר נשאלה שאלה מלפני מעשה שאירע בגבול מעלתכם על דבר האווזות שנשלכו מהם הראשים בלתי בדיקה והשבתי על זה כיד ה' הטובה עלי וכאשר הדין פשוט לכל בעלי הוראה ולית דין צריך בשש אך מקרוב הובא לחוש אזני איך שהיה כמצחק בעיני מקצת חכמי מדינתכם עד שעמד אחד שאינו מבעלי הוראה ואינו בן גילי כלל נקרא בשמו ר' יוסף אשכנ"ז וזדון לבו השיאו לסתור דברי ושלח יד לשונו וכתב עלי דברים שלא ניתנו ליכתב על איש כמוני ולא עוד אלא שהוציא קול איך שחזרתי מהוראתי חלילה ופן ישעו אחרים אחריו. הוספתי עתה ידי שנית והעתקתי תשובתי הראשונה והצעתים לפני חכמי דורינו והסכימו לכל דברי. כל זקני גדולי המורים הגאונים הגדולים שבכל מדינת פולי"ן וליט"א ורוסי"א הלא סמה הגאון הגדול מהר"ר מרדכי יפה יצ"ו אב"ד דק"ק פוזנ"א. והגאון המופלא מהר"ר משה אב"ד דגליל קראק"א. והגאון המופלא בתורה וחסידות מהר"ר ליב אב"ד דק"ק בריס"ק וכל מדינת ליטא. והגאון מהר"ר יוסף אב"ד דלבוב וכל מדינת פאדלי"א ומי רואה אלו יצאו ולא יצא. כי אחריהם נמשכים כל יתר ראשי ישיבות של כל ארצינו ואין צורך להביא כולם על החתום. וכולם הסכימו על אמתת דברינו. איה אפוא דברי השפל שכתב עלי דברים שאינם כדאי לכותבם. ומתוך כותלי כתבו ניכר שלא הגיע להוראה ואינו יודע לעיין אפילו בצורתא דשמעתתא וכל שכן שאין בהשגת שכלו לירד לעומקא ודקדוקי רש"י והתוספות והפוסקים הנמשכים אחריהם כי כל מי שיש לו עינים לראות יראה שכל דבריו הם הפך האמת. והעיקר שבנה עליו יסודו הנופל הוא האשר"י פ' החולץ שפסק כרשב"ג דאמר כל ששהא ל' יום באדם אינו נפל הא לא שהה ספיקא הוי ולא אזלינן בתר רוב ולדות שהן בני קיימא משום דמיעוטא דנפלים שכיחא וחיישינן נמי במים שאין להם סוף וגוסס שאין מעידין עליהם להשיא אשתו אעפ"י שרוב גוססין למיתה עכ"ל. וכל מי שיש בו ריח התורה ישכיל ויבין שאף לפי סברתו הכוזבת של אותו הבזוי והשפל שיהיה הנדון שלפנינו מיעוטא דשכיח על כל זה אין הנדון דומה לראיה דבנדון דידן איכא רובא וחזקה דרב הונא דאמר נשחטה בחזקת היתר עומדת ומטעם זה סומכין להקל בדיעבד והכי דייקא לישנא דרש"י בפ"ק דחולין שכתב גבי רואה היכי דאיתרמי דאיפרק ריאה ולא בדק מתאכלה דסמכינן אהא ואדרב הונא דאמר נשחטה בחזקת היתר עומדת עכ"ל. מה שאין כן בההיא דרשב"ג ובכיוצא בזה וכבר כתבנו והוכחנו דאפילו מאן דמחמיר בריאה מודה בנדון דידן כמבואר בדברי התשובות. וכן כל יתר דבריו הם נסתרים ומזוייפים מתוכם רק שאינו כדאי בעיני להתווכח עמו לסתור דבריו כי אחרי מי ארדוף הלא המפורסמות אין צריכין ראיה ומופת גם אין זה דרך התפארות ממני באשר ידוע ומפורסם הוא שת"ל העמדתי תלמידם הגונים הרבה ככל הגדולים הקדמונים ורוב תלמידי המה היום כולם ראשי ישיבות ומורי הוראה בישראל אשר השפל והנזוף הנזכר אינו כאחד מתלמידי תלמידיהם והביטו נא וראו טיפשות לבו של אותו האיש שאפילו בין לשון רש"י והמשך לשוננו טעה שאני הבאתי בדברי מימרא דרב נחמן התורבץ הושט שניטל ומאי דמשני עליה הא דאיקפל אקפולי וכו' וכדי לקצר הענין כתבתי וכדפרש"י. ואת"כ חזרתי לענין הראשון וכתבתי הלכך נראה שאפילו לכתחלה אין צריך בדיקה למעלה ממקום השחיטה וכו' שכל זה הוא לשון עצמי והוא הבין שהיה רצוני לומר שרש"י כתב לשון זה הלכך נראה שאפילו לכתחלה אין צריך בדיקה למעלה ממקום שחיטה ושכתבתי זה בשם רש"י וכתב עלי וז"ל ומה שהביא לענין עיקור שרש"י כתב שאפילו לכתחלה אין צריך בדיקה יגעתי ולא מצאתי שכתב רש"י כן בשום מקום. סוף דבר שהוא בעצמו גילה על חסרונו שלא הגיע להוראה ואינו ראוי שיהיה לו רשות להורות כי בלתי ספק מגלה פנים בתורה שלא כהלכה הוא ושמו לא נאה לו והוא לא נאה לשמו וכבר עלה על דעתי לגלות קלונו ברבים ולהרים המצנפת והעטרה מראשו פה בב"ה הגדול דק"ק לובלי"ן בהתאסף קיבוץ גדול מראשי ישיבות ומנהיגי כל הארצות ביומא דשוקא אך חזרתי ממחשבתי זאת מלעשות זאת בפרסום גדול כזה פן יהיה לו לכבוד שאיש כמוני היום יטפל בשפל כמותו. ע"כ אתם אהובי האלופים בני ישיבת ק"ק ווירמיישא בהיות שאתם קרובים אל הבו"ר החלול עליכם מוטל לגמור הדבר וקנאת ה' צבאות תעשה זאת. גם מן הראוי והמחוייב עליכם לחוס ולתבוע מהמסית עלבון הזקן האלוף המופלא מהר"ר משה בן מהר"ר גד ראובן ארי שבחבורה הקדושה שלכם הנעלב והנתבייש ברבים על לא חמס בכפו בגרמת והסתת ולשנא תליתאי של האיש הצבוע הנזכר. ומה אאריך בדברי זירוזים וסיפורים מתחלפים הלא כ"ת כולם חכמים כולם נבונים כולם יודעי תורה והוראה ראשי אלפי ישראל המה ולא יבצר ממכ"ת כל תעלומות חכמה ומדע ולהתבונן בינה להשיב לאיש גמולו בראשו ופרי רוע מעלליו יאכל. ע"כ מרחוק אשתחוה אל מול היכל הדרת חבורה הקדושה ואומר שלום נאם המדבר באמת ובמשפט ובצדק הטרוד מאיר בן מהר"ר גדליה ז"ל ה"ה חתן המל"ך הגאון וכו': 

שו"ת מהר"ם מלובלין סימן פט 
========================== 
יורינו מורינו ורבינו נר ישראל המאי"ר לארץ ולדרים הוא המאור הגדול המושל בלילה וביום אשר מצודותיו פרוסה על כל עבר הנהר ר"מ ר"ג הגאון כמוהר"ר מאיר יצ"ו אב"ד הישראלי החונה ברגלו בקהלא קדישא עיר ואם בישראל ק"ק לבוב על מעשה שהיה פה קאסטנטינ"א בשושן פורים שס"ז לפ"ק מצאו העכו"ם הרוג אחד יהודי בנהר סליט"ש סמוך לעיר ועכו"ם נהרג עמו ומצאו אצלו במים ושום אחד מאתנו לא היה מכיר אותו גלל שלא היה לו פרצוף פנים וחוטם ולא נשאר לו מהראש כי אם הקדקד ואחורי הראש אשר ממעל העורף ולחי אחד וסנטר עם השיניים התחתונים ושפה התחתון וכל הצואר עם הגוף והרגלים כולו שלם רק יד אחת נחסרה מהגוף וכל בני המעיים כלו שלמים. והיה כרוך בסרבל שלו דהיינו קעפני"ק וגם הכתונת עודנו עליו ומצאו אצלו בחבילה שק עם התפילין וארבע כנפות וסידור ומפ' שקורין טי"ש צווע"ל וסרביטק"א העשויין בתורגמה וכן הארבע כנפות היה צבע תכלת המובאין מתורגמה. ומיד כשהביאו המת אצלינו צוינו לעשות לו ארון להניח אותו בתוכו ולא הנחתי אותו לקבור אולי ימצא איש שיכיר אותו כדי שלא תתעגן אשתו ובתוך כך בא איש אחד בתוך השמועה והכיר אותו מתוך הריסט"ר של חובותיו שהיו מוצאין אצלו סידור דפוס ויניציא"ה ובתוך הסידור היה מונח ריסט"ר שלו מה שהיו חייבים הכפרים שלו כי היה מכיר בהחובת מה שחייב לו השענק"ר שלו בכפר הסמוך לקרסנפליי"א והוא היה ארנד"ר באותו הכפר ושמו יוסף ומעתה ניכר לו הגוף שהוא היה בעל בשר ואיש שמן ומקודם לזה לא היה מכיר אותו כי לא היה לו שום סימן בגופו וגם מצאו שט"ח בתוך אותו הפנקס שהיה כתב יוני"ת ובלשון יוני"ת על גלח אחד שהיה שבוי בקדרים וההורג הנ"ל היה כמה פעמים מצוי בארץ תורגמה לפדות שבויים וזה היה מחייהו וזה האות שהוא יוסף כי ניכרים הדברים בסרביטו ובד' כנפות שלו. וכן הכתב של יוני"ת מוכיח ג"כ על זה. ועוד אמר אותו העד הנ"ל את חטאי אני מזכיר היום שהוא כמו שמונה שבועות שבא פה קאסטנטינ"א שליח מאחיו לחפוש ולחקור אותו היכן הוא ושאל אותי עליו כי יוסף הלז בא אצלם בחלום ואמר להם למה אתם מחשים ומתעצלים בדבר הלא הוא מונח מת נהרג בנהר סמוך לקאסטנט"י זה כמה שבועות והנה באתי לחקור אחריו האם לא ידעתם או שמעתם ממנו דבר. כי זה האיש יוסף הלך לדרכו מביתו לאוסטר"א אחר השר שלו לשכור ממנו אורנד"א ולקבול ג"כ על הפקיד שלו שיש לו ממנו כמה עיוותים והיה לו עמו שני סוסים ונער יון נוהג בם. והאחים שלו היו מיאשים ממנו מלחקור אחריו עוד כי היו סבורין שהלך לארץ תורגמה כמנהגו שם לפדות שבויים. והנה למחר מיד שלחנו אחר אחיו ואשתו שיבאו מיד קודם הקבורה כדי שיכירו אותו והשליח בא שם להכנסת כלה. ובאו אחיו ביום א' והכירוהו בטביעת עיניהם שהוא אחיהם וגם הכירו כל הכלים והבגדים והיו נותנים סימנים מובהקים בבגדים וגם הסידור היה ניכר שהוא שלו וכן התפילין וד' כנפות. וכן אמרו כאשר נסע מביתו הוא כמו ט"ז שבועות. וקברוהו שם בקאסטנטינ"א ביום א' ואשתו לא היתה שם בזאת הפעם מחמת קלקול הדרך. ועתה בקשו ממני האחים ליתן התרה בידם להיות זאת לעדות ולראיה שאשתו מותרת להנשא: 

יען שנדרשתי לאשר שאלוני משפטי צדק וכדי להפיק רצון השואל באתי בכתב הנשתוון לחוות דעי גם אני כדי שלא יאמרו קטלי קנה באגמי אנא וכאלו לא גמירי אינשי שמעתתא ואומר דמילתא דפשיטא היא דכל טצדיקי דמצינן למיעבד בהתרת עגונה עבדינן. ועתה אבא לבאר משפטי שאלתינו ואומר לכאורה ולפום ריהטא נראה שהיא מותרת רק יש לפקפק משום דאיכא פלוגתא בין הגאונים ואיכא מרבוותא דהיא אסורה לפי סברתם. ועיקר דין נלמד מהא דתנן בהאשה בתרא אין מעידין אלא על פרצוף פנים עם החוטם אף על  פי שיש סימנים בגופו ובכליו וכן איתא בברייתא התם פדחת ולא פרצוף פנים פרצוף פנים ולא פדחת אין מעידין עד שיהו שניהם עם החוטם. והנה לפי הנדון זה לפום ריהטא אינה ראויה להנשא הואיל שלא היה להמת הלז פרצוף פנים דהיינו לא מצח ולא חוטם ומהיכא תיתי לן למשרי ספק אשת איש. ואי מטעם שהכירו כליו גם זה אינו נכון דהא אמרינן במתניתין בהדיא אעפ"י שיש סימנים בגופו ובכליו וכן פסק בטור א"ה סי' י"ז אם אין מכירין אותו בטביעת עין אפילו יש לו סימנים בגופו ובכליו אין סומכין עליהם אם אינן מובהקין. וכתב ב"י האי אם אינן מובהקין דקאמר דמשמע שאם הן מובהקין מעידים עליהם אסימנים דגופו קאמר אבל סימנים דכליו אפילו הן מובהקין לאו כלום הוא וה"נ מוכח בגמר' דסימנים לאו כלום הוא דהכי פריך שם למימרא דסי' לאו דאורייתא ורמינהו מצאו קשור בכיס וכו' וקאי על גט המביא גט לאשה ואבד הימנו ואמרו אם מצאו קשור בכיס אפילו לזמן מרובה כשר ולא חיישינן דילמא האי כיס דאיניש אחרינא הוה והאי גט אחר הוא אלמא סמכינן אסימנים ואפי' למשרי אשת איש דאורייתא אלמא סימנין דאורייתא והאריכו שם בישוב הגמרא וסוף דבריהם בתירוצו של רבא איכא תרי לישני ובלישנא בתרא דרבא דכ"ע סימנים דרבנן ומשמע לכאורה דס"ל דאין משיאין את האשה ע"י שום סימן דכיון דסימנין דרבנן לא סמכינן עלייהו. ופסקו הרי"ף והרא"ש כלישנא בתרא דרבא. ואי מטעם זה באת להתירה לאשה זו משום דהכירוהו בטביעת עין והיא שרי כמבואר בדברי הטור א"ה כאמור וכן פסק ר"ת והביאו התוספות שם בהאשה בתרא וז"ל ואר"ת דהיינו דוקא כשאין שם אלא הפרצוף אבל כל גופו שלם אפי' אין כאן פדחת וחוטם ניכר הוא היטב ע"י סימני הגוף ועוד דשמא דוקא בסימנים הוא דקאמר הכי אבל ע"י טביעת עין ניכר היטב או על ידי סימני הגוף. וכן הביאו דברי ר"ת והרא"ש והמרדכי והטור א"ה דבטביעת עין סגי ואם כן בנידון זה היתה מותרת כי כאן נמי הכירוהו בטביעת עין ובצירוף לזה שהיה לו שפתיים וסנטר ולחיים. וכתב רבינו ירוחם בשם הרמ"ה הפרצוף פנים הם הלחיים עצמן ואין משגיחין לא על העינים ולא על הפה וכן הביאו ב"י ואינו ראי' ג"כ ממרדכי שכתב היכא דאית ליה שפתיים וסנטר מעידין עליו אפילו אחר כמה ימים. משם אינו ראיה. דמרדכי מביא דברי ר"ת בסגנון אחר כאשר הוא בתוספות וז"ל ואין מעידין אלא תוך ג' ימים אר"ת דהך בבי קאי על האי דלעיל מיניה דאין מעידין אלא על פרצוף פנים וכו' דאההוא קאמר דוקא דאין מעידין אלא עד תוך ג' ימים אותן שאין להם אלא פרצוף פנים עם החוטם אבל היכא דאית ליה שפתים וסנטר מעידין עליו אפילו אחר כמה ימים א"כ לפי סברותיהם היה להתיר אשה זאת: 

איברא שהוא כן והיא סברת הלב ולא סברת הכרס אבל אחר העיון היא אסורה. כי נימוקי יוסף כתב על סברא זו שאינו נכון בעיני הרשב"א והרא"ה והריטב"א דהא מתניתין סתמא קתני ואפילו כל הגוף שלם אין מעידין ולא עוד אלא כיון דקתני אפילו יש סימנין משמע אף על פי שגופו שלם ויש בו סימנים אין מעידין אלא על הפרצוף פנים עם החוטם וכתב ב"י ומיהו ודאי אם יש להם סימן מובהק בגופו מעידין עליו בכל מקום שבגופו כדאיתא בעובדא דבת ת"ח דקאמר אסימנין סמכינן כלומר בסימנים מובהקין שיש מיני סימנין מובהקים ביותר שהם מן התורה בכל מקום אף כאן מעידין עליהם וכן כתבו הרמב"ם והרשב"א והאריך בענין מ"מ כיון שלא היה לי סימן כלל בגופו אין להתיר ע"י טביעת עין כלל. ואפי' לדברי ר"ת לפי גירסת הספרים שלנו אין להתיר שגרסו בתוספות דברי ר"ת הכי אבל ע"י טביעת עין ניכר היטב ע"י סימני הגוף משמע דגם ר"ת אינו מתיר אלא שניהם יחד טביעת עין וגם ע"י סימן מכ"ש לפי דעת המפרשים בפרט הריב"ש שכתב על דברי ר"ת שהם דחויים והשיג עליו וכתב שכן השיגו הרשב"א והרמב"ן וגם נבוכו בו כל המפרשים בדברי ר"ת והנה תמצא גירסות חלוקות בדבריו כדי לישבו ואפילו הכי אינו מיושב כי המרדכי מביא דברי ר"ת בסגנון זה וז"ל ואין מעידין אלא על פרצוף פנים ואין מעידין אלא תוך ג' ימים אר"ת דהך בבא קאי על האי דלעיל מיניה דאין מעידין אלא על פרצוף פנים עם החוטם ואההוא קאי דוקא דאין מעידין אלא עד תוך ג' ימים על אותו שאין לו אלא פרצוף פנים עם החוטם ומביא ראיה מבכורות דצריכה פרצוף פנים עם חוטם ותו לא אבל היכא דאית ליה שפתים וסנטר מעידין עליו אפילו אחר כמה ימים אם מכירין אותו עכ"ל. ותוספות גרסי אמר ר"ת היינו דוקא כשאין שם אלא הפרצוף אבל כל הגוף שלם אפילו אין כאן פדחת וחוטם ניכר הוא ע"י סימני הגוף ועוד דשמא בסימנים דוקא קאמר הכי אבל ע"י טביעת עין ניכר היטב או ע"י סימני הגוף וכו' ומביא גירסא זו מספר הישר. והנה לפי גירסת המרדכי קאי ר"ת על הסיפא. ולפי גירסת התוספות קאי ר"ת על הרישא. ולגירסת האשר"י קאי על הרישא ועל הסיפא וכולל שניהם יחד וז"ל אין מעידין אלא על פרצוף פנים כתב ר"ת בספר הישר היינו כשאין שם אלא הראש אז אין יכול להכירו בטביעת עין אם לא שיהא כל הפרצוף שלם עם החוטם אבל אם כל גופו שגם אפילו אין לו פדחת וחוטם יכול להכירו בטביעת עין ע"י סימנין שהיו לו בגופו אפילו אחר כמה ימים והוא מושך אחר גירסת התוספות לישב גירסת התוספות ודו"ק. והנה גם בזה מיושב מה שהקשו עליו הרשב"א והריטב"א ובזה אין אנו צריכין לדברי ר' דוד כ"צ בישוב דברי ר"ת שהאריך בפילפולי חריפתא ואריכתא וסוף דבריו שהוא מחלק בין טביעת עין לסימנין וז"ל ונראה לומר דבחלוקו השני קורא סימנין כשאין שם כל הגוף בקומתו ורגליו שכל ההיכרא שהיה לו בחלק מגופו סימן הוא לנו שהוא פלוני והואיל ולא ידענו שהוא פלוני בהכרת כל גופו שלם אלא חלק מה מגופו שאנו מכירין אמרינן שהוא פלוני כדרך כל הסימנין שמכיר אדם בחלק מגופו של אדם וע"י שאנו יודעין שהוא פלוני אבל היכא שרואה כל גופו בקומתו ורגליו ומכירו בטביעת עין טביעת עין קרי ליה שאין כאן סימן אלא היכר בגופו ממש והוא האריך בענין ואני אקצר כי לקצר באתי לברר מדבריו מה שאנו צריכין לעניינינו. ויען שדברי ר"ת צריכין ביאור ולסמוך דבריו בקורת ארזים ארזי הלבנון ולהעמיד הענין כדי שלא יהרס הבנין על מה שבנה ר"ת דבריו ע"כ אין לסמוך עליו פן יהרסו קורת סמיכת הבית שיצא הרוח מפי חזק ומפרק הרים ומשבר ארזים ונפל הבית ממסיבו. ואף שכתב בנימוקי יוסף בסוף יבמות והכי הלכתא שמעידין בסימן מובהק בין בגופו בין בכליו כדאמרינן גבי מצאו קשור בכיס כשר ומתניתין דהכא איירי כשאין סימן מובהק כגון ארוך וגוץ בחיוורי ובסומקי עכ"ל וכן כתב הגהת מרדכי בסוף יבמות וכן כתב הר"ן בפרק ב' דבבא מציעא ע"ש. זה אינו ראיה דבית יוסף כתב וז"ל ודברים אלו לאו דסמכי אינון כיון שהרי"ף והרמב"ם והרא"ש ובעל העיטור שהם עמודי הוראה חולקים עליהם וכתב בכתבי ר' איסרל סי' רכ"ד דאפילו ק' סימנין שאינן סי' גמורים ומובהקים לא מצטרפים להתיר ועיין עוד שם בסי' קכ"א כתב הריב"ש בתשובה סי' ש"ך דבסימנים דבגופו ובכליו שלא בפרצוף פנים עם החוטם אם נשאת תצא. ועוד מביא ראיה מהטור א"ה בסי' דלעיל וז"ל אין מעידין אלא א"כ ראה תוך ג' ימים למיתתו בד"א שהוא ביבשה אבל אם הוא במים אפי' שהה כמה ימים מעידין עליו שהמים מעמידין אותו שלא ישתנה צורתו והוא שראוהו מיד אחר עלייתו מן המים אבל אם לא ראוהו מיד בעלייתו מן המים משתנה עכ"ל. א"כ בנדון זה אשה זו אסורה כי ההורג היה במים כמו ט"ז שבועות לאו שנשתנה צורתו מחמת שהיה שוהה שם בנהר זה אינו כי המים מעמידין אותו וגם העת היה קר כי בחורף היה המעשה רק אחר שהביאו מהנהר היה מונח בארון ביבשה ג' ימים וביום ד' באו האחים להכירו בזה העת היו המים חמים והמת היה מסריח מאד סרחן גדול ובודאי היה מתפח תפח ג"כ. והטור כתב כיון שלא ראוהו אותו מיד בעלייתו מן המים משתנה והכי אי' בגמרא בהאשה בתרא ההוא גברא דטבע בדקלת ואסקוה אגישרא דשביסתנא ואנסביהו רבא לדביתהו אפומיה דשושבינא בתר ה' יומין. ומסיק התם דהא בתר תלתא יומין מעידין עליו דהיינו משום דמיא צמתי וה"מ דכי חזיוה בשעתא אבל אשתהי מתפח תפח לאחר שעולין ליבשה משתנית צורתו וכתב נימוקי יוסף נראין הדברים דה' יומי לאו דוקא אלא ה"ה אפילו זמן מרובה כל שהוא בתוך המים אינו משתנה מן הסתם ואמר ה' ימים כי מעשה שהיה כך היה ומביא מעשה מירושלמי מעשה באחד שנפל לים ועלה לאחר מאה ימים והשיאו אשתו שהיו מכירין אותו וכתב עוד בנימוקי יוסף דוקא שלא שהה כלל אחר שהיה ביבשה אבל אם שהה במים ג' יום ושהה אפילו שעה אחת אחר שעלה ליבשה אין מעידין עליו וכן מביא הב"י בשם הרי"ף לאחר שעה אחת. והנה נראה מדבריהם שהיא אסורה להינשא כי היה נפוח מסתמא כי הסרחון מוכיח. ואף שהאחים היו מנצחים אותנו שלא היה נופח אלא הוא בעל בשר ואיש שמן ואפי' לדבריהם היא אסורה מדאמר הנ"י וז"ל מדאמר מתפח תפח ולא אמרינן הא תפוח שמעינן אפילו אין אנו מכירין שנתפח אין מעידין עליו כי שמא נתפח ואינו ניכר וכ"כ הריטב"א כתב בר ששת אעפ"י שיש לחלק ולומר דהא במיא חזיוה בשעת' בעי' לא נאמר אלא במי ששהה במים אחר מותו יותר מג' ימים לפי שכיון שעמד יותר מג' ימים כבר נפסד אלא שצמתוהו המים ומנעוהו מלהשתנות ומיד לאחר שעה שיוצא מן המים הוא משתנה והנה זה המת נשתהה במים כמה חדשים ושהה ביבשה ג"כ כמה ימים א"כ האיך מעידין עליו. ואף שהרמב"ם מיקל בזה ולפי סברתו לית בה חשש איסור שכתב בפרק י"ג מהלכות גירושין סי' כ"ב וז"ל ואם שהה ביבשה אחר שהושלך מן המים י"ב שעות ונתפח אין מעידין עליו שהרי נשתנה עכ"ל. וטעות נפל בספרים שגורסין י"ב שעות דהא תלה טעמו בנתפח מה לי שנתפח בשעה אחת או בי"ב שעות אלא טעות הוא וכך צריך להיות והושלך מן המים שעות. וכן מצאתי. משמע מדבריו שאם אינו נתפח מעידים עליו והאחים היו אומרים שלא היה נתפח לפי דבריו היו יכולין להעיד עליו אפי' אחר כמה ימים. וזה אינו בפרט לפי הגירסא שמצאתי שגורסים שעות לשון רבים ורוב מיעוט שנים. וכן הוא בב"י ב' שעות בכסף משנה שלו אבל כמה ימים כולי האי ואולי לא אמרינן. ועוד שהוא היה מסריח עד שלא היו יכולין לעמוד אצלו בודאי היה נפוח כאמור. ואת"ל לא היה נפוח כי המים היו צומתין אותו וכאלו היה כבוש במלח עד שלא יוכל לנפח מחמת עמידת המים. ועכ"פ אתה מוכרח לומר שנשתנה צורתו בלאו הכי מחמת הרקבון והסרחון וכל הטעמים תלוין בנשתנה צורתו עד שלא יכולין להעיד עליו ומה לי שנשתנה צורתו ע"י נפח או סרחון ורקבון וכ"ש לפי סברת הב"י דמישב לשון הרמב"ם כפי סברת הבר ששת וכן כתבו הרמב"ן והרשב"א בפשיטות דאפי' לא שהה במים שלשה ימים בעינן דאסקי' וחזינהו בשעתא דכל זמן שמת במים משתנה אחר שיצא מן המים שעה אחת וא"כ אין ראוי להקל. וכתב עוד דהיכי דנשתהא אם נשאת תצא. ובפרט שגם אני ראיתי המת הלז שהיה משונה מאד ונשתנה צורתו מצורת אדם וכן מביא הר"ן מעשה שפסק על אחד שטבע בים ועתה בא עכו"ם ואמר מל"ת כי הוא היה מכירו מקדמא דנא והכירוהו עתה על שפת הים והכירוהו בפרצוף פנים עם החוטם ושאר סימנין שהיו בראשו ועכו"ם נאמן במסיח לפי תומו להקל ולא להחמיר כאשר כתב ב"י בשם מהר"ר דוד כהן צדק ושאלוהו כמה ימים יש מזמן טביעה עד שראוהו כמו ששה חדשים. עוד נשאל אם ידע הזמן שהגיע ליבשה ואמר שדבר זה שאל לצופה המגדל ואמר לו כמו ששה ימים. והשיב כיון דלא העיד דחזיוה בשעתה אין להתיר אשה זו. וכן הנדון לפנינו שהאחים הם בעדות כמו העכו"ם המסיח לפי תומו א"כ גם כאן אינן נאמנים אף שהכירוהו ומה התם שהיה מכיר אותו היטב העכו"ם אף בלא סימן אפ"ה אפי' בסימן מובהק לא היו מאמינים אותו. מכ"ש הכא שלא היה להם סימן במת הלז רק שהיו מכירין אותו בטביעת עין דאין נאמנים והנה כל הפוסקי' הראשונים והאחרונים כולם כאחד עונים ופוסקים פה אחד אפי' בלא נפח אינן נאמנים. ועל מה שכתב הרמב"ם בנתפח אינו מעיד הא בלא נתפח מעיד אינו ראוי לסמוך עליו כי הפוסקים כתבו עליו כאשר הוא במגיד משנה שכתב בשם הרשב"א שאין לשון הגמרא משמע כן אלא אומרים שמא תפח ואינו ניכר וכתבו הרמב"ן ורבינו שלמה בן אדרת שבדין זה אינו הפרש בין תוך ג' לאחר ג' שאפילו תוך ג' כיון שעמד במים אם העלוהו ואשתהי מתפח תפח. והנה לפי כל הדעות וראיות אין לאשה זו היתר בעולם: 

רק יש לי לצדד היתר הכל לפי אומד הדעת כי כך כתב המרדכי בהאשה בתרא בשם תשובת רבי אליעזר מוורדי"ן וז"ל הוא דקדק מדקאמר מים שאין להם סוף אשתו אסורה ולא נאמר אסורה לעולם ש"מ לאו לעולם קאמר וכן נראה שתלו רז"ל על חכמי הדור ויראי השמים שיתכוונו וישכילו על ענין המאורע באדם והאריך שם ומצא עילה להתיר אשה שנתעננה ד' שנים כי נטבע בעלה וחזקותו מוכיח כי הכלים אשר אתו בספינה נמצאו על שפת הים וכן כתב ר' אברהם בר משה שכל מה שהורגלו העולם לפרש דאסורה לעולם נראה משום דסתמא קא אסורה ולא יהב קצבה לדבר עכ"ל. והנה לפי דבריו של ר' אליעזר מוורדי"ן שמצאו הכלים במת ונתנו בו סימנים והדבר גם כן מוכיח לבני דורו שזהו המת מסתמא ובצירוף לזה דהאחים היו מכירין אותו היטב וגם מוכיח ע"י העכו"ם שנהרג עמו. ושניהם יחד דהיינו סימנים בכלים ובטביעת עין הוה כמו סימן בגוף והיכי דהוה טביעת עין וסימנין בגוף שרי לפי פי' ר"ת לחד גירסא ואף שדברי ר"ת דחויי' הם כדלעיל הועילו כאן לפי שיש כאן צד היתר בשאר דברים. ובמה אתה מפקפק מכח שלא העידו דחזיוה בשעתה. והנה קח לפניך את דברי ר' דוד כהן צדק מה שכתב בשאלה תשובה בבית י"ו מעשה הדומה לנדון שלפנינו וזה תוכן המעשה בקיצור. פלוני אחד עבר הנהר עם ביצית הקנים קטנה והנה לרוע מזלו נהפכו הביצי' ושטפו הנהר ושכרו היהודים למצא אותו לקוברו כדי שלא תתעגן אשתו ויבקשנו ולא נמצא ואחר עבור קרוב לב' חדשים והנך היהודי אשר שכרו למצא אותו ופגע בעכו"ם שאמר לו הנה הוא נראה בתוך הנהר בין שני עצים והלך היהודי ומצאהו והיה אכול בשר זרוע ויען כי ליהודי לא היה לו שום טביעת עין חתך את ידו והביא אותה פה אולי יכירוהו יודעיו וקבר שאר הגוף והיה שם אשה אחת שהיתה מכרת אותו היד כאשר ראתה פס ידו כי הוא היה תמיד אצלה והכירה שהיה לו באצבע רושם מצד איזה חולה אשר נחלה אצבעו ונשאר עקום מעט ותאמר ברי לי כי זהו אצבעו של פלוני אשר אמרו עליו שנטבע בנהר וגם נמצא בחור אחד שהיה יושב בבית הכנסת אצלו ואמר אני מכיר אצבעותיו שהיו דקות וארוכות אבל לא אמר שהיה מכירו בשביל הרושם והיד הגיע פה שמנה ימים שנפרד מהגוף וכדי שלא יסריח מלחו היהודי במלח ביום שחתכו. ע"כ השאלה. והתשובה ואני אומר שזאת האשה הגונה ועגונה אינו עגונה אם יש כאן רשום עקום באצבע וסימן מובהק הוא אף על גב דתנן אין מעידין אלא על פרצוף פנים עם החוטם אף על פי  שיש סימן בגופו ובכליו מ"מ בנדון דידן שהיה לו רושם באצבע גם כי אין כאן אלא פס ידו ועברו עליו ב' או ג' חדשים שנטבע מעידין עליו ואשתו מותרת כי סימן דהכא סימן מובהק הוא וסמכינן עליו אפילו אאיסור דאורייתא והאריך שם בראיותיו וקצרתי בהן כי כולם לפנינו בהצעה דלעיל. ודייק אף על גב דסימנין לאו דאוריית' יש סימנין מובהקין שאנו סומכין עליהם לבדם. גם במקום שאין לנו טביעת עין דגוף ואין לאסור במ"ש והני מילי דכי חזיוה בשעתא אישתהי מתפח תפח שאני הכא שהוא מעיד שלא היה נתפח אלא היא כאשר היתה בעת שחתכה והוא מעיד שעמד בעיניו והיהודי נאמן לומר שגם לא היה נפח לפי סברת הרמב"ם שגורס ונתפח אין מעידין אבל אם לא נתפח מעידין. הרי לך לפנינו שהתיר עגונה זו וההוא מעשה דומה ממש למעשה דידן ועיקר האיסור שתלינו עליו להחמיר והוא מה שאמרו דוקא דחזיוה בשעתא אישתהי מתפח תפח הרי הרב הנזכר לא חש לזה ומשך עצמו כסברת הרמב"ם ולא היה חייש גם לזה כשמונח בנהר בין שני עצים היה נראה הגוף חוץ לנהר והוה כאלו היה מונח ביבשה ולומר שהוא מתפח תפח ואף שהיהודי אומר שאינו נפוח אינו נאמן בזה אלא מסתמא תפח מדמשהי שם ומסתמא היה משה' שם יותר מב' שעות כי לא ידעינן אימתי בא המת שם כי לא שאל לעכו"ם ע"ז כמו ששאלו במעשה דהר"ן דלעיל ואפי' הכי היה מתיר כי הוא סומך בדברי הוראתו על הרמב"ם דגורס נתפח וא"כ לפי דעת הרב לית ביה מיחש כלל לאשה זו ומותרת להנשא: 

והנה אדונינו יורינו רבינו דעתו הצלולה והרחבה כי לך משפט צדק ואמת ושכרו כפל ומכופל מן השמים ושכרך הרבה מאד כי האשה הזאת רוצה לילך אל ארץ הקדושה ולבכות שם על אלמנותה דחייתא ואולי על יד מכ"ת יהיה לה רפואתה. רק ימהר יחיש מעשה כ"ת בתשובה היות מהרה. ואל אלהים יראנו נפלאות מתורתו. הנראה לע"ד כתבתי הלכה ולא למעשה ואם מהחכם מופת הדור אשר מאי"ר עינינו מתורתו יסכים לעשות מעשה גם אני הצעיר אהיה סניף לו כיהודא ועוד לקרא כי היכי דנמטייא שיבא מכשורא. נאם הצעיר והטרוד בתהפוכת זמן הבלי העולם הנרצע והסר למשמעותא דמר נפתלי הירש בן לא"א אשר שליט"א איש אל"ט שול"ר הגר בקאסט"נטינא: 

ושוב באה שאלה לידינו בהיותי בפ' תרומה שס"ח בחתונה בעיר זיטמ"ר עם תרי גאוני הדור מצאו טעות בס"ת שנכתב אמה רחבה במקום רחבו. והנה הנהו תרי רבנים הסכימו יחד שהס"ת פסולה בזה יען שהתיבה משתנה בקריאתה מלשון זכר ללשון נקבה. והסכימו רז"ל אם התיבה נשתנה בקריאתה מחמת פסול ההוא שס"ת זו פסולה. איברא שהוא כן אם היה התיבה משתנה ממשמעות קריאה הזאת לגמרי כגון אחד וכתב אחר. אבל כשכתב רחבה במקום רחבו יכולין לקרות רחבה בחולם כמו אהלה שקורין אהלה בחולם ע"כ לבי נוטה להכשיר. ודעתי תהא תלויה ועומדת עד שיבא תשובה נכונה ממר. ובזה יכון כסא דמר מעתה ועד עולם ושלום תניינ' דברי נפתלי הירש דלעיל. עכ"ל השאלה והתשובה של הגאון מהר"ר צבי הירש הנזכר. והא לך תשובתו: 

תשובה האשה הנזכרת קשה להתיר מחמת רוב הטענות הנוטים לאיסור כמו שכתב והאריך מעלת כ"ת בכל חילוק הדעות וחלקי הסותר שעל דעת ר"ת אין לסמוך כלל. אך שבסוף דחה כ"ת כל הצדדים הנוטים לאיסור במשענת קנה של תשובת ר' אליעזר מוורדי"ן שהביא המרדכי בפרק בתרא דיבמות על דין מים שאין להם סוף וכו' כנזכר בדברי מעלתך ואותה התשובה ג"כ דחויה היא ואין לסמוך עליה שהרי מסיים שם המרדכי ומיהו הר"ר אברהם כתב דקשה בעיניו להתיר וכן נראה לרבי ברוך וכן כתב ראבי"ה דחזינן קמן דראוי לשמתא המתיר לכתחלה כעובדא דרב שילא ולא קבעו חכמים זמן לדבר וכו' ע"ש הרי שרבו האוסרים על המתירים. ועוד דאין הנדון שלפנינו דומה לראיה דשאני התם דידוע הוא שנטבע וראוהו עדים בשעת הטביעה שנטבע במים שאין להם סוף. אלא שחששו חכמים במים שאין להם סוף שמא עילה וסליק מן המים מצד אחר כיון שאין להם סוף וכדאיתא במתניתין וגמרא דפרק בתרא דיבמות ומשום זה אמרו חז"ל נפל למים שאין להם סוף אשתו אסורה ועל זה עלה על דעת ר"א מוורדי"ן מדלא קאמרו אסורה לעולם דלאו לעולם קאמר אלא כשיש זמן רב שנטבע ויש אומדנות מוכיחות שלא עלה מן המים יש להתיר והאריך מאד למצא עילה להתיר אשה שנתעגנה ארבע שנים כי נטבע בעלה וחזקו' מוכיח שנטבע כי הכלים אשר אתו בספינה נמצאו על שפת הים ומסתמא אותו מעשה איירי נמי דומיא דינא דמתני' וגמר' דאיירי שידעינן בודאי שנטבע אלא שחוששין שמא עלה מצד אחר ה"נ איירי שם שודאי נטבע והא דקאמר וחזקוח מוכיחות שנטבע וכו' רצונו לומר דודאי לא עלה מן המים ונטבע ונשתקע שם בתוך המים דאל"כ אלא שאיירי שגם הטביעה לא ראו איך אפשר שעלה על דעת ר"א מוורדי"ן להתיר. גם מאי מייתי על זה דין מים שאין להם סוף שאמרו שאשתו אסורה הא אין ענין זה דומה לזה כנזכר למעלה אלא ודאי על כרחך צריך לומר דעובדא דר"א מוורדי"ן איירי דומיא דדין מים שאין להם סוף המוזכר בגמ'. אבל בנדון דידן שכתב מעלתך שאין כאן שום עדות על הריגת האיש הנזכר קשה להתיר ע"י אומדנות אפילו לדעת ר' אליעזר מוורדי"ן וק"ו לדעת הגאונים דפליגי עליה. גם הראיה שהביא כ"ת מתשובת רבי דוד כהן בדברי כ"ת שהתיר אשה ע"י שהכירו האיש הנטבע ע"י רושם שהיה באצבעו העקום כנזכ' כ"ת מבואר הוא בדברי התשובה שעיקר היסוד שעליו בנה היתרא דההיא איתתא היה מטעם שרושם בצד אצבע עקומה הוי סימן מובהק ואפילו הוה אשתהי ביבשה הוה שריא מהאי טעמא ועוד דבעובדא דהתם מלח היהודי היד מיד שמצאה ולכך אמרינן ודאי לא נתפחה ומה שהביא דברי הרמב"ם שכתב ואם שהה ביבשה וכו' ונתפח אין מעידין וכו' דמשמע מדבריו דדוקא בראינו דנתפח הוא שאין מעידין עליו אבל מסתמא לא אמרינן דנתפח הוא. לא הביא דבריו אלא לרווחא דמילתא וכן דייקי לישני שכתב וכל שכן להרמב"ם ז"ל וכו' וא"כ אין לסמוך על כל אלה להתיר האשה ואף על גב שנמצא בתשובה מהרי"ו בסוף סימן ע"ט שכתב בשם מהר"ן מאיג"ר דסימני גופו בהדי סימני כליו מהני וכתב שכן מצא בספר אחד ושמו מתית' וכו' הלא בסוף התשובה שבסימן ק"ן כתב והעיד בעצמו שגדולי אשכנ"ז על מעשה שאירע בימיהם לא סמכו על דברי מהר"ן הנ"ל ולא רצו להתיר לאותה אשה וגם מהרי"ו לא רצה להתיר באותו מעשה שבא לפניו כנזכר שם אף שהיו שם מקצת עדות מעכו"ם. וזכורני בימי חורפי שאירע מעשה כמעט כיוצא בזה בימי חמי הגאון מהר"ר יצחק דהן זלה"ה ולא רצה לסמוך על סברת מהר"ן מאיג"ר. וא"כ בנדון דידן שגם בגופו לא היו שום סימנים רק שאמרו שהם מכירין הגוף בטביעת עין שהיה איש שמן ובעל בשר ופשיטא שאין זה סימן כלל כי הרבה בעלי בשר בעולם ומכל הלין טעמים קשה הדבר בעיני למצא היתר ושריותא לאשה הנזכרת: 

שו"ת מהר"ם מלובלין סימן צ 
========================= 
ואודות הס"ת שנמצא בה כתוב רחבה במקום רחבו וכתב כ"ת שאין לשון זה משתנה ממשמעותו מטעם דיכולין לקרות רחבה הבי"ת בחול"ם כמו רחבו כמו אהלה דקרינן הלמ"ד בחול"ם כאלו כתיב אהלו. אהו' הלא גם באהלה יש טעם מפני מה נכתב אהלה וכמו שדרשו בבראשית רבה והביאו רש"י ז"ל בפי' החומש וז"ל אהלה כתיב בתחלה נטה את אהל אשתו ואח"כ את שלו. וא"כ שפיר מקרי שינוי לשון. מה שנראה לע"ד כתבתי למכ"ת. ומאפס הפנאי וטרדת הזמן ברוות צמאון בני ישיבתי הגדולה והמהוללה יצ"ו בדברים הלימודיי"ם האלהיי"ם כה יוסיף ה' וכו' הוכרחתי לקצר למכ"ת נאם אוהב נאמן דמכ"ת הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן צא 
========================== 
ילמדינו רבינו מעשה בא לידינו שנמלחו ד' תרנגולות קודם הפסח ואח"כ נמצא שבאחת היה הזפק עדיין מחובר והיה מלא חטין מאכילת התרנגולת אם התרנגולות כולן אסורין לפי שנמלחו כולן ביחד והיו נוגעים זו את זו או נאמר מאחר שלא נמלחו בערבוביא רק זו בצד זו והיו מונחות על כרסיהן בענין שלא נגע הזפק אלא הדף שהיה מונח עליו ולא נגע שום תרנגולת וא"כ יהיו עכ"פ שאר התרנגולות מותרות: 

תשובה אהו' לפי הנראה שאותה תרנגולת שבה הזפק היא לבדה אסורה דאפי' למ"ד דמשערין במליח בששים הכא ליכא ששים בתרנגולת כנגד כל הזפק ואף על גב דפסק מהררמא"י בטור י"ד סי' ק"ה דחמץ בפסח אין אוסר אלא כדי קליפה לכ"ע. מ"מ לא מלאני לבי להתיר אותה תרנגולת מאחר שהיה שם חמץ הרבה. אבל שאר התרנגולות כולן מותרות דאין חמץ מפעפע מחתיכה לחתיכה דאפי' בתוך הפסח אם נמצא חטה על תרנגולת אחת פסק מהר"ם הנ"ל בטור א"ח סי' תס"ז דאותה תרנגולת אסור והשאר מותרות וכ"ש לפני הפסח אפי' בחמץ הרבה דאין חילוק בין ס' לפני הפסח ובין משהו בתוך הפסח לענין שאר תרנגולות. וכ"ש בנ"ד שיש עוד צד היתר שלא מלחו כל התרנגולות בערבוביא רק זו מצד זו והזפק לא נגע כ"א הדף שהיה מונח עליו כנזכר למעלה בלשון השאלה לכן נראה ששאר התרנגולות כולן מותרות בלי שום ספק. כה דברי אהובכם ד"ש הטרוד מאיר וכו': 

שו"ת מהר"ם מלובלין סימן צב 
========================== 
נט"ע נאמנים. גזע ישרים ותמימים. דור מדעים. אמריו נעימים. יורד לעומקא של הלכה על בורים. כבן עזאי בשוקי טבורים. תלמידי הותיק אשר טוב מרבן שמו כמ"ר נתן יצ"ו בצירוף החבורה הקדושה אשר הם אתך במחיצתך. ודבקים באהבתך. ולכל המסתופפים תחת כנפי צלכם שלום. הגיעוני דברך ודברי שאלתך וששתי עליהם כעל כל הון בראותי שכלך הזך עולה במעלות העיון וטהרת עיונך פונה אל התכלית מבחר התכליות. והנה הגם שאיש כמוני היום עמוס התלאות נושא משאות עול תורה ועול דרך ארץ וטרדות עסקי הזמן להפיק צרכי עם קדוש ורם. אעפ"י כן מאשר יקרת בעיני נכבדת פניתי למלאות משאלות לבך הזך ולהשיב על דברי שאלותיך על ראשון ראשון. אך לאפס הפנאי לא אאריך בראיות עתה. כהרגלי בכל התשובות לשואלי ממני דבר רק עתה אבא בקצרה כאשר הם במושלם אתי: 

תשובה ראשונה על דבר הצנון שחתכו בסכין של א"י אני מורה ובא. בלא נתבשל לאסור כדי נטילה. ואם נתבשל אח"כ. אז מתחלק הדין. אם לא בישלו שלם אלא שחתכו אחר כך דק דק בסכין של היתר כדרך שחותכין הבצלים בקדירה בתבשיל ובישלו אז צריך ששים נגד שיעור אותן החתיכות הדקות שנחתכו מהכדי נטילה שכבר נעשה נבלה. ואם נתבשל הצנון שלם כמות שהוא אז אם הצנון גדולה כל כך שיש בהצנון עצמה ס' נגד שיעור כדי נטילה שנעשה כבר נבלה אז אין צריך יותר. אבל אם אין בהצנון עצמה ס' כנגד שיעור כדי נטילה של מקום חתיכת הסכין של עכו"ם אז הצנון כולה נעשית נבלה וצריך ס' כנגד כל הצנון. משום שבהצנון עצמה צריך ס' נגד שיעור כדי נטילה שנעשה כבר נבלה כדין איסור דבוק שאנו ק"ל דבעינן באותה חתיכה עצמה ס' נגד האיסור הדבוק בה. אבל להצריך ס' כנגד כל הצנון אפילו היכי שיש בהצנון עצמה ס' כנגד הכדי נטילה זה לא מסתבר כלל. ומה שקראת תגר על דברי מהררמא"י בתורת חטאת שלו שהביא ראיה מדברי הסמ"ג והקשית עליו הלא הסמ"ג לא איירי בבישול. חושב אני שדעתו ז"ל דמאחר שכתב הסמ"ג על דברי רבינו ברוך וז"ל אמנם אף לפי דבריו בד"א שחתכו בו הבצלים דק דק כדרך שעושין לקדירה וכו' ומדכתב האי לישנא כדרך שעושין לקדירה א"כ משמע דס"ל להסמ"ג דאפילו היכי דבשלם בקדירה אין צריך לשער כדי כל הבצל אלא היכי שחתכה בסכין של עכו"ם דק דק. ואין ה"נ דאפי' לא בשלה נמי אסור כל הבצל דכיון דחתכה בסכין של עכו"ם דק דק לא שייך כאן לשער בכדי נטילה אלא כולה אסור. אבל אם לא חתכה דק דק. בלא בישול אינו אסור בה אלא כדי נטילה והוא נעשה נבלה ואם נתבשל אח"כ אין צריך ס' אלא כנגד שיעור כדי נטילה שנתפשט בו האיסור ונעשית נבלה. אבל לא נגד כל הצנון שהרי לא נתפשט האיסור כלל בכל הצנון ולמה נשער כנגדו זהו מה שנראה בסברת מהררמא"י. אבל הדרך שכתבתי שאני מורה בו הוא הנכון לכל הדעות ואין בו ספק ופקפוק. ואפשר שגם מהררמא"י מודה לי בזה ולא איירי בת"ח שלו אלא היכי שחתך הצנון אחר כך בסכין של היתר דק דק ובישלה אבל היכי שבישלה שלם אף הוא מודה שאם אין בצנון עצמה ס' נגד הכדי נטילה שנעשה כבר נבלה אז כל הצנון נעשה נבלה וצריך ששים כנגד כולה כנזכר למעלה. ודברי הטור י"ד סי' צ"ו שכתב בחתכו בסכין של בשר ובשלם בחלב צריך ס' כנגד הבלוע בו דהיינו כדי כל הסכין אבל אם חתכו בסכין של נכרי צריך ס' כנגד כל הצנון וכו' דברי' אלו צריכים ביאור וישוב ע"ד זה שכתבתי וכבר ביארתיו בחידושיי וביאוריי שחברתי על הטורים. בטוב טעם ודעת ועתה אין העת להאריך: 

שו"ת מהר"ם מלובלין סימן צג 
========================== 
ועל דבר אשר שאלת אם יש לסמוך על מה שפסק הב"י דזאב אין לו דריסה בבהמה גסה אפי' בעגלים: 

תשובה דע אהובי דמסתבר לי לומר דמאחר שלא מצינו בשום פוסק מבואר בהדיא שיחלק בבהמה גסה בין עגל לשור גדול לבד זה מצאנו ראינו רבינו ירוחם שכתב כן בשם הרמב"ם ואיהו בעצמו כתב בסיום דבריו והרמב"ן כתב דאין לו דריסה אפי' בעגל הרך. וכן הסכימו רוב הפוסקים וכן נראה עיקר וכן כתב הרשב"א עכ"ל. הרי יש כאן קול ושוברו עמו והודאת בעל דין שהוא בעצמו הודה והעיד שרוב הפוסקים הסכימו שאין לו דריסה אפילו בעגל הרך שכן הוא עיקר וכן פסקו הר"ן והרשב"א שהם הגדולים בהוראה מן האחרונים ולכך אין לנו להתחכם עליהם לסתור את דבריהם ח"ו. וכל שכן שבדברי הרמב"ם גופיה שהעיד רבינו ירוחם כן בשמו לא נמצא זה מבואר. ומה שהפלגת לדקדק כן מדברי הרמב"ם ולפרש את דבריו דגסה ודקה דקאמר הרמב"ם ר"ל גסים ודקים בקומה וגדלות לא במין. דברים רחוקים הן דלא נמצא בשום לשון תנא ופסקן שיקרא עגל בשם דקה והרמב"ם לשון המשנה נקט דקתני רבי יהודה אומר דריסת הזאב בדקה ודריסת הארי בגסה ופסק הרמב"ם כוותיה וכסברת הרי"ף שפסק כלישנא דס"ל דרב יהודה אתי לפרושי דברי ת"ק ולא לחלוק עליו וא"כ פשוט הוא שגם הרמב"ם דנקיט בדבריו דקה וגסה ר"ל דקה וגסה במין. ומה שכתב והתימה היותר גדולה שלזאב יהיה דריסה באימרי רברבי אפי' יהא גדול כשור ופרה ולא יהא לו דריסה בעגלים קטנים. אהובי אין הענין תלוי בגודל כי אם במין כי מין הבהמה הגסה אפילו הקטנה שבהן בטבע הוא שבשרה קשה אצל דרוסה ולא אלים זיהרא דזאב למיקליא ע"ד שפרש"י שם וזו היא סברא פשוטה ואמתית ולא בדויה: 

שו"ת מהר"ם מלובלין סימן צד 
========================== 
ועל דבר אשר תמהת על רבינו ירוחם נתיב ט"ו אות י"ו שכתב וז"ל בכל מקום שכתבתי אין חוששין אין צריך בדיקה כלל ובכל מקום שחוששין צריך לבדוק נגד החלל. דמשמע מדבריו דכל מקום שאמרו בגמרא חוששין לריסוק אברים אין צריך שהיית מעת לעת ולא עמידה אלא ניתרת מיד ע"י בדיקה לאחר שחיטה כמשמעות דברי הרמב"ם פרק ט' מהל' שחיטה הגם שהרמב"ם יחיד בדבר שכבר דחה דבריו הר"ן שם בשמעתתא דנפולה. גם הרשב"א בחידושיו הביאו הב"י סי' נ"ח בדין נפולה. גם הרא"ש בסוף שמעתין דנפולה כתב שלא כדברי הרמב"ם: 

תשובה אהובי על רבינו ירוחם אין לתמוה כל כך שאפשר שהוא לא ראה כלל דברי הר"ן וגם לא דברי הרשב"א בחדושיו כי לא נתפשטו דבריהם בזמנו. אלא שיש לתמוה שלא פסק כדברי הרא"ש שכ' שכל מקום שאמרו חוששין יש לו כל דין נפולה דמתניתין שהרי רבינו ירוחם נמשך ברוב דבריו אחר דברי הרא"ש. אלא שאפשר לומר שרבינו ירוחם לא נתכוון שידוייק מדבריו לומר דבמקום שאמרו חוששין לא בעי כי אם בדיקה לבד ולא שהייה כי לא נתכוון לזה בדבריו אלא רק שבא לפרש מהו דין הבדיקה במקום שחוששין ומצריכין בדיקה וקאי עתה גם על הנפולה גמורה דמתניתין דצריכה בדיקה דאף נפולה דמתניתין חוששין קורא לה ובא עתה לפרש דין הבדיקה והכי משמע מתחלת לשונו אות י"ו שכתב נפלה הבהמה מן הגג וכו' חיישינן לריסוק אברים. ואם עמדה וכו' וצריכה בדיקה ולקמן אבאר הבדיקה וכו' והיינו ע"כ מה שכתב בסוף ובכל מקום שחוששין צריך לבדוק כנגד כל החלל אבל אין צריך לבדוק בסימנים וכו' וצריך לבדוק בשדרה ובצלעות וכו' וכיון שבדבריו אלה קאי נמי אנפולה דמתניתין אין מקום לדקדק מדבריו אלה מדנקט השתא בדיקה לחוד דלא יצטרך כי אם בדיקה לבד ונוכל לומר דבאמת דס"ל דגם בכל מקום דאתמר בגמרא חוששין יש לו כל דין נפולה דמתניתין כמו שכתב רבו הרא"ש דכולן חוששין קרי להו וכולן דינן שוה ולא הוצרך לרבינו ירוחם לפרש זה דממילא נשמע דכשאינו מחלק ביניהם דכולן שוין. שהרי גם הטור כתב סתמא חוששין גבי הנהו דאתמר בהו בגמרא חוששין ולא האריך לפרש שיש להם כל דין נפולה דמתניתין כמו שכתב הרא"ש אביו אף על  גב דמסתמא כוותיה ס"ל אלא על כרחך היינו טעמו דמהיכי תיתי לחלק ביניהם כשאינו מפורש בדבריו שיש חילוק ביניהם. ואפשר שרבינו ירוחם ס"ל דגם הרמב"ם בלשונו שכתב וכל מקום שאמרנו חוששין לה אם שחטה צריך לבדוק כנגד כל החלל וכו' לא נתכוון לחלוק ביניהם אלא לפרש דין הבדיקה בא ע"ד שכתבתי בדברי רבינו ירוחם. שהרי אינו מבואר בדברי הרמב"ם כל כך בהדיא שמחלק בין נפולה דמתניתין ובין הנך דאתמר בהו חוששין אלא שהרשב"א כתב בחידושיו על דברי הרמב"ם מדקדוק דבריו שנראה שחילק בין נפולה דמתניתין ובין אותן שנאמר בהן בגמרא חוששין וכו' גם הב"י כתב בסי' ל"ב לאחר שהביא דברי הר"ן בשם הרמב"ן לפי גירסתו אמר וז"ל ודברי הרמב"ם בפרק ט' מהל' שחיטה נראין כדברי הרמב"ן. וא"כ אפשר שרבינו ירוחם לא ירד לדקדק כן מדברי הרמב"ם והא דקאמר הרמב"ם אם שחטה צריך לבדוק וכו' יש לפרש דאינו ר"ל אם שחטה תוך מעת לעת אלא לאחר שהיית מעת לעת יהא דנקט לישנא דדיעבד אפשר דס"ל דלכתחלה לא ישחטנה אפי' לאחר שהיית מעת לעת כדי לסמוך על הבדיקה אלא ימתין עד שתלך ולא תהא צריכה בדיקה שהרי גדולה מזו כתב בעל העיטור דאנן השתא ליכא מאן דבדק ובעינן הלכה וזה נראה לי ברור וקרוב לודאי בדברי רבינו ירוחם. אבל על הב"י יש להפליא באמת שבכל הנוסחאות שלנו כתוב בדברי הר"ן וז"ל הרב ר' משה בר מיימון ז"ל דבכל מאי דאתמר בשמעתין אין חוששין וכו' ובהני דאמרינן חוששין לאו למימר דיהבינן להו דיני נפולה וכו' והב"י גריס הרמב"ן במקום הרמב"ם בסי' נ"ח גם בסי' ל"ב וסיים בדבריו שדברי הרמב"ם בפ"ט נראין כדברי הרמב"ן והכי נקטינן. ובלתי ספק אצלי שהביאו להב"י שהגי' כן בדברי הר"ן מפני שלשון זה שכתב הר"ן וז"ל דבכל מאי דאתמר בשמעתין ובהני דאמרינן חוששין לאו למימרא דיהבינן להו כל דיני נפולה ודאית דמתניתין וכו' אין זה לשון הרמב"ם. גם אינו מבואר חילוק זה בדברי הרמב"ם בהדיא אלא שנראה כן מדבריו שמחלק בין נפולה דמתני' ובין אותן שנאמר בהן חוששין כנזכר לעיל ומפני זה עלה במחשבתו להגיה הרמב"ן אלא שעל זה יש באמת להפליא שהביא תחלת דברי הרשב"א בחידושיו ולא ראה שסיים הרשב"א שם בדבריו וכן כתב הרב רבינו משה בר נחמן עליו וכו' שהרמב"ן חולק על הרמב"ם בזה. וראה נא שבכסף משנה שלו בפרק ט' מהלכות שחיטה הביא שם הב"י דברי הר"ן על דברי הרמב"ן וגם דברי חדושי הרשב"א וגם שם לא סיים בדברי הרשב"א וכ"כ הרב רבינו משה בר נחמן וכו' הגם שבדברי הר"ן גריס שם הרמב"ם כמו שכתוב שם בספרים שלנו. ודוחק לומר שהיה לו נוסחא אחרת בדברי חדושי הרשב"א או אשתמיטתיה. ולא הוסיף והביט סוף דברי הרשב"א. אמנם לא בתפיסה זו בלבד נתפס הב"י אלא כבר יש לי חבילות חבילות סתירות והשגות על דבריו ושגגות שיצאו מלפניו שנפל בהן שהן יותר זרים וקשים מזאת. ומ"מ לענין הלכה נראה לי שאף אם באנו להחמיר כדברי המחמירים בכל הנהו דאתמר בהוא חוששים מ"מ בדין הכו הבהמה על השדרה במקל אף במקום שחוששין כגון היכי דלא הגיע המקל על כל אורך השדרה כמבואר בטור י"ד סימן ל"ב. לא נראה להחמיר ולמיהב לה כל דין נפולה דמתניתין ואין צריכה כי אם בדיקה בחוט השדרה כדמשמע מדברי הטור וניתרת מיד ובזה צדק פסקו של הב"י שפסק בזה כן בסימן ל"ב: 

שו"ת מהר"ם מלובלין סימן צה 
========================== 
ועל מה שכתבת בדין תולעים שבחריצין ונעיצין שאינן נובעים אעפ"י שמושכין שפסק הרא"ש להתיר כתנא דבי רב וכן פסק הטור י"ד סי' פ"ד וכתבת שכמדומה לך שהרא"ש יחיד בדבר נגד הרמב"ם וסיעתו שפסקו כתנא דבי רבי ישמעאל לאיסור. ולפי פי' התוספות שם פרק א"ט ותמה' על האחרונים שיש מי מהן שלא הכריע ויש שפסק בהדיא כדברי הרא"ש והדעת נוטה לדברי הרמב"ם בפרט להחמיר בשל תורה: 

תשובה דע אהובי שאין עסק לימודי באותן אחרונים ואותו שכתבת שפסק בפה מלא כדברי הרא"ש לא ראיתיו כי לא נמצא אתי. ולענין הלכה הלא אין צורך לדקדק בדין זה כל כך כי אינו מצוי זה בזמנינו משום בר נש שישחה וישתה אפי' מן התולעים שבכלים ושבבורות שאין מושכין כלל. וכל שכן במקום שהרא"ש טעמו ונימוקו עמו שכתב דנראה דהלכה כתנא דבי רב שהיתה שגורה בפי כל והיא עיקר נגד תנא דבי רבי ישמעאל. ועוד דלפרש"י לא פליגי כלל תנא דבי רבי ישמעאל ותנא דבי רב ולתרוייהו במים שאין נובעים מותר: 

שו"ת מהר"ם מלובלין סימן צו 
========================== 
ומה ששאלת בדין כוליא שהקטינה בדקה עד כפול ובגסה עד כעינבא שפסקו הפוסקים דפול ועינבא בכלל טריפה יתר מכן כשרה. וכתב הר"ן כתב בעל הלכות גדולות דכפול ועינבא כשרה ופחות מכאן טרפה והוא תימא דבגמרא אמרי' דכל שיעורי חכמים להחמיר וכו' וכתבת דלפי דעתך נראה שגם הרי"ף כהאי גוונא סבירא ליה שהרי הביא ההיא דרב נחמן כסלע כיתר מכסלע כאיסור כיתר מכאיסור אלמא קסבר עד ולא עד בכלל עכ"ל וכתבת וז"ל דמההיא לישנא שמעינן דבכל מקום אפילו להקל אמרינן עד ולא עד בכלל גם מטעם שלא הביא הרי"ף ההיא דאמר רבי אבהו אמר ר' יוחנן כל שיעורי חכמים להחמיר ובקשת ממני להודיעך למה זה ועל מה זה תמה על בה"ג ולא תמהו על הרי"ף: 

תשובה דע אהובי דמסתבר לי לומר שאין כאן שום מקום לתמוה על הרי"ף דזה לשון הרי"ף בדין הכוליא. כוליא שהקטינה עד כמה. בדקה עד כפול בגסא עד כעינבא ופירושו ברור לי שאין כוונתו ופירושו שהוא אינו חושב לא ממטה למעלה וגם לא ממעלה למטה אלא הכי הוא פירוש דבריו שאמר בדקה עד כפול וכו' פי' שהקטינה כל כך עד שלא נשאר כי אם כשיעור פול בדקה ובגסה הקטינה כל כך עד שלא נשאר כ"א כעינבא בינונית טרפה וזהו משמעות לישנא דעד כעינבא ועד כפול שחוזר על תיבת שהקטינה שאמר לעיל והוי כאלו אמר שהקטינה עד כפול דר"ל שהקטינה כל כך עד שעמדה על שיעור פול ועינבא וכן משמע מדברי הרמב"ם פ"ח מהלכות שחיטה והסמ"ג עשין ס"ג שכתבו כמעט בלשון אחד. וז"ל אעפ"י שככוליא שניטלה או חסירה מותרת אם נמצאת קטנה ביותר והקטינה בדקה עד כפול ובגסה עד כעינבא טרפה וכתב בעל שלטי גבורים שנראה דבריהם כדעת הרא"ש שכתב שכשיעור פול ועינבא בכלל טרפה אם כן על כרחך צריך לומר שפי' דבריהם הוא כפירוש שכתבתי בדברי הרי"ף. ומעתה אעפ"י שהביא הרי"ף ההיא דרב נחמן ולא הביא ההיא דרבי יוחנן דכל שיעורי חכמים להחמיר אעפ"כ לא משתמע מדבריו שיסבור גבי כוליא כשהקטינה ועמדה על שיעור כפול בדקה ועינבא בגסה שיהא כשרה משום דשם גבי כוליא לא שייך כלל לומר עד ועד לא בכלל או עד ועד בכלל משום דלא חשיב הרי"ף לא ממטה למעלה ולא מלמעלה למטה כדפרישית ופירוש זה בדברי הרי"ף אין לי בו שום ספק. ועוד אף את"ל דגם הרי"ף מעלות מעלות קא חשיב גבי כוליא מ"מ מסתבר טפי דממעלה למטה קא חשיב דהא לא כתב כוליא שהקטינה טרפה עד כמה וכו' אלא כתב וז"ל כוליא שהקטינה עד כמה בדקה עד כפול וכו' וא"כ יותר מסתבר לפרש דבריו דהכי קאמר עד כמה כשרה בדקה עד כפול היא כשרה ולא עד בכלל וכפול היא טרפה וכן בגסה עד כעינבא היא כשרה וכעינבא טרפה דהא על מתניתין דאלו כשרות בבהמה מיתניא. וא"כ השתא אתי שפיר דהביא ההיא דרב נחמן דגבי כוליא נמי [הכי] אמרינן עד ולא עד בכלל לחומרא וטרפה ולכך לא אצטריך ג"כ להביא ההיא דר' אבהו א"ר יוחנן כל שיעורי חכמים להחמיר דלא אתמר בגמרא אלא אהא דאותיב שם לרב נחמן ממשניות דטומאה דתנן הדקים שבכלי חרס וכו' דשם אמרינן עד ועד בכלל ומשני התם לחומרא דאמר ר' אבהו כל שיעורי חכמים להחמיר וכמרש"י שם. אבל הרי"ף דלא איירי כלל בדין טומאה אלא בדין איסור וטרפות ובטרפות לא אשכחן דאתמר בהו לישנא דעד כי אם בהנהו תרי מילי דהיינו בחסרון הגרגרת ובכוליא שהקטינה ובתרוייהו כי אמרינן עד ועד לא בכלל הוי לחומרא כפי מה שפירשנו דברי הרי"ף א"כ מכיון שהביא ההיא דרב נחמן דקסבר עד ועד לא בכלל לא אצטריך תו להביא ההיא דר' אבהו א"ר יוחנן דכל שיעורי חכמים להחמיר. אבל בעל הלכות גדולות שהכשיר בהדיא כפול ועינב' ואוסר בבציר מהכי א"כ ממה נפשך אי מפרש הא דקאמר' הגמרא עד כפול דממטה למעלה קא חשיב א"כ ס"ל דעד ועד לא בכלל לקולא. ואי מפרש דממעלה למטה קא חשיב א"כ ס"ל דעד ועד בכלל לקולא. ולכך תמהו על דבריו ולא תמהו על דברי הרי"ף וק"ל: 

שו"ת מהר"ם מלובלין סימן צז 
========================== 
ומה שבקשת ממני להודיעך על דבר הנשים שטבלו על השליבות של עץ שבמקוה גם על דבר המקוואות המתוקנים בנסרים למטה ועומדות על הנסרים וטובלות: 

תשובה דע אהובי הגם שפירושו של הראב"ד שפי' דבמסקנא דגמרא קאי נמי גזירת מרחצאות כמו שהובאה כל הסוגיא בדברי הב"י בי"ד סי' קצ"ח הוא רחוק מ"מ מי לא יחוש לכתחלה לדבריו ולדברי רבינו ירוחם והרשב"א הנמשכים אחריו. ואף על גב שמהר"ם  פד"ו ומהרר"י כ"ץ בתשובותיהם שניהם הסכימו דבנסרים של מקוה המחוברים בבנין לא שייך בהן כלל טומאת מדרס ולא מקרי ראוים למדרס כלל וחלקו בין נסרים שכתבו הראב"ד והרשב"א ובין נסרים שלנו הקבועים בבנין המקוה וא"כ לפי דבריהם לא שייך נמי בהן גזירת מרחצאות דהא משמע מדברי הטור ודברי הר"ן בשם הראב"ד דאף לדברי הראב"ד לא שייכא גזירת מרחצאות אלא בדבר הראוי לקבל טומאה וראוי למדרס א"כ אף לדברי הראב"ד כשרה. אמנם מדברי הרשב"א בתשובה והביאה הב"י לא משמע כדברי מהר"ם פד"ו ומהר"י כ"ץ דהא כתב וז"ל אם טבלה על גב שליבות של עץ לדברי הראב"ד לא עלתה לה טבילה אעפ"י שהן מחוברים וקבועים בכותלי המקוה עכ"ל. הלכד יש לחוש לדברי הראב"ד והרשב"א לכתחלה. ומיום בואי לכאן עלה בדעתי לתקן כל המקוואות שבכאן באופן שיהיו מתוקנות אליבא דכ"ע והשבתי ידי אחור משום שלא להוציא לעז על הראשונים ח"ו דהא אשכחן שכתב התרומת הדשן שאפילו צורת הפתח של תיקון המבואות לא רצו לשנות כדי שלא להוציא לעז על הראשונים וכל שכן בענין כזה ואעפ"י כן בכל זמן שמזדמן לידי שמתקנים איזה מקוה או בונים חדשים אני מצוה תמיד לתקנה בדברים שאין ראוים למדרס כדי שתהא כשרה אליבא דכ"ע וכן הוריתי לאשר שאלוני מק"ק חעלמ"א כשבנו המקוה שלהם. אמנם למי שחושש לזה אפי' בדיעבד אין שומעין לו כי כדאי הן הרמב"ם והרא"ש וגדולי האחרונים שנמשכו אחריהם והמתירים בנסרים הקבועים בבנין לדברי הכל לסמוך עליהם בדיעבד ואפשר שהרשב"א גופיה לא קאמר אלא שיש לחוש לזה לכתחלה ולרווחא דמילתא וכן משמע מלשונו שכתב באותה התשובה ויש לחוש לזה ולעשות במקומו מדריגה של אבנים וכו': 

שו"ת מהר"ם מלובלין סימן צח 
========================== 
ועל דבר המילה שאירע בט' באב שעלה על דעתך שהבעל ברית אין צריך להשלים תעניתו מההוא עובדא דר"א בר צדוק בתענית והובא פרק בכל מערבין וכמו שעשה רבינו יעבץ מעשה בט' באב שחל בשבת ונדחה ליום א' שהביא הטור א"ח סי' תקנ"ט ואף על  גב שכתב הב"י שם וז"ל ומשמע לי דהא דר' יעבץ דוקא בט' באב שחל בשבת ונדחה למחרתו דכיון דאדחי לא חמי' כולי האי אבל אם לא היה נדחה אלא שחל להיות בא' מימי השבוע לא היה מיקל בכך וכן משמע מההיא דמייתי מר"א בר צדוק דאמר וחל ט' באב בשבת ודחינוהו לא' בשבת. ואם איתא דה"ה לחל ט' באב בא' מימי השבוע הוי ליה לסתום ולומר והתענינו בט' באב ולא השלמנוהו מפני שי"ט שלנו היה עכ"ל. והקשה על דבריו הלא גבי האי עובדא דבני סנא"ב הוכרח לומר שחל להיות בשבת ונדחה לאחד בשבת לפי שי"ט שלהם בעשרה באב היה: 

תשובה הנה הגם שבאמת אין ראיית הב"י מוכרחת מ"מ אין להחשיבו טועה בכך שבודאי גם ממנו לא נעלם זה שהי"ט של בני סנא"ב היה בעשרה באב כי פשוט הוא שם. אלא זה כוונת הב"י דמאחר דההיא ברייתא כל עצמה לא נשנית אלא לאשמועינן דבי"ט שלנו אין צריך להשלים אם איתא דאין חילוק בזה בין נדחה הט' באב לשאינו נדחה לא היה לו לתנא להאריך בזה אלא ה"ל למתני סתמא והתענינו בט' באב ולא השלמנוהו אף על גב דגופא דההוא עובדא לא אפשר לאשכוחי כי אם בנדחה מ"מ לעיקר מילתא דהאי תנא לא אצטריך ליה למימר. כן נראה לישב כוונת הב"י. אבל מ"מ גם בעיני אין ראייתו מוכרחת. אמנם מה שעלה על דעתך להביא ראיה מסוגייא דההיא שמעתתא בהפוך מדברי הב"י ולהכריח דבי"ט שלנו אף באינו נדחה אין צריך להשלים מדדייק התם בגמרא פרק בכל מערבין טעמא די"ט הא ערב י"ט משלימין וכתבת וז"ל מהא מוכח בהדיא דבי"ט שלנו משלימין אפי' לא נדחה דאם לא כן מאי קושיא דלמא דוקא כשנדחה אז לא היו משלימין אבל בזמנו אפילו היה י"ט גופיה לא היו משלימין זהו ממש לשונך ובלתי ספק שאגב שיטפא ומהירות קולמוסך נפל ט"ס בדבריך ובתחלת דברי קושייתך דילגת תיבת לא והוספת אותו בסוף דבריך אבל מ"מ קושייתך וראייתך אינה מובנת לי. ובאם שהיה כוונתך בזה לומר דאם איתא דכשלא נדחה צריך להשלים אין מקום לקושיית המקשה שמביא ראיה מי"ט שלנו לשבת משום דהא י"ט שלנו קיל הוא דהא בזמן שאינו נדחה אז היו משלימין אפי' בי"ט גופיה אין זה קושיא כל כך. דהא ע"כ צריך לומר דהמקשה לא אסיק אדעתיה השתא הקלות והחמורות שבין י"ט של דבריהם לשבת שאם עלה על לבו לחלק הכי א"כ אף את"ל דאין חילוק בי"ט שלנו בין נדחה לשאינו נדחה ולעולם אין משלימין מ"מ היה ג"כ נותן אל לבו שא"ע פי כן עדין קיל י"ט של דבריהם משבת דהא בשבת אין מתענין בו כלל וכדמשני המתרץ שאני י"ט של דבריהם וכו' כדאית' התם. אלא ודאי לא נתן המקשה השתא אל לבו חילוק הקולות שבין י"ט של דבריהם לשבת. ולדידי היה נראה לי דטפי יש להוכיח זה מדברי התרצן דמשני שאני י"ט של דבריהם מתוך שמתענין בו שעות משלימין בו ערביות וכו' ואם איתא דבלא נדחה משלימין בי"ט גופיה ה"ל למימר שאני י"ט של דבריהם שמתענין בו תענית גמור דהיינו כשאינו נדחה דהא האי דמשלימין בו ערביות נמי קאי אכשאינו נדחה וק"ל. אלא שגם זה אין ראיה מוכרחת כל כך משום דשמא המתרץ לא רצה להפליג דבריו כל כך אלא השיב לו שאפי' ממקום שבאתה ומיתניא בהדיא בברייתא דהיינו דמתענין בו בלא השלמה עדיין יש חילוק בין י"ט של דבריהם לשל שבת. אי נמי י"ל דדרך רבותא קאמר המתרץ דשאני י"ט של דבריהם דקיל הוא כל כך שאפילו בנדחה מתענין בו שעות. ושבת אין מתענין בו שעות כלל אפילו כשאינו נדחה וק"ל. והואיל וכן הוא א"כ הגם שהראיה שהביא הב"י לדבריו אינה מוכרחת מ"מ כיון שאין לנו ראיה ברורה המחייבת חילוף מדבריו. א"כ חוזר הדין למקומו כדעת הב"י. שהרי אין לנו כח להקל בט' באב אלא כענין שנמצא בגמרא ובפוסקים דהיינו כשנדחה אבל כשאינו נדחה חלילה לנו להקל: 

שו"ת מהר"ם מלובלין סימן צט 
========================== 
ומה שאמרת לאסור ללמוד בט' באב שחל בשבת כל היום כ"א בפרק אלו מגלחין וכיוצא לדידן דק"ל דברים שבצנעה נוהג ולימוד דברים שבצנעה הוא: 

תשובה דע אהובי הלא אפילו בדברים שבצנעה ממש דהיינו תשמיש המטה רבו המתירין והרא"ש סיים בדבריו וכן עמא דבר וכן פסק הב"י בש"ע שלו להתיר. א"כ אף לדידן שאנו נוהגים לאיסור הבו דלא לוסיף עלה: 


 *   *   *   *   *   *   *   *   *   *   *   *   *   * 
שו"ת מהר"ם מלובלין סימן ק 
========================= 
ועל דבר דיני ממונות שכתבת על מעשה שאירע בראובן שבא לשמעון שילוה לו איזה סך על שלשלת זהב ונאבדה השלשלת מיד שמעון ופסקו מנהיגי אותה העיר מה שפסקו ואח"כ בא הפריץ בעל השלשלת לבית שמעון בזרוע לקחת את כלתו מביתו ונכנס לוי להיות תפוס ביד הפריץ במקומה בשכר שיתן לו שמעון הנ"ל כל שבוע ב' אדומים ועתה מעליל הפריץ ומטיל בפדיון לוי סך חשוב אם שמעון מחויב לפצותו ולפדותו והארכתי למעניתך להביא ראיות וסברות לפטור את שמעון: 

תשובה אהובי מי לא ידע בכל אלה שמי שמשכיר את עצמו ונכנס מרצונו הטוב ונתן נפשו במאסר בידי עכו"ם תחת נפש אחר ושכיר הוא בא בשכרו בלא שום תנאי. דאיהו הוא דאפסיד אנפשיה. אבל אין רצוני להחליט ולחתוך הדין ע"פ ראיות ונימוקים כי אין מדרכי ומנהגי לכתוב שום פסק דין הנוגע בדיני ממונות כי אם הראות טענות שני הצדדים וברצונם או בשאלת הב"ד כששולחים טענת שני הצדדים לידי כאשר השרישונו בזה מהרא"י ז"ל. ע"כ אפסיק מזה זאת הפעם. השם יצילך מכל פחד וזעם. ותשכון בנועם. כה דברי המעתיר מורך ורבך אהובך דורש שלומך כל הימים הטרוד בטרדת הזמן כדי לרוות צמאון בני ישיבתי החמודה והמהוללה בלימודי"ם האלהיי"ם והשם יוסיף עליהם וכו'. יצ"ו. מאיר בן מהר"ר גדלי"ה זלה"ה חתן המלך הגאון מהררי"ץ כ"ץ זלה"ה: 

שו"ת מהר"ם מלובלין סימן קא 
========================== 
לדזיו ליה כבר בתיה שלום אהובי האלוף המרומם ר"ג ור"מ מהר"ר מאיר סג"ל יצ"ו ולכל המסתופפים בצל מעלתו שלום. הגיעונו כתבך על דבר הגט אשר סדרת ועתה זמן ארוך שנה אחר הנתינה מצא בו כ"ת דבקות אותיות ד' בה' מתיבת דהוית וכו' ובקשת ממני לחוות דעתי בזה אם יש לפסול גט זה או לא: 

תשובה הנה אהובי רוב הפוסקים ס"ל דאף לכתחלה אין צריך מוקף גויל באותיות הגט ואף לדברי המחמירים לא מחמיר אלא לכתחלה דהיינו קודם הנתינה אבל אחר הנתינה כ"ע מודו. כמו שכל זה מבואר בב"י סי' קכ"ה וטעם המחמירים שהן מפרשין דברי ר"י שכתבו התוס' בפ"ק דגיטין דכתב דבגט ליכא קפידא היינו בדיעבד דוקא וכמו שמבואר בדברי סמ"ג וסמ"ק וגם משמע מדברי הב"י שאף הרא"ש שכתב בתשובותיו כלל מ"ה דבוקי האותיות פוסלין בארצינו אם לא במקום עיגון היינו דוקא קודם שניתן ליד האשה אבל אחר שניתן ליד האשה אפילו שלא במקום עיגון אין לפסול שהרי כתב הב"י שם סי' קכ"ה וז"ל דעות הפוסקים בזה חלוקות שיש פוסלים לכתחלה כלומר כל זמן שלא ניתן מיהו היכי דניתן מודו דכשר ובעלי הסברא הזאת הם בעל התרומה וסמ"ג וכו' וגם זה דעת הרא"ש בתשובה שהרי כתב בכלל מ"ה דבוקות האותיות פוסלים בארצינו וכך היו עושים בצרפ"ת אבל במקום עיגון שבא מארץ רחוקה וכו' עכ"ל. מבואר בהדיא שהוא משוה דעת הרא"ש עם אותן המתירין ומכשירין בדיעבד דהיינו לאחר הנתינה א"כ על כרחך ס"ל להב"י דהא דלא מכשיר הרא"ש בתשובה כי אם במקום עיגונא היינו דוקא קודם הנתינה. ומה שתמה כ"ת על לשון הטור א"ה סימן קכ"ה שמתחלה כתב אין צריך שיהיו האותיות מוקפים גויל ומ"מ נהגו להחמיר לעשות מוקף גויל וכו' ואח"כ כתב ואם יש בו אותיות דבוקים יכול לגרר הדיו שביניהם להבדילם אבל אם נפלה טפת דיו בתוך האות וכו' אינו יכול להעביר הדיו לתקן האות דהוה ליה כחק תוכות. ודקדק כ"ת משמע לפי דברי הטור שכתב יכול לגרר הדבקות היינו לומר שאינו נקרא תק תוכות וקשה פשיטא כיון דלעיל מזה כתב שאין צריך שיהיו מוקפים גויל ומ"מ נהגו להחמיר דמשמע דאין זה אלא חומרא והאיך יעלה על הדעת שיהא חק תוכות. וכתבת כ"ת על זה מה שכתבת. אבל דע אהובי שאין תמיה זו על דברי הטור שאלה דברי הרא"ש הן בפ"ב דגיטין דאחר שכתב שם דברי ריב"ם שדקדק מהא דקאמרה שם הגמרא לא צריכא דמעורי שאין צריך בגט שיהיו האותיות מוקפות גויל ודחה דבריו וכתב ואין ראיה מכאן וכו' עד ומיהו אין צריך ראיה לזה להכשיר וכו' והן דברי ר"י שם בתוספות וסיים הרא"ש דבריו וכתב מיהו נהגו העולם להחמיר ולהקיף האותיות גויל ואם יש בו אותיות דבוקות יכול להסיר הדיו שביניהם ולהבדילם אבל אם נפלה טיפת דיו לתוך האות וכו' אינו יכול להעביר ולתקן האות דהוי ליה חק תוכות עכ"ל. ומבואר מעצמו שפירוש דברי הרא"ש כך הם מיהו נהגו העולם להחמיר וכו' והוא מטעם שכתבו ספר התרומה וסמ"ג וסיעתם שר"י לא הכשיר אלא בדיעבד אבל לכתחלה צריך היקף גויל שלא תיגע אות לאות וכתב ספר התרומה וסמ"ג [דהא דצריך שיהיה האותיות מוקפות גויל] לא מטעם שנקרא ספר דהא אתי לספירת דברים אלא לא מקרי אות כשנוגעת לחבירתה ועל זה סיים הרא"ש שאף שנוהגים העולם להחמיר ולהקיף גויל מטעם דלא מקרי אות כשנוגעת לחבירתה ואם כן לפי זה היה לנו ג"כ להחמיר שלא להפריד ביניהם אם היו דבוקים כי זה נראה כמו חק תוכות הואיל דבלא זה לא מקרי אות אף על פי כן אין להחמיר בזה ואם היו  בו אותיות דבוקות יכול להסיר הדיו וכו' דלא מקרי זה חק תוכות הלכך אף לפי סברת המחמירין אין להחמיר בזה וכיוצא בזה ס"ל להרא"ש אפי' גבי תפילין דבגרירת הדבקות שבין אות לאות ולא מקרי חק תוכות ועיקר תכלית כוונת הרא"ש הוא לסיים אבל אם נפלה טיפת דיו וכו' דשם מקרי חק תוכות. אלא שאחר שכתבתי זה מצאתי בסדר גט של מהר"י מינץ סי' פ"ח שכתב וז"ל ולענין מוקף גויל ר"י מכשיר בדיעבד וא"ז פוסלו וז"ל וכן בא מעשה לפני ראב"י פסל וכו' עכ"ל ומוכרח הוא שר"ל שא"ז פוסלו בדיעבד היינו אפילו לאחר הנתינה דהא מה שכתב דר"י מכשיר בדיעבד היינו אחר הנתינה כדמשמע מדברי הב"י בטור א"ה סימן קכ"ה שלאחר שהביא דברי הר"י ופירש את דבריו שמה שכתב דבגט ליכא קפידא לכתחלה משמע. סיים וכתב אבל לדעת התרומות וסמ"ג והנמשכים אחריהם צריך לומר שסוברים דע"כ לא מכשיר ר"י אלא בדיעבד אבל לכתחלה בעינן שלא יהו דבוקות וליכא קפידא דקאמר היינו דניתן כבר א"כ מבואר בדבריו דלפי סברת המחמירין הא דהכשיר ר"י בדיעבד היינו לאחר הנתינה וכן מבואר בהדיא בסמ"ק סימן קפ"ד וז"ל והכותב צריך שיכתוב כדין ס"ת שיהיו האותיות מוקפין גויל ואם ניתן הגט בלא מוקפות גויל אומר ר"י דאין לפוסלו בכך עכ"ל וא"כ מדכתב מהר"י מינץ ר"י מכשיר בדיעבד וא"ז פוסלו על כרחך ר"ל דא"ז פוסלו אפי' לאחר שניתן. וא"כ הואיל והא"ז פוסל אפי' אחר הנתינה ושכבר בא מעשה לפני ראב"י ופסל ומעשה רב הוא היה נראה בנדון דידן ג"כ להחמיר. ומ"מ אני אומר שמאחר שכל הפוסקים זולת הא"ז בשם ראב"י כולם מכשירין לאחר הנתינה אין אנו צריכין להחמיר כדברי הא"ז וראב"י כי הם מיעוטא דמיעוטא נגד רוב הפוסקים המקילין בדיעבד. וגם מהר"י מינץ נראה מדבריו שאין תופס דברי הא"ז לעיקר שהרי כתב לפני זה בסי' פ"ג וז"ל ונהגו ליזהר שיהיו כל האותיות מוקף גויל דאם נוגעות זו בזו לא מקרי כתב ור"י אומר דבדיעבד אין לפוסלו מרדכי ותוספות פ"ב דגיטין עכ"ל ולא הביא שם כלל דברי הא"ז משמע שאינו פוסק כדבריו והא דהביא אחר זה בסימן פ"ח את דבריו לא הביאם אלא כדי ללמוד מדבריו מה שסיים שם וכל שכן גט שנכתב מישי"ט שיש לפוסלו א"ז עכ"ל דבגט מישי"ט הוא מסכים לדברי הא"ז שיש לפסול אבל במה שפוסל באותיות דבוקות לא ס"ל כמותו. בפרט בנדון דידן שכבר נתיישנו הדברים והאיש נשא כבר אשה אחרת ואם היינו מצריכין גט אחר איכא זילותא בבי דינא והוצאת לעז לכך יש לסמוך ולהקל אבל בתנאי שתתן כ"ת לקרותו לתינוק לא חכים ולא טיפש לראות אם יכול לקרותו שאם אינו יכול לקרותו פשיטא שיש להצריך גט אחר ופסול הוא וכן משמע מלשון השאלה דריב"ש סימן נ"ו ע"ש. ואי לדידי ציית מר תשלח כ"ת הגט לידינו כדי דנמטיא שיבא מכשורא ולא להפיל עצמך לבד בחששא דאסורא חמירא כזה. ופליאה בעיני על כ"ת שהוגד לי שכ"ת כתב אותו הגט על נייר מה שאין נוהגים כן במדינתינו. כה דברי אהובך איש בריתך הטרוד מאיר בן מהר"ר גדלי"ה זלה"ה וכו': 

שו"ת מהר"ם מלובלין סימן קב 
========================== 
פרי יפה תואר קרא ה' לשמך אהובי ר"ג ור"מ אבר"ך פלפלא חריפתא כמהר"ר שמואל יצ"ו ולכל המסתופפים בצלך שלום: 

והנה הנוכחי מוביל כתבי זה פטר את אשתו בגט כשר ומה שנסתפקת בענין כתיבת הכינוי קרו"ק. הנה הסכמנו לכותבו מאחר שכתב כ"ת שגם היהודים קורין אותו אפילו בפניו בכינוי זה ואינו מקפיד כ"א על הנערים שאינם בני גילו וגם שאלתי אותו ואמר כי אינו לא שום גנאי כלל אלא שנקרא בשם זה בהיותו בכור לאביו בן רך ומעונג וקראו אותו בלשון פולני"ש תרנגול קטן שהוא בלשון פולי"ן קור"ק. והואיל ואינו שם גנאי יש לכתבו כי לאו בהקפדא תליא מלתא כי אם בגנות כי מנהג זה נשתרבב ממה שנמצא בסדרי גיטין ישנים שמומר שעשה תשובה ובא לגרש אין כותבין בו כל שום וחניכה כמו שכותבים לשאר מומרים משום דגנאי הוא דהוי כאלו אומרים לו זכור מעשיך הראשונים. ובר מדין נמצא בשם מהרי"ל שכתב בשם מהר"ר ז"ק שלא חשש על הכינויים אפילו לכתחלה משום דמצא בהגהות מרדכי שלו דאפילו שמות דלא צריך למכתב המכונה כתב אותן וכו'. וגם כתבנו קור"ק ולא קורק"ו שהוי"ו הנוספת בסוף אינה מעצמות שם הכינוי כ"א כן הוא הלשון של פולני"ש כשקורין אותו בפניו ומדברים לשון נוכח מוסיפין וי"ו לבסוף והראיה כשמזכירין אותו שלא בפניו אין מזכירין אותו בשם קורק"ו כ"א קור"ק והרבה שמות של עכו"ם נמצא כיוצא בו כגון מצ"ק מצק"ו ודומיהן. גם לא כתבנו לא ע' ולא יו"ד בין רי"ש לקו"ף אחרונה משום שכל שמות כיוצא באלו אין אנו נוהגים לכתוב שום אותיות המורים על הנקודה בסוף כך הוא מקובל בידי בפרט במדינות הללו. וכל שכן קורי"ק לא היה שייך לכתוב כלל במשמעות שם זה. ומה שרצית לדמות ענין זה לקיצור השם אינו ענין לזה דהתם הוא בהפוך כותב עיקר השם במילואו ואין צריך לכתוב הקיצור ממנו. גם מה שרצה כ"ת לדמותו למרי"ל ומירו"ש לא ידעתי מה ענין זה לזה. ומה שהקשית התרי הגהות של ש"ע אהדדי בסימן קכ"ח סעיף י"ד וסעיף ט"ז אהו' אין מדרכי ועסקי בספר ש"ע כי הוא ספר חתום מחובר מחלקים רבים והרבה פעמים מה שיצדק נפרד לא יצדק מחובר ובאמת שעתה אין ספריי וכלי תשמישי בידי גם הסדר גיטין שלי נשרף לי בעו"ה. אבל לפום ריהטא נראה דלא קשה כלל שההגה של סעיף י"ד המועתקת מהרב המגיד משנה פ"ג איירי ששם העצם משתנה בין היהודים ועכו"ם להבדיל כמו שנמצא זה הרבה פעמים וכמדומה לי שהמגיד משנ' כותב זה בשם הרמב"ן וז"ל ישראל שבחוץ לארץ ששמותיהם בישראל ויש שמות אחרים בשם העכו"ם צריך למכתב אנא פלוני דמתקרי פלוני וכו' וכן בשמות העיירות משתנה השם קצת בין יהודים לנכרים וכותבין על שם הנכרים דמתקריא כמו שנוהגים בקראק"א לכתוב קאזמ"ר דמתקריא קאזמיר"ו ודוק שמסיים בהגהה זו אבל אם עניינם כמעט אחד אין כותבין רק שם ישראל כמו שנתבאר לעיל סי' קכ"ח סעיף ג' דאיירי ממש בכיוצא בזה שכתבתי. אבל מה שכתב בסעיף ט"ז הוא מועתק מדברי ת"ה סימן רל"ה לא איירי שהנכרי קורין שם העצם שלו כך אלא שמכנים אותו כך וקורין אותו בשם הכינוי לבדו והיהודים מזכירין שם המובהק עם שם הכינוי כמבואר שם בת"ה ולכך פסק שאין צריך לכותבו שלא כדברי ת"ה: 

שו"ת מהר"ם מלובלין סימן קג 
========================== 
ומה ששאלת להודיעך הלכה למעשה במציאת כתם בעד שלה: 

תשובה אהו' לשון שאילתך אינו מפורש ומדוקדק כי הדברים ניכרים שכתבת ברב הנחיצה ואם כוונת השאלה היה שנסתפקת אם היה העד בדוק לה קודם שקנחה עצמה בו ונמצא עליו דם אם יש להקל בזה כדין כתמים. אז פשוט הוא בעיני שאין לדמות עד שקנחה בו לכתם הנמצא. גם הסברא נותנת שהעד היה בדוק לה מקוד' שנעמיד אותו בסתם עדים שדרכן להיות בדוקים לכל אשה הבודק' עצמה. ומה שכתבת שיש לך הרבה מעות לרצות הלא זה פעלי ומעשה ידי תמיד ושעריי פתוחים להשיב לכל שואלי דבר כיד ה' הטובה עלי רק שעתה לבי בל עמדי מרוב הטרדות בסבת השרפה אשר שרף ה' וכלי תשמישי אינם בידי ואפסיק ואומר שלום מאדון העולם והשלום. כה דברי אהובך נאמן דורש שלומך כל הימים הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן קד 
========================== 
יי עמך גבור החיל האלוף המרומם והנעלה עולה מעלה מעלה. בשם ותהלה. ר"מ ור"ג מהר"ר זיסקינד סג"ל ולכל המסתופפים בצלו שלום. הגיעוני דבריך אשר נדרשתי ממך על דבר הגבינות והחמאה הנעשית מחלב צאן שאירע בהן מעשה שבחורף שעבר היו אותן צאן לערך ג' מאות עומדות בחצר גדול או גינה מוקף גדר ובאו לתוכו זאבים והמיתו וגם פצעו כמה וכמה צאן מהם והשתא יש לדון אם גם כן הצאן הנשארים שלא היה ניכר בהם שום פצע ומכה כולן אסורות מדין ספק דרוסות. וא"כ הגבינות והחמאה שנעשית מחלבן כולן אסורות. או אם יש לצדד להתיר כל אותן הצאן שלא היה ניכר בהן שום פצע ומכה מטעם שאותו היקף או חצר שעמדו הצאן בתוכו באותו זמן שבאו בתוכן הזאבים היה היקף גדול ורחב מחזיק ד' או ה' אלפים צאן וא"כ יש לתלות שכל הצאן הנשארות ברחו ונמלטו מן הזאבים ולא השיגו אותן. ונסתפק מעלתך במה שכתב הטור י"ד סימן נ"ז בשם הרשב"א וז"ל בד"א כשכנס בכלוב מלא עוף או בדיר של של בהמה שהיא להם מקום צר שאין דרך לברוח מפניו אבל ארי שנכנס למקום שהבהמות רועות שם אפילו שמענום צווחות והוא שותק אין חוששין שאנו אומרים ברחו מפניו ולא השיגם עכ"ל וכתב ע"ז הב"י ומדמפלגינן בין מקום צר למקום רחב כתבוהו הסמ"ג וספר התרומה ומשמע מדבריהם שכל מקום שאינו צר ביותר אלא שיכולין לברוח קצת מפניו חשיב מקום רחב אבל מדברי הרשב"א שכתב רבינו משמע דמקום רחב היינו בקעה וכיוצא בה אבל בית וחצר גדולים לא ומיהו יש לדחות ולומר דאורחא דמלתא נקט ולאו דוקא עכ"ל הב"י וכתבת דנראה לך שהרשב"א דוקא קאמר בקעה ולאו אורחא דמילתא. דא"כ נתת דבריך לשיעורים דלא נדע איזה מקום צר ואיזה מקום רחב וכו' ולא כמו שכתב הב"י דהרשב"א לאו דוקא קאמר. וסיימת דבריך וז"ל וא"כ איני יכול לשקול דעתי אם אלך אחר הסמ"ג וס"ה או אחר הרשב"א עכ"ל: 

תשובה והנה אשיב בקצרה דמתוך דבריך משמע שבאת להוכיח ולסתור דברי הב"י ולהכריח שהרשב"א דוקא בקעה קאמר מכח הטענה שטענ' דא"כ נתת דבריך לשיעורים. אבל בדברי הסמ"ג וס"ה אתה מודה לדברי הב"י שהם ס"ל שכל מקום שאינו צר ביותר אלא שיכולין לברוח קצת מפניו חשיב מקום רחב ולכך כתב' שאת' מסופק אם לילך אחריהם או אחר דברי הרשב"א. ויש לתמוה על דבריך והלא הטענה שטענת על דברי הרשב"א שדוקא קאמר דאם לא כן נתת דבריך לשיעורים זאת הטענה עצמה יש לך לטעון על דברי הסמ"ג וס"ה ולמה לא יקשה לך קושיא זאת דנתת דבריך לשיעורים גם עליה'. ועוד דלא שייך לומר שיש מחלוקת בין דברי הסמ"ג וס"ה ובין דברי הרשב"א באופן שנספק לומר אחר מי נלך שהרי כלל דברי הסמ"ג והרשב"א כולם הועתקו ונלקחו מדברי ס"ה וכ"כ הרשב"א עצמו בתורת הבית הארוך וז"ל והא דאמרינן דבאיהו שתיק ואינהו מקרקרין נראה דוקא כשהן במקום צר שאין יכולין לברוח מפניו אבל היכי דעאל בינייהו והן רועות במרחב שיכולין לברוח ממנו אפי' איהו שתיק ואינהו מקרקרין ל"ח להו דמחמת ביעותת' הוא דמקרקרי ואומר רדף אחריהן ולא השיגן וכן מצאתי לרב בעל התרומות ז"ל עכ"ל. וא"כ אי אפשר לומר שהרשב"א יחלוק על דברי ס"ה. וגם בדברי הרשב"א שהביא הטור שהם דברי הרשב"א בספר ת"ה הקצר שכתב הב"י על זה דמשמע מדבריו דמקום רחב היינו בקעה וכיוצ' בה ולא בית וחצר גדולים. יש לטעון על דברי הב"י דמה ראית לדקדק מסוף דברי הרשב"א שכתב אבל ארי שנכנס למקום שהבהמות רועות שם וכו' דמשמע הא חצר גדול מקרי מקום צר אדרבא דוק מתחלת דבריו שכתב בד"א כשנכנס בכלוב מלא עוף או בדיר של בהמה שהוא להם מקום צר שאין דרך לברוח מפניו וכו' דמשמע דדוקא כלוב ודיר הם מקום צר שאין דרך לברוח מפניו הא חצר גדולה לא מקרי מקום צר ויש להם שם מקום לברוח וכן משמע מדבריו שבספר ת"ה הארוך שכתבתי לעיל: 

והנה כדי לעמוד על תוכן הענין אעתיק ג"כ לשון ס"ה וז"ל ואם הכה חתול א' מהן השאר תרנגולים מותרים אם הם במקום שיכולים לברוח ואם הם במקום צר וקטן כולם אסורים עכ"ל וכיוצא בזה הן ממש דברי הסמ"ג. והאיסור והיתר הארוך אחר שכתב שאם נמצא חתול בלול של תרנגולים דמותרים משום דחתול אינו זורק ארס אלא כשבורח מפניו להציל את עצמו כתב וז"ל אבל אם בודאי הכה אחת מהן כתב רשב"א וכן בסמ"ג וס"ה חתול שהכה אחד מהתרנגולים אם הם בחצר רחב שיכולין לברוח אז האחרים מותרים אבל אם הם במקום צר וקטן כולן אסורות וכו' ומסיים ומסתמא סתם לול סגור נקרא אין יכולין לברוח מפני שאין יכולה להמלט ולהשמט מפניו מכל וכל [וג"כ] הוי שפיר הצל' עצמו שיכולין לברוח ולזוז מפניו תוך הלול עצמו מזוית זו לזוית זו שצריך לרדוף אחריו ויכעוס ודורס כמו שדרס כבר אחת מהן עכ"ל. והנה מכל הדברים שהצעתי נראה לי מוכח שאין הכרע מדבריהם ושאין דבר מיוחד שיהיה נקרא מקום צר. ומקום מיוחד שיהיה נקרא מקום רחב אלא הכל לפי מה שהוא שאם המקום הוא באופן שלא היו התרנגולים או הבהמות יכולין לברוח ולהשמט מפניו מכל וכל לגמרי זה נקרא מקום צר. אבל אם היה באופן שהיו יכולין להמלט ולהשמט מפניו לגמרי זה נקרא מקום רחב הכל לפי המקום אם הוא סגור מכל צד או פתוח או גדול וקטן ולפי רוב העופות והבהמות ומיעוטם וכך דייקא לישנא דהרשב"א דת"ה הקצר שמביא הטור כד דייקת בדבריו שכתב בכלוב מלא עוף או בדיר של בהמה שהוא להם מקום צר וכן דייקא לשונו בת"ה הארוך שכתב אבל היכי דעאל בינייהו והן רועות במרחב שיכולין לברוח ממנו וכו': 

ועתה בנדון דידן שהיו הבהמות רבות וגם מדחזינן שהרבה מהן הומתו ונפצעו לערך ט"ו בהמות הדברים מוכיחים שהיו שם זאבים רבים ודבר פשוט הוא שבהמה אחת יכולה יותר לברוח מהיכי שהבהמות רבים וגם יותר בקל יכולין לברוח מזאב אחד מהיכי שהזאבים רבים שאפילו ברועה תנן בסוף פרק השואל זאב אחד אינו אונס שני זאבים אונס וכו' והיינו משום דבשני זאבים קשה להציל. ואם יאמר האומר דאדרבא דמאחר שהן הרבה הומתו. י"ל אפילו אם תמצא לומר שהיו הרבה זאבים תלינן כל אחד המית אחת ונח רוגזיה כדאמרינן בגמרא קטעה ראש אחת מהן. זה אינו שהרי כתב האו"ה וז"ל ואפילו בקטעה ראשו של אחת מהן נמי לא אמרינן שנח רוגזיה אלא כשלא הכה והמית אבל אם קטע ראש אחד מהן או אפילו שאכלה כולה והמית ג"כ קצת בדריסה גילתה דעתה שלא נח רוגזיה וחוששין לכולן עכ"ל ואין סברא לומר דהיינו כשידוע שהכה והמית עוד אחרים בדריסה אחר שקטע ראש אחד מהן אבל אם אינו ידוע תלינן להקל לומר שמתחלה הכה קצתן ע"י דריסה ובאחרונה קטע את ראש אחד מהן ולכך הנשארים מותרות. דאין זו סברא כלל דהאיך נדע זה דמסתמא לא איירי האו"ה דוקא היכי שהיו בני אדם אצל התרנגולים או הבהמות וראו שבראשונה הכה ובאחרונה קטע ראש אחת מהן שאם ראו זה. ראו ג"כ שלא הכה עוד אחרים ולמה חוששין לכולן. ועוד דמנין לנו להקל כל כך לתלות ולומר שמתחלה פצע והכה ובאחרונה קטע נימא איפכא הוה ולהחמיר מספק שהרי כתב הרמב"ם והטור י"ד מביאו סימן כ"ט וז"ל כתב הרמב"ם אעפ"י שכולן הלכה למשה מסיני אין לך בפירוש אלא דרוסה ולכך החמירו בה וכל ספק שיסתפק בדרוסה אסור וכו' עכ"ל. ואם יאמר האומר הלא איתא בפרק א"ט כמה דברים דתלינן להקל בדרוסה בספק דאמרינן שם ספק כלבא ספק שונרא אימא כלבא וכו' הוא שתק ואינהו שתקי אימר שלמא הוא דעבוד קטע רישא דחד מינייהו אימר נח מרותחיה וכו'. אף אני אומר לו הלא כתב הר"ן שם וז"ל וכל אימר דאתמר הכא ודאי חשבינן להו כיון דתלינן בהו לקולא דכוותא הא דאתמר בפ"ק אימר בעצם המפרקת נפגמה וכו' וכולן לשון פשיטא הם עכ"ל וזה ג"כ לשון הר"ן פ"ק דחולין אההיא דתניא שחט את הושט ונמצאת הגרגרת שמוטה וכו' כתב שם דכל היכי דאתיילד ריעותא לחומרא אזלינן והא דאמרינן בפרק א"ט ספק כלבא ספק שונרא אימא כלבא וכו' ואמרינן נמי אימא קניא וכו' התם היינו טעמא משום דלא שכיח שונרא דדריס תדע דהא קיימא לן חוששין לספק דרוסה אלמא כל היכי דתלינן לקולא כגון ספק כלבא ספק שונרא טעמא דמילתא משום דמסתבר טפי למתלי בהיתרא עכ"ל. הרי לך מבואר שבכל ספק אזלינן לחומרא כ"א היכי דיש לן סברא למתלי יותר לקולא. א"כ ע"כ לא תלינן בקטע רישא דחד לומר דנח רוגזיה אלא היכי דלא הכה שום בהמה אחרת כלל. ואם כן בנדון דידן דהכו ופצעו עוד הרבה בהמות אין להתיר מטעם זה: 

ואם כן מכל הלין טעמים אני אומר שהנדון דידן אם היה בא לפני בתחלת הענין לא הייתי מתיר כלל לכתחלה לשום יהודי לשכור חליבת צאן הללו. אך מפני שכבר שכר אותה היהודי ואי אפשר לו להסתלק מהשר בלתי הפסד מרובה גם כבר עשה מהן חמאה וגבינות ונמכרו לכמה קהילות וכבר נתאכלו לאנשים שלימים וכן רבים נחשב בעיני לדיעבד ולכך אמרתי לסמוך על צדדים הנוטים קצת להתיר שלא לאוסרן. עוד מטעם דאין אנו דנין עתה על הבהמות עצמן להתירן כי אם על הגבינות הנעשות מחלביהן והנה חקרתי שמלבד הצאן יש באותו עדר לערך ארבעים פרות הנחלבות ומערבין החלב של הפרות והצאן הכל בעת החליבה כשהעכו"ם חולבין והישראל רואהו וחלב של פרה אחת הוא כל כך כחלב של עשר צאן כך הוגד לי ובלתי ספק שלא נעשו כל הצאן דרוסות אף על גב דלענין אם היו  באין להתיר הצאן לאכילה היו כולן אסורות דכל אחת ואחת היו בספק דרוסה אבל בלתי ספק שלפי האמת אי אפשר שכולן יהיו דרוסות הלכך אפי' אם תמצא לומר שהזאבים דרסו עוד עשרים או שלשים צאן נוסף על אותן שמצאו אותן נדרסות מתות ופצועות שכבר נלקחו מהעדר. ואותן שאין ידועות עדין הן מעורבות בתוך העדר מ"מ בלתי ספק שחלבן בטל בששים בחלב הפרות בצירוף חלב הצאן הנשארות כשרות שהרי בחלב שייך שפיר ביטול ס' כמבואר בטור י"ד סימן פ"א בשם הרשב"א. ואין כאן משום מבטל איסור לכתחלה או האיך קונין אותן לכתחלה דיש לומר כיון שהעכו"ם מערבין כל החלב ביחד בלתי ציווי הישראל כי כן מנהגן תמיד הלכך אין לאסור. ודוגמת זה כתב בהג"ה שערי דורא שער א' על שאנו אוכלים הדובשנים של נכרים שקורין בל"א לעקוכי"ן אף על פי שנתבלו בתבלין של נכרים בטלות הן בקמח ובדבש וכו' כתב עוד אך ק"ל האיך קונין אותן לכתחלה ואין לומר משום דכבר נתבטל דהא לקמן אמרינן גבי כלי ראשון ושני דאסור להדיח קערות במים שמלגו בהן תרנגולים או הוגעלו בהן כלים אף על גב דכבר נתבטל הדם או הגיעול ומיהו יש לחלק בין נתבטל בידי ישראל לנתבטל בידי עכו"ם עכ"ל ומסתמא אין לחלק בין היכי שכבר עשו העכו"ם הדובשנים לעצמן למכור ובין היכי שהישראל הוא אצל העכו"ם בשעת עשייתן דבכל אופן מותר לקנות מהן. ואם כן הוא הדין בנדון דידן שהרי הנכרי חולב החלב ועושה החמאה והגבינות להשר רק שהישראל יש לו מקח שקונה ממנו מספר הגבינות וחביות של החמאה כפי המקח שביניהם. כנלע"ד כ"ד אהובך מורך ורבך הטרוד מאיר בן מהר"ר גדלי"ה ז"ל ה"ה חתן המלך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קה 
========================== 
יפה נוף עושה פרי נחמד להשכיל למעלה עולה להאחז במושכלות העליונות להאצל מרוח חכמה ובינה לקנות התעצמות נבדל בקנין שכלו הזך בפעולות הנבחרות במעשה ובעיון בדת תורתינו הקדושה תלמידי הוותיק ר"ג ור"מ מחותני האלוף העולה מעלה מעלה בתורה וגדולה מהר"ר זיינוול יצ"ו. הנה הגם שאני עדיין מסובך בהסתבכות ילדי הזמנים ותהפוכות הימים עלי שלא כסדרן ולא עצרתי כח להשיב באריכות כפעם בפעם מ"מ לרוב אהבתך ודבריך החביבות עלי אשיב על קצת דברי שאלותיך בקצרה: 

אשר שאלת ע"ד המצה שנפוחה באמצע שאנו נוהגים לאוסרה אם יש חילוק בזה בין קודם הפסח לתוך הפסח כמו שאנו נוהגים במצה שנכפלה בתנור. שקודם הפסח אין אוסרים אלא מקום הדבוק ותוך הפסח אוסרים כולה. או נאמר דבנפוחה יש לאסור כולה אפילו אם נעשה קודם פסח: 

תשובה דינים הללו של מצה שנכפלה ומצה נפוחה לא נמצא בשום פוסק כי אם בת"ה סימן קכ"ז כתב דין מצה שנכפלה אבל דין מצה נפוחה לא נזכר שם כי אם במהרי"ל בשם מהר"ש כתב דין מצה שנכפלה ודין מצה נפוחה באמצעיתא. ולמצה כפולה יהיבי טעמא דבמקום הדבוק אין האור שולט ומתחמץ. אבל לדין מצה נפוחה לא יהיבי שום טעמא ולא הוזכר כדומה לזה בגמ' דהא דתנן בפרק אלו עוברים זה הכלל תפח תלטוש בצונן לא איירי דתפח בשעת אפייה אלא בשעה שהוא בצק ביד האשה כדפרש"י שם. גם אותו תפוח הוא ענין אחר שהטבע הוא כשמתחיל הבצק להחמיץ הוא עולה ונתפח לא שנעשה חלל באמצע כמו שהוא הענין במצה שנפוחה באמצע מחמת האפייה. מכל מקום צריכין אנו לשית דעתינו לדעתם כי בתר רישא גופא גריר ושלא לסור מדבריהם וע"כ לא נוכל להוכיח לפשוט שאלתינו זאת כל כך מדברי הגמ' ופוסקים הראשונים כהרגלינו לעשות ביתר התשובות הואיל ולא דברו מזה הפוסקים רק מה שנדקדק מדברי מהרי"ל בעצמו: 

ונאמר כי מדבריו משמע שאינו מחלק בדין מצה נפוחה בין בין נעשה קודם הפסח ובין נעשה תוך הפסח אלא אפילו אם נעשה קודם הפסח אסר את כל המצה מדכתב סתם וז"ל דוקא אם נפוחה היתה באמצעיתא מחמת האפייה אז אסורה וכו' עכ"ל ולשון אסורה משמע דהמצה כולה אסורה ומדלא חילק בדין זה בין קודם הפסח ובין לאחר הפסח כמו שחילק לעיל מזה בדין מצה שנכפלה מכלל דבדין זה דמצה נפוחה לא שני ליה בין תוך הפסח ובין קודם הפסח אלא אפילו בקודם הפסח כולה אסורה. ונראה דטעם יש בדבר דגבי מצה שנכפלה לא חזינן שום חמץ בעיסת המצה כי אם באותו מקום הנדבק אמרינן שמחמת הדבקות אין האור שולט שם ומחמת זה מתחמץ הלכך סברא לומר שלא נתחמץ כי אם במקום הנדבק ולא זולת כי תכף חוץ ממקום הנדבק האור שולט בו יפה ואין מניחו להחמיץ אלא נאפה מיד ואין בו חשש חימוץ כלל אלא שהיה ראוי לומר שגם כל הנשאר מהמצה דהיינו כל המצה חוץ ממקום הדבק תיאסר מחמת שנוגע במקום הדבק שהוא חמץ ובולע ממנו. דלא גרע לכל הפחות מחמץ ומצה שנאפו בתנור אחד ונגעו זה בזה שכתבו הפוסקים דדמי לפת חמה וחבית פתוחה. לכך פסק בעל תרומת הדשן דבתוך הפסח דחמץ במשהו אסרינן לכל המצה ובערב הפסח אם הדבקות כל כך מעט שיש במצה ששים כנגד מקום הדבוק פורסין הדבק ושאר המצה מותרת משום דחמץ בערב פסח בששים. אך מדברי מהרי"ל לא משמע דצריך בשאר המצה ששים נגד מקום הדבקות שכתב וז"ל מצה נדבקה בכפל והיה בערב הפסח אחר שש והורה מהר"ש לחתוך הנכפל והשאר מותר ואי בתוך הפסח המצה כולה אסורה עכ"ל משמע מדבריו דבערב פסח בכל ענין הורה לחתוך הנכפל והשאר מותר אפי' אין בו ששים נגד מקום הדבוק וצריך ליתן טעם לדבריו ממה נפשך אי ס"ל שמתפשט החמץ של מקום הדבקות בשאר המצה ליבעי ששים בערב הפסח. ואי ס"ל כסברת הרא"ש דאין איסור מתפשט על ידי אפייה כ"א ע"י בישול א"כ אפילו בתוך הפסח לא יאסור כל המצה כי אם בקליפה או כדי נטילה לבד מקום הדבק כמו שסבר הרא"ש גבי חטה שנמצאת במצה אפוייה בפסח וכן אפי' בערב פסח לכל הפחות ליבעי קליפה. וצריך לומר דלעולם ס"ל דעל ידי אפייה מתפשט איסור החמץ של מקום הדבק בכל המצה ולכך בתוך הפסח כל המצה אסורה. כמו שאנו נוהגים בנמצא חטה במצה אפויה בתוך הפסח דכל המצה אסורה מטעם דחמץ בפסח במשהו שלא כדברי הרא"ש. אלא דס"ל דכיון דאפי' מקום הדבק בעצמו אינו חמץ גמור גם אינו דבר הנימוח ונבלל או מפעפע ונותן טעם בכל שאר המצה. ולא מתפשט ממנו בשאר המצה כי אם ריח וטעם מעט והכי דייקי לישנא דהטור סוף סי' תס"א גבי חמץ ומצה בתנור אחד שנוגעים זה בזה שכתב ויש אוסרים אם נגע זה בזה דדמי לפת חמה וחבית פתוחה עכ"ל משמע דאין בולעין טעם זה מזה בנגיעה כי אם כענין ריח כענין פת חמה וחבית פתוחה וה"ה אם הכל במצה אחת. ולכך ס"ל למהרי"ל שאפי' אין בשאר המצה ששים נגד כל החתיכה של מקום הדבק מכל מקום אי אפשר שאין בשאר המצה ששים נגד מעט טעם וריח שנתפשט בו מהחתיכה של מקום הדבק ולכך פסק מהר"ש בפשיטות בערב פסח לחתוך מקום הנכפל והשאר מותר. וכן ראיתי מורי חמי הגאון מהר"ר יצחק כהן ז"ל ה"ה שלא היה מדקדק לשער אם יש בשאר המצה ששים נגד מקום הדבק אלא בכל ענין היה פורס מקום הדבק והשאר התיר. וכן אני נוהג אחריו: 

אבל כשהמצה אחת נעשית נפוחה מחמת האפיה ולא נעשה כן בכל שאר המצות שבתנור אף על פי שבכולן שולט האור לא נעשה זה בלי סבה. אלא ודאי מצה זו נשתהה  בעשייתה ובתיקונה יותר מבשאר המצות או שלא נתעסקו בה היטב עסק גמור בבעיטת הידים והרידוד שמרדדים המצות בעץ עגול וכה"ג שאותו עסק מבטל השהיות אם שהה המצה עד שהתחילה להתחמץ. כמו שכ' התרומת הדשן סימן קכ"ג ובאותה המצה לא התעסקו בה היטב ולא בטלו בה התחלת החימוץ ובסבה זה כשהושיבה אותה בתוך התנור על ידי חום התנור יצא החימוץ בה לפועל ונתגלה בהתתא ונעשה נפוחה באמצעיתה שזהו סימן שנכנס במצה זו כח החימוץ בעודה היתה בצק מחמת שלא נתעסקו בה היטב ובכל המצה נעשית הריעותא. ואף על גב שלא נעשית הנפוח על כל שטח המצה כי אם במקום אחד מכל מקום הנפוח במקום אחד מגלה החימוץ של כל המצה. ויש לדמות זה לסימן התחלת החימוץ שנעשה בבצק דתנן פרק אלו עוברין שיאור ישרף והאוכלו פטור. סידוק ישרף והאוכלו חייב כרת. איזה שיאור כקרני חגבים. סידוק שנתערבו סדקים זה בזה וחכמים אומרים זה וזה האוכלו בכרת ופרש"י שיאור שלא החמיץ כל צרכו. סידוק כשהוא מחמץ נעשה סדקים כקרני חגבים סדק לכאן וסדק לכאן עכ"ל ומבואר הוא שלא נעשו סימנים הללו מעצמם בעיסה בלי סבה אלא ע"י ששהו עם העיסה יותר מן הראוי. וגם דבר פשוט הוא שהסימנים הנזכרים במתני' אין הפירוש דוקא היכי שנתפשטו הסדקים על כל שטח העיסה אלא אפי' אם הם במקום אחד מן העיסה אז כל העיסה אסורה שהסמנים הללו מוכיחים שנכנס החימוץ בכל העיסה ע"י ששהתה יותר מהראוי. ואם כן הוא הדין נמי היכי ששהו עם המצה ולא נתעסקו בתיקונה היטב ואח"כ הושיבוה בתנור ונעשית נפוחה ע"י חום התנור אף על גב שלא נעשית נפוחה כי אם במקום מיוחד  ממנה כל המצה אסורה שהניפוח במקום אחד הוא סימן על כל בצק המצה שהתחיל החימוץ ליכנס בה בעודה בצק. כן נראה לי ונכון הוא: 

שו"ת מהר"ם מלובלין סימן קו 
========================== 
ומה ששאלת אם הושיבו קדרה בתוך תנור של בית החורף או על גבו בפסח אם יש לאסור התבשיל: 

תשובה דע אהובי דבדין זה אני נוהג להקל בדיעבד. דכל כיוצא בזה הוא חומרא יתירה ולא נמצא בשום פוסק כי אם במהר"י וויי"ל ודי לאסור בזה לכתחלה שלא לבשל בתוכו וגם שלא להניח עליו תבשיל. אבל לא לאוסרו בדיעבד: 

שו"ת מהר"ם מלובלין סימן קז 
========================== 
ומה ששאלת על מה שנוהגים שאם אירע אבלות בתוך הרגל שאין נוהגים אבלות עד אחר הרגל ובתוך הרגל אפילו מקומו אין משנה לישב במקום האבלים ואמרת שיש להביא ראיה שמותר לישב במקום האבלים מהא דכתב הר"ן בפרק המוכר פירות אהא דאיתא התם בברייתא גבי מעמדות ומושבות א"ל אם כן אף בשבת מותר לעשות כן. וז"ל מכאן נ"ל פשוט שבאותן המקומות שנהגו לישב במקומם בשבת והם אבלים ואינם רוצים לשנות מקומם בשבת מפני שאומרים שאסור לנהוג אבלות וכו' שזה מנהג טעות הוא שהרי התירו כאן מעמדות ומושבות בשבת ופי' הר"ש ז"ל הטעם מאחר שלא היו עושין אבלות אלא מעמדות ומושבות בלבד משמע שבישיבה לכבוד האבל אין בה משום חששא עכ"ל: 

תשובה אהובי פליאה בעיני שנעלם ממך מה שכתב הב"י עליו בטור י"ד סימן שצ"ג וז"ל ואין הנדון דומה לראיה דהתם שאני שהיו עושים מעמדות ומושבות בבית הקברות כדי שיאספו רוב עם שלא היה בית הכנסת אחד מכיל אותם אבל כשמשנים מקומם בבהכ"נ למקום האבלות מחזי שנוהגים אבלות בשבת ויישר כחם של הנוהגים שלא לשנות מקומם בשבת עכ"ל. ואפשר שגם הר"ן לא איירי במקום שיש מקומות מיוחדים שיושבים שם האבלים כמנהגינו שהכל יודעים שלשם אבלות יושבים שם אלא שהיו נוהגים לשנות מקומם ממקום למקום וגם הקרובים היו משנים מקומם לכבוד האבל כדמשמע מדבריו וכן ההיא ברייתא פרק אלו מגלחין דקתני אבל שבת ראשונה אינו יוצא מפתח ביתו שנייה יוצא ואינו יושב במקומו ואינו מדבר וכו' הוי ג"כ פירושו כיוצא בזה אבל במקום שנוהגים שיש מקום מיוחד להאבלים שיושבים שם לשם אבלות כמנהגינו אפשר שגם הר"ן מודה. ואף  על גב שלפי סברת הב"י הוי הדין שכל אבל בעולם לא ישנה מקומו ולא ישב בשום שבת במקום האבלים ולפי זה אין אנו נוהגים כדבריו שהרי אנו נוהגים שגם בשבת משנה האבל מקומו ויושב במקום האבלים וכן כתב מהררמא"י בהגהותיו בש"ע שלו שהגי' על דברי הב"י וז"ל וי"א שגם בשבת ישנה מקומו וכן המנהג פשוט ואין לשנות המנהג עכ"ל. הגם שמה שכתב וי"א שגם בשבת ישנה מקומו על דברי הר"ן נתכוון מ"מ לא נראו לי דבריו אלא נראה לי מה שכתבתי שאין ענין מנהגינו לדברי הר"ן ולא מטעם דברי הר"ן אנו נוהגים כן. אבל טעם מנהגינו שגם בשבת יושבים האבלים במקום האבלים לא בז' ימים בלבד אלא כל ל' יום וכל י"ב חדש על כרחך הוא מטעם אחר שהרי נוהגים שהולכים בהלבוש שבו הקריעה גם בשבת ואין מחזירין אותו לאחוריו וגם יתר דברי אבלות שמראים ונוהגים בכל שבתות של י"ב חדש שמן הדין אין ראוי לנהוג כן לפי דין הפוסקים: 

אלא נראה דטעם המנהג הוא משום דכיון שכבר חל האבלות קודם שבת אינם נמנעים מלנהוג קצת דברי אבלות בשבת כל שאינו אבלות גמור משום דכיון דז' ימי אבלות בעי ואין ז' בלא שבת והשבת עולה למנין ימי האבלות ע"כ צריך לנהוג בו קצת דיני אבלות ונוהגים בו דברים שבצנעה. וגם איתא בגמרא אמר רבי יוחנן יש לו מנעלים ברגליו מנעלים מוכיחים עליו ואף פריעת הראש אינו צריך ומותר לילך בעטיפת הראש כאבל ועוד איתא בפרקי ר"א והביאו הטור סוף סימן של"ג שבשבת היה האבל נכנס בשער האבלים ושפמו מכוסה והיו יודעים שהוא אבל ואומרים השוכן בבית זה וכו' וכתב על זה הרמב"ן בת"ה ואעפ"י שאין אבלות בשבת כיון שיש לו מנעלים ברגליו מותר ועושים כן כדי להכיר בינו ובין המנודה עכ"ל ואף על גב שהב"י כתב על זה וז"ל ובזמן הזה אינו  יוצא בשפמו מכוסה שאנו מתי מעט והכל יודעים שהוא אבל אף עפ"י שאין שפמו מכוסה מכל מקום למדנו מכל זה שכשמנעלים ברגליו מותר לנהוג קצת דברי אבלות בשבת אפי' בדברים שנראים קצת כדברים של פרהסיא ומזה נשתרבב המנהג לישב גם בשבת במקום האבלים וגם שלא להחליף שום בגד אפילו הכתונת אעפ"י שזה נראה כדבר של פרהסיא שאין לך עני שאין לובש כתונת כבוס לבן בשבת ויתר דברי אבלות שנוהגים בכל השבתות של י"ב חדש וטעם הכל כיון שכבר נהגו אבלות קודם שבת אין מפסיקין מלנהוג בקצת דברים אפילו בשבת משום דעל כרחך צריך לנהוג בו קצת דיני אבלות כמו שכתבנו לעיל. וגם אם פגע הרגל בתוך י"ב חדש אין מפסיקין מלנהוג בו דברי אבלות שנוהגים בכל שבתות אותו שנה. זה נראה לי בטעם מנהגינו לא מטעם דברי הר"ן: 

אבל היכי שאירע אבלות בר מינן בתוך הרגל שלא נהג ולא חל עליו עדיין שום אבלות אין סברא כלל להראות ולנהוג בו שום אבלות שמחזי במילי דפרהסיא וגדולה מזו שאפי' דברים שבצנעה ס"ל להרמב"ם שאין לנהוג בו הגם שאין נוהגים כמותו מכל מקום טעמו הוא דכיון שלא חל עליו עדיין דין אבלות אין ראוי לנהוג בו שום אבלות כלל וכן כתב הב"י בטור א"ח בסי' ת' אמה שכ' הרמב"ם שהקובר מתו ברגל אינו נוהג בו אפי' דברים שבצנעה כתב וז"ל וא"ת והאיך אפשר שיסבור הרמב"ם שהקובר מתו בתוך הרגל שלא ינהוג בו אפי' דברים שבצנעה ומי עדיף יום טוב משבת שדברים שבצנעה נוהגים בו. וי"ל דשאני התם דכיון דז' ימי אבלות בעי ואין ז' ימים בלא שבת הלכך על כרחך צריך לנהוג בו קצת דיני אבלות אבל ברגל דכיון דכשקדם האבלות הרגל מפסיקו כשלא חל האבלות עדיין דין הוא שלא ינהוג בו כלל עכ"ל ואף על גב שאין אנו נוהגים כדברי  הרמב"ם בדברים שבצנעה מכל מקום בדברים שנראי' כמילי דפרהסיא אין לזוז מדבריו כי טעם נכון הוא. על כן אני אומר שישיבת האבל במקום המיוחד לאבלים כמנהגינו הוא מחזי שנוהג באבלות במילי דפרהסיא וכיון דעדיין לא חל עליו שום אבלות ברגל דין הוא שלא ינהוג בו כלל ולא ישנה את מקומו כלל וכלל עד אחר הרגל. הנראה לעניות דעתי כתבתי: 

הנה השבתי לך אהובי על קצת דברי שאלותיך שנשארו בזכרוני ויתר דברי שאלותיך נשכחו מלבי מרוב הטרדות כי עדיין לא נתיישבה דעתי פה. והגליון שרשמת עליו דברי שאלותיך הנחתי אותו במקום מוצנע ונעלם ממני מקומו איו. על כן תודיעני נא עוד במכתב יתר דברי שאלותיך ואשיבה גם עליהם כיד ה' הטובה עלי כי באלה חפצתי להשיב תמיד לכל שואלי דבר כפי אשר יורונו מן השמים. נאם הטרוד מורך ורבך מאיר בן מהר"ר גדלי"ה זלה"ה חתן המל"ך הגאון מהרי"ץ כ"ץ זלה"ה. יום ו' לסדר כי יפלא ממך דבר למשפ"ט וגו'. שע"ג לפ"ק: 

שו"ת מהר"ם מלובלין סימן קח 
========================== 
אילנא שפירא נושא פרי נחמד למעלה להשכיל ולאחוז בענפי עץ החיים והדעת תלמידי הותיק האלוף מהר"ר דוד טעביל יצ"ו. על דבר השאלה שדרש מעלתך ממני הגם שאין מהרגלי להשיב תשובת שאלה בדיני ממונות כי אם על ירי שאלת שני הצדדים או מהב"ד אשר המעשה והדין לפניהם מכל מקום בהיות שמכ"ת אחד מדייני הקהלה עיר ואם בישראל ק"ק קראק"א ובלתי ספק שדין זה בא לפני בית דינכם היפה וכל מה שכתבת ושאלת ודרשת ממני נעשה בידיעה ורצון חבירך על כן אמרתי למלאות שאילתך ולהשיב כיד ה' הטובה עלי: 

יעקב ואשתו רחל זקנים באו בימים ובנים לא היו להם. וחששו שאחר העדרם ירשו אותה יורשיהם יהיו מי שיהיו אותם שלא יהיה רוחם נוחה מהם. והיה ליעקב בן אח ולרחל בת אח וזיוגו אותם ונתנו להם שטר מתנה. רחל נתנה להם כתובתה לאחר מותה. גם יעקב הנ"ל באם תמות רחל בחייו נתן להם במתנה אלף זהו' וזמן פרעון אלף זהו' שעה אחת קודם מותו והתנו שאם יצטרכו למכור ביתו של כמר יעקב המשועבד לכתובתה אזי על כל פנים ישיירו להמקבלי מתנה אלף זהובים והפירות מהאלף זהובים יהיו להנותני מתנה כל ימי חייהם ואחר כל אלה הלכה רחל לעולמה ושבקה חיים לכל ישראל ויעקב נשא אשה אחרת בת בנים ומקוה להבנות ממנה כאשר כבר ילדה לו בת ומתה הבת והוא מקוה ומיחל לתשועת ה' ולרחמיו שיזכה עוד לראות בנים ובני בנים. והנה עתה רוצה יעקב הנ"ל לחזור ממתנתו הנ"ל באמרו שלא נתן מתנה זו אלא מפני שהיה חושב בדעתו שלא יהיו לו בנים ואילו היה יודע שיהיו לו בנים לא היה נותן מתנה לאחרים. ואף שכתוב בנוסח שטר מתנה ובאה שיתן השי"ת עזרתו שיהיה למרת רחל וליעקב זרע קיימא. או ח"ו שתעדר מרת רחל ויעקב ישא אשה אחרת ויהיו לו עמה זרע קיימא אזי גם ליעקב אין רשות למכור הבית או להשכינו. רק באופן שישייר להמקבלי מתנה אלף זהובים פו' כי מעתה ומעכשיו נתן במתנה גמורה וכו' כל זה לא היה אלא פיטומי מילי כי לא עלה אז על דעת שיהיו להם בנים שהרי רחל היתה אז בת נ"ד שנים וגם יעקב היה זקן בא בימים. ועוד יש לו חבילות טענות אחרות אשר אין להאריך בהן ויתבארו מתוך התשובה. זה תמצית ענין השאלה: 

מרת רחל נתנה במתנה גמורה חתוכא שרירא וקיימא את כתובתה שהיא אלפיים זהובים פו' נתנה במתנה לכמר ראובן בן אחיו של בעלה הר"ר יעקב ולמרת שרה בת אחיה של מרת רחל כמר שמואל סג"ל הי"ד שישא במז"ט כמר ראובן הנ"ל את מרת שרה הנ"ל. ומהיום ומעכשיו נתנה מרת רחל הנ"ל כתובתה הנ"ל במתנה גמורה לכמר ראובן ולמ' שרה הנ"ל כתובת' ולא שיירה מכתובת' ליורשיה רק ארבע מאות זהו' פו' והשאר יהא לכמר ראובן הנ"ל ולמרת שרה הנ"ל באופן ותנאים המתבארים. בראש הותנה שזמן המתנה הנ"ל לא יחול עד שעה אחת קודם מיתת מרת רחל הנ"ל ואז תחול המתנה הנ"ל בכל תוקף כל מתנות שבעולם. תנאי שני הותנה שבאם ח"ו שמרת רחל ובעלה כהר"ר יעקב הנ"ל יהיו נצרכים למכור החצי בית השני שעשה לה אפותיקו על כתובתה. אין ביד כמר ראובן ומרת שרה הנ"ל כח למחות למרת רחל ולהרר"י הנ"ל מלמכור החצי בית שיש לה אפותיקו על כתובתה הנ"ל. רק זאת שמרת רחל ובעלה הרר"י הנ"ל יעשו לכמר ראובן ולמרת שרה בטחון מספיק על אלף זהובים פו'. דהיינו הן שיתנו אלף זהובים ביד הקהל יצ"ו כאן ק"ק קראק"א שהקרן תהא קיימת. והפירות יאכלו כהר"ר יעקב ומרת רחל כל ימי חייהם עד שיגיע זמן גביית המתנה הנ"ל. דהיינו שעה אחת קודם מיתת מרת רחל הנ"ל כנ"ל. או יעשו לכמר ראובן ולמרת שרה הנ"ל בטחון אחר על שיעבוד קרקעות שיהא מספיק על אלף זהובים שיהא הקרן קיימת ומרת רחל ובעלה הרר"י הנ"ל יאכלו הפירות מהם. ואם יעשו אחד משתים אלה הנ"ל שיהא לכמר ראובן ולמרת שרה בטחון מספיק על אלף זהובים קרן. אזי אין להם כח למחות בשום אופן שבעולם למכור החצי בית השנית שעשה למרת רחל אפותיקי על כתובתה. עוד הותנה שאם ח"ו שיעדר כהר"ר יעקב בחיי אשתו מרת רחל הנ"ל. ולא יניח אחריו כי אם החצי בית אבנים ועוד יניח מזומנים ותכשיטים לערך כתובתה של מרת רחל. אזי יסלקו למרת רחל במזומנים ולא עם החצי בית. ואם ח"ו שלא יניח כתובתה משלם במזומנים כי אם לערך אלף זהו' מלבד החצי בית. אזי יסלקו למרת רחל בזה דהיינו שיתנו לה האלף זהו' מזומנים והשאר יהא על הבית עד כדי כתובתה כנ"ל. ואם ח"ו שלא יניח אחריו אלף זהובים משלם או שלא יניח מזומנים כלל. אזי יכולה מרת רחל להשכין החצי בית הנ"ל עד שיהא לה אלף זהו' משלם. ובאלו אלף זהובי' שיהיו בידה יכולה מרת רחל לעשות כל מה שלבה חפץ ואינש לא ימחה בידה כלל. ואם שתהא צריכה יותר מן אלף זהובים אין לה רשות למכור החצי בית או להשכינו עד שתשייר לפחות לכמר ראובן ולמרת שרה הנ"ל אלף זהובים פו' שיהא להם בטחון מספיק שיהא להם אלף זהובים כשיגיע זמן המתנה לחול. דהיינו שעה אחת קודם מיתתה כנ"ל. והפירות מהאלף זהובים יהיו למרת רחל כל ימי חייה. ובאם שיתן הש"י עזרתו שיהיה למרת רחל ולהר"ר יעקב זרע קיימא או שח"ו שתעדר מרת רחל הנ"ל והר"ר יעקב ישא אשה אחרת ויהא לו עמה זרע קיימא. אזי גם להרר"י אין רשות למכור הבית או להשכינו. רק באופן שישייר לכמר ראובן ולמרת שרה הנ"ל אלף זהובים פו'. כי מעתה ומעכשיו נתן במתנה גמורה חתוכה חלוטה לכמר ראובן ולמרת שרה הנ"ל אלף זהובים פו'. וזמן הפרעון יחול ג"כ שעה אחת קודם מיתתו. ואין רשות לזרעו אחריו לירד לנחלה עד שקודם כל דבר סלקו ושלמו ופרעו לכמר ראובן ולמרת שרה הנ"ל האלף זהובים הנ"ל. ואם ח"ו שיעדר כמר ראובן בלי זרע קיימא מן מרת שרה הנ"ל קודם שיזכה בהמתנה הנ"ל אזי המתנה שנתנה מרת רחל הנ"ל תהא בטלה עד חמש מאות זהובים שנתנה מהיום ומעכשיו מרת רחל הנ"ל ליורשי כמר ראובן הנ"ל באופן הנ"ל. או אם ח"ו שתעדר מרת שרה הנ"ל בלי זרע קיימא מבעלה כמר ראובן הנ"ל תהא גם כן המתנה בטלה עד חמש מאות זהובים פו' מכתובתה לכמר ראובן הנ"ל כנ"ל. כל הנ"ל נעשה בק"ס בכל תוקף ת"ש שבעולם יום ו' י"ד תשרי שס"ח לפ"ק. וחתומים בו תרי עדים. ע"כ נוסח לשון שטר המתנה: 

תשובה אם לא היה כתוב בנוסח שטר המתנה או שח"ו תעדר מרת רחל והר"ר יעקב ישא אשה אחרת וכו' היה נראה דאם יזכה הר"ר יעקב הנ"ל לבנים מתנה זו בטלה דיש לדמותו להא דאיתא בפרק מי שמת אמתניתין דתנן התם שכיב מרע שכתב כל נכסיו לאחרים דאם לא שייר קרקע כל שהו אין מתנתו קיימת וכו' איתא שם בגמרא מאן תנא דאזלינן בתר אומדנא ופירוש רשב"ם מאן תנא דס"ל דאזלינן בתר אומדנא דעתא דנותן מתנה אף על פי  שלא פירש כמו שפירש דמי דקתני היכי דלא שייר קרקע כל שהו אומדים דעתיה שנתייאש מן החיים ולהכי לא שייר ואדעתא דהכי יהיב שאם ימות יתקיים המתנה ואם יעמוד תחזור לו ולא יתקיים המתנה עכ"ל אמר רב נחמן רבי שמעון בן מנסיא היא דתניא הרי שהלך בנו למדינת הים ושמע שמת בנו ועמד וכתב כל נכסיו לאחרים ואח"כ בא בנו מתנתו מתנה ר"ש בן מנסיא אומר אין מתנתו מתנה שאלו היה יודע שבנו קיים לא היה כתבן ופרשב"ם מתנתו מתנה אחרי שלא פירש ותלה במיתת בנו דלא אזלינן בתר אומדן דעתיה ומתניתין ר"ש בן מנסיא היא דקתני הכא לא שייר אין מתנתו מתנה דאמדינן דעתיה שאלו היה יודע שיעמוד מחולי זה לא היה נותן כל נכסיו עכ"ל וכיון דמתניתין אתיא כר"ש בן מנסיא הכי קיימא לן וכן איפסקא הלכתא בפרק יש נוחלין דף קל"ב כר"ש בן מנסיא וכן פסקו כל הפוסקים וא"כ בנדון דידן נמי אומדים דעת הנותן ואמרינן אלו היה יודע שיזכה לזרע קיימא לא היה נותן נכסיו לאחרים אף על פי שלא פירש כן בשעת המתנה וכשיהיה לו זרע המתנה  בטלה. ואף על גב שהרמב"ן פי' וכן הטור ח"מ סימן רמ"ו הביאו וז"ל והרמב"ן פי' דלא איירי  אלא בשכיב מרע אבל בריא אפילו בא בנו מתנתו קיימת דכיון דשביק נפשיה ויהיב לאחריני לברי' נמי שביק עכ"ל ובנדון דידן נמי הנותן בריא היה. הלא כתב הר"ן שם על דברי הרמב"ן וז"ל ומיהו בבריא נמי אם אמר מהיום ולאחר מיתה כיון דלא שביק נפשיה בריה נמי לא שביק ואין מתנתו מתנה אם בא בנו עכ"ל. הגם שהב"י בטור ח"מ סי' הנ"ל הביא דברי הר"ן שם קצת בסגנון אחר שמסיים בדבריו או אפשר דאפי' בהכ"ג נמי שביק נפשיה מקרי. כיון שהוא מסלק כחו מנכסיו שלא יוכל למכור אותם עכ"ל. לא נמצא זה בדברי הר"ן בספרים שלנו ולא ידעתי מהיכן העתיק זה הב"י. דלפי הלשון שבספרים שלנו לא היה הר"ן מסתפק בדבר זה אלא כתב בפשיטות דאם כתב מהיום ולאחר מיתה אם בא בנו אין מתנתו מתנה וא"כ בנדון דידן נמי דלא שביק נפשיה שהרי התנו שלא תחול המתנה עד שעה אחת קודם המיתה ובעודו בחיים כל הנכסים הן שלו לעשות בהן כל חפצו. אף על גב שלשון  שטר המתנה סותרים זה את זה שהרי משמעות הלשון שכתוב בו אח"כ הוא שעל כל פנים הנותן מחויב להשאיר להמקבלי מתנה בנכסיו אלף זהובים ואינו רשאי למוכרם מכל מקום מאחר שהותנו שגם מאותן אלף זהובים שישאיר להמקבלי מתנה הפירות יהיו להנותנים שזה מוכח שהכוונה היתה כדי שעל כל פנים יהיה להם להנותנים פרנסתם בריוח כל ימי חייהם ואם כן לא מקרי זה שביק נפשיה. ונוכל לומר שגם לפי הלשון שכתב הב"י לשון הר"ן שמסיים או אפשר דאפי' היכי דכתב מהיום ולאחר מיתה כה"ג נמי שביק נפשיה מקרי כיון שהוא מסלק כחו שלא יוכל למכור אותם. מכל מקום בנדון דידן שמוכח מהענין שלא שבקו נפשם רק נעשית המתנה באופן שיהא להנותנים פרנסתם בריוח כל ימי חייהם אפילו לפי גירסת הב"י לא שבקי נפשיה מקרי: 

ואם יטעון הטוען הלא כתב הרמב"ם בריש פרק ששי מהלכות זכייה ומתנה וז"ל לעולם אומדים דעת הנותן וכו' כיצד מי שהלך בנו למדינת הים וכו' אין מתנתו קיימת שהדברים מוכיחים שאלו ידע שבנו קיים לא היה נותן כל נכסיו לפיכך אם שייר מנכסיו כל שהו בין בקרקע בין במטלטלין מתנתו קיימת עכ"ל. ובנדון דידן איכא נמי שיור ששייר לעצמו אלף זהובים לפרנסתו ולא נתן להמקבלי מתנה כי אם אלף זהובים מחצי הבית שהוא שני אלפים זהובים. איברא באמת שלגבי נפשי' איכא שיור אבל לגבי יורשיו ובניו אחריו ליכא שיור. הגם שבהמתנה של מרת רחל שנתנה במתנה כתובתה איכא שיור ליורשים אכן אותה מתנה נתבטלה במיתתה שהרי אין כתובה נגבית מחיים ואחר מותה אין כאן שום כתובה וא"כ לא נשאר שום זכות להמקבלי מתנה כי אם מצד הנותן הר"ר יעקב הנ"ל ובמתנת הר"ר יעקב אין שיור ליורשים דהא לפי משמעות השטר מתנה אם יהיה נצרך הרר"י למכור הבית לפרנסתו מחוייב להשאיר להמקבלי מתנה אלף זהו' ואפי' לא ישאר אחריו כי אם אותן האלף זהו' יקחו אותן המקבלי מתנה כולו ולא ישאר לזרעו אחריו מאומה: 

ואם יתעקש אדם לומר דכל זה לא נאמר אלא במי שהיה לו כבר בן והלך למדינת הים ושמע שמת בנו ונתן נכסיו לאחר ואחר כך בא בנו שבזה שייך לומר אומדים דעתו שאלו היה יודע שבנו קיים לא היה נותן נכסיו לאחרים. אבל מנא לן לומר שאומדים דעתו בשביל ענין שנולד אחר נתינת המתנה כנדון דידן ודוגמא לזה ק"ל בנדרים דאין פותחין בנולד שאינו שכיח. אף אתה אמור לו דאין לדמות דין מתנה לדין נדרים שהרי כתב הרמ"ה והביאו הטור ח"מ סימן רמ"ו וז"ל וכתב הרמ"ה והוא הדין נמי בריא שכתב כל נכסיו לאחר מחמת שהיה צריך לברוח מפני בעלי חוביו או מפני אויביו ואח"כ עשה פשרה עם בעלי חוביו ואויביו או ששמע שמתו אם נתברר שלא כתב המתנה אלא מחמת כן הואיל ונדחה השעה מפניו והרי הוא צריך לנכסיו בטלה המתנה ודומה לשכיב מרע שכתב נכסיו מחמת שהוא סובר למות ואם עומד מחליו חוזר בו. וה"ה נמי בבריא כיוצא בזה דההיא דמי ששמע שמת בנו וכותב נכסיו לאחר איירי נמי בבריא עכ"ל. ואף על גב שהרמב"ן פליג עליה וכתב דלא איירי אלא בשכיב מרע אבל בבריא אפילו בא בנו מתנתו קיימת דכיון דשביק לנפשיה לבריה נמי שביק. הלא כתב הב"י דבההוא עניינא שכתב הרמ"ה במי שכותב נכסיו לאחר מחמת בעלי חוביו או אויביו גם הרמב"ן מודה ולא פליג אלא בההוא ששמע שמת בנו דס"ל דלא איירי בבריא. אבל במי שכתב נכסיו לאחר בשביל שהיה צריך לברוח מודה הרמב"ן ע"ש. מ"מ למדנו מדבריו שגם בשביל איזה ענין שנולד אחר נתינת המתנה כגון מיתה שמתו אויביו לאחר המתנה אומדים דעתו ואמרינן אלו היה יודע שימותו אויביו לא היה כותב נכסיו לאחר. ואלו לגבי נדרים ק"ל דאין פותחין בנולד מיתת אויביו משום דמיתה שימותו אויביו בחייו לא מקרי שכיחא כדמוכח בנדרים בפרק ר"א אומר פותחין בנולד וקאמר בגמרא מאי טעמא דרבי אליעזר דאמר קרא כי מתו כל האנשים המבקשים את נפשיך פי' שמשה נדר לשבת במדין ופתח לו הקדוש ברוך הוא פתח שאלו היה יודע שימותו  שונאיו לא היה נודר ורבנן פליגי עליה ואמרי דאין פותחין בנולד במיתה דזה לא שכיח כל כך שימותו שונאיו בחייו והתם לא מתו אלא שכבר ירדו מנכסיהן כדאיתא התם וכמו שהאריך הב"י בטור י"ד סימן רכ"ח אלא על כרחך צריך לומר דדינא דמתנה לא דמי דינו לדין נדרים. וטעמא דמילתא דבדבר קל אנו דוחים המתנה ואומדין דעתו של אדם שלא היתה כוונתו לזה ואלו היה יודע דיתיילד ענין זה לא היה נותן והוי כאלו לא נתן מתנה זו מרצונו. כדאשכחנא לענין מסירת מודעא דגבי מסירת מודעא דמכר צריך שיכירו העדים באונסו וגבי מתנה אין צריכין להכיר באונסו דדי לנו בגילוי מילתא בעלמא כדאיתא בפרק חזקת הבתים ובכל הפוסקים: 

אך אמנם מאחר שכתוב בשטר המתנה בזה הלשון ובאם יתן הש"י עזרתו שיהיה למרת רחל ולהר"ר יעקב זרע קיימא או ח"ו שתעדר מרת רחל הנ"ל והרר"י ישא אשה אחרת ויהא לו עמה זרע קיימא אזי גם להרר"י אין רשות למכור הבית או להשכינו רק באופן שישייר להמקבלי מתנה אלף זהובים פו' כי מעתה ומעכשיו נתן במתנה גמורה חתוכה חלוטה להמקבלי מתנה הנ"ל אלף זהובים פו' וזמן הפרעון יחול ג"כ שעה אחת קודם מיתתו ואין רשות לזרעו אחריו לירד לנחלה עד שקודם כל דבר יסלקו וישלמו ויפרעו להמקבלי מתנה האלף זהובים הנ"ל עכ"ל. א"כ כל מה שכתבנו נפל הכל בכללו שהרי בפירוש התנה שאף אם ישא הרר"י אשה אחרת ויהא לו עמה זרע קיימא אעפ"י כן תהא המתנה קיימת. ומה שטוען הרר"י שלא היה אלא פיטומי מילי לאו כל כמיניה. ומה שהביא מעלתך ראייה ורצה לדמותו להא דאיתא פרק מי שמת הרי שהיה חולה ומוטל במטה ואמרו לו נכסיו למי ואמר להם דומה שיש לי בן עכשיו שאין לי בן נכסי לפלוני וכן אם אמר דומה שאשתי מעוברת וכו' ונודע שיש לו בן או שהיתה אשתו מעוברת אין מתנתו מתנה. אינו ענין לנדון דידן דהתם כיון שאמר דומה שיש לי בן וכו' הוי כאלו אמר בפירוש שאם יש לו בן או שאשתו מעוברת לא יהיה במתנתו מתנה וכדמשמע בגמרא דומה שאני מה שאין כן בנדון דידן דאדרבא פירש בהדיא שאם יהיה לו זרע קיימא אזי גם להרר"י אין רשות למכור הבית וכו': 

אכן כשנעמוד על עיקר מתנה זו נמצא שאין בה ממש שאף אמנם שמרת רחל אשת הר"ר יעקב היתה יכולה ליתן ולמכור כתובתה בטובת הנאה כדאשכחן בפרק החובל בשמעתתא דאשה ועבד וקטן פגיעתן רעה. דאשה יכולה למכור כתובתה בטובת הנאה. והוא הדין דיכולה ליתן. אבל מ"מ תכף שמתה מרת רחל בחיי בעלה נתבטלה מתנתם זו שהרי בטלה כתובתה כשמתה בחיי בעלה. ועוד הא קיימא לן דאותיות אין נקנים אלא בכתיבה ומסירה. וכתב בעל התרומות וכן הטור ח"מ סימן ס"ו ואפילו מסר השטר חוב לידו וקנו ממנו בקנין שמוכר לו כל השיעבוד שבו אינו כלום ע"ש. ופשוט הוא שאין חילוק בין מכירה למתנה לענין דרכי הקנאות כמו שכתב הרמב"ם והטור ח"מ סי' רמ"א. גם פשוט הוא שאין חילוק בין שטר חוב לשטר כתובה כמבואר בכמה מקומות. וכמו שמצינו שהם שוים לענין מחילה שכמו שהמוכר שטר חוב יכול המוכר למוחלו כן האשה שמכרה כתובתה יכולה למחול כדאיתא בפרק החובל בשמעתתא הנזכרת. ובנדון דידן לא היה שום כתיבה ומסירה כי אם קנין סודר בעלמא כאשר מבואר בנוסח שטר המתנה. ועל כן אפילו היתה עדיין בחיים היתה יכולה לחזור מן המתנה שהרי אין בה ממש. ואם כן אין שום ממש וזכות להיורשים בשביל המתנה שנתנה מרת רחל אפילו כשלא מתה בחיי בעלה. ואין להמקבלי מתנה שום זכות אלא במה שכתוב בשטר המתנה שגם כהר"ר יעקב אף שיהא לו זרע קיימא נתן להמקבלי מתנה אלף זהובים: 

וכשנדקדק גם כן במתנה זו נמצא שלא חלה כלל שהרי מה שכתוב בה כי מעתה ומעכשיו נתן במתנה גמורה חתוכה חלוטה להמקבלי מתנה אלף זהובים. הוא מטבע ואין מטבע נקנית בחליפין כדאיתא בפרק הזהב ובכל הפוסקים. ועוד שהמקבלי מתנה צריכין להביא ראיה שהיו אז ביד הרר"י וברשותו האלף זהובים. וכיוצא בזה כתב הטור ח"מ סימן ס' וז"ל ראובן הוציא שטר על שמעון שכתוב בו מחמת שנתתי לו ק' זהובים ושיעבדת' לו כל נכסי' באלו ק' זהובים שיגבה אותם מהם וטען שמעון שבשעה שכתבו על עצמו לא היו בידו ואין אדם מקנה דבר שלא היה בעולם וגם העדים החתומים בשטר אומרים שאינם יודעים אם היו ברשותו אם לא. כתב ר' אלפס בתשובה אם הזהובים שנתן בקנין הוא מטבע שנושאין ונותנין בהם כדרך שנושאין ונותנין במטבע של כסף הרי הקנין אינו כלום שאין מטבע נקנית בחליפין אבל אם אין נושאין ונותנין באותה מדינה בזהובים הנתנין בקנין הרי הן פירות ונקנים בחליפין אלא שצריך שיהא ברשותו בשעת קנין וכו' והשיעבוד ששיעבד בו אינו כלום דכיון דהמתנה אינה כלום גם השיעבוד לא חל עכ"ל. וא"כ בנדון דידן נמי מאחר שהאלף זהובים הן מטבע אין נקנים בחליפין וגם אין ידוע שהיו אז ברשותו אין במתנה זו כלום וגם אפי' אם שיעבד לו הבית בשביל האלף זהובים אינו כלום. ומה שכתוב בנוסח שטר המתנה שגם להרר"י אין רשות למכור הבית או להשכינו גם זה אינו כלום ואין שום קנין חל על זה שהרי זה מקרי קנין דברים כמבואר בכמה מקומות ואפי' את"ל שזה מקרי שיעבוד מכל מקום כיון שהמתנה אינה כלום גם השיעבוד אינו כלום. ואף על גב שמסיים הטור ח"מ והראב"ד כתב על זה שלא נראה לו תשובת הרב  אלפס כי האומר נתתי לפלוני כך וכך הודאה היא ולא הקנאה ומי שהודה על עצמו שנתן אין בודקין אחריו האיך ויש לנו להעמיד השטר בחזקתו ולומר שזיכה אותן לו ע"י אחר ונשארו בידו ונעשה שומר עליהן וכתב לו אחריות עליהם בקנין והרי יש כאן זהובים ושיעבוד חל עליהם עכ"ל מכל מקום פשוט הוא שבנדון דידן לא שייך לומר שלשון הודאה הוא שהרי מבואר מלשון המתנה שכתוב בה כי מעתה ומעכשיו נתן במתנה וכו' שלשון עדים הוא שעכשיו בפניהם במעמד זה נתן להם אלף זהובים על ידי קנין סודר שעשה בפניהם וכמו שסיימו בסוף דבריהם כל הנ"ל נעשה בק"ס בכל תוקף וכו'. הרי מבואר שהעדים מעידים שלא מסר אז האלף זהובים ממש ליד אחר וזיכה אותן לו על ידי אחר אלא שהקנה לו אלף זהובים על ידי קנין סודר וכבר מבואר שאין נקנין בק"ס. וכל שכן שרבים החולקים על הראב"ד והסכימו לדברי תשובת הרי"ף כמו שמבואר בדברי הב"י סימן הנ"ל ולא קיימא לן כדברי הראב"ד. ואם כן גם מה שכתוב בשטר מתנה זו ואין רשות לזרעו אחריו לירד לנחלה עד שקודם כל דבר סלקו ושלמו ופרעו להמקבלי מתנה האלף זהובים כיון שהמתנה אינה כלום גם זה אינו כלום דכיון דאין כאן שום מתנה אין כאן שום פרעון ותשלומין: 

ואם לחשך אדם מה שכתב הרשב"א בתשובה דלאחר שהסכים לסברת הרי"ף והביא ראיה מפלוגתא דרב ושמואל פרק שבועת הדיינים אמתניתין שתי כסף יש לי בידך והלה אומר אין לך בידי אלא פרוטה דס"ל לשמואל דדוקא קאמר ולכך פטור דמה שטענו לא הודה לו ורב סבירא ליה דשוה קאמר פי' שוה שתי כסף וק"ל כשמואל כתב בסוף דבריו אבל אם כתב לו כך וכך זהובים מנכסי בהא ודאי כיון שאמר מנכסי או שוה קאמר או שימכור מנכסיו ויתן לו אותן הזהובים עכ"ל. וגם בתשובה אחרת כתב אפי' לדברי שמואל אם אמר אני נותן או מקנה מנכסי ת"ק זהובים שוה קאמר וזה נראה לי ברור והכי משמע בסוף פרק קמא דגיטין גבי תנו מנה לפלוני ומת וכיון שכן בכאן שאמר נתתי לה משלי ת"ק זהובים לכאורה משמע דלשון משלי כאומר מנכסי עכ"ל. א"כ בנדון דידן נמי נימא דלאו דוקא אלף זהובים קאמר דלא נקנין בחליפין ולא היו ברשותו. אלא כיון דאמר שלא יהא לו רשות למכור הבית שוה אלף זהובים בנכסיו דהיינו בבית קאמר או שימכור הבית ויתן לו האלף זהובים. זה אינו דהתם שאני שאמר בפירוש כך וכך זהובים מנכסי או שאומר אני נותן או מקנה מנכסי ת"ק זהובים או שאומר נתתי ת"ק זהובים משלי דהוי כאלו אמר ת"ק זהובים מנכסי. לכך אמרינן שהקנה לו שוה ת"ק זהובים בנכסיו שיש לו עכשיו בידו ונקנו הנכסים להמקבל מתנה הלכך או שיתן לו בהנכסים חלק ששוה ת"ק זהובים או שימכור מנכסיו ויתן לו ת"ק זהובים. אבל בנדון דידן שכתוב בשטר המתנה כי מעתה ומעכשיו נתן במתנה גמורה אלף זהובים וכו' ולא אמר מנכסי לא אמרינן שהקנה לו נכסיו כלל אלא אלף זהובים הקנה והן אינן נקנים בחליפין וגם אין אנו יודעים שהיו אז ברשותו לכך לא חל עליהם הקנין הלכך גם מה שאמר שלא יהא לו רשות למכור הבית גם כן אינו כלום דאפי' שיעבד לו הבית למתנה זו אינו כלום דמתנה אין כאן שיעבוד אין כאן כדאמרינן בקדושין מנה אין כאן משכון אין כאן. וכתב המרדכי פרק קמא דקדושין והוא הדין בשאר דברים כגון אם אמר לחבירו מנה אני נותן לך והניח לו משכון על אותו המנה אין בו כלום ויכול לחזור בו ולהוציא המשכון מידו מן הדין וכתב רבינו יהודה ברבי יצחק דאם אדם רוצה לתת לחבירו משכון על דבר מתנה או שידוכים יקנה קודם בקנין גמור המנה וכו' ואחר יתן לו המשכון ואז יחול השעבוד על המשכון עכ"ל ואפילו להיש מפרשים שם שאמרו דלא אמרינן מנה אין כאן משכון אין כאן אלא בקדושין וכו' אבל נותן מתנה והניח עליה משכון קנה דמשיכת המטלטלין הוי שפיר תחת משיכת המתנה והביאו ראיה מפרק האומנין דאמרינן התם כי תניא ההיא כגון שבאתה חבילתו לידו וכו' ע"ש ועוד כתב שם המרדכי בשם הרב מרעגנשפור"ג שכתב בשם ר"ת שאם נתן לו משכון על מנת שיתן לו מנה יעכב המשכון עד שיתן לו. כל זה אין ענין לנדון דידן דשאני התם שמסר המשכון לידו מה שאין כן בנדון דידן שלא מסר שום דבר ליד המקבלי מתנה. וכל שכן שבנדון דידן לא הקנה לו שום שיעבוד על נכסיו ומה שאמר והקנה שלא יהא לו רשות למכור הבית אין שום קנין חל על דברים כאלה דקנין דברים הן כמבואר למעלה. ועוד שהדברים מוכיחים מתוך שטר המתנה שלא נתן הר"ר יעקב האלף זהובים להמקבלי מתנה אלא על דעת שגם אשתו מרת רחל תתן להם ג"כ במתנה חלוטה ומוחלת את כתובתה ושתי המתנות תלויים זה בזה והואיל ושכבר ביארנו והוכחנו שלא היה במתנתה שום ממש ואפילו אי לא מתה בחיי הר"ר יעקב בעלה ובאתה לגבות כתובתה מנכסי בעלה הרר"י היתה אותה מתנה שנתנה להמקבלי מתנה הנ"ל בטלה ולא היה בה ממש אם כן גם מתנת הרר"י אין בה ממש ובטלה מעיקרא ואין הדברים צריכין ראיה. על כן על כל דברי האמת והצדק האלה נראה לעניות דעתי דאין ממש כלל במתנה זו ולא חל שום שיעבוד על הבית להמקבלי מתנה מחמת מתנה זו ויכול הר"ר יעקב הנ"ל לעשות בביתו ובנכסיו מה שלבו חפץ ואין כח להמקבלי מתנה למחות בידו ואין להם שום חיוב מתנה על הר"ר יעקב הנ"ל. עד כה דברתי לפי עניות דעתי ברוב הנחיצה והטרדה הבאה אלי כעת בתהפוכת ילדי הזמניים דברי רבך אהובך דורש שלומך כל הימים הטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ זלה"ה: 

שו"ת מהר"ם מלובלין סימן קט 
========================== 
ילמדנו רבינו א"א מורי ע"ר אודות אשה שמת בעלה ולא הניח כדי כתובתה ואח"כ לותה מעות מאחרים והתעסקה בהם. עוד אירע שאחר מות בעלה נתנו ראשי המדינה לה ולבניה ביחד חמשים זהו' לפרנסת' והנה האשה בהתעסקה במעות הנ"ל ובמה שלותה השביחה והרויחה ער שיש לה עתה יותר מסך הכתובה ועתה יורינו א"מ ע"ר הדין עם מי אם מה שהרויחה האשה הנ"ל היא הכל שלה או תגבה מזה על כל פנים כתובתה. והמותר על הכתובה היא של היתומים יורשי בעלה. או נאמר שהוא הכל של יתומים ואין נותנים לה בכתובתה כי אם כערך מה שהניח בעלה גם שכר טירחה על מה שהתעסקה והשביחה עזבון בעלה או אין לה כתובה כלל כי עזבון בעלה כבר כלה בפרנסתה והשבח הוא הכל של היתומים. ע"כ לשון השאלה: 

תשובה בני ידידי הלא בנדון זה כבר נתחבטו בו גאוני עולם ומקום דין זה הוא נובע ממתניתין דפ' מי שמת דף קמ"ג דתנן התם הניח בנים גדולים וקטנים השביחו גדולים את הנכסים השביחו לאמצע אם אמרו ראו מה שהניח אבא הרי אנו עושים ואוכלין השביחו לעצמן וכן האשה שהשביחה את הנכסי' השביחה לאמצע ואם אמרה ראו מה שהניח לי בעלי וכו' השביחה לעצמה. ומדמה שם בגמ' היכי דשביק לון אבוהון זוזי ועסקי בהן הגדולי' והרויחו להשביח הנכסים כדמייתי התם עובדא דרב ספרא דשביק אבוה זוזי עבד בהו עיסקא וכו'. ואיתא בגמרא לפי גירסת ספרים שלנו על רישא דמתניתין דקתני השביחו גדולים את הנכסים השביחו לאמצע אמר רב חנינא בריה דרב וכו' לא שנו אלא ששבחו מנכסי' מחמת נכסים אבל שבחו נכסים מחמת עצמן השביחו לעצמן ופי' הרשב"ם לא שנו שהשביחו לאמצע אלא ששבחו נכסים מחמת נכסים לא טרחו ולא הוציאו משלהם כלום אלא מנכסי אביהן שכרו פועלים והשביחו הנכסים אבל שבחו נכסים מחמת עצמן שחפרו ונטעו ושכרו משלהם ולא משל אביהן אז השבח לעצמן. והטעם פירשו התוס' דכשהשביחו הנכסים מחמת הנכסים דהיינו משל אביהן אם היו הגדולים מודיעים הדבר היו קרובי הקטנים משכירים להם פועלים משל אביהן בשבילם ומדלא אודיעינהו אחולי אחלי לגבייהו. ואיתא עוד שם האשה שהשביחה וכו' אשה בנכסי יתמי מאי עבידתא אמר ר' ירמי' באשה יורשת ועי' שם בגמ' ופי' רשב"ם מאי עבידתא או תטול כתובתה ותלך לה או תטרח קמי יתמי ותהיה ניזונית ומעשה ידיה שלהם ואין לה להשתכר בממון היורשים ועל פי זה פסק הרשב"ם שם אשה שמת בעלה והניח נכסים מועטים שאין בהם כדי כתובתה. אם אמרה ראו מה שהניח לי בעלי ונתעצלו ב"ד או יורשים להשביעה על כתובתה אפילו השביחו הנכסים אלף ככר השביחה לעצמה. אבל אם השביחה את הנכסים סתם תטרוף כתובתה והמותר ליורשים. ואף על פי שלא נשתייר מבעלה אפי' רביע כתובתה עכ"ל. ופליג הרא"ש על הרשב"ם וס"ל  דכיון דהשבח הוא של יתומים אין האשה גובה ממנו כתובתה משום דתנן פרק יש בכור דאין האשה גובה כתובתה מן השבח שהשביחו הנכסים. וגם פליג על מה שכתב כשאמרת ראו וכו' אפילו היה השבח אלף ככר השבח לעצמה. וכתב דלא שייך זה לומר דכשאומר ראו דהשבח לעצמו אלא למי שיש לו חלק בהנכסים כמו אחים או אשה יורשת כדלעיל אבל באשה בכתובתה שאין יורשת אין לה בנכסים כלום ואין לה לירד לתוך הנכסים אלא ע"פ ב"ד ולכך פסק בין אמרה ראו בין לא אמרה אין לה כי אם שכר טרחה כן משמע מדברי הרא"ש שם וכן כתב הטור אה"ע סוף סימן צ"ה בשמו. אבל מכל מקום נ"ל דכל דברי הרא"ש הללו אינם אמורים אלא כשאינה ניזונית משל יתומים כגון שתבעה כתובה בב"ד שאז אין לה מזונות משל יתומים אבל כשהיא ניזונית משל יתומים בזה לא איירי הרא"ש אלא דאף הוא ס"ל דאף שכר טרחה אינה נוטלת וכן משמע מתוך קישור לשונו שבתחלת דבריו כתב וז"ל פי' רשב"ם אשה שמת בעלה והיא ניזונות מנכסי יתומים והשביחה את הנכסים אף שכר טירחה אינה נוטלת כיון שניזונית משל יתומים מעשי ידיה שלהן ואם אינה ניזונית כגון שתבעה כתובתה בב"ד דשוב אין לה מזונות והניח בעלה נכסים מועטים וכו' אם אמרה ראו וכו' אפי' השביחו הנכסים ועמדו על אלף דינרין השביחה לעצמה אבל השביחה הנכסי' בסתם נוטלת כתובתה והמותר ליורשים. וכתב עליו הרא"ש ומתוך לשונו משמע שאינו נוטלת בשבח כלום ולא נהירא דדוקא אשה יורשת ואחים הוא דאחלי אהדדי אבל אשה שאינה יורשת הוי אצל הבנים כיורדת בנכסי אחר ונוטלת שכר טורחה אלא שידה על התחתונה וכו' גם מה שפירש אם לא היה בנכסים כדי כתובתה אם השביחתם שגובה כתובתה מאותו שבח לא נהירא וכו' גם מה שפירש אם אמרה ראו שהשביחה לעצמה לא נהירא לי וכו' עכ"ל. מבואר מתוך המשך דבריו שמה שכתב הרא"ש על דברי הרשב"ם מתוך לשונו משמע שאינו נוטלת בשבח כלום ולא נהירא וכו' שכל זה לא קאי אתחילת דברי הרשב"ם שכתב אשה שמת בעלה והיא ניזונית וכו' דהא שם כתב הרא"ש בהדיא בשם הרשב"ם דאף שכר טורחה אינה נוטלת וכאן כתב משמע מתוך לשונו וכו' ועוד הטעם שנתן הרא"ש לדבריו לא שייך באשה הניזונית משל יתומים שכתב ולא נהירא דדוקא אשה יורשת ואחים הוא דמחלי אהדדי אבל אשה שאינה יורשת הוי אצל הבנים כיורדת בנכסי אחר ואי באשה הניזונת משל יתומים איירי אדרבא בזו שייך טפי מחילה מאשה היורשת דהא היא ניזונית משלהם ומעשה ידיה שלהם ולמה תהא נחשבת אצל הבנים כיורדת ברשות אחר. אלא ודאי הרא"ש לא קאי אלא אסוף דברי הרשב"ם שכתב ואם אינה ניזונית וכו' אם אמרה ראו וכו' השביחה לעצמה אבל אם השביחה הנכסים בסתם נוטלת כתובתה והמותר ליורשים. ועל זה קאמר משמע מלשונו וכו' רצה לומר דמשמע מלשונו שכתב והמותר ליורשים דאין נותנין לה היורשים מהמותר כלום אפילו שכר טירחה משום דס"ל להרשב"א דבאשה מכל שבח שהוא של יתומים אינה נוטלת אפילו שכר טירחה מהיתומים אפי' היכי שאינה ניזונית משלהם משום דמחלה להו דומיא לדין דמתניתין במקום שהשבח לאמצע. דאינה נוטלת מחלק היתומים אפי' שכר טירחה וכן גבי אחים כמו שכתבו שם התוספות משום דמחל להו ועל זה כתב הרא"ש ולא נהירא וכו' דלא שייך באשה זו מחילה כיון דאינה ניזונית משל יתומים. ואף על גב דהרא"ש מחמיר עלה טפי מהרשב"ם. דהא הרא"ש ס"ל דבהשביחה סתם אינה גובה כתובתה מהשבח וגם באומרת ראו אין לה חלק בשבח רק הוא כולו להיתומים בין אמרה ראו בין השביחה סתם דכל השבח הוא בחזקת היתומים וברשותם השביח. דהא כל הנכסים הן ברשות היתומים כל זמן שלא הגבו הב"ד אותן הנכסים בכתובתה ולא אמרו במתניתין שיש לאשה חלק בשבח כי אם באשה יורשת כדמוקי לה בגמרא מ"מ בשכר טירחה פליג על הרשב"ם וס"ל דאע"ג דאין לה שבח מכל מקום שכר טירחא נוטלת בין בהשביחה סתם ובין אמרה ראו. ודוקא כשאינה ניזונית משל יתומים כדכתיבנא לעיל. ועל דרך זה צריך ג"כ לפרש דברי הטור אבן העזר סוף סימן צ"ה שמביא שם פי' רשב"ם ודברי הרא"ש. ומכאן סתירה על דברי הב"י בש"ע סוף סימן הנ"ל שכתב שם וז"ל אלמנה שניזונית מהיתומים והניח בעלה קרקע והשביחתו יש מי שאומר שכל השבח שלהן ואפילו שכר טירחא אינה נוטלת. ויש מי שאומר שהשבח הוא לעצמה. ויש מי שאומר שנוטלת שכר טירחה אלא שידה על התחתונה עכ"ל. והשתא הדעת הראשונה היא סברת הרשב"ם שכתב הרא"ש. והדעת הב' היא דעת הראב"ד שכתב הטור שם בפנים. אבל הדעת הג' על כרחך צ"ל שרצונו לומר שהוא דעת הרא"ש דפליג על הרשב"ם בזה. ועלה על דעת הב"י דמה שכתב הרא"ש ומתוך לשונו משמע שאינה נוטלת בשבח כלום ולא נהירא לי וכו' קאי אתחלת דברי הרשב"ם דאיירי באשה הניזונית משל יתומים. אבל לפי מה שכתבנו והוכחנו אינו כן דלא איירי הרא"ש באשה הניזונית אלא באשה שאינה ניזונית משל יתומים אבל באשה הניזונית גם הרא"ש ס"ל בין בנכסים מרובין בין בנכסים מועטין אין לה בשבח כלום ואפילו שכר טורחה אינה נוטלת. מה שנראה לע"ד כתבתי ומפני רוב הטרדות קצרתי. נאם אביך הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן קי 
========================== 
אל מעלת ר"מ ור"ג נ"י הגאון הישיש מהר"ר בנימן שלום אב"ד דק"ק פודהיי"ץ יצ"ו. ע"ד אשר נדרשתי ממעלתך לעיין בשריותא דאתתא אחת שבעלה היה נקרא בשמו יוסף בר מנחם מק"ק סנעטי"ן שהלך לארץ וואליחי"י לעיר יא"ס וקנה שם שעוה ושאר סחורה ומעיר יא"ס הלך לדרכו עם סחורתו לשוב לביתו לק"ק סנעטי"ן ובצאתו מעיר יא"ס נתלווה עמו נכרי אחד עם אשתו נכרית. כאשר מכל זה ידע בעל בית אחד מק"ק לבו"ב נקרא בשמו כמר שבח בר צבי כי הוא היה בעיר יא"ס עם כמר יוסף הנ"ל בפונדק אחד והכיר כל סחורתו של כמר יוסף הנ"ל גם סוסו והעגלה וראה גם כן שהנכרי והנכרית אשתו נתלוו עמו בדרך בצאתו מעיר יא"ס ואחר כל אלו בקירוב ימים בא כמר שבח הנ"ל למדינת פולי"ן לעיר טרעבאוול"י והכיר הנכרי והנכרית הנ"ל גם מצא בידו העגלה והסוס והסחורה של כמר יוסף הנ"ל מיד נבהל כמר שבח והבין והרגיש שהנכרי הזה רצח את היהודי כמ' יוסף הנ"ל ולקח את כל אשר לו ואז התעור כמר שבח בהשתדלות עד שהביא את הנכרי הרוצח במסגר מקום אשר רוצחי נפש אסורי' שם. וכראות הנכרי צרת נפשו שכלתה אליו הרעה הודה בבית האסורים בלי שום עינוי וסיפר את כל מעשה הרעה שעשה ואיך שהוא הרג את יוסף הנ"ל מעיר סנעטי"ן במדינת וואליחי"י ולקח את כל אשר לו ועל פי הודאתו יצא דינו להריגה בדיניהם ונעשית הנקמה. כאשר הכל מבואר בעדיות שהוגבו בב"ד בק"ק פודהיי"ץ. עוד הועד באותו ב"ד שכשנגמר דינו של הנכרי הנ"ל למיתה הצדיק עליו את הדין וצעק בקול רם לעיני כל העם עתה ידעתי כי האלהים הוא דיין אמת ושופט צדק שנוקם נקמת דם יוסף היהודי אשר שפכתי דם נקי בידי גם הכומר הגי' שהתודה לפניו כנ"ל והצדיק עליו את הדין. גם הועד שהגיד הנכרי הרוצח שכאשר ירה את כמר יוסף הנ"ל בהכלי משחית שקורין בל"א ביק"ס מיד נפל לארץ מת ואז עמד הרוצח ואשתו וחפשו בגופו של יוסף הנ"ל ובבגדיו שעליו אולי ימצאו עמו מעות ולא מצאו כי אם שני זהובי' ולא היה ליוסף הנ"ל שום תנועה ונשימה ולא נודד ומצפצף רק נהרג ומת מוחלט. ע"כ תורף ותמצית העריות ובקש ממני מעלתך לחוות דעתי בהאי שריותא כי יש כאן מקום עיון אם יש לנדון זה דין נכרי מל"ת או לא. גם אם יש לחוש שמיראת עינוי ויסורים הודה. גם אם צריך לומר מת וקברתיו בנדון זה אף לפי הפוסקים שפסקו שבנכרי מסיח לפי תומו דעלמא אין צריך לומר וקברתיו. שאני הכא דאיכא למימר דאמר בדדמי משום דכל רוצח נפש הוא בהול ונחפז לנוס למלט על נפשו פן ישיגוהו וימצאוהו ומחמת כך אינו ממתין ומתבונן אם הנרצח מת ונהרג בהחלט ודמי לעד אחד במלחמה או מים שאין להם סוף דצריך לומר וקברתיו אף לדברי הרא"ש ובנדון זה לא אמר וקברתיו. והנה כדי לעמוד על תוכן ומקור הדין נציע סוגיית הגמרא אשר ממנו נובע דין זה ואחר כך נחוה דעתינו בקוצר מופלג: 

תשובה תנן בפרק בתרא דיבמות רבי יהודה בן בבא אומר בישראל עד שהיה מתכוון ובעכו"ם אם היה מתכוין אין עדותו עדות. ובאשר"י גורם בישראל אעפ"י שמתכוון וכו' ואיתא בגמרא ובנכרי אם היה מתכוון וכו' אמר רב יהודה אמר שמואל לא שנו אלא שנתכוון להתיר אבל נתכוון להעיד עדותו עדות. היכי דמי אמר רב יוסף בא לב"ד ואמר איש פלוני מת השיאו את אשתו זהו נתכוון להתיר. מת סתם זהו נתכוון לעדות. וכן יש עוד שם פלוגתא דר"ל ור"י בזה וס"ל לר"י דנתכוון להעיד אין עדותו עדות. ופריך בגמרא אלא מתניתין דקתני ובנכרי אם היה מתכוון אין עדותו עדות היכי משכחת לה במסיח לפי תומו כי ההיא וכו' ופרש"י היכי משכחת לה דלא נתכוון להעיד ולא להתיר. הרי מבואר שלא הצריכו חז"ל מסיח ל"ת אלא משום כדי שנדע שלא נתכוון לא להתיר ולא להעיד. וכן מה דק"ל דבכל מקום ששואלין אותו לא מקרי מסיח לפי תומו כדמשמע מהא דפריך שם אמעשה דפונדקית והא איה חבירינו קאמרי לה וכו' היינו משום דכל ששואלין אותו והוא משיב על תשובתה נקרא מעיד וכמו שכתב הריב"ש סי' שע"ז וסי' ש"פ דכל שבא מעצמו לב"ד ואמר מת פלוני אפי' בלא שאלה מקרי מעיד וכן שלא בב"ד ושאלוהו מתחלה מקרי מעיד והיינו דקאמרי הכא בגמרא בא לב"ד ואמר איש פלוני מת השיאו את אשתו זהו נתכוון להתיר מת סתם נתכוון להעיד דמשמע אפי' בלא שום שאלה והא דפריך בגמרא אלא מתניתין דקתני ובנכרי אם היה מתכוון אין עדותו עדות היכי משכחת לה ר"ל היכי משכחת דליהוי עדותו עדות ולא משני ליה כגון דלא בא לב"ד אלא שהגיד כך לאיזה יחיד על כרחך צריך לפרש ע"ד שפירש שם הריב"ש דהמקשה הכי פריך דהוה סלקא דעתיה דמקשה דעכו"ם נאמן בעדות אשה בתורת עדות דומיא דהנך אחריני דמתניתין וכי היכי דלמאן דאמר נתכוון להעיד עדותו עדות נאמן בתורת עדות. הכי נמי למאן דפסל נתכוון להעיד. נאמן בתורת עדות כל שלא נתכוון להעיד. ומשום הכי מקשה האיך יהיה מעיד בלא מתכוון והשיב המתרץ במסיח לפי תומו ר"ל שאין הכותי נאמן בתורת עדות דומיא דאחריני אלא במסיח לפי תומו ולא במתכוון להעיד ולכך כל שלא בא לב"ד ולא נשאל אלא שסיפר מעצמו מקרי מסיח לפי תומו וסמכינן עליה אבל אם בא לב"ד אפי' מעצמו או נשאל אפילו שלא בב"ד נתכוון להעיד הוא ופסול ולכך הוצרך לשנויי במסיח לפי תומו דאי בשאלוהו אפי' בלא ב"ד מקרי מתכוון להעיד ופסול. וכן כתב הריב"ש סימן הנ"ל דכל שאינו מתכוון להעיד מקרי מל"ת והביא ראיה ג"כ מדברי הרמב"ם. וכן בתרומת הדשן סי' רל"ט כתב וז"ל דהגמרא לא מפיק ממסיח לפי תומו אלא במתכוון להעיד או להתיר עכ"ל וא"כ כל מקום דלא שייך למימר דנתכוון להתיר או להעיד מקרי מסיח לפי תומו. ואף ע"ג דמצינו דלא סמכינן אדברי כותים אפי' היכי דלא שייך לומר דמתכוון להתיר או להעיד כגון בההוא כותי דאמר ליה לישראל שקול אספסתא בשבת ושדי לחיותאי ואי לא קטילנא לך כי היכי דקטילנא לפלוני וכו' דלא סמכינן עליה היינו משום דהתם מוכיח הוכחה גמורה דלהטיל אימה מתכוון אבל בעלמא לא חיישינן לשאר אמתלאות אפי' היכי דאמר הנכרי אני הרגתי לפלוני כמו שכתוב בתשובות מיימון דהלכות אישות וכן בתשובות הר"אש כלל י"ח. ואף על גב דהתם מצריך שלא שאלוהו אלא שהסיח לפי תומו אני הרגתי את פלוני היינו משום דאי לא הסיח לפי תומו אלא על ידי שאלה חיישינן דלמא נתכוון להעיד אבל במקום דלא שייך לומר דנתכוון להעיד מקרי שפיר מסיח לפי תומו כמו שכתב מהרי"ק שורש קכ"א וז"ל אמנם נראה לע"ד שכל מקום שהדבר מוכיח שאין הע"כום מתכוון לא להתיר ולא להעיד דודאי מקרי מל"ת ושריא אתתא דעד כאן לא פליג ר"י אריש לקיש אלא במתכוון להעיד. אבל באין מתכוון אפי' להעיד מודה הוא לריש לקיש דאיתתא שריא והא דפריך הגמ' והא איה חבירינו קא אמרי היינו משום דפשיטא לה להגמרא דכל ששואלין אותו והוא משיב יש לומר שמתכוון להעיד אבל היכי דפשיטא לן דאינו מתכוון להעיד כי הכא דאנן סהדי דאם היה יכול לכפור ולהשמט ולומר שלא הרגו שהיה עושה. ופשיטא הוא שאם לא היה אמת שהרגו לא היה מודה שהרגו כדי לחייב את ראשו למלכות ומדהודה בכך ודאי קושטא קאמר ואין לך מסיח לפי תומו גדול מזה דהא ליכא לספוקי כלל במתכוון לא להתיר ולא להעיד עכ"ל. הרי שמשמע מדברי מהרי"ק דכל היכי דלא שייך לומר דנתכוון להעיד אפי' היכי דשאלוהו אם הרגו והוא הודה שהרגו מקרי מסיח לפי תומו ואתתא שריא. ומעתה בנדון דידן שהוא כמעט ממש כמעשה דמהרי"ק. אפי' אם היה המעשה בנדון דידן ששאלו יהודים את הרוצח אם הוא הרג את יוסף הנ"ל והוא הודה שהוא הרגו אפי' הכי היה לו דין מסיח לפי תומו כיון דלא שייך לומר דנתכוון להעיד וכל שכן אם לא שאלו אותו יהודים כי אם עכו"ם והוא הודה לפניהם דמקרי מסיח לפי תומו שהרי כתב בעל תרומת הדשן סימן רל"ט וז"ל דלא מקרי שאלה אלא כששואלין אותו ישראל תו לא חשיב מסיח לפי תומו לפי שמרגיש שיש להם נפקותא בדבר ומשקר אבל אם שואלין אותו עכו"ם שלא בפני ישראל והוא משיב חשיב שפיר מסיח לפי תומו עכ"ל. ואף על גב דבנדון דידן ידע העכו"ם שהיהודים רודפים אותו ומחפשים אחר אותו יוסף מ"מ הלא כבר כתוב בתשובת מיימון השייכים להלכות אישות סימן י"ג המתחלת חזרנו על כל צדדי וכו' דאפילו היכי שיודע נכרי שמחפשים אחר הנהרג היכי דלא שיילי לההוא נכרי גופיה מקרי שפיר מסיח ל"ת דאם לא כן היכי מהימני' לשום מסיח לפי תומו בעדות אשה שהלך בעלה למד"ה נימא דלמא משקר ולפי שידע שהלך בעלה למדינת הים ואי אפשר להנשא עד שיעידו לה שמת. אומר כן כדי לקלקלה אלא ודאי לא פליג רבנן בין נכרי המכיר בדת ישראל ויודע שישאוה על פיו ובין עכו"ם שאינו מכיר בדת ישראל אלא סמכינן אכל נכרי שבשעה שבא לפנינו הוא מסיח לפי תומו מתוך חומר שהחמרת עליה בסופה וכו' וכן כתב מהרי"ק סי' הנ"ל דמקרי שפי' מסיח לפי תומו אף על גב שידע נכרי הענין. וא"כ נראה נמי היכי דלא שאלו אותו ישראל אלא עכו"ם לפי סברת בעל ת"ה דס"ל שזה מקרי מסיח לפי תומו ה"ה נמי הכא דהוי שפיר מסיח לפי תומו אפי' היכי דידע הנכרי שהיהודים מחפשים אחר הנהרג דאין סברא לחלק. וא"כ בנדון דידן נמי אי איירי שעכו"ם שאלו אותו שלא בפני ישראל והודה מקרי שפיר מסיח לפי תומו אף ע"ג שהיהודים היו מחפשים אחריו דפשיטא שהנכרי לא נתכוון להעיד להתיר האשה. ואין סברא לומר שבנדון דידן גרע טפי משום שהיו מהדרין ומשתדלין להמיתו ולנקום ממנו דם הנרצח. דאדרבא בשביל כך לא היה לו להודות ולומר שהוא הרגו אם לא היה האמת כן כמו שכ' מהרי"ק דלעיל. אלא שנראה מסברת מהרי"ק שהוא אינו מסכים לסברת תרומת הדשן לחלק בין שאלו אותו ישראל או שאלו אותו נכרי שהרי בההוא עובדא דמהרי"ק איירי שלא שאלו יהודים להרוצח אלא השופט שאלו ואעפ"י כן לא נסתייע מהרי"ק מסברא זו לומר שבשביל טעם זה מחשבינן ליה מסיח לפי תומו אלא תלה הטעם בשביל דפשיטא לן דלא נתכוון להעיד וכו' כנזכר למעלה. אבל מדברי ר"י קאר"ו בתשובותיו נראה שהוא פוסק כסברא זו של מהררא"י בעל ת"ה. מכל הלין טעמים נראה לומר שנדון דידן לא יצא מכלל דין מסיח לפי תומו: 

ועוד נראה שריותא דא מתוך שיטת ההלכה דמתניתין דפונדקי' דשלהי יבמות דהביאו חכמים ראיה לעד אחד ואשה ממעשה דבני לוי וכו' ובחזרתם אמרו לה איה חבירינו אמרה להם מת וקברתיו והשיאו את אשתו וכו' אמר להו לכשתהיה הפונדקית נאמנת. הפונדקית הוציאה להם מקלו ותרמילו וס"ת שהיה בידו. ואיתא בגמרא מאי גריעותא דפונדקית אמר רב כהנא פונדקית עכו"ם היתה ומסיחה לפי תומה היתה זה מקלו ותרמילו וכו' ופריך והא איה חבירינו קא אמרי לה כיון דחזתינהו בכיא אמרו לה איה חבירינו אמרה להם מת וקברתיו. ויש לדקדק דהא מאי דבעי בגמרא מאי גריעותא דפונדקית לא בעי אלא אליבא דחכמים שאמרו ולא תהא כהנת כפונדקית פי' לא תהא כהנית ר"ל ישראלית מיוחסת נאמנת כפונדקית זו הגרוע ולכך בעי מאי גריעותא דפונדקית דלדברי חכמים לא איירי שהפונדקית הסיחה לפי תומה ואם כן מאי משיב אמר רב כהנא פונדקית עכו"ם היתה ומסיח לפי תומה וכו' ולכאורה יש לפרש הגמרא תרתי בעי מאי גריעותא דפונדקית לדברי חכמים ומה השיב להם ר"ע לכשתהיה הפונדקית נאמנת דמשמע שהיה לה צד עילוי מה יותר מכהנת. ורב כהנא על הני תרי מילי השיב לדברי חכמים היתה גריעות' דפונדקית שהיתה עכו"ם ולדברי ר"ע עדיפא ליה פונדקית מפני שהיתה מסיחה לפי תומה וכן מצאתי קצת שיטה זו בתשובות בנימין זאב. אבל מדברי התוספות ד"ה פונדקית עכו"ם היתה נראה מדבריהם שכל דברי רב כהנא קאי אדברי חכמים ולכך הקשו מאי מייתי רבנן ראייה מפונדקית שהיתה מסיחה לפי תומה וי"ל דלא היתה ממש מל"ת דמה שהוציאה מקלו ותרמילו היתה יכולה לעשות כן לעדות ור"ע א"ל כי אין זה ראיה דודאי אין לך מסיח לפי תומה גדול מזה כיון דקא בכיא וכו'. משמע שם מדבריהם דאפי' לפי מאי דמשני כיון דחזיתינהו בכיא וכו' לא הוי מסיח ל"ת אלא בצירוף הוכחת הדברים שאמרה להם זה מקלו ותרמילו וס"ת וזה קבר שקברתיו. ואפי' לפי השטה הראשונה שכתבתי ע"כ צריכים אנתנו לומר דהא כיון דחזיתינהו בכיא לא מקרי מסיחה לפי תומה ממש דאל"כ למה אצטריך ליה לר"ע במתניתין להשיב לחכמים הפונדקית הוציאה מקלו ותרמילו וס"ת שהיה בידו היה לו להשיב להם בקוצר הפונדקית מסיחה לפי תומה היתה. וכמו שמפרש בגמרא כיון דחזיתינהו בכיא. אלא על כרחך הא כיון דחזיתינהו בכיא לא הוי מל"ת ממש כי אם בצירוף ההוכחות שהוציאה להם מקלו ותרמילו. מכל הלין יש ללמוד דהיכי דיש כאן מסיח לפי תומו קצת אפי' אינו מל"ת ממש יש לצרף שאר הוכחות וראיות על מיתתו כדי להתיר את אשתו. וכן נראה מדברי מהרי"ק שכתב וז"ל שם ועוד יש כאן הרבה הוכחות שהוא הוא שראו היהודים שנמצא חלל באותו דרך וכו' וגם נמצאו כליו וספריו בביתו דדמי לההוא דזה מקלו ותרמילו עכ"ל. ועל כרחך דאין ר"ל שיש לסמוך על אלו הוכחות לבד אלא שר"ל שאף את"ל שמה ששאל השופט הרוצח והודה בפניו לא מקרי כל כך מל"ת יש עוד לצרף לזה ההוכחות שהזכיר דדמי לההיא דזה מקלו ותרמילו שגם התם לא היתה מסיחה לפי תומה ממש אלא בצירוף שהוציאה להם מקלו ותרמילו וכן משמע קצת מדברי פסקים וכתבים דמהר"ראי סימן קל"ט ואם כן בנדון דידן נמי כיון שיש לו על כל פנים קצת דין מסיח ל"ת כמבואר למעלה יש לצרף לזה שאר הוכחות וראיות שמצאו ביד עכו"ם סחורתו וסוסו ועגלתו ויתר הדברים ולדון בזה כדין מסיח לפי תומו גמור דלא גרע מההיא דפונדקית דלא הויא גם כן מסיח לפי תומו גמור אלא בצירוף שאר הוכחות שהראת' להם מקלו ותרמילו: 

אלא שעדיין יש לבעל הדין לחלוק ולומר דבנדון דידן אין בו דין מסיח לפי תומו מפני שיש לחוש שמה שהודה הנכרי היה מפני יראת העינוי והיסורים כדי שלא יענו אותו עד שיודה. אבל גם זה אינו שהלא כבר כתב מהרר"י קאר"ו ז"ל בתשובותיו סימן ח' דלא חיישינן לזה שיודה על עצמו קודם העינוי דבר של שקר שעל ידי זה יהא עדות למיתה אלא ודאי קושטא קאמר והביא ראיה מדברי מהרי"ק וכבר הביא כ"ת את דברי בהתשובה ששלחת לידי. ועוד נראה לי דבנדון דידן לא חיישינן לזה שהרי כתב מהר"ם בתשובת מיימו"ן שהבאתי לעיל דבנכרי מסיח לפי תומו לא חיישינן לשום אמתלא כי אם לאמתלא דמוכח מילתא טובא מתוך דבריו של נכרי כההוא נכרי דאמר לישראל שקול אספסתא וכו' ובנדון דידן אינו מוכח שהודה מאימת העינוי אלא שנוכל לומר שהודה מפני שראה שלא היה באפשרותו להכחיש הענין ולכפור ולומר לא הרגתיו מחמת רוב ההוכחות שמצאו בידו הגזילה דהיינו סחורתו והשעוה של כמר יוסף הנ"ל וגם העגלה והסוס ויתר הדברים שכל מי שהיה לו עינים לראות ראה והבין שהוא הוא הרוצח. וגם מפני שראה שמהשם היתה זאת לנקום נקמת דם השפוך שמצאו כל הגזילה בידו ונזדמן לשם היהודי כמר שבח שהכיר אותו ואת אשתו וראה אות' כשיצאו לדרך מעיר יא"ס מפני זה הודה והצדיק עליו את הדין כמו שעשה בסוף: 

ובאמת מה שהצדיק עליו את הדין בשעת גמר דינו וצעק בקול רם לעיני כל עתה ידעתי כי האלקים הוא שופט צדק וכו' שנוקם ממני נקמת דם יוסף היהודי דם נקי אשר שפכתי. לפי ענ"ד על הדברים הללו יש לסמוך עליהם יותר מכל מל"ת שבעולם ולהתיר את אשת יוסף הנ"ל שהרי כל אותן הדברים דיבר הרוצח הנכרי בלי שום הכרח ובלי שום שאלה ואמתלא רק מפני אמתת הדברים להצדיק עליו את הדין ואין לך מסיח לפי תומו גדול מזה: 

ועל מה שיש להסתפק בנדון דידן שלא אמר וקברתיו ויש לחוש שמא אמר בדדמי מפני שסתם רוצח בהול כמו שנזכר בדברי השאלה. הנה יש להביא ראיה דלא חיישינן לזה דהא כתבו הגהות מרדכי בשלהי יבמות מעשה בנכרי שאמר בשעה שדנוהו למיתה מעולם לא פשעתי כי אם פעם אחת הרגתי יהודי בין ניקול"א לאוריו"ק שהיה מוליך י' לטרין ששלחה מרת יהודית לאחיה בניקול"א והתירו את אשתו משום מסיח לפי תומו וכו'. אף על  גב דשם לא הזכיר שאמר אותו נכרי וקברתיו אלא אמר סתם הרגתי יהודי וכו' וכן בההיא תשובת מהר"ם בתשובת מיימו"ן השייכים להלכות אישות דלעיל שכתב וז"ל ועוד יש להתירה בעדות הנכרי הרוצח כי ראיתי יד רבי יעקב בר מרדכי והיה חתום עליו הר"ר אליעזר שאותו נכרי הרוצח שהרגו הסיח לפי תומו ואמר ליהודי אחד אנכי מותתי את פלוני מאותו עדות וכו' עכ"ל הרי שהתיר מהר"ם בעדות הרוצח אף על גב שלא אמר וקברתיו וכן הוא  מבואר בתחלת אותה התשובה דלא קברו הנכרי דקאמר למה אין אתם קוברים את היהודי ששוכב וכו' מכלל שהוא לא קברו. וכן מוכיח מינה מהרר"אי בכתביו סימן רנ"ג דלא בעי לומר וקברתיו. וכן בההיא ברייתא דמייתי סוף פרק ב' דיבמות אמרו לו לר' יהודה מעשה בלסטים אחד שיצא ליהרג במגיזת קפוטקיא"י ואמר להם לכו ואמרו לה לאשת שמעון בן כהן אני הרגתי את בעלה בכניסתי ללוד וכו' והשיאו את אשתו אף על גב שלא אמר וקברתיו  והטעם הוא שכל שאומר הרגתי אנו אומרים שיודע שהרגו בהחלט ולא חיישינן שאמר בדדמי להצריכו לומר וקברתיו אלא במלחמה ובמים שאין להם סוף או כשאין מזכיר את שמו לפי סברת הרמב"ם שכתב הטור ויתר הפו' אבל בעלמא לא דלא חיישינן לדבר שאינו שכיח שיהא נראה להרוצח שהרגו ויהיה חי ונשתקע שמו ואבד זכרו וכ"ש אם הגיד הרוצח שטלטלוהו להנרצח ממקום למקום ותפשו בגופו ובבגדיו וראו שלא היה בו שום חיות שדי בזה כמו שהביא ג"כ כ"ת דברי ריב"ש בסי' הנזכר שקברתיו לאו דוקא אלא כל שטלטלוהו ממקום למקום די. והביא הריב"ש ראיה מדברי הרי"ף שכתב עובדא דההוא גברא דטבע בדגל"ת ואסקוה אגישרא דשכסתנ"א וכו'. כל הנ"ל נראה לי מדינא דאשת כמר יוסף הנ"ל שריא להינשא בהסכמת מעלת כ"ת אבל לענין מעשה לא הייתי סומך על עצמי לבדי לעשות מעשה בלא הסכמת מורי הוראות כי באמת לא בא לידי מעשה כזה וגם לא שמעתיו בימי רבותי ולא נמצא בשום פוסק כי אם בתשובת מהרי"ק ובתשובת ב"י קרא"ו הנ"ל. ואפשר שמהרי"ק לא התיר אלא מטעם שהיו באותה עובדא גם כן עוד צדדים אחרים להתיר. אבל מ"מ מה שכתבתי נראה לע"ד שיש לסמוך עליו מדינא. עד כה דברתי וכתבתי כפי הדין והצדק אוהב נאמן דמר הצעיר והטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קיא 
=========================== 
מאלהא רבא שלמ"א רבא לגברא רבא איש קדוש ונורא דמי לבר אלהין הישיש האלוף המופלא בתורה ובחסידות מהר"ר שלמה רופא יצ"ו ולכל המסתופפים בצל מעלתו שלום. על דבר השאלה שנשאלתי ממכ"ת ע"י האלוף המרומם מהר"ר יואל הלוי יצ"ו. וז"ל כ"ת. מתניתין נאמנת אשה לומר מכה יש לי באותו מקום וכו'. אם אותו מקום נאמר על כל מקום שבאשה אפילו מן הרחם שאם יש לה מכה ברחם עצמו הדם היוצא ממנו טהור דלא אסרה תורה אלא מקור דמיה. ומקור דמיה הוא המקורות שברחם שהם נפתחים והדם זה מהם ולא מן [המכה אפילו מן] הרחם עצמו כי הוא מקוה לדם ולא מקור. או נאמר שיש לחלק כי מכה יש לי באותו מקום וכו' לא נאמר אלא במכה שבפרוזדור וכו' עכ"ל: 

תשובה איברא מבואר הוא מסוגיית הגמרא ערוכה דפרק התינוקת דאותו מקום נאמר על כל מקום שבאשה ואפילו יש לה מכה ברחם עצמו דהיינו במקור עצמו הדם היוצא ממנו הוא טהור. וזה לשון הברייתא שם דף ס"ו תנו רבנן הרואה דם מחמת תשמיש וכו' עד ואם יש לה מכה באותו מקום תולה במכתה וכו' ונאמנת אשה לומר מכה יש לי במקור שממנה הדם יוצא דברי רבי רשב"ג אומר דם מכה הבא מן המקור [טמא ורבותינו העידו על דם המכה הבא מן המקור] שהוא טהור עכ"ל הבריית' ופריך הגמ' מאי בינייהו אמר עולא מקור מקומו טמא איכא בינייהו עכ"ל. ורש"י ז"ל לא פירש בו מידי אבל פירושו הוא דר"ל דכ"ע דם מכה הבא מן המקור הוא טהור ואין האשה נטמאת בראייתו משום נדה אלא שאותו דם מכה הבא מן המקור ס"ל לרשב"ג שהוא עצמו טמא ומטמא כל אדם שיגע בו טומאת ערב דמקור מקומו טמא ומטמא כל משקה שבא בתוכו אפילו אינו דם לענין שכל מי שיגע באותו משקה הוא טמא טומאת ערב. ורבי ורבותינו ס"ל דאינו מטמא כלל אפילו טומאת ערב דמקור מקומו טהור. ופירוש זה הוא מבואר בהדיא מפרק כל היד דף ט"ז דשם איתא בעו מיניה מרב נחמן וסתות דאורייתא או דרבנן וכו' ומייתי שם תנאי דפליגי בזה אי וסתות דאורייתא או דרבנן וקאמר בתר הכי לימא הני תנאי בהא נמי פליגי דתניא הרואה דם מחמת מכה אפי' בתוך ימי נדתה טהורה דברי רשב"ג רבי אומר אם יש לה וסת חוששת לוסתה ופרש"י כלומר כשאין לה וסת קבוע מודינא לך וכו' אבל אם יש לה וסת קבוע וראתה ביום וסתה אפילו מחמת מכה חיישינן שמא טיפת נדה מעורבת וכו' מאי לאו בהא קמפלגי דמר סבר וסת דאורייתא ומר סבר וסת דרבנן אמר רבינא לא דכ"ע וסתות דרבנן. והכא במקור מקומו טמא קמפלגי רשב"ג סבר אשה טהורה ודם טמא דקאתי דרך מקור. וא"ל רבי אי חיישת לוסת אשה נמי טמאה ואי לא חיישת לוסת מקור מקומו טהור הוא ע"כ. ופרש"י מקור מקומו טמא וכל דם הבא דרך שם אפילו אינו דם נדה הוי אב הטומאה לטמא אדם טומאת ערב ואם נגע בטהרות טמאים וקא"ל ר' וכו' ולהקל על דבריו בא והכי קאמר אם יש לה וסת כלומר אם אתה אומר לטמאה מפני וסתה. חוששת לוסתה כלומר יש לך לטמאה טומאת שבעה והואיל ואינך חושש לכך שהרי אתה אומר טהורה משום נדה שוב אין לה טומאה. והתו' כתבו במקור מקומו טמא קמפלגי ורשב"ג לטעמיה דבריש התינוקת עכ"ל. הרי לך מבואר בהדיא שפירושינו הוא אמתי דמה דקאמר רשב"ג בברייתא דפרק התינוקת דם מכה הבא מן המקור טמא ר"ל שהאשה היא טהורה מטומאת נדה אלא שהדם הוא טמא ומטמא כל הנוגע בו טומאת ערב משום דמקור מקומו טמא וכדקתני בהדיא בההוא ברייתא דפרק כל היד הרואה דם מחמת מכה אפילו בתוך ימי נדתה טהורה דברי רשב"ג וכו'. וכן איתא בסוגיא זו בפרק המפלת דף כ"ב דר"א ורבנן דפליגי באשה שרואה דם בחתיכה דקאמר נמי התם רבא אמר דכ"ע אין דרכה של אשה לראות דם בחתיכה והכא באשה טהורה ומקור מקומו טמא קמפלגי דר"א סבר אשה טהורה ודם טמא דהא קאתי דרך מקור. ורבנן סברי אשה טהורה ומקור מקומו טהור וכו'. מכל זה מבואר בהדיא דכולי עלמא בין רבי ובין רשב"ג כולהו מודו דדם מכה הבא מן המקור הוא טהור מדם נדה. ולא פליגי בזה כלל. ובכאן לא דק הב"י שכתב בטור י"ד סימן קפ"ד על מה שכתב הטור וז"ל ונאמנת אשה לומר מכה יש לי באותו מקום וכו' וכתב על זה הב"י שם בברייתא פלוגתא דרבי ורשב"ג ופסקו הפוסקים כרבי עכ"ל. וזה אינו שהרי מכל מה שכתבנו מבואר בהדיא דלא פליגי רבי ורשב"ג בזה כלל שהרי בברייתא דפרק כל היד קתני בהדיא הרואה דם מחמת מכה אפילו בימי נדתה טהורה דברי רשב"ג ומסיק שם וגם בפרק התינוקות דלא פליגי רבי ורשב"ג אלא במקור מקומו טמא לענין טומאת ערב ולא לענין נדה. וא"כ מכל מה שכתבנו מבואר בהדיא דהא דקתני נאמנת אשה לומר מכה יש לי וכו' הוי פירושו אפילו הוי המכה בתוך המקור עצמו שהיא הרחם עצמו ולא הפרוזדור אלא אפילו הוי המכה בפנימית המקור ששם מקור של דם הנדה אפי' הכי אותו הדם שיוצא משם מהמכה שנמצאת בתוכו הוא טהור משום נדה ואליבא דכ"ע דהא מסיק בגמרא דלא פליג רשב"ג ורבי אלא במקור מקומו טמא דס"ל לרשב"ג דדם המכה היוצא משם האשה היא טהורה משום נדה אלא שהדם הוא טמא ומטמא טומאת ערב לכל הנוגע בו מטעם שהיה בתוך המקור והמקור מקומו טמא ולא שייך לומר מקומו טמא אלא במקור עצמו הפנימי שדם הנדה היוצא משם מטמא משום ראיית נדה. ולא הפרוזדור שאין שם דין ראיית טומאת נדה ולא שייך לומר עליו מקומו טמא דהא לא מצינו שם שום טומאה כלל וכן משמע בהדיא מפרש"י דבפרק המפלת דמקור מקומו טמא נאמר במקום ששם ראיית דם נדה דבההיא סוגיא דפ' המפלת דפלוגתא דר"א ורבנן שהבאתי לעיל דקאמר רבא אמר דכ"ע אין דרכה של אשה לראות דם בחתיכה והכא באשה טהורה ומקור מקומו טמא קמפלגי וכו' פרש"י אשה טהורה דלאו ראייה היא ומיהו טפת דם מטמאה טהרות אם נגעה בהן ואת האשה טומאת ערב משום דנגעה במקור דקרא מתורת ראייה מעטיה ולא מטומאה עכ"ל ר"ל מתורת ראיית נדה מעטי' ולא מטומאת ערב לענין טהרות. וא"כ הוא הדין נמי הא דקאמר נמי בפרק התינוקות ובפרק כל היד בפלוגת' דרשב"ג ורבי בדם מחמת מכה דס"ל לרשב"ג אשה טהורה ודם טמא משום דקאתי דרך מקור לא קאמר אלא בדם המכה שבפנימי' המקור עצמו שהוא מקור דם הנדה והטומאה ולכך קאמר שמקומו טמא ודם המכה היוצא משם הוי אב הטומאה ומטמא האדם טומאת ערב לענין טהרות אבל האשה היא טהורה משום נדה דלא הוי ראיית נדה כלל. ובר מדין דהא קאמר בהדיא מקור מקומו טמא וכו' והבית החצון שהוא הפרוזדור לא מקרי מקור בשום מקום. וכן בההיא ברייתא דפרק התינוקת קתני בהדיא ונאמנת אשה לומר מכה יש במקור שממנה הדם יוצא ופשוט הוא שר"ל מקור הפנימי עצמו כי הפרוזדור אינו נקרא מקור בשום מקום בגמרא. ומכ"ת הביא הברייתא בתחלת דבריך שלא כצורתה ואפשר שנמשך כ"ת אחר דברי הטור שכתב כלשון כ"ת נאמנת אשה לומר מכה יש לי באותו מקום וכו' אבל הטור לא היה כוונתו לכתוב לשון הברייתא: 

ועתה אחר כל דברי האמת והצדק אשר ביררנו והוכחנו נבא לישב הברייתא דפרק המפלת שהביא מינה כ"ת ראיה שאין דם הבא מהמכה טהור אלא כשהמכה בבית החצון שהוא הפרוזדור והכי איתא התם בעא מיניה רבי יוסי בר חנינא מר"א דם יבש מהו כי יזוב זוב דמה אמרה רחמנא עד דמידב דייב ליה או דלמא אורחא דמלתא ולעולם אפי' יבש וכו' עד לח ונעשה יבש לא קא מבעי' לי כי קא מבעיא לי ביבש מעיקרא א"ל הא נמי תניתיה המפלת כמין קליפה כמין שערה כמין יבחושין אדומים תטיל למים אם נימוחו טמאה. אי הכי בלא נימוחו נמי אמר רבה כי לא נימוחו בריה בפני עצמה היא ומי איכא כהאי גוונא אין והתניא אמר ר"א ברבי צדוק שני מעשים העלה אבא מטבעי"ן ליבנ"ה מעשה באשה שהיתה מפלת כמין קליפות אדומות ובאו ושאלו את אבא ואבא שאל לחכמים וחכמים שאלו לרופאים ואמרו להם אשה זו מכה יש לה בתוך מעיה שממנה מפלת כמין קליפות תטיל למים אם נימוחו טמאה ושוב מעשה באשה שהיתה מפלת כמין שערות אדומות ובאה ושאלה את אבא וכו' וחכמים לרופאים ואמרו להם שומא יש לה בתוך מעיה שממנה מפלת כמין שערות אדומות תטיל למים אם נימוחו טמאה. ופרש"י קליפות גלדי המכה. שומא דרך שומא להיות בה שער ע"כ. ומזה דקדק כ"ת דלאו כל דם הבא מן המכה טהור. דאי דם הבא מהמכה אפילו היא בתוך המקור טהור א"כ למה הצריכו להטיל הקליפות למים לראות אם הם דם או לא. אפילו יהיו דם. הא דם היוצא מן המכה טהור וכאן דם מכה היה שכן אמרו מכה יש לה בתוך מעיה וכו' אלא ודאי הואיל והצריכו לבדוק בדם היוצא מן המכה אם הוא דם שמע מינה דלאו כל דם היוצא מן המכה טהור אלא דם היוצא מן המכה שבתוך הרחם הוא טמא. זהו סברתו של כ"ת. ודקדק וכתב כ"ת כן משום שעלה על דעת כ"ת שמה שאמרו אם נימוחו טמאה הוי פירושו שטמאה משום דאותן קליפות או שערות הוו דם הבא מהמכה שבתוך הרחם כמו שאמרו הרופאים. אבל לפי עניות דעתי אי אפשר לפרש כן שהרי במעשה השני לא אמרו שמכה יש לה בתוך מעיה אלא אמרו שומא יש לה בתוך מעיה וכמו שפירש"י ודרך שומא להיות בה שער ואפי' הכי אמרו תטיל למים אם נימוחו טמאה. ועוד דהא מייתי מינה הגמר' למפשט דדם יבש טמא אף על גב דאינו זב מדתנן המפלת כמין קליפות כמין שערות  כמין יבחושין אדומים תטיל למים אם נימוחו טמאה ועלה מייתי הנהו שני מעשים וכו' כדלעיל ופשוט הוא דהא דפשיט דדם יבש טמא כשנימוח אינו ר"ל מטעם דהוי דם המכה אלא שהוא דם נדה גמור רק שנתייבש. א"כ צריך לומר על כרחך דפירושא דמילתא כך הוא שהרופאים אמרו שאין הקליפות ההן דם רק הן בריה בפני עצמן קליפות מכה או שומא ואמרו חכמים תטיל למים כדי לבחון דברי הרופאים לדעת אם כדבריהם הוא או לא אם הקליפות ההן הן קליפות המכה או משומא ואינן דם רק בריה בפני עצמן כמו שאמרו הרופאים או הן דם נדה גמור אלא שנתייבש ולא כמו שאמרו הרופאים ולכך אמרו אם נימוחו טמאה דלא תלינן להו שהן קליפות המכה או שערות השומ' ואינן דם רק אמרינן שהם דם נדה גמור רק שנתייבש ואין לה שום מכה במעיה ואין הענין כמו שאמרו הרופאים. אבל אם לא נימוחו אז אנו רואין שהוא כמו שאמרו הרופאים שאם הן קליפות מכה יש לה בתוך מעיה וממנה מפלת אותן הקליפות ובריה בפני עצמן הן ואינן כלל מתולדות הדם ואם הן שערות ודאי שומא יש לה בתוך מעיה ואינו דם כלל רק שערות בריה בפני עצמן וכדאיתא בגמרא שהבאתי למעלה דפריך אי הכי כי לא נימוחו נמי ומשני אמר רבה כי לא נימוחו בריה בפני עצמה היא. וכפירוש זה משמע בהדיא מדברי הרא"ש ומדברי כל יתר הפוסקים דכי נימוחו אמרינן דם נדה שנתייבש הוא וכי לא נימוחו מוכחא מילתא דבריה בפני עצמן הן כמו שאמרו הרופאים. והשתא ליכא לדקדק כמו שדקדק כ"ת דאם איתא דכל דם מכה טהור למה הצריכו להטיל למים לראות אם הן דם אפילו יהיו דם הא דם המכה הוא כמו שאמרו הרופאים. דאינו כן אלא אם נימוחו אמרינן דם נדה גמור הוא שנתייבש ואינו כמו שאמרו הרופאים שלא אמרו הרופאים שיש לה מכה שהיא מוציאה דם אלא שאמרו שמכה יש לה שממנה מפלת קליפות שהן גלדי המכה ואינן דם או שערות של שומא הלכך כשהן נימוחו והן דם אז רואין אנו שאינו כמו שאמרו הרופאים אלא אמרינן שדם נדה הוא שנתייבש וטמאה אבל כי לא נימוחו אז אנו רואין שהענין הוא כמו שאמרו הרופאים ובריה בפני עצמן הן וטהורה כך הוא פירושא דהאי מלתא. אבל אין הכי נמי אם אשה רואה אפילו דם גמור ואומרים הרופאים שידוע להם בבירור שיש לה מכה בתוך הרחם שהוא המקור שממנה הדם יוצא או שהאשה בעצמה אומרת שידוע לה שיש לה מכה אפילו בתוך המקור עצמו שממנה יוצא הדם נאמנת וטהורה רק שבשני המעשים הנזכרי' לא אמרו הרופאים שיש לה מכה שמוציאה דם רק אמרו שיש לה מכה שמפלת קליפות או שיש לה שומא שמפלת שערות ואינן דם כלל. וזה ברור בעיני. אך לבד זה מצאתי בדברי הב"י בטור י"ד בסי' קפ"ח שכתב שם הטור וז"ל וכן אם ראתה דם בחתיכה אפילו אם היא מבוקעת וכו' טהורה כיון שאין דרך לראות כך. וכן עשה רבינו שמשון מעשה באשה שנעקר מקור שלה וכמין חתיכות בשר היה נופל לה בבית החצון ולא היתה פוסקת לראות כל זמן שאותן החתיכות היו בבית החצון וטיהר אותה לבעלה כיון שאין דרך אשה להיות רואה כך עכ"ל וכתב על זה הב"י וז"ל וממה שכתבו רבינו ורבינו ירוחם ז"ל בהאי עובדא דרבינו שמשון ולא היתה פוסקת לראות וכו' נראה שהיתה רואה ממש ואפ"ה היה מטהר אותה וכו' אבל מלשון הרא"ש שכתבתי לא משמע הכי וכו' אבל אם היתה רואה דם להדיא בלא חתיכה בהא לא איירי ואפשר דכל כה"ג טמויי נמי מיטמא לה דאע"ג דתלינן במכה כמו שנתבאר בסי' שקודם זה הני מילי במכה שבצדדים אבל הכא שהמכה היתה במקור עצמו איכא למימר דמטמא לה וכו' עכ"ל. הרי שמשמע מדבריו דכשהמכה במקור עצמו איכא למימר דמטמא לה. אבל כדי שלא נשווה להב"י לטועה חלילה וכדי שלא נצטרך לומר שלא ראה כל אותן ההוכחות והראיות שכתבנו והוכחנו שאפילו היכי שהדם יוצא מהמכה שבתוך המקור הוא טהור כנזכר למעלה. על כרחך צריכין אנו לפרש דברי הב"י כן דהא דקאמר הני מילי במכה שבצדדין וכו' רצונו לומר אפילו היכי שהמכה היא במקור עצמו רק שהמכה היא בבשר צדדי המקור שבבשר צדדי המקור יש לה בועא שמוציא דם אז היא טהור' שאותו דם אינו דם נדה אלא דם מכה שבבשר אבל הכא ר"ל כשנעקר מקור שלה כההוא מעשה דרבינו שמשון וכמין חתיכות בשר נופל לה בבית החיצון. שהמכה היתה במקור עצמו ר"ל שמקור הדם עצמו שבפנימית הרחם הוא נשחת ונעשה מקור דם הנדות מכה וחתיכה אם רואה דם להדיא איכא למימר דמטמא לה מפני שאותו דם הוא דם נדות גמור בעצמו כן נ"ל לפרש כוונת הב"י. אבל לעולם כשהדם בא מהמכה ולא ממקור דם הנדות בעצמו אז הוא טהור אפילו היכי שהמכה היא בתוך המקור בעצמו. וכן מצאתי להגאון מהר"ר משה איסרל"ש שכתב בהגהותיו בש"ע בטור י"ד סי' קפ"ז בדין אשה שיש לה מכה באותו מקום שתולה בדם מכתה כתב הוא ז"ל וכל זה באשה שיש לה וסת קבוע ואז יכולה לתלות שלא בשעת וסת במכתה אעפ"י שאינה יודעת בודאי שמכתה מוציאה דם. וכן אם הוא ספק אם הדם בא מן המקור או מן הצדדים תלינן במכה מכח ספק ספיקא ספק אם מן הצדדים או מן המקור. ואם תמצא לומר מן המקור שמא הוא מן המכה. אבל אם ידוע שבא מן המקור אעפ"י שיש לה מכה במקור אינה תולה במכה אם אין לה וסת אלא א"כ יודעת בודאי שמכתה מוציאה דם. הרי מבואר בדבריו שיש כאן צד אחד להתיר דהיינו שיש לה וסת אעפ"י שידוע שהדם מן המקור תולה במכה שבמקור ואעפ"י שאין ידוע אם המכה מוציאה דם. ואם ידוע שמכתה מוציאה דם אעפ"י שידוע שהדם מן המקור תלינן במכה שיש לה במקור אעפ"י שאין לה וסת. ואם כן ס"ל בפשיטות שאפי' המכה בתוך המקור הדם הבא מאותו מכה הוא טהור. ודינים הללו ליקט אותם הגאון הנ"ל מדברי המרדכי ומפסקי מהררא"י ז"ל ומהגהות שערי דורא והגהות מיימו"ן. הגם שיש לבעל דין לחלוק על חלוקי הדינים הנזכרים שהוציא הגאון הנ"ל מדברי המרדכי ושיש לפרש דברי המרדכי באופנים אחרים ממה שפירשם הגאון הנ"ל אשר אין עתה העת להאריך. מכל מקום על זה אין לפקפק במה שסבירא ליה שאפילו דם הבא מן המכה שבתוך המקור עצמו הוא טהור וכאשר הוכחנו בראיות והוכחות שכתבנו למעלה בלי שום ספק. והנראה לעניות דעתי מצד הדין כתבתי כאשר העירוני והראוני מן השמים. ואחר שכתבתי כל זה מצאתי בתשובות הרא"ש סוף כלל ב' ששאל הרא"ש מהרשב"א פירוש הברייתא דפ' המפלת שהבאתי למעלה וז"ל שם בסימן י"ח עוד יאיר רבינו עיני לבאר ההיא דפרק המפלת מעשה באשה אחת שהיתה מפלת כמין קליפות אדומות ובאו ושאלו את אבא ואבא שאל לחכמים וחכמים לרופאים ואמרו אשה זו מכה יש לה במעיה וממנה מפלת כמין קליפות אדומות תטיל למים אם נימוחו טמאה. וק"ל כיון שבא מחמת המכה אמאי טמאה הא אמרינן בפרק כל היד הרואה דם מחמת מכה אפילו בימי נדתה טהורה. [דברי] רשב"ג [רבי] אומר אם יש לה וסת חוששת לוסתה. ומסיק דלכולי עלמא אשה טהורה ובדם דקאתי ממקור פליגי. אלמא אף על גב דהדם בא מן המקור טהורה הואיל ובא מחמת מכה עכ"ל. ועמדתי מרעיד  מחריש על דברי הרא"ש הנ"ל שהרי פירוש הברייתא הוא פשוט כאשר כתבתי. ואפשר שלרוב ענותנותו שאל שאלה זו מרבו הרשב"א. אבל האמת הברור הוא כאשר כתבתי בלי שום ספק כפי הנראה לעניות דעתי. כה דברי איש בריתו דמכ"ת הטרוד בטרדות עבודת אלהא רבא עבודת הקדש קודש קדשים כדי לרוות צמאון בני ישיבתי הגדולה והחשובה בלימודיים האלהיי"ם יצ"ו כה יוסיף ה' וגו'. נאם מאיר בן מהר"ר גדלי"ה ז"ל ה"ה חתן המלך וכו': 

שו"ת מהר"ם מלובלין סימן קיב 
=========================== 
אלהים יענה את שלום אהו' ר"ג ור"מ ואב"ד פ"ה נ"י הגאון הישיש מהר"ר בנימן יצ"ו ולכל המסתופפים בצל מעלתו שלום. הגיעוני דברי כ"ת על דבר הס"ת שהשמיט בה הסופר יו"ד בשם אלהינו וכתב אלהנו בלי יו"ד ונסתפ' כ"ת בתיקון הטעות איזה הוא הדרך הנכון כאשר הוא מבואר בדברי כ"ת להנחה אמתית שהיו"ד בשם אלהינו אינה מעיקר השם משום שעיקר השם הוא אל"ה. והג' אותיות שהם ינ"ו הם טפלות להשם. ועל פי זה הסכים כ"ת שהדרך הטוב והמחוור שבכולן לתקנו בענין זה דהיינו לתלות היו"ד בין השיטין. וכתבת עוד ואף על גב דאפסק' הלכתא בפרק הקומץ כרבי שמעון שזורי דאמר כל  השם תולין מקצתו אין תולין היינו אות שהוא מעיקר השם אבל הכא אין היו"ד מעיקר השם רק היא על משקל אבותינו יוצרינו וכה"ג אפשר דמודה ר"ש שזורי. זהו תורף עיקר הסכמת דעת כ"ת: 

תשובה הנה אהו' כד מעיינת שפיר בפרק שבועת העדות ובכל הפוסקים משמע מתוכם דהיו"ד היא מעיקר השם דהכי איתא התם תנו רבנן כל הטפל לשם בין מלפניו בין מלאחריו הרי זה נמחק. לפניו כיצד לה' ל' נמחק וכו'. לאחריו כיצד אלהיהם ה"ם נמחק אלהיכם כ"ם נמחק. אחרים אומרים לאחריו אינו נמחק שכבר קדשו השם. הרי מדקתני במילתי' דת"ק לאחריו כיצד וכו' ה"ם נמחק אלהיכם כ"ם נמחק ולא קתני יה"ם נמחק יכ"ם נמחק מכלל דהיו"ד היא מעיקר השם. ואף על גב דק"ל כאחרים ולא כת"ק. מכל מקום מסתמא האחרים לא פליגי את"ק בזה דהא אחרים מחמירין טפי. וכן כל הפוסקי' כתבו כלשון זה שכ"ם הוא נטפל להשם לאחריו מכלל דהיו"ד היא מעצם השם. ופשוט הוא דהוא הדין בשם אלהינו הוי נמי היו"ד מעיקר השם דחד מילתא היא. וכן משמע בהדיא במסכת סופרים פרק ד' הלכה ג' וז"ל כל האותיות המשמשות לשם בין מלפניו בין מלאחריו הרי אלו נמחקים בה' מה' וכו' וכיוצא בהן ומלאחריו אלהי"נו אלהי"כם אלהי"הם נ"ו כ"ם ה"ם הרי אלו נמחקים וכו' ויש אומרים כ"ם מאלהי"כם אינו נמחק עכ"ל. ובלתי ספק שהדעת הראשונה היא מילתיה דת"ק דפ' שבועת העדות והיש אומרים הן האחרים דבפרק שבועת העדות. ואף ע"ג דקתני כ"ם מאלהיכם הוא הדין ה"ם מאלהיהם ונ"ו מאלהי"נו. הרי לך דקתני במילתיה דת"ק ומלאחריו אלהי"נו וכו' נ"ו כ"ם ה"ם נמחקים ולא קתני ינ"ו נמחקים שמע מינה דסבירא ליה דהיו"ד אינה מאותיות המשמשות ונטפלות לשם כי אם מעיקר השם ואינה נמחקת אפילו לת"ק. וכיון שכן הוא אם כן חזר הדין להא דלר"ש שזורי דאפסקא הלכתא כוותיה דאמר כל השם תולין מקצתו אין תולין וכיון דהיו"ד היא מקצת השם אסור לתלות' בין השיטין וא"כ הדרך שבחר בו כ"ת לתקן דהיינו לתלות היו"ד בין השיטין לא יתכן. וגם מאחר דלפי רוב הפוסקי' ומכלל' הרא"ש אסר לקדור השם אין תקנה גם כן לקדור כל תיבת אלהי"נו שכ' הסופר ולגרור התיבות שאחריו ולכתוב במקומן אלהינו. ואף על גב שלפי מה שהוכחנו הוי היו"ד של אלהי"נו מעיקר השם וא"כ אלהנו שכתב הסופר לא נכתב השם כתיקונו ואם כן נימא דאין כאן לאו אפי' בא למוחקו וכל שכן שאין אסור לקדרו. מכל מקום אפשר לומר דכיון שיש בתיבת אלהנו שכתב הסופר שם של א"ל או אל"ה שהוא שם בפני עצמו לכך אסור למוחקו והוא הדין דאסור לקדרו למאן דאוסר קדירת השם. ולא דמי לכותב תיבה אחרת שיש בתוכה אותיות אל או אלה או אלי כגון אליך או אלה שמותר דשאני התם שלא נתכוון הסופר לכתוב שום שם. מה שאין כן בנדון דידן שנתכוון לכתוב שם קודש. נמצא שאין תיקון אחר בנדון דידן כי אם לסלק אותה היריעה. כיוצא בדין שכתב הרא"ש בתשובה כלל ג' ובנו הר"ר יהודה בתשובה והביאם הב"י בסימן רע"ו: 

ועוד נראה לי דגם התיקון השני שנסתפק בו כ"ת דהיינו לגרור הנו"ן וי"ו ולכתוב אח"כ השם אלהינו כהלכתו נ"ל נמי דשפיר דמי בלי שום חשש איסור ואף על  גב דקיימא לן כאחרים דפליגי את"ק וסבירא להו דהנטפל לשם דלאחריו אינו נמחק. מ"מ מאחר דהוכחנו לעיל דהיו"ד של שם אלהינו היא מעיקר השם ואם כן כשחסר היו"ד לא מקרי אותיות נ"ו נטפלים להשם ואף על גב שיש בתיבת אלה"נו שם א"ל אל"ה שהוא שם בפני עצמו כמו שכתבנו למעלה מ"מ פשוט הוא בעיני כיון שהיו"ד היא מעיקר השם והיא חסרה אם כן אותיות הנו"ן וי"ו לא שייכי' לטפלם לאותיות אל"ה. כמו שפשוט הוא שלא שייך לטופלם לאותיות א"ל שאם כתב א"ל וטפל לו נ"ו פשוט הוא שהנ"ו לא מקרי נטפלים לשם דאין להם שום שייכות כאשר מובן מעצמו: 

ועוד נראה לומר דאפי' מקרו אותיות נ"ו נטפלות לשם אף על גב שחסר היו"ד של שם אלהינ"ו אעפ"כ נראה לי שאין כאן חשש איסור כ"כ אם בא לגרור אותיות הנ"ו כדי לתקן ולכתוב אח"כ השם אלהינו עצמו כהלכתו וכתיקונו שהרי משמע בשלטי גבורים פרק שבועת העדות דאפילו בשם עצמו כשמוחק קצת מאותיות השם כדי לתקן השם בעצמו שפיר דמי ואין כאן איסור מחיקת השם וכן הוא בטור לענין דבקות אותיות השם והרא"ש בתשובה כלל ג' והמרדכי בהלכות קטנות וז"ל אומר ר"י שאם הדביק אות של שם יכול למחוק ואף על גב דאזהרה למוחק השם מלא תעשון כן הא תיקון הוא ושרי כאשר הוא הכל בב"י ובדברי מהר"ם פד"ו סימן פ'. ואף על גב שבסוף הלכות קטנות כתב המרדכי שלא כדברי ר"י. הא כתב הב"י שכדאי הם ר"י והרא"ש לסמוך עליהם. וכן מביא שם הב"י דברי הר"י אסכנדרי דמשמע מדבריו שמתיר לגרור דבקות השם כדי לתקן ואף על גב דמהררא"י בכתביו חוכך להחמיר  ומסתפק בדבר. מ"מ נראה לי באותיות הנטפלות להשם מודו כולי עלמא דאין להחמיר לגוררן כשבא לתקן דהא באותיות הנטפלות אפילו להשם אפילו מוחקן כדי לקלקל אין בו לאו וכן כתב הרמב"ם בפרק ששי מספר המדע וז"ל וכל הנטפל לשם מאחריו כגון כ' של אלהי"ך וכ"ם של אלהיכ"ם וכיוצא בהם אינן נמחקין והרי הם כשאר אותיות מפני שהשם מקדשם. ואף ע"פ שנתקדשו ואסור למוחקן המוחק אלו האותיות הנטפלות אינו לוקה אבל מכין אותו מכת מרדות עכ"ל ואפשר שסבירא ליה להרמב"ם דאין במחיקת אותיות הנטפלות להשם איסור דאורייתא כלל כי אם איסור דרבנן ולכך נראה לומר דכולי עלמא מודו דכשהוא מוחקן או גוררן כדי לתקן השם שפיר דמי ואין בו שום חשש איסור כלל. ועוד שאותו טעם שחוכך מהררא"י ז"ל בשביל זה להחמיר לא שייך בנדון דידן כל כך ע"ש. ואם כן מכל הלין טעמין נראה דשפיר דמי אליבא דכ"ע בנדון דידן לגרור הנו"ן וי"ו ולכתוב עליו אחר כך השם כתיקונו וכהלכתו. הנראה לעניות דעתי כתבתי בקוצר מופלג מפני רוב הטרדות דעדו עלי כעת ונוסף על זה טרדת התחלת הלימוד רק מפני אהבת כ"ת שלא אשיב פני כ"ת ריקם כתבתי מה שנראה לע"ד כנ"ל בנחיצה רבה: 

ואחר שכתבתי כל הנזכר למעלה מצאתי שכתב הב"י בכסף משנה שלו בספר המדע להרמב"ם פרק ו' על מה שכתב הרמב"ם כל המאבד שם משמות הקודש וכו'. ושמות הקודש הם השם הנכתב יו"ד ה"א וכו' או הנכתב אל"ף דל"ת וא"ל אל"ה ואלהי"ם ואלה"י וכו'. וכתב הב"י על זה וז"ל ברייתא היא סוף פרק שבועות העדות אלו הן שמות שאין נמחקים א"ל אלהי"ך אלהי"ם וכו' ונראה שגירסת רבינו אל אלוה אלהי אלהי"ם וגירסא נכונה היא דאשמועינן דוי"ו ה"א דאלוה והי"ם דאלהים וה"י דאלהי הוו מעצם השם ולא דמי לכ"ם דאלהיכ"ם דאינו מעצם השם אלא דהשם מקדשו. ואף על גב דאשמועינן דהי"ם  מאלהי"ם הוי מעצם השם. מ"מ אצטריך לאשמועינן בה"י דאלהי דאיכא למימר כיון דאלהי הוא סמוך לעולם הוי ה"י דידיה ככ"ם דאלהיכ"ם. וטעמא דלא דמי לכ"ם דאלהיכ"ם. היינו משום דכיון דאשכחן היו"ד שהיא מעצם השם באלהי"ם כל היכי דאשכחן אלהי הוי קדוש מעצמו מה שאין כן בכ"ם דאלהיכ"ם וכו' עכ"ל. אם כן מבואר בהדיא מדבריו דבכל השמות אל אלהי אלהים אלהיך הוי היו"ד מעצם השם ופשוט הוא דהוא הדין בשם אלהינו הוי נמי היו"ד מעצם השם דחד טעמא הוא ושמחתי בדבריו שכוונתי לדעת הגדולים. על כן אין לזוז מכל מה שכתבתי למעלה. נאם אוהב נאמן דמר מאיר הצעיר בן מהר"ר גדלי"ה ז"ל ה"ה חתן המלך הגאון מהררי"ץ כ"צ זלה"ה: 

שו"ת מהר"ם מלובלין סימן קיג 
=========================== 
משבר סלעים מפרק הרים. בתורה ומצות דגל מרים. מכוון להלכה ויורד לעומקה כגדולי המורים. אל כסאו ירים. לדור דורים. הוא אהובי האלוף המופלא ר"ג ור"מ נ"י ואב"ד מהר"ר צבי הירש יצ"ו. ולכל המסתופפים בצל מעלתו שלום. הגיעוגי דברי שאלותיו דכ"ת וששתי על דברי כ"ת כעל כל הון. והגם שאיש כמוני עמוס בתלאות ובעסקי שמים וזמניים. לאהבת כ"ת פניתי להשיב על דברי כ"ת בקוצר מופלג. על אשר שאל כ"ת בדין מי שהיפך השבועה על התובע בפני הב"ד. ואחר כך כשבא התובע לישבע חוזר בו הנתבע ורוצה לישבע הוא בעצמו לפטור עצמו בשבועה אם יכול לחזור בו או לא. וששמע כ"ת בשם מהר"ש לורי"א שהיה פוסק שצריך הנתבע להפך השבועה דוקא בפני הב"ד אבל מיד כשיוצא חוץ לב"ד אינו יכול עוד להפך השבועה כי כבר נגמר הדין שהנתבע ישבע וקבל עליו את הדין. אבל כשאחד הפך השבועה בפני הב"ד ויצא חוץ לב"ד ואחר כך רוצה לחזור בו קודם שנשבע התובע ורוצה לישבע הרשות בידו. וכתב כ"ת שדעתך לפסוק שאין יכול לחזור והביא כ"ת ראיה מדברי המרדכי פרק יש נוחלין ונימוקי יוסף: 

תשובה דין זה אם יוכל לחזור בו לאחר שיצא חוץ לב"ד הלא ידוע הוא שהוא מחלוקת רש"י ור"ת ומקור דין זה נובע מריש פרק שבועת הדיינים דתנא התם בברייתא אם אמר איני נשבע פוטרים אותו מיד. ופרש"י פוטרים אותו מיד ואין משהין אותו כאן שלא יחזור בו וע"כ ישלם משקיבל עליו בב"ד. משמע מדבריו דכל זמן שעומד בפני הב"ד יכול לחזור בו. אבל לאחר שיצא חוץ לב"ד אינו יכול לחזור בו. אבל ר"ת כתב דאף שיצא חוץ לב"ד יכול לחזור בו ומפרש פוטרים אותו מיד מב"ד שמתוך כך יהא בוש מלחזור בו כמו שהאריכו שם התוספות ובפרק זה בורר בשמעתין דנאמן עלי אבא ובריש פרק המפקיד ופרק יש נוחלין. וכתבו עוד בכל הני מקומות דבההיא דיש נוחלין דאיתא התם שלח ליה רבי אבא לרב יוסף בר חמא האומר לחבירו עבדי גנבת והוא אומר לא גנבתי מה טיבו אצלך אתה מכרתו לי אתה נתתו לי במתנה רצונך השבע וטול נשבע אינו יכול לחזור בו לרש"י גרסינן נשבע בלא וי"ו דר"ל נשבע בעל כרחו דהנתבע אינו יכול לחזור. וע"כ צ"ל דר"ל כשיצא מב"ד ולא חזר בו דשוב אינו יכול לחזור. ולר"ת גרסינן ונשבע בוי"ו דדוקא כשנשבע כבר אז אינו יכול לחזור אבל כל זמן שלא נשבע יכול לחזור דהוי כמו קודם גמר דין דאיתא פרק זה בורר דף כ"ט דיכול לחזור. מכלל זה נשמע דדין אחד הוא דלרש"י דכמו דכשנתחייב שבועה דאורייתא בב"ד ואמר איני נשבע דאינו יכול לחזור לאחר שיצא מב"ד. הכי נמי מי שנתחייב שבועה דרבנן והפכה על שכנגדו בב"ד ויצא מב"ד אינו יכול לחזור בו וכדאשכחן גבי עבדי גנבת וכו' השבע וטול וכו' והנה התוספות והרא"ש פרק המפקיד כנראה מדבריהם שהם מסכימים לדברי רש"י וכמו שכתב הטור ח"ה סימן כ"ב וז"ל ורש"י פי' שאם יצא חוץ לב"ד אינו יכול לחזור בו דחשיב כגמר דין וכן מסתברא לא"א עכ"ל. ואף על גב שמדברי הב"י שם משמע דס"ל שהרא"ש כר"ת ס"ל. וכתב וכן  דעת הרמב"ם וכן כתב בסוף אחר שהביא מה שכתב הריב"ש בסימן ת"צ וז"ל כשהאמין בעל דבר עצמו אפילו קודם שנשבע אינו יכול לחזור בו שמיד שאמר לו בפני ב"ד רצונך השבע וטול וקבל עליו זה להשבע הוי כגמר דין שיטול זה בשבועה כמו שהסכימו גדולי האחרונים הרמב"ן והרשב"א וגרסי' נשבע ואינו יכול לחזור בו שלא כדברי הרמב"ם עכ"ל. מסיים הב"י וכתב ואני כתבתי לעיל בסמוך דכדברי הרמב"ם עיקר דהרא"ש נמי הכי ס"ל עכ"ל הב"י. הלא האמת יעשה דרכו ששגגה היא ביד הב"י אלא האמת הברור שהרא"ש כדברי רש"י ס"ל כמו שכתב פרק המפקיד על דברי רש"י ומסתברא הכי וכמו שכתב הטור מדברי רש"י וכן מסתברא לא"א. ועוד ראיה אחרת שהרי כתב הרא"ש בסוף פרק כל הנשבעין אחר שהביא הירושלמי שהביא הרי"ף חד בר נש וכו' לענין גלגול שבועה סיים דבריו וכתב אמנם בהא איכא לספוקי אם אחר שחייבו הדיין לפרוע הכל או לישבע על הכל אם יוכל לחזור בו מתרין דינרין כי אדעתא ליפטר מן השבועה רצה ליפנה ואפי' יצא מלפני ב"ד יוכל לחזור בו. או דלמא כיון דאודי אודי וכו' והביאו הטור סימן צ"ד. מכלל דבריו נשמע דכרש"י ס"ל וגם הב"י בעצמו כתב בח"ה סימן פ"ז סעיף כ"ט וז"ל ומ"מ התוספות והרא"ש מסכימים לדברי רש"י וא"כ דבריו סותרים למה שכתב בסימן כ"ב שהרא"ש מסכים לדברי ר"ת. וגם הטור בסימן פ"ז סעיף הנ"ל פוסק כרש"י שכתב ומיהו כל זמן שלא יצא מב"ד יכול לחזור בו אבל משיצאו מב"ד אינו יכול לחזור בו ונ"י פרק זה בורר בשמעתין דנאמן עלי אבא כתב וז"ל וכתבו האחרונים דנראה שהרב אלפסי סובר דקבלה בב"ד מהניא ושוב אינו יכול לחזור בו שהוא ז"ל גורס בההיא דפרק יש נוחלין רצונך השבע וטול נשבע אינו יכול לחזור בו ולא גריס ונשבע אלא נשבע בעל כרחו כיון דקבל עליו בב"ד עכ"ל וא"כ צ"ל הא דאיתא בספרי הרי"ף שבידינו ונשבע בוי"ו ט"ס הוא. הרי שהרי"ף והרא"ש והריב"ש שכתב בשם גדולי האחרונים ונ"י והר"ן והטור כולם הסכימו לדעת רש"י. וגם הרמב"ם שכתב הב"י וכן משמע מדברי הריב"ש שהבאתי לעיל שהם סוברים שהרמב"ם מסכים לדברי ר"ת. בעיני אינו מוכרח שהרי אף על גב שכתב הרמב"ם בפרק ד' מהלכות סנהדרין והביא הטור  לשונו בסתמא סימן כ"ב וז"ל וכן מי שנתחייב לחבירו שבועה בב"ד וכו' יכול לחזור בו. אפשר לפרש דבריו דאיירי שלא יצא חוץ לב"ד. ואף על גב שהטור בסי' פ"ב אחר שכתב סברת  הרא"ש שהסכים לדעת רש"י וכו' כתב אחר כך וכן הדין בשבועת היסת אם נתחייב בה והפכה אם קנו מידו או נשבע זה שהפכה עליו אינו יכול לחזור וכו' דמשמע דאם לא קנו מידו או עדיין לא נשבע יכול לחזור בו. ע"כ כיון שכבר הוכחנו שלדעת רש"י שס"ל כשנתחייב הנתבע שבועה בב"ד ואמר איני נשבע מיד שיצא מב"ד אינו יכול לחזור בו דה"ה כשנתחייב שבועת היסת בב"ד והפכה על שכנגדו לפני הב"ד ג"כ אינו יכול לחזור בו לאחר שיצא מב"ד כמו שמוכח מההיא דפרק יש נוחלין האומר עבדי גנבת וכו' רצונך השבע וטול וכו' דלרש"י גרסינן נשבע בלא וי"ו דנשבע בעל כרחו. א"כ צריכים אנו לפרש דברי הטור וסידור דבריו כן שמתחלה התחיל בדברי הרמב"ם וכתב וכן מי שנתחייב לחבירו שבועה וכו' השבע לי בחיי ראשך וכו' לא קנו מידו וכו' ובתוך דברי הרמב"ם הכניס דברי רש"י וכתב ורש"י פירש שאם יצא חוץ לב"ד אינו יכול לחזור בו. ואחר דברי רש"י חזר וסיים בדברי הרמב"ם וכתב וכן הדין בשבועת היסת וכו' וחוזר לתחלת דבריו שהתחיל לעיל בדברי הרמב"ם שהרי דברי הרמב"ם כן הם ממש פרק ז' מהלכות סנהדרין. אבל לרש"י בין בנתחייב שבועת התורה בב"ד ואמר איני רוצה לישבע אלא לשלם בין א"ל דור לי בחיי ראשך בין בנתחייב שבועה היסת והפכה על שכנגדו בב"ד בכולן לאחר שיצא מב"ד אינו יכול לחזור בו. וכן הוא מבואר בהדיא בנ"י פרק זה בורר דלדעת רש"י אפילו באומר דור לי בחיי ראשך אינו יכול לחזור לאחר שיצא מב"ד כשקבלה זה שכנגדו. ומה שכתב הטור דבריו של הרמב"ם בסתמא בתחילת דבריו וגם סיים בהם בסופו וחילק בין קנו מידו בין לא קנו מידו על כרחך צריך אתה לפרש דברי הטור דכוונתו הוא שכן הדין כשלא יצא עדיין לחוץ מב"ד דאז אם קנו מידו או נשבע זה שהפכה עליו אינו יכול לחזור ואם לאו יכול לחזור אבל כשיצא מב"ד כבר כתב שמסתבר להרא"ש אביו כדעת רש"י שאינו יכול לחזור. ואפשר שהטור מפרש גם כן דברי הרמב"ם הכי שמה שחילק בין קנו מידו בין לא קנו וכו' איירי נמי דוקא כשעדיין לא יצא מב"ד אבל כשיצא גם הוא כדעת רש"י ס"ל שאינו יכול לחזור בין בשבועת התורה ואמר איני נשבע אלא אשלם ובין בשבועת היסת שהפכה על התובע בפני הב"ד ויצא חוץ לב"ד. ובמי שנתחייב שבועת היסת בב"ד ולא הפכה על התובע לפני הב"ד ויצא מב"ד ואח"כ כשבא לישבע מהפכו על התובע. אם מתחלה כשחייבוהו הב"ד שבועה שתק ולא אמר שהוא רוצה שכנגדו לישבע זהו פשוט שאף שאחר שיצא מב"ד יכול להפכה על שכנגדו דהכי כתב הטור בסימן כ"ב בהדיא שאחר שכתב שהרא"ש מסתבר ליה כדעת רש"י כתב וז"ל אפילו לפי זה נראה מי שנתחייב בב"ד שבועה דרבנן ושתק ולא אמר שירצה להפכה על שכנגדו ויצא מב"ד ואחר כך אמר שירצה להפכה על שכנגדו הרשות בידו עכ"ל. א"כ שמע מינה שפשוט הוא שאפילו לדעת רש"י יכול לחזור אף לאחר שיצא מב"ד. אבל באם מתחלה אמר בפירוש אני רוצה לישבע ואחר שיצא מב"ד רוצה להפכה יש לדקדק מלשון הטור שאינו יכול לחזור מדכתב ושתק ולא אמר שרוצה להפכה וכו' ואחר כך אמר שירצה להפכה הרשות בידו משמע דוקא שתק אבל אם אמר בהדיא אני נשבע אינו יכול לחזור בו לאחר שיצא מב"ד. וכן נמצא בסוף תשובות מהר"ש לורי"א בסימני דינים קצרים וכתוב שם וז"ל אם אמר אחד בפירוש הריני נשבע ואיני משלם ויצא מב"ד ושוב חזר ואמר שרוצה להפכה אינו יכול וכו' בח"ה בסימן כ"ב עכ"ל. והרי אתה רואה שלא נמצא כן בדברי הטור בהדיא. אלא על כרחך דר"ל שכן יש לדקדק מלשון הטור מדכתב ושתק וכו' כמו שכתבתי: 

הכלל העולה מדברינו הוא שכן ראוי להורות שאם אחד הפך השבועה על שכנגדו בפני הב"ד והתובע קבל השבועה ויצא הנתבע חוץ לב"ד שוב אינו יכול לחזור. אבל אם נתחייב הנתבע בב"ד שבועת היסת ויצא חוץ לב"ד וכשבא לישבע מהפכה על שכנגדו הרשות בידו. אבל אם כשפסקו עליו הב"ד שבועת היסת קיבל השבועה עליו והשיב בפירוש ואמר אני נשבע כמו שפסקתם עלי חשוב כגמר דין ואחר שיצא חוץ לב"ד שוב אין יכול לחזור. ומה שאמרו לכ"ת בשם הגאון מהר"ש לוריא בהפך ממה שכתבתי רחוק להאמין אם יצא זה מפי פה קדוש כמוהו. ואם יצא אין משיבין את הארי אחר מותו. אבל מה שכתבתי לעניות דעתי הוא האמת הברור שיש לסמוך עליו: 

שו"ת מהר"ם מלובלין סימן קיד 
=========================== 
ועל דבר השאלה השנית שכתב כ"ת במעשה שבא לידך בראובן ששלח שליח מיוחד לשמעון שישלם לו ההלואה שהיה חייב לו על ידי שליח זה כפי משמעות השטר חוב שבידו והשט"ח לא שלח ביד השליח וכשבא השליח לשמעון אז נתן לו מקצת פרעון החוב ואמר לו ראה נא שיכתוב לי על גבי השטר חוב קבלת סך מעות אלו שקבלת מידי והשיב השליח כן אעשה והלך השליח ונתן המעות לראובן ולא כתב על גבי השטר חוב ועתה תובע ראובן את שמעון שישלם לו השט"ח משלם ועל המעות שקיבל מהשליח טוען סיטראי נינהו ושמעון תובע את השליח שישלם לו המעות שמסר לידו מחמת שפשע בשליחותו שמסר המעות ליד ראובן ולא כתב הקבלה על גב הכתב והשליח משיב לשמעון הלא מעולם לא הייתי שלוחך כי אם שלוחו של ראובן והנה עשיתי את שליחותו כראוי. ונסתפק כ"ת אם זה נקרא שלוחו של שמעון ואם כן חייב השליח דהוי דומה למעשה דאבימי בריה דרבי אבהו דפרק הכותב דף פ"ה שדרינהו ביד חמא בריה דרבא אזל פרעיה אמר ליה הבו לי שטרא אמר ליה סיטראי נינהו וכו' ובעי שליח מאי ומסיק דבין דאמר ליה שקול שטרא והב זוזי ובין אמר ליה הב זוזי ושקול שטרא משלם משום דאמר ליה לתקוני שדרתיך ולא לעוותי. וא"כ בנ"ד נמי לא שנא וחייב השליח לשלם לשמעון. או נימא שאינו שלוחו של שמעון ולכך פטור השליח: 

תשובה אם השליח ששלח ראובן לשמעון שישלם לו מעותיו על ידו הוא נעשה בעדים או שהביא כתב ידו של ראובן לשמעון שישלח לו מעותיו על ידו וכתב ידו יוצא ממקום אחר או שיש עדים לקיים חתימתו לא יוכל ראובן לטעון סיטראי כלל שהרי אין טענת סיטראי אלא כשיש לו מגו כגון שהלוה בעצמו או שלוחו של לוה נתן המעות ליד המלוה בלא עדים ומגו דיכול המלוה לטעון להד"ם ולא קבלתי שום פרעון על השט"ח היה נאמן והיה הלוה חייב לו לשלם כל חובו השתא נמי נאמן לומר סיטראי נינהו כדאיתא בהדיא בההיא עובדא דהכותב ובפרק שבועת הדיינים אבל בנדון דידן ששלח המלוה שלוחו בעדים או בכתב ידו ללוה שישלח לו מעותיו ונתנם הלוה ליד שלוחו של מלוה אין להמלוה שום מגו משום דאי טוען להד"ם לא קבלתי המעות מיד השליח ולא נתנם לי והשליח היה טוען לא כי אלא נתתי המעות ליד המלוה אין לו למלוה על הלוה כי אם חרם או שבועת היסת שנתן המעות לשלוחו והשליח נשבע היסת שנתנם להמלוה ונפטר כמו שהוא מבואר בהדיא בטור ח"ה סימן קכ"א סעיף י' והרי הן דברי בעל התרומות שער נ"ו דייק לה משמעתין דהאיש מקדש כמו שכתב הב"י ואם כן מאחר שאין לראובן שום מגו לאו סיטראי נינהו. וגם במקום שיכול המלוה לטעון מגו ויכול לומר סיטראי נינהו. מ"מ נראה דחייב השליח לשלם ללוה דמאחר שבשעת נתינת המעות אמר לו שיכתוב הקבלה על גב השטר ונתרצה לעשות כן נעשה שלוחו של לוה אם כן פשע בשליחותו דאיהו נמי נעשה שלוחו של לוה בזה משום דמאחר דק"ל דאע"פ שלוה ששלח למלוה חובו בציווי על ידי שלוחו ונאבד פטור. מ"מ אם ירצה הלוה לא ישלחנו לו על ידי שלוחו עד שיבא בהרשאה כדאיתא פרק הגוזל אמרי נהרדעי כל אורכתא דלא כתיב בה דון וזכי ואפיק לנפשה לאו אורכתא היא דאמר ליה לאו בעל דברים דידי את וכמו שכתב שם הרי"ף והטור ח"ה סימן קכ"ב. הלכך כיון שהלוה לא היה מוכרח לשלוח המעות ע"י השליח ששלח המלוה רק שמרצונו הוא שולח המעות ליד המלוה ע"י שליח זה א"כ נעשה השליח שלוחו של לוה וכיון שהלוה אמר לו בשעת נתינת המעות שיכתוב הקבלה על גב השטר חוב שייך שפיר לומר לתקוני שדרתיך ולא לעוותי וכיון ששינה השליח. השליח חייב. ומה שהשליח טוען אין אני שלוחו של שמעון הלוה כי אם שלוחו של ראובן המלוה. נראה לי שאין טענתו טענה דאע"ג דראובן עשאו שליח מ"מ אחר כך נעשה גם כן שלוחו של שמעון כמו שכתבנו אף על גב דשמעון לא עשאו שליח בפירוש  בסתם נעשה שלוחו. ואשכחן ראיה שנעשה מסתמא שליח דאמרינן בפרק איזהו נשך ת"ר מלוה אדם מעותיו מדעת הנכרי אבל לא מדעת ישראל כיצד וכו' מוכיח שם בתוספות דאדם נעשה שליח בסתמא ע"ש וכן בדין נכרי שאמר לישראל לוה לי מעות מישראל בריבית כתבו ר"ג וראב"ן שמותר לישראל ליקח הריבית משום דאע"ג דאין שליחות לעכו"ם נעשה שלוחו של ישראל להוליך מעותיו לנכרי וכו' הרי אף על פי שמתחלה הנכרי עשאו לשליח אל הישראל ואחר כך נעשה הוא שלוחו של ישראל להביא מעותיו לנכרי שמע מינה דאדם נעשה בסתמא שליח אף על  גב שמתחלה לא שלחו זה המשלח. ואף על גב שכתב הרא"ש בתשובה שצריך שיאמר המלוה להשליח  אתה תהא שלוחי להביא לי המשכון מיד הנכרי באחריותי וכו' לא משום שליחות הוצרך לומר כן אלא כדי שלא יהא האחריות על השליח אבל השליחות נעשה בסתם. ומן הסתם היה השליח חייב באחריות וכדי שלא יהא בו צד איסור רבית מצריך הרא"ש שיאמר המלוה להשליח כן. וכן הוא מבואר באותה תשובה בתשובות הרא"ש כלל ק"ח ע"ש. וכל שכן בנדון דידן שאמר לו שמעון בפירוש והתנה עמו שיכתוב הקבלה ע"ג השטר חוב שחייב השליח. ועוד מבואר בדברי בעל התרומות והביאו הטור ח"ה סימן קכ"א וז"ל ואם הסכימו שניהם תחלה שישלח לו ממונו ע"י מי שיביא לו כתב ידו. ומשמסרו לידו נאנסו ואחר כך בא בעל הממון וכו' ואמר אני לא כתבתי כתב מעולם וכו' ואם הוא לוה וכו' אז נאמן וחייב לשלם אלא שהמלוה צריך לישבע שבועה חמורה שאין זה כתב ידו והשליח שאומר נאנסו צריך לישבע ג"כ שבועה חמורה מפני שהיא שבועת השומרים עכ"ל. הרי מבואר שם שאפילו המלוה יכול לטעון אין זה כתב ידי ומעולם לא עשיתיו שליח כגון כשאין כתב ידו יוצא ממקום אחר אז הלוה חייב לשלם ואפילו הכי צריך השליח לישבע שבועה חמורה שנאנסו ואם לא נשבע או שהודה שפרע השליח חייב. ועל כרחך אינו אלא מטעם שהוא נעשה שלוחו של לוה שהרי המלוה אומר שלא היה שלוחו כלל ונאמן על זה. והלוה חייב לשלם לו וא"כ מה שנשבע השליח אינו אלא משום שהיה שלוחו של לוה. וא"כ בנדון דידן נמי אם הוא באופן שהיה יכול לומר להד"ם כגון שאין כתב ידו יוצא ממקום אחר ונאמן במגו לומר סיטראי נינהו אז נעשה השליח שלוחו של לוה וכיון שפשע בשליחותו ונתן ליד המלוה המעות ולא כתב על גבי השטר השליח חייב: 

כלל העולה מדברינו בנדון דידן הוא זה שאם יכול להתקיים כתב יד של המלוה אז לא יכול המלוה כלל לטעון סיטראי נינהו ואם אינו יכול לקיימו הרי השליח חייב לשלם להלוה. אך מה שכ"ת עלה על דעתך לחייב המלוה מטעם אם אין השליח שלוחו של הלוה אינו נוגע בעדות כלל והוי השליח עד וכיון דיש כאן עד אחד אינו יכול לומר סיטראי דהוי ליה מחויב שבועה ואינו יכול לישבע ומתוך שאינו יכול לישבע משלם. והבאת ראי' מתו' פ' חזקת הבתים בשמעתין דנסכא דרבי אבא דכתבו שם התוס' דצריך לומר דההיא עובדא דהכותב אבימי בריה דרבי אבהו דהוו מסקי ביה זוזי וכו' ויכול לומר סיטראי איירי בתר דתקינו רבנן שבועת היסת דלא הוי השולח עד דנוגע בעדות הוא כיון דחייב שבועה. דאי קודם דתקינו רבנן שבועת היסת הוי השליח עד גמור דנאמן לומר למלוה פרעתי. מגו דהיה יכול לומר אהדרתינהו ללוה וכו' וכיון דאיכא עד היכי נהימניה לומר סיטראי במגו דלהד"ם הא הוי ליה מחויב שבועה ואינו יכול לישבע וכו'. אינו ברור לי כלל. חדא הגם שהתוספו' כתבו כן אינו מוסכם אצל גדולי האחרונים אלא שאפילו היה כאן עד גמור כשר שראה שקבל המלוה המעות בתורת פרעון רק שאינו יודע על איזה פרעון [יכול לטעון סיטראי] שהרי כתב בעל התרומות שער י"ט בשם הרמב"ן והביאו הטור בסי' נ"ח וז"ל ואם נתנם לו בפני עדים אינו נאמן ואיתרע שטרא וכתב הרמב"ן דלא איתרע שטרא אלא כשנתנם לו בפני שני עדים אבל אם נתנן לו בפני עד אחד לא איתרע שטרא. וכתב הב"י נראה לי שדעת הרמב"ן אין חולק עליה דלישנא דגמרא הכי דייק דקאמר והני מילי דפרעי' באפי סהדי דמשמע שני עדים וכן נראה ממה שכתב רבינו בסימן ל' בשם בעל התרומות וכו' והביא הב"י אחר זה דברי בעל התרומות ששאל דין זה מהרמב"ן ושהשיב שאפי' יש עד אחד על הפרעון יכול לומר סיטראי נינהו ואינו דומה לנסכא דרבי אבא ע"ש. ואף על גב שמה שכתב הב"י דנראה לו שדעת הרמב"ן אין חולק עליה שגגה היא בידו  שהרי התוס' דפרק חזקת הבתים שכתבנו למעלה חולקין על דעת הרמב"ן. מ"מ מדברי הטור בסי' ל' ובסימן זה משמע שדעתו לפסוק כדעת הרמב"ן וכן פסק מהר"ר משה איסרלס בש"ע שלו. וא"כ אזלת סברת כ"ת שכתבת בנדון דידן שאם אינו שלוחו של שמעון הלוה הו"ל עד אחד ואינו יכול לומר סיטראי. שהרי אין הסכמת הפוסקים כך. ותו אפי' לפי סברת התוספות דס"ל דכל שיש כאן עד אחד על הפרעון אינו יכול לומר סיטראי דהוי כמו דנסכא דרבי אבא. מ"מ בנדון דידן לא שייך לומר כן דהא אנן השתא בתר דתקינו רבנן שבועת היסת קיימינן וא"כ אפי' לא יהיה השליח שלוחו של לוה אפילו הכי אינו עד ואילו היה טוען המלוה להד"ם לא היה נאמן אף על גב שהשליח מעיד שנתנו למלוה בפרעון לא היה השליח  נאמן במגו דהדרתינהו ללוה דהא היה על כל פנים השליח חייב שבועת היסת ללוה וא"כ נוגע בעדות הוא ושפיר יכול המלוה לטעון סיטראי במגו דלהד"ם וא"כ אין לחייב המלוה ולפטור שמעון הלוה מטעם עד אחד. אבל מה שכתבתי הוא הנכון לעניות דעתי. נאם המדבר באמת ובצדק ובמשפט דברי אוהב נאמן דכ"ת הטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קטו 
=========================== 
בין הימים הראשונים והאחרונים. תנצל מכל אף וחרונים. ותתענג על רוב ברכות דשנים ורעננים. אהו' האלוף המופלא מוהר"ר יואל הלוי יצ"ו ולכל המסתופפים בצל מעלתו שלום. הגיעוני גלילת ידך הנקיי' ביום ראשון של חג וששתי על דברי כ"ת כעל כל הון. ועל דבר השאלה ששאל כ"ת ראובן ושמעון ולוי נתנו חתימת ידם בממרמ"י ליהודה מחמת שהיה חייב לנכרי ולא מצא ידו לשלם לזמן ההוא ונתנו לו האנשים הנ"ל ממר"ם כדי שימכור אותם וישלם לנכרי ויהודה הנ"ל נתן להג' אנשים הנ"ל שטר ק"ס עם אשתו שיפצה אותן מהחוב ההוא וכו' וכשהגיע קרוב לזמן התשלומין קנה ראובן מיהודה הנ"ל ע"י שליח או בעצמו בגדים בסך מה ואחר כך הביא ג"כ יהודה לראובן הנ"ל איזה סך מעות מזומנים וצירף הכל באופן שעלה ס"ה לסך חמשים זהו' לשלם על החוב הנ"ל ובקש מראובן שיכתוב על גבי השטר פיצוי איך שפרע חמשים זהו' על השטר כי אותו שטר פיצוי היה ביד ראובן הנ"ל. והשיב לו ראובן כן אעשה אבל אכתוב על השטר שקבלתי החמשים זהובים הנ"ל על חלקי כי החוב היה קרוב למאתים זהובים כך טען ראובן בפני יהודה הנ"ל ויהודה לא הכחישו. ושמעון ולוי טוענים שיש להם חלק באותן החמשים זהובים כי יהודה פרע אותן על השטר פיצוי ושלשתינו נזכרים בשטר הפיצוי ההוא. ועתה יורינו מר אם יש לדמות זה לשותפים שהלוו שאם קיבל אחד חצי החוב ואומר על חלקי קבלתי אינו יכול לומר כן. או י"ל שאינן זה שותפים שהתם היתה ממון ההלואה של שותפות וכיס אחד אבל הכא שהלוו לו שטר ומעולם לא היה כאן שותפים רק ששילם כל אחד שליש החוב אם לא ישלם יהודה אף על גב שנעשו ע"ק וכו' מ"מ אינו דומה לשותפים וכך מסתבר וכו'. ואת"ל שיכול לעכב לעצמו ואינו דומה לשותפים יש להסתפק אם צריך לישבע שבשעה שקבל החמשים זהובים מיהודה היה דעתו לעכבם לעצמו וכו' ואף שראובן טוען שאמר כך ליהודה ויהודה אינו מכחישו אפשר שיהודה אינו נאמן כי שמא ראובן קשה לו ושמעון נוח לו. על כן יש להסתפק אם ראובן צריך לישבע כדין האומר לעצמי הצלתי שאם אין עדים שאמר כן צריך שבועה. זהו תורף לשון השאלה: 

תשובה לא ידענו מה ספק יש לכ"ת בדבר כי מה ענין זה לשותפים שהלוו כי אין הנדון דומה לראיה כלל. כי דין זה של שותפים הוא במרדכי דמציעא פרק המקבל בגמרא דאמר רבא הנהו בי תרי דעבוד עיסקא בהדי הדדי וכו' וז"ל ונשאל לרבינו מאיר על ב' שותפים בחוב אחד ופרע מקצתו רצה האחד לעכבו ואומר לחבירו לך וקח חלקך מן הנכרי. והשיב נראה לי דלאו כל כמיניה דאמר רבא בפרק המקבל הני בי תרי דעביד עיסקא בהדי הדדי ואמר ליה חד לחבריה תא ונפלוג וכו' עד ואי אמר ליה הב לי פלגא דידי ופלגא דידך אי מטא לך פסידא דרינא בהדך. א"ל מזלא תרי עדיף. וכל שכן דלא כל הימנו ליקח חלקו ולהסמיך את חבירו על קרן הצבי על הכותי אשר פיהם דבר וכו' עכ"ל. הרי מבואר בהדיא שאין הענין מדבר אלא בשותפים שעשו שותפות ועיסקא בהדי הדדי כדי להרויח ועשו חוב על הכותי ולכך לא מצי לחלוק בלא דעת חבירו עד שיקבלו שניהם חלקם מה שלא שייך זה בנדון דידן שלא עשו שום שותפות על מה שיקבלו מיהודה גם לא במה שנתנו לו אלא כל אחד משלשתן עשה טובה וגמילות חסד ליהודה במה שנתנו לו חתימות ידם ופשיטא שיהודה יכול לסלק לכל אחד מהג' כל א' בפני עצמו במה שיוכל לזה ברב ולזה במעט הכל לפי דעתו ורצונו של כל אחד ואחד: 

ועוד אני אומר דאפילו בשותפים גמורים בנדון דידן יכול לומר לחלקי לקחתי ולעצמי הצלתי דהא לפי הנראה נדון דידן איירי שיהודה אין לו לשלם כל החוב כי אם החמשים זהובים שקבל ממנו ראובן ונמצא שיבאו אותן האנשים שנתנו ליהודה חתימות ידם לידי הפסד. ובמקום פסידא אפילו שותף גמור יכול לחלוק בלא רצון שותפו ויכול לומר לעצמי אני מציל וכן כתב הרשב"א בתשובה סי' אלף וז"ל שאלת שותפים שהיה להם חוב אצל נכרי אלם ועמד אחד ופייסו ופרע לו חלקו ואמר לעצמי אני מציל הציל לעצמו. וכדתניא בפרק הגוזל בתרא שיירא שהיתה מהלכת במדבר ועמד עליהם גייס וטרפה ועמד אחד מהן והציל הציל לאמצע ואם אמר לעצמי אני מציל הציל לעצמו הלכך הכי נמי אם קבל הפרעון לפני עדים ואמר בפניהם לעצמי אני מציל זכה לעצמו עכ"ל. והנה הרשב"א קיצר לשונו במקום שהיה לו להאריך דעיקר הראיה היא ששם פריך בגמרא היכי דמי אי דיכולין להציל אפילו אמר נמי ולא כלום הוא ואי דאין יכולין להציל אפילו לא אמר נמי. אמר רמי בר חמא הכא בשותפי' עסקינן וכגון דא שותף חולק שלא מדעת חבירו אמר מפלג פליג לא אמר לא פליג וכו'. ופירש"י והר"ן הכא בשותפים ובין יכולים להציל ובין אין יכולין להציל כגון זה שהוא במקום איבוד שותף חולק אפילו לא ירצה חבירו. ואף על גב דאיכא התם אוקימתא אחרינא דמוקי לה רב אשי ביכולין להציל על ידי הדחק וכו' ולא בשותפים הלא כתב הרי"ף דכל אותן אוקימתות הלכתא נינהו. א"כ מבואר בהדיא דאפילו בשותפין ואפילו יכולין להציל שלא על ידי הדחק כיון שהוא במקום איבוד קצת וטורח מאן דבעו למימסר נפשייהו להציל יכול השותף האחד לומר לעצמי אני מציל. ומטעם זה איתא נמי במרדכי שם פרק הגוזל וז"ל פסק רבינו מאיר על ראובן ושמעון שהיו דרים תחת שר אחד והיה להם חוב אחד בשותפות ויצא ראובן משם לדור תחת שר אחר וכעס עליו השר ואמר לשמעון את חלקך אסייע לך שיפרעו לך אבל לחלק ראובן לא אסייע. דאם אמר שמעון לעצמי אני מציל הציל לעצמו דכל בכה"ג במקום איבוד שותף חולק שלא מדעת חבירו. ועוד דכל היכי דאמרי' בגמרא כגון זה למדין ממנו דבר הדומה לו קצת אף על גב דלא דמי  לגמרי. ומהאי טעמא נמי י"ל שנים שהיה להם חוב ביחד והחוב מקולקל וצריך להוציא הוצאות והאחד רוצה והשני אינו רוצה יכול לחלוק שלא מדעת חבירו ויאמר לעצמי אוציא חלקי ואציל לעצמי דכיון דאיכא פסידא יכול לומר פלג עכ"ל רבינו מאיר עכ"ל. ואף על גב דיש לחלק קצת בין הני דברים דכתב המרדכי ובין נדון דידן משום דהתם פושע השני קצת במה שיצא לדור תחת שררה אחרת ומחמת זה כעס עליו השר ואמר שלא לסייע לפרעון חלקו וכן בדין השני אינו רוצה להוציא הוצאות ושחדים ולכך יכול האחד לומר אציל לעצמו. מה שאין כן בנדון דידן. הלא מתשובת הרשב"א שהבאתי לעיל לא משמע לחלק הכי דהא בהאי דינא דכתב הרשב"א ג"כ לא פשע השני כלל אלא שהנכרי אלם ועמד הא' ופייסו עד שפרע לו חלקו ואפ"ה פסק שיכול לומר לעצמי אני מציל והיינו ממש כעובדא ונדון דידן. דמה לי שהיו באים לידי הפסד מחמת שהי' הנכרי אלם. ומה לי שהי' החוב נפסד מחמת עניותו של הלוה שלא היה לו במה לשלם עד שהוצרך ראובן לטרוח ולקנו' ממנו בגד כדי לקבל חלקו ומן הסת' אין לנו לומר דהרשב"א ורבינו מאיר שבמרדכי פליגי אהדדי אלא שבהנהו דינין שכ' המרדכי בשם מהר"ם מעשה שהיה כך היה. ועוד דהא הנהו דינין שכתב מרדכי בשם מהר"ם נמי לא דמי לגמרי לדין הגמרא לההיא דשיירא שהי' מהלכת במדבר משום דהתם כבר טרפה הגייס ויצא הממון מידם מה שאינו כן בההוא דיניה דמהר"ם ומפני חששא זו שלא תחלק הכי כתב מהר"ם בסיום דבריו ועוד דכל היכי דאמר בגמרא כגון זה למדין ממנו דבר הדומה לו קצת ואף על גב דלא דמי לגמרי וכן הוא בהדיא בתשובות מהר"ם הנדפסות בפני  עצמו שהביא שם ההיא תשובה שבמרדכי בשם מהר"ם סי' ק"ה ומסיים שם בתשובת מהר"ם דהטעם הוא דמעיקרא לא נשתתפו אלא אדעתא דהרוחה דמזלא דבי תרי עדיף. אבל אדעתא דפסידא לא נשתתפו יחד עכ"ל. וא"כ הוא הדין בענין דהוי כנדון דידן נמי. אף על גב דלא דמי ממש להנהו דינים אפילו הכי אפי' היו שותפים גמורים יכול לומר לעצמי אני מציל כיון שהוא רואה שיבא לידי פסידה ואיבוד החוב כההוא דכתב הרשב"א בתשובה דלעיל. ואם כן כדי שלא יהיו דברי המרדכי שכתב בשם רבינו מאיר בפרק הגוזל ובפרק המקבל על כרחך סותרים אהדדי צריך לומר דההוא עובדא דפרק המקבל שכתב המרדכי בשם מהר"ם על שני שותפים בחוב אחד ופרע מקצתו ורצה האחד לעכבו ואומר לחבירו לך וקח חלקך מן הנכרי דהשיב מהר"ם דלאו כל כמיניה וכו' כדלעיל דהתם איירי דבאותה שעה עדיין לא היה שום איבוד ופסידא כי החוב היה בטוח ביד נכרי רק שאמר אני קבלתי כבר חלקי מהנכרי לך וקבל אתה ג"כ חלקך מן הנכרי ולכך פסק מהר"ם דלאו כל כמיניה משום דשמא יבא אח"כ לידי פסידא קודם שיקבל גם הוא את חלקו כי הכותים פיהם דבר וכו'. ואפילו אי אמר דרינא בהדך בפסידא יכול לעכב עליו מטעם דאמר ליה מזלא דבי תרי עדיף ובעוד שלא נחלוק אולי לא נבא לידי שום פסידא כלל כמו שמייתי ראיה מהגמרא דפרק המקבל. אבל היכי דכבר בא ההפסד ואומר האחד אני אציל לעצמי ולא אטריח עצמי בשביל השותפות אלא מה שאציל אטול לחלקי אין הכי נמי דהציל לעצמו כמו שפסק מהר"ם עצמו בפרק הגוזל: 

כלל העולה מדברינו אפילו בשותפים גמורים שעשו חוב בשותפות ורואה האחד שהלוה העני ויבאו לידי הפסד שאין לו לשלם כל החוב לשניהם והוא יכול להציל חלקו יכול לומר שפיר לעצמי אני מציל וחולק שלא בדעת חבירו אם לא שהתנו בפירוש בשעת שותפות החוב שאם יעני הלוה שכל מה שיקבלו ממנו הן שניהם ביחד הן אחד מהם יהיו הכל לשותפות ולא יהיה בכחו לחלוק ולהציל לעצמו וכל שכן בנדון דידן שאין כאן שום שותפות כלל שפשוט הוא שיכול ראובן לומר שאותן חמשים זהובים שקבלתי מיהודה לעצמי הצלתי. אך מכל מקום נראה לי דמאחר שהניחו השטר פיצוי ביד ראובן הוי כאילו עשאוהו לשליח שהוא יתעסק בקבלת פרעון החוב בשביל שלשתם הלכך אם קבל החמשים זהובים בסתמא כל מה שקבל הציל לאמצע וזכו בו שלשתם. אם לא שאמר לעצמי אני מציל כהנהו דינים שהבאתי למעלה ועל כן על כל פנים צריך ראובן לישבע שכדבריו כן הוא שבשעה שקבל החמשים זהובים מיהודה אמר שלחלקו קבלם ונתכוון להצילם לעצמו וכמו שכתב המרדכי פרק הגוזל על ההיא דקאמר בגמ' אמר מפלג פליג. לא אמר לא פליג. פסק רבינו אבי העזרי דאם אין עדים בדבר שאמר כן נשבע שלא נתכוון להציל אלא לעצמו וזוכה עכ"ל. ואף על גב שראובן טוען שאמר כך בפירוש ליהודה ויהודה אינו מכחישו אין בהודאת יהודה כלום כדי לחוב לאחרים מטעם שכתב כ"ת בדברי השאלה. הנראה לע"ד כתבתי בקצרה בסבת שאני כעת נרדף וטרוד בטרדות הרפתקי דעדו על קהלינו יצ"ו מהשררה בעו"ה השם יהרס ויפר ויקלקל מחשבתו הרעה ואל שדי. יאמר לצרתינו די. ויריק לנו ולמכ"ת ברכה עד בלי די. כה דברי איש בריתך הטרוד מאיר בן מהרר"ג וכו': 

שו"ת מהר"ם מלובלין סימן קטז 
=========================== 
כבוד איש חי ורב פעלים עדן העצני מקבציאל האלוף המרומם ר"מ ר"ג נ"י פ"ה מהר"ר אבא יצ"ו ולכל המסתופפים בצל מעלתו שלום. מפני טרדת יומא דשוקא אבא בקצרה ע"ד אשר נדרשתי ממעלת כ"ת על המעשה זר ותמוה אשר בא לידך באשה שנבעלה לרוח או לשד שקורין טרכ"ט ובא אליה בתחלה כדמות בעלה ובשנייה כדמות פריץ והוא אשה בעולת בעל אם היא נאסרת לבעלה אפילו ישראל דשמא סופה היתה ברצון כאשר קצת יש דברים ניכרים. או לכל הפחות לבעלה כהן אפילו יהא באונס. או אם יש לדמות זה לנרבעת לבהמה שמותרת אף לבעלה כהן. או לא דכיון שבא אליה כדמות איש ופרים ורבים כבני אדם: 

תשובה הנה אהו' לפי המושכל נראה בעיני לדמותו לנרבעת לבהמה דאין הענין תלוי בפרין ורבין אלא באישות תלה רחמנא דכתיב ושכב איש אותה. ובהמה ורוח לא מקרי איש. וכן נראה משיטת המשנה דמסכת סוטה פרק ארוסה דתנן התם בסוף מתניתין דריש פרק הנ"ל ע"י כל העריות מקנאין חוץ מן הקטן וממי שאינו איש ואתמר עלה בגמרא חוץ מן הקטן איש אמר רחמנא ולא קטן. ושאינו איש למעוטי מאי. ומסיק למעוטי בהמה דאין זנות בבהמה וכו' ויליף לה התם מדכתיב אתנן זונה ומחיר כלב. ומשמע מלשון המשנה דקתני חוץ מן הקטן וממי שאינו איש דתרווייהו אימעוט מאיש דקרא. דאם לא כן למה נקט האי לישנא ולא קתני בהדיא וחוץ מן הבהמה. ואם יעלה על לב להקשות אדרבא משם משמע דלא ילפינן ליה מאיש. דאם לא כן למה לה להגמרא ילפותא מדכתיב אתנן זונה ומחיר כלב תיפוק ליה מדכתיב איש ולא בהמה. אף אתה אמור לו דלהכי יליף לה מאתנן זונה דלא ליתסר לכהן משום זונה דאי הוי יליף לה מאיש דכתיב גבי סוטה. הוה אמינא משום איסור דאשת איש אינה נאסרת. אבל מ"מ אסור לכהן משום איסור זונה לכך יליף לה מדכתי' אתנן זונה וגומר דאפי' משום איסור זונה אינה נאסרת. ובזה מתורץ ג"כ קושיית התוספות ד"ה למעוטי בהמה שהקשו שם וז"ל תימא דהכא משמע דבזנות תליא מילתא א"כ רבא דאמר בפרק הבא על יבמתו דיש זנות לבהמה מתניתין למעוטי מאי וכו' עכ"ל. אבל לדידן אתי שפיר דלעולם לרבא נמי מתניתין אתי למעוטי בהמה דאין בה משום קינוי וסתירה דאשת איש משום דאיש כתיב ולא בהמה אף על גב דיש זנות בבהמה דלרבא לא בזנות תליא מילתא אלא  במי שנקרא איש. והא דקאמר דיש זנות לבהמה לא לענין איסור אשת איש קאמר לה אלא לענין איסור זונה וכהונה דתלוי בזנות אבל לענין איסור אשת איש מודה. וכן משמע בפרק הבא על יבמתו דאמר התם אמר רב שימי בר חייא נבעלה לבהמה כשרה לכהונה. תניא נמי הכי נבעלה למי שאינו איש אף על פי שבסקילה כשרה לכהונה וכו'. ופרש"י למי שאינו איש  בהמה. כשרה לכהונה. לכהן גדול. דמוכת עץ בעלמא היא. ומאן דשרי מוכת עץ שרי בה. ומייתי נמי עלה ההיא דאין זנות לבהמה דכתיב אתנן זונה ומחיר כלב. שמע מינה דעיקר ילפותא דאתנן זונה ומחיר כלב אתא לענין דלא ליתסר לכהונה משום זונה. אבל דלא מתסרא משום איסור דאשת איש נראה דבלא זה מפקינן ליה מדכתיב ושכב איש אותה. וכן משמע מדברי הרמב"ם פרק א' מהלכות סוטה דמושכב איש אותה ילפינן נמי בהמה וז"ל שם אמר לה אל תסתרי עם איש פלוני והיה קטן פחות מבן תשע שנים ויום אחד או שאמר לה אל תסתרי עם בהמה זו אין זה קינוי שנאמר ושכב איש אותה פרט לקטן ולבהמה שאין אוסרין אותה עליו עכ"ל וכיון שכן הוא דמאיש ילפינן לה אם כן ממילא ממועט גם כן רוח ושד דהאי נמי לא מקרי איש: 

ואם כן מכל הלין נראה דלבעלה ישראל מותרת אליבא דכ"ע דאין בה איסור אשת איש אפילו לרבא אבל עדין צריכים אנו לעיין אם אינה נאסרת משום איסור זונה לכהן דהא לרבא יש זנות לבהמה. ואפילו לדידן דקיימא לן דאין זנות לבהמה והנבעלת לבהמה מותרת לכהן. שמא דוקא בהמה אין בה זנות דילפינן מקרא דאתנן זונה ומחיר כלב דגבי בהמה לא שייך אתנן. אבל גבי רוח ושד דלית לן שום מיעוט אימא לך דנאסרה משום זונה. אבל נראה לי דגם בשביל זה אין בו שום בית מיחוש משום דכיון דהוכחנו דברוח ושד אין בו איסור דאשת איש א"כ מהיכי תיתי לן לומר דאקרי זונה דהא לא אקרי זונה אלא הנבעלת ביאת איסור וברוח ושד לא אשכחן איסור בקרא דבשלמא גבי בהמה דיש בה דין סקילה הוה סלקא דעתך לומר דיש זנות לבהמה לכך אצטריך לן למילף מקרא דאתנן זונה וגו' דאין זנות לבהמה. אבל שד ורוח מהיכי תיתי לן לומר דיש זנות ברוח וא"כ אפילו לרבא דסבירא ליה דיש זנות לבהמה מודה ברוח ואפשר דמשום הכי נקט בברייתא דפרק הבא על יבמתו דלעיל נבעלה למי שאינו איש כשרה לכהונה ולא נקט נבעלה לבהמה אלא נקט האי לישנא כדי לכלול בזה ג"כ נבעלה לרוח דכל זה בכלל שאינו איש וכן הרמב"ם פ' י"ח מהלכות איסורי ביאה כתב וז"ל מפי השמועה למדנו שהזונה האמורה בתורה וכו' שנבעלה לאדם שאסורה לו וכו' לפיכך הנרבע' לבהמה אף על פי שהוא בסקילה לא נעשית זונה ולא נפסלה לכהונה שהרי לא נבעלה לאדם עכ"ל דקדק ג"כ בלשונו וכתב בכל דוכתיה אדם לומר דוקא אדם וכל שאינו אדם יהיה מי שיהיה הן בהמה הן רוח לא נעשית זונה. והנראה לעניות דעתי כתבתי בקוצר מופלג מפני רוב הטרדה. נאם הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן קיז 
=========================== 
בשחרית אהבה רבה לאהובי תלמידי הותיק פ"ה נ"י ר"ג ור"מ מהר"ר יעקב יצ"ו וכאל"ש. אשר שאלת ע"ד האשה שהצרכנו אותה גט אחר מבעלה שגירשה כבר לפני כמה שנים בשביל שנמצא שהיה כתוב בגט הלוי והוא לא היה. ומהגט השני לא עברו עדין ג' חדשים והיא רוצה לינשא ומכ"ת מעכב על ידה: 

תשובה דבר פשוט הוא אם לא היה כאן שום דבר אחר לסמוך עליו כי אם בשביל שהוא גט שני שהצריכו בשביל קול פסול שנמצא בגט הראשון פשיטא ופשיטא שסוגיא דעלמא לפסוק כדעת ר"י שהביא הטור סימן י"ג שהסכים עמו הרא"ש שצריכה להמתין ג' חדשים מיום נתינת הגט השני וכן פסקו האחרונים כמו שכתב הב"י סימן הנ"ל. והיה ראוי לעכב ביד האשה הנ"ל שלא תינשא עד עבור ג' חדשים ולא לשאת פני שום איש אשר נשאו לבו להתירה אך האשה הנ"ל יש לה עוד סמך אחר להתירה בשביל שגם הגט השני נשתהה בין כתיבה לנתינה זמן רב שהוא כמעט שנה תמימה מזמן שנכתב וכבר ידעת ולא נעלם ממך מה שכתב הטור שאם נשתהה הגט בין כתיבה לנתינה כתב רב אלפס שמונין ג' חדשים משעת כתיבה ושהרא"ש פסק משעת נתינה. וכתב הב"י שכדברי הרי"ף פסק הרמב"ם והסמ"ג והרשב"א והר"ן וריב"ש וספר א"ח וגם הביא ראיה מהירושלמי. וגם הב"י פסק כן בש"ע שלו. מכל הלין נראה שלענין דינא הלכתא כדברי הרי"ף למנות משעת כתיבה הגם שהרא"ש כתב שבכל מדינות אשכנז וצרפת נהוג משעת נתינה. וכן כתב מהררמא"י בהגהותיו שכן ראוי להחמיר. ובאמת שכן אנו נוהגים. מ"מ מאחר שבנדון דידן נצטרף עוד שריותא אחרת דהיינו שכבר נתגרשה קודם זה לפני כמה שנים מבעלה רק עתה הצריכוה גט אחר בשביל הפסול הנ"ל ובההוא עניינא איכא דעת המתירים דהיינו ר"ת וסיעתו. והמ"מ כתב שנראה לו דינו של רבינו תם אמת. יש לצרף כל הני שריותא הנ"ל ושלא להחמיר כל כך. הגם שבאמת שאע"פ כן אם היה המעשה בא לידי הייתי מחמיר כי למה נכניס ראשינו להקל בחנם בדבר שהחמירו בו חכמינו ז"ל ביותר וגזרו בו כמה גזירות וחששו אף לחששות רחוקות כמו שהוא ידוע מדברי הפוסקים. אם לא שהיה הכרח גדול. על כן אהו' בנדון דידן באם כן הוא שאין להאשה הנ"ל שום חששה שיתבטלו השידוכים בשביל שתמתין עוד זמן מה עד שיעברו הג' חדשים ולא יצאת עדין מביתה ללכת להנשואים אזי תעכב על ידה בכל מה דאפשר לך שלא תלך. אבל אם הוא בענין שיש חשש שיתבטלו השידוכים בשביל המתנה זו או שכבר יצאת לדרכה להנשואי' הנח לה. מוטב שתהיה שוגגת וכו'. כה דברי אהובך מורך ורבך דורש שלומך הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן קיח 
=========================== 
מלכי ארץ ורוזנים. קצינים חורים וסגנים. יקרים מפנינים. חכמים נבונים. נטעי נאמנים. דבריהם כדרבונים. היושבים בשבת תחכמונים. המה האלופים היקרים. ידועים אדירים. אדירי ים החכמה. וקולם נשמע ברמה. המאורות הגדולים. בכל חכמות כלולים. במעמקי התורה צוללים. ולמעלה בית א"ל עולים. וד' מדרגות סולם בהם כלולים. הם המה אלופי התורה היושבים על גפי מרומים. אמריהם נכוחים ונעימים. הסוככים על עם ה' השוכן במרומים. חכמים ויועצים אלופי התורה דקהלא קדישא היא עיר ואם בישראל ק"ק קושטנדינ"א רבתא יצ"ו כל חד וחד לפי רום מעלתו ומדרגתו על מקומו יבא בשלום. ולכל המסתופפים בצל מכ"ת שלום וישע רב. יברכם שוכן רומה. במעלה רמה: 

באנו להודיע למעלת כ"ת שבא לפנינו הנעלה כמר משה טירול"א תושב קהלכם יצ"ו והציע לפנינו איך שאשה אחת בגבולכם הקדוש בת קציני ארץ נקראת בשמה מרת שולטאנ"א יושבת עגונה שכולה וגלמודה זה שנים רבות מבעלה מומר שהיה נקרא בשמו יוסף קרישינט"י. ועתה הקרה אותו השם לכאן ק"ק לבוב והפציר בנו כמר משה הנ"ל שנכניס ראשינו להשתדל ממנו גט כשר להאשה הנ"ל. כאשר שמענו את דבריו ושאלתו ההגונה ודבר מצוה הוא יגענו בעוצם השתדלותינו וגודל טרחינו עד שנתרצה המומר הנ"ל ברצי כסף סך ידוע לפטור את אשתו הנ"ל בגט כשר. וכאשר באנו לסדר הגט התחלנו לחקור אחר שמות המגרש והאשה ושמות אביהן כדין וכנהוג. וטרחנו לחקור אחר שמות אבי המגרש ואבי האשה ולא עלתה בידינו כי לא נמצא פה איש שמכיר שמותיהן. גם המומר השיב שאינו יודע לא שם אביו ולא שם אבי האשה. גם אינו בדין לסמוך על דבריו בכן היה מן ההכרח עלינו לסדר הגט בשם המגרש ומגורשת לחוד בלתי שמות אביהן וסמכנו על תשובת הרא"ש והביאה הטור סוף סימן קכ"ט שכ' שאם לא הזכיר שם אבי האשה שהוא כשר. וכתב הב"י על זה וז"ל ומשמע דהוא הדין לשם אבי הבעל דכשר. וכן כתב הרשב"א בתשובה וז"ל אפשר שאינו צריך שם אביהן כלל דשמו ושמה שם עירו ועירה תנן. שם אביה ושם אביו לא תנן. ובתשובה אחרת כתב על יהודי שבא מארץ אחרת ולא נודע שם אביו אם לא כתב שם אביו בגט כשר והגע בעצמך שהיה גר מה שם אביו כי תדע או אם היה שתוקי או אסופי שאינו מכיר את אביו איך יעשו בגט או בשטרות וכתובות וזהו פשוט עכ"ל. וכן פסק בש"ע שלו לפסק הלכה ועל זה סמכנו וסדרנו הגט הנ"ל בלתי שם אביו ובלתי שם אביה כי היה אצלינו בצד הנמנע שיהא נודע לנו שם אביו ושם אביה בשום חקירה בעולם. וכפי הנשמע שהמה מהאנוסים שלא נודע להן שם אביהן וק"ל ויש להם דין גרים או שתוקים שלכתחלה מגרשין בשמותיהן לחוד וכל שכן במקום עיגון כזה כי אם לא השתדלנו ממנו הגט בעת הזאת מי יודע אם היה בשום אפשרות למצא אותו להשתדל ממנו גט כשר עוד. ומכל הלין טעמים סדרנו הגט כהלכתו וסדרנו אותו על שני דרכים מתחילה מנינו השליח שליח לקבלה וקיבל וזכה בגט הנ"ל להאשה הנ"ל כדין שליח לקבלה שמגורשת ממנו מיד בקבלת השליח. וחזר המגרש לרווחא דמילתא ולקח הגט מידו ומינ' השליח שליח להולכה ומסר הגט ליד השליח כדין להולכה. כאשר פסקו האחרונים במומר המגרש לסדר הגט על הדרכים הנזכרים. וכאשר עיני כ"ת תחזינה הגט וההרשאה כתובים כדת וכהלכה ע"פ הדינים והתיקונים וסדרי גיטין של הגדולים הקדמונים חכמי מדינתינו הללו. אמרנו להעלות הדברים על ספר לגלות אזני כ"ת בכן ע"י מעלתכם תגמור המצוה ותסדרו נתינת הגט ליד האשה מיד השליח כדין וכהלכה ומשום הכי תשאו ברכה. שמורה וערוכה. כה דברי אוהב נאמן דמכ"ת דורש שלומכם כל הימים. נאם הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן קיט 
=========================== 
את חג המצות. תחוגו ברב חדוה ודיצות. אהו' היקרים יושבי ק"ק קאמרנ"א יצ"ו וביחוד הנעלה התורני כהר"ר משה יצ"ו. הגיעוני שאלתכם ע"ד השקים קמח שנישוכו מאכילת העכברים בכמה בתים. ורקדו הקמח לאחר שיש חשש שנתייבשו המקומות הלחים עד שהיה אותן הליחות מדובק בשקים. ונפרך ונתערב בהקמח ע"י ההרקדה כמו שכתב המרדכי פרק כל שעה על שק של קמח שנפל לטיט. ושלחתם לידי שני שקים לראות הדבקות בהם. והנה בדקתי בהשקים ולא מצאתי בהם שום ממשות מדובק כל כך. רק ראיתי שהשקים הם נקובים מנשיכת העכברים מצורף לזה השעת הדחק. וע"פ זה אני מורה לכם שכל אותן בעלי בתים שמצאו שקיהם נשוכים יקחו להם קמח אחר המשומר מאנשי קהלינו ק"ק לבוב. לעשות ממנו לכל הפחות המצות לשני הלילות הראשונות כדי לצאת ידי מצות מצה. והקמח שהיה בהשקים הנשוכים מהעכברים יעשו ממנו מצות ויאפו כל אותן המצות קודם פסח דוקא כדי שאם יש בו איזה חשש תערובות חמץ שיתבטל קודם הפסח. וכיוצא בזה כתבו הגהות מיימון בפרק א' בדין דגן שצמח מלחלוחית הארץ. אבל הקמח של שאר בעלי בתים שלא מצאו שקיהם נשוכים רק שרקדו הקמח באותו נפה שרקדו הקמח הספק. אין להחמיר בו והוא מותר להם לכל דבר. כה דברי איש בריתכם הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן קכ 
========================== 
על דבר הטענות והתביעות שהיו בין הר"ר ישראל. ובין שלוחי הקהל יצ"ו. שטען הר"ר ישראל שאותה הוצאה שהוציא בעסק שהאיש הידוע תבע אותו לפני השר במדינות אזיא מחוייבים הקהל יצ"ו לשלם לו מחמת השותפות שבין הקהל יצ"ו כמשמעות השטר קישור שביניהם שזה נוסחו שאם יבא איזה עלילת שקר מחמת מסירה על איזה בעל בית משני הקהלות יצ"ו וכו' יהיה אותה ההוצאה מתוך סכום הקהלות וכו' עכ"ל והעסק ביש שעשה לי אותו האיש היא מסירה גמורה שאחר כל הפסקים שהיה לי עליו בדין ישראל שאדרבא הוא נשאר לי חייב סך חשוב תבע הוא אותי לפני השר בסך ג' אלפים ומסר ממוני בידי ישמעאלים ואמר להשר איך שעברתי חרם ושבועות ויתר הוצאות דבה שהוציא עלי ועל הדיינים שפסקו הדין בינו וביני גם הרים יד לשונו בהראשים ומנהיגי הקהלה יצ"ו גם היה יד המסור הידוע באמצע ובקש השר לפסוק הדין לשלם לו הסך חשוב הנ"ל כדי שיחלוק הוא עם השר חלק כחלק יאכלו או להושיבני במאסר בתפיסה קשה עד שהוכרחתי ליתן להשר הסך חשוב הידוע וא"כ זה מסירה גמורה היא ומחוייבים הקהלות יצ"ו לשלם לי אותה הוצאה שנתתי להשר בידיעתם ובהשתדלותם שהשתדלו הם בעצמם עבורי והעמידו עם השר על סך זה שנתתי לו. ועוד טענה אחרת שאותו סך שנתתי להשר זה בא לתועלת הקהל יצ"ו כדי שיתקיימו הקיומים שיש להקהל יצ"ו מהשר שיש להם רשות להושיב דיינים לדון ולשפוט בין איש ובין רעהו כי לולי זאת היה דין ישראל בתוך הקהלה בטל ח"ו. ועוד טען שבמה שנתן הוא להשר נצולו גם הם בממונו מהעלילות שהעליל גם עליהם. ועוד האריך בטענות אבל אלו הדברים הן הן היו עיקר טענותיו: 

השיבו שלוחי הקהל יצ"ו שזו אינה נקראת מסירה רק שהאיש הידוע היה לו תביעות ממון על הר"ר ישראל והיה לו לתובעו בדין ישראל וחטא לנפשו והרבה לפשוע והלך ותבע אותו בערכאות של ישמעאלים לפני השר ועל זה קבל עונשו ודינו גם השר לא העליל עליו שום דבר ולא פסק עליו כי אם לשלם לאותו איש תביעותו. ועל הטענה השנייה השיבו הלא לא השתדלו שום חיזוק על הקיומים שלהם גם לא הצילו את עצמם בכלום שעדיין הענין שהעליל עליהם תלוי ועומד: 

תשובה על פי הדין נראה לע"ד שהטענה הראשונה של הר"ר ישראל אינה מספקת לחייב את הקהל יצ"ו מטעם קישור השותפות על ענין המסירות שיתהוו ח"ו. משום דלא מבעי' לסברת מהררא"מ שכתב המרדכי בשמו פרק הגוזל בתרא בדין ההוא שותא פי' רשת דהוו מנצי' עליה בי תרי וכו' קם חד ומסרה לפרהנגא דמלכא וכו' דמסיק התם דמשמתינן ליה עד דמייתי ליה וקאים בדינא וכתב המרדכי על זה פסק הר"ר אליעזר ממול"א דתקנת חכמים היא שלא יהא אדם רגיל בכך אבל אינו נקרא בכך מסור וכו' ומסיק שם שאם תקפו מידו על ידי ישמעאלים אף ע"פ שהפסידו הרבה כגון שהעלילו עליו ולקחו ממנו יותר או הענישוהו אפילו הכי אין על התוקף דין מסור דלא מצינו בגמרא מסור אלא במתכוין להזיק את חבירו אבל זה נתכוין להוציא את שלו וכו' ע"ש. אם כן לפי סברא זו פשיטא שהנדון דידן אינו בכלל השותפות של הקהל. אלא אפילו לפי סברת מהר"ם שכתב המרדכי פרק הגוזל קמא. על ההיא דינא דשותא דאם תקפה ע"י נכרי יש לו דין מסור ומסיים וכן היה דן רבינו מאיר בראובן שעכב חובותיו של שמעון ע"פ השר שיעשה לו דין. דראובן מסור גמור הוא אם שמעון לא היה סרבן מתחלה וישלם ראובן כל מה שהזיקו בקלקול חובותיו עכ"ל. ונראה מדברי מהרי"ק בשורש א' שתפס סברתו של מהר"ם לעיקר. אפילו הכי אין נראה לחייב הקהל יצ"ו בטענה זו דאף אם זה התובע את חבירו בעש"ג והפסידו יש לו דין מסור. מ"מ אינו בכלל לשון השטר קישור השותפות של הקהל יצ"ו דלא משמע אלא כשהשר יעליל איזה עלילת שקר על איש מאנשי הקהלות יצ"ו בסבת מסירה אבל לא שיתבע יהודי אחד את חבירו לפני השר תביעות של שקר כי זה אינו נכלל בלשון שטר השותפות ואף על גב שבנדון דידן הוציא גם כן האיש הידוע דבה על הר"ר ישראל לפני השר איך  שעבר חרמות ושבועות כנ"ל מכל מקום לפי הנשמע לא הי' בדעת השר להעניש את הר"ר ישראל על הוצאות דבות הללו רק הי' בדעתו לפסוק שישלם לאותו האיש הסך שתבע אותו ולכך אין בטענה זו לבדה לחייב את הקהל יצ"ו: 

אך כשנצרף לזה הטענה השניה יש לחייב הקהל יצ"ו שהרי השתדלות זה היה מוטל על הקהל יצ"ו בכללו ומחוייבים לשאת בעול הוצאה זו מצד שני טענות. האחת שהרי כל קהלה וקהלה מחוייבים לגדור הפרצה ולהעמיד בעירם משפט דין ישראל על תילה והדין נותן שבני העיר כופין זה את זה על זה כדתנן פרק קמא דבתרא בני העיר כופין זה את זה לעשות להם חומה דלתים ובריח וכו' וכן איתא בתוספתא לבנות להם בית הכנסת ולקנות להם ס"ת וכו' ולעשות להם לחי וקורה וכו'. והוא הדין לכל הדברים שהם צרכי הקהל שמוכרחים להם כדאיתא בתשובות מיימון השייכים לספר קנסן. וכל הקהל משותפים לזה ואפילו מועטים יכולין לכוף את המרובים כמו שכתב רבינו ירוחם. וזה דבר ידוע ומפורסם כי אילו הוציא האיש הנזכר מחשבתו הרעה לפועל והיה מוציא ממון מיד הר"ר ישראל ע"י השר רבו היום המתפרצים בעם וכל הפסקים של הדיינים היו בטלים ח"ו העוברים והעתידים ורבה הפרצה בתוך הקהלות יצ"ו ולכך היו הקהלות מחוייבים לתקן ולגדור הפרצה הזאת. ואם יאמרו הלא די בגדר פרצה זו במה שהשתדלנו מהשר שענשו האיש הידוע בעונש גופו כידוע הלא פשוט הוא שאם לא נתן הר"ר ישראל הסך הידוע להשר והיה האיש הנ"ל מוציא ממנו הסך שתבע אותו והיה יוצא זכאי מלפני השר היה ידו על העליונה רק שהסך שנתן הר"ר ישראל להשר הוא היה הסבה שנתרצה להם השר במה שנתנו לו הקהל גם כן אחרי זאת עד שנתן להם רשות לשלוח בו יד. זאת ועוד אחרת שהרי פסק מהרי"ק בשורש ד' שאם בא ח"ו איזה עלילה על איזה קהל אזי כל הקהלות שיש לחוש שגם עליהם יעבור כוס ח"ו מחוייבים לסייע עם אותה הקהלה אף על גב שלא יהיה ברי כל כך שגם עליהם יבא אותה העלילה והביא ראיות על זה מדברי הגמרא ע"ש. וכל שכן בקהלה אחת שאם אותה העלילה יש בה חשש שתזיק גם לאחרים שמחוייבים לשאת בעול עמו. ולא גרע מההיא שכתב הרא"ש כלל ששי סימן ה' על מקצת הקהל שעשו הוצאה שיתקיימו שטרי חובותיהם ופסק שכל העוסקים בשטרי חובות מחוייבים ליתן עמהם. כלל העולה מדברי מכל הלין טעמים הדין נותן שאותו הסך שנתן הר"ר ישראל להשר מחוייבים הקהלות יצ"ו לשאת בעול לשלם מתוך הסכום אך ורק מאחר שהר"ר ישראל היה ברי הזיקו. וכבר היה יוצא פסק דין מהשר עליו לחייבו סך חשוב. והוא הי' גופא דעובדא. על כן הוא מחוייב ליתן לזה בראש הקדמה נכונה סך ידוע כפי ראות עיני מנהיגי הקהלות יצ"ו. והדין דין אמתי הנראה לע"ד כתבתי נאם הטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קכא 
=========================== 
ילמדנו רבינו שפחה שלקחה שמרים של שכר שעבר עליהם הפסח והחמיצה בהם עיסה אם יש להתיר העיסה מטעם שנתבטלו השמרים בעיסה. הגם ששאלתינו זו אינה צריכה על העבר כי כבר אסרנו העיסה מספק מ"מ תורה היא וצריכים אנו ללמוד הדין על העתיד אם כדין עשינו או לא: 

תשובה אהו' האלופים יפה דנתם ובדין אסרתם העיס' והטעם הוא דכל מידי דלטעמא עבידא לא בטיל. וכן הוא במרדכי דמסכת ע"א לענין שמרים של יין של עכו"ם שהחמיץ בהם עיסה ע"ש. כי אין לי כעת להאריך בראיות מרוב הטרדה המוטלת עלי כעת בהתחלת זמן הלימוד עם בני ישיבתי המפוארה יצ"ו שיש לי כעת ת"ל יצו ה' אתם את הברכה וכו'. כה דברי אהובכם הטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קכב 
=========================== 
נשאלתי ע"ד המעשה תמוה וזר שנעשה עתה מקרוב בווי"נא בגט שכ"מ מהבעל צעיר לימים ר' יצחק בן מהר"ר אברהם וואל"פש מלבו"ב לאשתו מרת בת שבע בת הקצין הר"ר ווייביש. וגופא דעובדא הכי הוה שקודם שבא הרב המסדר אל השכ"מ באו אליו ואמרו לו הנה לא הבאת שטר חליצה מאחיך. עשה נא זאת בחסדך ותן גט לאשתך הלא לא יזיק לך וכשתעמוד אי"ה מחלייך תחזור ותנשא לך ותהיה אשתך כבראשונה. ולא תתן הגט רק כדי שלא תהא צריכה לחלוץ לאחיך. על כן עשה ותדבר כל מה שיאמר לך המסדר על כל הן הן ועל כל לאו לאו. כי לא יזיק לך. וכן כשהמסדר בא אליו אמר לו תן גט לאשתך כדי שלא תהא צריכה חליצה. ואמר ליה בזמן הזה אין מזכירין שום תנאי בשעת נתינת הגט אלא נותנים הגט סתמא. אבל מכל מקום אל תדאג כי לא יזיק לך. כי לא תתן אלא כדי שלא תצטרך אשתך לחלוץ ח"ו. אבל כשתעמוד מחלייך תחזור ותנשא לך להיות אשתך כבראשונה. גם אני אעשה לך קישור ובטחון מוחלט וגמור שתהא בטוח בלי שום ספק שתחזור ותנשא לך להיות אשתך כבראשונה. והצעיר הנ"ל האמין להם ובטח בהם וסמך על דבריהם כי הוא נער בן ט"ז שנה כגר בארץ נכריה ונתן הגט בסתם. וכשבאו לעשות הקישור שכשיעמוד מחליו שיחזרו וישאו זה את זו כנהוג. לכדו את הנער במצודתם ולא התקשרו אותן בחרם הקהלות דהיינו שלא כתבו אם יעבור אחד מהם ולא ישאו זה את זה יכריזו או יחול עליהם חרם הקהלות כנהוג רק כתבו בסוף שאם יעבור אחד מן הצדדים ולא יתרצה לישא זה את זה שיתן לצד שכנגדו שני אלפים זהובים. והכתובה עם התוספות היתה ד' אלפים ושש מאות זהובי'. והתנו שהכתובה עם התוספות תשאר בתקפה ולא תהא נמחלת באופן שאם תחזור היא בו. והוא ירצה לתובעה בשני אלפים. תתבענו היא בעד ארבעה אלפים ושש מאות. וימצא עצמו עצור ועזוב ויצא נקי מכל נכסיו. כאשר הכל מובן ומבואר מתוך העתק הקישור והתנאים שביד הבעל הנ"ל. ויתר התחבולות אשר עשו אשר מתוך מעשיהם ניכר שתחלת מחשבתם לא היה אלא כדי לעשות פירוד בין הדבקים שלא תשוב אליו עוד לעולם. וכאשר עשו בסוף כשעמד מחליו אמרו לו מה לך לשטר הקישור כי הוא חייתא דקיטרא. ואם תרצה היא לא תשוב אליך עוד כי נתת לה גט בסתמא בלי שום תנאי. רק בא ונכתב לך תנאים חדשים כאילו עתה נעשה השידוך מתחלה. אך באופן שתתן כל אשר לך גם הבית שלך שבלבו"ב לאשתך במתנה לחלוטין לעלמין וכן עשה. כי הנער נער בן ט"ז שנה וכתבו לו תנאים ועשו במרמה וכתבו בהתנאים שאם יחזור הוא שיהא מחוייב לשלם לה הכתובה והתוספות במילואה דהיינו ארבעה אלפים ושש מאות זהובים. ועוד נוסף עליהם שני אלפים קנס. ועל זה הוציאו מתחת ידו חתימת ידו על שני אלפים ואם תחזור בו היא אזי תתן לו שני אלפים קנס. אבל מ"מ היא תגבה ממנו כתובתה ותוספות משלם דהיינו ארבעה אלפים זהובים ושש מאות זהובים. באופן שלא יהיה לו שום תביעה עליה אם תחזור בה. וכאשר העלו במחשבתם כן הוציאו אותה לפועל לבסוף. ואמרו להנער שאין נפשם חפצה בו. ואין לך שום זיקת בעל על אשתך שכבר היא נתגרשה ממך בלי שום תנאי. ואם אתה תרצה לגבות ממנה הקנס. הלא אדרבה הקנס וגם כל מה שהכנסת משלך בשעת החופה אינו מספיק לה לכדי כתובתה והתוספות שנשארת חייב לה. וגם הניחו לו חשבון שאינו צודק שכמעט חציו של הסך שהכניס הלך לטמיון ויתר הדברים ותואנות אשר העתירו עליו ועמדו עמו לדין. וכראות הנער כן שיצא נקי מכל מאשתו ומכל הנכסים שהכניס לה חשב בדעתו אמלטה נא דבר מה מנכסי והיה לי לפלטה. ולא אצא נקי מנכסי מכל וכל. ונתפשר עמהם ופטר אותם מכל וכל רק שהם יחזרו לו לערך אלף זהובים בעד כל מה שהכניס להם. ותכף ומיד שידכו האשה הזאת לאיש אחר. ועתה מלכים מלכי התורה השכילו הביטו נא וראו הנעשה כזאת בימיכם. או בימות אבותיכם. ואם ראוי לסמוך על גט כזה להתיר האשה לעלמא. ע"כ תורף לשון השאלה: 

תשובה הא מילתא צריכא עיונא כי מילתא חדתא היא. וראיתי לברורי מילתא דא. מהא דאיתא פ' איזהו נשך. ההיא גברא דזבין ארעא לחבריה שלא באחריות חזיה דהוה קא עציב. אמר ליה אמאי עציבת. אי טרפו לה מינך מגבינא לך שופרא שבחא ופרי. אמר אמימר פיטומי מילי בעלמא הוא וכו'. ואיתא עוד התם ההוא שכ"מ דכתב לה גיטא לדביתהו אנגיד ואתנח אמרה ליה אמאי קא מתנחת. אי קיימת דידך אנא. אמר רב זביד פיטומי מילי בעלמא הוא וכו'. וכתבו התוספות וז"ל פיטומי מילי בעלמא הוא דוקא הכא שכבר עמדו על סוף לקנות שלא באחריות והיה מצטער הלוקח שלא היה מתרצה המוכר למוכרה באחריות והוא לא היה רוצה להניח מלקנות בשביל כך. ולהכי הוה פיטומי מילי בעלמא אבל אם בתחלת הדברים פתח המוכר קני לך שדי דאי טרפי לה מינך וכו' לא הוי פיטומי מילי אלא תנאי גמור כי בודאי לא נתכוון ללוקחו אלא באחריות כמו שפתח לו המוכר וכו'. וכן בסמוך מיירי שנתרצה וגמר בדעתו ובפיו לגרש בלא תנאי והיא באתה לנחמו בדבריה עכ"ל. וכן כתב הרא"ש שם אלא שהוסיף לומר דבעובדא דלעיל איירי שכבר נתן המעות אלא שעדיין לא נכתב השטר וכו'. משמע מדבריו אבל אם עדיין לא נתן המעות אף  על גב שכבר נתרצה ללוקחו שלא באחריות ולא התנה הלוקח אלא המוכר א"ל אי טרפי לה מינך וכו' לא הוי פיטומי מילי וכן פסקו כל הפוסקים אלא שמדברי הרמב"ם משמע שאינו מחלק כלל בין מוכר ללוקח. אלא בין לאחר גמר המקח. ובין קודם גמר המקח. ויתר הפוסקים מחלקי' גם כן בין לוקח למוכר. דלדידהו איכא ג' חלוקי דינים. דקודם התחלת המקח אפילו אמר המוכר והלוקח לא התנה הוי תנאי. ולאחר שנגמר המקח לגמרי אפי' אם התנה הלוקח אינו כלום ובאמצע המקח אם התנה הלוקח הוי תנאי. אבל אם המוכר א"ל אי טרפי לה מינך וכו' הוי פיטומי מילי. מ"מ אם אמר המוכר כן קודם התחלת המקח יש לו דין תנאי גמור. ולא אמרי' דהוי פיטומי מילי. ואם כן הוא הדין נמי הא דאמרן גבי גט דשכ"מ דאי היא אמרה אי קיימת דידך אנא דהוי פיטומי מילי. היינו דוקא שכבר נתרצה בפירוש ליתן גט בלי שום תנאי. פי' דאמר בפירוש תהא גט אפי' כשיקום מחליו ולא שגירש סתם. והיינו דדקדקו התוספות והרא"ש וכתבו וגמר בדעתו ובפיו לגרש בלא תנאי. וכן גבי דין אחריות פירשו המפרשים דאיירי שכבר נתרצה הלוקח לקנות שלא באחריות היינו שפירש בפירוש שקונה שלא באחריות ולא איירי שקנה סתם. דאי בסתם הא קיימא לן אחריות טעות סופר. ולהרא"ש וסיעתו איירי שכבר התחיל נתינת הגט שכבר נכתב הגט. אלא שעדיין לא ניתן. וכן כתב הר"ן דאיירי שכבר נכתב הגט. שמעינן מכל דבריהם הנ"ל אם בתחילת הענין אמרה איהי כתוב לי גט ואי קיימת דידך אנא. אליבא דכ"ע הוי תנאי גמור אפילו יהיה שכבר נתרצה ליתן גט ופירש דאפילו כשיקום יהא גט אפילו הכי כשהיא אומרת אחר כך אי קיימת דידך אנא הוי תנאי גמור. ולא אמרינן דהוי פיטומי מילי. והוא נמי לא גרשה אלא אדעתא דהכי: 

והא דאיתא בסוף סוגיא זו א"ל רב אחא מדיפתא לרבינא ואי לאו פיטומי מילי מאי. בדידה קיימא למשדי תנאה בגיטא. בדידי' קיימא למשדי תנאה. מהו דתימא הוא גופיה אדעתא דידה קא גמר ויהיב גיטא. קמ"ל. דמשמע דבמסקנא דקאמר קמ"ל לא אמרינן הוא גופיה אדעתא דידה קא גמיר ויהיב גיטא דהכי משמע לישנא דקמ"ל. איברא אינו כן דהקמ"ל לא בא לומר קמ"ל דלאו אדעתא דידה קא גמיר ויהיב גיטא. אלא הכי פירוש קמ"ל דגם מה שאמר ההיא גופא לא הוי כי אם פיטומי מילי. ולכך כי נמי אדעתא דידה קא יהיב הגט אין כאן שום תנאי דדבריה לא היו כי אם פיטומי מילי. ולא היה דעתה כן באמת. אבל היכי דלא שייך לומר פיטומי מילי כגון שאמרה כן קודם התחלת נתינת וכתיבת הגט כדלעיל אמרינן שפיר דאדעתא דידה קא גמיר ויהיב גיטא והוי תנאי גמור. וכן מבואר בהדיא מדברי התוספות דכתבו שם וז"ל קמ"ל פי' דאי נמי אדעתא דידה מקנה לה אינו חוזר. דגם היא לא אמרה אלא פיטומי מילי עכ"ל. מבואר ממש מדבריהם דבמקום דלא שייך לומר דגם היא לא אמרה אלא פיטומי מילי אמרינן שפיר אדעתא דידה קא יהיב גיטא וכשעמד חוזר. ואף על גב שהר"ן כתב שם פרק איזהו נשך וז"ל בסוף סוגיא זו אמר המחבר צריך עיון אם אמרה קודם כתיבה אי אמרינן אדעתא דידה קא גמר ויהיב דהשתא לא שייך לומר פיטומי מילי לפי הטעם שכתבתי בפנים בשם המפרשים ז"ל עכ"ל. הלא לפי דעת התוספות אין כאן מקום עיון כלל אלא פשוט הוא דאי אמרה קודם כתיבה אמרינן בפשיטות דאדעתא דידה קא גמיר ויהיב. וא"כ בנדון דידן נמי כיון דקודם הכתיבה אמרו לו דכשיעמוד מחליו יחזור וישאנה הוי תנאי גמור ואדעתא דידה קא גמיר ויהיב הגט והוי כאילו התנה בפירוש על מנת שיחזור וישאנה כשיקום אף על גב שנתן הגט אחר כך בסתם.  דאין חילוק בין היכי שאמרה היא בעצמה. ובין היכי שאמרו כן שלוחיה כדמוכח מההיא דאמרו לו חלוץ לה ע"מ שתתן לך ר' זוז. תן לה גט ע"מ שתתן לך ר' זוז. ועוד דבנדון דידן גם האשה בעצמה קבלה ק"ס על זה לבסוף. וגם לא שייך פיטומי מילי מטעם זה: 

ואם יאמר האומר דכאן לא הוי תנאי כיון דלא כפל לתנאו. וכבר פסק הרא"ש והרמב"ם כרבי מאיר דבכל מילי בעינן תנאי כפול. וכן פסק הטור א"ה סימן ל"ח וסימן קמ"ג והביאו ראיה מהא דאתקין שמואל בגט דשכ"מ אם לא מתי לא יהא גט. ואם מתי יהא גט וכו'. אף אתה אמור לו הלא כתב הר"ן בשם תשובת הרי"ף דלא קיימא לן כר' מאיר. אלא דבגיטין וקדושין חיישינן לה לחומרא. וכן כתב הה"מ בשם הרי"ף בתשובות ובשם האחרונים וז"ל דמדינא לא בעינן תנאי כפול לא בגיטין וקדושין ולא בממון. אלא דשמואל אתקין בגט שכ"מ המגרש על תנאי שיכפול תנאו כדאיתא פרק מי שאחזו ועשה כן לרווחא דמילתא שחשש שמואל שאם היה התנאי בלא כפל דלמא איכא ב"ד דס"ל כרבי מאיר והוה מתיר אף על פי שלא נתקיים התנאי ועיקר הדין הוא דבשום מקום אין צריך לכפול התנאי. והלכך בגיטין וקדושין אם לא כפלו לתנאו ולא נתקיים חוששין לה ומחזיקין אותה לא כמגורשת ולא כאינה מגורשת וכו' והולכין בה להחמיר וכו' עכ"ל: 

ועוד אני אומר דמתוך סוגיא שהבאתי מוכח בהדיא דבכה"ג לא בעי לכפלי למילתא דהא בההוא עובדא דאמר ליה המוכר אמאי עציבת אי טרפי לה מינך וכו' אמר אמימר פיטומי מילי בעלמא הוא. וכן בההוא עובדא דשכ"מ דאמרה לה דביתהו אמאי מתנחת אי קיימת דידך אנא אמר רב זביד פיטומי מילי בעלמא היא. דהיא לא אמרה לו כן באמת אלא לנחמו. משמע דאי לא הוי פיטומי מילי אלא שאמרה לו באמת אליבא דכ"ע הוי תנאי מעליא אף על גב דלא כפליה למילתא. אלא ודאי צריך לומר דלא שייך כפילת התנאי אלא כשמתנה הלוקח או הבעל דומיא דבני גד ובני ראובן שאז שייך לומר ולכפול. דדוקא כשיהא כך יהא מכירה או הגט גט. ואם לא יהא כך לא יהא המכירה מכירה ולא הגט גט. אבל כשהמוכר פתח ומבטיח ללוקח ואומר תקנה ממני שדה זו דאי טרפי לה מינך וכו'. וכן כשהאשה אומרת תן לי גט דאי קיימת דידך אנא לא הוי דרך תנאי אלא דרך הודאה ובטחון והוא סומך על דבריו וקונה ומגרש על דעת זו. לא בעי כפילת הדברים. כי בודאי לא נתכוון הלוקח לקנות והבעל לגרש אלא כפי מה שפירש לו המוכר או האשה. וכן משמע מלשון הטור חושן המשפט. ועוד מוכח מדברי הרשב"א שהביא הב"י וז"ל דאפילו בכהאי גוונא אמר רבינו נראה דה"מ כשאינו אומר בלשון תנאי אלא שהוא אומר כן דרך סיפור דברים. אבל אם אמר לו על תנאי כן אני מוכר לך דאי טרפי לה מינך וכו'. ודאי לאו פיטומי מילי בעלמא הוא אלא תנאי גמור עכ"ל. הרי שתלמידי הרשב"א מפרשים שהאי עובדא דגמרא איירי דלא אמר ליה דרך תנאי כלל. אלא דרך סיפור דברים ואפילו הכי אי לאו דאמרינן דהוי פיטומי מילי היה חייב המוכר באחריות כמו שכת' לעיל מזה. ואם כן במקום דלא שייך פיטומי מילי כגון שבתחלת הדברים פתח המוכר קנה שדה זו דאי טרפי לך וכו' אפילו הוי דרך סיפור ולא דרך תנאי היה חייב באחריות. וכן גבי גט נמי איירי בכה"ג דא"ל דרך סיפור. דהא כל המפרשים מדמים הנהו תרי עובדי להדדי. ואפילו הכי במקום דלא שייך לומר פיטומי מילי. כגון שאמרה ליה הכי קודם כתיבת הגט היה חוזר כשעמד. אף על גב דלא אמרה ליה דרך תנאי כלל. אם כן מבואר בהדיא דלא איירי בדכפלה דהא איירי דאמר דרך סיפור דברים בעלמא אלא ודאי הטעם הוא משום דבכהאי גוונא אינו אלא בטחון. ואף על גב שאחר שכתבתי זה מצאתי בשלטי גבורים פרק מי שאחזו שכתב וז"ל  והא דאמרינן פרק איזהו נשך ההיא דאמרה אי קיימת דידך אנא. ואמר פיטומי מילי נינהו. לר' מאיר לא אצטריך דבעינן תנאי כפול אלא לאשמעינן דאפילו לרבנן לא מהני עכ"ל. הרי שנתעורר למה שכתבנו ותירץ דהגמרא לא קאמרה טעמא דפיטומי מילי אלא אליבא דרבנן. אבל אליבא דרבי מאיר אפילו במקום דלא שייך פיטומי מילי לא מהני. וכן נמצא כלשון זה בתוספות פרק מי שאחזו דף ע"ח וכן שם בדברי הרא"ש: 

איברא לא משמע כן בדברי הרא"ש פרק איזהו נשך והטור דהא הרא"ש והטור ס"ל דקיימא לן כרבי מאיר אפילו בממון כמבואר בדבריו שם ובטור ח"ה סימן ר"ז. ובטור א"ה סימן ל"ח ורמ"ג. ואפילו הכי כתב הרא"ש פרק איזהו נשך על האי עובדא דלעיל וז"ל ודוקא היכי דבתחילת הקנין פסקו שלא באחריות ועדיין לא נגמר המקח כגון שנתנו המעות וכו'. שאף הלוקח לא חשב דברים הללו לעיקר התנאי וכו'. אלא שהניח עוצבו ורוגזו וכו'. אבל אם בתחלת הדברים אמר המוכר ללוקח קני לך שדי ואי טרפי לה מינך מגבינא לך שופרא ושבחא וכו' לא הוי פיטומי מילי וכו'. כי בודאי לא נתכוון לוקח לקנות אלא כמו שפתח לו המוכר. וכן גבי גיטא מיירי שנתרצה וגמר בפיו ובדעתו לגרש בלא תנאי והיא באת לנחמו בדברים עכ"ל. הרי שפסק דאז הוי תנאי גמור. והרואה יראה שבלשון זה שכתב הרא"ש אבל אם בתחלת הדברים אמר המוכר ללוקח קני לך שדי וכו'. לא משמע ממנו שר"ל שכפל תנאו ודבריו וגם לפי הלשון לא שייך בלשון זה כפילת תנאי וכלשונו כתב ג"כ הטור ח"ה סימן ר"ז משמע מדבריהם דבכה"ג אפילו לר' מאיר א"צ תנאי כפול. ואם כן אפילו אם תמצא לומר דק"ל כר' מאיר איכא למימר דבהא אפילו לר' מאיר לא בעינן כפילת דברים. אבל לענין דינא כבר כתבנו דלא קי"ל כר' מאיר. וגם בתשובת הרשב"א סימן אלף מ"ח כתב וז"ל דאנן בקושטא דמילתא לא קי"ל כר"מ דבעי תנאי כפול ושמואל לאפוקי מספק ב"ד טועין אתקין כן עכ"ל. וכן פירש רשב"ם פרק יש נוחלין דף קל"ז דלא בעינן תנאי כפול אלא בגיטין ולרווחא דמילתא. וכן הרא"ש בעצמו מסיק פרק יש נוחלין דגבי גיטין וקדושין כי לא כפליה לתנאי הוי נמי תנאי מספק. וכן כתב הב"י בשם רבינו ירוחם בטור א"ה סימן ל"ח. וכן במרדכי פרק מי שאחזו פוסק דבגיטין וקדושין אזלינן לחומרא. והא דמשמע מתשובת מהרש"ל ז"ל שנטה להקל אפילו בגיטין אפשר שטעמו היה שמצד אותו מעשה גופה היה צד להקל דמן הדין לא היתה אותו האשה צריכה לגט כלל כמבואר שם בדבריו: 

ואין לדמות נידון דידן להא דאיתא פרק מי שאחזו אמר רב הונא גיטו כמתנתו. מה מתנתו אם עמד חוזר. אף גיטו אם עמד חוזר. ומסיק רבה ורבא לא סבירא להו הא דרב הונא. גזירה שמא יאמרו יש גט לאחר מיתה. ומי איכא מידי דמדאורייתא לא הוי גיטא. ומשום גזירה שרינן אשת איש לעלמא. אין כל דמקדש אדעתא דרבנן מקדש. ואפקיעו רבנן לקדושין ופסקו הפוסקים כרבה ורבא דהמגרש סתמא אפילו אם עמד אינו חוזר ודלא כרב הונא. ור"ת שם בתוספות כתב דלא איירי רב הונא ורבה אלא באומר מהיום אם מתי ועמד. ואחר כך חזר וחלה ומת. אבל בסתם גמור אפילו רב הונא מודה דאפילו אם עמד אינו חוזר כמבואר שם הכל בתוספות. היינו כשגירש בסתם גמור וכדפירשו התוספות שם הטעם דדוקא מתנה דעיקרה אינה חלה אלא לאחר מיתה. אבל גט חל מחיים דעתו שיחול מיד הלכך אינו חוזר אם לא פירש. אבל בנדון דידן כיון שמתחלת הדברים פתחו לו דכשיעמוד יחזור וישאנה לו לאשה הוי כאלו פירש הוא בהדיא והתנה עמה כן ועל דעת זה נתן לה את הגט כמו שהוכחנו למעלה. וגם לא שייך כאן גזירה שמא יאמרו יש גט לאחר מיתה דבמקום שיש כאן תנאי לא שייך כאן גזירה אלא כשמגרש בסתם כמבואר שם מתוך פרש"י ותוספות וכדמוכח מהא דאתקין שמואל בגט שכ"מ אם לא מתי וכו'. ולא גזרינן שמא יאמרו יש גט לאחר מיתה. אלא ודאי דבמקום תנאי לא שייך גזירה. וכן הוא באשר"י פ' מי שאחזו. ונדון דידן הוי כאלו התנה הוא בפירוש הואיל ואמרו לו קודם נתינת הגט כשיעמוד יחזור וישאנה כאשר יש על זה ידים מוכיחות וגם בלי שום ראיה ועדות מסתמא בשכ"מ צעיר לימים כזה שלא עלה על לבו מעולם לגרש את אשתו. כשתבעו ממנו גט לאשתו על כרחם הוכרחו לומר לו שאין דעתם לעשות פירוד בינו ובין אשתו רק כדי שלא תהא צריכה לחלוץ כשימות ח"ו אבל כשיקום יחזור וישאנה כאשר הוא מדרך העולם לדבר כדברים האלה וכאשר בנדון דידן האשה בעצמה קבלה ק"ס על זה. הלכך אפילו לרבה ורבא פשיטא דהוי כמתנתו לענין דאמרינן דלא נתן לה הגט אלא אדעתא דכשיעמוד תחזור ותנשא לו ואין לומר דבנדון דידן כיון שקודם נתינת הגט אמר לו המסדר שאין כותבין בזמן הזה גט על תנאי אלא סתם. ונתן סתם. אם כן הוי כאלו ביטל אותן הדברים שאמרו לו מקודם זה שכשיעמוד יחזור וישאנה. ונתן לה הגט על דעת זו שאפילו כשיעמוד לא ישאנה. זה אינו שאין במשמעות לשון זה שאמר המסדר שיבטל הדברים הראשונים שדברו עמו בראשונה ויתן לה על דעת שאפילו כשיעמוד לא ישאנה כלל. אלא משמעות לשונו הוא שאין מזכירין שום תנאי בשעת נתינת הגט. אלא שנותנים הגט סתם שהיה ירא שירצה הבעל להזכיר התנאי בפירוש. ולכך אמר לו שאין מזכירין בזמן הזה שום תנאי. אם כן יש לו דין האומר לעדים שרוצה לגרש את אשתו על תנאי זה. ואחר כך נתן לה הגט סתם דלא אמרינן שמחל התנאי ובטלו. אלא אמרינן דעל דעת הראשונה הוא עושה כמו שכתב הרא"ש בתשובותיו כלל ל"ה סימן ח' אהא דגרסינן בהמדיר גבי פלוגתא דרב ושמואל קידשה על תנאי וכנסה סתם לא תימא טעמא דרב כיון דכנסה סתם אחולי' לתנאי אלא היינו טעמא דרב דאין אדם עושה בעילתו בעילת זנות. וכתב הרא"ש על זה וז"ל לא תימא טעמא דרב וכו' כלומר ונלמד מכאן דכל המתנה בתחלת המעשה ובשעת גמר המעשה לא הזכיר התנאי שמחל התנאי ובטלו כגון אמר בפני עדים גט זה אני רוצה ליתן לאשתי זאת על תנאי זה בפניכם והתנה וכפל תנאו ואחר כך נתנו לה בפניהם סתם ולא הזכיר התנאי אמרינן שמחל התנאי. ודאי לא אמרינן הכי אלא היינו טעמא דרב וכו' עכ"ל: 

ובר מדין דהא בנדון דידן המסדר גופיה קודם נתינת הגט אמר לבעל שיתן הגט סתם כדי שלא תצטרך לחלוץ ח"ו אבל תהא בטוח כשתעמוד תחזור ותשאנה ואעשה לך בטחון וקישור על זה וכן עשה לבסוף כאשר יש על זה ראיות וידים מוכיחות. וגם בלי שום ראיה הלא ידוע הוא שכל מסדר גט שכ"מ צעיר לימים כזה שלא עלה על דעתו לגרש את אשתו מעולם א"כ היה מוכרח לומר לו דכשיעמוד מחליו יחזור וישאנה ואין מבקשין ממנו גט אלא כדי לפוטרה מן החליצה אם ימות ח"ו ולנחמו בדברים כאשר הוא מדרך העולם. וגם כל שכ"מ דעלמא כשתובעים ומבקשים ממנו ליתן גט מסתמא הוא מקדים דברים להשכ"מ מפני מה מצריכים אותו ליתן גט ואומרים לו שכשיקום יחזור וישאנה שהרי עושה לו קישור על זה ולא שייך לעשות קישור אם לא הודיעו לו הענין מתחלה וכאשר ג"כ עשה המסדר הזה שהשכ"מ והאשה קבלו ק"ס שיחזרו וישאו זה את זה כשיקום מחליו כל זה עשה קודם נתינת הגט ואם כן על כרחך הוכרח לומר לו קודם זה שכשיקום יחזור וישאנה ויעשה לו קישור על זה כאשר עשה וכאשר העתק שטר קישור ביד הבעל הנ"ל אם כן לא שייך לומר שביטל הדברים הראשונים אעפ"י שנתן הגט סתם ולא הזכיר שום תנאי בשעת הנתינה יש לו דין תנאי. ולא דין גט סתם כאשר מבואר למעלה. אם כן על דעת כן נתן הגט שכשיעמוד יחזור וישאנה: 

ואם יאמר האומר דאעפ"י כן בנידון דידן הגט גט משום דאין בכל אלה הדברים שיתבטל הגט כשיעמוד. דוגמת אם לא מתי לא יהא גט דאיתא בגמרא אלא דכאן אמר שהגט יהא גט אלא שכשיעמוד יחזור וישאנה ואין זה תנאי בגט: 

איברא יש לברר זה דגם בענין זה יש בו ביטול הגט. מהא דתנן פרק השולח המוציא את אשתו משום שם רע משום נדר לא יחזור וקיימא לן כמאן דאמר דטעמא הוי משום קלקולא. ופרש"י שלא יקלקלנה על בעלה לאחר שתנשא לאחר. ויאמר אלו הייתי יודע שהדברים בדאים. או שהנדר יש לו הפרה. אפילו נותנים לי מאה מנה לא הייתי מגרשך. וכן אמרתי בשעת גירושין שבשביל כך אני מוציאך וכשגרשתיך היה בדעתי להחזירך אם ימצאו דברים בדאים. ונמצא גט בטל ובניה מן השני ממזרים וכו'. וכן פרש"י ג"כ לקמן בסמוך במתניתין דהמוציא את אשתו משום איילונית רבי יודא אומר לא יחזיר. ופרש"י לא יחזיר שמא תנשא ותלד ויאמר אלו הייתי יודע שכן אפילו נותנים לי מאה מנה לא הייתי מגרשך ולדעת כן גרשתיך שאם יבאו לך סימנים שאחזירך. ואם ידעתי שלא תשובי לי ואת ראויה לילד לא גרשתיך לפיכך אומרים לו קודם גרושין הוי יודע שהמוציא את אשתו משום איילונית לא יחזירנה עולמית. וכן עוד שם במתניתין נשאת לאחר וכו'. והיא תובעת כתובתה. אמר רבי יודא אומרים לה שתיקותיך יפה מדבורך. ופי' רש"י שיאמר לה אלו ידעתי שסופי ליתן לך כתובה לא גרשתיך. וכן יש בסוף פרק קמא דנדה גבי אשה שאין לה וסת וגירשה דלא יחזיר משום דזימנין אזלא ומינסבא ומתנה ואמר אלו הייתי יודע שכך וכו' לא הייתי מגרשה ונמצא גט בטל וכו'. ויש לדקדק למה לו לרש"י לאריכות זה היה לו לפרש בקוצר דחיישינן שלא יאמר דלא גרשתיך אלא באופן זה אם יהא השם רע או הנדר או האיילונית אמת יהא גט. ואם לא יהא אמת לא יהא גט. אלא שבא רש"י להשמיענו שאעפ"י שאין כאן תנאי גמור וגם אינו אומר שהיה דעתו אם כך יהא גט. ואם לא יהא כך יהא הגט בטל. אלא שאומר שכשגרשתיך היה בדעתי להחזירך אם ימצאו הדברים בדאים. ואם ידעתי שלא תשובי אלי גם אם יהיו הדברים בדאים לא גרשתיך אז הגט בטל ממילא ובניה מן השני ממזרים. וכן בכל אלו הדינים הנזכרים למעלה אף על גב שלא היה שום תנאי בגט אעפ"י כן יכול לומר אלו הייתי יודע וכו'. והגט בטל למפרע. ואף על גב דאתמר עלה  בגמרא והוא שאמר משום שם רע אני מוציאך וכו' ופרש"י והוא שאמר לה בשעת גרושין. הא כתב הרב המגיד דלדעת הרמב"ם גבי איילונית לא בעינן אמר לה דסתמן כפירושן ולסברת הרמב"ם והרשב"א גבי אשה שאין לה וסת הוי סתמא כפירושן. ובסוף פרק הבא על יבמתו גבי נשאת לראשון ולשני ולא היה לה בנים כתבו שם התוספות דשם שייך קלקולא אף על גב  דלא אמר משום בנים אני מוציאך משום דמוכיחים הדברים דמשום בנים מוציאה. ואם כן הוא הדין בשכ"מ בנדון דידן פשוט הוא שמוכיחים הדברים שמשום חליצה הוציאה והוי נמי סתמא כפירושו. וכל שכן בנדון דידן שאמרו לו בפירוש קודם נתינת הגט שלא יתן גט אלא כדי שלא תהא זקוקה לחליצה ולא שתהא רצונה להפרד ממנו ח"ו אלא כשיעמוד יחזור וישאנה. וכבר הוכחנו שכל שאומרים לו כן קודם התחלת נתינת הגט הוי כאלו אמר הוא בעצמו אותן הדברים בשעת נתינת הגט שעל דעת הדברים הללו נתן הגט אעפ"י שנתן הגט בסתמא. ק"ו שהגט בטל כשאינה נשאת לו כשיעמוד דפשוט הוא דזה עדיף טפי מאלו אמר סתמא בשעת נתינת הגט משום חליצה אני מוציאך ואף על גב דנראה מתוך דברי התוספות  שפליגי על רש"י בסברא זו שהרי כתבו בד"ה דאי אמר לה הכי מצי מקלקלה כתבו התוס' וז"ל נראה דחששה זו אינה כי אם לעז בעלמא ולא שיהיה ממש גט בטל ובניה ממזרים דהא לא אמר ע"מ וכו' עכ"ל. מבואר בדבריהם דכל מקום שלא אמר ע"מ בתנאי גמור אעפ"י שגילה דעתו ואמר שבשביל דבר זה מגרשה לא הוי גט בטל ממש כי אם לעז. מכל מקום בחומרא דאשת איש ראוי להחמיר כרש"י. וכן בתשובות בן לב בחלק ג' סימן צ"א פסק להחמיר כרש"י דהיכי דאמר משום כך אני מגרשה יש לו דין תנאי גמור. וכן הרמב"ם פרק י' מהלכות גירושין פסק דיש לו דין תנאי והגט בטל ממש למפרע. ועוד דשאני התם דלא אמר אלא בשביל הנדר והשם רע אני מוציאך ולא פירש דבריו לומר שאם יהא שקר שיחזור וישאנה לכך ס"ל להתוספות דלא הוי גט בטל ממש. ואעפ"י כן מ"מ איכא לעז אבל בנדון דידן דאמרו לו בפירוש קודם נתינת הגט דאין מבקשין ממנו הגט אלא משום שלא תהא צריכה לחלוץ. ואם יעמוד יחזור וישאנה. וכבר הוכחנו דהוי כאלו הוא עצמו אמר כן בפירוש. י"ל דגם התוס' מודים דיכול לומר אלו ידעתי שלא תשובי אלי לא הייתי מגרשך והגט בטל ממש אם לא תחזור ותנשא לו. ועוד מחלק בתשובות בן לב דהיכי דאמר דמשום דבר שהוא להבא הוא מוציאה אפילו לסברת התוספות הוי כמו תנאי גמור והגט בטל ממש. ונדון דידן נמי מידי דלהבא הוא אם כן לכולי עלמא הגט בטל ממש. ואפילו היכי דשתק הבעל נתבטל הגט. דאטו אנן מי שתקינן דכיוצא בזה איתא ביבמות סוף פרק הבא על יבמתו גבי נשאת לשלישי ולא היה לה בנים תצא בלא כתובה. אבעיא להו נשאת לרביעי והיו לה בנים מהו דתתבעי לשלישי. אמרינן לה שתיקותך יפה מדבורך דמצי אמר לה אדעתא דהכי לא גרשתיך. ופרש"י אלו הייתי יודע שאת בת בנים לא גרשתיך ונמצא גט בטל למפרע. ופריך מתקיף לה רב פפא אי איהי שתקה אנן מי שתקינן נמצא גט בטל ובניה ממזרים וכו'. ופרש"י ואי מצי בעלה לבטולי גט בהכי כי שתקה מאי הוי אנן מי שתקינן הא ודאי אדעתא דהכי לא גרשה וכו'. וכן הקשו התוספות אהא דאמר רבי יודא גבי איילונית דאמרינן לה שתיקותיך יפה מדבורך והקשו התוספות ואנן מי שתקינן וכו'. מבואר בהדיא דהיכי דאיכא למימר דאדעתא דהכי לא גירשה אפי' היכי דאיהי שתיק ואינו תובעה שתחזור אליו אפילו הכי אנן לא שתקינן להתירה לעלמא. ואם כן הוא הדין בנדון דידן: 

אלא שעדין יש טענה להמקיל בנדון דידן דאיכא למימר דכיון דאמר ליה המסדר להבעל אני עושה לך קישור ובטחון בחרם ובקנס שתחזור ותנשא לך לאחר שתעמוד דכן נוהגין בזמן הזה כמו שכתב המרדכי פרק מי שאחזו בשם ר"י מפרי"ש כמו שנכתוב לשונו בסמוך. ואם כן נוכל לומר דבשביל כך אף אם לא תחזור ותנשא לו לאחר שיעמוד הוי גט ותהא מותרת לינשא לאחר רק שתהיה בעונש החרם ותתן לו הקנס כאשר הותנה עם הבעל. אבל הסברא זו סברא דחויה היא ואין לסמוך עליה. משום שהרי אין עושים הקישור לכוונה זו לגרע כחו של הבעל וכדי שתהא מגורשת ממנו אף לאחר שיעמוד ושלא תשוב עוד אליו ותהא פטורה במה שתקבל עליה החרם או תתן הקנס. אלא אדרבא עושים הקישור כדי שיהא לב הבעל סמוך ובטוח שתחזור ותנשא לו כשיעמוד ולא ירא לבו ליתן הגט בסתמא מפחד שלא תשוב עוד אליו. ויש להוכיח זה מלשון סדר גיטין שלנו סימן צ"ו שכתב וז"ל גט שכ"מ כתב רבי יחיאל מפרי"ש שנכון ליתן גט גמור בלא תנאי ונשבע האיש והאשה שיחזרו לישא זה את זה כי יש לפקפק ולדקדק הרבה בלשון התנאים שהן כהלכתן. ובסוף כתב מ"מ מפני הרמאים יש לחוש כי לא יסמוך ע"ז ואיכא טירוף דעת. ואחרי שרוב הפוסקים לא החמירו כל כך אין לנו אלא דבריהם עכ"ל תשב"ץ עכ"ל. מכלל זה שמעינן דהא דנהג ר"י מפרי"ש שישבעו האיש והאשה שיחזרו לישא זה את זה הוא בשביל שלא יחשוב הבעל שבאים לרמאות אותו שלא תחזור אשתו אליו לאחר שיעמוד ותטרוף דעתו או לא יתרצה ברצון גמור ליתן הגט בסתם לכך עושים לו הקישור דכן יש לדקדק מלשון התשב"ץ דמדכתב כי לא יסמוך על זה ואיכא טירוף דעת. מכלל שר"י מפרי"ש היה נוהג להשביע האיש והאשה קודם נתינת הגט כדי שיסמוך ע"ז שיחזרו וישאו זא"ז ולא תטרוף דעתו בשעת נתינת הגט דאי ר"ל לאחר נתינת הגט. אם כן ניחוש נמי שמא תטרוף דעתו בשעת נתינה ולא יהא מיושב בדעתו בשעת הנתינה. ואין לומר שלא חשש ר"י מפרי"ש לטירוף הדעת כלל לא לפני הנתינה ולא לאחר הנתינה אם כן למה נהג להשביע. ומשמע מדברי המרדכי דבעל כרחם השביעם דכתב והזקיקם לקבל חרם הקהלות משמע בע"כ ומה לו בזה אם ישאו זה את זה או לא ישאו אלא ודאי היה נוהג כן כדי שיתן הבעל הגט ברצון ובדעת מיושבת וכן ראיתי מרבותי שעושין הקישור קודם הנתינה ופשוט הוא. וכי תימא הא כבר כתבנו שמאחר שאמרו לו קודם נתינת הגט שתחזור ותנשא לו. אף על גב דנותן אח"כ הגט בסתם מוכרחת על כל  פנים לחזור אליו משום דאדעתא דהכי נתן לה הגט וא"כ למה צריך לקישור יבטיחו אותן כך קודם הגט שכשיעמודו יחזרו וישאו זא"ז. מ"מ יש לחוש דהשכ"מ לא יסמוך על זה כי לאו כולי עלמא דיני גמירי ויש לחוש לטירוף דעת כי יאמר הבעל דמה שמבטיחים אותו פיטומי מילי בעלמא הוא או לא יתרצו שניהם ליתן גט על סמך דברים בעלמא. לכך עושין לו הקישור בשבועה כדי שיהא לבו סמוך ובטוח שתשוב אליו לא כדי שלא תצטרך לשוב אליו ושתקבל עליה החרם והקנס. אלא אדרבא כדי שיסמוך בדעתו שתשוב אליו בלי שום ספק כי אז בשעת נתינת הגט אינו עולה בשום דעת ומחשבה שתעבור היא על השבועה או החרם והקנס. ואדרבא ע"י החרם והקנס תהיה מוכרחת לשוב אליו ואם כן הדר הוי כמו תנאי גמור כאשר ביארנו למעלה. כי החרם והקנס גורמין שהבעל סומך עצמו שתחזור אליו דאין סברא לומר דאם הבטיחו אותו בדברים בעלמא היה לו דין תנאי. ובשביל שהבטחון נעשה בחרם ובקנס יתבטל התנאי. אלא אדרבא החרם והקנס הוא מחזיק התנאי דלא הוי כפיטומי מילי וכשהאשה רוצה לעבור על החרם או ליתן הקנס יכול לומר אלו ידעתי זאת לא הייתי מגרשך דיותר שהבטחון של האשה יותר בטוח אז שייך יותר לומר דאדעתא דידה קא גמיר ויהיב גיטא כדמשמע מהסוגיא דפ' איזהו נשך דלעיל. ואדעתא דהכי גירשה שתשוב אליו כשיעמוד מחליו על כל פנים: 

ועוד יש להוכיח זה ממקום תחלת דיננו מדין המוכר שדה לחבירו ובתחלת המכירה אמר המוכר ללוקח אי טרפי לה מינך מגבינא לך שופרא ושבחא וכו' דהסכמת כל הפוסקים דהוי כמו תנאי גמור כדלעיל. והיכי דנשבע או קבל חרם על האחריות לקיים התנאי ואח"כ טרפו השדה מיד הלוקח. והמוכר עובר על השבועה ואינו רוצה לשלם ללוקח שופרא ושבחא. וכי נאמר שפטור המוכר בזה הא דבר פשוט הוא שעל כל פנים המוכר חייב באחריות מכח התנאי שלא נעשית המכירה כי אם אדעתא דהכי שיהא המוכר חייב באחריות והשבועה לא היתה כי אם להחזיק דבריו ליתר בטחון שיהא הלוקח בטוח בו. והוא הדין באשה שאמרה לבעלה תן לי גט ואי קיימת וכו' ונתקשרה בחרם ובשבועה לא ניתרת בזה לעלמא במה שתרצה לקבל עליה החרם. ועוד דדבר שאינו מצוי הוא שתעבור האשה על החרם ותתן הקנס ולכך לא עלה זה על דעת הבעל. ואם כן יש לדמותו לאומר הרי זה גיטך אם מתי מחולי זה ונפל עליו הבית או הכישו נחש דאיתא פרק מי שאחזו דאינו גט והטעם דמיתה כי האי דלא שכיחא לא אסיק אדעתיה שיהא גט ולא התנה אלא על המיתה דשכיחא. הוא הדין בנדון דידן לא אסיק אדעתיה שיהא הגט גט כשתעבור על החרם. ועוד יש על זה חבילות חבילות של ראיות על סברא זו אלא שעת לקצר. ואם כן בנדון דידן נמי מעולם לא גמר בדעתו להפרד מאשתו כל עוד שיהא בחיים חיותו ולא עלתה על דעתו מעולם שתקבל עליה חרם או הקנס ולא תחפוץ לשוב אליו. אלא אדרבא חשב בדעתו שעל ידי הקישור הוא בטוח שתחזור ותנשא לו על כל פנים ואדעתא דהכי נתן לה הגט שתחזור ותנשא לו כשיעמוד אלא שחשב בדעתו שסדר נתינת הגט כך הוא שנותנים הגט סתם בלי תנאי שכך אמרו לו שאין מזכירין שום תנאי בזמן הזה. אבל על כל פנים תשוב ותנשא לו כשיעמוד כאשר נתקשרה כנגדו. ואם כן הדרא סברתינו לדוכתא שאם תרצה האשה לקבל החרם או ליתן הקנס ותנשא לאיש אחר על ידי גט זה יכול לומר אילו הייתי יודע כך לא הייתי מגרשך מעולם ונמצא גט בטל למפרע. ואף אם שתיק הבעל אנן לא שתקינן כי אנן סהדי שמעולם לא גמר הבעל בדעתו אשעת נתינת הגט לקבל הקנס והיא תנשא לאיש אחר ואדעתא דהכי לא גירשה. שאפילו היו נותנים לו כל ממון שבעולם לא היה מגרשה אם היה יודע שאינו בטוח ע"י התקשרות זה ושלא תשוב עוד אליו. ואם כן נמצא הגט בטל למפרע. כאשר הוכחנו למעלה בראיות ברורות וגמרא ערוכה מפרק השולח. וסוף פרק הבא על יבמתו. וסוף פרק קמא דנדה גבי אשה שאין לה וסת. דבכל אלו המקומות מבואר דכל מקום שיש תקוה שתהא ראויה לשוב אליו יכול לומר אלו הייתי יודע וכו'. ומה גבי איילוני' שבשביל כך נתן לה גט אפילו הכי יכול לומר אלו הייתי יודע שלא תשובי אלי ואת ראויה לילד לא גרשתיך כמו שפרש"י שם. כל שכן בנדון דידן שבפירוש אמרו לו שיחזור וישאנה ועשו לו בטחון וקישור כדי שתהא מוכרחת על ידי זה לשוב אליו דהוי כמו תנאי גמור. ק"ו וק"ו יכול לומר שבשביל כך נתתי לה גט משום שהייתי בטוח שתשוב אלי לאחר שאקום. ואילו הייתי יודע שלא תשוב אלי כשתקום ושתקבל עליה החרם והקנס לא גירשתיה. וכבר כתבנו למעלה שאף לדברי התוספות דסבירא להו דבהנך קלקולים הנזכרים לא הוי כי אם לעז ולא ביטול הגט ממש. מ"מ בנדון דידן נוכל לומר שגם התוספות מודים דהגט בטל ממש למפרע אם תנשא לאיש אחר כאשר ביארנו הכל למעלה ואפילו אי איהו שתיק אנן לא שתקינן: 

וכי תימא אם כן הוא שאפי' בנותן הגט בסתם ומתקשרים בחרם ובקנס יש לו גם כן דין כדין גט על תנאי הואיל ואומרים לו קודם נתינת הגט כשיעמוד יחזור וישאנה. ומחוייבת האשה לינשא לו על כל פנים כשיעמוד מחליו. א"כ מה הועיל ר"י מפרי"ש בתקנתו הרי עכשיו גם כן גט על תנאי הוא דמסתמא עושין ההתקשרות קודם הגט ואומרים לו דכשיעמוד יחזור וישאנה כאשר הוכחנו למעלה. ומה חילוק יש בין זה ובין המגרש בפירוש על תנאי ואומר אם לא מתי לא יהא גט. ואם מת יהא גט וכו'. כדאיתא בגמרא דאתקין שמואל בגט שכ"מ להתנות כן: 

אין זה קושיא כלל דר"י מפרי"ש לא בא לתקן בזה כדי שתהא גט גמור אף לאחר שתעמוד כדי שלא תצטרך לינשא לו כשיעמוד אלא בא לתקן כדי שיהא גט גמור בלי שום ספק. ובזה יש חילוק בין מגרש על תנאי בפירוש בין מגרש בסתם ועל ידי התקשרות. שאם מגרשה בפירוש על תנאי כדינא דגמרא. ומתנה הבעל בעצמו את התנאי היה צריך לומר אם לא מתי וכו'. ואם מתי מחולי זה וכו'. ויש חילוק בין הפוסקים אם צריך לומר מעכשיו אם מתי או מהיום אם מתי ובשביל זה נהג ר"י מפרי"ש לגרש סתם ולא להזכיר שום תנאי רק שקודם זה יבטיחו אותו שישאו זה את זה כשיעמוד בחרם הקהלות דאז אף על גב  דאמרו לו קודם הנתינה שכשיעמוד תחזור ותנשא לו ועל דעת כן נתן לה הגט. מ"מ אם ימות הוא מגורשת בלי שום ספק ואינה זקוקה ליבם בלי שום ספק וגמגום. כדאיתא בהדיא במרדכי וז"ל מהיום אם מתי מעכשיו אם מתי וכו' פירש ר"ת בסידור גט שכ"מ שלו ניחא לי מעכשיו אם מתי. ממהיום אם מתי. דאם מת באותו היום לא ידענא מה אדון ביה. ומיהו אמר הרב רבי פרץ זצ"ל כי לפי המשנה משמע דאין חילוק בין מהיום ובין מעכשיו וכו' ומסיק ורבינו יחיאל מפרי"ש היה רגיל בגט שכ"מ לגרש לגמרי בלא שום תנאי לאפוקי נפשיה מכל ספיקות וגמגום. והיה מזקיקם לקבל תקנות הקהלות לישא זה את זה כשיעמוד מיד וכו' עכ"ל. הרי מבואר בהדיא דמשום חילוק דמהיום ודמעכשיו הנהיג ר"י מפרי"ש הכי ולא בשביל דבר אחר: 

ואם תקשה לך אם כן הוא כדברינו למה אצטריך שמואל לתקן בגט דשכ"מ אם לא מתי וכו' ואם מתי וכו' ולכפול התנאי כדי שכשלא ימות לא יהא גט כרבי מאיר ליתקן שיתנו גט סתמא. רק שקודם הגט יאמר לו שכשיעמוד יחזור וישאנה ואז ג"כ מחוייבת לינשא לו על כל פנים לפי מה שכתבנו. שכיוצא בזה הקשו התוספות פרק מי שאחזו לרב הונא דאמר גיטו כמתנתו ע"ש: 

אין זה קושיא כלל דאם נתן לה גט סתם וע"י שאמרו לו מקודם שיחזור וישאנה כנזכר. אף על גב שמחוייבת על כל פנים לחזור ולינשא לו משום שעל דעת כן  גירשה. ואם לא תנשא לו היה יכול לומר אילו ידעתי שלא תשוב אלי לא גרשתיך. מ"מ גט הוא אף לאחר שיעמוד משום דהא לא אמר והתנה דכשיעמוד יהא גט בטל ממילא אלא הוי כאילו התנה דכשיעמוד יחזור וישאנה לקוחים שניים ולכך היא חייבת לחזור ולהנשא לו. ולכך נמי לפי מנהגו של מהרר"י מפרי"ש נוהגים לעשות חופה וקדושין ומברכים להם ברכת אירוסין ונשואין כדין כל נשואים משום דלא נתבטל הגט ממילא לאחר שעמד. אלא כשלא תנשא לו. ואם כן הוי על כל פנים ולכל הפחות לא גרע מהיכי דהוי ריח הגט. ואם אשת כהן היא היתה אסורה לחזור לו. אבל כשמגרש בפירוש על תנאי כדאתקין שמואל אם לא מתי לא יהא גט וכו'. אז אפילו היא אשת כהן מותרת לחזור לו משום דאין כאן אפי' ריח הגט כשיעמוד משום דכשיעמוד הגט בטל ממילא כמבואר בטור א"ה וביתר הפוסקים וכמו שכתב המרדכי בהדיא שעיקר תקנת שמואל היתה בשביל כהנים וז"ל המרדכי פרק מי שאחזו. וכהן המסוכן הנותן גט לאשתו על תנאי אם לא מתי לא יהא גט וכו'. וששאלתם אם פוסל אותו הגט לכהונה משום ריח הגט הכי חזינן דאינו פוסל וכו' ומותרת לו דעיקר התקנה משום כהנים היתה וכן מצינו בשאלתות אתקין שמואל בגיטי דכהנים אם לא מתי וכו'. וכן בסדרי גיטין שלנו וכתב דכהן שכ"מ לא יתן גט כמנהגו של ר"י מפרי"ש אלא יתן גט על תנאי גמור עכ"ל. אלא שעדיין יש לדקדק על זה דהיה לו לשמואל לתקן שתאמר לו אי קיימת דידך אנא. ויתבטל הגט ואז תהא מותרת לחזור אפי' לבעלה כהן. לכך נראה לי עיקר דלא רצה שמואל לתקן שתאמר היא אי קיימת דידך אנא וכו' משום דהא איכא דוכתא בזה דאמרינן דפיטומי מילי בעלמא הוא. ועוד שלא יאמרו דבדידה קיימא מילתא למשדי תנאה בגיטא כדפריך בגמרא. לכך תיקן מילתא דפסיקא ודעדיפא טפי דהיינו שיתנה הבעל בעצמו בתנאי כפול. אלא שמהר"י מפרי"ש לא רצה לנהוג כן כדינא דגמרא משום דחשש פן יטעה בלשון התנאי. כללא דמילתא דהא דתיקן מהר"י מפרי"ש להתקשר בחרם הקהלות הוא במקום אם לא מתי לא יהא גט ולא היה נוהג לומר בפירוש אם לא מתי לא יהא גט פן יטעה בלשון התנאי כדאיתא בהדיא במרדכי דלעיל גם במקומות אחרים. ואם כן לא תיקן מהר"י מפרי"ש שיאמר המסדר לשון זה להבעל שיתן הגט בלי שום תנאי כדי שלא יסמוך בדעתו שישאנה אחר שיעמוד מחליו. כי מה לי כך אם יתן הגט על דעת שישאנה כשיקום הא מכל מקום אם ימות תהא גט גמור ותהא פטורה מן החליצה דהא לא גרע מהיכי דמתנה בפירוש אם לא מתי לא יהא גט ולא היה נזהר מהר"י מפרי"ש רק שלא יזכיר התנאי בפירוש כדי שלא יטעה בלשון התנאי ועל ידי זה לא יהיה גט אף כשימות. לכך תיקן שיתן הגט סתם ולא יזכיר שום תנאי בגט עצמו. אבל מה שהבעל נותן הגט על סמך שכשיקום יחזור וישאנה. מה לי בכך למה היה לו למהר"י מפרי"ש להזהיר על כך ואדרבא להכי תיקן שיתקשרו בשבועות כדי שיהא לב הבעל סמוך שכשיקום מחליו יחזור וישאנה ואדעתא דהכי נתן לה הגט כאשר כתבנו. אם כן לעולם נאמר שאף לפי מנהגו של ר"י מפרי"ש מחוייבת האשה להנשא לו לאחר שיעמוד כי אדעתא דהכי נתן לה הגט. שהרי אותן הדברים שמבטיחים אותו קודם הגט ועושים לו קישור שיחזור וישאנה לאחר שיעמוד הוי כמו תנאי והחרם והקנס אינה פוטר אותה אלא אדרבא החרם והקנס גורמים שהבעל סומך עצמו שעל כל פנים תשוב אליו כי אינו עולה על דעתו שהיא תעבור על החרם ותתן הקנס. אם כן הקישור בעצמו יש לו דין תנאי לענין שכשיעמוד מחוייבת לחזור ולהינשא לו ולא חשש מהר"י מפרי"ש להזהר מזה כי לא היה נזהר רק שלא יתנה שום תנאי בגט עצמו שיתבטל ממילא כשלא ימות. ושלא יזכיר שום תנאי בפירוש בשעת נתינה משום שחשש פן יטעה בלשון התנאי ויגרום שאפילו כשימות לא יהיה גט אבל מה שתהא צריכה לשוב אליו לאחר שיעמוד על זה לא הקפיד כלל. גם החוש והנסיון מוכיח ומחייב זה שהרי לא נשמע כזאת לא בימינו ולא בימות אבותינו וכאשר הוכחנו מטעמים ברורים: 

ומה ששמעתי שרוצים המקילין לסמוך על מה שאומרים שהמסדר אומר שבפירוש אמר להבעל השכ"מ שיתן הגט סתם בלי שום תנאי והודה השכ"מ לדבריו. אין לסמוך על זה להקל שהרי כבר כתבנו שלא נתכוון מהר"י מפרי"ש לזה. ואם כן לא היה ראוי להמסדר לדקדק ולהאריך ולהטריח על השכ"מ בזה כדי שלא תטרוף דעתו ואפילו אם נאמר שאמת הוא שאמר לו כן בפירוש והשכ"מ הודה לדבריו אין לסמוך על זה להקל ולומר שכוונת השכ"מ היה בזה לגמור בדעתו להודות שאף כשיעמוד לא תנשא לו ולבטל הדברים הראשונים כי מי יאמר לנו שדעת השכ"מ היה כן. אדרבא כיון שכבר קדמו ואמרו לו שכשיעמוד יחזור וישאנה ועשו לו קישור על זה אם כן בודאי גם עתה היה דעתו כן ולא היתה כוונתו במה שהודה אלא לומר שלא יהא שום תנאי בגט עצמו בענין שכשיעמוד יהא בטל ממילא גם לא מזכיר שום תנאי בשעת נתינת הגט. אבל לעולם בדעתו הראשונה היה עומד וסמך על שהבטיחו אותו ועשו לו קישור שכשיעמוד יחזור וישאנה ואדעתא דהכי נתן לה הגט. וא"כ כשלא תנשא לו יכול לומר אילו ידעתי זה לא הייתי מגרשה והגט בטל למפרע ואפילו הוא שתק אנן לא שתקינן דבאיסור חמור כזה אין להקל ולסמוך על דבור אחד קל. ואם יאמר המסדר דאמר להשכ"מ עוד דברים אחרים מה שאינו נהוג על פי התיקון ודרך העולם אין ראוי לנו לסמוך עליהם ולהקל. דאם כן מוכיחים הדברים דלא היתה הכוונה כי אם להטעות את הנער וק"ל: 

ועוד נאמר דאפילו נודה לסברת המקילין דבכל גיטי שכ"מ דעלמא שנותנים גט כמנהגו של ר"י מפרי"ש דהיינו שנותנים סתם ומתקשרים בחרם הקהלות או במשכנות וקנסות לישא זה את זה הוי גט גמור. ואם תרצה האשה לחזור בו ולקבל עליה חרם הקהלות או ליתן לו הקנס היא מותרת לינשא לאיש אחר. מכל מקום בנדון דידן שההתקשרות נעשה בערמה או בהטעה באופן שאין כאן שום קנס ולא שום חרם. ולא היה לאיש על האשה הנ"ל שום כפייה על ידי ההתקשרות שעשו שתנשא לו כשיעמוד מחליו כמבואר בלשון השאלה. פשיטא שאפילו לפי דברי המקילין יכול לומר הבעל אילו הייתי יודע שהם יטעו אותי ולא יעשו לי בטחון גמור שתחזור ותנשא לי. לא הייתי מגרשה כי על דעת זה נתתי לה הגט שהייתי סובר שעשו לי התקשרות בטוח וטוב שתהיה מוכרחת לשוב אלי. וכאשר הבטיח אותי המסדר שיעשה לי בטחון גמור ומספיק ובטוח שתחזור ותנשא לי. ואילו הייתי יודע שאין לי בטחון גמור ומספיק באופן שתהא מחוייבת על כל פנים לחזור ולינשא לי. לא נתתי לה גט. כמו גבי איילונית ודומיהן כנזכר למעלה. ואם כן פשיטא ופשיטא שזה הגט למפרע הוא בטל: 

מכל הלין טעמים נראה שהאשה הנזכרת לא תנשא בגט זה חדא דכיון דאמרו לו קודם נתינת הגט שכשיעמוד מחליו יחזור וישאנה הוי כתנאי גמור ולא גירשה אלא אדעתא דהכי ומעולם לא גמר בעלה הנ"ל לפוטרה על דעת שלא תשוב אליו עוד כשתקבל עליה החרם והקנס שאפילו היו נותנין לו כל ממון שבעולם לא היה מגרשה אם היה יודע שלא תשוב אליו. רק היה בדעתו שההתקשרות לא עשו אלא לטובתו כדי שיהא בטוח שתשוב אליו על כל פנים. ולא עלתה על דעתו מעולם שיקבל הקנס ממנה והיא תינשא לאיש אחר. ואלו היה יודע זה פשוט הוא שלא היה מגרשה אפילו יהבו ליה כל חללה דעלמא. ועוד שהרי הטעו אותו באותו התקשרות גופיה. ואלו היה יודע שאין באותו התקשרות ממש ובדעתם להוציא ממנו את אשתו. פשיטא שלא היה מגרשה. ואם כן נראה בעיני שגט זה בכלל דומה להא דאיתא פרק מצות חליצה. חליצה מוטעת כשרה. גט מוטעה פסול. שזה גט מוטעה גמור הוא. ואף על גב שמסיק שם היכי דמי חליצה מוטעת שאומרים לה חלוץ לה על מנת שתתן לך מאתים זוז דכה"ג גבי חליצה כשרה משום דלא חייל בה שום תנאי משום דלא אפשר על ידי שליח ולא דמי לתנאי בני גד ובני ראובן. וכה"ג גט מוטעה פסול משום דחייל בזה תנאי משום דהא אפשר על ידי שליח. משמע דלא מקרי גט מוטעה אלא כשהטעו אותו בממון דרך תנאי. מכל מקום פשוט הוא דלאו דוקא האי טעות פסול גבי גט. דכל שכן אם אומרים לו תן לה גט ואחר כך תשוב אליך ותנשא לך ונעשה לך בטחון והתקשרות. והוא נתן לה אדעתא דהכי והטעו אותו ולא עשו לו בטחון גמור. פשיטא דכל שכן הוא שפסול דזה טעות גמור הוא. והא דמשמע מתשובות מהרש"ל ז"ל דלא מקרי גט מוטעה אלא היכי דהתנה בתנאי גמור שלא יהא גט אלא על תנאי זה ואח"כ אין האשה רוצה לקיים התנאי אבל בענין אחר לא מקרי גט מוטעה. פשוט הוא דלא כתב זה אלא כשמבטיחין אותו שיתן גט בשביל שתתן לו איזה סך ממון כמבואר שם בדבריו. אבל בטעות כנדון דידן גם הוא מודה דמקרי גט מוטעה. כאשר יתבאר לקמן מדברי הרמב"ם ועוד שכבר הוכחנו בראיות ברורות דכל שפתחו לו קודם נתינת הגט מקרי גם כן דרך תנאי. אלא משום דלא אשכחן טעות אחר שיהא כשר גבי חליצה כי אם בזה האופן שאומרים לו חלוץ לה ע"מ שתתן לך מאתים זוז לכך מוקי לה הגמרא בהכי. ובפרט בנדון זה שהמגרש היה צעיר לימים בן ט"ז שנים ולא נסה באלה גר בארץ נכריה. והיה מוטל על ערש דוי. בודאי לא עלתה על דעתו להתבונן בחלוקי הדינים. להפריש בין נותן גט סתם או על תנאי כי אמרו לו קודם זה שכל מה שיצוו לו לעשות ולדבר. ידבר ויעשה כן. כי הוא הכל לטובתו וחלילה להם להוציא את אשתו ממנו. רק שתיקון סדר נתינת הגט כך הוא שנותנים גט סתם ומדברים עמו כן. ולא ידע שמבקשים להטעותו. ומעולם לא גירש אלא אדעתא שתשוב אליו עוד. פשוט ופשוט הוא שבכלל גט מוטעה הוא. וגדולה מזו דלסברת הרמב"ם כה"ג אפילו גבי חליצה פסול דהא כתב פרק ד' מהלכות חליצה וז"ל חליצה מוטעת פסולה וכו'. או שאמרו לו חלוץ לה שזו מצוה היא ואינה מפסדת עליך כלום ואם תרצה אח"כ ליבם תיבם. וכתב הה"מ דמשמע מדברי הרמב"ם דאפי' היכי שאמרו לו האשה הזאת אינה רוצה לך דרך יבום אלא חלוץ לה ועקור זיקתה הימנה והיא תנשא לך דרך נשואין הוי חליצה מוטעת עכ"ל. ואם כן דכל שכן גבי גט דכה"ג מקרי גט מוטעה. ואף על גב דהרשב"א פליג על סברא זו גבי חליצה. גבי גט אפשר  דגם הרשב"א מודה: 

גם מה ששמעתי שעתה כדי להנצל מהטענות שכתבנו מהפכים הדברים ואומרים שהקישור לא עשו קודם נתינת הגט. כי אם לאחר הנתינה. הנה צללו במים אדירים והעלו חרס בידם. כי אדרבא לפי דבריהם אלה כל שכן שהגט בטל למפרע. שהרי בלתי ספק הוא שלא נתרצה השכ"מ ליתן גט בחנם בלי טעם כי אם על ידי שאמרו לו שאין כוונתם לדחותו מאשתו רק כדי לפוטרה מחליצה אם ימות ח"ו. וכשיקום יחזור וישאנה כנהוג. ואם כן הוי כמו תנאי גמור כאשר הוכחנו למעלה בראיות ברורות ואדעתא דהכי נתן לה הגט. וא"כ כשלא תנשא לו. הגט בטל למפרע דהא השתא ליכא למימר שגמר בדעתו לפוטרה לגמרי רק שתקבל עליה החרם ותתן לו הקנס. דהא לפי דבריהם לא עשו החרם והקנס כי אם לאחר הנתינה. גם אם אמת הוא שכן עשו לא כדין וכתיקון עשו. ולכן אין בדברים האלה כדאי לסמוך עליהם להקל רק להחמיר יותר: 

ועוד ראיתי שערוריה בעסק גט זה. הגם דאין אנו צריכין להעמיד יסוד הדין על זה. מכל מקום לאמתת הענין נאמר שסופן של מעשים מוכיחין על תחלתן שכל מעשיהן מתחלת החולי היה הכל ערמה ותחבולה כאשר יש על זה ידים מוכיחות וכבר ידוע שלפי אמתת הדין היה ראוי שכל גט של שכ"מ יהא דינו אם עמד חוזר. כדאמר רב הונא פרק מי שאחזו גיטו כמתנתו. מה מתנתו אם עמד חוזר. אף גיטו אם עמד חוזר. והטעם הוא דאומדן דעת הוא שלא נתן הגט אלא על דעת שימות. אלא דאמר התם דרבה ורבא לא סבירא להו הא דרב הונא משום גזירה שלא יאמרו יש גט לאחר מיתה. ופריך בגמרא ומשום גזירה שרינן אשת איש לעלמא. ומשני אין כל דמקדש אדעתא דרבנן מקדש והפקיעו חכמים לקדושין הרי הא דאינו חוזר מהגט כשעומד אינו אלא מטעם שהפקיעו חכמים לקדושין. ובודאי בעסק גט מרומה הזה אין דעת חכמים נוחה הימנו להפקיע הקדושין כי מעשה רע וזר הוא לקשר קשרים על נער רך בשנים להטעותו להוציא גט מידו בתחבולה ובערמה. וכל המסייעים לזה ושהיה להם חלק בזה ראויים לעונש גדול. הגם שלענין הדין אין אנו צריכים לכל זה: 

ומה שרוצים המקילין לסמוך על מה שאומרים שהמגרש אחר שעמד בדין עם המתנגדים בלבו"ב על ענין זה ועשו פשרה ביניהם ליתן לו מכל אשר לו אלף זהובים ומחל אחר כך על כל ההתקשרות ואמר שאינו חפץ בה עוד. יבושו ויכלמו ויחפרו בעלי הוראה כאלה. דכיון דבשעת נתינת הגט לא גירשה אלא על דעת שיחזור וישאנה כשיעמוד מחליו. ואח"כ כשעמד חזרו בהם לדחות אותו מביתו ומאשתו. ונמצא מיד הגט בטל למפרע כי לא גירשה אלא על דעת שתחזור אליו. ולא ידע שדעתם היה שלא תשוב אליו עוד. ואלו ידע שלא תשוב אליו לא היה מגרשה. אם כן מה מועיל אחר כך שום מחילה. ואפילו אי איהי ואיהו היו שותקים לגמרי. אטו אנן מי שתקינן להתירה לעלמא כדפריך בסוף פרק הבא על יבמתו שהבאתי למעלה שהרי אדעת' דהכי לא גירשה. נמצא גט בטל ובניה ממזרים. גם כל מה שעשה ומחל אחר כך לא היה אלא בשביל שראה שכלתה אליו הרעה מהם שדעתם לגרשו מאשתו ולהחזיק בכל אשר לו. עשה כל מה שעשה למלט דבר מה מנכסיו להיות לו לכסות עינים כנזכר בלשון השאלה: 

גם מה שמהנדזין המקילין לומר שהמשא ומתן בעסק זה הוא בכלל מוציא לעז על הגט שהחרים עליו ר"ת. לא מצאו ידיהם ורגליהם בבית המדרש. והאומר זה הוא בכלל שאינן בקיאים ויודעים בטיב גיטין וקדושין. דאטו אם שכ"מ מגרש את אשתו על תנאי שלאחר שיעמוד מחליו לא יהא גט כדינא דגמרא דאתקין שמואל. וכשעמד אינה רוצה לשוב אליו. וכי מי שכופה אותה לשוב אל בעלה הוא בכלל מוציא לעז על הגט חלילה. אדרבה מי שמחזיק ידה שלא תשוב אליו ומתיר לה להנשא בגט זה לאיש אחר. הוא בכלל המתיר אשת איש לעלמא ומרבה ממזרים בישראל ונדון דידן נמי בכה"ג הוא שאין הגט פסול מצד עצמו אלא מצד האשה כשלא תשוב אל בעלה. ואפילו היכי שהערעור הוא בגט עצמו. כגון היכי שנודע איזה פסול בגט עצמו או איזה ענין שלא ניתן כהלכה. וכי נאמר שהמורה המתעסק והמפקח בענין להצריך לאותה אשה גט אחר כשר. הוא בכלל מוציא לעז חלילה לנו לומר כן הלא כל התשובות של האחרונים מלאים מעניינים כאלה שנשאלו והשיבו להכשיר או לפסול גיטין שלא נתנו או נסדרו כהלכה. וכן מעשים בכל יום ונעשו הרבה בזמנינו על ידינו. וכמו שכתב מהרי"ק שורש ל"ז סעיף ב' וז"ל אבל ת"ח שרואה בגט אחד פסול. פשיטא ופשיטא דבזה לא דבר ר"ת. דאדרב' מחוייב הוא לשאול על פי הגדולים כדי לאפרושי מאיסורא עכ"ל. על כן האומר הנזכר אינו אלא טועה ושרוצה להחזיק דבריו ולקיים מעשים שאינן מתוקנים שנעשו על ידו בלי טעם נכון להקל באיסו' חמור דא"א לכתחל' ולהתיר שתנשא האשה לאיש אחר לכתחלה בגט כזה שיש עליו כמה פקפוקים נכונים מצד הדין: 

וכן גם מה שרוצים המקילים להקל מטעם שהמגרש ביטל מודעות בשעת נתינת הגט. גם זה אינו אלא טעות. דאין ענין כזה בכלל ביטול מודעות. דהגע בעצמך אם כהן גירש את אשתו בתנאי אם לא מתי וכו'. דקיימא לן שהגט בעל כשעומד. וכי נימא שהגט גט אף כשלא תרצה האשה לשוב אליו לאחר שיעמוד ואין צריכה לקיים התנאי מטעם שביטל מודעות בשעת נתינת הגט. ועוד דאם איתא דהתנאי בטל מחמת ביטול מודעות אם כן אשת כהן היאך היא מותרת לחזור אליו אם היה שהתנאי בטל. ועוד אם יהיה זה בכלל ביטול מודעות א"כ מה הואיל ר"י מפרי"ש בתקנתו שתיקן שיתקשרו בחרם או בשבועה הא יתבטל הכל בשעת ביטול מודעות. אלא ודאי אין ענין כזה בכלל ביטול מודעות. גם מה שמביאין המקילין ראיה להתיר מדין ביטול הגט דפרק השולח. אין הנדון דומה לראיה כאשר הוא מבואר מעצמו ואין ראוי להאריך בזה: 

לכך אני אומר שכל בעל הוראה שיחזיק לקיים ולהתיר לאשה זו שתנשא על ידי גט זה לעלמא עתיד ליתן עליו את הדין. כי באיסור חמור כזה שומעין להחמיר ולא להקל. כלל העולה שלפי הדין הנראה לעניות דעתי מכל הלין טעמי' שכתבתי צריכה האשה הנ"ל גט אחר כשר מבעלה מרצונו הטוב ואסורה לינשא לאיש אחר בגט הנזכר. כן נראה לי לפי ע"ד: 

ועתה אבוא נגד אותן המקילין בגט זה לבטל ולסתור את דבריהם כל פרט ופרט בפני עצמו וגם מצד הסברא. והן ט"ו סעיפים: 

א מה שהמקילין אומרים שמאחר שעושים קישור בחרם ובקנס הוא מגרע ומבטל שאין לו דין תנאי. אדרבא הקישור עצמו יש לו דין תנאי דכיון שקודם נתינת הגט מבטיחים אותו שכשיעמוד יחזור וישאנה הוי כמו תנאי דאדעתא דהכי גירש ושיעשו לו בטחון והתקשרות על זה בק"ס אף על גב דהקישור הוי שאם לא ישאנה יהיה בחרם הקהלות לא שייך לומר שכשהיא תעבור ולא תרצה לישאנו שתהיה מותרת לעלמא רק שהיא בחרם הקהלות. דההתקשרות בחרם לא נעשה לבטל התנאי ושתהא פטורה בגט זה רק להחזיק התנאי כדי שלא תעבור על התקשרותה. אבל על כל פנים אם היא אינה חוששת בחרם מכל מקום היא מחוייבת לינשא לו מכח התנאי משום דלא גירשה אלא אדעתא שתחזור ותנשא לו ואם היה יודע שלא תנשא לו כשיעמוד לא היה מגרשה. ויש להוכיח זה ממקום תחלת דינינו מדין המוכר שאמר ללוקח קודם המכירה קני לך שדי זו ואי טרפי לה מינך מגבינ' לך שופרא ושבחא וכו' דהסכמת כל הפוסקים דהוי תנאי גמור ואם נשבע על כך או קבל חרם לקיים תנאו ואחר כך טרפו השדה מיד הלוקח והמוכר אינו רוצה לשלם לו שופרא ושבחא ופירי ועובר על החרם והשבועה וכי נאמר שבזה הוא פטור המוכר מהאחריות הא דבר פשוט הוא שעל כל פנים הוא חייב באחריות מכח תנאי המכירה שלא נעשית המכירה כי אם אדעתא דהכי שיהא המוכר חייב באחריות. הא למה זה דומה למי שנתחייב לחבירו מנה בשטר ונשבע לשלם לו דבר פשוט הוא שעל כל פנים חייב לשלם לו מכח שט"ח אלא שהשבועה נעשית לזרז הלוה שיפרע בזמנו כדאיתא בתשובת הרא"ש כלל ח' ואם כן ה"ה באשה שאמרה לבעלה תן לי גט ואי קיימת דידך אנא ונתקשרה בחרם או בשבועה ונתן לה הבעל גט אדעתא דהכי נתן לה. והוי כאלו התנה בפירוש שאחר שיעמוד תנשא לו והחרם והשבועה לא בא כי אם להחזיק התנאי שיכפו אותה על ידי זה לקיים תנאה ולכך אם היא רוצה לעבור על השבועה אזי על כל פנים היא מחוייבת לינשא לו מכח התנאי כי על דעת זה גירשה ואם לאו אזי הגט בטל למפרע אם תנשא לאחר כמו גבי איילונית דלעיל. וא"כ ה"ה כשהקישור נעשה בקנס איזה סך חשוב אין הכוונה בו שתתן היא הקנס ותפטר בו ושעל ידי קישור הקנס תבטל התנאי שהתנה שתחזור ותנשא לו אלא שהקנס לא נעשה כי אם שעל ידי זה תהיה מוכרחת לקיים תנאה ולחזור ולהנשא לו ואם אחר שיעמוד לא תרצה לינשא ותרצה ליתן הקנס אזי עכ"פ היא מחוייבת לינשא לו מכח התנאי כי לא נעשה הקנס לבטל התנאי כי אם להחזיק לכופה על ידי זה שתקיים התנאי ואלו ידע הבעל שהיא תעבור על התנאי ותרצה ליתן הקנס לא היה מגרשה. ועוד דהא על כרחך צריך לומר כשמקשרים אותן בחרם ובשבועות או קנסות או משכונות על כרחך הוא דבר הכרחי לה לקיים ואינו מצוי שתעבור עליו כגון שבועה או חרם. ואם היא ממון על כרחך יצטרך שיהא סך חשוב שאינו מצוי שתעבור ותתן. דאם לא כן מה הועיל ר"י מפרי"ש בתקנתו והואיל ודבר שאינו מצוי ושכיח הוא הלכך לא שייך לומר דגמר לגרשה לגמרי אף אם תעבור רק שתקבל החרם או תתן הקנס דכיון דדבר שאינו שכיח ומצוי הוא לא אסיק אדעתיה ולא גרע מהא דאיתא פרק מי שאחזו באומר הרי זה גיטך אם מתי מחולי זה ונפל עליו הבית או הכישו נחש דלא הוי גט וכן פסקו הפוסקים. והטעם דמיתה כי האי דלא שכיחא לא אסיק אדעתיה שיהא גט ולא התנה אלא על המיתה דשכיחא וק"ו בנדון דידן כיון דלא אסיק אדעתיה שתעבור על החרם והשבועה או תתן הקנס שאינו מצוי אם כן לא אסיק אדעתיה שיהא הגט גט גם כשתעבור. והתם שמת הבעל וא"כ מה לו אם מת מאיזה חולי מת ואפילו הכי אמרינן דאינו גט באותו אופן דלא אסיק אדעתיה. וק"ו בנדון כזה. וק"ו כשיש בהתקשרות חרם וגם קנס. ועוד שהרי הקנס שעושין בהקישור הוא דרך אסמכתא וכל דבר שהוא אסמכתא בדעת המקנה והקונה שלא יבא לידי כך ואין עושין זה אלא לסמוך דעתו. וא"כ בנדון דידן לא שייך לומר שהמגרש גמר בדעתו שיהא גט אף אם לא תנשא לו כשיעמוד הא לא היה בדעתו שיבא לידי כך כלל וק"ל: 

ב ומה שרוצים המקילין לחלק דכאן לא היה תנאי בגט עצמו אלא כשיעמוד יחזור וישאנה ונמצא דאף כשיעמוד חל הגט שעה אחת. אין ראוי לסמוך על זה דהא אפילו באומר היום אי את אשתי ולמחר את אשתי דשם א"א לחזור להיות אשתו כי אם בקדושין ונשואים שניים ואפילו הכי פסק האלפסי והרמב"ם דלא הוי גט כלל. והר"ן פוסק דלחומרא הויא ספק מגורשת לענין שחולצת ולא מתייבמת והכי ק"ל וכן פסק הב"י בש"ע שלו. ועוד דהכא בנדון דידן הוי דרך תנאי והוי כאלו אמר הרי זה גיטך ע"מ שתחזור ותנשא לי הוי לכ"ע תנאי גמור וצריכה לינשא לו ולקיים תנאה דלא גרע מהיכי שאמר על מנת שתנשא לפלוני ואפילו למ"ד התם באומר היום אי את אשתי וכו' דהוי גט לעולם מטעם דכיון דפסקא פסקא. כשאומר דרך תנאי לא שייך לומר כיון דפסקא פסקא. וכאשר כבר הוכחנו ממתניתין דהמחזיר אשתו משום איילונית ומפרש"י שם דאפילו דאמר דאדעתא דהכי גירשתיך שהיה בדעתי להחזירך בנשואין שניי' אפילו הכי יש בו ביטול הגט: 

ג ועוד שאפילו נודה לסברת המקילין דבכל גיטי שכ"מ דעלמא הנתנין לפי מנהגו של מהר"י מפרי"ש מותרת האשה להנשא לעלמא כשתקבל החרם או תתן הקנס. כי כן קיבל השכ"מ על עצמו בשעת נתינת הגט. מ"מ בנדון דידן שקודם נתינת הגט דברה עמו חמותו ויתר הקרובים והבטיחו אותו שעל כל פנים תחזור אליו להיות אשתו כבראשונה כשיעמוד מחליו. רק שיעשה וידבר מה שיצוה לו המסדר לדבר כי כן הוא סדר נתינת גט שכ"מ א"כ אף על גב שהמסדר אמר לו שבזמן הזה נותנים גט סתם רק שמקשרין עצמן בחרם או בקנס לחזור ולישא זה את זה והשכ"מ נענע לו ראשו מ"מ מעולם לא גמר בדעתו שתהא פטורה ממנו על ידי החרם והקנס כ"א על הדברים הראשונים של חמותו וקרובי האשה שהבטיחו אותו שעל כל פנים תשוב אליו סמך ואדעתא דידהו קא גמיר ויהיב גיטא כי בטח בדברי חמותו וקרובי האשה ואי לא הבטיחו אותו כן לא היה מתרצה לדברי המסדר ליתן גט סתם: 

ד ומה שהביא המתנגד ראיה מהא דלא כרב הונא דאמר גיטו כמתנתו אלא כרבה ורבא דלא אמרו הכי משום גזירה שמא יאמרו יש גט לאחר מיתה. כבר ביררנו דאין הנדון דידן דומה לראיה שהרי בנדון דידן אינו גט סתם אלא כדין המתנה בפירוש שכשיעמוד יחזור וישאנה כמו שהבאתי ראיה מההוא עובדא דפרק איזהו נשך מההוא שכ"מ דיהיב גיטא לדביתהו וכו': 

ה ומה שרוצה המתנגד לחלק בחלוקה הא' והד' באמרו דבימיהן לא היו עושין קישור אבל בזמנינו שעושין קישור לא סמך הבעל כי אם על החרם או על הבטחת ממון וגם לא הטילו תנאי בגט כבר כתבנו שאין בדברים אלו ממש משום שהקישור בעצמו יש לו דין תנאי ועל ידי זה לב הבעל סמוך שתחזור ותנשא לו על כל פנים ואדעתא דהכי נותן לה הגט ואינו גומר בדעתו שתנשא היא לאיש והוא יקבל ממנה הקנס או שתהיה היא בעונש החרם. ואף על גב דלא הטיל שום תנאי בגט עצמו. מכל מקום כשתנשא לאחר יכול  הבעל לומר אלו ידעתי זאת לא הייתי מגרשה כי לא גרשתיה אלא אדעתא שתשוב אלי: 

ו ומה שרוצה לחלק בחלוקה הב' שלא הבטיח אותו אשתו בעצמה כי אם חמותו. כבר הוכחנו מהא דאיתא תן גט לאשתך על מנת שתתן לך ר' זוז דאין חילוק בין מתנה היא בעצמה עם הבעל או אחרים הבאים מכחה וכל שכן בנדון דידן דאין דרך שאשה ילדה כזאת תדבר דברים כאלה עם בעלה המוטל על ערש דוי. וכ"ש שידוע הוא דבנדון שחמותו היא העיקרית בענין זה והכל תלוי בה. ומה שהביא מההוא דפ' האיש מקדש דשמא נתרצה הבן לא אמרינן. אפילו נודה לדבריו שאין לחלק בין בת לבן אין הנדון דומה לראיה דשם רוצה האב לקדש אשה לבנו שלא מדעתו אשה שלא ידע בה מעולם ושמא לא תמצא חן בעיניו. אבל בנדון דידן לא הבטיחה אותו חמותו אלא שאשתו שהיא נשואה לו ושהיתה עמו באהבה ובחבה תהיה אשתו כבראשונה לאחר שיעמוד ועוד הלא חמותו תבעה ממנו הגט והיא בעצמה הבטיחה אותו ועל פי דבריה נתן לה הגט ולכך אין דברים הללו כדאי לסמוך עליהם: 

ז גם מה שרצה לחלוק בחלוקה הג' במה שאומר שלא היה הבטחון של חמותו סמוך לנתינת הגט. הוא הבל ורעות רוח דהא היו עסוקין באותו ענין ועל פי הדברים שדברה עמו חמותו וקרוביהם בא המסדר ליתן הגט וזה מקרי שפיר תחלת נתינת הגט דאם לא כן לא ידעינן שיעורו כי לא נתנו הפוסקים שיעור לדבר אלא משעה שמדבר המוכר עם הלוקח שיקנה ממנו שזהו על דעת כך וכן האשה שתובעה מבעלה גט זה מקרי תחלת נתינה: 

ח גם מה שאומר שהיה לו להזכיר זה בשעת נתינת הגט. הא באמת הזכירו זה שיחזרו וישאו זה את זה ועל פי אותן הדברי' עשו לו קישור גם אפי' לפי סברתו אין ראיה מההיא דמוכר אדעתא למיסק לארעא דישראל דבעי שיגלה דעתו בשעת מכירה אף על גב דגילה דעתו מעיקרא. דשאני התם דאין הדבר מוכיח דבשביל למיסק לארץ ישראל הוא מוכר כמו שכתב הרא"ש בריש פ' אלמנה ניזונית דהרבה פעמים אדם מוכר קרקעותיו ואין ידוע למה הוא מוכר ולזה נתכוון ג"כ הר"ן שכתב דשמא זוזי איצטריכו ליה ולכך מכר. אבל בשכ"מ הנותן גט לאשתו פשוט הוא שנותן הגט בשביל פחד המיתה ומטתו מוכיח עליו. והא דלא אמרינן דאפילו בנותן [גט] אם עמד חוזר כמו במתנתו היינו מטעם גזירה שמא יאמרו יש גט לאחר מיתה. ולפירוש התוספות דבנותן גט בסתם גמור אפילו רב הונא מודה היינו מטעם דגט צריך שיחול מחיים. ולכך היה לו לפרש. הלכך כל מקום שפירש קודם הנתינה די בזה: 

ט גם מה שרוצה להקל בחלוקה הה' מטעם שהי' לו להזכיר בשעת ביטול מודעות וכתב וז"ל מאחר שקודם כתיבת הגט בטלו כל מודעות וכו' וגם חזרו בביטול קודם הנתינה ואם איתא דהיה בלבו דגט זה אינו כי אם אדעתא שימות הוי ליה להזכיר זה פעם אחר עכ"ל. לא ידעתי מאי קאמר דאם ר"ל שהיה לו להתנות תנאי גמור ולומר שאם לא ימות לא יהא גט או שתחזור ותנשא לו הא לפי מנהגו של מהר"י מפרי"ש אין להבעל להזכיר שום תנאי בשעת נתינה. ואם ר"ל שהיה לו להזכיר הקישור שעשה לו מה היה צריך להזכיר הא כבר נעשה ונגמר: 

י גם מה שכתב וז"ל הששי דהמגורשת ואביה ואמה מעולם לא חזרו בקישורם אלא המגרש חזר בקישורו. הוא שקר מוחלט כאשר מבורר ביטולו: 

יא גם מה שכתב וז"ל הז' שעמד בב"ד הגדול והודה וקיבל עליו בכל חומר שהגט שנתן כדין לאשתו אין לו לפקפק עליו שום פקפוק בעולם עכ"ל. דברים הללו הם שטות גמור כי כשיש באמת לפקפק על איזה גט מה תועלת יש בהודאת הבעל שמודה שאין לו עליו פקפוק. ואדרבא מתוך מעשיהם ניכר דמאחר שלא היו רוצים ליתן להנער אותו דבר מועט שנתפשרו עמו. עד שהכריחוהו שיעמוד לפני הב"ד ויודה כנ"ל. הדברים ניכרים שהם בעצמם היו יודעים שיש לפקפק על הגט מטעם הדחייה שדוחין אותו מאשתו דאם לא כן הודאה זו למה ומהיכי תיתי לומר שיש פקפוק: 

יב גם מה שכתב וז"ל הח' והוא על כולם שבפירוש אמרו לו בשעה שצוה לכתוב הגט שבזמן הזה אין נותנין גט על תנאי כלל וכו' וכן עשה עכ"ל. לא ידעתי דעתו בזה. הלא גם הבעל אומר שנתן הגט סתם בלי שום תנאי אבל לא נתנו אלא על דעת זו שהבטיחו אותו ונתקשרו עמו מקודם הנתינה שכשיעמוד תחזור ותנשא לו כאשר מבואר הכל בדברי תשובתי. וא"כ אם הוא בעצמו מודה שזה הטעם הוא גדול על כולם. ואין בו ממש. איך יסמוך להקל על הטעמים הקטנים ממנו. דמכל שכן שאין בהם ריח ולא טעם: 

יג ומה שאומר שאמר להשכ"מ שיתן גט גמור להיות מותרת על ידו לכל גבר שתרצה ולא יהיה לזה על זה שום צד חיוב שתחזור ותנשא לו כ"א מכח קבלת חרם מעתה וכו'. הם דברים שאין מדרך המסדר לדבר כן עם שום שכ"מ ולכך אין אנו מחוייבים לקבלם. וגם נשאל להמסדר מפני מה דקדק כך לדבר דברים כאלה להשכיב מרע מה שאין נהוג אלא מתוך מעשיו ניכר שבדעתו היה לרמות את הנער ולדחותו מאשתו גם לאחר שיעמוד וגם את"ל שאמת הוא שדבר כדברים האלה בפני השכ"מ מאן ימר לן שהשכ"מ האזין לדבריו אלה והודה עליהם ועל דקדוקן הלא השכ"מ לא עלה במחשבתו שמבקשים לדחותו מאשתו ובתומו הלך ליתן גט על דעת שהבטיחו אותו שכשיעמוד תחזור אשתו אליו כבראשונה ולא נתן לבו על דקדוקי דברים של המסדר. ואף את"ל ששמע והבין אותן חשב בדעתו שתיקון סדר נתינת הגט כך הוא לדבר כדברים האלה אבל הוא על דברים הראשונים שהבטיחו אותו סמך וגם אם המסדר דבר דברים כאלה הלא השכ"מ לא הוציא דברים כאלה מפיו שנאמר שבזה ביטל הבטוחות ותנאים הראשונים: 

יד ועוד שגם לפי דברי המתנגד המיקל שאומר שבפירוש אמר להבעל שלא יהי' לאחד מהם שום צד חיוב כי אם קבלת חרם והקנס של ממון הא לפי משמעות ההתקשרות אין כאן לא חרם ולא קנס ואם כן הטעה את הנער. ומה שאומר שהיה ברצון. אם כן אם ידע הנער שלא היה שם שום קנס שתפסיד האשה משלה כלום אם כן מה סמיכת הדעת היה לו להנער על קנס הממון: 

טו וגם מה שכתב שאין כאן הטעה הואיל ומנהג הקהלות כך הוא להוסיף על הכתובה. הם דברי כסילות. שמנהג הקהלות הוא כשתתאלמן או תתגרש מדעתו. אבל בנדון דידן שעשו לו קישור כדי שלא תדחה אותו לאחר שיעמוד מחליו. ואם לא תפסיד משלה כלום איזה בטחון וקישור יש לו. גם החרם שכתבו בתוך שטר הקישור לפי משמעות אותו השטר החרם אינו חוזר כי אם על הקנס של ב' אלפים וכשתתן הב' אלפים פטורה גם מן החרם. והואיל ולא היה לו כפיית ממון מחמת שלא מחלה הכתובה והתוספו' שהוא כפל כפלים אם כן אין כאן לא חרם ולא קנס. סוף דבר אין בדבריו שום ממשות טעם וגם הם דברים שבדה עתה מקרוב מלבו. מכל הלין טעמין שכתבנו נראה שאין להמקילים שום טעם נכון להתיר האשה מרת בת שבע הנ"ל להנשא לעלמא בגט זה הן מצד הדין הן מצד הסברא עד שתקבל גט שני כשר מבעלה כהר"ר יצחק הנ"ל מרצונו הטוב ואסורה לינשא לאיש אחר בגט הראשון הנזכר. והמסכים לדברינו יקבל ברכה ושלום. עד כה דברתי וכתבתי הנראה לע"ד מצד הדין והסברא למען האמת והשלו"ם ומשפט צדק לאפרושי מאיסורא חמירא דאשת איש. ושלום על דייני וחכמי ישראל נאם הטרוד מאיר בן מהר"ם גדלי"ה ז"ל ה"ה חתן המלך הגאון מהררי"ץ כ"ץ ז"ל ה"ה: 

ואלו הן הסכמת הגאונים שהסכימו לדברי הנ"ל מלבד מה ששלחו אלי הסכמתם בכתב מיוחד ונאבדו מתוך התשובות: 

דברי פי חכם חן חן לחכמים ונבונים. בדקדוקי דברי הגמרא והפוסקים הראשונים והאחרונים. ואומדנא דמוכח שהמגרש הזה בעת נתינת הגט סמך דעתו אדברי הבטחות הראשוני' שהבטיחוהו שכשיעמוד מחליו שתחזור ותנשא אשתו לו בחופת נעורים. אף על פי שהיה המגרש מוכרח ע"פ תקנת חז"ל בעת נתינת הגט לדבר שמגרש סתם בלי שום  תנאי מ"מ דעתו במחשבתו לא היה רק כשיתקיים ההבטחה שהבטיחה אותו חמותו ואם כן אין זה גילוי דעת בגט רק דעת ממש. ואם כן עכשיו שחזרו מההבטחה הזאת ואינה מתרצה להנשא לו ממילא היה נתינת הגט למפרע בטעות. לכן גם אני מסכים שלא להתירה להנשא לאיש זר כ"א כשתתגרש שנית מבעלה כתיקון חז"ל. למען האמת באתי על החתום. נאם יעקב ב"ר אליקום ז"ל ה"ה היילפרי"ן: 

אם יהיו כל חכמי פולי"ן ורוסי"א בכף מאזנים והרב הגדול הגאון מהר"ר מאיר נר"ו בכף שנייה מכריע את כלם בפלפולא חריפא ובקיאות אשר הראה בתשובה הנ"ל. ואני הצעיר בחכמה ובשנים באתי כיהודא ועוד לקרא ואמרתי שאין מחלקין כבוד לר"פ לאפרושי מאיסורא והלכה כרבי מאיר לחומרא ובאתי על החתום בקצרה. וכיד ה' הטובה עלי הרחבתי ביאור בקונטרס על פי התורה. וגמרא וסברא. נאם שמשון בן מהר"ר יצחק ז"ל באכ"נר החותם פה לבו"ב שע"ב לפ"ק: 

אף אני עמדתי על דברי הגאון נר"ו הנ"ל על דרך העיון וראיתי כי הם בנויים על האמת והצדק וסברא ברורה. כהלכה ישרה. גם כי העלתי בקונטרס בדיו ודברי מסכימים לדבריו האשה לאסרה. בהא סליקנא ואמינא להצריכה גט שני ולפטרה. והמחמיר על ככה. ישא מאת הש"י ברכה. נאם אהרן אבא לוי: 

אף כי לא עדיפנא מחבירי מכל מקום כשראיתי את רבי מאיר מאחוריו. על פי העיון בתשובתו הנחמדת אמרתי נופת תטופנה שפתותיו. אשרי שומע חכמותיו. חכמותיו בחוץ ירונו עד שמרד"כי יצא להסכים עמו להצריכה גט שני. בכן אני הצעיר ג"כ מסכים כרבי מאיר בגזירותיו לחומרא. ולאפרושי מאיסורא. נאם הקטן צבי הירש בן מהר"ר נתן ז"ק ז"ל ה"ה: 

שו"ת מהר"ם מלובלין סימן קכג 
=========================== 
והא לך תשובת הגאון מהר"ר מרדכי יפה זצ"ל שהשיב על ענין המתהוה בגט שכ"מ הנ"ל לפי סדר השאלה ששלחו אליו כת המקילין וקודם שהגיעו לידו דברי תשובתי כאשר הוא הכל מבואר בדבריו ואעפ"כ לא התיר האשה הנזכרת לעלמא אפילו בגט שני רק שהיה מצריך אותה לחזור לבעלה הראשון אבל אחר שבאו לידו דברי תשובתי ויתאמתו לו כל הדברים בטל דעתו ועלתה גם כן הסכמתו להצריכה גט שני: 

שמוע שמעתי והוגד לי איך הובא הנה ק"ק פוז"נא אגרת מיוחד מדבר בגט שכ"מ שנעשה וניתן בק"ק ווי"נא והביאו האגרת ההוא לפני וקראוהו באזני ושמעתיו. כותבו הרב המסדר הגט וזה נוסחו. כשבאתי לק"ק ווי"ן באו אלי ואל הרב הגאון מהר"ר הענדל ז"ל. האלו"ף מהר"ר וייטיל בן הקצין הר"ר וייביש וגיסו האלוף מהר"ר הירץ בן מהר"ר שמואל ובקשו מאתנו לסדר גט כריתות ליצחק בן מהר"ר אברהם ר' וואלפש שיגרש לאשתו בת שבע בת הר"ר שמואל וייביש כי הוא מסוכן. ולבת שבע אשתו אין בידה שטר חליצה מאחיו שדר בל"בוב וגם יצחק הנ"ל שלח אלינו לסדר הגט. ואחר שראינו ושמענו מפי הנכנסים והיוצאים ומפי הרופאים שהוא צורך שעה לא מנענו נפשינו מזה ונכנסנו לבקרו ודברנו על לבו דברי תנחומין וכנהוג והיה דברו של יצחק הנ"ל אלינו שלחתי אליכם אתמול וגם עתה אני מבקש מכם שתסדרו לאשתי גט כי אני חולה וגם לא הייתי בבריאות שלימה כל הימים שאני בכאן. ואולי ישתנה מזלי אחר הגט. ואמרנו לו דע שבזמן הזה אין נותנים גט על תנאי כבימים קדמונים אלא הגט שנותן השכיב מרע צריך להיות גט כריתות מכל וכל כשאר גיטין בלי נדנוד ופקפוק בעולם אך ורק שמקשרים זה את זה בחרם חמור ובקנס גדול שכשיעמוד השכ"מ שיחזרו לישא זה את זה. והשיב לנו שגם הוא יעשה כמו שעושין בזמן הזה. עכ"ל. ובסוף נגמר הדבר על פי הדברים הנ"ל שהאיש והאשה הנ"ל ואביה ואמה קבלו בקנין סודר בפני עדים וחזרו כל הדברים הנ"ל בפני העדים בשעת הקנין סודר בזה הלשון שכשיעמוד כמר יצחק הנ"ל לילך על משענתו אזי תוך שלשים יום יחזרו לישא זה את זה ואם יסרב אחד מהם יחרימו אותו בכל תוקף וגם יתן שני אלפים זהובים צד העובר לצד המקיים עד כאן נדברו הדברים בשעת קנין סודר בפני עדים. ועל פי הדברים האלו סדרו האלופים הנ"ל את הגט וציוו לכתוב את הגט כדת וכהלכה ובפניהם ועל פיהם ובפני שאר חשובים שהיו במעמד ההוא מסר המגרש יצחק הנ"ל את הגט לאשתו בת שבע בסתם. ולמחרת אחר הגט בא הקול לבית הכנסת שהכביד חוליו דיצחק המגרש הנ"ל וברכו אותו בבית הכנסת כנהוג וקראו לו שם אחר ישראל. ואחר כך חזר כמר ישראל יצחק לבריאתו והלך על משענתו. ונתגלגלו הדברים שרצתה אם המגורשת ליסע לק"ק פראג וקודם שהלכה נתוועדו יחדיו הנ"ל וקרובי האשה הנ"ל וחזרו לעשות קנין סודר וקבעו זמן שלשים יום לעשות נשואין שניים לחזור ולישא זה את זה בתוך שלשים יום ועל זה כתבו תנאים חדשים. ואח"כ הלך ישראל יצחק הנ"ל למסעיו עם גיסו מהר"ר הירץ לק"ק לבו"ב למכור שם נכסיו ולחזור לק"ק ווי"ן אחר כך לעשות נשואין ובין כך ובין כך נפל מריבה וקטט בלבו"ב בין ישראל יצחק הנ"ל ובין גיסו מהר"ר הירץ השלוח אתו מאשתו עד שעשו הסכמה ביניהם שעל ידי הגט שניתן בווי"ן ביניהם יהיה גט גמור וכריתות גמור שהוא יקח אשה אחרת והיא תנשא לאחר על ידי גט הזה ויהיה פרידה גמורה ביניהם. ומחלו גם על החרם והקנס זה לזה שנעשו ביניהם שיחזרו וישאו זה את זה. גם הלכו לפני ב"ד הגדול שבק"ק לבו"ב ועשה ישראל יצחק הנ"ל הודאה על כל זה והב"ד כתבו הדברים בפנקסיהון וגם נתנו כתוב וחתום ליד מהר"ר הירץ הנ"ל וז"ל הכתב. בפנינו דייני דמתא עמד כמר ישראל יצחק הנ"ל והודה בפנינו הודאה גמורה נאמנה ברצונו הטוב ובלב שלם שהגט שנתן לאשתו בת שבע בק"ק ווי"ן הוא נעשה כדת משה וישראל ככל הגיטין הכשרים שנעשו בישראל בלי שום תנאי בעולם וברצונו הטוב ובדעת מיושבת. גם נשבע בפנינו שלא יערער על הגט לא הוא ולא שלוחו מהיום והלאה או להוציא ח"ו שום לעז. גם פוטר ומוחל על כל הקנסות וחרם הקהלות שנתקשרו יחד לעשות נשואין מחדש קבל בשבועות ובקנסות ועונשים שלא לדבר דברים כנ"ל על הגט הנ"ל והנעשה נעשה היום ה' י"א אב שע"א לפ"ק פה ק"ק לבוב. פלוני דיין. ופלוני דיין. וכל זה נעשה בהסכמת אחיו ואחיותיו וגיסיו ומחותניו דכמר ישראל יצחק. גם נעשה מעשה על זה שנשתדכה האשה הנ"ל לאיש אחר. וכשמוע הגאון האלוף מהר"ר מאיר הרב דלבו"ב שהוא בעל דודתו של ישראל יצחק המגרש הנ"ל עמד וערער על הגט ואמר שהגט הזה הוא גט מוטעה שהטעו את ישראל יצחק הנ"ל לתת הגט לאשתו הנ"ל כמבואר בכתבו ואומר שצריכין לחזור לישא זה את זה או שיכתבו לה גט שני להתירה לעלמא ושיעשו לו רצונו ולפייסו כדי שיתן גט אחר. ושבאם לא. אז יבא ממזרות לעולם. ואמר הטעם מי שמע כזאת לדחות השכ"מ אחר שעמד מחוליו שכל שכ"מ אף שנותן גט על דעת הנ"ל אינו מועיל אלא לענין שאם ימות שאינה צריכה חליצה אבל אם עמד צריכה לחזור ולישא אותו והביא ראיה מהמנהג שהרי לא נשמע שדוחין השכ"מ כשעמד מחליו אלא חוזרת ונושאת אותו. עד כאן דברי הרב האלוף הגאון מהר"ר מאיר לפי דברי הרב המסדר הגט. והשיב לו הרב המסדר הגט וסיעתו הא דאינו נשמע ונעשה כן היינו מפני החרם והקנס שקבלו עליהם. מה שאין כן בנדון זה דמחל המגרש אחר כך החרם והקנס וכנ"ל. דאם לא כן למה חוזרין ומקשרין זה לזה בחרם ובקנס או במשכנות שבאם יעמוד יחזור וישאנה הלא בלאו הכי צריך שישאנה כיון שהגט לא ניתן רק אדעתא דהכי והביא ראיה ממה שכתבו התוספות בפרק איזהו נשך דף ס"ו בד"ה קמ"ל וכו' יעויין בדבריו וכו': 

ועוד כתב הרב המסדר הגט ואמר בזה הלשון ושוב טען אחד מקרובי המגרש ואמר שיש איש אחד ששמע מאם המגורשת שקודם שקראו למסדרי הגט הנ"ל דברה אם המגורשת לישראל יצחק הנ"ל ואמרה לו תן גט לבתי ואל תדאג שכשתעמוד אי"ה מחולייך אחזיר לך בתי ואיטיב עמך על אשר שמעת בקולי ליתן גט שלא תצטרך בתי לחליצה אם תמות ח"ו. ע"כ דברי הטוען. ועל זה השיב הרב המסדר הגט וסיעתו וז"ל גם אל זה הסכמנו שאין לפסול הגט מחמת זה שתאמר שעל זה סמך המגרש ונקט בלבו לגרשה ולא על זולתו. ולדמותו לההוא דזבין נכסי אדעתא למיסק לארץ ישראל ולא עלה שכתבו התוספות והטור ח"מ הביאו סי' ר"ז שהמקח בטל אף שלא התנה כלל מפני שאנן סהדי שאדעתא דהכי מכר כיון שאמר כן בשעת המכירה שסתירתו בצדו דהא איתא שם בגמרא שהמקח קיים כיון שלא דיבר כלום בשעת המקח והוי דברים שבלב ואף שקודם לכן דיבר בפני כל שמוכר משום שדעתו לילך לארץ ישראל. ואם בממון כן ק"ו בגט דהלכה כאביי שגילוי מילתא בגט לאו מילתא היא וכו' עד גם לא אמרה אלא פיטומי מילי ע"כ: 

ועוד אמר הרב המסדר הגט על מה שכתוב בנ"י שם דיש להסתפק אם אמרה אשתו כן לפניו קודם התחלת כתיבת הגט אין הנדון דומה לראיה חדא ששם אשתו אומרת לו כן מה שאין כן כאן דלא דברה אשתו עמו כן אלא אם המגורשת. ועוד דהרי אחר כך בשעת נתינת הגט דברו עמו מסדרי הגט הנ"ל שצריך ליתן הגט בכל ענין וקבל עליו לעשות כן והאיך שהדבור שמוציא מפיו סותר הדבר שבלב הולכין אחר הדברים שבפיו כדאי' בנדרים ובי"ד סי' רי"ז: 

ועוד כתב הרב המסדר הגט וז"ל שהודאתו שהודה בלבוב בהודאה גמורה שהגט שנתן בווי"ן היה גט גמור בלי פקפוק בעולם מורה שלא סמך על ההבטחה שהבטיחוהו בראשונה וכו' והאריך שם בדברים דמיונים עד שמסיים דבריו ואמר יסכרו פי דוברי שקר והעוברים חרם ר"ת בפומבי לאמר לשוני אתי מי אדון לי. עד כאן הנוסח של הרב המסדר הגט אשר צויתי להסופר להעתיקו מגוף האגרת אשר כתב המסדר והוא האריך שם עוד בדברים הרבה ולא צויתי להעתיק כולם אלא רק הדברים אשר בנה עליו יסודו להתיר איסורים חמורים כאשר אבאר בעזה"י. וגם הראיות אשר הביא מן הגמרא על הדברים הנ"ל לא צויתי להעתיקם כי כולם הם דמיונות דומות למרובות והנם למשא: 

ואני בשמעי את הדברים הנ"ל בעת שקראו את הדברים הנ"ל באזני עמדתי מרעיד ומשתומם על השמועה ולבי בוער כאש בקרבי על קצת רבנים שהעלו בלבם להחטיא את ישראל ולהתיר להם חומרות מאשת איש והרבות ממזרים בישראל חלילה וחלילה והציקתני רוח בטני ואמרתי למען ציו"ן לא אחשה ולמען ירושלים לא אשקוט רצוני לומר למען ישראל המצוייני"ם במצות חמורות לא אחשה ולמען קהל ה' הצריכים לירא"ות של"ם בתכלית השלימות מצד היחוס לא אשקוט ולא אניח מלהשיב על דבריו ולחוות דעתי ולגלות טעותם ודמיונם בגיטין שהם דמיונים שאינם אמתיים ואין להם דמיון אמתי בשכל: 

אך על דבריו האחרונים אשיב בראשונה אשר קילל ואמר יסכרו פי דוברי שקר והעוברים חרם ר"ת כו'. אומר אני קללת חנם הוא והש"י יהפוך קללתו לברכה כי לא דיבר נכונה אשר אמר מי שמערער על גט הזה עובר על חרם ר"ת כו'. טעות הוא בידו כי לא החרים ר"ת אלא על מי שעמד בעת נתינת הגט והיה נראה לו שלא ניתן כהלכתו והוא שותק עכשיו ואח"כ כשיצא לחוץ הוא מערער ומוציא לעז על הגט ההוא על זה החרים ר"ת או מי שהיה בעיר בעת כתיבת ונתינת הגט והיה יכול ללכת שם ואחר הנתינה יאמר אלמלא הייתי שם הייתי מערער על הגט שלא ליתנו מפני הריעותא שאני רואה בו עכשיו. אבל מי שלא היה בעיר בעת נתינת הגט ואח"כ שומע מנתינת הגט ונראה לו שיש לו חלוקים וערעורים על הגט האיך ישתוק שמא באמת גט פסול הוא. ואם כדברי הרב המסדר הגט הנ"ל והנלווים אליו הגיטין הניתנין בכל העולם אף שיהיו בתוכם גיטין פסולים בודאי ויהיו המסדרים מי שיהיו. יהיה אסור לערער עליהם מפני חרם ר"ת. חלילה וחלילה שמפי קדוש ר"ת יצא דבר כזה. ועוד אני אומר שבנדון דידן שאין הערעור על שעת נתינת הגט כי ודאי נתינת הגט היה הכל כמשפט וכהלכתו שהרי ניתן משני גדולי עולם ואין הערעור נולד אלא מה שנתגלגל אחר מעשה הגט שקצת יש שרוצין להקל תרי קולות גדולות לכתחלה אחת להתיר אשת איש לעלמא. והשנית להרבות ממזרים בישראל חלילה וחס להעלות על הדעת כן. ובנדון הזה אפילו מי שעמד שם בשעת נתינת הגט יכול לערער: 

על כן אחוה דעתי לגלות חומר האיסור שיש בגט זה מי שמתירה להנשא לעלמא. וזה שהם רוצים לדמות גט הניתן מאהבה לגט הניתן מחמת שנאה ומחמת שלא מצאה חן בעיניו. ובאמת אינם דומין זה לזה כאשר אבאר בעזה"י: 

אך אקדים להם שאלה גדולה והוא כלולה לכל. וזה כי ידוע ומפורסם הוא משנה שלימה שהיא בסוף גיטין דף צ' שאמרו שם וז"ל. בית שמאי אומרים לא יגרש אדם את אשתו אלא אם כן מצא בה ערות דבר. וב"ה אומרים אפילו הקדיחה תבשילו שנאמר כי מצא בה ערות דבר כו'. עכ"ל המשנה. מדלא אמר אסור לגרש אשתו כו' משמע הלשון לא יגרש אדם את אשתו שהוא בדרך עצה טובה שלא יגרש אלא אם כן מצא בה ערות דבר אבל אם רוצה לגרש אפילו בלא מציאת ערות דבר יכול לגרש. ואני מיום עמדי על דעתי הייתי משתומם ומתמיה על זאת המשנה שמשמעותה שאפילו בלא מציאת ערות דבר יכול לגרשה מהיכן למדו לומר כן שמא דוקא גזירת הכתוב הוא דוקא אם מצא בה ערות דבר וכתב לה ספר כריתות שכן משמע לשון הפסוק אבל אם לא מצא בה ערות דבר שמא הגט אינו כורת ביניהם. ואין לומר מהא ילפינן לה. דאיתא שם בגמרא על זאת המשנה וז"ל א"ל רב פפא לרבא לא מצא בה לא ערוה ולא דבר מהו אמר ליה מדגלי רחמנא גבי אונס לא יוכל לשלחה כל ימיו כל ימיו בעמוד והחזיר קאי התם הוא דגלי רחמנא אבל הכא מאי דעבד עבד ע"כ בגמרא. ופרש"י לא מצא בה לא ערוה ולא דבר לבית הלל וגירשה מהו מי כייפינן ליה לאהדורה או לאו. גבי אונס האונס את הנערה בתולה לא יוכל לשלחה כל ימיו אמרינן במסכת מכות דהאי כל ימיו קרא יתירה הוא ובא ללמדך לא יוכל לשלחה ואם שלח לא יהא בשילוחה כל ימיו שב"ד כופין אותו להחזירה ואינו לוקה על שילוחו שנתקו הכתוב לעשה של עמוד והחזיר מכלל דכל המגרשים אינם בעמוד והחזיר דאי כל מגרשי נשותיהן בעמוד והחזיר למה לי לגלויי בהאי עכ"ל רש"י. דמשמע שכל אדם יכול לגרש והגט כורת אפי' לא מצא בה ערות דבר ואפי' מגרש מחמת אהבה. זה אינו כי עדין אני שואל ואומר שמא מה דהתורה התירה לכל אדם לגרש את אשתו אפילו לא מצא בה לא ערוה ולא דבר היינו דוקא בסתם ושמגרש אותה ואינו מזכיר בפה לא ערוה ולא דבר היינו דוקא משום דירדה התורה לסוף דעת המגרש שאינו מזכיר בנתינת הגט לא ערוה ולא דבר והיינו משום דודאי איבה נטורא לו בלבו עליה שכן שכיח ומצוי הוא בבני אדם שלפעמים שונא אדם את חבירו בלא טעם כמו שאמרו חכמי המחקר אהבה אין בו טעם כך אני אומר שלפעמים יש שנאה בין בני אדם בלא טעם וגבי גט אמרה התורה ושנאה ומשמע שאפי' מחמת שנאה נטורא בלבו לבד יכול לגרש (אפילו) לזה מצריך בגמרא דלא יוכל לשלחה וגומר אבל בלא קרא משמע אפי' הכי היה צריך להחזירה. אבל כשאנו רואין ומרגישים שיש לו על אשתו אהבה גמורה ובא לגרש אותה מחמת אהבה גמורה שיש לו עליה כגון כדי להצילה מנזק וצער כבנדון דידן במעשה הגט הנ"ל שבא להצילה שלא תיזקק ליבום שירא שמא יצער אותה בחליצה ותצטרך ללכת אחריו למרחקים וכהאי גוונא שמא הגט אינו כורת ביניהם. ובאמת בימי חורפי עמדתי זמן רב בתימא זו ובכל פעם ששמעתי כשהיה אדם חולה ומסוכן ולא היה לו בנים והיה לו אחים ושמעתי מקרובי האשה שאמרו להשתדל ממנו גט כדי להציל האשה מזיקת היבם הייתי משתומם ומתמיה בלבי מהיכן למדו רבותינו קדמונינו לומר כן שהרי זה ידוע שזה אוהב את אשתו שמא הגט אינו כורת ביניהם ואינה פוטרה אפי' מיבום. וכמה פעמים נשאתי ונתתי עם רבותיי וחביריי מענין כזה ולא השיבו לי דבר שהיה מתיישב בו לבי עד שקראתי במסכת יבמות ולמדתי במשנה בפרק האשה רבה ומצאתי שם במשנה וגמרא שנתיישבה בה דעתי וז"ל המשנה. את זו דרש רבי אליעזר בן מתיא אשה גרושה מאישה ולא מאיש שאינו אישה עכ"ל המשנה. ואמרינן עלה בגמרא אמר רב יהודה אמר רב הוה ליה לרבי אליעזר למידרש ביה מרגניתא ודרש ביה חספא. מאי מרגניתא דתניא אשה גרושה מאישה אפילו לא נתגרשה אלא מאישה פסולה לכהונה והיינו ריח הגט שפוסל בכהונה עכ"ל הגמרא. וזה לשון רש"י לא נתגרשה אלא מאישה כגון שכתב לה גט ואמר לה הרי את מגורשת ממני ואי את מותרת לכל אדם שלא נתגרשה זו לגמרי אלא מאישה נפרדה פסולה לכהונה אם מת והותרה לינשא. ה"ג והיינו ריח הגט דפסול בכהונה עכ"ל רש"י. הרי לך בפירוש שאיש יכול לגרש את אשתו שתהא מגורשת ממנו לבדו שהוא לא יקרא עוד אישה והיא לא תקרא עוד אשתו ונפקא מינה שאחיו לא יקרא עוד יבמה ואם ימות פטורה מחליצה ואעפ"י כן איסור אשת איש שהיה עליה כבר קודם זה הגט ישאר עליה כל ימי חייו. ומדכתב רש"י בזה הלשון כגון שכתב לה גט ואמר לה הרי את מגורשת ממני ואי את מותרת לכל אדם. ולא כתב רש"י וכתב לה גט וכתב בו הרי את מגורשת ממני ואי את מותרת לכל אדם משמע מפירושו שאפי' נוסח הגט הוא כתוב כנוסח כל הגיטין שכתוב בהן הרי את מותרת לכל אדם שזהו עיקר הגט כשיאמר לה הוא בשעת מסירת הגט אי את מותרת לכל אדם אינו משום תנאי דאי משום תנאי לא הוי אפילו ריח הגט והוי מותרת אפילו לכהונה. אלא שבלשונו זה הוא מבטל באמירתו זאת מה שכתוב בגט הרי את מותרת לכל אדם ולא נשאר בכריתה זו אלא שתהא היא נפרדת ממנו לבדו ולא יקרא הוא עוד אישה והיא לא תקרא עוד אשתו. ומשמע אפי' נטל הגט מידה וחזר ונתנו לידה ואמר לה הרי את מותרת לכל אדם אינו מועיל להתירה בכך אלא מיד כשאמר לה ואי את מותרת לכל אדם ביטל כתיבת הסופר שכתב בגט בציוויו הרי את מותרת לכל אדם. ואחר כך כשחוזר ונוטלו מידה אף על פי שיחזור ויאמר לה הרי את מותרת לכל אדם אינו מועיל משום דמה שכתב בגט הרי את מותרת לכל אדם ביטל במאמרו ועכשיו אינו מגרשה אלא באמירה לבד והתורה אמרה וכתב לה ונתן בידה בכתיבה לשמה הוא מגרשה ולא באמירה והכא כתב הסופר הוא בטל. ואף על גב דגבי כשאמר הרי את מותרת לכל אדם חוץ מפלוני אמרו חז"ל במשנה ריש פרק בתרא דגיטין כיצד יעשה יטלנו הימנה ויחזור ויתננו לה ויאמר לה הרי את מותרת לכל אדם ומביאו הטור א"ע בסימן קל"ז לפסק הלכה שאני התם שבתחלה כשאמר חוץ מפלוני לא ביטל כל משמעות כתב הסופר שכתב הרי את מותרת לכל אדם אלא קצת מלשון הכתב ביטל והעיקר נשאר בקיומו. לפיכך כשיטלנו מידה ויחזור ויתננו לה ויאמר לה הרי את מותרת לכל אדם חזר וקיים כל הכתב של הסופר. אבל הכא שביטל במאמרו זה כל משמעות הלשון אלו המלות מכתב הסופר והם הרי את מותרת לכל אדם ובמה יקיים הגט כשיחזור ואומר לה הרי את מותרת לכל אדם הרי כתיבת הסופר כבר בטלה ואנן כתיבה לשמה בעינן. ומכל הדברים הנ"ל נתברר בפירוש שאשה זו אין לה תקנה להנשא לשום בעל בעולם שהרי היא נשארת באיסור אשת איש על כל העולם עד שימות הבעל כמו שכתב רש"י בפירוש וז"ל פסולה לכהונה אם מת והותר' לינשא משמע אבל כל ימי חייו אסורה לינשא לשום אדם כי אם לו. אם כן מי יוכל להתירה לעלמא שהרי אין לה בעל בעולם ואין איש בעולם שיוכל לישא אותה אלא זה הבעל לבדו. ומעכשיו אחרי עיוני בזה הרי לך בהדיא שאני מצאתי מרגניתא תוך מרגניתא. דמרגניתא של ר' יהודה היה שמצא שאפי' ריח הגט פוסל בכהונה. ואני מצאתי שעל כרחך מיירי זה הפסוק במגרש אשתו מאהבה והוא כדי להצילה מנזק אחרי מותו כגון להצילה מזיקת היבם וכה"ג דאי במגרש מחמת שלא מצאה חן בעיניו ואין כוונתו להחזירה לעולם אם כן כשיאמר לה כן תהיה זאת האשה עגונה לעולם שהרי יוכל לגרשה בעל כרחה. וחלילה תורתינו הקדושה שכל דרכיה דרכי נועם להתיר לאדם ששונא את אשתו ומגרשה ממנו שתהא נפרדת ממנו כל ימיו שיכול לגרשה ולומר לה אי את מותרת לכל אדם שאם כן תתעגן היא כל ימיו שהרי כיון שהוא מגרש אותה מתוך שנאה ודאי אין דעתו לחזור ולישא אותה כל ימיו. ואיה אם כן נעימותיה של תורה. אלא ודאי מיירי במגרש אותה מתוך אהבה כגון שלא תהא זקוקה ליבם ודעתו אם יעמוד מחוליו שיחזור וישאנה ואיש אחר לא ישגלנה. לכך אינו מתירה לעלמא מפני שהוא מחזיק אותה לעצמו. ומאמינים זה לזה שיחזרו וישאו זה את זה ומיירי בלא תנאי דאי בתנאי פשיטא. ועל כרחך הדין כן הוא דהכא התורה מתרת לו שיכול לומר לה הרי את מגורשת ממני ואי את מותרת לכל אדם לכך קראוהו בגמרא ריח הגט דאי במגרש מחמת שלא מצאה חן בעיניו הרי מצינו במשנה שלימה ריש פרק בתרא דגיטין פליגי בה חכמים ורבי אליעזר באם אמר לה הרי את מגורשת ממני ותהא מותרת לכל אדם חוץ מפלוני שתהיה אסורה לו שר' אליעזר סבירא ליה שהוא גט וחכמים אומרים שאינו גט והביאו הטור בא"ע סימן קל"ז ופוסק הלכה כחכמים ומשמע שאם אמר לה אי את מותרת לכל אדם אפי' ר' אליעזר מודה דאינו גט ואם כן למה אמרינן הכא בסתם שהוא גט משמע לכולי עלמא אלא ודאי התם מיירי כשמגרשה מתוך שנאה וחששה התורה שלא תתעגן לכך כולי עלמא מודו שאינו גט. והכא מיירי כשמגרשה מאהבה להצילה משום נזק ואינו מגרשה אלא ממנו לבד שלא יקרא לה הוא עוד אישה ואחיו לא יקרא לה עוד יבמה אם ימות ומאמינים זה לזה שכשיעמוד יחזירו וישאו זה את זה ואין כוונתו לכרות כריתה גמורה שתהא נפרדת ממנו לגמרי וטעמא הוא דבכל גט הולכין אחר מחשבת המגרש. דכשמגרש מחמת שלא מצאה חן בעיניו הרי כוונתו הוא לכריתה גמורה לכך צריך אליבא דחכמים שלא ישייר בה שום אדם ואפי' חוץ מאחד אינו גט שאינו כריתה גמורה אפי' חוץ מאחד חוששת התורה שמא תתעגן. אבל הכא דמחשבת המגרש אינו לכריתה גמורה אלא להצילה מזיקת היבם והכריתה כזאת היא רפה מאד ואינה חזקה שאין בה חשש עיגון לכך יוכל לשייר בה אפי' כל אדם. ועוד אני אומר שמטעם זה לא רמזה התורה גט כזה בפרשת גירושין דהיינו בפרשת והיה אם לא תמצא חן בעיניו וגו' דהוי גט. וכן חכמינו ז"ל לא דברו מגט כזה בכל מסכת גיטין היינו משום דבפרשת גירושין וגם בכל מסכת גיטין לא דברו אלא בגט שיוכל להתקיים בה ויצאה מביתו והיתה לאיש אחר אבל בגט זה שפסוק ויצאה מביתו יוכל להתקיים אבל והיתה לאיש אחר לא יוכל להתקיים דמי יתירנה שהרי אין לה בעל בעולם אפילו אם יתן לה הוא בעצמו גט פעם שניה הרי הכתוב אומר ונתן בידה ויצאה מביתו וגו' וזו היא כבר יצאה מביתו בגט הראשון שנתן לה בתחלה שהיא נפרדת ממנו והרי הוא אינו אישה וכבר דרש ר' אליעזר בן מתיא הנזכר במשנה ולא מאיש שאינו אישה וזה בכלל דבריו ואף על פי שאין זה כוונת ר' אליעזר בן  מתיא וגם ר' יהודה קרא חספא היינו משום דר"ל שאין זה צריך קרא דס"ל מילת' דפשיט' הוא וקרא למה לי דהאיך יגרש אדם אשה שאינו אשתו. וכן אני אומר הכא בפשיטות לכך לא רמזה התורה פסוק זה בפרשת גירושין שהיא והיה אם לא תמצא חן משום שאי אפשר להתקיים והיתה לאיש אחר שאפי' הוא אינו יכול להתירה שוב אפי' בגט שני. וא"כ אין לאשה זו תקנה להנשא לבעל אלא א"כ יחזור הוא וישא אותה: 

ומעתה אני אומר בבירור ובפשיטות שמה שנהגו קדמונינו ז"ל שכשבא לידם גט כזה משכ"מ שגירשה כדי להפקיע מזיקת היבם שנהגו מיד שעמד השכ"מ מחוליו עשו ביניהם נשואין חדשים בחופה וקדושין בלי פקפוק ובלי נדנוד לא נהגו כך משום מנהג בעלמא או משום קישור החרם שביניהם כמו שכתבו המקילים אלא מפני שהיו סוברים מדין התורה שהגט הזה לא היה בו אלא ריח הגט רצוני לומר שהמגרש לא היה כוונתו להתירה לעלמא אלא להפקיע מזיקת היבם והיו סוברים שאשה זו אין לה תקנה אחרת להנשא לאחר רק דוקא לבעלה הראשון ושמן הטעם הזה לא כתבה התורה פסוק הזה בפרשת והיה אם לא תמצא מפני שאי אפשר להתקיים בה והיתה לאיש אחר כמו שכתבתי ואעפ"י שלפי פרש"י משמע שצריך שיאמר לה בפירוש הרי את מגורשת ממני ואי את מותרת לכל אדם הם היו סוברים מה שראו שהיו צריכין לעשות עניינים מפורסמים בגט הזה היו מגלים כאלו אמר בפירוש ואי את מותרת לכל אדם וזהו שראו שהיו צריכין להשתדל מהשכ"מ על ידי אוהביו וקרוביו שיתרצה ליתן לה גט כדי להפקיעה מזיקת אחיו ושהיו צריכין להתקשר בפני עדים בחרם ובקנס שיחזרו וישאו זה את זה. וגם כשראו שהבריות היו מתמיהין על גט כזה ובאו ושאלו מפני מה נותן זה הבעל גט לאשתו והרי מעולם לא שמענו שהיה שנאה ביניהם והיו צריכים להשיב להם שהגט הזה הוא לתקנת וטובת האשה ושמאהבתו אותה כדי שלא תיזקק ליבם נותן לה גט זה. וכל זה היה קודם נתינת הגט והיה פרסום גדול והוי כאלו אמר בפירוש ואי את מותרת לכל אדם. ואעפ"י דקיימא לן כאביי דגילוי דעת בגיטין לאו מילתא היא הם היו סוברים שלא אמר אביי דלאו מילתא היא אלא בגילוי דעת חלוש בעלמא כגון ברוך הטוב והמטיב וכיוצא בו הנזכר בגמרא בפרק השולח בשיטת פלוגתא דאביי ורבא שהם דברים שנוכל לפרשם לתרי אפי. אבל גילוי הדעת דהכא כמו שכתבתי לעיל הוא גילוי דעת והוכחה גמורה שאין בו פקפוק ונדנוד כלל. שאין דעת המגרש אלא לפוטרה מן היבום ולא להתירה להנשא לעלמא אפילו אביי מודה שגילוי דעת המפורסם כזה מילתא היא בגט. ואעפ"י שהמנהג הוא שאפי' בגט כזה צריך להקרות את השכ"מ שיאמר בעת נתינת הגט הרי את מגורשת ממני ומותרת לכל אדם היו סוברים שגילוי דעת ומחשבת המפורסם שהיה קודם נתינת הגט הוא מבטל את מה שכתב בגט הרי את מותרת לכל אדם כמו האמירה שאמרנו לעיל ואם כן במה שיאמר אח"כ בפיו הרי את מותרת לכל אדם לא יוכל לגרש שהרי אין כאן כתיבה כמו שאמרתי למעלה. ועוד אפשר לומר שאפילו גילוי דעת החלוש לא אמר אביי דלאו מילתא היא אלא בגט דעלמא הניתן מחמת שלא מצא בה חן וגומר שהכריתה היא כריתה גמורה. אבל בגט שכ"מ הזה שבנדון שלפנינו שאין הכוונה אלא להפקיעה מזיקת היבם אפי' אביי מודה דהוי מילתא מפני שאינו מגרש אותה אלא להפקיעה מזיקת היבם. וידוע שאפי' בגט דעלמא כל ענייני הגט תולה במחשבת המגרש: 

ומה שכתב כאן הרב המסדר הגט גבי דזבין נכסי אדעתא למיסק לא"י ולא עלה כו' וז"ל שסתירתו בצדו דהא איתא שם בגמ' שהמקח קיים כיון שלא דיבר כלום בשעת המקח והוי דברים שבלב ואף שקודם לכן דיבר בפני כל שמוכר משום שדעתו לילך לא"י ואם בממון כן ק"ו בגט דהלכה כאביי שגילוי מילתא בגט לאו מילתא היא כו' עד והיכא שהדיבור שמוציא בפיו סותר הדבר שבלבו הולכין אחר הדברים שבפיו כדאי' בנדרים ובי"ד סי' רי"ו עכ"ל. באמת דבריו תמוהים מאד ומאי ק"ו הוא אדרבא איפכא מסתברא וק"ו פריכא הוא דלא דמי גט לעסקא דממון ולא לנדרים דגבי ממון צריך כל אחד מבעלי הדברים לידע בבירור על מה הם מתעסקים ובנדרים תלוי הכל במה שמוציא מהפה דכתיב כל היוצא מפיו יעשה אבל בגט תלוי במחשבה מוכתב לה לשמה שתהא במחשבת בעל המגרש והסופר והעדים לשמו ולשמה וכן הרבה דברים התלויים בגט במחשבה וכל שכן בזה הגט שאינו ניתן אלא להפקיעה מזיקת היבם ולא להתירה לעלמא שמחשבה קלה תוכל לבטל אפילו בגילוי דעת חלושה ורפה. ותדע שכן הוא שהרי אפי' בגט הניתן מחמת שלא מצאה חן נוהגין בעת מסירת הגט להזהיר לבעל המגרש והמגורשת שידעו ויחשבו במסירה וקבלת הגט שבמסירה וקיבול גט הזה יפטרו זה מזה. אעפ"י שאומרים כן בפירוש בפה הרי את מותרת לכל אדם מכל מקום מזהירים אותם שחוששין שלא יחשבו מחשבת אחרת ותהיה מחשבה מבטלת האמירה משמע שאם לא היו מחשבין לפטור זה מזה היה מחשבה האחרת מבטל את מה שאומרים בפה הרי את מותרת לכל אדם. מכל שכן בנדון דידן שאנו יודעים בבירור גמור שמחשבתו לא היתה להתירה לעלמא שמבטלת המחשבה את הדבור והיו מבטלין את הגט הכי נמי היו קדמונינו סוברים שמחשבת השכ"מ היתה מבטלת הכתיבה והאמירה שהיא מותרת לכל אדם לכך היו נוהגין בלי פקפוק שתכף כשעמד מחוליו מיד היו עושין קדושין ונשואין שנית מפני שאי אפשר לה להנשא לאיש אחר כמו שמפורש בדברינו אלה. וכל שכן וקל וחומר בנדון דידן בגט הניתן בק"ק ווינ"א כאשר אנו רואין ומרגישין בפירוש בתוך האגרת של הרב המסדר הנ"ל מראשו ועד סופו שכל המעשים שנעשו בגט הזה בין קודם הנתינה בין לאחר הנתינה לא היה כוונת המגרש ישראל יצחק וכוונת האשה בת שבע הנ"ל ואפי' כוונת מסדרי הגט וכוונת עדי החתימה ואביה ואמה של המגורשת וכל שהיו עומדים שמה לא היו מבינים מחשבת המגרש בגט זה אלא להפקיעה מזיקת היבם ולא להתירה לעלמא אלא כשיעמוד מחוליו יחזור וישאנה: 

ומה שכתב הרב המסדר הגט על מה שאמרה אם המגורשת לחתנה קודם שקראו למסדרי הגט תן גט לבתי ואל תדאג שכשתעמוד אי"ה מחולייך אחזיר לך בתי ואיטיב עמך על אשר שמעת בקולי ליתן גט שלא תצטרכה לחליצם אם תמות ח"ו כתב ז"ל גם אל זה הסכמנו שאין לפסול הגט מחמת זה ותאמר שעל זה סמך המגרש ונקט בלביה לגרשה ולא על זולתו ולדמותו כו' עד שחילק שם בין כשאשתו אומרת כן ובין נדון דידן שאם המגרשת אומרת כן עכ"ל. באמת מה שרוצה לחלק בנדון דידן בין אם האם אומרת כן ובין כשהבת אומרת כן. בנדון דידן לא דיבר נכונה ולא חש לקימחי' שהרי גלוי וידוע ומפורסם לכל שהאם הזאת היא גברת הבית וכל מה שאומרת כל בני ביתה לא ימרו את פיה וכל שכן הבת הזאת היא עדין ילדה והיתה מתביישת לומר לבעלה כן בעצמה שכל מה שאמרה האם מפי הבת שהיא המגורשת אומרת כן וזה אין צריך פנים: 

גם מה שכתב ומשמע מלשונו שאפי' הבת עצמה אומרת כן לא היו אלא פיטומי מילי. לא ידעתי מאי קאמר שהרי בפירוש משמע מתוך כתבו שהוא מעיד על האם הזאת מתוך מעשיה שדבריה אלו לא היו פיטומי מילי שהרי כתב שאחר שעמד מחוליו והיתה צריכה ללכת לק"ק פראג נתוועדו יחדיו וקבעו זמן לחזור ולעשות נשואין חדשים תוך שלשים יום. הרי זה מורה בפשיטות על תחלת דבריה מה שאמרה קודם כתיבת הגט אל תדאג כו' היו קושט דברי אמת בלי שום ספק בעולם שהיתה כוונתה לחזור לו את אשתו בתה בפשיטות בלא שום דחייה בפיטומי מילי כלל. ועוד מוכח מזה המעשה בהתוועדו יחדיו כולם וקבעו זמן לנשואין חדשים הם מכחישים את מה שהודה אח"כ בלבוב בפני ב"ד הגדול ומוכיחים הוכחה גמורה שאותה הודאה שעשה בפני ב"ד הגדול בלבוב לא היתה הודאת אמת כ"א שקר מוחלט ולא עשה אותה ההודאה אלא להחזיק דבריו כנגד גיסו מהר"ר הירץ בעסק הפשרה שנעשה שם בלבו"ב ביניהם. וכיון שכן הוא. אומר אני שכל הדרכים שאמרנו שנשמע מדברי רש"י בפירוש ריח הגט יש בה והוא שהאשה הזאת אין לה תקנה להנשא לשום איש בעולם רק לבעלה הראשון ישראל יצחק הנזכר. ואפילו בגט שני לא יוכל להתירה לעלמא בשום אופן כלל וכלל וכמו שאמרתי למעלה. וחלילה להעלות על הדעת שכח הגט שהיה חלוש ורפה בשעת נתינה שלא היה כחו וכוונתו להתירה לעלמא בשעת הנתינה. ובמחילת החרם והקנס משני הצדדים יוחזק כח הגט למפרע להתירה לעלמא כמו שאמרו המקילין. חלילה וחלילה לכל הבא להתירה לעלמא ע"י מחילה זו הרי מתיר אשת איש ומרבה ממזרים בישראל חלילה לא יעשה כן בישראל ח"ו. כי קישור הקנס והחרם על גט הזה יש בו טעם אחר כמו שאבאר בעזה"י. ולא כמו שאמר הרב המסדר הגט וז"ל דאם לא כן למה חוזרין ומקשרין זה את זה בחרם ובקנס או במשכנות שבאם יעמוד יחזור וישאנה הלא בלאו הכי צריך לישאנה כיון שהגט לא ניתן אלא אדעתא דהכי עכ"ל. אני אומר שגם בזה לא דיבר נכונה שהשטר קישור נעשה משום זה הטעם שאעפ"י שהדין הוא שכשיעמוד השכ"מ מחליו צריכין לחזור לישא זה את זה ומתוך אהבתם האמינו זה לזה אעפ"י כן צריכין קישור חזק ואמיץ משני הצדדים בחרמות ובקנסות ממנו וממנה. וזה מן האשה צריכין קישור חזק שתחזור ותנשא לו מפני שבלאו הקישור כשיעמוד מחליו תוכל היא לומר מה לי ולך אשב אני עגונה ושוממה ואתה תישא אשה אחרת כרצונך וכשתאמר היא כך לא יהיה הכח ביד הב"ד לכוף אותה שתחזור ותנשא לו ועל ידי קישור החרם והקנס יש כח בב"ד לכוף האשה עד שתחזיר אליו בקדושין אם הוא יחשוק אותה. גם מצד הבעל צריכין ג"כ החרם והקנס כי יש לחוש אעפ"י דהשתא חזינן שהוא אוהב אותה שהרי נותן לה גט על צד האהבה כמו שאמרנו מכל מקום יש לחוש כשיעמוד מחוליו יעלה בלבו טינא ומחשבה אחרת או יתן עינו באשה אחרת ולא יחפוץ לקחת ולחזור אותה ויאמר לה מה לי ולך ולעיגונך את תשב עגונה כל ימיך ואני אשא אשה אחרת לכך צריכין ג"כ קשר חזק מהאיש ואף אם אח"כ ימחלו על הקנס לא משום זה הותר לה האיסור החמור איסור אשת איש אשר עליה. ואל תשיבני מכל גיטי שכיב מרע הנזכרים בגמ' במס' גיטין. כי שתי תשובות יש בדבר חדא שכולם המגרשים והמגורשים לא היו מאמינים זה לזה שהיו חוששין פן יתעגנו. ולחרם ולקנס לא היו נותנים את לבם. ותדע שהרי אפי' לתנאי שהיו נוהגין בימיהם לא היו נותנים את לבם עד שתקן להם שמואל תקנת אם מתי אם לא מתי כו'. ועוד י"ל שלא היו בקיאים בדין דריח הגט ואין זה דוחק שהרי אפי' התנא ר' אליעזר לא ידע זה עד שבא רב ומצא מרגניתא בברייתא ולא היה מורגל ביניהם בזמן ההוא מהמרגניתא מפני שלא היה נתפשט בזמנה דברי רב. אבל רבותינו קדמונינו שהיו אחרי הגמרא שידעו ומצאו ההיא מרגניתא סמכו על דברי רב יהודא אמר רב ופשוט היה הדין ביניהם כשנזדמן להם גט שכ"מ שלא הותרה האישה ההיא ע"י הגט ההוא אלא לפוטרה מחליצה אבל לא להתירה לעלמא אלא שתחזור להנשא לבעלה הראשון כשעומד מחליו כמו שכתבתי הכל למעלה וזהו ברור ופשוט בעיני. כל זה כתבתי בשומעי דברי האגרת הכתב שכתב הרב המסדר הגט הנ"ל: 

ואח"כ בא אלי האגרת והפסק שכתב הרב הגאון הגדול נ"י ר"ג מוהר"ר מאיר יצ"ו מלבו"ב יובן מתוכו שמעשה הגט היה על ידי שהטעו את המגרש הנ"ל ומתוך כך פסק שיכול המגרש להתירה לעלמא בגט שני והאריך בדבריו. על זה אני אומר בודאי אם הדברים ברורים הם בדבריו שהיה גט מוטעה א"כ לא היה בכח כריתת גט הראשון אפי' לפוטרה מחליצה מאחר שנעשה בטעות ולא היה בכח הגט הזה לכרות ולהפריד האשה מבעלה ואפי' לפוטרה מן החליצה אם היו הדברים כן א"כ עדין היתה אדוקה בבעלה ואפילו ריח הגט לא היה כאן א"כ בודאי שפיר קאמר והדין עמו שאם היו הדברים כן שיוכל הבעל הזה לפוטרה בגט שני. אלא שבעיני נראה שהדבר קשה לברר. לכך אני אומר שאין לאשה זו שום התרה בעולם להנשא לאיש אלא לחזור להנשא לבעלה זה הראשון: 

כללא דמילתא אין לזאת האשה המגורשת בק"ק ווינ"א שום תקנה להנשא לאיש כי אם לבעלה הראשון הנזכר. וכל המתיר אותה אפי' ע"י גט שני הוא מתיר אשת איש לעלמא ומרבה ממזרים בישראל. וזה נכון ברור ופשוט בעיני ולרוב פשיטותו אצלי לא הוצרכתי להעלותו בדפוס לבוש הבו"ץ וארגמ"ן אשר לי הואיל וראיתי שנוהגין כן בפשיטות בלי שום פקפוק כלל ואמרתי שמדין תורה נהגו כן ולא משום מנהג בעלמא כמו שאמרו המקילין. את הנראה לע"ד כתבתי וחתמתי היום ד' א"ך טוב לחודש שבט שע"ב לפ"ק. מרדכי נקרא יפה בן א"א כ"ר אברהם זלה"ה: 

אחרי אשר כתבתי וחתמתי פסק הנ"ל ככל הכתוב למעלה שהיו בעיני דברים ברורים ואמתיים ונכונים לישרים בלבותם ומתוקים לחיך לבעל שכל ומדע לכל הקוראים בו והראיתיו לקצת בעלי תריסין עמודי עולם ראשי ישיבות לקרוא אותו. קצתם מהם יודו לדברי. וקצתם מהם יאמרו שמצאו דיבור אחד בתוס' שסותר כל היסוד אשר הצבתי עליו כל הבנין. ואמרתי להם להראות לי אותו הדיבור והראו לי דיבור אחד במסכת גיטין ריש פרק המגרש דף פ"ב ע"ב בדיבור המתחיל אפי' לא נתגרשה וז"ל וא"ת והא ודאי דאיסור כהונה שאני דהא אם לא נתגרשה אלא מאישה ולא הותרה לשום אדם פשיטא דאפי' לר' אליעזר לא הוי גט כלל בעלמא ואם מת מותרת להתייבם אף על פי שפסולה לכהונה ע"כ לשון התוספות.  והם יבינו מה שכתבו התוספות ואם מת מותרת להתייבם אף על פי שפסולה לכהונה הרי הוא ממש  נגד הפסק הנ"ל שכתבתי מפני שהם חושבים שגט כזה שהבעל אינו נותנו אלא שתהא היא נפרדת ממנו ולא תהא מותרת לעלמא אינו עוקר את זיקת היבם ומותרת להתייבם לעולם. אבל אני אומר שעדיין הם בחוץ ולא ירדו לסוף עומק דעת התוס' בגט כזה. ע"כ צריך אני להקדים לך הקדמה. דע שדבר פשוט הוא שהמגרש את אשתו שלא בגט גמור אלא על מנת שיהא הוא נפרד לבדו ממנה ולא תהא מותרת לעלמא אשר דברה בזה התורה בפסוק ואשה גרושה מאישה כמו שמפורש למעלה אינה מדברת באיש שעושה זה בלא טעם דאטו בשופטני עסקינן לא יעשה כן. והנה אני מצאתי שהרבה טעמים נמצאים לאיש שעושה זה שמגרש את אשתו ממנו לבדו ואינו מתירה לעלמא. וכבר ידעת שהוכחתי לעיל שזה הפסוק אינו מדבר אלא במי שמגרש מאהבה והרבה אופנים נמצאים במגרשי מאהבה לפעמים יש בה משום אהבת ממון ולפעמים יש בה משום אהבת הבריאות ולפעמים יש בה שהוא רוצה להצילה מטרדת והיזק וטורח החליצה כיצד לפעמים יזדמן לאשה שיש לה קרוב אחד שהוא עשיר ואוהב אותה והיה נותן לה מתנה מרובה רק ששונא לבעלה ומחמת שנאת בעלה אינו נותן לה כלום וכשהבעל רואה את זה מתוך אהבתה שאוהב אותה שתתעשר היא אפי' בלא הוא נותן לה גט שתהא נפרדת ממנו ואינו מתירה לעלמא וחושב שמתוך כך יתן לה אותו האוהב קרוב שלה מתנות. ולפעמים יזדמן לאיש ואשה שנזדווגו יחד ואין זיווגם עולה יפה מחמת שרואין שמיום שנזדווגו יחד נעשית היא חולנית ושמעתי כמה פעמים שהקרובים יאמרו אם יתפרדו זוג הזה היתה היא חוזרת לבריאותה. וכשמוע בעלה את הדברים אלו מתוך אהבתה הוא מגרש אותה כדי שהוא יהיה נפרד ממנה אבל אינו מתירה לעלמא וחושב באולי ישתנה המזל שלהם ויחזור וישא אותה. ולפעמים שאין להם בנים והוא נפל למשכב וירא שמא תפול לפני היבם ותהיה זקוקה לו ויצער אותה ומתוך אהבתה אותה מגרש אותה שתהא נפרדת ממנו ולא תהא זקוקה ליבם. אשר על זה הענין הצבתי יסוד כל הפסוק אשר כתבתי למעלה וכל זה הוא נכלל בפסוק ואשה גרושה מאישה כמו שמשמע מלשון של רש"י בפרק האשה רבה. וכבר כתבתי למעלה שכריתות גט הזה אינו כורת בכח וחוזק כמו הגט שניתן אם לא תמצא חן בעיניו. לפיכך כשיזדמן גט הזה מחמת אהבת הממון שכתבתי או מחמת אהבת הבריות שכתבתי והוא נותן לה גט סתם ואינו מזכיר בו שום דבר אחר אינו עוקר בזה הגט רק אישותו לבדו אבל זיקת יבום אחיו אינו עוקר אותו וכיון שלא הותר כל האיסור שנאסרה מחמת קידושיו שהרי אמר ואי את מותרת לעלמא גם איסור היבום לא הותר ולא נעקר ממקומו אם כן אף על פי שנאסרה לכהן  דהא נפרדה מבעלה היא והוי ריח הגט אם מת הזיקה לא נתעקרה ואם מת מותרת להתייבם. ואני אומר שבגט כזה דיברו התוספות. וכבר ידעת מדבריי שכל ענייני הגט תלוין במחשבה. אבל אם אנו רואין ומרגישין בו שדעתו לעקור בגט זה גם כן זיקת היבם כגון בנדון דידן במעשה הגט שבווי"ן שאנו רואין בו שכוונתו היתה לעקור גם זיקת היבם פשיטא שגם כוונתו מועילה שפטורה היא מחליצה שכל זה נכלל בפסוק ואשה גרושה מאישה אבל עדיין היא אגודה ביה שהרי לא התירה לעלמא. ואם כן מה שהוכחתי למעלה מפסוק זה ומפרש"י נראה שמעשה הגט בווי"ן היה כך שכל מעשיהם וכל דבריהם היו מוכיחים שכוונת הבעל היה להצילה מזיקת היבם: 

על כן לדברי הראשונים אני חוזר ואומר כללא דמילתא שהאשה הזאת מרת בת שבע בת הקצין הר"ר וייביש מק"ק ווי"ן אין לה תקנה להנשא לשום איש בעולם כ"א לחזור להנשא לבעלה הראשון הנ"ל כמר ישראל יצחק הנ"ל במהר"ר אברהם רבי וואלפש וכל המתיר אותה לאיש אחר אפילו בגט שני הוא מתיר אשת איש לעלמא ומכשיל את הרבים להרבות ממזרים בישראל. ולהשומע יונעם. דברי החותם שנית מרדכי נקרא יפה: 

שו"ת מהר"ם מלובלין סימן קכד 
=========================== 
והא לך הסכמת הגאון מהור"ר מרדכי יפה הנ"ל שהסכים לדברי תשובתי הנ"ל אחר שנתבררו לו שדברי כנים ואמתיים בענין המעשה שנתהוה בגט דווי"ן בכן הסכים גם הוא להתיר האשה בת שבע הנ"ל לעלמא ע"י גט שני מבעלה כהר"ר יצחק הנ"ל. ולא שתהא מותרת לעלמא בגט הראשון הנ"ל כדעת המקילין חלילה: 

אמר מרדכי נקרא יפה בן א"א כ"ר אברהם ז"ל. כבר כתבתי בפסקי הראשון בעסק הגט שניתן בק"ק ווי"ן. והסכמתי בו שאין לאשה הזאת תקנה להנשא לאיש אחר כי אם לחזור להנשא לבעלה הראשון כמר ישראל יצחק כאשר הרחבתי בו המאמר בראיות ברורות ובסברות חזקות אשר הוא באמת לדעתי פסק נכון וראוי בכל דרכיו. וגם כבר ידעת שכתבתי שם שכתבתי כל הפסק ההוא על הכתב של המסדר הגט בטרם ידעתי טענת הרב הגאון הגדול נר ישראל מוהר"ר מאיר יצ"ו שכתב שהי' הענין בסגנון אחר ממה שכתב המסדר הגט והוא שתלה כל הויכוח שלו שהיה לו על עסק גט דשכ"מ הנ"ל מחמת שהיה גט מוטעה לכך כתב הוא בפסקו שיכול המגרש לגרשה בגט שני שלא הותרה לעלמא בגט הראשון אלא צריך לגרשה בגט שני. וכתבתי שם שאם היו נתבררים לי דבריו הייתי מסכים עמו אלא שלא נתברר לי אז מה הוא הטעות. והנה עתה נודעו לי דבריו בבירור יותר על כן חזרתי ועיינתי בפסקי הראשון ואחרי עיוני בו בעיון נמרץ בעיון אחר עיון ראיתי מאחר שהצבתי יסודי על סברא חזקה והיא שאמרתי הואיל וגרשה עד שנפרד ממנה אפילו מזיקת היבם אם כן אין לה איש בעולם שיוכל להתיר האיסור שנשאר עליה באומרו אי את מותרת לכל אדם דמי יתירנה שהרי אין לה בעל בעולם וזה אמרתי מכח סברא חזקה. הנה עכשיו בעיון עמוק אני אומר אף על פי שסברתי זאת היא חזקה נאמנה ואמתית וגם פשטי הכתובים מורים על זה כאשר כתבתי. מ"מ יש לבעל דין לחלוק ולומר אף על פי שהיא נפרדת ממנו בפירוד גמור הזה  מ"מ יש לאומר שיאמר הואיל שהאיסור שנשאר עליה הוא בא לה מכח קידושיו שקידשה בעצמו בראשונה ואסרה בקידושיו על העולם מחמת קידושיו שקידשה נוכל לומר ג"כ שיכול הוא עכשיו להתירה לעלמא בגט שני להתיר מה ששייר בגט ראשון וגם יכול להמשיך פשטי הכתובים על זה. על כן אבא להודיע להוד מעלתכם הרמה הרים הגבוהים והרמים חכמים חכמי ישראל גאוני עולם אשר התאספו יחד לעת עתה בוועד החכמים להתווכח בעסק הגט הזה שעלתה הסכמתי לצרף שני הטעמים יחד ולהסכים עם הרב הגאון הגדול והמרומם מוהר"ר מאיר יצ"ו ושיכולה האשה הזאת להפטר ולהנשא לעלמא גם כן בגט שני. אבל להתיר אותה לכתחלה על גט הראשון כאשר שמעתי שהעלו על דעת קצת המקילין הוא דבר זר ורחוק וחלילה להתיר בישראל קולא גדולה בחומר גדול שהוא איסור דאשת איש והרבות ממזרים בישראל חלילה חלילה חלילה לא תהא כזאת בישראל מכמה טעמים. כאשר גם שמתי כל הדברים בפי מאהבי חכם השלם פאר התורה הודה והדרה האלוף מהר"ר בנימין דיין מפוזנ"ן נר"ו. וכתבתי כל זאת לאהבת האמת והשלום דברי מרדכי נקרא יפה. חותם ע"ש ז' לאדר שע"ב לפ"ק בפוז"נן: 

שו"ת מהר"ם מלובלין סימן קכה 
=========================== 
והא לך האגרת שכתב הגאון מהר"ר מרדכי יפה הנ"ל להראשי ישיבות גאוני עולם ולראשי ופרנסי המדינה דג' ארצות יצ"ו עבור שקצת מן המקילין היו מתפארים ואומרים איך שפייסו ופתו את הגאון מהר"ר מרדכי יפה הנ"ל להסכים עמהם ולהקל באיסור חמור דאשת איש כזה: 

המאורות הגדולים המאירים לארץ ולדרים. הן הנה ראשי גליות אריאל העומדים על משמרת תפארת ישראל שלטי הגבורים ראשי בני המעלה העולים במעלות הגבוהים והרמים החרדים אל דבריהם משרתי עליון מוסדי ארץ ואיתנים העומדים על הפקודים לעשות רצון קונם וחפץ צורם פרנסים וראשים ומנהיגים דשלש ארצות יצ"ו ועטרותיהם בראשיהם בעלי תריסין ראשי ישיבות אשר כל בית ישראל נשען עליהם מורים צדק מחזיקי כל בדק המה הגבורים המאיר"ים והבהירים היושבים ראשונה במלכות ולכל דבר אמת ישמרם השומר אמת לעולם. אחרי הדברים והאמת אשר כתבתי בפסקי הראשון והאחרון אשר גליתי בו דעתי בפשיטות שאין לאשה המתגרשת מווינ"א שום התרה להנשא לבעל אחר כי אם דוקא בגט שני לטעמים ידועים וגלוים אשר הארכתי בהם הדיבור. והנה שמעתי שקצתם מן המקילים מתפארים לאמור לפתות אותי בפיטומי מילי שאחזור בי מפסקי אשר כתבתי ולהסכים עמהם להתירה לעלמא על הגט הראשון שנעשה בק"ק ווי"ן אל אלהי הרוחות לכל בשר הוא היודע ועד נאמן עלי כי לא עלה במחשבתי מחשבת זר ופיגול לא ירצה כאשר הם חושבים והרי אני עכשיו מוטל על ערש דוי ל"ע ותולה בדין מלך מלכי המלכים יתב' שהוא יסעדני לשלוח לי תרופה ורפואה מחולי הזה הנני עומד לחזק ולאמץ את דברי האחרונים שלא להתירה לעלמא כי אם דוקא ע"י גט שני וכל המקילין בדבר זה הם מתירין אשת איש ומרבים ממזרים בישראל חלילה חלילה חלילה תלתא זימנא להעלות כן על הדעת לעשות מעשה כזה להתיר אשת איש כי עדיין היא אגודה בהבעל ישראל יצחק כמבואר בפסק שכתבתי. מובטחני להחרדים אל דבר ה' שיאותו דברי אלה בפניהם. וכן המוסכם אצלי אם יגזור אל ח"י בחיים עלי לגלות פסקי בכל תפוצות הגולה אי"ה לבטל דעת המקילין באומרם שרוצים להשתדל מאת רוזני וקציני דשלש ארצות יצ"ו לעשות הכרזה בקול חיל ביריד לובלי"ן דהאידנא להתיר המגורשת לעלמא. על אלה בקשתי שטוחה מהם יצ"ו שלא ישגיחו לדברי המקילין ההם ואדרבא מעלתכם הרמה והנשאה יגערו בהם בגערה ונזיפה שיסירו מדרכים האלו ולא יכשילו רבים ח"ו ועמכם דבר אמת וצדק מאו"רי תורתינו ראשי ישיבות הנשאים והרמים התעוררו התעוררו אל תשגיחו לדברי המקילין להסיר המכשלה הגדולה הזאת בישראל וחלילה וחס לזרעא דאבא לחזור בי מפסקי האחרון שמסרתי ביד מאהבי ידיד ה' נשיא אלהים פאר התורה האלוף מהר"ר בנימין דיין יצ"ו ואיך אעשה הרע"ה הגדו"לה הזאת להתיר אשת איש לעלמא חלילה דומיא דיוסף שאמר לאשת אדוניו ואיך אעשה וגו' המשכיל יבין שיהיה ח"ו מעות לא יוכל לתקן וק"ל. עד כה דברתי וגליתי את כל מצפוני לבי באמת ובתום יושר לבבי שהאשה הזאת מרת בת שבע בת הקצין הר"ר וייבוש מווי"ן אסורה לעלמא בלא גט שני. ובכן תקבלו שפע ברכה ושלום מאת המקום ואשרי למחכים. למשפטים וחקים. של תורה המתוקים. דברי המצפה לישועת ה' יתברך חותם בידים רפות ר"ח אדר שני שע"ב לפ"ק מרדכי נקרא יפה: 

בהיות שהגאון הנזכר מוטל על ערש דוי קלנו מראשי קלנו מזרועו וידי הגאון כמהר"ר מרדכי יפה כבדים וכמעט שאין רישומו ניכר ביקש מאתנו לאשר ולקיים חתימתו שהוא כתב ידו ממש וכלם פה קדוש דברי פי חכם חן בכן אשרינהו וקיימנוהו מרדכי בהר"ר יוסף סופר ושמש דק"ק פוזנ"א. ונאם יוסף סופר 

שו"ת מהר"ם מלובלין סימן קכו 
=========================== 
הא לך תשובתי אשר השבתי לאחר מן המקילין בגט שכ"מ הנ"ל שרצה לסתור דברי תשובתי הנזכרת. הגם שכבר יצא הדבר לאיסור: 

לדזיו ליה כבר בתיה שלום הוא אהובי מחותני האלוף המרומם פ"ה נ"י ר"ג ור"מ מהר"ר שמואל סג"ל יצ"ו ולכל המסתופפים בצל מעלתו שלום. ענין הגט מווי"נא הנה יצא הענין לאיסור שצריכה האשה גט שני גם לפייס בעלה במידי דמתפיס כדי שיתן לה גט שני ברצון כאשר יובא בלתי ספק לחוש אזני דכ"ת והעבר אין. אך עצור במלין מי יוכל ע"ד שראיתי העתק מדברי כ"ת שכתבת על ענין גט הנ"ל ולקחת הדבר לפשוט להיתר ותלית עצמך בדברים שאין להם שום מציאות במחילה ממעלת כ"ת ואפשר דלפום חורפא לא עיין מר לדקדק בדברי. ועתה אשיב לכ"ת על דבריך ראשון ראשון. וראשונה אומר ואציע הדברים וסדר התיקונים ומתוכם יתבררו דברינו: 

שמתחלה תיקן שמואל לגרש בתנאי כפול כדי לצאת כל הדיעות ומיד כשעמד מחליו היה הגט בטל ממילא ולא היו צריכים לשום נשואין שניים והיתה מותרת אז אפילו לכהן. ובשביל חששא שלא יטעו בלשון התנאי ויגרום אותו הטעות שתהא האשה זקוקה ליבם כשימות היה נוהג ר"י מפרי"ש לגרש סתם בלי תנאי ר"ל שלא יזכיר השכ"מ שום תנאי לומר אם מתי ואם לא מתי וכו' לא כדברי הטועים שמפרשים שר"ל שיאמר המסדר לשון זה אל השכ"מ גרש אשתך בלי תנאי דמעולם לא תיקן מהר"י מפרי"ש לומר כן דלמה היה לו לתקן שהרי אין בלשון זה שום צורך ולא שום תועלת דהרי כשמגרש סתם מהיכי תיתי שנאמר שיש כאן תנאי וכן משמע מהגהות מהרר"מאי סימן קמ"ה שכתב וז"ל ויש אומרים שלכתחלה אין לגרש על ידי תנאי רק יגרש סתם וכו' עכ"ל. ואפילו נאמר שהבו להו שטותייהו שהמסדר אומר להשכ"מ לשון זה בלי תנאי אין במשמעות לשון זה שלא יעלה במחשבת הבעל שיחזרו וישאו זה את זה רק בלי תנאי ר"ל תנאי דאם מתי וכו' ואם לא מתי וכו' ואיך שיהיה לא תיקן מהר"י מפרי"ש שיגרש סתם רק מפני חששא שלא יטעו בלשון התנאי אך מפני שחשש מהר"י שלא יתרצו הבעל והאשה לגרש סתם ותטרוף דעתו מפני שכשמגרש סתם קיימא לן אם עמד אינו חוזר כרבה ורבא דאין הגט בטל ממילא כשעומד מפני גזירה שמא יאמרו יש גט לאחר מיתה ואף אם יבטיחו אותו שיחזרו וישאו זה את זה לא יסמוך על זה לכך תיקן שיתקשרו בשבועות או בחרם כדי שיהא לב הבעל סמוך ובטוח שכשיעמוד יחזרו וישאו זה את זה אם כן הקישור של החרם אינו אלא להחזיק הבטחון שתחזור אשתו אליו ולא בא לגרע כחו דשכ"מ שהרי אפילו אם הבטיחה אותו קודם כתיבת הגט בדברים בעלמא ואמרה לו תן לי גט ואל תדאג שכשתעמוד אחזור ואנשא לך הדין פשוט דהוי ליה דין תנאי וכשיעמוד מחוייבת לחזור אליו בנשואין שניים דאדעתא דידה קא גמיר ויהיב גיטא כאשר הוכחנו בתשובתי כל שכן כשמתקשרת כנגדו בחרם או בשבועות או בקנסות שאדעתא דהכי יהיב לה הגט בשביל שהי' לבו סמוך שתחזור ותנשא לו דיותר שלב הבעל סמיך על דברי האשה שמבטחת אותו שייך לומר אדעתא דהכי קא גמיר ויהיב גיטא כדמוכח בגמרא דפרק איזה נשך ואילו היה יודע שלא תנשא לו לא היה מגרשה ונמצא הגט בטל למפרע. למה זה דומה למוכר שאומר ללוקח קני לך שדי ואי טרפו לה מינך מגבינא לך שופרא ושבחא ופירי ואם אין אתה מאמין לי הרי אני נשבע לך או מקבל עלי בחרם. פשוט הוא שהשבועה או החרם אינו מגרע כח התנאי אלא אדרבה מחזיק התנאי והוא הדין בענין הגט דהא הדינים דומים זה לזה והוי כאילו אמרה האשה אי קיימת אחזיר ואנשא לך וקבלה חרם על זה. ואם כן לפי תיקונו של מהר"י מפרי"ש אף על גב דמגרש סתם ואף כשעומד יש לה דין מגורשת דהא לא  התנה שיהא הגט בטל כשיעמוד. מכל מקום מחוייבת לינשא לו לקוחים שניים דאע"ג דלא הי' בנתינת הגט תנאי בפירוש מכל מקום אחר שהבטיחו אותו שכשיעמוד תחזור ותנשא לו ועשו לו הבטחה וקישור בחרמות וקנסות אדעתא דהכי נתן לה הגט אם כן על כרחך הקישור עצמו יש לו דין תנאי לענין זה שכשיעמוד תחזור ותנשא לו כאשר הוכחתי בראיות ברורות מהגמרא והפוסקים ולא הקפיד מהר"י מפרי"ש רק שלא יעשה שום תנאי בגט עצמו ולא יזכיר שום תנאי בפירוש פן יטעה בלשון התנאי ולא יהא גט אפי' כשימות ותהא זקוקה ליבם אבל מה שתהא מחוייבת לחזור ולינשא לו כשיעמוד מחמת הבטחת הקישור שיש לו דין תנאי לענין זה מה הי' לו להקפיד הלא כל כוונתו בתקנתו היה שתחזור ותנשא לו ולכך תיקן שיעשו לו קישור גם לא שייך הכא לומר שמא יאמרו יש גט לאחר מיתה דבמקום שמפרש דבריו שכשיעמוד יחזור וישאנה לא שייך כאן גזירה כמו באומר אם לא מתי לא יהא גט כמו שהוכחתי בדברי תשובתי ובפרט שאין הגט בטל ממילא כשיעמוד רק שישאנה לקוחים שניים אם כן הגט לא ניתן כי אם אדעתא שתחזור ותנשא לו וכל שכן בנדון דידן שגם קודם זה הבטיחה אותו חמותו וקרוביה שכשיעמוד תנשא לו: 

ועתה אשוב להשיב על דברי כ"ת ראשון ראשון. מה שכתב כ"ת שלשון המרדכי שכתב היה רגיל בגט שכ"מ לגרש לגמרי לא משמע כן ואינו סובל דברים אלו. לא ידעתי טעמו דמר דהא סובל וסובל הוא דהא דכתב המרדכי לגרש לגמרי ר"ל לגמרי בלא תנאי דאם מתי ואם לא מתי וכו' רק לגרש סתם לאפוקי נפשיה מכל ספיקות הנופלים בתנאי כדי שכשימות לא תהא זקוקה ליבם בלי שום ספק ואף כשיעמוד יש לה דין מגורשת ואסורה לכהן וליתר הדינים יש לה דין פנויה עד שתחזור ותנשא לו. אבל מה שהקישור יש לו דין תנאי לענין שהאשה מחוייבת לחזור ולינשא לי זה לא הי' המרדכי צריך לפרש דהם דינים מפורשים פרק איזהו נשך: 

גם מה שכתב כ"ת והוכיח דק"ל כרבה ורבא וכתבת היאך לא חשש מהר"י מפרי"ש בתקנתו למה שחששו כל האמוראין רצונך לומר גזירה שמא יאמרו יש גט לאחר מיתה. יש להפליא על כ"ת הא כבר כתבתי דבמקום שמפרשים דבריהם האשה או האיש שכשיעמוד יחזרו וישאו זה את זה לא שייך גזירה דשמא יאמרו: 

גם מה שכתב כ"ת ועוד דאם בנשואין שניים ליכא למגזר שמא יאמרו אם כן לא היה לשמואל לתקן תנאי אם ימות וכו' אלא שישא אותה שנית. לא ידעתי מה כוונתך בזה אם רצונך לומר שלא היה לו לשמואל לתקן שיגרש על תנאי אלא יגרש סתם בלי שום הבטחה וקישור ויתקן שישא אותה שנית הא כיון שגרשה סתם היא פטורה ממנו מכל וכל ושמא לא תתרצה אחר כך לינשא לו דהא כשמגרש סתם אין הגט בטל ממילא כשעומד. ואם רצונך לומר שהיה לו לשמואל לתקן שתבטיח האשה ותתקשר בחרם ובקנס שכשיעמוד תחזור ותנשא לו כתקנת של מהר"י מפרי"ש. הא שמואל תקנה עדיפא מזו תיקן דלפי תקנתו של מהר"י מפרי"ש אסורה לחזור לבעלה כהן כמו שהוא מבואר בסדרי גיטין ובפוסקים. ולפי תקנתו של שמואל מותרת לבעלה כהן ועיקר תקנתו של שמואל לא היתה אלא בשביל אשת כהן כמבואר במרדכי פרק מי שאחזו. ועוד דלמה היה לו לשמואל לתקן לו קישור היה ניחא לו טפי שיתן על תנאי בהדיא שהוא לא חשש פן יטעה בלשון התנאי כמו שחשש מהר"י מפרי"ש בשביל שאין אנו בקיאין בדיני התנאים: 

גם מה שכתבת ולא לישתמוט הגמרא מלומ' לרבה ורבא דבלא תנאי נמי אם ישא אותה שנית דליכא למגזר הך גזירה דשמא יאמרו וכו'. לא ירדתי לסוף כוונתו דמר בזה. כנראה מתוך דבריך שאתה סובר דלרבה ורבא כשמגרש סתם לאחר שעומד אסורים האיש והאשה לישא זה את זה לעולם אף כשמתרצים מרצונם הטוב לעשות נשואין שניים משום גזירה דשמא יאמרו וכו'. וזה דבר שאינו ורחוק מן השכל. דהא לא אמרו רבה ורבא אלא דאף לאחר שעומד אינו חוזר שיתבטל הגט ממילא ותחזור להיות אשתו בלי שום נשואין בעל כרחה משום הך גזירה דלעיל. אבל פשוט הוא דאם שניהם מתרצים לחזור ולישא זה את זה בנשואין שניים פשיטא דמותר ולא שייך גזירה: 

גם מה שכתבת ועוד קשה בתקנת הר"י מפרי"ש מיניה וביה כיון דסתם גט שאנו נותנים הוה כמפורש בתנאי וכו' היאך יצאנו מידי הנך חששות. דברי כ"ת אינם מובנים לי דמה חששות שייך כאן כיון שאין מזכיר שום תנאי אלא מגרש סתם ועל המתשבה לא שייך שום חששה. ועוד הגם שהקישור יש לו דין תנאי כמו שכתבנו היינו לענין שכשיעמוד תחזור ותנשא לו אבל אין שום תנאי בגט עצמו שיתבטל ממילא כשיעמוד. ויתר הדברים שכתבת ויותר קשה ותמוה בזה וכו'. כל דברי כ"ת תמוהים בעיני ואינם מובנים לי: 

גם מה שכתב כ"ת ומה שאמר שסברא זו סברא דחויה היא וכו'. דחה הדברים בגילא דחיטתא וכו'. במחילה ממר לא גילא דחיטתא היא כי אם עמוד ברזל ודברים ברורים שהרי כבר ביררנו בראיות ברורות דכיון שעושין הקישור כדי שיהא לב הבעל סמיך שתחזור ותנשא לו הקישור בעצמו יש לו דין תנאי לענין שתנשא לו כשיעמוד כי אדעתא דהכי נתן לה הגט ואילו ידע שלא תנשא לו לא היה מגרשה הלכך כשלא תנשא לו אחר כך הגט בטל למפרע. ומה ענין זה לשידוכין דעלמא דשם אין כאן כ"א ענין אחד שאם לא תנשא לו יתן הקנס אבל כאן שנתן גט לאשתו אדעתא שתחזור ותנשא לו כשיעמוד ונתקשרה כנגדו בחרם ובקנס אם כן כשלא תנשא לו הגט בטל למפרע כי לא היה החרם והקנס רק כדי שיהא לב הבעל סמיך שתחזור ותנשא לו ושיתן לה הגט אדעתא דהכי כאשר כתבנו כבר דעל זה הקפיד מהר"י מפרי"ש אם הבעל מגרש אדעתא שתחזור ותנשא לו כשיעמוד דמה היה לו להקפיד על זה הא לא שייך כאן שום טעות בלשון התנאי: 

ומה שכתבת וז"ל גם מה שאומר שהקישור הוא מפני טירוף הדעת אין דברי מהררמא"י משמע כן וכו' שהרי כתב וי"א דלכתחלה מגרשים סתם וכו' ובכהן המגרש או שיש לחוש לטירוף דעת החולי יש לגרש בתנאי וכו' הרי לך בהדיא דעשיית הקישור לאו משום טירוף דעת נגעו בה אלא שהקישור הוא כדי שיתרצה השכ"מ לתת גט גמור בלי תנאי וכו' עכ"ל. אין זו ראיה שהרי ידוע שמנהגו של מהררמא"י בהגהותיו שהוא מרכיב ומחבר יחד דעות שונות והדעת הראשונה היא דעת מהר"י מפרי"ש. ומה שכתב ואם יש לחוש לטירוף הוא דעת התשב"ץ שחולק על מהר"י מפרי"ש וס"ל דלעולם אין לגרש על ידי קישור משום דלא יסמוך הבעל על זה ואיכא טירוף דעת עכ"ל ומהררמא"י כתב שניהם וכתב דלכתחלה יש לעשות כמנהגו של מהר"י מפרי"ש ואין צריך יותר משום דמסתמא יסמוך השכ"מ על זה ולא חיישינן שתטרף דעתו. ובכהן המגרש או שרואה המסדר בהחולי דברים ניכרים שאינו סומך דעתו על הקישור ויש לחוש משום טירוף דעת יש לגרש בתנאי בהדיא כך הוא כוונתו של מהררמא"י. ועוד אפי' יהא כדברי כ"ת שעושין הקישור כדי שיתרצה השכ"מ לתת גט גמור בלי תנאי מכל מקום הדין אשר חרצנו במקומו עומד דכיון דעל ידי הבטחתם והקישור שעושים לו סמיך הבעל שכשיעמוד תחזור ותנשא לו אדעתא דהכי נתן לה הגט ואלו ידע שלא תחזור ותנשא לו לא היה מגרשה בסתם א"כ כשאינה נישאת לו כשיעמוד הגט בטל למפרע כאשר הוכחנו בראיות ברורות מהגמ' והפוסקים מההוא דפרק איזהו נשך ומההיא דמוציא משום איילונית ודומיהם כמבואר הכל בדברי תשובתי הראשונה: 

גם מה שכתב כ"ת וז"ל גם מה שאמר מה שעושין נשואין חדשים משום דגט הוא קצת משום ריח הגט וכו'. וכתבת דברים שלא היו ראוים ליכתב. במחילה ממר הפכת דברי והפכת כוונתי כי לא היה כוונתי רק שבשביל כך לא רצה שמואל לתקן כתיקונו של מהר"י מפרי"ש משום דלפי תיקונו של מהר"י מפרי"ש אם היתה אשת כהן היתה אסורה לו משום דלא היה התנאי שיתבטל הגט ממילא כשיעמוד אלא אפילו אחר שיעמוד היא בתורת מגורשת דהקישור לא הוי אלא כאלו התנה שכשיעמוד תחזור ותנשא לו לקוחים שניים אבל כל זמן שלא נשאת היא בתורת מגורשת ולכך היא אסורה לכהן דלא גרע מהיכי דהוי ריח הגט דאפי' ריח הגט פוסל בכהונה כל שכן הכא דהוי כמגורשת גמורה. והיינו טעמא נמי דלפי מנהגו של מהר"י מפרי"ש עושים נשואין חדשים משום דלא נתבטל הגט כשעומד אלא הוי כאלו התנה שכשיעמוד יעשו נשואין שניים וכל זמן שלא עשו נשואין שניים היא בתורת מגורשת ולכך צריכים לעשות נשואין שניים. זאת היתה כוונתי במה שכתבתי בזה. ואפשר שהעתקה מוטעת שהשמיט הסופר איזה תיבות נזדמנה ליד כ"ת ולכך הבין כ"ת מתוך דברי הפוך הכוונה: 

גם מה שכתב כ"ת אך מה שאמר דהוי גט בטעות שהטעו אותו בענין הקישור וכו' לפום ריהטא היה נראה שהוא נאמן על עצמו וכו' ואינו נאמן על אשתו וכו'. לא ידעתי כוונת כ"ת בזה דמה צריך הכא נאמנות הבעל הלא הקישור והתנאים חדשים ביד הבעל חתומים ומקויימים ומתוכם מבורר בירור גמור שהטעו אותו: 

גם מה שכתבת וז"ל הגם שנאמין לו שהטעו אותו וכו' לא היה הטעות רק בקישור הקנס ואין עליהם רק תביעת ממון וקישור החרם כשאר שידוכין פליאה דעת ממני נשגבה על כ"ת דמה ענין זה לשידוכין דעלמא דהכא לא נתן הגט אלא בשביל שסמך שיעשו לו קישור ובטחון שעל ידי זה הקישור תחזור ותנשא לו כשיעמוד ואלו לא עשו לו קישור ובטחון לא היה מגרשה. אם כן השתא נמי אלו היה יודע שבמרמה עשו אתו והטעו אותו בעשיית הקישור לא היה מגרשה אם כן הגט ניתן בטעות והוי גט מוטעה כאשר הוכחתי בראיות ברורות באריכות בתשובתי הראשונה. והנה לא נשאר מקום להתגדר בו להקל באיסור חמור כזה ולא ידעתי על מה סמך כ"ת וכתבת שהוראה זו פשוטה וידוע להקל. ומה שעבר עבר ועל כל פשעים תכסה אהבה ע"ד את והב בסופה. ויתר הדברים שמתי בפי מוביל כתבי זה. כה דברי הטרוד מחותנך איש בריתך מאיר בן מהר"ר גדלי"ה ז"ל ה"ה חתן המל"ך הגאון מהרר"יץ כ"ץ ז"ל ה"ה: 

שו"ת מהר"ם מלובלין סימן קכז 
=========================== 
שלם אתה אהובי הנעלה התורני הר"ר אברהם יצ"ו וכאל"ש. על דבר אשר שאלת ממני בדין מורנא דאיתא פרק אלו טרפות מורנא פליגי בה רב יוסף בר דוסאי ורבנן. חד אמר קודם שחיטה פריש. וחד אמר לאחר שחיטה פריש. והלכתא לאחר שחיטה פריש. ופי' רש"י מורנא. תולעת היוצא מן הריאה ונקבה. קודם שחיטה פריש מן הריאה ונקבה ונטרפה עכ"ל. וכיון דמסיק בגמרא הלכתא לאחר שחיטה פריש פסקו כל הפוסקים הכי ומכשרי וכתב הכלבו וז"ל. דטעמא דתלינן בתר שחיטה לפי שאנו אומרים שכשהרגישה שחום הטבעי אפס במות הבהמה דחקה לצאת ונקבה לבקש חמימות. או אפשר לומר שבעוד הבהמה חיה אי אפשר לתולעת לנקוב מתוך טרדת הריאה שמרחפת תמיד בלי הפסק עכ"ל. וכתבת שמהרש"ל ז"ל בביאוריו כתב דדוקא באם נמצא המורנא בתוך הנקב הוא מותר אבל כשכבר יצא טרפה וכתב שכך מצא בבדיקות ישנות שנמצא התולעת במקום הנקב. ור"י א"ז כתב בהפוך אם נמצא התולעת בתוך הנקב נראה בעיניו שהוא טרפה. גם כתבת ששמעת בשם מהר"ר פלק כ"ץ ז"ל מלבוב שהוא הכריע ביניהם ואמר שמה שאמר מהרש"ל בתוך הנקב לאו דוקא בתוכו ממש אלא סמוך לנקב עכ"ל. נראה מתוך זה שמהרר"פ כ"ץ ז"ל רוצה לפרש שגם מהרש"ל סבר דבתוך הנקב ממש הוא טרפה. ובקשת ממני לחוות דעתי בדין זה: 

תשובה דע אהו' שדברי מהררש"ל בביאוריו לא ראיתי ודברי מהרר"פ כ"ץ ז"ל מלבו"ב לא שמיע לי כי אין לימודי בביאוריהם. גם הדברים שכתבת בשם הגהות רבא"יה לא ידעתי מאן הוא. וגם מה שכתבת בשם ר"י א"ז לא ראיתי. גם אינן דברים של טעם. כי לפי השני טעמים שכתב הכלב"ו הסברה נותנת שיותר ראוי להכשיר כשהתולעים נמצאים בתוך הנקב משלא נמצאו בתוך הנקב אלא מבחוץ דהא כשנמצאו בתוך הנקב יש הוכחה יותר שעכשיו לאחר שחיטה יצאו ונקבו שהרי עדיין הם תחובים בתוך הנקב דאם איתא דמחיים נקבו לצאת כבר היו יוצאים לחוץ והיו נמצאים בחוץ. וממה שנמצא בבדיקות הנמצאים עתה ביד השוחטים שכתב בהג"ה בשם א"ז וז"ל מורנא שנמצא על הריאה כשירה כי לאחר שחיטה פירשו עכ"ל. אין לדקדק דר"ל דוקא כשנמצא על הריאה אבל כשנמצא בתוך הנקב טרפה. זה אינו דאיכא למימר אדרבה דנקט על הריאה לרבותא דאפי' כשנמצא על הריאה כשרה וכל שכן כשנמצא בתוך הנקב. ומצאתי בספר הרוקח שכתב ריאה שיש בה תולעים מניחין אותה בשמש אם מתחממין ויוצאין לחוץ כשרה ואם לאו טרפה. ובאמת שגם המה דברים תמוהים בלי טעם ויגעתי עד שמצאתי פה ספר ים של שלמה שחיבר מהרש"ל ז"ל ומשמע שם מדבריו שהוא סובר שדוקא כשנמצא התול' בתוך הנקב או על הנקב אז הוא כשר שזה מוכיח שהנקב בא מהתולעת שנקבה עתה לאחר שחיטה. אבל כשלא נמצא התולעת על הנקב אמרינן כבר פירשו מחיים. או שהנקב בא מחמת סבה אחרת ולא מחמת התולעת. ואם הנקבים רבים צריך למצוא בכל נקב ונקב תולעים בתוך הנקב או על הנקב. ואם בקצת נקבים נמצא תולעת בתוכו או עליהם ועל קצת נקבים לא נמצא תולעת בתוך הנקב או עליו גם כן טרפה דאע"ג דאותן נקבים שיש עליהם תולעת באו מחמת התולעת שמא האחרים לא באו מחמת התולעת או אפי' באו מחמת תולעת שמא כבר פירשו מחיים כיון שלא נמצא התולעים בתוך הנקב או עליו ממש. כן משמע מדבריו הגם שהוא כותב בקוצר ואני הרחבתי בפירוש דבריו. והביא לו ראיה שמצא בבדיקות ישנות והוא שנמצא התולע במקום נקב עכ"ל. וס"ל למהרש"ל דר"ל דדוקא כשנמצא התולע על הריאה במקום הנקב הוא כשר אבל כשנמצא רחוק מן הנקב הוא טרפה. אבל מ"מ מבואר שהוא סבירא ליה דכשנמצא התולע' בתוך הנקב הוא כשר במכל שכן ושלא כאותן דברים שכתב' בשם ר"י א"ז ואין למצא להם טעם. ואף על גב שמצאתי עוד  שם בספר מהרש"ל הנ"ל שכתב על דברי הרוקח הנזכרים למעלה והיינו טעמא מאחר שאינם יוצאים אם כן כבר נתקשה התולעת בתוכה מחיים. דאי פירשה לאחר מיתה היה נמי עתה חוזרת ויוצא ויש לחוש לדבריו כי מסתמא כן קיבל מרבותיו עכ"ל. ואם כן לפי דרך זה אפשר למצא טעם לאותן דברים שכתבת בשם א"ז דאפשר דס"ל דכיון דנמצא התולעת בתוך הנקב ולא יצא לחוץ אמרינן שהתולעת נקבה מחיים ונתקשה התולע' בתוך הנקב כי לא יכלה לצאת מחמת שהריאה היתה מרחפת בחיי הבהמה על דרך הטעם הב' שכתב הכלב"ו אבל מ"מ סברא בדויה היא כי מי הגיד לו זה אין זה כי אם דברי נביאות. גם לא מצאתי בפוסקים שכתבו כן בשם ר"י א"ז כי ספר א"ז הגדול אינו נמצא בזמנינו זה. ע"כ אמרתי שאין לחוש לדברים אלו ואם נמצא התולעת בתוך הנקב יש להכשיר בפשיטות בלי שום מיחוש כי הסברא נותנת שיש להכשיר יותר משאלו נמצא התולעת בחוץ כאשר כתבנו למעלה. גם הדברים שכתב מהרש"ל ז"ל מדעת עצמו שדוקא כשהתולעת נמצא בתוך הנקב או עליו הוא כשרה ואם לאו הוא טרפה. הם גם כן דברים שאין להם סמך וראיה לא מהגמרא ולא מהפוסקים. והבדיקות הישנים שכתבת שנמצא בהן לשון זה והוא שנמצא התולע במקום הנקב לאו מר בר רב אשי חתים עליה. גם הוא דבר שאי אפשר לצמצם שיהא נמצא שהתולע' ממש על הנקב. על כן הרוצה להחמיר בדבריו יחמיר אבל המקיל לא הפסיד: 

ולענין פסק הלכה אני אומר ודאי אם נמצא נקב או נקבים בריאה ולא נמצא על הריאה שום מורנא אין להקל ולהכשיר ולתלות שעל ידי מורנא באו. ואין לסמוך על הכרת הבודקים שאומרים שהם בקיאים בהכרתן לידע איזה נקב בא מחמת מורנא או לא. דכן משמע לישנא דגמרא דקאמר מורנא פליגי בה וכו' משמע דלא איירי פלוגתייהו אלא כשנמצאים המורנא בפנינו שבזה דוקא אית לן כמ"ד לאחר שחיטה פריש וגם משמע כשנמצאים התולעים בפנינו בין נמצאו התולעים בתוך הנקבים או אפילו בחוץ על הריאה יש להכשיר ואין צריך לדקדק שיהיו התולעים נמצאים דוקא על הנקב ממש או בסמוך לו ממש כי מי יכול לצמצם בזה. אלא כיון שאנו מוצאין התולעים בפנינו על הריאה יש הוכחה גלויה שהנקבים באים על ידי מורנא. גם אין צריך לדקדק שימצאו כל כך הרבה תולעים כמספר הנקבים כי מי יוכל למנותם שאפשר שמקצתם נפלו מעל גב הריאה כשממשמש הבודק בהריאה בשעת בדיקה. אלא כשאנו רואים שנמצאים תולעים על הריאה ונקבים בריאה אנו תולין שמסתמא שעל ידי התולעים באו הנקבים וכשרה. אבל כשאין שום תולעים בפנינו אין להכשיר. ומה שכתבת שלדעת הרמב"ם אף עפ"י שלא נמצא התולעת אלא שבא הנקב מחמת התולעת מותר. משום שכתב וז"ל תולעת שהיתה בריאה ונקבה ויצאה והרי היא נקובה בתולעת הרי זה מותר חזקתה שאחר השחיטה תנקוב ותצא עכ"ל. איני רואה שום הכרח ודקדוק בדברי הרמב"ם שיסבור שאפילו שלא נמצא תולעת בפנינו שיהא מותר. שמה שכתוב תולעת שהיתה בריאה. אין פירושו שהיתה ועכשיו אינה בפנינו. אלא ר"ל תולעת שהיתה בתוך הריאה בפנים ונקבה ויצאה והרי היא נקובה בתולעת ר"ל והרי בפנינו הוא שהריא' נקובה על ידי התולעת הן מחמת שנמצאים התולעים עדיין בתוך הנקב או אפי' שנמצאו על הריאה על כל פנים ידוע הוא מכח זה שהנקב בא על ידי התולעת אלא שאין אנו יודעים אם נקבה ויצאה קודם השחיטה או לאחר השחיטה הרי זה מותר שחזקתה וטבעה של התולעת הוא שאחר השחיטה היא מנקבת ויוצאת. כן יש לפרש דברי הרמב"ם. ואם כן אין כאן שום הכרע בדברי הרמב"ם להקל. על כן אין לזוז ממה שכתבתי. הנלע"ד כתבתי לפסק הלכה נאם הטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קכח 
=========================== 
נדרש נדרשתי ע"ד האשה העגונה אשת ר' דניאל בן הק"ר יואל מק"ק שד"ה לב"ן אשר הלך מאשתו למדינת מאסקוו"א בעת המלחמה שצרו עליה המלך יר"ה עם אנשי מלחמתו כאשר הרבה יהודים הלכו לשם עם יין שרף וסחורות אחרות למכור לאנשי המלחמות. והלך גם זה ר' דניאל עם שתי עגלות יין שרף ושאר סחורות ולא חזר לביתו כי הוגד עליו שנהרג שמה כאשר הועד בתורף העדיות שהוגבו בב"ד. ואותו ר' דניאל היה בו סימן דהיינו שהיה צוארו עקום וכשהיה הולך היה צוארו נוטה ושוכב על כתיפו: 

וזהו תורף העדיות שהעידו על ענין זה: 

כמר יהודה בר יחיאל העיד איך שכשהיו צרים אנשי המלחמה על העיר הגדולה הנקרא' סטאליצ"א במדינת מאסקוו"א היה הוא שם בתוך העם החיל דארץ פולי"ן ובא לשם איש אחד ושמו היה דניאל והגיד שהוא בעל בית מק"ק שדה לב"ן והביא שני עגלות יין שרף ומכר שם בפרוטרוט ונתעכב שם עד שנעקרו החיל ממקומם לצור על עיר אחרת והלכו גם היהודים שהיו באותו החיל עמהם. וגם אותו דניאל הלך עמהם עם שתי עגלות יין שרף ויותר הוא לאחור לבדו בסבת שנשברה לו עגלה אחת ונתעכב לתקנו ומשרתו הנכרי בא אחריהם עם עגלה אחת ושאלו אותו איה אדונך דניאל הנ"ל והשיב שהוא מתקן העגלה שנשברה לו בנפילתו וצוה לו שילך עם העגלה האחת והוא יבא אחריו. ואחר כמה שעות באו הנכרים והסיחו לפי תומן. וז"ל של ר' יהודה הנ"ל בל"א כמה שעות דער נאך זיין קומן. כמה נכרים אונ האבין גזאגט לפי תומן עס האט זיא נימס גפרעגט וויא מאסקוי"ר זאלדאטין האבן פיל סוחרים אום גבראכט דיא דא האבן פלעגן מיט אונזרם פאלק צו גיין אונד האבן גזאגט וויא אונטר דיא סוחרים ווער גוועזן איין יהודי מיט איינם וואגן יין שרף איין קרומן האלז האט דער יהודי גהאט כל זה הגידו הנכרים ל"ת ונעשה קודם סוכות שע"א. ובחנוכה שע"א הוגד ליהודים שהיין שרף של דניאל הוא נמצא ביד פריץ אחד ושאלו את הפריץ. והשיב שהוא עם כמה פריצים הלכו גם המה אז אחר החיל ופגעו באנשי מאסקוו"א ושללו מידם היין שרף הנ"ל: 

ועוד העיד כמר יצחק בר יעקב שדניאל בן הק"ר יואל הנ"ל היה עמו במדינת מאסקוו"א והניחו שם בכפר אחד ולאחר שנשמע ההריגה הכיר הוא את סחורתו. ועוד הוגבה בב"ד עדות אחרת שהעיד כמר משה בר פסח שכשהיה שם במדינת מאסקווא עם ד' או ה' יהודים באו שני יהודים מהעיר הגדולה סטאליצא שאל הוא אותם אם ראו שם יהודי אחד שנקרא דניאל ויש לו צואר עקום. והשיבו אותן שני יהודים וז"ל בל"א ער איז אום געקומען. ואחר ב' שבועות אמר ליהודים פריץ אחד דרך שמועה שאמר להם בלשון זה איר יהודים שלעפט אייך ניט אום אין דער שטאט מאסקוו"א דארטן בייא דער שטאליצ"א איז איין יהודי אום גיקומן ושאל הוא את הפריץ אם יוכל הוא להגיד איזה סימן באותו היהודי שנהרג שם והשיב וז"ל בל"א ער האט שטיוולן אום גטראגן אונד האט גהאט איין קרומען האלז עכ"ל. זהו תורף ותמצית העדיות אשר יש לבנות עליהם יסוד שריותא דאתתא דא: 

תשובה בפרק ב' דמציעא אבעי' התם אי סימנין דאורייתא או דרבנן ולא איפשטא גם בפרק בתרא דיבמות אמתניתין דקתני אעפ"י שיש סימנין בגופו ובכליו וכו' פריך למימרא דסימנין לאו דאורייתא ורמינהו מצאו קשר בכיס ובארנקי וכו' לא קשיא הא רבי אליעזר בן מהבאי. והא רבנן. דתניא אין מעידין על השומא ר' אליעזר בן מהבאי אומר מעידין מאי לאו בהא קא מפלגי מר סבר סימנין דאורייתא ומר סבר סימנין דרבנן. ואיכא תרי לישנא דרבא לחד לישנא אמר רבא דכ"ע סימנין דאורייתא והכא בשומא מצוי' בבן גילו קא מפלגי וכו' ואיכא דאמרי אמר רבא דכ"ע סימנין דרבנן ובשומא סימן מובהק קא מפלגי מר סבר שומא סימן מובהק הוא ומר סבר שומא לאו סימן מובהק הוא ופרש"י מובהק הוא ואף על גב דסימנין דרבנן אסימן כי האי סמכינן אפילו אאיסור דאורייתא. והרי"ף והרא"ש לא כתבו אלא לישנא בתרא דרבא דאמר דכ"ע סימנין דרבנן וכו' א"כ משמע דסבירא להו דסימנין לאו דאורייתא ולא סמכינן עלייהו כי אם לענין תביעת ממון כגון להחזיר אבדה אבל לא לענין איסור אשת איש וכן נראה מדברי הרמב"ם בכמה מקומות: 

אמנם כל המפרשים התוספות ונ"י וההמ"מ גם האחרונים בתשובותיהם כולן סבירא להו דכל זה לא איירי אלא בסימנים שאינן מובהקי' גמורים אבל בסימן מובהק גמור ליכא למ"ד ואליבא דכולי עלמא משיאין אשה על פיהם ודברי המפרשים כולם הלא המה כתובים בדברי הב"י בסימן י"ז לטור א"ה והביא לראיה מהא דאיתא בפ' האשה שלום גבי הנהו תרי תלמידי חכמים מי דמי התם קאמרי סימנין וגם בפרק כל הגט אמתניתין המביא גט ואבד הימנו וכו' מסיק רב אשי אמר כגון דקאמר נקב יש בצד אות פלוני דהוי ליה סימן מובהק ודוקא בצד אות פלוני ופרש"י בצד אות פלוני דהוי סימן מובהק דאין לך עדות ברורה מזו מספקא ליה לרב אשי אי סימנין דאורייתא או דרבנן ולא סמכינן עלייהו באיסור אשת איש אסימנין בעלמא. מכל אלה מבואר בהדיא דאפי' אי אמרינן סימנין דרבנן ולא סמכינן עלייהו באיסור אשת איש. מ"מ אסי' מובהק סמכינן שפיר אפי' באיסור אשת איש: 

ולדעתי אין ראיה גדולה מזו ממה דקאמר בלישנא בתרא דרבא דכ"ע סימנין דרבנן והכא בשומא סי' מובהק קא מפלגי וכו'. מבואר בהדיא דאפילו בהאי לישנא דאמרינן סימנין דרבנן אפילו הכי בסימן מובהק כ"ע מודים וסמכינן עליה אפילו באיסור אשת איש כמו שפרש"י שם אלא דפליגי אי שומא הוי סי' מובהק או לא. ולא ידעתי מה הוקשה לו להב"י שכתב בטור א"ה בסימן הנזכר וז"ל והשתא איכא למידק למה סתמו הפוסקים את דבריהם ולא כתבו בפירוש דבסימנין מובהקין ביותר משיאין אשה על פיהם. ויש לומר דהרי"ף והרא"ש סמכו על מה שכתבו ההוא עובדא דב' ת"ח דפרק האשה שלום דאמרינן בה דאסימנין סמכינן וכן סמכו על מה שכתבו בפרק כל הגט ההיא דנקב יש בצד אות פלוני עכ"ל. ולא ידעתי למה היה צריך הב"י לבקש מקומות אחרים הא במקום זה גופיה דכתבו הרי"ף והרא"ש לישנא בתרא דרבא דאמר דכ"ע סימנין דרבנן דמיניה מוכח דס"ל סימנין לאו דאורייתא. תשובתו בצדו דמוכח בהדיא דסימנין מובהקים גמורים הוי דאורייתא לכ"ע ואין חולק בדבר דהא כתבו הרי"ף והרא"ש בסיומא לישנא בתרא דרבא והכא בשומא סי' מובהק קמפלגי וכו' דמיני' מבואר בהדיא דסי' מובהק הוי מדאורייתא וסמכינן עליה אפי' באיסור א"א ואין בזה שום ספק. וכן כתב הרא"ש בתשובותיו וכן ר' דוד כהן בתשובותיו כאשר נכתב עוד דבריהם לפנינו. וא"כ הוא הדין בנכרי מסיח לפי תומו דהא יש לו דין עד אחד לכל מילי בעדות אשה וכן פסק מהר"י בת"ה סי' רל"ט הלכה למעשה דסמכינן אסימנין מובהקים בנכרי מסיח לפי תומו והביא ראיה מספר א"ז והתיר אשה אחת בנכרי מל"ת שיהודי נהרג שהיה בו סי' שהיה לו עין אחת ומתוכו יצא פצע וצלקת. וא"כ בנדון דידן נמי שהגידו הנכרים שיהודי שהיה בו סימנים הללו הנזכר נהרג יש לסמוך עליהם. ואף על גב שבת"ה סי' רל"ט הביא שכתב הא"ז במקום אחר וז"ל דאין  מסל"ת נאמן אלא כשאומר נהרג או מת משום דלא צריך טביעת עין. אבל מצאתי פלוני הרוג עם סימנין היכא דאיכא למיחש אחר הוא וצריך טביעת העין וכל טביעת העין צריך עיון וטביעת עין מסיח לפי תומו שאין דעתו להעיד אלא שאמר ממילא לא סמכינן עליה. וכחד לישנא מוקי ליה שם מהררא"י אפי' בסימנים מובהקים רק שמחלק שהא"ז איירי היכי שהנכרי היה מכיר את היהודי כבר בחייו ואומר שמצאו הרוג והכירו ע"י סימנין אז אין נאמן אפילו בסימן מובהק דכיון דאינו מכוון להעיד אינו מדקדק יפה להכיר שהוא הוא בודאי אלא סומך שהוא האיש שהכיר כבר בסימנין דומים לאלו. אבל היכי שלא הזכיר במסיח לפי תומו שהכירו כבר אלא מעיד שיהודי שהיה בו סימנין הללו נהרג. סמכינן עליה ועיין שם. וא"כ בנדון דידן בשלמא אותן הנכרים שבעדותן של כמר יהודה שהגידו מההריגה הנ"ל. מתוך לשונ' משמע שלא הכירו את דניאל הנ"ל בחייו יש לסמוך עליהם. אבל אותו הפריץ שאמר שאותו היהודי היה מוכר מנעלים משמע שהיה מכירו בחייו. וא"כ אין לסמוך על דבריו: 

אבל נראה לומר דכל זה לא איירי אלא שלא היה שם הנכרי אצל ההריגה אלא שאומר שמצא הרוג והכירו על ידי סימנין אבל היכי שהיה הנכרי אצל ההריגה ואומר שראה שהרגו אותו. הסברא נותנת כשהיה מכירו כבר שיש לסמוך עליו יותר. ואף על גב דבאשיר"י פרק בתרא דיבמות מחלק שם וכתב דבאותן שראו הטביעה יש לחוש יותר דאמרי בדדמי. שאני התם דגבי טביעה במים שאין להם סוף צריך העד לחזור ולראותו מיד שהעלוהו מן המים ולהכירו שהוא האיש שטבע. ולכך כיון שראה הטביעה יש לחוש יותר שסומך על ראייתו שראה כבר הטביעה. מה שאין כן כשרואה ההריגה שאין צריך לחזור ולראותו. ואף על גב שבכתביו סימן רכ"ג משמע מדברי מהררא"י שם שאין מחלק בין טביעה להריגה שהרי כתב שם וז"ל ובנדון דידן לא ראוהו הנפח בשעת ההריגה וכו'. איברא כשתדקדק שם לא כתב מהררא"י אותן דברים אלא לרווחא דמילתא ע"ש. ואם כן בנדון דידן דאותו הפריץ לא מצא אותו דניאל הרוג כי בלתי ספק ששום עכו"ם לא טרח לחפש בתוך ההרוגים ולהכיר היהודי שהיה רגיל למכור מנעלים ושהיה צוארו עקום וגם עקמומית הצואר אינו ניכר כ"כ לאחר מיתה אלא ודאי הפריץ היה שם בשעת ההריגה או שמע מאותן שהיו בשעת ההריגה ולכך יש לסמוך על הנכרי ועל הפריץ המסיחים לפי תומן על ידי סימנים כנ"ל: 

אלא שעדין יש לדקדק אם נדון דידן מקרי סי' מובהק או לא דדלמא נימא דלא מקרי סי' מובהק אלא דבר ברור שלא נמצא כך בגוף אחר וכמו שכתב רבינו ירוחם וז"ל לא סמכינן אסימנין אפילו מובהקים בעדות אשה אלא בדבר ברור שאינו נמצא כך בגוף אחר עכ"ל. והב"י הביא דברי בעל העיטור שכתב על ההיא דרב אשי ודוקא בצד אות פלוני אבל תיבה פלוני לא. וכן ההיא דת"ה שהיה לו עין א' מתוכה יצאה צלקת עד פיו שזהו דבר שאינו נמצא אבל צואר עקום אפשר שנמצא ג"כ באנשים אחרים. וכמו ההיא דתשובת ר' דוד כהן שהיה אצבעו עקומה ורושם בצדו דמשמע אבל אצבעו עקומה לבד לא מיקרי סימן מובהק: 

אבל נראה לומר דכיון שבספר א"ז כתב והביאו בעל ת"ה דגבשושית על גבי חוטמו מקרי סימן מובהק. ובפסקיו סי' רכ"ד כתב שאם חוטמו שקועה הרבה כמו חרום דקרא מיקרי סימן מובהק. א"כ ה"ה נדון דידן דהא גבשושית על חוטמו אפשר הוא שימצא באנשים אחרים וכן חוטמו שקועה על כרחך אפשר הוא להמצא שהרי מנאו הכתוב עם מומין שהכהן נפסל בהן לעבודה א"כ על כרחך צריך לומר אפילו הוא דבר שאפשר להמצא באחרים כיון שאינו מצוי ושכיח בבני אדם מקרי סי' מובהק. וכן משמע בתשובות הרא"ש שכתב וז"ל ונכרים אחרי' הרגום ואומרים הסימנין שהיו בכל אחד וא' ושמותיהן לא ידעו. הא תנן אין מעידים על סימני הגוף וכו' אבל אם אמר סימן מובהק כגון שהיה חסר א' מאבריו או יתר ברגליו או בידיו או שום שינוי באחד מאבריו סומכין עליו עכ"ל. ותשובה זו הביא הטור א"ה סימן קי"ח. הרי לך שכתב שאם אמר הנכרי שהיה לו שום שינוי באחד מאבריו סומכין עליו. וא"כ כ"ש בנדון דידן שידוע שהאיש הנ"ל היה בתוך החיל עם היהודים והגיד להם שהוא בעל הבית מק"ק שד"ה לב"ן והיה שמו דניאל והכירו אותו ושהיה צוארו עקום והיו לו שתי עגלות יין שרף. גם העיד כמר יצחק הנ"ל שהיה אותו דניאל בן הק"ר יואל שם עמו במדינת מאסקוו"א כנזכר בעדיות ומסתמא כל היהודים שהיו אז שמה בתוך החיל היו ידועים זה לזה כי לא רבים המה גם רגילות הוא שהיהודים הנמצאים בתוך החיל ממציאים עצמם זה לזה וצריכין זה לזה לקנות זה מזה בשר ושאר צרכי אכילה ולא הוחזק אז שמה איש אחר בסימנים הללו כי אם אותו דניאל מק"ק שד"ה לב"ן וכשנעקרו כל היהודים מאותו מקום ונעתקו ללכת למקום אחר הלך גם דניאל הנ"ל אחריהם עם שתי עגלות יין שרף ויותר הוא לבדו עם העגלה שנפלה ונשברה ולאחר כמה שעות באו נכרים והסיחו ל"ת שרדפו הזאלדאטין אחרי הסוחרים שהלכו אחר החיל והרגום ושנהרג בתוכם יהודי שהי' לו עגלה יין שרף והיה לו צואר עקום וכן אותו הפריץ שהגיד לפי תומו שנהרג יהודי אחד אצל העיר הגדולה סטאלינ"א שהי' מוכר מנעלים והי' לו צואר עקום ותוארים הללו הי' באותו האיש דניאל מק"ק שד"ה לב"ן שהיה אז שמה ולא הוחזק שם איש אחר בסימנין הללו הלכך פשיטא ופשיטא שאין לספק באיש אחר ואין לך עדות ברור מזה. וכ"ש שיש לצרף לזה העדות שהגיד כמר משה בר פסח איך שבאו שני יהודים מהחיל שהיו צרים על העיר סטאליצ"א ושאל אותם אם ראו איש אחד ושמו דניאל וצוארו עקום והגידו לו שנהרג. ומשמע מתוך לשון העדות שגם אותן שני היהודים הכירו אותו האיש שנהרג שהי' שמו דניאל שהיה לו צואר עקום והוי כאילו הזכירו את שמו והגידו שאיש אחד היה שמו דניאל והיה לו צואר עקום נהרג אצל העיר סטאליצ"א והואיל וידוע הוא לנו שלא הוחזק שם איש אחר שהי' שמו דניאל ושהיו לו סימנין הללו אלא האיש דניאל מק"ק שד"ה לב"ן א"כ הוי כאילו הזכירו שמו ושם עירו: 

אכן עדיין אנו צריכים למודעי ועיון גדול בשריותא דהך אתתא מטעם דעובדא דא נעשה בעת המלחמה. ובפרק האשה שלום אבעיא לן עד אחד במלחמה מהו טעמא דעד אחד מהימן משום דמילתא דעבידא לגלויי לא משקר הכי נמי וכו' או דילמא טעמא דעד אחד משום דאיהי דייקא ומינסבא והכא לא דייקא וכו' ולא אפשיטא. וכתבו התוספות בשם ר"ח דכיון דלא אפשיטא אין אשה ועד אחד נאמן וכל שכן עכו"ם מל"ת. והטעם משום דחיישינן דאמר בדדמי. ואפי' לפי סברות הרי"ף והרא"ש דכתבו דבעיין איפשיטא ממקום אחר מההוא עובדא בפרק בתרא ההוא דטבע בדיגלת וכו' הא כתבו דלא סמכינן אעד אחד אלא כה"ג דאיתא התם דאסקינהו וחזינהו לאלתר וכו'. ודכוותא במלחמה בעינן שיאמר מת וקברתיו ואף על גב שהראב"ד ס"ל דלא בעינן שיאמר מת וקברתיו. וכן כתוב בתשובות הרמב"ן שמקצת האחרונים אמרו שהוא נאמן באומר מת סתם ושכן דעתו נוטה. וטעמא הוא משום דס"ל דהא דאבעיא לן עד אחד במלחמה מהו לא משום דאיכא למיחש לעד אחד שאומר בדדמי הוא דאבעיא לן אלא משום דמספקא לן אי טעמא דעד א' משום דאיהי דייקא ומינסבא והכא כיון דאית מלחמה בעולם לא דייקא. אבל לאומר בדדמי ליכא למיחש כלל בעד אחד וכיון דחזינן בעובדא דההוא דטבע בדיגלת דעד אחד מהימן שמע מינה דטעמא דעד אחד לא הוי משום דאיהי דייקא ומנסבא דהא התם לא דייקא ומינסבא דמים שאין להם סוף כמלחמה דמי ואם כן עד אחד נאמן במלחמה אפילו לא אמר מת וקברתיו דלגבי עד אחד לא אמרינן דאמר בדדמי. הא סיים שם הרמב"ן וז"ל מ"מ מי יקל ראשו בדבר ערוה כנגד אבות העולם. וכן הר"ן בתשובה כתב על בעלי סברא זו וז"ל ובודאי דברי נכונים הן וקרובים אל הדעת אבל מאחר שהרי"ף והרמב"ם הסכימו דכל במלחמה ודכוותה חיישינן לעד אחד דאמר בדדמי. מי יקל ראשו להקל באיסור אשת איש כנגדן. וכ"ש שר"ח מחמיר בדבר יותר דלדידיה אפילו באומר קברתיו לא סגי. הלכך בנדון זה אין לסמוך על דברי אותו מסיח לפי תומו שמת פלוני בעת הדבר דכיון דאפילו בעד אחד בעינן דאמר קברתיו וכל שכן בנכרי מסיח לפי תומו עכ"ל הר"ן. ודבר ומלחמה דין אחד להן כדאיתא בגמרא וכן תופס הרשב"א לעיקר בתשובותיו סימן תתקע"ז וכן הריב"ש סימן שע"ז וכן רבינו ירוחם. ואם כן בנדון דידן שלא אמרו הנכרים וקברתיו נפל שריותא דההיא איתתא לגמרי בכללו. ואם יעלה על הדעת לסמוך על דברי התשובה במרדכי שכתב בפרק ב' דיבמות וז"ל וסברת הלב היא דלא שייכא אותה בעיא בנכרי שאין נאמן כי אם במסיח לפי תומו דבשלמא ישראל המתכוין לכך להתיר. י"ל דבשעת המלחמה נתן לבו להעיר ולהתיר על הנדמה ודבר ההוה להיות. אבל עכו"ם שמספר מעשה לפי תומו. ולא שם כוונתו לשם אותו דבר אינו אומר אחר הנדמה. כי אם כאשר ראה וסברא נותנת דלא שייכא בעכו"ם. וכן הסכימו הר' נתן בר שמעון ור' שמחה בר שמואל עכ"ל. הלא בתשובות הר"ן הנזכר כתב שסוף דבריו וז"ל וכיון דאפילו בעד גמור בעינן וקברתיו כל שכן בנכרי מסיח לפי תומו. וכן כתב ר' ירוחם שאין נכרי מל"ת נאמן במלחמה דשייך לומר דאומר בדדמי וכן משמע מדברי בעל ת"ה סימן ר"מ וכן בכתביו סימן קס"א דגם נכרי מל"ת שייך לומר דאומר בדדמי. וכן מהר"י ווי"יל סימן ע"ט החמיר מאד בנכרי מסיח לפי תומו וחשש שמא אמר בדדמי ואף שבתשובת רבי אליה מזרחי סימן ל"ו מביא דעות להקל. מ"מ כיון דכל הני אחרונים פוסקים לחומרא ושלא כדברי המרדכי מי יקל ראשו כנגדם להקל באיסור אשת איש. ולכאורה היה נראה להביא ראיה ולסמוך ולהקל על מה שכתב עוד שם המרדכי וז"ל וכל מה שאמרו שאין נאמן במלחמה. כגון שהוא הולך להלחם להרוג או ליהרג והיה בתוך המלחמה אבל אם הלך בדרך סמוך למערכת המלחמה לקנות שלל וביזה בהא לא אמרה בדדמי שהרי נהוג הוא שבני אדם הולכים בלא כלי זיין לראות המלחמה שאין מקפידין עליהם. הלכך לא אמרה בדדמי. ועוד לא אמרינן מת במלחמה אלא אם כן נהרג או מת במקום שהיתה המלחמה כדאמרינן בהאשה דאילו אמרה מת בעלי במלחמה הוא דלא מהימנא אבל אם אמרה מת על מטתו מהימנא אלמא דוקא מת במלחמ' קאמר. ואם מת או נהרג ברחוק מקום שלא היתה המלחמה הייינו כמת על מטתו וכן משמע בירושלמי וכו' עכ"ל ואף על גב דלשון המרדכי משמע דלענין נאמנות האשה איירי נימא דכל שכן בעד אחד דלא  שייך בכה"ג דאומר בדדמי. ועוד מדכתב המרדכי דברים אלו על הבעיא דעד אחד במלחמה מהו. משמע דס"ל דבעד אחד נמי דינא הכי. ואם כן בנדון דידן נמי דלא היה אותו דניאל הולך להלחם בתוך המלחמה רק למכור יין שרף ולקנות שלל וביזה גם לא נהרג במקום המלחמה אלא שלאחר שנעקרו אנשי המלחמה ממקומם והלכו להם לצור על עיר אחרת רדפו הזאלדאטען אחרי הסוחרים ונהרג אותו דניאל בתוכם. ואם כן אם היה כאן עד אחד לא שייך ביה לומר דאמר בדדמי. והוא הדין נמי בעכו"ם מל"ת דדין אחד יש להם כנזכר: 

אמנם כי דייקת שפיר בדברי המרדכי מבואר בדבריו דלא איירי אלא בענין שמת או נהרג במקום שלא היה לא להאיש ולא להאשה או להעד שום פחד שגם הוא יהרגו ולכך לא אמרינן בענין זה דאומר בדדמי. שהרי לכך נתכוון המרדכי במה שכתב שהרי נהוג שבני אדם הולכים בלא כלי זיין לראות המלחמה שאין מקפידין עליהם ר"ל ולכך לא היה להם שום פחד שמא יהרגו אלא שנהרג הוא לבדו מחמת איזה סבה הלכך לא אמרה בדדמי. וכן מדמדמה מת או נהרג ברחוק מקום שלא היתה המלחמה למת על מטתו. מכלל דאיירי בכהאי גוונא שהוא דומה למת על מטתו שלא היה לה שום פחד שמא גם היא תמות. אבל בנדון דידן שרדפו הזאלדאטען אחר החיל והסוחרים להרוג את כל מה שימצאו. אם כן כל הנמצאים שם הן נכרים הן יהודים היו כולם בסכנת ההריגה ואם כן נקרא מקום זה מקום המלחמה. ואם כן ודאי הוא דשייך בענין זה לומר דאומר בדדמי דהנמלט מאותן הרודפים לא המתין לראות עד שימות אלא היה ממהר להמלט על נפשו וכיון דחזא דמחו ליה בגירא או ברומחא סבר ודאי מת כדאמרינן גבי אשה במלחמה. ועוד דיש להוכיח מהגמרא ערוכה ריש פרק האשה שלום דאפי' בבאו עליהם לסטים בעלמא שייך לומר דאמר בדדמי. דאיתא התם אבעיא להו החזיקה היא במלחמה מהו מי אמרינן מה לה לשקר וכו' ת"ש נפלו עלינו נכרים נפלו עלינו לסטים הוא מת ואני נצלתי נאמנת. ופרש"י וז"ל והא הכא דהיא החזיקה וקתני נאמנת אלמא אמרינן מה לי לשקר. ומשני התם כדרב אידי דאמר רב אידי אשה כלי זיינה עליה. ופרש"י התם כדרב אידי כלומר הכא כיון דמלחמה קטנה היא דאיהי הוה בהדיה לא אמרה בדדמי אלא נטרא וחזיא ליה עד דמת דאשה לא מסתפיא מליסטים עכ"ל. והשתא מבואר בהדיא דאין חילוק בין מלחמה ללסטים דגם בלסטים שייך לומר דאמר בדדמי. דאם לא כן מאי ס"ד דבעי למפשט מלסטים למלחמה. וגם מדדחי ליה התם כדרב אידי וכו' מבואר בהדיא דאי לאו טעמא דאשה כלי זיינה עליה הוה אמרינן דאמרה בדדמי מפני שמתירא לעמוד שם עד שימות כמו במלחמה. וא"כ בעד אחד דאין כאן טעמא דכלי זיינה אמרינן דאמר בדדמי כמו במלחמה גמורה. וזו ראיה מבוררת שאין להכחישה כי אם הסכל ומתעקש. וא"כ על כרחך אנו צריכים לומר דהמרדכי דלעיל איירי דוקא בגוונא דאין לו ולהאשה או להעד סכנות ההריגה אלא שנהרג מחמת איזה סבה שלא חשב עליה. אבל במקום שיש סכנות ההריגה שייך לומר דאמר בדדמי אפילו אינו כי אם לסטים בעלמא. וכיון שכבר הוכחנו שהוסכם מרוב הפוסקים שגם בעד אחד ישראל שייך לומר האומר בדדמי. וכן בנכרי מסיח לפי תומו אם כן כי נפלו עליהם לסטים נמי שייך לומר דאומר בדדמי. וא"כ בנדון דידן נמי שרדפו אחריהם הזאלדאטין ושללו אותם והרגו אותם והיהודי' היו בסכנת ההריגה פשוט הוא שייך לומר דאמר בדדמי כנ"ל. ואין לסמוך על עדותם עד שיאמרו וקברתיו כנזכר למעלה וא"כ נפל שריותא דהך אתתא בעומקא דבירא: 

אך אמנם מאחר דיש מקצת רברוותא שדעתם נוטה שבעד אחד לא אמרינן דאמר בדדמי. וגם יש שתפסו לסברא פשוט' שבנכרי מסיח לפי תומו לא שייך לומר שאומר בדדמי כנזכר למעלה. וגם נדון דידן אינו מלחמה גמורה. יש לצדד ולומר דהסברא נותנת שאותן הזאלדאטין שרדפו אחריהם לא באו להלחם עמהם ולא נתכוונו להרוג כל מי אשר ימצאו רק באו לשלול שלל ולגזול מן הסוחרים כל אשר ימצאו וא"כ נוכל לומר שלא היו בסכנה אלא אותן הסוחרים שהיה בידם איזה סחורה. ולפי הנראה מתוך לשון העדיות שאותן הנכרים שבאו אחר כך והגידו שנהרגו הרבה סוחרים לא היו מן הסוחרים ואפשר שהיו פריצים. שהרי בעדותו של כמר משה בר פסח יש שפריץ אחד הגיד להם שנהרג יהודי שהיו בו סימנין הנזכרים. ואם כן נוכל לומר שאותן הנכרים והפריצים המגידים לא היה עליהם פחד של הריגה. וגם נוכל לומר שלא היו כלל מהנמלטים שבאו עליהם הזאלדאטין רק היו עומדים מרחוק וראו את ההריגה. לכך יש להקל ולומר דלא אמרי בדדמי ויש לסמוך על העדות הנזכרת להתיר האשה הנ"ל. והגם שנאמר שלא היה מן הראוי לסמוך על כל הנ"ל לבד להקל. מ"מ ראוי לצרף כל הדעות הללו הנוטים להתיר למה שעדיין יש לצדד עוד התירה דהך אתתא מתוך העדות השני שהעיד משה בר פסח שכשבאו השני יהודים מהעיר סטאליצ"א שאלו אותם אם ראו אותו דניאל והשיבו בל"א סתמא ער איז אום גקומן. ואם כן יש לתלות ולומר שאותם שני יהודים היו גם כן שם בשעה שנהרג וראו שנהרג. ובשני עדים הסכימו כל הפוסקים זולת הרי"ף דאפילו אמרו מת במלחמה נאמנים דאשני עדים לא שייך לומר דאמר בדדמי. וכן כתב שם הרא"ש והביא ראיה מהסוגיא דגמרא שם וכתב וכן מסתברא דבתר סהדותא דתרי סהדי לא דייקינן עכ"ל. ואף על גב דאותם שני עדים לא באו להעיד בפני  ב"ד כי אם אותו משה בר פסח שהוא עד אחד העיד שהגידו לו השני יהודים הדברים עכ"ל. מ"מ אין נראה לחלק בזה בעדות אשה. ועוד יש לתלות להקל ולומר שאותן יהודים לא היו שם בשעת ההריגה דנימא שמא אמרו בדדמי. אלא שבאו למקום ההוא לאחר המעשה ומצאו אותו דניאל מת הרוג. והכירוהו בטביעת עין ובסימנין שאין בו שם ספק לסמוך עליהם. וכיוצא בזה איתא בתשובת מיימון המתחלת חזרנו על כל צידי צדדים וכו' והביאה בעל ת"ה סי' ר"מ בשם מהר"ם דאם העיד העד לאחר ג' ימים לא אמרינן לא תהני עדותו כדתנן אנן מעידין עליו לאחר ג' ימים. דכיון שמעיד בסתם שנהרג אמרינן שידע ודאי שנהרג כגון שראוהו מיד והכירו או שהי' עם ההורגים וראה שהרגוהו עכ"ל. וא"כ בנדון דידן נמי אין לתלות להחמיר ולומר שמא לא היו שם אותם שני היהודים בשעת ההריגה וגם לא מצאוהו אח"כ הרוג והכירוהו ומה שהגידו שנהרג לא אמרו זה אלא ע"פ הקול שכבר יצא שם באותו החיל שנהרג יהודי אחד באותה הריגה שנהרגו הסוחרים שהגידו אותן הנכרים שהעיד כמר יהודה בר יחיאל ואותן הנכרים שהוציאו קול זה שמא אמרו בדדמי כנזכר למעלה. לא תלינן לומר כך. אלא תלינן להקל לומר שהיהודים עצמם ראוהו כנזכר בההוא דתשובת המיימון. ואף על גב דבעל תרומת הדשן חילק שם מסברת עצמו ואמר דלא אמר מהר"ם כן אלא לענין עדות לאחר ג' ימים אבל במה שיש למיחש בגוף העדות יש לתלות להחמיר ולומר שסח במה דרגילין עלמא למימר ועיין שם וכתב ולפי זה נראה ג"כ אם ראובן טבע במים שאין להם סוף ואשתו רחוקה ממנו במלכות אחרת ויצא קול במקומה שבעלה טבע. אחר כך כתב בחור אחד לחבירו דרך שמועות וכו' על ראובן הלזה שמת והזכיר עליו בכתיבה בהדיא מיתה והטביעה לא הזכיר אין אומרים נתיר את אשתו וכו' אלא דהכי אמרינן דהא דכתב הבחור על ראובן שמת זהו מחמת הטביעה כמו שיצא הקול כבר וכו' עכ"ל. הלא מי שיש לו עינים לראות יראה שיש חילוק בין דברינו אלה ובין ההיא דת"ה דשם באנו לומר ולתלות על בחור שמעיד שמת אחר כך כדרכו ולא כמו שיצא הקול שנטבע לכך אין תולין להקל כנזכר. אבל בנדון דידן אין אנו באים לתלות ולומר שהשני יהודים באו לשנות או להוסיף על אותו הקול שיצא על אותו דניאל איך שנהרג בתוך אותן הסוחרים שנהרגו כנזכר למעלה אלא שאנו תולין לומר שהשני יהודים היו ג"כ בשעת אותה ההריגה או מצאוהו אחר כך הרוג והכירוהו ובזה נוכל לומר דגם בעל ת"ה מודה. ואם לחשך אדם לומר הלא אפי' בלא עת מלחמה מצריך הרמב"ם בנכרי מסיח לפי תומו שיאמר וקברתיו. אף אתה אמור לו הלא כתב מהררא"י בכתביו סי' רכ"ג וז"ל מסקנא דמילתא שלא נהגו העולם כלל לומר וקברתיו עכ"ל. ועוד הלא כתב הה"מ והר"ן בתשובותיו ות"ה סימן ר"מ דלא הצריך הרמב"ם לומר וקברתיו אלא כשאין הנכרי מזכיר שם היהודי אלא אומר היהודי שיצא עמי מת אבל כשמזכיר שמו אפי' להרמב"ם אין צריך לומר וקברתיו. ובנדון דידן כנזכר שהזכירו הנכרי הסימנין מובהקין ודאי סימנין מובהקין אין לך עדות גדולה מהם כנזכר למעלה. ובמקום סימנין מובהקין אין צריך להזכיר שמו ושם עירו דסימנין מובהקין עדיף מיניה. הלכך בלתי ספק הוא שגם להרמב"ם בלא עת מלחמה אין צריך לומר וקברתיו: 

מכל הלין טעמין נראה לע"ד דהך אתתא שריא להנשא אף כי נדחקתי קצת כי הרבה חששו חכמים לתקנות העגונות. אך כשיסכימו על שריותא דילה עוד מזקני וגדולי בעלי הוראה כי היכי דלמטיא שיבא מכשורא. נאם הטרוד כעת בטרדת עבודת הש"י ותורתינו הקדושה. לרוות צמאון בני ישיבתי הגדולה והחשובה יניקא וקשישא. העומדים על משמר פקודת דת מורשה. כה יוסיף ה' אלף פעמים וכו' מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה. יום ה' לפרשה כי פי המדבר אליכם שע"ג לפ"ק פה ק"ק לבוב: 

שו"ת מהר"ם מלובלין סימן קכט 
=========================== 
בעזרת האל אתחיל והוא יאיר עיני במאור תורתו: 

נדרש נדרשתי לעיין בשריותא האשה העלובה מרת ריב"א בת כמר עבריל שמש מלבו"ב היושבת עגונה זה כמה שנים באלמנות חיות מבעלה כמר שלום בר ירוחם בוכה ודמעתה על לחיה מתרפקת על ימי נעוריה אשר נצררה בשני זיקות זיקת הבעל וזיקת יבמה כי בעלה בנים לא היו לו והיה לו אח היה נקרא בשמו קלונימוס וגם הוא נשבה בין הקדרים ועד היום לא נודע מה היה לו. ועתה נותנה עדותיה ויצדקו ולפני מתחננה באם נוכל למצא דרך על פי דת תורתינו הקדושה להתירה ממאסוריה. שלא תהא עגונה כל ימיה. ובהיות שהרבה והרבה חששו חז"ל לתקנות העגונות הכנסתי ראשי הגם שלפום ריהטא הוא דבר קשה מטעם שצריך מילתא דא עיוני טובא בפרט העדיות של היבם שנראה בתחלת הדעת שלא היה הנכרי מסיח לפי תומו ויתר התהיות דחזינא בהו. אשר יותרו בדברינו כאשר יורונו מן השמים. ובראש נתחיל בהתרת זיקת הבעל. ונאמר: 

תשובה הלא פשטה הלכה רווחת בישראל שמשיאין אשה ע"פ נכרי מסיח לפי תומו שמת פלוני והשומע הדברים מפי הנכרי ובא לב"ד ומעיד ששמע הדברים מפי הנכרי משיאין אותה אשה על פיו כמבואר בפרק בתרא דיבמות ובכל הפוסקים ראשונים ואחרונים אך צריך שיזכיר שמו ושם עירו דהא אפילו בעד ישראל תנא בתוספתא אין מעידים עליו עד שיהיו מכירים שמו ושם עירו. וכן כתב הרמב"ם בסוף הלכות גירושין והביאו הטור א"ה סימן י"ז ישראל שאמר מת יהודי עמנו במקום פלוני וכך צורתו וכו' אין אומרים באומד דעתן פלוני הוא עד שיעיד שהוא פלוני ויכיר שמו ושם עירו עכ"ל. והנה בנדון דידן העידו העדים הנ"ל ששמעו מפי סוחרים ופריצים שהגידו במסיח לפי תומם איך שבהכרך הגדולה במדינת מאסקוו"א נפטר שם יהודי שהיה נקרא שלום או שלמון מלבו"ב וקצתם אמרו שהיה לו אשה בלבו"ב ויתר הסימנין שהגידו בו כמבואר בתורף העדיות למעלה הלא הזכירו שמו ושם עירו וא"כ אין להסתפק באחר וגם הלא ידוע ומפורסם בק"ק לבו"ב שלא נפקד מהם איש שהיה נקרא בשם זה ושהלך למדינת מאסקוו"א כ"א בעל אשה זו וכדאי' בתוספת' וכתב הרמב"ם וז"ל אבל אם אמר שיצא מעמנו מעיר פלוני ומת מחפשים באותה העיר אם לא יצא אלא הוא תנשא עכ"ל. ואם יטעון הטוען הלא הנכרים לא היו הם עצמם מכירים אותו יהודי שמת שם במדינת מאסקוו"א בעיר הנ"ל שהיה נקרא בשמו שלום ושהיה מלבו"ב אלא על פיו של אותו היהודי עצמו. הלא כתב מהרי"ק שורש קע"ה וז"ל ואף על גב שהם לא היו מכירים אותו ולא יודעים שמו כי אם על פיו פשיטא דמהני ואפי' בפעם אחת שאומר ששמו כך די בכך וראיה ברורה מדגרסינן שלהי יבמות מעשה באדם אחד שבא להעיד והוא א"ל ר' טרפון האיך אתה יודע בעדות אשה זו אמר אני והוא היינו מהלכים בדרך וכו' אמרתי לו יישר כחך אריה אמר לי יפה כוונת שכך קורין אותי בעירי יוחנן בן יהונתן ארי' דמכפר שיחי'. לימים חלה ומת והשיא ר' טרפון את אשתו. הרי לך דאע"ג דלא הוחזק לו ששמו יוחנן בן יהונתן כ"א בספור בעלמא באקראי. אפי' הכי השיא ר' טרפון את אשתו. הכי נמי לא שנא. ומתוך ראיה זו שהבאתי הוכיח רבינו אשר דלא בעינן שיכיר העד אותו האיש שמעיד עליו שמת רק שידע שמו וסמך עליו הלכה למעשה עכ"ל. וא"כ הוא הדין בנדון דידן שאע"ג שלא מכירים הנכרים אותו שלום ושהי' נקרא בשם זה כי אם על פיו מהני. ואף על  גב דשם איירי בעד ישראל ונדון דידן המסיחים הם נכרים. אין חילוק בזה דכבר כלל מהר"ם בתשובה והיא בתשובת מיימוני שכתב שם דכל מאי דמהימן עד אחד ישראל בעדות אשה מהימן נכרי במסיח ל"ת: 

אלא שיש עדיין לחלוק על זה ולומר שמאחר שמעשה זה הי' בעת המלחמה ובמלחמה אין לסמוך אנכרי המל"ת שהרי בפ' האשה שלום איתא עד אחד במלחמה מהו אי מדמינן ליה לאשה דאמרה בדדמי או לא ולא איפשטא. ופסקו והסכימו כל גדולי הפוסקים דאינו נאמן. ואין לפרש דהיינו דוקא כשאמר העד בפירוש שמת ממש במלחמה דהיינו שנלחם עם אנשי המלחמה ונהרג אבל אם אמר העד שמת סתם כנדון דידן לא. זה אינו דהא כיון דבעיין לא איפשטא יש לו דין אשה במלחמה. וגבי אשה מוכח שם מתוך הסוגיא דכשבא' בעת המלחמה אפילו אמרה סתם מת אינה נאמנת דהא קתני שם מתניתין שלום בעולם ובאה ואמרה מת בעלה תנשא. מלחמה בעולם ובאה ואמרה מת בעלי לא תנשא. משמע אפילו אמרה מת סתם. וכן דייק בגמרא תנא שלום בעולם. משום דבעי למתני מלחמה בעולם. נראה דהכי פירוש' דדוגמא דהיכי דשלום בעולם שנאמנת דהיינו כשאומרת מת סתם דוגמא זה נמי הא דקתני דבמלחמה אינה נאמנת היינו נמי כשאומרת מת סתם. וכן פרש"י שם אחר זה בגמרא אהא דבעי התם החזיקה היא מלחמה בעולם מהו וכו' וכתב רש"י ואי קשיא תפשוט ממתניתין וכו' תריץ מתניתין איירי דאמרה מת סתמא ואשמועינן מתני' דהואיל ושלום בעולם אף על  גב דלא אמרה על מטתו בהדיא מסתמא מת על מטתו קא אמרה ובזמן שיש מלחמה בעולם מת במלחמה קאמרה עד דאמרה מת על מטתו עכ"ל ע"ש. וכן כתב הטור וז"ל וכן אם יש מלחמה ואמרה מת אפילו בסתם אינה נאמנת וכו' עכ"ל. וא"כ הוא הדין נמי בעד אחד בעת מלחמה אפילו כשאומר מת סתם אינו נאמן וא"כ צריך לפרש הא דמבעיא בגמרא מת במלחמה מהו הוי פירושו דהוי עת מלחמה והעד אומר מת סתמא מהו וכן משמע מפרש"י שם. וכן צריך ג"כ לפרש דברי הטור שכתב וז"ל ואם יש מלחמה בעולם ובא עד אחד ואומר מת במלחמה אינו נאמן עכ"ל. אין פירושו שאומר העד בפירוש מת במלחמה אלא רצה לומר שיש מלחמה בעולם ובא העד מן המלחמה ואומר סתמא מת שם. וא"כ הואיל וכן גבי נכרי נמי כשבא מן המלחמה אפילו מסיח לפי תומו ואומר סתם פלוני מת שם אינו נאמן. הגם שנמצא תשובה במרדכי פרק ב' דיבמות וז"ל וסברת הלב היא דלא שייכא אותה בעיא בנכרי שאין נאמן כ"א במסיח לפי תומו. דבשלמא ישראל וכו' אבל נכרי שמספר מעשה לפי תומו וכו' אינו אומר אחר הנדמה כ"א כאשר ראה וכו' וכן הסכימו הר' נתן ור' שמחה עכ"ל. הלא כל האחרונים שמימיהם אנו שותין לא דרכו בדרך המרדכי שהרי הר"ן בתשובותיו סימן ג' כתב וז"ל וכיון דאפילו בעד גמור בעינן וקברתיו כ"ש בנכרי המל"ת. וכן כתב רבינו ירוחם דאין נכרי מסיח לפי תומו נאמן במלחמה וכו'. וכן משמע מדברי ת"ה וכן בכתביו סי' קס"א. וכן מהר"י וויי"ל סי' ע"ט החמיר מאד בנכרי מל"ת. ואף שבתשובות מהר"ר אליה מזרחי מביא דעות להקל. מ"מ מי יקל ראשו באיסור אשת איש נגד כל הני האחרונים שמימיהם אנו שותין תמיד. ואין לחלק דבנדון דידן העידו היהודים שבאו סוחרים נכרים והגידו שמת יהודי וכו' דמשמע נכרים רבים. ובשני עדים כתב הרא"ש דלא חיישינן דאמרי בדדמי. זה אינו דלא אמר הרא"ש זה אלא בשני עדים כשרים אבל נכרים אפי' ק' אינם אלא כעד אחד. וכדאמרינן בפרק האשה שלום גבי מים שאין להם סוף והא מים כמלחמה דמי ונשים אפילו ק' כעד אחד דמי עכ"ל וא"כ ה"ה בנכרי המל"ת: 

אמנם גם בזה יש לצדד להיתר בנדון דידן בדברי' ברורים ואמתיים שהרי כתב הרא"ש שאע"ג דבעיין לא איפשיטא במקומה מ"מ איפשיטא מההיא דאמרינן בפרקן דלקמן ההוא גברא דטבע בדיגלית וכו' דמההיא שמעינן דעד אחד במים שאין להם סוף נאמן. ודוקא היכי דאמר אסקוה לקמיה. וכן במלחמה היכי דאמר וקברתיו עכ"ל. גם כשאמר בפירוש מת על מטתו במלחמה פשיטא דנאמן כמו גבי אשה וא"כ ה"ה גבי נכרי מל"ת. וא"כ יש היתר גמור בנדון דידן שהרי בעדות של כמר ברוך בר יצחק כתוב שהסוחרים הגידו ל"ת שהשר לקח כל הממון וקברו בכבוד גדול. וכן בעדות של כמר דוד בר משה הגיד הפריץ שקברו אותו בכבוד גדול וכו'. ואין קברתיו גדול מזה דפשוט הוא שאין חילוק בין אומר העד או הנכרי מל"ת אני קברתיו ובין אומר אני ראיתי שקברו אותו. וכן כתב הריב"ש סימן שע"ח וז"ל דקברתיו לאו דוקא אלא שנתעסק בטלטול ממקום למקום וכו' כדרך המתים או שהוא לא נתעסק אלא שמעיד שהתעסקו בו אחרים בהא סגי וכו' וא"כ ה"ה בנדון דידן. ועוד שלשון העדות של כמר דוד בר משה יהודה שאמר שהגיד הנכרי וז"ל ער איז גשטארבן אין דער שטאליצ"א וכו' לשון זה משמע כמו שאמרו בפירוש שמת על מטתו כמובן מעצמו דפשיטא דמשיאין את אשתו. אבל אין אנו צריכין לזה כי דבר ברור הוא להתיר מטעם שכתבנו דהוי כאילו אמרו בפירוש מת וקברנוהו. ובזה הותר מהאשה הנ"ל זיקת הבעל ואין בזה שום ספק ופקפוק. נאם מאיר וכו': 

שו"ת מהר"ם מלובלין סימן קל 
========================== 
ועתה נתחיל בהתירא דאתתא הנ"ל מצד זיקת היבם: 

תנן בפרק בתרא דיבמות ובעכו"ם אם היה מתכוון אין עדותו עדות. ובגמרא אמר רב יהודה אמר שמואל לא שנו אלא שנתכוון להתיר אבל נתכוון להעיד עדותו עדות. היכי ידעינן אמר רב יוסף בא לב"ד ואמר איש פלוני מת השיאו את אשתו זהו נתכוון להתיר. מת סתם זהו נתכוון לעדות. אתמר נמי אמר ריש לקיש לא שנו אלא שנתכוון להתיר וכו' אמר ליה רבי יוחנן לא כך היה מעשה ברבי אושעיא ברבי שאומר לא שנו אלא שנתכוון להתיר אבל נתכוון להעיד וכו' ולא הודו לו חכמים. אלא מתניתין דקתני ובנכרי אם היה מתכוון וכו' היכי משכחת לה במסיח לפי תומו כי ההוא דהוה קאמר ואזיל מאן איכא בי חיואי וכו' שכיב חיואי עכ"ל. ופרש"י היכי משכחת לה דלא נתכוון להעיד ולא להתיר ופשטא דגמרא משמע כל שלא בא לב"ד חשיב הכל מל"ת. והא דמשני הגמרא במל"ת הוי פירושו כלומר שלא בא לב"ד אלא הוי אזיל וקאמר כהנהו עובדי דמייתי. וכן ראיתי בתשובות בנימין זאב בתשובה אחת שמפרש כן דלא מיקרי מתכוון להעיד אלא כשבא לב"ד ואומר איש פלוני מת שאז שייך לומר שנתכוון להעיד שמת. אלא שמהירושלמי למדו הפוסקים שאפילו לא בא לב"ד כל ששואלין אותו ומשיב זה ג"כ מקרי מתכוון להעיד. וזה לשון הריב"ש סי' ש"פ על עובדא דהתם שכתב ואם הנכרי שומע דבריהם ויבא גם הוא בתוכם לספר עמהם מבלי ששאלוהו דבר למה לא יקרא זה מסיח לפי תומו והלא אין זה לא מתכוון להתיר ולא מתכוון להעיד שפסלה בו המשנה ולא שואלין אותו ומשיב שפסול מן הירושלמי שאמרו שזהו מתכוון. וכן מסוגיית גמרותינו דמקשינן והא איה חבירינו קא אמרי לה. דמשמע דכל ששואלין אותו ומשיב אין זה נקרא מסיח לפי תומו אלא מתכוון. ולפי זה הא דמשני הגמרא במסיח לפי תומו אינו אלא כשאומר בלי שאלה דוקא אבל ע"י שאלה יש לחוש שמתכוון להעיד עכ"ל. וכן הוא בדברי ת"ה סי' רל"ט שכתב וז"ל דהגמרא אפילו חוץ לבית דין לא מפיק ממסיח לפי תומו אלא מתכוון להעיד או להתיר וכו' ואפי' לפי הירושלמי דמייתי המרדכי התם דרב"ל אית ליה דכששואלין אותו ישראלים תו לא חשיב מסיח לפי תומו משום דמרגיש שיש להם נפקותא לדבר ומשקר. וצריך לפרש דבריו דכששואלים ישראלים מרגיש שיש נפקותא בדבר ומתכוון להעיד ונכרי אינו בתורת עדות דמשקר. מ"מ מבואר מכל זה שלא הצריכו חכמים מסיח לפי תומו אלא כדי שנדע שלא נתכוין להעיד ומזה למד מהרי"ק שכתב בשורש קכ"א. אמנם נראה לע"ד שכל מקום שהדבר מוכיח שאין הנכרי מתכוון לא להתיר ולא להעיד דודאי מקרי מל"ת ושריא אתתא כדמשמע התם בהדיא דעד כאן לא פליג התם רבי יוחנן עליה דר"ל אלא במתכוון להעיד אבל באין מתכוון אפילו להעיד מודה הוא לריש לקיש דאתתא שריא והא דפריך התם והא איה חבירינו קא אמרי לה. היינו משום דפשיטא ליה לגמרא דכל ששואלין אותו והוא משיב י"ל שמתכוון להעיד. אבל היכי דפשיטא לן דאין מתכוון להעיד כי הכא וכו' הרי משמע מדבריו דכל היכי דפשיטא לן דלא נתכוון להעיד אפילו אם שאלו אותו ומשיב מקרי ג"כ מל"ת: 

ועתה בנדון דידן הדברים מוכיחים שאעפ"י שהיהודי שאל אותו אם ראה שם בני אדם מאוסטר"א פאל"י שלא נתכוון אותו הנכרי השבוי בתשובתו להעיד על מיתתו של כמר קלמן כלל רק שסיפרו זה עם זה דרך סיפור דברים כדרך השבויים ממדינה ומעיר אחת כשמוצא זה את זה דרך אנינות וסיפר לו ג"כ איך שהוא היה שבוי עם אותו קלמן ביחד והיו עובדים עבודת פרך ביחד עד שמת. וגם הדברים מראים שגם אותו היהודי בעצמו לא נתכוון אז באותו שאלה לשאול כלל על מיתת אותו קלמן ולא על מיתת שום יהודי. וגם אין במשמעות לשונו ששאל דוקא על יהודים אלא כשהשיב לו הנכרי שגם הוא מאוסטר"א פאל"י אז שאל אותו אם היו שם שבויים יותר מאוסטר"א פאל"י כמוהו. ועוד דלא שאל אותו על שום אדם אם מת או חי אלא ששאל אותו אם ראה שם עוד יותר שבויים מאוסטר"א פאל"י והנכרי מעצמו הגיד לו מקלמן זה וממיתתו מה שלא שאל אותו היהודי. וא"כ פשיטא שלא שייך כאן לומר שנתכוון הנכרי להעיד על מיתת קלמן הנ"ל. ואף על גב שכתב הר"ן  בסוף יבמות על דברי הרי"ף שם וכתבו המפרשים ז"ל דכן נמי יש לנו לומר דכי היכי דכל שהתחיל לומר במל"ת אעפ"י ששאלוהו לבסוף והגיד על פי שאילתם נאמן. כן נאמר דכל שאומרים לו איה פלוני שהלך עמך או הנחנו אותו כאן מה שישיב להם מכאן ואילך אינו נידון כמל"ת וכן הלכתא עכ"ל. וא"כ נימא ג"כ בנדון דידן כיון ששאל אותו היהודי מתחלה אם כן גם שאר הדברים שהגיד לו הנכרי אח"כ. אין להם דין מל"ת. נראה לומר שלא כתב הר"ן כן אלא היכי ששאל לו היהודי איה פלוני כלומר חי הוא או מת והוא משיב לו מת ואח"כ אומר הנכרי דברים בעצמו בלי שאלה כך וכך היה מיתתו אין אומרים שיהא לאותן דברים דין מסיח לפי תומו מאחר שאומרן הנכרי מעצמו בלי שאלה אלא אמרינן כיון שתחלת דברי הנכרי ממיתתו היתה על ידי שאלה ואינם מסיח לפי תומו לכן גם הדברים שהגיד אח"כ גם כן אין להם דין מסיח ל"ת. שהרי דברי הר"ן צריכין להיות דוגמת הענין שכתב הרי"ף שם אהא דאוקי בגמרא ההיא דפונדקית כיון שראו אותה בכיא שאלו אותה איה חבירינו והראתה להם מקלו ותרמילו וקברו. דכתב על זה הרי"ף וז"ל שמעינן מינה היכי דמתחיל בנכרי לפי תומו אף על גב דהדרינא וגלינא למילתא מיניה שפיר דמי עכ"ל ועל זה כתב הר"ן בשם המפרשים דה"ה בהפוך דכל שהתחיל היהודי לשאול ואמר איה פלוני והשיב לו שמת ואח"כ אמר הנכרי מעצמו דברים שמתגלה מהן איכיות מיתתו אין להם דין מסיח לפי תומו. אבל היכי ששאלת היהודי מתחלה לא היתה כלל על אותו ענין שהגיד הנכרי אח"כ לפי תומו כמו בנדון דידן שהיהודי שאל את הנכרי אם לא ראה עוד שם שום אדם מאוסטר"א פאל"י ולא שאל אותו על שום יהודי בפרט ולא על שום איש אם חי או מת ויכול להיות שלא שאל היהודי אם לא ראה יותר בשביל שיעיד על איזה דבר איסור או היתר אלא בשביל אוננות על בני עירו או בשביל איזה פקדון שהיה לו ביד אחד מבני עירו ושאל אותו אם הוא ג"כ נשבה שם או לא והנכרי השיב לו שלא ראה שם כ"א האיש קלמן והגיד אח"כ מעצמו איך שנשבה עמו והיה עובד עבודה קשה עד שמת. גם הר"ן יודה לזה שיש לאותן דברים שהגיד הנכרי אח"כ ממיתת האיש קלמן דין מסיח לפי תומו. ודוגמא לזה מצאתי בתשובה בן לב סי' ו' במעשה ששאל יהודי אל נכרי אם אמת היא מה ששמעתי שבאו לסטים על ג' ספינות ותפסום והרגום ולא שאל יותר והשיבו לו אמת שבאו לסטים על ספינה אחת רגליים והיו עמהם ג' יהודים והג' יהודים נהרגו כי יצאו מהספינה ללקוט ענבים בכרמים ונהרגו שם וכתב הוא ז"ל על זה שכמה אנשים יש שחפצים לדעת שמועות ואפילו שאינם נוגעות להם דבר אם באולי היה להם פקדון ביד איזה אדם מיורדי הים באניות וא"כ לא מוכח מתוך שאילתו שהיה שואל על היהודים. ומסיים ואלמלא כי מיראי הוראה אני הייתי מסכים להתיר האשה באלו העדיות ובסוף כתב שלקח סניף לשאר עדיות והתיר האשה. הרי לך ומה התם ששאל היהודי אם אמת שנהרגו אותן בני אדם שהיו תוך אותן ג' ספינות אפ"ה היה חושב אותן דברים למסיח לפי תומו משום שאפשר לומר שלא שאל אלא שמועות או בשביל איזה פקדון וכ"ש בנדון דידן ואף על גב שממדת היראה לא רצה שם לסמוך על עדות זו לבד היינו מטעם שכתב שיש לומר שהנכרים חשבו שלא שאל להם מהספינות אלא לדעת מהיהודים אם נהרגו כמבואר שם והעיקר שהנכרים חשבו שידע היהודי שהיו ג' יהודים בספינה מה שאין כן בנדון דידן שלא שאל כלל על שום הריגה רק שאל אם ראה שם איזה איש ולא שייך לומר שהנכרי חשב שבשביל אותו קלמן שאל אותו. כי מה היה לו לאותו יהודי לדעת אם אותו קלמן נשבה או לא שישאול עליו ואם היה יודע שנשבה היה לו לשאול עליו בפירוש אם ראה אותו שם או לא. וגם לא שאל כלל על שום מיתה והריגה. נראה דפשיטא ופשיטא דזה הוי מסיח לפי תומו לכל הדעות שאין כאן שום נתכוון לא להתיר ולא להעיד: 

ועוד נראה לי להוכיח מתוך סוגיא דסוף יבמות ומדברי התוספו' שאפי' היכי דאינו מסיח לפי תומו גמור אלא מסיח לפי תומו קצת אם יש לצרף עוד הוכחות גמורות שהוכיח אותו הנכרי על מיתת היהודי שמעידו עליו יהבינן ליה דין מסיח לפי תומו גמור דאי' התם דמתניתין שאמר ר' עקיבא שאין משיאין ע"פ אשה אמרו לו מעשה בבני לוי שהלכו לצוער עיר התמרים וחלה אחד מהם והביאוהו בפונדק ובחזרתם אמרו לפונדקית איה חבירינו אמרה להם מת וקברתיו והשיאו את אשתו ולא תהא כהנת כפונדקית א"ל לכשתהא הפונדקית נאמנת הפונדקית הוציאה להם מקלו ותרמילו וס"ת שהיה בידו. ופרש"י לכשתהא הפונדקית נאמנת כלומר לכשימצא דבר זה אמת שהאמינו לפונדקית שהרי לא עליה סמכו אלא לפי תומה הסיחה והביאה להם מקלו ותרמילו. ופריך בגמרא מאי גריעותא דפונדקית אמר רב כהנא פונדקית עכו"ם היתה ומסיח לפי תומה היתה זה מקלו וזה תרמילו וזה קבר שקברתיו בו. ופריך והא איה חברינו קא אמרי לה. פרש"י ולאו לפי תומו. ומשני כיון דחזתינהו בכיא אמרו לה איה חבירינו אמרה להם מת וקברתיו. ויש לדקדק כיון דאיירי שהיתה בכיא וזה נחשב כאלו היא התחילה להסיח לפי תומה שהוא מת א"כ למה לו לרבי עקיבא שהשיב לחכמים במתניתין הפונדקית הוציאה להם מקלו ותרמילו הא כל נכרים המסיח לפי תומו דנאמן אין צריך לשום הוכחה על דבריו בעולם. והתוספות כתבו שם וז"ל פונדקית עכו"ם היתה וכו' ומסיחה לפי תומה וא"ת מאי מייתי רבנן ראיה מן הפונדקית דקא מסיחה לפי תומה היתה. וי"ל דלא היתה ממש מסיחה לפי תומה דמה שהוציאה להם מקלו ותרמילו היתה יכולה לעשות כן לעדות. ור"ע אמר להם כי אין זה ראיה דודאי אין לך מל"ת גדול מזה כיון דקא בכיא וכן משמע קצת בירושלמי דקאמר דעשו אותה כמסיחה לפי תומה משמע שלא היתה ממש מסיחה לפי תומה אלא דלא גרע מעד אחר עכ"ל. כן נראה גירסת התוספות בדבור זה כי הספרים שלפנינו מוטעים. ועתה יש לדקדק שהרי לפי סוגיא זו גם החכמים היו יודעים שהפונדקית עכו"ם היתה ולא האמינוה אלא בשביל שהיתה מסיחה לפי תומה וא"כ מאי מייתו ראיה מהפונדקית ואם כדברי התוספות שהחכמים ס"ל דלא היתה מסיחה לפי תומה ממש משום דנוכל לומר דבמה שהראתה להם מקלו ותרמילו היתה עשתה זאת מפני שנתכוונה להעיד ולא הוי כמל"ת. יקשה להם א"כ מפני מה האמינו והשיאו את אשתו ע"י שהראתה להם מקלו ותרמילו הא ודאי דבנכרי ונכרית אין נאמנות אחרת כ"א במסיח לפי תומן ומאי מייתי ראיה מזה לעדות אשה ישראלית שתהא נאמנת כשמכוונת להעיד. אלא ודאי אליבא דכ"ע אפי' הא בשביל דחזינהו בכיא לא נחשב בשביל זה מסיח לפי תמו ממש אלא הוי התחל' מסיח ל"ת קצת וע"י שאחר ששאלו אותה איה חברינו הראת' להם מקלו ותרמילו סבירא ליה לר"ע דנעשה מסיחה לפי תומ' גמור ולכך אמר רבי עקיבה דאין ראיה מכאן שתהא אשה נאמנת בתורת עדות כעד אחד. והחכמים ס"ל דבכל הני הוכחות דקא בכיא וגם הראתה להם מקלו ותרמילו וקברו בכל זה אינו נחשב למסיח ל"ת גמור והא דהאמינו אותה היינו משום דע"י כל הוכחות הנזכרים לא גרע מעדות עד אחד. ולכך הביאו חכמים שפיר ראיה מכאן דבשלמא אי אמרינן דאשה נאמנת להעיד ומשיאין על פיה בתורת ערות כמו שמשיאין ע"פ עד אחד ה"נ אתי שפיר שהשיאה בכל הני הוכחות גבי פונדקית משום דע"י כל הוכחות הנזכרות אף על פי דלא הוי מסיחה לפי תומה גמור מ"מ לא גרע מעד אחד שהיא אשה. אלא אי אמרת דאפילו אשה ישראלית לא הויא כעד אחד א"כ למה השיאו על פי הפונדקית מטעם דלא גרע מעד אחד הלא אפי' אשה ישראלית אינה נאמנת בעד אחד והיינו דקאמרי ולא תהא כהנת כפונדקית. כן נראה לי הישוב של הסוגיא זו והתוספות. א"כ מכל זה מבורר בבירור דכל היכי שיש קצת מסיח לפי תומו בהתחלה אפי' אינה מל"ת ממש. על ידי הוכחות האחרים לא גרע מעד אחד לפי סברת החכמים. ולפי סברת ר"ע ע"י ההוכחות נעשה מסיח לפי תומו גמור. א"כ ה"ה נמי בנדון דידן אף את"ל דלא היו תחלת הדברים מסיח לפי תומו ממש מ"מ הוי מסיח לפי תומו קצת וע"י ההוכחות שהגיד העכו"ם אח"כ והראה להיהודי המקום שקבר אותו שם ויתר ההוכחות נעשה כמסיח לפי תומו גמור לר"ע. ולרבנן לא גרע מעד אחד ומשיאין האשה על פיו. וראיה מדברי מהרי"ק שהבאתי למעלה בהתרת אשה זו מזיקת הבעל שסיים באותה תשובה וכתב וז"ל ועוד יש כאן הרבה הוכחות שהוא הוא שראו היהודים שנמצא חלל באותו דרך וכו' וגם נמצא כליו וספריו דדמי לההוא דזה מקלו ותרמילו עכ"ל ועל כרחך א"א לומר שכוונתו של מהרי"ק היתה לסמוך ולהתיר על אלו ההוכחות לבד. אלא שכוונתו לומר שאף את"ל שמחמת ששאלו הרוצח על הריגתו והודה לא נחשב מסיח ל"ת ממש כיון שיש לצרף לזה עוד הוכחות ע"י זה נעשה כמסיח לפי תומו גמור כמו גבי ההיא דזה מקלו ותרמילו שגם התם לא היתה מסיח ל"ת גמור אלא ע"י שהוציאה להם מקלו ותרמילו. וא"כ הרי לך ראיה ברורה לכל מה שכתבנו: 

ואם יאמר האומר שעדיין יש פתחון פה על שריותא דא משום דבפרק האשה רבה איתא דאבעיא להו התם עד אחד ביבמה להתירה לשוק [מהו] ופשיט לה רב ששת ורבא להתירא דאמר רבא איסור כרת התרת איסור לאו לא כ"ש ודחי לה התם. אלא שהרי"ף כתב שם דאעפ"י כן הלכתא כרב ששת ורבא וז"ל הרי"ף שם אמרי רבוואתה אף ע"ג דדחינן להא דרב ששת ולהא דרבא הך דחיאתה לאו דסמכא נינהו אלא קיימא לן דע"א נאמן ביבמה כדפשט רב ששת ורבא וכן הלכתא עכ"ל. והרא"ש תמה שם על הרי"ף וכתב דדחייה גמורה היא ע"ש. וא"כ גם עכו"ם במל"ת אינו נאמן לפי סברת הרא"ש דדין אחד להן דכל היכי דעד אחד לא מהימן נכרי מל"ת נמי לא מהימן. וכן כתב הטור א"ה סי' קנ"ח וז"ל כתב הרמב"ם שעד אחד נאמן ביבמה שמת בעלה שתתיבם או שמת יבמה שתנשא לשוק ואפי' עבד ואפי' שפחה או נכרי מל"ת וכו' אבל א"א הרא"ש כתב להתירה ליבם דוקא נאמן וכו' אבל להתירה לעלמא בין אם אמר מת יבמך בין אם אמר מת בעלך ואח"כ מת בנך אינו נאמן עכ"ל. והטעם דכמו שהיא עצמה אינה נאמנת לומר מת יבמי להתירה לשוק הכי נמי עד אחד ונכרי מל"ת משום דלא הימנם חז"ל אלא מטעם דאשה עצמה דייקא ומנסבא ואיסור יבמה לשוק הוא איסור קל שאין בו כ"א איסור לאו וזימנין דסני' ליה ליבם ולכך לא דייקא. ולכך ס"ל להרא"ש דאין עד אחד נאמן וא"כ נפל שריותא דההיא אתתא הכל בכללה. איברא הלא כתב שם הב"י שרוב הפוסקים הסכימו לפסוק כדברי הרי"ף והרמב"ם וסיים דבריו הלכה כהנהו רבוות' דשרו נקיטינ'. גם הר"ן בתשובותיו סי' מ"ז מבואר שם מדבריו שעד אחד ונכרי מסיח לפי תומו נאמן להשיא היבמה לשוק. וכן כתב הבן לב בתשובותיו חלק ב' סי' י"ג שרוב הפוסקים הסכימו לסברת הרי"ף ועבדינן כוותייהו במקום שאין מנהג. וכתב שבסלניק"י ובקאשטנדינ"א נוהגים להקל ודלא כסברת הרא"ש. אף על פי שבכל דיני איסור והיתר  נוהגים כהרא"ש. מפני שהפוסקים כרב אלפס הן רוב בנין ורוב מנין. וע"כ אין לסתור שריותא דאתתא דא מטעם הנזכר: 

אלא שעדיין יש לפקפק על שריותא דא מטעם אחר. שהרי בעדות שהוגבה בפני [ב"ד] בעיר יערסל"ב שס"ט הגיד נכרי אחד איך שנטבע קלמן הנ"ל כשנשבה בין הקדרים והוליכוהו דרך המים ואפשר שאותן המים היו מים שאין להם סוף ובמים שאל"ס ק"ל דאין משיאין את אשתו ובזה העדות שהוגבה עתה בח"ה דסוכות שע"א הגיד הנכרי שהיה שבוי עמו כמה שנים בעבודת פרך כמו תשע שנים עד שמת וא"כ הוי ליה עדות מוכחשת כמו עד אחד אומר מת ועד אחד אומר לא מת דאין משיאין אותה דנכרים המל"ת ומכחישים זה את זה יש להם דין עד אחד אמר מת ועד א' אמר לא מת דאין משיאין אותה כמו שכתב הר"ן בתשובותיו וכן הוא במרדכי סוף יבמות: 

אמנם נראה לומר שאין העדות זה בטל ואין זה הכחשה. דממה נפשך אם אמר אותו הנכרי שנטבע במים שאין להם סוף אין כאן הכחשה. דהא דהטעם דמי שנפל במים שאין להם סוף שאין משיאין את אשתו הוא משום דאנו חוששין שמא יצא מן המים במקום אחר. אף אנו נאמר בנדון דידן שאפי' הוא אמת שהוליכו אותו דרך המים והיה חושב אותו נכרי שנטבע ולא נטבע אלא יצא מן המים במקום אחר ובפרט בזמן הרעש כזה כשמוליכין הקדרים השבויים אין לו זמן לשבוי אחד להשגיח על שבוי אחר אם יצא מן המים או לא. גם אין לו שהות להמתין אם שהה במים כל כך כדי שתצא נפשו והיה סבר הנכרי שנטבע כיון שלא ראה אותו תכף ובאמת שיצא מן המים והוליכו אותו הקדרים בצד אחר באופן שלא ראה אותו הנכרי הראשון והיה אחר כך עם הנכרי השני בשבי כמה שנים עד שמת כמו שהגיד הנכרי השני כי בכל מה דאפשר לתרץ הדברים כדי שלא יהא העדות מוכחשת אנו מתרצין כמבואר במהרי"ק שורש קכ"א. גם בלאו הכי סבירא להו להרבה מן הגדולים ובתוכם הרשב"א ז"ל דלא האמינו לנכרי מסיח לפי תומו לאסור אלא להתיר ולכך אין בדברי אותו הנכרי האומר שנטבע כלום כדי לאסור. וההיא מעשה שהביא המרדכי היה שהכחישו זה את זה שאחד אמר שהשליכו היהודי חי במים שאין להם סוף ואחד אמר שהרגוהו תחלה ואחר כך השליכוהו לתוך המים שלדברי האומר שהשליכוהו חי אשתו אסורה ולפי דברי השני שאומ' שהרגוהו תחלה ואח"כ השליכוהו למים אשתו מותרת דשם א"א לתרץ דבריהם ולכך לא הותרה האשה לפי דעת קצתם שם. דקצתם ס"ל התם דאין בכח עדות הנכרים לאסור. אבל בנדון דידן נוכל לומר דשני הנכרים שניהם אמרו האמת ואין כאן הכחשה. מותרת האשה אליבא דכ"ע. ואם אותן המים שאמר הנכרי שנטבע בהן הן מים שיש להם סוף ושהה עד כדי שתצא נפשו וראה שלא עלה מן המים ומת שם. אם כן מה בכך שמכחישין זה את זה דהא לפי דברי שניהם מת הוא דפלוגתא דר' מאיר ור' יהודה היא בפרק בתרא דיבמות אחת אומרת מת ואחת אומרת נהרג ר' מאיר אומר הואיל ומכחישות זו את זו הרי אלו לא ינשאו. ור' יהודה ור' שמעון אומרים הואיל וזו וזו מודות שאינו קיים הרי אלו ינשאו ור' מאיר ור' יהודה הלכה כר' יהודה וכן פסק הרא"ש בתשוב' והביאה הטור סי' י"ז. וכ' הב"י שם על דברי הטור לא ידעתי למה תלה דין זה בתשובת הרא"ש שהרי משנה שלימה היא וכו' וידוע דהלכה כר' יהודה עכ"ל. על כן יש לסמוך בלי שום ספק על עדות זה שהגיד הנכרי שהאיש היבם קלונימוס מת שהרי הזכיר את שמו ושם עירו הכפר לאדיה"א שהחזיק שם האורנד"א ולא ידענו שום איש קלמן שהיה שם זולתו ומותרת יבמתו הנזכרת לשוק על פי עדות זה בלי שום פקפוק וספק. עד כה דברתי באמת וצדק ובדברים ברורים עד שעלה בידינו בעזה"י שיצאה העגונה הנזכרת מרת ריבא בת עבריל שמש מבית דינינו להתירא לינשא לכל גבר דיתיצבייין ואענש לא ימחא בידה. ובטוח אנכי בכל בעלי הוראה שיבאו אחרי להסכים על שריותא עגונה דא בלי שום פקפוק ולא להחמיר כי הרבה והרבה חששו חכמינו להקל בשביל תקנות העגונות. וכל שכן בנדון דידן שאין כאן שום מקום להחמיר כי פשוט הוא בתכלית הפשיטות שהיא מותרת לכל אדם. נאם הטרוד מאיר בן מהר"ר גדלי"ה ז"ל ה"ה חתן המלך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קלא 
=========================== 
ראובן ושמעון אחים היו דרין בבית אחד דהיינו ראובן היה דר עם אשתו בעלייה שבבית ואביו יעקב היה דר למטה בבית ושמעון בנו השני היה שם בעיר לבדו בלא אשתו ובא ללמוד שם ונתחבר ללמוד עם אחיו ראובן הנ"ל הדר למעלה בעלייה שבבית וארוחתו של שמעון היתה תמיד על שלחן אביו יעקב הנ"ל למטה בבית גם היה לו חדר מיוחד ללילה אך שבכל היום היה נתחבר עם ראובן אחיו ללמוד עמו בבית החורף שלו שבעלייה ולא לאכול ולשתות עמו אך לפעמים כשהיה לאחיו אורחים גם הוא אוכל עמהם על שלחנו כך היו נוהגים כמשך חצי שנה ואחרי כן נטה שמעון הנ"ל אהלו לקבוע דירתו בבית אחר אך שבכל יום ויום נתאסף בהשכמה עם אביו יעקב הנ"ל ועם שאר לומדים על הישיבה בבית החורף של אחיו ראובן שבעלייה ומיד אחר הישיבה הלך שמעון הנ"ל לביתו ואח"כ בסוף הזמן ההוא נח נפשיה של יעקב אביו הנ"ל וגם אחיו ראובן הנ"ל מת ויותר הוא לבדו לחלוץ והאלמנה ההיא דהיינו היבמה נפלה למשכב על ערש דוי מיד וגם שמעון הנ"ל חלה מיד כמה ימים והיה בבית החורף למטה ואחר שהלכו בקצת על משענתם והיו שניהם למטה בבית החורף והיו אוכלים יום או יומים ביחד מקערה אחת ואח"כ אכלו כולם יחד דהיינו עם אלמנת יעקב ז"ל וכל בני ביתה של האלמנה הנ"ל והכל ביחד לא היה רק בערך ח' ימים ואח"כ הלכה היבמה אל בית אביה למקום אחר ועד שעת חליצה היתה שם ואחר כך באת למקום היבם שמעון הנ"ל ופטרה בחליצה ואחר כך נישאת החלוצה לאחי חמותה דהיינו לדודו של החלוץ שמעון הנ"ל וכולם החלוץ עם אשתו והחלוצה עם בעלה דרים ביחד בבית החורף למעלה הנ"ל ונתעוררו קצת לומר לאסור להם לדור יחד כי כן כתוב בהגה א"ה סימן קנ"ז יבם עם חלוצתו לא ידורו יחד אם לבו גס בה. כארוס וארוסה עכ"ל השאלה. הועתק אות באות מגוף השאלה נאם משה מרדכי בן לא"א מוהר"ר נתן הכהן ז"ל ה"ה: 

תשובה מקור דין זה הוא ברייתא בסוף פרק ב' דכתובות המגרש את אשתו לא תנשא בשכונתו וכו' ועוד שם ת"ר לוה הימנה וכו' אינה נפרעת אלא ע"י אחר וכו'. תנא באבל רבתי במה דברים אמורים שנתגרשה מן הנשואין אבל כשנתגרשה מן הארוסין נפרעת על ידי עצמה שאין לבו גס בה. ההוא ארוס וארוסתו דאתו לקמיה דרבא אוקי רבא שלוחא בינייהו א"ל רב אדא בר מתנא והאמר רב נחמן תנא באבל רבתא וכו' א"ל קא חזינן דקא גייסי בהדדי ופרש"י לא תנשא בשכונתו לפי שמכירה ברמיזותיו וקריצותיו שמא יבאו לידי עבירה וכן פירש דגייסי בהדדי מכירין זה את זה ברמיזות וקריצות. ומזה למדו הפוסקים גם כן דין הדירה שהרי כתב הרמב"ם פרק כ"א מהלכות איסורי ביאה ואם נתגרשה מן הארוסין מותרת לתובעו ולדור עמו ואם היה לבו גס בה אף מן הארוסין אסור עכ"ל. והנה לפי שיטת ההלכה ומשמעות פרש"י תרתי בעינן לאיסורא שיהא להם קירוב אישות או נשואין או אפילו ארוסין ובלבד דחזינן דלבו גס בה אבל בגס בה לחוד אין לאסור דהגע בעצמך אדם המגדל בתוך ביתו איזה קרובה או יתומה שהיא מפתו תאכל ומכוסו תשתה ותהא רגילה עמו והשיאה לאיש תהא אסורה לדור אצלו בביתו או בשכונתו. אלא ודאי לא חשו לזה אלא כשהי' להן קירוב אישות או ע"י נשואין או ע"י ארוסין שהיה בדעתן לינשא אז אם גייסי בהדדי יש לחוש דהואיל והן מכירין זה את זה וגייסי בהדדי ואינן בושין זה בפני זה ומכירין זה את זה ברמיזות וקריצות חשו חכמים שלא יבאו חס ושלום לידי עבירה לאחר שתנשא לאיש אחר או באשת כהן אפילו עד שלא תנשא שהרי היא אסורה עליו ולקי עליה בשביל איסור גרושה לכך אסרו שידורו בשכונה אחת או במבוי אחת. אבל חולץ וחלוצה שלא היה מעולם ביניהם שום קירוב אישות ולא היה בדעתן מעולם שישאו זה את זה בפרט בזמן הזה שנוהגים איסור יבום ומחזיקים זה את זה באיסור אשת אח שהיא בכרת פשוט הוא שאף אם הם קודם חליצה בבית אחד ורגילים זה בזה. מרחיקין זה מזה בכל מיני ההרחקות שלא להתקרב זה אל זה בשום מיני קורבה בכל מיני חומרות כדין איסור אשת אח ואיסור אשת איש ולכך אף לאחר שיחלוץ לה אין שום ראיה מן הגמרא לאסור עליהם הדירה: 

אך לבד את זה מצאתי הרשב"א בתשובותיו סימן ר"ט אשר משם הועתקה ההגה אשר בש"ע בטור א"ה בסוף סי' קנ"ז הנזכרת למעלה בלשון השאלה כתב שם שנשאלה לפניו שאלה כזאת במעשה שבא לידם באחד שהיתה בת אחותו יבמתו וגייסי אהדדי מחמת שהיתה אוכלת על שלחנו בעוד בעלה בחיים וכן לאחר מותו אם מותרת לדור עמו ולאכול על שלחנו אחר חליצה מי הוי כארוס וארוסתו בדגייסי אהדדי כדאיתא בפרק האשה בפרק ב' דכתובות כנזכר למעלה והשיב וז"ל מסתברא דאסור דאע"ג דאיכא לחלק קצת בין ארוס ליבם. כל דחזינן להו דגייסו אהדדי כי הני אסור ובגיטין פרק הזורק בירושלמי גרסינן המגרש את אשתו לא תדור עמו וכו' והארוסה שביהודה כנשואה היא. החולץ ליבמתו אף על פי שעשה בה מאמר הרי זו לא יפנה שאין מאמר קונה קנין גמור ע"כ. וכיון דמייתי הכא חולץ לומר שאע"פ שעשה בה מאמר אינה כנשואה וקאמר דארוסה שביהודה הרי היא כנשואה משום דגייסי אהדדי משמע נמי לכאורה דחולץ דכוות' דכל דלא גייסי הרי כארוסה ואי גייסי כארוסה שביהודה הרי היא כנשואה עכ"ל הרשב"א: 

ומי שיש לו לב להבין ועינים לראות יראה ויבין שאין ראייתו זאת מוכרחת מכמה טעמים. חדא דהדברים מוכיחים דהירושלמי איירי בחולץ שבתחלה היה בדעתו לייבם את יבמתו ולכך הוה סלקא אדעתיה לומר דכי עשה בה מאמר תהוי כנשואה וכשאחר כך חולץ לה וגם נותן לה גט בשביל המאמר תהא אסורה לדור בשכונתו ככל אשה המתגרשת מן הנשואין קמ"ל דלא. משום דמאמר אינו עושה קנין גמור ובחולץ כזה אפשר שהוא כדבריו דאפילו בלא מאמר כל דלא גייסי הרי הוא כארוסה ואי גייסי כארוסה שביהודה הרי הוא כנשואה. משום דכיון דהיה בדעתו לכונסה הוי ליה כמו ארוסה דעלמא שיש צד קירוב של אישות ביניהם וכיון דגייסי הוי כנשואה ואסורה לדור בשכונתו כנזכר למעלה. ואפשר דלא מיתני' ברייתא זו אלא למאן דאמר מצות יבום קודם אבל היכי דלא היה בדעת החולץ מעולם לכנוס את היבמה ולא היה ביניהם שום צד קירוב של אישות מאן לימא לן דהויא כנשואה אפילו היכי דגייסי בפרט בזמן הזה שנוהגים איסור יבום. ועוד דמנא ליה למידק דכיון דמייתי חולץ להכ' הוי ליה חולץ דכוותא דאפילו בלא עשה מאמר כל היכי דלא גייסי הויא כארוסה ואי גייסי כארוסה שביהודה הרי היא כנשואה. דלמא לא מייתי ליה לחולץ הכא אלא לומר שאע"פ שעשה בה מאמר אינה כנשואה אלא שע"י המאמר נעשית כארוסה משום שעל ידי המאמר נעשה ביניהם צד קירוב אישות כמו בארוסה דעלמא ולכך אי גייסי כארוסה שביהודה הוי כנשואה אבל לעולם אימא לך דחולץ דעלמא שלא עשה ביבמתו מאמר ולא היה בדעתו מעולם לכונסה ולא היה ביניהם שום קירוב של אישות אפי' היכי דגייסי בהדדי לא הוי' כנשואה. ואחר שכתבתי זה מצאתי בתשובות מהר"ם מפדו סי' ט"ז שנשאל ג"כ על חלוץ וחלוצה אם מותרים לדור בחצר אחד והשיב ג"כ דחולץ וחלוצה שמעולם לא היה בדעתם להתקרב רק להתרחק בפרט בזמן הזה שנוהגים מצות חליצה קודמת אם כן לכאורה לא יהיו אסורים אפילו אם יהיו גייסי אהדדי והביא ג"כ הא דתשובת הרשב"א וכתב עליו ולולי שהורה החכם הייתי אומר להביא ראיה מן הירושלמי ההפך וכו' וכלל דבריו שהוא מפרש שהירושלמי מיירי בדגייסי ור"ל דמאמר אינו קונה קנין גמור דאפילו כארוסה אינה דארוסה קונה קנין גמור ר"ל היא אשת איש מן התורה מה שאין כן במאמר דהוא מדרבנן לכך אפילו אי גייסי אהדדי וגם עשה בה מאמר אינם באיסור זה דלא גזרו כי אם באותן שהיו להם פעם אחת אישות יחד מדאורייתא דנתקרבו יחד בדעותיהם אבל במעשה מאמר אין בו כל כך קירוב דעת מאחר שאינם קידושין גמורים. זה העולה מתמצית דבריו. והנה לפי סברתו זאת אפי' היכי דעשה בה מאמר וגם גייסי אהדדי אינם באיסור זה אף על גב שהי' בדעתו לקרב ולכונסה א"כ כל שכן שראוי להודות לסברתינו שפירשנו הירושלמי שעל כל פנים היכי דלא עשה בה מאמר ולא היה בדעתו מעולם לקרב כי אם לרחק שפשיטא הוא שאינה באיסור זה אפילו בגייסי. אלא שבסוף דבריו סיים מהר"ם פד"ו ז"ל וז"ל והנה על כרחי בטלה דעתי אצל דעת הגאון הרשב"א. אכן היכי דלא גייסי אהדדי מקודם מודה גם הוא עכ"ל. וא"כ אם הגאון מהר"ם פד"ו בטל דעתו אצל דעת הגאון הרשב"א ז"ל בתר רישא גופא גריר קל וחומר שגם אנכי על כרחי בטלה דעתי אצל דעת הרשב"א: 

איברא מ"מ מכל מה שכתבנו זכינו לדין בנדון דידן דמאחר דמכל מה שכתבנו מבואר שאין ראיה מבוררת מן הגמרא ולא משום פוסקים הראשונים הגדולים כי אם בדברי תשובת הרשב"א שרצה מלבו לדקדק זה מדברי הירושלמי שחלוץ וחלוצה יהיו באיסור זה וגם אמנם ראיה ודקדוק הרשב"א אינה מוכרחת כל כך א"כ כל היכי שיש בו עוד לצרף צד היתר ראוי לצדד הענין להתיר. ונאמר דהא דאתמר בגמרא והוסכם מכל הפוסקים דגם בארוס וארוסה היכי דגייסי בהדדי יש לה דין כנתגרשה מן הנשואין אין פירוש גייסי שרגילין יחד הרגל פשוטיי כגון שאכלו זמן מה על שלחן אחד או דרו יחד בבית א' והורגלו ומכירין זה את זה אלא הוי פירושו שאנו רואין שיש להם קירוב דעת יחד ומראים פנים יחד ע"י רמיזות וקריצות וכן פרש"י גייסי אהדרי מכירין זה את זה ברמיזות וקריצות וכן דייקא לישנא דגמרא דקאמר קא חזינן דקא גייסי בהדדי פי' שהיו רואים שהיו מקרבין ומסבירים פנים זה לזה ומכירין זה ברמיזות וקריצות של זה ולא היו בושים זה מזה וא"כ אין בושים גם כן לעשות דברי צניעות זה בפני זה וזהו פי' לבו גס בה ברוב המקומות שבגמרא וכן גבי הא דתנן בסוף פרק הזורק המגרש את אשתו ולנה עמו בפונדק ב"ה אומרים צריכה גט שני ומודים בנתגרשה מן הארוסין שאין צריכה ממנו גט שני מפני שאין לבו גס בה ויש שם בפרש"י בדפוס הרי"ף גס בה אינו בוש ממנה וכן הא דאיתא בפרק קמא דכתובות ביהודה היו מיחדים את החתן ואת הכלה כדי שיהא לבו גס בה והסברא נותנת כך דהא איתא הכא בשמעתין בברייתא במה דברים אמורים בנתגרשה מן הנשואין אבל נתגרשה מן הארוסין נפרעת על ידי עצמו שאין לבו גס בה פי' כמו בנשואה שלבו גס בה ועלה קאמר הני מילי דלא גייסי בהדדי אבל הני הא קא חזינן דקא גייסי בהדדי וא"כ צריך לומר דגייסי בהדדי הוא ענין שיש להם קירוב לדברים של צנעה דוגמת אשת נשואה שהיה להם קירוב דעת מיני חבה וקירוב בשר. ובגייסי כזה החמיר הרשב"א לאסור דמיירי שהיה ידוע להם שאותו חלוץ וחלוצה היו גייסי אהדדי טובא וקירוב דעת של חבה וכן דייקא לשון השאלה שם וז"ל ומעשה בא לידינו באחד שהיתה בת אחותו יבמתו וגייסי אהדדי מחמת שהיתה אוכלת על שלחנו וכו' משמע מלשונו דגייסי אהדדי הוא ענין זולת האכילה על שלחנו ור"ל שהיו רואין ויודעין בהם שהיה להם הרגלות וקירוב דעת וזה באה להם מחמת שהיתה אוכלת על שלחנו שהאכילה לא היתה אלא הסבה שהביאה לידי מדה זו שהיו גייסי. לא שהאכילה על שלחנו היא עצמה מקרי גייסי אבל אם לא ידעינן ולא ראינו בהן שום הרגלות יחד אלא שראו שהיתה אוכלת על שלחנו בכלל בני ביתו סברא הוא דזה אינו כדאי לאסור בשביל זה: 

ועוד יש לדקדק בלשון התשובה דהתם איירי שהיו גייסי טובא שהשיב להם תשובה מסתברא דאסור ואף על גב דאיכ' לחלק קצת בין ארוס ליבם כל דחזינן להו דגייסי אהדדי כי הני הוי אסור וכו'. ומאי קאמר ואף על גב וכו' הא לא אשכחן שום איסורא  בארוס אלא היכי דגייסי וא"כ אי איכא לחלק בין ארוס ליבם על כרחך בדגייסי צריכינן לחלק דבארוס בגייסי אסור וביבם אפילו בדגייסי לא יהא אסור ומאי קאמר אף על גב דאיכא  לחלק כל דגייסי אהדדי כי הני אסור. ועוד מאי קאמר כי הני. אלא ודאי הכי קאמר אף על גב דבגייסי דעלמא איכא לחלק בין ארוס ליבם וביבם אין לאסור אפי' בדגייסי מ"מ כל דחזינן דקא גייסי טובא כי הני ר"ל אותו החלוץ והחלוצה שהיו יודעים בהם שהיה להם קירוב דעת ביותר אסור. וכן בסיום דברי התשובה בסוף דבריו דקדק ואמר וז"ל משמע נמי לכאורה דחולץ דכוותה דכל דלא גייסי הרי כארוסה ואי גייסי כארוסה שביהודה הרי כנשואה. מבואר מדבריו דאפילו לדבריו אין להחמיר ולאסור בחלוץ וחלוצה אלא היכי דחזינן בהו דגייסי כל כך ביותר כמו הארוסה שביהודה שהיו רגילין ליחד הארוס והארוסה ולכך לא היה יכול לטעון טענת בתולים כדאיתא במתניתין ובברייתא בפרק ב' דכתובות אבל בענין אחר אין להחמיר. וכן הא דמסיים מהר"ם פד"ו ז"ל וז"ל אכן היכי דלא גייסי אהדדי מקודם מודה גם היא עכ"ל. על כרחך לא בגייסי פשוטיים קאמר דאל"כ פשיטה דמודה בלא גייסי וכי ס"ד דעדיף מארוס דעלמא. וכן אותו רב קלונימוס ששאל השאלה ממהר"ם פד"ו בלתי ספק דלא שאל אותה אלא אהיכי דגייסי אהדדי. אלא ודאי הא דקאמר אכן היכי דלא גייסי אהדדי מודה גם הוא ר"ל אפילו היכי דגייסי אלא דלא הוו גייסי גמורים כמו ארוסה שביהודה מודה גם הרש"בא. וא"כ בנדון דידן שפשוט הוא שהחלוץ והחלוצה לא היו גייסי כל כך חלילה בחיי בעלה אחיו פשיטא אלא אפילו לאחר מות בעלה שנשתהו קצת ימים מועטים בבית אחד ואכלו על שלחן של אם החולץ לאחר שעמדו מחליים ובהיותם טרודים בצער אבלם הגדול לא מסתבר להחזיקם בשביל זה לגייסי אהדדי הואיל ולא חזינן בהו דהוו גייסי כי האי גוונא דכתיבנא ולכך אין להחמיר ולאסור עליהם הדירה. אפי' לפי סברת המחמיר הוא הרשב"א ז"ל. עד כה דברתי וכתבתי מה שנראה לע"ד לעיקרא דדינא והמחמיר יחמיר והמיקל לא הפסיד: 

ואחר שכתבתי תשובה הנ"ל הביאו לידי ספר תשובות רבי אליה בן חיים ז"ל והראו לי שכתב שתי תשובות על ענין כזה והשתי תשובות סותרות זו את זו בהראשונה כתב להחמיר. ובשניי' כתב להקל ושמחתי שבכמה דברים כוונתי לדעת הגדול. ובלתי ספק שעל התשובה האחרונה יש לנו לסמוך ולילך אחרי' כי בה חזר מדברי הראשונה. וגם העיקר יסוד שסמך עליו בראשונה הוא התוספת' דתניא באבל רבתי עלה דההיא דהמגרש את אשתו במה דברים אמורים מן הנשואין אבל מן הארוסין וכו'. וכן החולץ ליבמתו לא יפנה מפני שאין לבו גס בה וכתב הוא דמשמע מינה דאם לבו גס בה אסור דומיא דארוסה. אבל לדידי נראה דאין ראיה כלל דסברת הלב הוא דהתוספתא איירי בדורות הראשונים שהיו מיבמין ולכך מדמה חלוצה לארוסה ויהיב טעמא לתרוייהו מפני שאין לבו גס בה דאי בדורות שאין מיבמין ולא היה בדעתו מעולם לקרב כי אם לחלוץ ולרחק צריכ' למימר שאין גבו גס בה פשיטא ומהיכי תיתי דסלקא דעתך לומר דיפנה. ועוד מאן לימא לן למידק מינה דבחלוץ אי גייסי בהדדי אסור וללמוד ממנה דבר חדש היפוך הסבר' וסוגיי' שיטת הגמרא כאשר כבר כתבנו למעלה. דלמא אימא לן דפירוש התוספתא דר"ל דבחלוץ בין גייסי ובין לא גייסי לעולם בכל ענין מקרי אין לבו גס בה כיון שלא היה להם מקודם שום קירוב אישות ולא כללה התוספתא חלוץ עם ארוס כי אם מחמת שטעם שניהם הוי מפני שאין לבו גס בה. הגם שחלוקים הם בעניינם שהחולץ בכל אופן מקרי אין לבו גס בה ולעולם אין צריך לפנות. ובארוס אשכחן דוכת' דלבו גס בה כגון היכי דגייסי בהדדי ואז צריך לפנות כאשר הסברא נותנת. ע"כ בדברי הראשונים אני עומד דבזמן שנוהגים איסור לייבם אין זה צריך מיחוש כלל דלא שייך בהו איסור זה כלל וכל שכן היכי דיש עוד לצרף היתרא דלא חזינן בהו דהוו גייסי בהדדי כהני גוונא דכתיבנא למעלה ושלום על דייני ישראל. נאם המדבר באמת ובמשפט ובצדק הטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קלב 
=========================== 
במותב תלתא בי דינא כחדא הוינא ואתא לקדמנא הר"ר שמעון בן הק"ר יעקב והגיד בתורת עדות ע"פ חרם בואם לא יגיד ונשא עונו וז"ל בל"א איך בין גיוועזין בעיר סרא"קה דא האבן מיר גירעט מיט איינם וואלח פון דען הרוגים וועגן די מען האט הורג גיוועזין בארץ וואלי"חיי דא האב איך גפרעגט דען וו"אלח אוב עס זיין אלס איינע רוצחנים גיוועזין דיא דא האבן די יהודים הורג גיוועזין דא האט ער מיר גיענטווארט דאס זיין אנדרי רוצחנים גיוועזן וואו ישראל מיט זיינר חברותה איז אום גקומן אונ דארטן וואו ניסן אונ משקע אונ שלום איז אום גקומן זענן אויך אנדרי רוצחנים גיוועזין מען האט דען ניסן אונ משקן גיזעהן אין וואלד ליגן בייא אננדער דער ווארגין אונ שלום איז אויך ביי זיא גלעגין גיקעפט דער קאפ איז ווייט פון אים גילעגן עכ"ל: 

ושוב העיד כמר ישראל בר שלמה בעונש הנ"ל איך בין גיוועזן צו ארה"יאב דא האב איך גפרעגט אוף דיא הרוגים דהיינו ניסן מיט זיינר חברותה דא האבן עטליכי נכרים גיזאגט מען האט זייא גטרענקט אונ עטליכי האבן גיזאגט מען האט זיי אין וואלד אום גבראכט אונ דער נאך האבן עטליכי נכרים אויך גזאגט אום גיפרעגט אז זיי זענן גוויס אום גקומן אונ האט גינענט ניסן אונ משקע אונ שלום דער נאך בין איך גגאנגן אין דיא הארבריג וואו ניסן האט פלעגן צו שטיין דא האט די נכרית די זיין בעל גופית איין פאטשייל גיהאט אויף דעם קאפ האב איך דער קענט אז דאס איז ניסנס פעטשייל גיוועזין דא האב איך דער נכרית גרעט דאס איז דאך ניסנס פעטשייל דא האט זיא משיב גוועזין רייד ווייל דוא יהודי דו ווערסט אויך אזו אום קומן אז ער איז אום גקומן עכ"ל: 

ושוב העיד מנחם בר אברהם בעונש הנ"ל איך בין אויך גיוועזן צו אהריא"ב מיט ישראל הנ"ל אונ האב גיזעהן די פעטשייל האב איר גירעט כנ"ל דא האט זיא מיר משיב גיוועזן כנ"ל נייערט הוסיף אז דיא נכרית האט אים ניסנס סידור גגעבן אונ זיין טלית האט ער אויך גיזעהן בייא איינר נכרית זיא האט אן גיהט אז איין פארטוך וגם הגיד איך בין גגנגן אויף דער גאס דא האט מיך איין נכרית דער זעהן אויף דעם מארק אונ האט צו מיר גירעט איך האב גמיינט דו ביסט אויך אום גקומן אז נעבוך ניסן דאס קלייני יהודי איז אום גקומן אונ משקע אונ שלום עס טוט מיר באנג אירר דא האב איך זיא גפרעגט וויא זענן זיי אום גקומן דא האט זיא מיר גזאגט מען האט זייא גקעפט אונ האט זייא אין איין גרוב גיווארפן אין וואלד עכ"ל: 

ושוב העיד יצחק בר אלעזר בעונש הנ"ל איך בין גוועזין צו סראק"ה דא האט מיך בגעגינט איין וואלח פון אהרי"אב ער הייסט שטעפל"נקא אונ האט צו מיר גירעט זיך דו ביסט ניט אום גקומן ב"ה עס האט מיר באנג גיטאן אויף דיר דוא ביסט נאך יונג איך האב גימיינט דוא ביסט מיט ישראל אום גקומן נעבוך דעם שלום האט מען אויך אום גבראכט צו ריק אונ ניסן אונ משקע איז גיפארן פון אהריא"ב דא האבן זייא בגעגינט אונ האבן זייא גיבונדן אונ האבין זיי גיפירט אין דען וואלד אונ האבן זייא גיקעפט עכ"ל: 

ושוב העיד הר"ר שמעון הנ"ל עס איז צו מיר גקומן אום גיפער איין נכרי צו עיר סראק"ה אונ האט מיר גזאגט איך בין אויך גיוועזין דא מען האט די יהודים גיווחל"ווט. איך בין גיפארין מיט מיינעם הער אין דיא פסיקה דא בין איך גיקומען אין איין דערפיל דא איז איין גזעמיל גוועזין דא בין איך דער צו גקומן דא האב איך גזעהן אז מען דרייא יהודים אויס אירר הערבריג האט גינומן אונ האבן זייא גיבונדן אונ האבן זייא גפירט מיט דעם ממון אוועק דא האב איך גיפרעגט וואו פיהרט איר זיא הין דא האבן זיי מיר גענטווארט דער בורקל"א פון מהריא"ב האט גהייסן מיר זאלין דיא יהודים ברענגן צו אים מיט אירם ממון אזו האט מען זיי אוועק גפירט צו מארגינס בין איך אהיים גיפארן דא האט מיך דער פורמאן ביגעגנט וואס די יהודים האט גפירט דא האב אין גפרעגט וואס האט איר מיט דען יהודים גיטאן האט איר זיי גיתפסת דא האט ער מיר גיענטווארט מען האט זיי אין איין תפיסה גיתפסת אז זיי ווערין אל איר טאג ניט ארויס קומן ווי אירי תפיסה אונ דיא הערבריג וואס דער נכרי האט גזאגט אז מען האט זיי ארוס גנומן אין דערפיל דא ווייס איך אז דארטן איז ניסנס הערבריג גיוועזן אונ משקע אונ שלום הי"ד עכ"ל. נאם מנחם בן מהר"ר מרדכי זינגריל ז"ל ה"ה. ונאם יהושע מרדכי בן לא"א מהור"ר יעקב ז"ל ה"ה. ונאם יעקב המכונה יעקל בן א"א ר"מ מהר"ר בנימן אהרן שלי"ט א"ס: 

נשאלתי לעיין בשריותא דהנשים העגונות שנתפשט הקול שנהרגו בעליהן הנ"ל מאנשי ק"ק בא"ר במדינת וואליח"יי ונלקח כל אשר נמצא בידיהם על פי העדיות הנ"ל שהובא לידי מהב"ד דק"ק בא"ר וכאשר עברתי עיוני על העדיות הנ"ל הנני אומר לפי הנראה לע"ד כי העדות שהעיד הר"ר שמעון וכו' וז"ל בל"א איך בין גיוועזין בעיר סראק"ה דא האבן מיר גירעט מיט איינם וואלח פון דען הרוגים דיא מאן האט הורג גיוועזין בארץ וואליח"יי וכו' עד מאן האט דען ניסן אונד משקן גיזעהן אים וואלד ליגען בייא אננדר דער ווארגין וכו' עכ"ל. אין העדות זה מספיק להתיר מטעם דלפי הנראה לא היה הנכרי מל"ת רק על פי שאלת היהודים ותנן בפרק בתרא דיבמות ובנכרי אם היה מתכוון אין עדותו עדות ופליגי אמוראי בגמ' שם בפירוש מתכוון להעיד ומסיק אלא מתניתין דקתני ובנכרי אם היה מתכוון אין עדותו עדות היכי משכחת לה פי' דמשמע ממתניתין הא היכי דלא נתכוון עדותו עדות היכי משכחת דלא נתכוון להעיד. ומשני במל"ת כי ההוא דהוה קאמר ואזיל מאן איכא בי חיואי שכיב חיואי ואנסיבא רבי יוסף לדביתהו וכו' וכבר הארכתי בתשובה בפי' שיטה זו. לעיל בסי' ק"ל ובסי' ק"י והסכמת כל הפוסקים וכל אחרונים בתשובותיהם דכל ששואלין הנכרים אפי' לא בא הנכרי לב"ד נקרא נתכוון להעיד ואין עדותו עדות כי אם במסיח לפי תומו. וכל שכן שאין לסמוך כלל על עדותו של ר' ישראל בר שלמה שהגיד וז"ל איך בין גיוועזין צו אהר"יאב דא האב איך גיפרעגט אויף דוא הרוגים דהיינו ניסן מיט זיינער חברותה דא האבן עטליכי נכרים גיזאגט מען האט זייא גיטרענקט אונד עטליכע האבן גיזאגט מען האט זייא אים וואלד אום גיבראכט עכ"ל. פשיטא שאין בעדות זה להתיר הנשים כלל שהרי בפירוש אמר דא האב איך גיפרעגט וכו' וכן על העדות שהעידו שראו הפט"שול של ניסן על ראש הנכרי' והכירוה ואמרו להנכרית הלא זאת היא של ניסן והשיבה להם דיא יהודי ריד נייערט פיל דוא ווערסט אויך אזוי אום קומן אז ער איז אום גיקומען. אין בזה עדות להתיר דאיכא למימר דלמירמא אימתא אמרה כן כי ההוא נכרי שאמר לישראל קטול אספסתא ושדי לחיותא בשבתא וכו': 

אכן על העדות השני שהעיד כמר ישראל הנ"ל וז"ל אונד דער נאך האבן עטליכי נכרים אויך גיזאגט אום גיפרעגט אז זיא זיין געוויס אום גקומן אונ האט גינענט ניסן אונד משקע אונד שלום וגם על העדות השני של כמר מנחם בר אברהם וז"ל איך בין גיגאנגן אויף דער גאס דא האט מיך איין נכרי דער זעהן אונד האט צוא מיר גרעט איך האב גימיינט דוא ביסט אויך אום גקומען אז נעבוך ניסן דאס קליינה יהודי איז אום גקומען אונד משקע אונד שלום עס טוט מיר באנג אירר דא האב איך זיא גיפרעגט וויא זיין זיא אום געקומן דא האט זיא מיר גיזאגט מען האט זיא גיקעפט אונד האט זייא אין איין גרוב גיווארפין אים וואלד. וכן על העדות שהעיד יצחק בר אלעזר וז"ל איך בין גיוועזין צו סראק"ה דא האט מיך באגיגענט איין וכו' אונד האט צו מיר גירעט זיך דוא ביסט ניט אום גקומען ב"ה עס האט מיר באנג גיטאן אויף דיר דוא ביסט נאך יונג איך האב גימיינט דוא ביסט מיט ישראל אום גקומן נעביך דען שלום האט מען אויך אום גיבראכט אונד ניסן מיט משקע איז גיפארין פון אהר"יאב דא האבן דיא רוצחים זייא באגעגינט אונד האבין זייא געבינדען אונ האבין זייא געפירט אין דעם וואלד אונ האבין זייא גיקעפט עכ"ל. על עדיות אלו נראה לע"ד שיש לסמוך שיש בהן כדאי להתיר דהא היינו ממש נכרי המסיח ל"ת המוחלט שהזכיר הרמב"ם וז"ל בפרק י"ג מהלכות גירושין כבר אמרנו שהנכרי שהסיח לפי תומו משיאין על פיו כיצד היה הנכרי מסיח לפי תומו ואמר אוי לפלוני שמת כמה היה נאה וכמה טובות עשה עמי או שהיה מסיח ואומר כשהייתי בא בדרך ונפל פלוני שהיה מהלך עמנו ומת ותמהני לדבר זה כיצד מת פתאום וכיוצא בדברים הללו שהם מראים שאין כוונתו להעיד הרי זה נאמן וישראל ששמע מנכרים מסיח לפי תומו מעיד ששמע ממנו ותנשא על פיו עכ"ל. ואם כן הרי נדון דידן ממש דומה לדברים שכתב הרמב"ם. אף על גב שבעדותו של כמר מנחם בר אברהם נזכר בו שלאחר שהגידה  לו הנכרית ל"ת שנהרגו שאל אותה איך נהרגו והגידה לו אופן הריגתם הלא מבואר בדברי הפוסקים וכן בטור א"ה כשהתחיל הנכרי והסיח לפי תומו וחזר ושאל לו ואחר כך פירש כל הענין מקרי שפיר מסיח לפי תומו והביאו ראיה מההוא עובדא דפונדקית דקאמר התם דכי חזתינהו בכי' וא"ל איה חבירינו וקרי ליה התם מסיח לפי תומו כמבואר שם בסוגיא דשמעתתא ובדברי הרי"ף שם: 

ואם נפשך לומר ולחלוק הלא לא הזכירו כל הנכרי' הנ"ל המל"ת לא שם אביו ולא שם עירו כ"א שמו לבד ואנן עכ"פ שם עירו בעינן וכדתני' בתוספ' אין מעידין עליו עד שיהיו מכירין שמו ושם עירו. תשיב אמריך הלא מדברי העדיות נראה בהדיא שכל הנכרים הנ"ל היו מכירין היהודים העדים הנזכרים שהם מק"ק בא"ר כי לפי הנראה שהיו רגילין עמהם וכן היו מכירין ההרוגים שמותם ומקומם והיו רגילין עמהם ומסתמא כשדברו הנכרים הנ"ל לפי תומם עם העדים הנ"ל יושבי ק"ק בא"ר דרך התאוננות והגידו להם שנהרגו היהודים הנ"ל פשיטא שלא כוונו אלא על אותם אנשים שהיו מיושבי עירם של העדים ושהיו חביריהם וניכרים להם גם העדים בשעת הגדת עדותן לא הזכירו שמות אביהם כי אם שמותיהם לבד ניסן משקע שלום מרוב הפשיטות שעל אלו האנשים שהיו ידועים להם מאנשי עירם שהיו במדינות וואליח"יי באותו זמן וידועים לכל בשמותם הם מעידים. ולא היה ראוי להסתפק באנשים זולתן ופשוט הוא שזה עדיף מהיכי שאין אנו יודעים שהורגלו הנכרים בו רק שהזכירו שמו ושם עירו. ויש לדמות נדון דידן לעובדא דאיתא בגמרא מאן איכא בי חיואי שכיב חיואי וכו' ומאן איכא בי חסא דלא הוזכר שם כי אם שמו לבד אלא ודאי כיון שהיו מכריזין ואומרים מאן איכא בי חיואי מסתמא היה ניכר חיואי לאותו נכרי והיה מכיר בו ועירו והיה רוצה להודיע לבני ביתו ולכך ליכא להסתפק באיש אחר. וכן אתה צריך לתרץ על כרחך דברי הרמב"ם דבפרק י"ג מהלכות גירושין כתב כיצד היה מסיח לפי תומו ואמר אוי לפלוני שמת כמה היה נאה וכמה טובות עשה עמי וכו' ולא הזכיר שצריך הנכרי המל"ת להכיר שם מקומו. ובסוף הלכות גירושין כתב הרמב"ם וז"ל ישראל שאמר מת יהודי עמנו במקום פלוני כך וכך צורתו אין אומרים באומד דעתן פלוני הוא עד שיעיד שהוא פלוני ויכיר שמו ושם עירו עכ"ל אלא ודאי הא דכתב פרק י"ג איירי בירוע שהעכו"ם היה מכיר את היהודי והיה רגיל עמו והיה בקי בו ובשמו ובשם עירו ולכך לא אצטריך להזכיר שם עירו. וכדומה לנדון דידן כתב מהררא"י בכתביו סי' קס"א ע"ש: 

ואם יאמר האומר הלא בנדון דידן לא הזכירו וקברתיו והרמב"ם מצריך לומר וקברתיו. הלא כל האחרונים לא הצריכו לומר וקברתיו כנראה מדברי מהררא"י בת"ה סימן רל"ט. ואף לסברת הרמב"ם הלא כתב הריב"ש דכשהעכו"ם מזכיר שמו לא הצריך הרמב"ם לומר וקברתיו והר"ן בתשובה כתב וז"ל ואין ספק שכל שהנכרי מכירו אין צריך לומר וקברתיו אלא מת בלבד והיינו עובדא דבי חיואי ובי חסא ואין בזה ספק ואפילו לדברי הרמב"ם וכו' עכ"ל. ואם יתעקש המתעקש לומר דהיינו דוקא כשאומר הנכרי שראה שמת אבל בנדון דידן בלתי ספק שלא היה שום עכו"ם מן המל"ת אצל ההריגה וא"כ איך יוכלו להגיד הריגתו. אף אתה אמור לו דאדרבא דכשאומר סתם מת ועל פי השמועה עדיף טפי שהרי כתב הרמב"ם פרק בתרא דהלכות גירושין וז"ל כבר הודענו שהעד שאמר שמעתי שמת פלוני אפילו שמע מאשה וכו' הרי זה כשר לעדות ומשיאין על פיו. אבל אם אמר העד או האשה או העבד מת פלוני ואני ראיתיו שואלין אותו האיך ראית ובמה ידעת שמת אם העיד בדבר ברור נאמן ואם העיד בדברים שרובן למיתה אין משיאין את אשתו וכו' עכ"ל הרי לך שכשאומר שראה שמת גרע טפי וכן כתב מהרר"אי בכתביו סימן קס"א וז"ל ואם כן כיון שאומר אותו עיר"ין בפה מלא שהוא הרוג לא דייקינן בתריה האיך ידע שהוא הרוג אלא אמרינן ששמע בבירור מהורגיו או מאותן שהיו עם ההורגים שנהרג עכ"ל. וכי תימא הא הוזכר בעדותו של כמר ישראל וז"ל דא האב איך גיפרעגט אויף דיא הרוגים וכו' דא האבין עטליכע נכרים גזאגט מען האט זיי דער טרענקט וכו' וכבר אמרו חז"ל דטבע במים שאין להם סוף אשתו אסורה ואפילו היכי שאמר אח"כ כשהוציאו מן המים ראיתיו מת צריך לומר וקברתיו לדברי הכל וכן כתב הב"י וז"ל והוי יודע שיש מקומות שצריך לומר וקברתיו לדברי הכל אם אמר מת במלחמה וכו' עד ומשמע מדברי הרי"ף גבי בעיא דעד א' במלחמה דבטבע במים שאין להם סוף צריך לומר וקברתיו עכ"ל. אין בזה שום מיחוש שהרי רוב הנכרים שהיו מל"ת הגידו שהוליכו אותם ביער וחתכו את ראשם ואף על פי שיש קצת שינוי דברים ביניהם כיון שכולן מעידין שנהרגו משיאין את אשתו דפלוגתא דר' יהודה ור' מאיר הוא בפרק בתרא דיבמות אחת אומרת מת ואחת אומרת נהרג ר"מ אומר הואיל ומכחישות זו את זו הרי אלו לא ינשאו ור' יהודה ור"ש אומרים הואיל וזו וזו מודות שאינו קיים הרי אלו ינשאו ור"מ ור"י הלכה כרבי יהודה וכן פסק הרא"ש בתשובה והביאה הטור סי' י"ז. והב"י כתב שם על דברי הטור וז"ל לא ידעתי למה תלה דין זה בתשובת הרא"ש שהרי משנה שלימה היא וכו' וידוע דהלכה כרבי יהודה עכ"ל. ואפשר דמשום דגם ר"ש נזכר בפלוגתא ור"מ ור"ש הלכה כר' מאיר והיה עולה עולה על הדעת לומר דבזה הלכה כר' מאיר לכך הביא הטור דברי הרא"ש בתשובה להשמיענו דגם בזה פסק הרא"ש כר' יהודה. וכל שכן בנדון דידן דכולם הגידו שנהרגו אלא שיש קצת שינוי ביניהם בענין המעשה שכולם מצטרפים להתיר נגד אותן שהגידו שנטבע שהרי קיימא לן כמ"ד דבפסולי עדות הולכים אחר הרוב כגון שתי נשים אומרות מת ואחת אומרת לא מת דמשיאין את אשתו וכן פסק הטור סימן הנ"ל ועוד שהרי אותן הנכרים לא היו מסיחין לפי תומן ובנכרי שאינו מל"ת כולי עלמא מודו דכשם שאינו נאמן להתיר אינו נאמן לאסור וכן כתב הר"ן בתשובה וב"י סימן הנ"ל שהנכרי שאינו מל"ת אינו נאמן לאסור כשם שאינו נאמן להתיר הלכך אותן נכרים שהגידו שנטבעו אין כח בעדותן לאסור. ע"כ מכל טעמים הנ"ל נראה לע"ד שנשותיהם של האנשים ההרוגים הנ"ל הי"ד דהיינו אשת ניסן ואשת משה ואשת שלום הנ"ל הם מותרות לינשא בלי פקפוק ומפני רוב הטרדות קצרתי נאם הטרוד מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן קלג 
=========================== 
נדרשתי לעיין בשריותא דהאתתא העלובה יושבת עגונה מרת לאה אשת זלמן חזן מק"ק פריליק"א. והנה עברתי בעיוני על העדיות שנגבו בב"ד על ענין זה. והנה הנראה לע"ד אם לא היה לפנינו כי אם העדות שהעיד כמר חיים בן מהר"ר אברהם שהעיד שהגיד לו הנכרי תושב פרי"לוקא שבא מארץ וואלי"חיי והגיד לפי תומו איך שכשהיה במדינת וואלי"חיי הגידו לו נכרים אחרים והגדתם היה ג"כ לפי תומם איך שנהרגו שני יהודים מפרי"לוקא והזכירו אותם בשמם ששם האחד היה זלמן ושהיה חגור בחגורה רחבה והשני היה נקרא דוד איש זקן היה די להתיר נשותיהם כי זהו נכרי מסיח לפי תומו מפי נכרי מל"ת וכבר הוכיח מהרר"י בעל ת"ה סימן רל"ט דנכרי מסיח לפי תומו מפי נכרי מסיח לפי תומו משיאין את אשתו. והביא ראיה מהא דתנן בפרק בתרא דיבמות הוחזקו להיות משיאין עד מפי עד ומפי אשה ואשה מפי אשה מפי עבד ומפי שפחה וכיון דמהני אשה מפי אשה כל שכן דאהני נכרי מסיח ל"ת מפי נכרי מסיח ל"ת דהוא עדיף דהכי מוכח שם מפלוגתא דר"ע ורבנן דסבירא ליה לר"ע דאשה אינה נאמנת להעיד ואמרו לו שם חכמים במתניתין ולא תהא כהנת כפונדקית פי' נכרית והביאו מעשה שהאמינו חכמים לפונדקית נכרית. והשיב ר"ע לכשתהיה הפונדקית נאמנת כלומר הפונדקית נמי לא האמינוה אלא מפני שהיתה מסיחה לפי תומה כמבואר שם בגמרא אלמא לר' עקיבא דלא מהני עדות אשה מהני נכרי מסיח לפי תומו ומדר"ע נשמע לרבנן דנכרי מסיח ל"ת עדיף. ומדחזינן דאשה מפי אשה מהני כ"ש נכרי מל"ת מפי נכרי מל"ת וכן הוכיח מהרי"ק שורש קכ"א דנכרים מל"ת מפי נכרים מל"ת נאמן מק"ו דאשה מפי אשה והאריך שם בראיות והוכחות יעוין משם וכיון שהגיד הנכרי הנ"ל ל"ת מפי נכרי מל"ת שנהרגו האנשים הנזכרים אין אנו צריכים לחקור עוד איך יודעים שנהרגו וכמו שכתב מהר"ם בתשוב' והיא בתשובת מיימון דאם העיד העד לאחר ג' ימים לא אמרינן לא תהני עדותו כדתנן אין מעידין עליו לאחר ג' ימים דכיון דמעיד סתם שנהרג אמרינן דידע ודאי שנהרג כגון שראוהו מיד והכירוהו או שהיה עם ההורגים וראה שהרגוהו. וכ"כ מהררא"י בכתביו סי' קס"א וז"ל א"כ כיון שאמר אותו עירו"ן בפה מלא שהוא הרוג לא דייקינן בתריה האיך ידע שהוא הרוג אלא אמרינן ששמע בבירור מהורגיו או מאותו שהיה עם הורגיו שנהרג והביא שם ג"כ ראיה מהתשובה דמהר"ם דלעיל. ואם יאמר האומר הלא הרמב"ם הצריך לומר וקברתיו וכאן לא הזכירו וקברתיו כי אם נהרג סתם. הלא כתב מהררא"י בכתביו דנראה מתשובת מהר"ם דלא בעינן וקברתיו וכתב ומהר"ם בתראה הוא ויודע דעת כולם דסמכא הוא עכ"ל. ואפילו אם ת"ל דנחמיר כסברת הרמב"ם וכמו שכ' הרשב"א בתשובה שכ' על דברי הרמב"ם אבל מקצת מן האחרונים אמרו שהוא נאמן במת סתם ולא אמר קברתיו ואעפ"י שאין דעתי מכרעת כך דעתי נוטה מפני שיש בזה כמה ראיות מהגמרא ומהירושלמי ומכל מקום מי יקל ראשו להקל כנגד אבות העולם אלא לשית לב לדעתם וכן כתב הריב"ש גבי נכרי שלא אמר קברתיו כיון שיצא מפי הרי"ף והרמב"ם להחמיר ראוי לחוש לדבריהם וכו' עד ומי יתיר לשוק אשה שהיא ערוה לדעתם חלילה עכ"ל. הלא כתב הריב"ש בתשובה שלא הצריך הרמב"ם לומר קברתיו אלא כשאין הנכרי מזכיר המתים בשמם כי כן מזכיר בגמר' בהנהו עובדי דאבא יודן בכולהו קברתיו והני עובדי הכי הוו שלא היה הנכרי מזכיר המתים בשמם אבל כשאומר הנכרי מל"ת איש פלוני מת חלילה לרב ז"ל שיצטרך לומר קברתיו שהרי באותו פרק עצמו כתב כיצד משיאין ע"פ נכרי מסיח ל"ת ולא הזכיר כלל קברתיו וכו' עכ"ל וא"כ בנדון דידן שהזכיר שמו ושם עירו לא בעי לומר וקברתיו אף לפי סברת הרמב"ם. ואף על גב דלפי הנראה לא היו הנכרים מכירים את היהודים הנ"ל בשמם ושהם ממקום פלוני אלא ע"פ היהודים עצמם שהחזיקו כך שמותיהם. אפילו הכי מהני שפיר דהכי כתב מהרי"ק שורש קע"ה וז"ל ואף על גב שהם לא  היו מכירים אותו ולא יודעים שמו כי אם על פיו פשיטא דמהני ואפי' בפעם אחת שאומר ששמו כך די בכך. וראיה ברורה מדגרסינן בשלהי יבמות מעשה באדם אחד שבא להעיד וכו' א"ל ר' טרפון האיך אתה יודע בעדות אשה זו א"ל אני והוא היינו מהלכים בדרך וכו' אמרתי לו יישר כחך אריה אמר לי יפה כוונת שכך קורין לי יוחנן בן יונתן אריה דמכפר שיחיא לימים חלה ומת והשיא ר' טרפון את אשתו הרי לך דאע"ג דלא החזיק לו ששמו כך כי אם בסיפור בעלמא ושאמר שכך קורין לי בעירי אפילו הכי השיא ר' טרפון את אשתו עכ"ל. ואף על גב דבנדון דידן לא הזכירו שם אביו. איברא מוכח מדברי מהרי"ק שכשמזכיר שמו  ושם עירו אין צריך להזכיר שם אביו שהרי בשורש קע"ה עלה על דעתו לומר שם דכי מזכיר שמו ושם אביו לא צריך להזכיר שם עירו ואמר דלא הצריך הרמב"ם להזכיר שם עירו אלא כשלא הזכיר שם אביו וכו'. הרי מבואר לך שכשמזכיר שמו ושם עירו לא צריך להזכיר שם אביו. וכן דייקא לישנא דהרמב"ם ישראל שאמר מת יהודי עמנו במקום פלוני וכך צורתו וכך סימניו אין אומרים באומד דעתן פלוני הוא עד שיעיד שהוא פלוני ויכיר שמו ושם עירו וכן דייקא לישנא דתוספתא אין מעידין עליו עד שיהיו מכירין שמו ושם עירו. הרי שלא הזכירו אלא שמו ושם עירו לבד. וכבר כלל מהר"ם בתשובת מיימוני דבכל מאי דמהימן עד אחד ישראל בעדות אשה מהימן נכרי במסיח ל"ת וא"כ בנדון דידן נמי כיון שהנכרי הזכיר שמו ושם עירו היה די בזה להתיר את נשותיהן. וכן יש להתיר אשת כמר זלמן ע"פ העדות שהעיד כמר יוסף בר שלמה שהעיד שבא לכפר במדינת וואליח"יי והתחילה הנכרית ואמרה לו ראה זה הרג הג' יהודים שלכם החזן. והנכרי זה הוא הולך בבתי שוקיים הלבנים שלו. דזה מקרי ג"כ מל"ת ואף על גב שלא הזכיר העד זה שהקדימה הנכרית איזה דברים קודם  שאמרה ראה זה הרג היהודים שלכם וכבר כתב הר"ן שכל שלא הקדים הנכרית דברים לא מקרי מסל"ת. והר' דוד כהן החזיק דעתו כאשר הוא בתשובותיו. הלא הר"י טיצא"ק חולק שם עליו והביא כמה ראיות לסתור סברא זו והעיד שבכל בתי דינים שבסלני"ק בימי איתני וגאוני עולם שהיו בה פשט המנהג להתיר באומר הנכרי איש פלוני בן פלוני או ממקום פלוני מת אף עפ"י שלא הקדים שום דבר אחר וכך הם דברי הריב"ש בתשובה וכתב על זה הב"י וכן אמר לי מורי הרב הגדול הר' יעקב בי רב ז"ל שהוא מורה להתיר בפשיטות. וכן יש להתיר על פי העדות שהעיד כמר שמחה בר יוסף איך שבא לכפר פרעקוו"א ואמר לו הנכרי בעל אושפיזו שנתאכסנו אצלו שני יהודים מפרילו"ק עם יין שרף והזהיר אותם שלא יצאו מביתו לדרכם כי לסטים בדרך ולא שמעו לקולו ונהרגו וז"ל אונד זיין דעם זעלביגען טאג אום גיקומען עכ"ל. ואף על גב שלא הזכיר הנכרי שמו מכל מקום כיון  שהזכיר שהיו מפרי"לוקא וידוע לנו שלא יצאו מפרי"לוקא עם יין שרף כי אם אותן שני אנשים וכדאיתא בתוספתא אבל אם אמרו אחד יצא מעיר פלוני מחפשין באותו העיר אם לא יצא אלא הוא משיאין את אשתו. וכן כתב הרמב"ם וכן הוא מבואר בשאר פוסקים: 

אלא שהיתר זה יפול בכללו מצד שהעידו עוד עדים אחרים איך שההריגה היתה על ידי שטבעו הלסטים האנשים הנ"ל במים שאין להם סוף הנקרא פרו"ט. דהיינו שלמה בר יצחק שהעיד שכשהי' ביריד סנעטי"ן שמע מיהודים אנשי לבו"ב איך שנטבעו. וכן בעדותו של כמר יעקב בר עוזיאל הגיד הנכרי שנטבעו. ועוד העיד שהלך הוא ואחד עמו נקרא בשמו יחיאל בר נחמן לכפר פאזי"זין והגיד להם הכומר שנטבעו. וכבר אמרו נפל למים שאין להם סוף אשתו אסורה. וא"כ איכא למימר נמי שגם העדים הראשונים שהגידו ששמעו מפי הנכרים מל"ת שנהרגו יכול להיות שהטביעה הם קוראים הריגה דכיון דיצא הקול שנטבעו מכח זה הגידו הנכרים שנהרגו ודוגמת ענין זה כתוב בת"ה סימן ר"מ דאפילו היכי שסח הנכרי לשונות שהן כוללות המיתה יש לחוש שאמר זה על הטביעה. ובסיום דבריו כתב ולפי זה נראה ג"כ אם ראובן טבע במים שאין להם סוף ואשתו רחוקה ממנו במלכות אחרת ויצא קול במקומה שבעלה טבע ואחר כך כתב בחור אחד לחבירו דרך שמועה או דרך התאוננות על ראובן הלזה שמת והזכיר עליו בכתיבה בהדיא מיתה והטביעה לא הזכיר אין אומרים נתיר את אשתו מטעם דכתב בא"ז מצא כתוב בשטר וידוע שכתבו ישראל ומי הוא הכותב אפילו כתוב בכתב נכרי פלוני מת מתירין את אשתו. דהכא אמרינן דהא דכתב הבחור על ראובן שמת זהו מחמת הטביעה כמו שיצא הקול כבר ובעבור שלא שמע מעלייתו מן המים ואין ידוע אנה הוא החזיק אותו בודאי מת כדאיתא בגמרא דאשתבע רב נחמן בכי ה"ג בעובדא דחסא. וכיוצא בזה כתב הב"י בתשובותיו בדין נכרי מסיח לפי תומו סי' א' וז"ל ועוד דכפי הנראה לע"ד מטעם אחר נמי ליכא למסמך על עדות זה להתיר אשה זו כלל דהא כיון דקאמרי הנשים דמעיקרא נפיק קלא שנהרג שלמה כרו"ב אפשר דאותן היהודים שבאו ממוש"קולר ואמרו שנהרג היה מצד הקול ההוא דנפיק מעיקרא דומיא דההיא דכתב מהררא"י ז"ל בתרומת הדשן סימן ר"מ וכו' ואין לומר דהתם היינו טעמא דגבי טביעה דאיכא למימר דאמרי בדדמי אבל בשאר עדיות דעלמא לא וכו' זה אינו והביא ראיה ממהרי"ק ע"ש עכ"ל. וא"כ בנדון דידן דאיירי בטביעה פשיטא דאיכא למימר שבשביל שיצא הקול שנטבעו אמרו הנכרים הנ"ל בסתם שנהרגו. וכי תימה למה נחמיר כולי האי הלא בעדות אשה הקילו. הלא כתבו הפוסקי' דהני מילי בעדים גופייהו. אבל בגופא של עדות החמירו משום חומרא דאשת איש כדמוכח מכמה עובדי דפרק האשה שלום וכן החמירו במים שאין להם סוף ובמלחמה ודבר. וכן כתב מהרי"ק שורש ל"ב וז"ל בכל מקום שהדבר תלוי בספק אפי' בעדות אשה הלכו בו חכמים להחמיר והיינו מטעם חומרא דאשת איש כמו שכתבו התוספות וכו' עכ"ל ואם כן לית לן צד להתיר נשותיהם של האנשים הנ"ל מטעם העדיות הנזכרים: 

אלא שעדיין יש לעיין באם נוכל למצא על כל פנים להתיר אשת זלמן חזן מטעם שהרי העיד כמר שלמה בר יצחק איך ששמע בסנעטי"ן ששמע מיהודים דלבו"ב שנטבעו האנשים הנזכרים בנהר שנקרא פרו"ט ושאחר כך יצא כמר זלמן הנ"ל מן המים ערום ובא אל כפר אחד ונתנו לו הכפריים כתונת וכסות וכובע ולחם והראו לו הדרך ואחר שהלך לדרכו באו הלסטים ורדפו אחריו וחתכוהו לחתיכות. וכן העיד כמר אהרן בר נחמן שבא לכפר בוטישא"ק ואמרו לו הנכרים וז"ל וואש שלעפשטו דיך אום מאן האט דיא יהודים גיהרגת אונד האט זיא אין דש וואשר גיווארפין אונד איינר איז ארויס גישוואומן אויף דיא אנדרי זייט אונד איז גקומן קיין טאר"י וכו' לסוף מן האט דען אויך גיהרגת הינטר כפר קאסני"ץ. הרי שהעידו שאחר כך שיצא כמר זלמן הנ"ל מן המים חזרו והרגו אותו. ואף על גב שבעדותו של כמר יעקב בר עוזיאל נזכר המעשה בענין אחר וז"ל דער נאך בין  איך גיקומן לכפר דינזא"ן דא האט מיר איין עכו"ם גיזאגט איין יהודי איז נאקיט אנטלאפין אויש דעם וואשיר הנקרא פרו"ט אונד איז גיקומן לכפר ליטווי"ט צו איינר נכרית אלמנה דא האט זי אים גיגעבן איין העמד וכו' ער איז נייערט אויש דעם כפר הויז ארויס גנגן דא זיין ב' גזלנים נאך גיקומן וכו' עד דא זענין דיא גזלנים נאך גילאפין אונד האבן אין ווידר גיפאנגין אונד האבין אין איבר אנייז דער טרענקט וכו'. הרי העיד מפי הנכרי שהטביעוהו במים וכבר מבואר שבמים שאין להן סוף אשתו אסורה וא"כ הוי ליה עדות מוכחשת ותנן אחד אומר מת ואחד אמר לא מת לא תנשא. הא יש כאן שנים שמעידים שהרגוהו לבסוף דהיינו העדות של כמר שלמה. והעדות של כמר אהרן בר נחמן שמבואר בעדות שני עדים הנ"ל שזלמן הנ"ל נהרג אחר כך מהגזלנים שחזרו ורדפו אחריו והוי ליה אחד במקום שנים ותנן בסוף פרק האשה שלום שנים אומרים מת ואחד אומר לא מת אף על פי שלא נשאת תינשא. ואף על גב דבנדון דידן לא העידו העדים אלא מה ששמעו מפי נכרים שהם פסולי עדות. הא מוקמינן שם מתניתין דהתם כרבי נחמיה ופירשוהו לדבריו הכי כל מקום שהאמינה תורה עד אחד הלך אחר רוב דעות ועשו שתי נשים באשה אחת כשני אנשים באיש אחד רצה לומ' שאם העידה אשה אחת מת ושתי נשים העידו לא מת הולכים אחר עדות השתי נשים שהיו הרוב כמו שהולכים בשני אנשים נגד איש אחד. ואיתא עוד התם אמתניתין דקתני שנים אומרים מת ועד אחד אמר לא מת אעפ"י שלא נשאת תינשא. ופריך מאי קמ"ל בפסולי עדות וכדרבי נחמיה דאזיל בתר רוב דעות והיינו הך ומשני מהו דתימא כי אזלינן בתר רוב דעות לחומרא אבל לקולא לא קמ"ל. הרי לך שגם בפסולי עדות כמו נשים לענין עדות אשה אזלינן אחר רוב דעות אפילו לקולא שמעידין שתי נשים שמת ואחת אומרת לא מת תינשא וכן פסקו כל הפוסקים וכן פסק הטור א"ה סימן י"ז וכתב שם הרא"ש אהא דאמר התם קמ"ל דאפילו לקולא אזלינן אחר רוב דעות בעדות נשים ואף על פי שלא התירוה עדיין לינשא תנשא עד כאן לשונו. וכיון דבעדות נשים אזלינן אחר רוב דעות אפילו לקולא ואף על פי שעדין לא התירוה כשבא האחת ואומרת לא מת תינשא. כל שכן בעדות נכרים המסיחים ל"ת שהרי כבר הוכחנו בתחלת דברינו שנכרי מסיח לפי תומו עדיף מאשה וכן פסק הר"ן בתשובותיו סימן מ"ז. וכן פסק בנימין זאב בתשובותיו סימן ב' אם כן היה נראה מתוך העדיות הנ"ל להתיר את אשת כמר זלמן חזן: 

ואם יאמר האומר הלא לא העיד כמר שלמה בר יצחק בעדותו ששמע שאחר שיצא כמר זלמן הנ"ל מן המים רדפו אחריו והרגוהו אלא אמר בזה הלשון דא זיין דיא גזלנים נאך גילאפין אונד האבן אין צו שטיקן גיהקט. וזהו מגוייד ותנן במתניתין אין מעידין עליו עד שתצא נפשו אפי' ראוהו מגוייד וצלוב וכו' וכן פסקו הפוסקים וגם הטור סי' י"ז. איברא נראה לי דאין להחמיר בנדון דידן מטעם זה דלא מבעיא לסברת הרמ"ה דכתב דדוקא כשראוהו מגוייד בסכין מלובנת או שראו שנכווה אחר כך כדאמר רשב"א שם בברייתא דאין מעידין עליו מפני שיכול לכוות ולהחיות וכדמוקי שם רבא מתניתין בסכין מלובנת. אבל אם לא ידענו שהסכין היה מלובנת ונכוה לא. פשיטא דלפי זה בנדון דידן אין להחמיר. אלא אפלו לפי סברת הרי"ף והרמב"ם והרא"ש דכתבו סתם לאיסור דמשמע מדבריהם דסבירא להו דאפי' לא ידענו שהיה הסכין מלובנת אין מעידין עליו ומפרשים דברי רבא הכי מתניתין בסכין מלובנת ודברי הכל דר"ל טעמא דמתניתין משום דכל שראוהו מגוייד חיישינן שמא בסכין מלובנת היה ואין מעידין עליו לד"ה. מ"מ אין להחמיר בנדון דידן משום דהא פשוט הוא דלכל הדעות אם ידוע לנו שלא היה הסכין מלובנת מעידין עליו לד"ה ובנדון דידן פשוט הוא דהוי כאלו ידענו שלא היה הסכין מלובנת דאנן סהדי שהגזלנים לא היה סכינם מלובנת דלא נתכוונו כי אם להמיתו וגם אין מדרך הגזלנים ללבן את סכיניהם. ועוד שלשון זה שאמר מאן האט אים צו שטיקן גיהקט. לשון זה מורה לומר שחתכוהו לחתיכות דקות באופן שמת ואי אפשר לחיות בשום אופן. ופשוט הוא בעיני: 

אמנם מצד אחר יש לחלוק ולפקפק על שריותא דא. דבנדון דידן אין כאן רוב דעות משום דעדותו של כמר אהרן בר נחמן לא נוכל לצרפו להתיר משום שהרי לא הזכירו הנכרים שמות היהודים שנהרגו ולא שם מקומם אלא אמרו סתם וז"ל מען האט די יהודים גיהרגת וכו' אונ איינר איז אויס גישוואומן וכו' לסוף מען האט דעם אויך גיהרגת. ולא הזכיר שמו כלל. ועוד שאפשר שגם נכרי זה במה שאמר בלשונו לסוף האט מען דעם אוך גיהרגת מחמת קול הטביעה אמר כן ששמע שלסוף חזרו והטביעוהו כאשר הוא בעדותו של כמר יעקב בר עוזיאל. ולרוב פעמים אינו יוצא חי אמר אותו עכו"ם שלסוף הרגוהו כאשר כתבנו למעלה על עדות העדים הראשונים. ואם יעלה על הדעת לומר הלא עדות של כמר שלמה בר יצחק לבדו יחשב לרוב דעות מטעם שהעיד שכשבא לסנ"טין שמע מיהודים וכו' ובסוף עדותו סיים ואמר כמדומה לי שאחד מהיהודים דק"ק לבוב ששמע הענין זה מפיהם היה משרתו של כמר חנן מק"ק לבוב. הרי מבואר מעדותו ששמע הענין הזה מיהודים רבים ועל כל פנים לא פחות משנים. איברא אין בזה כדאי לצרף להתיר משום שהרי פשוט הוא שאותן היהודים לא ראו המעשה אלא ששמעו אותו מפי נכרים והיהודים לא פירשו בדבריהם ממי שמעו ואפשר שכולם שמעו השמועה מפי נכרי אחד וא"כ לא נחשבו כולם כי אם כאחד. וכיוצא בזה מצאתי בתשובות הר"ן סי' מ"ז שכתב וז"ל וגם לא כתבת שאותן ששמעו מפי אחרים שהיה חי אם היה שאותן אחרים היו אומרים שהיה חי בבירור שהיו יודעים כן או ששמעו מפי אחר וא"כ אולי אותו אחר ששמעו מפיו הוא אותו ששמע מפיו העד השלישי וכו' וכל כיוצא בזה הדבר ברור שאין כאן רבוי עדיות שאם בא אחד והעיד ששמע מפי ראובן שהיום מת ובאו מאה ששמעו מפי שמעון שהיה חי הדבר ברור דהוי כאלו עד אמר מת ועד אמר לא מת וכו' עכ"ל. ואל יטעה שום מעיין במה שנמצא בספרי שלחן ערוך וז"ל בסימן י"ז סעיף מ"א אם שנים מעידים ששמעו מפי אחר שמת פלוני וכו' מותרת. כי ט"ס הוא וצריך להיות אם שנים מעידים ששמעו כל אחד מפי אחר. וכן הוא בב"י בשם תשובת הר"ן. וגם כבר מבואר בדברינו דלעיל דאין לצרף לרוב דעות העדיות הראשונים שהעידו בסתם ששמעו שנהרגו שהרי כבר הוכחנו שאפשר הוא ויש לחוש שעל קול שיצא שנטבעו אמרו כן. והואיל וכן שלא נמצא בנדון דידן לצרף רוב דעות המעידים להתיר אם כן נשאר שהוא עדות מוכחשת כדין עד אחד אומר שנהרג ועד א' אומר שנטבע במים שאין להן סוף וכמעשה זה איתא במרדכי סוף יבמות ואפליגו שם אם הנכרי שאומר שהשליכו אותו חי לתוך המים נאמן לאסור ולהכחיש הנכרי הראשון שאמר שאחר שהרגוהו השליכוהו למים. וכנראה מדברי המרדכי שם שלא הותרה אותה האשה. וכן פסק מהר"ם. וכן הר"ן בתשובה סוף סימן ע"א שנכרי אחד אומר מת ונכרי אחד אומר לא מת יש לו דין עד אחד אומר מת ועד אחד אומר לא מת ולא תנשא: 

והואיל וכן אין למצא צד היתר גם לאשת כמר זלמן אלא באחד משני דרכים. הא' באם נוכל לתרץ דברי עדותו של כמר יעקב בר עוזיאל שהעיד שהגיד לו הנכרי שרדפו הגזלנים אחר היהודי שיצא מן המים וחזרו והטביעוהו באופן שלא יכחיש עדותו של כמר שלמה בר יצחק שהעיד ששמע שלסוף הרגו גם את זלמן שיצא מן המים. ואף על גב דאין  לנו ראיה ברורה מן הגמרא שנקיל בעדות אשה לתרץ דברי העדים שנראים כמכחישין זה את זה שנוכל לומר דאדרבא משום חומרא דאשת איש יש להחמיר כשיש ספק בגוף העדות כמו בדיני נפשות דדייקינן בסהדי כדמשמע בפרק קמא דפסחים. הלא כבר כתב מהרי"ק שורש קכ"א וז"ל ועל השנות טענת הנכרי המרצח יפה כתבת וכו' ועוד כי נוכל לתרץ גם דבריו האמצעים ולומר שלא היה סותר דבריו הראשונים לומר שלא נהרג אלא שלא מת לפצעו ולחבורתו רק ע"י רוצחים אחרים עכ"ל וכן פסק הב"י בתשובותיו. ואין סברא דדוקא כשהנכרי עצמו מכחיש דבריו הראשונים כעובדא דהתם ס"ל למהרי"ק שיש לתרץ דבריו אבל אם נכרי אחד אומר מת ואחד אומר בענין אחר באופן שיש הכחשה ביניהם אין לתרץ דבריהם. זה אינו דהסברא היא איפכא דכשהוא מכחיש דברי עצמו היה לו לומר דאין כאן עדות כלל ואפי' הכי מקיימין דבריו הראשונים אם נוכל לתרץ דבריו. כל שכן בשני נכרים דכיון שהעיד אחד מהן לפי תומו במה שיספיקו דבריו להתיר האשה אעפ"י שהשני מכחיש קצת דבריו אם נוכל לתרץ דבריו באופן שאין מכחיש דברי הראשון מתרצין. ונראה שסברא נכונה היא ויש לסמוך עליה וגם כדאי מהרי"ק לסמוך עליו בצירוף שנסתייע מדברי הרשב"א וכתב וז"ל ועוד דמשמע מתוך תשובת הרשב"א דנאמן הוא להתיר ולא לאסור עכ"ל ר"ל דנכרי מסיח לפי תומו נאמן בעדות אשה להתיר ולא לאסור ואף על גב דאין לסמוך כל כך על תשובת הרשב"א  זאת שהרי מהר"ם חולק עליה בתשובה וס"ל דנאמן לאסור כמו להתיר. וכן הר"ן בתשובה סוף סימן ע"א כנזכר למעלה. מ"מ כשנוכל ג"כ לתרץ שאין הכחשה ביניהם נראה בעיני שיש לסמוך על זה וא"כ בנדון דידן נמי יש לתרץ דברי העדים שהמעשה היה שהגזלנים חזרו ורדפו אחרי זלמן חזן הנ"ל והרגוהו בחרב כאשר העיד כמר שלמה בר יצחק ששמע מפי יהודים שאחר שיצא כמר זלמן מן המים חזרו ורדפו הגזלנים אחריו והרגוהו בחרב אלא שאחר שהרגוהו חזרו והשליכוהו לתוך המים. וכן הסברא נותנת שהמעשה כך היה שהרי שכיון שראו הגזלנים שמתחלה השליכוהו לתוך המים ויצא חי וחזרו ורדפו אחריו כדי להמיתו פשוט הוא שלא חזרו והשליכוהו לתוך המים חי שודאי חששו שיחזור ויצא חי כיון שיודע לשוט ולצאת מן המים אלא ודאי הרגוהו ואחר כך השליכוהו לתוך המים. והנכרי שהגיד לכמר יעקב בר עוזיאל איך שחזרו ורדפו הגזלנים והשיגוהו וחזרו והשליכוהו לתוך המים. תפס סוף המעשה שהאמת הוא שחזרו והשליכוהו לתוך המים לאחר ההריגה לכך הגיד הנכרי שחזרו והטביעוהו. ונראה שתירוץ דברים זה עדיף ממה שכתב מהרי"ק שהרוצח שחזר ואמר לא נהרג שהיה כוונתו שלא נהרג מידו רק מרוצחים אחרים כאשר מובן מעצמו. והב' שנוכל לומר שכמו שאין לצרף עדותו של אהרן בר נחמן להתירא מטעם שלא הוזכר בעדותו שהזכירו הנכרים שמו ושם עירו. ה"נ נימא שאין לצרף עדותו של כמר יעקב בר עוזיאל לאיסור שהעיד שהגיד הנכרי שחזרו והטביעוהו בתוך המים משום שהרי גם כן לא נזכר בעדותו שהנכרי הזכיר את שם זלמן ושם עירו אלא שהגיד איך שיהודי אחד נמלט ערום מתוך המים וכו' ותכף שיצא מן הכפר באו הגזלנים ורדפו אחריו וחזרו והטביעוהו ולא הזכיר מי היה היהודי ונוכל לומר שיהודי אחר היה לא אותו זלמן שהעיד עליו כמר יצחק בר שלמה שרדפו אחריו והרגוהו בחרב וחתכוהו לחתיכות. וא"כ אינו סותר כלל עדותו של כמר יצחק בר שלמה. ועוד הרי לא נזכר בעדותו של כמר יעקב בר עוזיאל שהיה הנכרי מסיח לפי תומו וא"כ לא מבעיא לסברת הרשב"א שכתב מהרי"ק בשמו שכתב שנכרי נאמן להתיר ולא לאסור פשיטא שאין בעדות זה לאסור. אלא אפי' לסברת מהר"ם בתשו' שכ' שהנכרי נאמן לאסור כמו להתיר. מ"מ היכי שאין הנכרי מסיח ל"ת שאינו נאמן להתיר כמו כן אינו נאמן לאסור כי חזקת נכרים משקרים ואינם נאמנים לא להתיר ולא לאסור כ"א במסיח ל"ת. וכמו שכתב הר"ן בתשובה נכרי שאין מסיח לפי תומו אינו נאמן דכשם שאינו נאמן להתיר כך אינו נאמן לאסור אם מכחיש למי שאומר שמת. וב"י הביאה סימן י"ז ע"ש. והואיל וכן שאין בכח הנכרי שהגיד לכמר יעקב בר עוזיאל להכחיש העדות של כמר שלמה בר יצחק ולאסור אם כן יצאה אשת כמר זלמן להיתרא ע"פ עדותו של כמר שלמה בר יצחק לחוד: 

אך בכל זאת עדין לבי מהסס להתירה תכף על סמך זה שאפשר שאע"פ שלא נזכר בעדותו של כמר יעקב בר עוזיאל שהזכיר הנכרי שמו של זלמן שמא העד קיצר דבריו וסמך על הדברים שהקדים לפני זה שהגיד לו הנכרי אחר שהיו היהודים בביתו והזכיר כל אחד בשמו. גם אף על פי שלא נזכר בעדותו שהגיד הנכרי הדברים ל"ת באולי גם כן קיצר דבריו. גם התירוץ דברים שכתבנו למעלה אין במשמעות העדות כל כך. ע"כ אני אומר להיות מתון בדבר ולהשהות בשריותא דאתתא דא זמן מה באולי בתוך כך יתבררו דברי אחד מהעדים באופן שיהיו שני עדות שיגידו לפי תומם בבירור ממש שנהרג כמר זלמן הנ"ל אחר שיצא מן המים שאז יתבטל עדותו של כמר יעקב בר עוזיאל. או שכמר יעקב בר עוזיאל יברר דבריו שאותו הנכרי שהגיד לו שנטבע לא היו דבריו לפי תומו או באופן זולת זה ואז תצא היתרא דאתתא דא בפשיטות בלי פקפוק. ואף על גב שהתירוץ דברים שכתבנו אנחנו בנדון דידן הוא יותר קרוב ונכון מאותן תירוצים דברים שכתב מהרי"ק כנזכר למעלה והיה ראוי לסמוך עליו וכן על הטענות אחרים שכתבנו היה לסמוך להתיר. מ"מ כיון שאפשר שיתברר הדבר ע"י המתנת זמן מה באופן שיצא הענין להיתר בלי שום ספק ופקפוק. אמרנו להמתין עוד בשריותא דילה עד יריד לבו"ב שע"ג ואם בתוך זמן זה לא יתברר הענין יותר. אזי נצטרך לטרוח לצרף בעלי הוראה כי היכי דנימטיא שיבא מכשורא כדי שתצא להיתרא אי"ה ע"פ הטעמים והראיות והנימוקים הנזכרים למעלה לפי ענ"ד: 

אחר כל דברי האמת והצדק שכתבנו למעלה. הנה עתה ביריד לבו"ב שע"ג הגיעו אלי עוד דברי האלוף המרומם ר"ג ור"מ מהר"ר אבא הלוי כי הוא היה המתעסק והשואל בעסק שריותא דא. והודיע לי איך שהעד כמר יעקב בר עוזיאל הנזכר היה שליח ששכרו אותו שילך למדינת וואלי"חיי ויחקור וידרוש מי ומי הן הרוצחים כדי לעשות בהם נקמה. וא"כ חזקה שהשליח עשה שליחותו וחקר ודרש אחר הדבר מהנכרים מי ומי הרג היהודים הנ"ל ולא המתין השליח עד שהתחיל הנכרי לדבר לפי תומו כי לא נשתלח לזה שישמע מפי נכרים המסיחים ל"ת כדי להתיר האשה כי אם לחקור ולדרוש אחר הרוצחים כדי לעשות נקמה. והואיל וכן מאחר שלא נזכר בלשון העדות שהעיד כמר יעקב בר עוזיאל הנ"ל שהגיד לו הנכרי אותן הדברים מטביעת כמר זלמן הנ"ל לפי תומו אין [להחמיר] (להקל) ולומר שמא לפי תומו היו אלא שהעד קיצר דבריו. הואיל והסברא והחזקה נותנת שלא היו אותן הדברים ל"ת כי אם ע"פ שאלה וחקירה ודרישה כי כן היה ענין שליחותו. וכיוצא בזה כתב הר"ן בתשובותיו סימן ג' בההוא מעשה ששלחה האשה שליח נכרי עם כתב נכרית לדעת אם בעלה המומר חי או מת ע"ש וכמו שכתב גם ר"ג ור"מ מהר"ר אבא הלוי יצ"ו. ואף על גב שאין דברי הר"ן ראיה כל כך מפני שלא כתב הר"ן שם כן אלא להחמיר ואמר שלא לסמוך להתיר על אותן הדברים שאמרה הנכרית שהיתה נשואה לאותו מומר ועכשיו מצאה השליח שנשאת לנכרי אחר ואמרה לו שמת המומר בעלה ראשון. שמסתמא היו אותן הדברים ע"י שאלה אף על פי שמלשון העדות היה משמע שאמרה הנכרית אותן הדברים מעצמה קודם  ששאלה כאשר מבואר שם בדבריו. ובנדון דידן צריכים אנו לסמוך על סברא זו להקל. ועוד דהתם טעמו של הר"ן כמו שכתב שם וז"ל והדבר רחוק בעיני שהתחילה הנכרית ההיא לומר לאיש שלא הכירה מעולם שבעלה הראשון מת אם לא שהיא שאלה עליו כי כן היה ענין שליחותו וכו' עכ"ל. וסברא זו של הר"ן לא שייכא בנדון דידן. מ"מ מאחר שבנדון דידן יש לנו ג"כ סברא וחזקה שהשליח חקר ודרש אחר ענין ההריגה של היהודים כי לא נשתלח כי אם לחקור על הרוצחים לנקום מהם דם היהודים השפוך וגם לא נזכר בלשון עדותו שהגיד לו הנכרי אותן הדברים ל"ת יש לסמוך ג"כ לומר שלא היו כי אם ע"פ שאלה וא"כ אין באותו עדות כח לאסור ולסתור העדות שהעידו להיתר האשה הנ"ל. בצירוף שאר טעמים ונימוקים שכתבנו. וצדדנו להיתרא כאשר מבואר למעלה בדברינו הראשונים בהסכמת בעלי הוראה ובכן יצאה האשה מרת לאה אשת כמר זלמן חזן הנ"ל מבית דיננו להתירה בלי שום ספק ופקפוק ושריא להנשא לכל גבר דיתיצבייין ואנש לא ימחא בידה. עד כה דברתי וכתבתי הנראה לע"ד ע"פ הדין למען האמת והצדק נאם הטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קלד 
=========================== 
והנה אחר כל דברי האמת והצדק שכתבנו למעלה בשריותא דאשת כמר זלמן חזן הנ"ל והתרנוה לשוק בהסכמת בעלי הוראה שלח אלי האלוף המרומם ר"ג ור"מ מהר"ר אבא הלוי יצ"ו הנ"ל אחר זמן מה עוד עדות שהוגבה בב"ד מחדש בעסק אשת כמר זלמן הנ"ל וזה לשון העדיות שהוגבו שם. אחר שנתנו חרם בב"ה הוינא בבי דינא כחדא במותב תלתא ואתא קדמנא כמר שלמה בר משה והגיד בעונש הנ"ל וז"ל איך בין גיפארין איבר כמר אפרים בר יצחק דארף אונ האבן דארטין נאכט לעגר גיהט דא האט כמר אפרים הנ"ל צו מיר גישפראכן מן האט מיר גיזאגט וויא לאה בת מהר"ר אברהם וויל איין מאן נעמן אונ' זיא איז מיר שולדיג גיב מיר איין עצה דז איך זאל מבלבל זיין דיא חתונה ביז מיין זמן פרעון דא האב איך גישפראכען וואש פר איין בלבול קאנשטו דריין ווינדן דא האט ער מיר גיאנטווארט איך ביט דיך זער טוא מיר דאש צו ליב דז זיא זאל קיין מאן נעמן אונ' מיין חוב זאל ניט פר פאלין זיין זאג וויא זלמן בן יעקב פינטשו"ק ווער ארויס קומן אונ' האט גיזאגט וויא דיא יהודית. אונ איין יהודי מפרילו"ק קרוב לשתי שני' האט איין שוורצין בארד איז אין דארף אונטר בילאהרא"ד אונד ביט דיך מאך דו אזו איין שם כנ"ל אונ' איך ווער אויך אזו זאגן אין דער ווארטין דז מיר זאלין גלייך טרעפין מיט אננדר עכ"ל: 

ועוד העיד כ' שלמה בר משה בעונש הנ"ל וז"ל וויא כמר אפרים בר יצחק האט מיר גיזאגט. וויא ער האט גיהערט וויא איין נכרי ווער קומן צו לאה בת מהר"ר אברהם הנ"ל אונ' האט גיזאגט וויא זלמן בר יהודה איר מאן לעבט דא האב איך גישפראכן תאמר איין יהודי האט דש ביוועריי אויף גיטאן דא האט ער דרויף גילאכט עכ"ל כל זה העיד בפני כמר אפרים בר יצחק הנ"ל והוא כפר בכל: 

שוב העיד כמר אפרים בר יצחק בעונש הנ"ל וז"ל איך האב גיטרונקן בייא כמר יעקב בן הר"ר דוד נאך חנוכה דא האב איך גיהערט פון עוזר בר מרדכי אונ' פון ליב בר נתן זי האבן גיזאגט וויא איין נכרי האט גיזאגט וויא זלמן בר יהודה חזן מערילו"ק לעבט עכ"ל: 

ושוב העידה מרת רוחמה בת יצחק הלוי בעונש הנ"ל וז"ל וויא לייט העטין גירעט מיר ויעלין הארין ביז זיא ווערט חתנה האבין דא וועלין מיר ווער מישין דיא חתנה אונ וועלין זאגין וויא דער מאן לעבט איך ווייש ניט פון וועמין איך האב דאש גיהערט איך האב פר געסין עכ"ל: 

ושוב העיד כמר דוד בר אשר בעונש הנ"ל וז"ל איך בין גיגאנגן אויף דעם מארק צו דער קליט דא איז גיקומען איין נכרי איך קען אים ניט האט ער צו מיר גירעט איז דער יהודי גיקומען דער דא האט אין קריב"י פיטכ"א הויז גיוואנט האב איך גירעט אזו זאלין אונזרי שונאים קימען אז ער לעבט נאך. ער ווערט ניט קומען אל זיין טאג האט ער משיב גיוועזין אזו זאלין מייני קינדר לעבן אז ער לעבט איך האב אין גיזעהן הינטר דעם וואשיר דער יהודי האט גירעט צו מיר מען האלט מיך ניט זייר תפיס איך בין תפיס גיוועזין אונ בין אנטלאפין מכ"ש ער קאן ניט וויסן ווען עס איז גיוועזין ווער יריד יערסל"ב שע"ב לפ"ק אדר דער נאך עכ"ל: 

ושוב העיד יהודה ליב בר נתן בעונש הנ"ל וז"ל איין נכרי איז גיקומען אויס דער טאטרי"י אונד האט שמועות גיזאגט אויף דעם מארק פין נכרים הלבין דא בין איך גיקימן אונד האב גיפרעגט פין וועגין דיא יהודים הלבין פון אסטרא"זאק וואו זיא זענן אהין גיקומין דא האט דער נכרי גיענטווארט איך בין לאנג אויף דער שיף גיוועזין נוא י"ד שנים אונד איין יהודי פון פרי"לוק האב איך אויך דארטין גיזעהן עכ"ל: 

ושוב העיד עוזר בר מרדכי בעונש הנ"ל וז"ל איך בין גישטאנין אויף דען מארק איז איין נכרי צו מיר גקומען עס איז גיוועזין נאך פורים צייט אונד האט גירעט איז דער יהודי גיקומען דער אין קרי"בי פיש"כא הויז האט גיוואנט איך אונד ער זיין תפיס גיוועזין בייא איינם הערין דא האבין מיר מיט אננדער זאלין אנטלופין דער נאך בין איך אנטלאפין איך האב גימיינט ער איז לאנג אין דער היים עכ"ל: 

ושוב העיד כמר יצחק בר מרדכי בעונש הנ"ל וז"ל איך האב בייא הר"ר מאיר בר נתן גיטרונקין אונד איז לייב בר נתן אויך דארטין גיוועזין דא בין איך ארויש גיגאנגין אונד לייב הנ"ל אויך דא האט לייב הנ"ל גירעט צו מיר זע דיא אלמנה לאה בת מהר"ר אברהם זאל חתונה האבן מען זאגט וויא איר מאן זלמן לעבט גיוויש אונד ווערט אין איין קורצי צייט קומען אונד ווערט דא זיין אונ האט מיך גיבעטן איך זאל נישט זאגין. למחר ביום א' האט הר"ר מאיר הנ"ל גיפרעגט לכמר לייב הנ"ל גידענקשטו וואש דוא האשט גירעט האט ער משיב גיוועזין איך רייד נאך האט הר"ר מאיר הנ"ל ווידר גירעט פון וועמן האשטו גיהערט דאש דא האט ער משיב גיוועזין פון איין נכרי דא האט הר"ר מאיר הנ"ל ווידער גירעט פון וואנין איז דער נכרי האט ער משיב גיוועזין פון הו"בין אונד זיין איין מנין לייט דער בייא גישטנדין האט הר"ר מאיר הנ"ל ווידר גירעט ווארום גיישטו ניט צום אב"ד דא האט ער משיב גיוועזין ווען מען ווערט בידארפין דא וויל איך זאגן עכ"ל: 

ושוב העיד כמר דוד בן הק"ר יקותיאל דער עולם האט גירעט וויא זלמן חזן נאך לעבט האב איך גיפרעגט למחר כמר שמואל בר צדוק איז עם אמת דאז ער נאך לעבט האט ער משיב גיוועזין מען טרייבט הצרכות עכ"ל: 

ושוב העיד כמר יצחק בר מרדכי הנ"ל בעונש הנ"ל וז"ל איך בין גיוועזין אין דער וואל"חיי בעיר בטעפנאווי"ץ דא איז איין יהודי פון בר"הא דארטין גיוועזין דא האט מיר גיזאגט אונד גיוויזין דא גיט דער גזלן דער דיא שני יהודים פון פרילו"ק ער טרענקט האט אונ איינר איז זלמן חזן מפרילו"ק אונ דער יהודי הנ"ל האט אויך גיזאגט וויא מען האט זלמן חזן מפרילו"ק גיפונדען בייא דען י"ז וואס איבר דעם וואסיר איז גישלאגן נאך דען אז מען האט אין צום אנדרין מאל גיווארפין אין דער פרו"ט אונ דער יהודי הנ"ל האט גירעט אונד איין בריב גישריבן מעכט דאס קהל מפרילו"ק בייא מיר שטיין מעכט איך איין נקמה טון אן דיא גזלנים. דער נאך בין איך גיגנגין בכפר דא האב איך גיפרעגט מיין בעל גוף אויב דאש אמת איז כנ"ל דא האט מיין בעל גוף משיב גיוועזין דא וואונט ער קיגן איבר דער גזלן אונ האט גיזאגט וויא מאן דיא שני יהודים האט גיווארפין אין דער פרוי"ט דא איז איין יהודי אויש גישוואומן אונ איז גילאפי' אין כפר דא דא זיין דיא גזלנים נאך גילאפין אונ האבן ווידר מיט גיוואלט גינומן אונ האבן אים גיפירט נעבן מיין הויז דא האט ער גישריגן איך בין דער חזן מפרילו"ק אונ האב ווייב אונ קינדרליך פירט מיך אפילו מעבר לים אונ ברענגט מיך ניט אום דא האט דער גזלן משיב גיוועזין איך וויל ניט איך וויל דיך דער טרענקן אונ האט אים דער טרענקט דער נאך האט מען אים גיפונדין בייא דעם י"ז הנ"ל דא האבן דיא פיש אין אן גיהובין צו עשין אונ איז מת גיוועזין עכ"ל. עד כאן לשון העדיות שהוגבו בב"ד אשר שלח אלי ר"ג ור"מ האלוף המרומם מהר"ר אבא הלוי יצ"ו. והא לך תשובתי שהשבתי לו על זה: 

תשובה אילנא רברבא תקיפא אהו' מחותני ר"ג ור"מ ואב"ד האלוף המרומם מהר"ר אבא הלוי יצ"ו וכאל"ש. קבלתי גלילת ידך הנקיה גם העדיות שהוגבה בב"ד בעסק העגונה אשת כמר זלמן חזן מפרי"לוק הנ"ל שנתחדש עתה. והנה דקדקתי באותן העדיות וראיתי שהם בטלים מעצמם מכמה טעמים שהרי אין ממש באותו עדות שהעיד כמר שלמה בר משה בשם כמר אפרים וכן באותו עדות שהעיד כמר אפרים בעצמו. כי אם באותו עדות של כמר ליב בר נתן וכמר עוזר בר מרדכי וגם הם אינם כדאי שהרי עדותו של ליב בר נתן שהעיד וז"ל איין נכרי איז גיקומען אויש דער טאטר"יי וכו' האב אין גיפרעגט אויף דיא יהודים פון אסטר"אזק דא האט דער נכרי גיענטווערט איך בין לאנג אויף דער שיף גיוועזין נוא י"ד שנים אונד איין יהודי פון פריל"וקא איז אויך דארטין גיוועזין עכ"ל. הדברים מוכיחים שהנכרי אמר שהיה הוא שבוי ביד הקדרים זה י"ד שנים וגם יהודי אחד מפרי"לוק היה שם עמו דברים אלו לא שייכי על כמר זלמן חזן הנ"ל שהרי ידוע הוא שהוא לא היה שבוי ביד קדרים רק שלפני שנה או שנתים הלך הוא וכמר דוד למדינת וואלי"חיי עם יין שרף ואין להחמיר ולתלות שמא שאחר שיצא מן המים שהטביעו במדינת וואל"חיי שמא אחר כך נשבה ביד קדרים שמשמעות לשונו של אותו הנכרי הוא שאותו יהודי מפרי"לוק היה עמו שם כל משך הימים שהוא היה שם ונשבה גם הוא ביד הקדרים כמוהו. ואף על גב שאין שום יהודי מפרי"לוק חסר כי אם כמר זלמן הנ"ל וכמר דוד שהלכו לוואלי"חיי. מ"מ הואיל ואי אפשר שיאמר זה על אלו השני יהודים מראין הדברים שהשונאים הוציאו קול זה כאשר יש עדות על זה כאשר יוזכר לפנינו. והעדות שהעיד כמר יצחק בר מרדכי וז"ל איך האב בייא הר"ר מאיר בר נתן גיטרונקין וכו' דא האט לייב גירעט וכו' מען זאגט וויא איר מאן זלמן לעבט למחר וכו' האט הר"ר מאיר ווידר גירעט פון וועמן האשטו גיהערט דאש דא האט ער משיב גיוועזין פון איין נכרי. פון וואנין איז דער נכרי פון הוב"ין וכו'. בלתי ספק הוא שכוונתו היה על אותו הנכרי שהעיד עליו למעלה שבא מהקדרים כנ"ל וכבר הוכחנו שאי אפשר לומר שאותן הדברים נאמרו על כמר זלמן הנ"ל. שאם היה רצונו של לייב הנ"ל באותן דברים על אחר למה לא העיד עדות זה כשהעיד הוא בעצמו. או שהיו כל דבריו פיטומי מילי. גם העדות שהעיד כמר דוד בר אשר וז"ל דא איז גיקומן איין נכרי איך קען אים ניט האט צו מיר גירעט איז דער יהודי גקומען דער דא האט גיוואנט אין קרי"ב פי"שכא הויז וכו' אותן דברים בעצמן סותרים זה את זה ואין להם הבנה. שהרי הגיד שראה אותו אחורי המים אונד האט גירעט מען האלט מיך ניט זייער תפוס איך בין תפוס גיוועזין אונד בין אנטלאפין. דברים הללו אין להם חבור ומשמעות. גם נראה שאותו נכרי שהעיד עליו דוד בר אשר הוא עצמו הנכרי שהעיד עליו עוזר בר מרדכי וז"ל איז איין נכרי צו מיר גיקומן וכו' אונד האט גירעט איז דער יהודי גיקומן דער אין קרי"בי פיש"כא הויז האט גיוואנט איך אונד ער זיין תפוס גיוועזין בייא איינם הרין וכו' מלשון זה נראה שהוא אותו נכרי שהעיד עליו דוד בר אשר שהרי בלשון אחד התחילו לדבר וסוף עדותן סותרים זה את זה וא"כ מראין הדברים שאין בכל עדיות הללו שום ממש רק ששונאים אפיקו לקלא כדי שלא תנשא לאיש עד שתפרע להם חובותיהן כאשר מוכח מתוך העדות שהעיד שלמה בר משה איך שכמר אפרים שאל ממנו עצה איך לעשות לבלבל חתונתה וכן נראה מתוך עדותו של כמר דוד בן הק"ר יקותיאל. ואם יתברר הדבר ראוי למותחן על העמוד ועוד שאפילו שהיה עדותן אמת שבא נכרי אחד והגיד בפירוש שכמר זלמן חי מ"מ נתבטלו דבריו ברוב העדות של הנכרים שהעידו בשמם כל אותן העדים שהעידו כבר בב"ד הראשונים שמתוך עדותן נשמע שהוא מת וכל שכן בעדות נכרי שכבר נפסקה ההלכה כר' נחמיה שבפסולי עדות הולכים אחרי רוב דעות. ואפילו אם נחוש להחמיר לחומרא רחוקה ולומר דשמא כל אותן האנשים שהעידו בב"ד הראשון כל אותן הדברים באו מנכרי אחד מה שאין נראה מתוך אותן העדיות כן כאשר מובן למי שמעיין ומדקדק באותן עדיות. מ"מ אף אם נחוש לזה מאחר שכבר הוכחנו שגם בכל אותן העדיות שבב"ד האחרון אין להסתפק לשום עדות יותר כי אם לנכרי אחד. א"כ לא עדיף מעד אחד אמר מת ועד אחד אמר לא מת דק"ל שאם אותו עד שאמר לא מת בא לאחר שהתירוה לינשא לא תצא מהיתרה הראשון ומותרת לינשא ואף ע"ג שכתבו ופסקו הפוסקים שמ"מ משום לזות שפתים לא תינשא כמבואר בטור א"ה סימן י"ז. מ"מ בנדון זה פשיטא ופשיטא דאפילו לזות שפתים ליכא: 

ואם יתעקש המתעקש להחמיר ולומר שכל אותן העדיות שבב"ד ראשון שהעידו שכמר זלמן הנ"ל נהרג אינם מכחישין העדות שהעידו עתה בב"ד השני שנכרי אחד בא והגיד שהוא חי משום דשמא מה שהגידו בב"ד הראשון שכמר זלמן נהרג הוא מחמת שיצא עליו הקול איך שהגזלנים חזרו והטביעו אותו במים שאין להם סוף אמרו כן כאשר הארכתי בפסקינו הראשון ששלחתי ליד כ"ת והבאתי ראיה מדברי ת"ה סימן ר"מ שיש לחוש לזה ואם כן אפשר שאחר שנטבע גם בפעם השנית יצא מן המים ועודנו חי כאשר חששו חז"ל במים שאין להם סוף וכאשר יצא בטביעה הראשונה. הלא עדותו של כמר שלמה בר יצחק שבב"ד הראשון מכחיש זה שהעיד בפירוש שאחר שיצא מן המים בפעם הראשון הרגוהו ממש. ומאחר שכבר התירוה על פי אותו עדות לא תצא מהיתרא הראשון כנ"ל. ועוד שיש לצרף לזה גם העדות של כמר יצחק בר מרדכי שהעיד בב"ד זה השני שהגיד שבהיותו במדינת וואליח"יי בא יהודי אחד מבר"הא והראה לו הגזלן גם הגיד ואמר שמצאו את כמר זלמן לאחר הטביעה השניה אצל הי"ז שעל גבי המים ואמר שאם היו בני ק"ק פרילו"קא עומדים בימין צדקו היה משתדל לעשות נקמה בהגזלנים וכתב להם כתב כענין זה. א"כ העיד בודאי שכמר זלמן הנ"ל מת בלי ספק וכן העיד עוד כמר יצחק הנ"ל שגם הנכרי בעל אושפיזו הגיד כמו כן והגיד שמצאו אותו אצל הי"ז שעל גבי המים מת והדגים התחילו לאכול ממנו ואם כן הרי יש כאן שני עדים שמעידים שמת אף על גב שאין עדותן בענין אחד ממש הלא קיימא לן כר' יהודה נגד רבי  מאיר באחת אומרת מת ואחת אומרת נהרג דהואיל וזו וזו מודות שאינו קיים הרי אלו ינשאו: 

אלא שעדיין צ"ע בשריותא דאתתא דא מטעם שיש לחלוק ולומר דבעדות זה של הב"ד השני נתרופף שריותא דהא אתתא דנוכל לומר דאדרבא דכיון דגם כמר יצחק בר מרדכי העיד שהגיד לו היהודי שהטביעוהו פעם שנית וכן הגיד לו הנכרי בעל אושפיזו הרי לך שהעיד דוגמת עדותו של כמר יעקב בר עוזיאל הנזכר בב"ד הראשון שהעיד ששמע מהנכרי שהטביעוהו פעם שנית אלא שדחינו עדותו בפסקינו הראשון מחמת שהוכחנו שאותו נכרי שהגיד לכמר יעקב בר עוזיאל שחזרו והטביעוהו לא היה מסיח לפי תומו או מטעם שיש לתרץ דבריו שאינם סותרים דברי עדותו של כמר שלמה בר יצחק שהעיד שאחר שיצא מן המים הרגוהו. ועתה הנה נסתייע מעדותו של כמר יצחק בר מרדכי שגם הוא העיד שהגיד לו יהודי אחד שחזרו והטביעוהו שנית וא"כ יש לו דין נפל במים שאין להם סוף שאשתו אסורה מטעם דחיישינן שמא יצא מצד אחר: 

אלא שעדיין יש להתיר מטעם שהרי העיד כמר יצחק בר מרדכי הנזכר לעיל שאותו היהודי הגיד לו שחזרו ומצאוהו מת אחר הטביעה אצל הי"ז שעל גבי המים וכן הגיד לו הנכרי כנ"ל. ואף על גב שפסק הרי"ף שאם מעיד עד אחד שנפל למים שאין להם סוף אין מתירין אותה עד שיעיד העד אני ראיתיו מיד שהועלה מן המים ואשתמודע לי דאיהו פלניא כדאיתא בפרק האשה שלום בעובדא דההוא גברא דטבע בדגלית וכו'. והטור א"ה הוסיף וכתב והכרתיו ע"י סימנים שהיו לו בגופו אבל ע"י טביעת עין אינו נאמן. והרמב"ם כתב דבעינן שיאמר מת וקברתיו וכן במלחמה. וטעמא דאינהו מפרשים הבעיא דעד אחד במלחמה בענין דגם בעד אחד חיישינן דאמר בדדמי ואמרינן התם דמים כמלחמה דמיין. הא מסיק הרא"ש וז"ל ונראה דהא דבעינן ואסקינהו קמן וחזינהו לאלתר היינו לאותן שראו הטביעה דהנהו הוא דאמרי בדדמי דכיון שראו הטביעה בדבר מועט יאמרו שאלו הם. אבל מי שלא ראה הטביעה ומצאו שמת ואומר שמכירו בטביעת עין לחודיה נאמן וכו'. ובסוף דבריו כתב ונהגו האידנא להתיר נשי אנשים שטבעו ע"י הכרה בטביעת עין בלא סימנים. וכתב עוד ואפשר דמיירי הכא שאין גופו שלם וכו' ע"ש והן הן דברי התוספות שם וכן פסק הטור א"ה סימן י"ז וכן משמע מדברי בעל תרומת הדשן דהוא בתראה שתופס דברי התוספות והרא"ש הנ"ל לעיקר וכן בכתביו סימן רכ"ג. וא"כ בנדון דידן שהעיד כמר יצחק בר מרדכי שמצאוהו לאחר טביעה השנית אצל הי"ז שעל גבי המים ולא נראה מתוך לשון העדות שאותן שראו הטביעה מצאוהו מת אצל הי"ז כי אם אחרים מצאוהו. וגם נראה שמן הדין אין לתלות ולהחמיר ולומר שמא אותן שראו הטביעה מצאוהו ולא אחרים כמו שאין אנו תולין להחמיר כשנמצא אחד שמת דשמא הוא לאחר ג' ימים כמו שכתבו התוספות פרק האשה שלום. וכי תימא בנדון דידן שהועלה מן המים יש לחוש טפי שמא לאחר ששהה ביבשה מצאוהו ואיתא בגמרא דאי אשתהי מתפח תפח וכיוצא בזה השיב הר"ן בתשובה שנשאל על מימ"ין מאלי"קי שהיה בספינה שנטרפה ואח"כ מצאו נכרים על שפת הים והכירו וכו' והשיב וז"ל שכיון שלא העיד דחזי' בשעתיה אין להתיר אשה זו ואפי' לפי מה שכתבו התוס' על מתניתין דאין מעידין אלא עד ג' ימים דיכול להיות דהיכי דאין ידוע מתי נהרג אין תולין אלא בתוך ג' ימים. מסתברא לי שאין ענין לנדון זה דכיון שאין שיעורו כ"א שעה אחת אין לתלות ולומר שתוך אותה שעה שנפלט ראוהו שיותר מצוי ששהה יותר משעה אחת עכ"ל. ואף על גב שמדברי הטור משמע דאחרים שלא ראו הטביעה מעידין  עליו אפילו אחר ששהה שהרי כתב בהדיא אבל אחר שלא ראה הטביעה נאמן אפי' לא ראוהו מיד אחר שהועלה עכ"ל. ולפי דבריו צריך לומר הא דאיתא בגמרא דמיא מצמת צמתי והני מילי דכי אסקיה חזיה בשעתיה אבל אישתהי תפח מתפח לא איירי אלא באותן שראו הטביעה. לא משמע כן מדברי התשובה זו של הר"ן שמלשונו משמע שאותו נכרי שהכירו מימ"ין מאלי"קי על שפת הים לא היה אצל הטביעה ואעפ"כ פסק להחמיר וגם משמעות שיטת ההלכה כן הוא. דכיון דהיכי דאשתהי אמרי' דמתפח תפח ואין צורתו ניכרת. אין סברא לחלק בין אותן שראו הטביעה ובין אותן שלא ראו הטביעה. מ"מ בנדון דידן מובן לי שהענין הוא שהי"ז הוא על גבי המים ובא המת צפה על פני המים וכשהגיע אל הי"ז נח שם ומצאוהו שם מת ועדין היה במים ולא הועלה ליבשה וא"כ הוא היה בעדות זה לבד כדאי להתירה. ע"כ אהו' באם כן הוא האשה הנ"ל לא תצא מהתירא הראשון ובטוח אנכי שיסכימו לדברי גדולי ההוראה. אבל אם הענין היה באופן אחר ממה שמובן לי אזי צריך עיון גדול למצא לה צד היתר. ועל כל פנים ראוי לחקור ולדרוש מאותן האנשים שבאו עתה ממדינת וואליחי"י אם שמעו מענין זה דבר מה כדי לבטל הקול שהוציאו האנשים הנזכרים. כה דברי אוהבו ומחותנו דמעלת כ"ת מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קלה 
=========================== 
למרבה המשרה ולשלום אין קץ לאהו' ומיודעיי אנשי שלומי ובריתי האלופים ראשי ומנהיגי ק"ק לוקא"ב יצ"ו כל אחד לפי רום מעלתו. ומלכם בראשם האלוף הנעלה. בשם ותהלה. ראש גולה. ור"מ נ"י מחותני מהר"ר יאקב יצ"ו. ולכל המסתופפים בצל מעלתם שלום. הגיע לידי מבית דיניכם היפה. שאלה שזה נוסחה: 

ילמדינו רבינו בענין שטר עיסקא. ראובן שנתן מנה לשמעון ולוי להתעסק בהם שנה תמימה לשליש ריוח והפסד ונתן להם שכר טורחה נעשה כתיקון חז"ל ובהיתר כדת וכהלכה שיקבלו המנה וילכו לקרוב ולרחוק לאסוף ולקנות סחורה. אך בתנאי זה נעשה השותפות שתהיה הברירה ביד המקבלים לתת שליש ריוח והפסד להנותן כל זמן משך השותפות. או שיתנו לראובן הנותן שלשים זהו' בעד חלק הריוח שיגיע לו בבואם עם הסחורה לביתם בפעם הראשון אם יראה בעיניהם שיעלה ריוח לחלק ראובן יותר מזה. ואז יהיה ראובן הנותן מסולק מהשותפות ואין לו עוד חלק בו וכל מה שיעלה ריוח אחר כך יהיה הכל להמקבלים שמעון ולוי לבדם. ועל זה השלישו שטרי חובות מקויימות ליתר הבטחון עד בואם עם הסחורה ויהי היום בבואם עם הסחורה היה נראה בעיני המקבלים שיעלה ריוח יותר ויותר משלשים זהו' לחלק הנותן. ועמדו לפי הברירה שבידם וסילקו את ראובן הנותן מן השותפות ולקחו להם לעצמם הסחורה שהביאו. וזקפו המנה בהקפה וכן הל' זהו' מיד הנותן ונתנו לו שטר חוב מקויים לשלם לו סך הנ"ל לזמן הפרעון המוגבל בשטר חוב הנ"ל ועתה בהתקרב זמן הפרעון טען אחד מן המשותפים שלא היה ריוח באותה סחורה שהביאו. אדרבא היה בה הפסד מה. וראובן הנותן השיב מה לי ולכם מאחר שכבר קניתם ממני הסחורה שהיתה שלי על אחריותי כל זמן היותה בדרך עד בואה וקניתם אותה ממני בקנין גמור וסילקתם אותי מן השותפות ונתתם לי שטר חוב ח"י מקויימה בכל תוקף ועוז ונאמנות כנהוג עתה בזמנינו אין לכם עוד דין ודברים עמו. עכ"ל תורף השאלה. ויתר הדברים שהאריכו הבעלי דינים בטענותיהם וראיותיהם מספרי השלחן ערוך והלבושים אין לי בהן להאריך כי אין מדרכי להעמיד שום יסוד ובנין של פסק דין על ספרים כאלו שהם כראשי פרקים ואינם מובנים ורבים נכשלים בדבריהם להתיר את האסור או לזכות את החייב. או בהפוך בע"וה. אך אשיב בקצרה לאפס הפנאי ולא אאריך בראיות מדברי הגמר' והפוסקים הראשונים ואחרונים כהרגילו לעשות בכל התשובות שאני משיב לשואלי דבר כי נראה בעיני דברי שאלתכם דברים פשוטים ואין צריכים לפנים. על כן אשיב למעלתכם בקוצר מופלג: 

תשובה מה שטען אחד מהמקבלים שלא היה ריוח באותה סחורה אלא אדרבא הפסד מה וכו'. אין ממש באותה טענה. ואם יעלה על לב לדמותו לדין שכתב בעל התרומות שער מ"ב סימן ו' והביאו הטור ח"מ סימן פ"א וז"ל המתעסק בשל חבירו ונותן לו ריוח בכל שנה ולסוף טען כי לא היה שם ריוח ורוצה לחשוב מה שנתן לו בשביל קרן דפליגי ביה בעל העיטור והראב"ד כאשר מבואר הכל שם באריכות. הלא לא מבעיא לסברת בעל העיטור שכתב שאם נתן לו הריוח לפני עדים ושמעו העדים שמה שנתן לו נתן לו לשם ריוח. או שמודה לו בעצמו דכי נתן לו בשם רווחא נתן לו דלאו כל כמיניה למחשב ליה השתא לשם קרנא וגבי כוליה אף על גב דלא אמר אתם עדי כמבואר שם. פשיט' דבנדון דידן  נמי מאחר שכבר נתנו לו שטר חוב על הקרן והריוח. פשיטא שכבר הוא מסולק מהם ומחוייבים המקבלים לשלם להנותן שטר חובו בלי שום פקפוק. אלא אפילו לסברת הראב"ד שכתב שאם נתן הריוח בפני עדים ואמר אתם עדי אינו יכול לחזור אבל אם לא אמר אתם עדי בין שאמר לשם ריוח בין שאמר סתם ישבע עכשיו שלא היה בו ריוח וכל מה שנתן לשם ריוח יעלה לו לשם קרן עכ"ל. אין זה ענין לנדון דידן דטעמו של הראב"ד הוא מטעם שיכול לומר מה שאמרתי לך בשעת הנתינה שאני נותן לך בשם ריוח משטה הייתי בך ולכך אם אמר אז אתם עדי אין יכול לחזור בו דכל מקום שמודה בפני עדים ואומר אתם עדי אינו יכול לטעון משטה הייתי בך אבל אם לא אמר אתם עדי יכול לומר משטה הייתי בך וישבע עכשיו שלא היה ריוח וכל מה שנתן לשם ריוח יעלה לשם קרן. וטעמו של בעל העיטור דפליג עליה משום דס"ל דאפילו לא אמר אתם עדי לא שייך בזה לומר משטה הייתי בך מאחר שכבר נתן לו לשם ריוח וכמבואר שם בדברי בעל התרומות וכתב על זה דכוותי' האומר לחבירו מנה לך בידי והילך מהם חמשים ולא אמר אתם עדי יכול לומר משטה הייתי בך לענין החמשים שעדין לא נתן אבל מה שנתן נתן עכ"ל. והראב"ד ס"ל דכיון דחייב לו על כל פנים הקרן ואומר מה שנתתי לך נתתי על שאני חייב לך באמת. אבל מה שאמרתי לך שהוא ריוח בזה משטה הייתי בך. שהריוח הוא דוגמת הנ' זהו' שלא נתן לו עדין שיכול לומר משטה הייתי בך. הכי נמי הכא שלא היה חייב אלא שאמר לו קבל אותם לשם ריוח ואני חייב לך עוד מאה זהובים והיינו שמסיים ג"כ הראב"ד בסוף דבריו מפני שזה דומה למי שהודה חייב אני לך מנה והילך מהם ג' שאם לא אמר אתם עדי לאו כלום הוא ויכול לומר משטה הייתי בך. זהו טעם מחלוקותם של בעל העיטור והראב"ד. אבל בנדון דידן שכבר נתן לו שטר חוב על הקרן והריוח ונסתלק ממנו פשיטא ופשיטא דלא שייך כאן לומר משטה הייתי בך דאחר ששיעבד עצמו בקנין או בשטר לא שייך עוד טענת השטאה וזה פשוט בכל הפוסקים ואין ראוי להאריך בו: 

אמנם מה שטוענים עוד המקבלים שרוצים לברר בעדים ברורים שלא היה ריוח. והנותן טען שכיון שכבר נתנו עליהם שטר חוב אין מועיל בירור עדים. הנה גם הטענות הללו נברר ונלבן אותן כיד ה' הטובה עלינו. הנה בעל התרומות כתב דין הנזכר למעלה דפליגי ביה הראב"ד ובעל העיטור והסכים בעל התרומות לסברת בעל העיטור כתב בסיום דבריו אך יכול לטעון טעיתי בחשבוני אם יברר בעדים טענתו טענה וכעובדא דגינאי. וכדי שנעמוד על בירור הדברים נציע לשון הגמרא ודברי הרי"ף בעובדא דהנהו גינאי. זהו לשון הגמרא פרק קמא דגיטין הנהו גינאי דעבוד חושבנא בהדי הדדי פש ה' איסתרי גבי חד מינייהו אמרי ליה הב נינהו למרי ארעא בטסקא באפי מריה ארעא וקנו מיניה לסוף עביד חושבנא בין דיליה לנפשיה ולא פש גבי' ולא מידי אתא לקמיה דרב נחמן וכו' ומסיק שם אם כן קנין בטעות הוא וכל קנין בטעות חוזר וכתב על זה הרי"ף דלא עבדינן בה עובדא אלא היכי דאיכא סהדי דקמייהו עבדי חושבנא ואשתכח דטעות' הוא. אי נמי דקא מודי ליה דהכי הוא חושבנ' וכו' אבל היכי דליכא סהדי דמסהדי דהכי הוא חושבנא. אלא איהו הוא דקא טעין הכי וחברי' לא קא מודה ליה לא מהני ליה האי טענתא מידי וכו' דאי לא תימא הכי כל שטרי דעלמא נמי נימא דבטעותא הויא מילתא ונפטר וכו' עכ"ל. וכן כתבו התוספות דאיירי שנתברר הדבר בעדות ברורה שטעו בחשבון וזה הוסכם מכל הפוסקים. אלא שיש חילוק בין הפוסקים והתוספות ויתר המפרשים היכי דאין עדות ברורה שטעה בחשבונו אם נאמן לומר טעיתי בחשבוני במגו דפרעתי לך אחר שהודיתי לך במעמד שלשתן או בקנין היכי שיש לו מגו כגון שהוא אחר זמן שהגביל לו לפרוע וכיוצא בזה כמבואר שם בתוספות ובדברי בעל התרומות שער כ"ח ובטור ח"מ סימן קכ"ו. אבל כשיש כאן עדות ברורה שטעה אין בזה שום מחלוקת. ועתה על פי הדברים האלה מבואר הוא דפשיטא דבהודאה במעמד שלשתן דעלמא או בשותפות דעלמא שהודה לחבירו שיש לו בידו ריוח כך וכך ואף על גב שכבר נתן לו שטר חוב על זה וכן בכל שטרי חובות דעלמא  שנתחייב לחבירו בסך מה בקנין או בשט"ח ואחר כך נתברר בעדות ברורה שטעה בחשבונו פשוט הוא מדברי הפוסקים שדבר זה קנין בטעות הוא וחוזר. וכן הוא מבואר מדברי הרי"ף שכתבתי למעלה שכתב דההוא דגינאי איירי שהיו כאן עדים שטעו בחשבון דאי לא תימא הכי כל שטרות דעלמא נימא דבטעות הוו. אם כן מדמה קנין זה של הנהו גינאי ומעמד שלשתן לכל שטרות דעלמא. מכלל דאפילו בכל שטרות דעלמא אפי' היכי שנתחייב לחבירו בשטר חוב ונתברר בעדות ברורה שטעות נפל ביניהם פשיטא שחוזר. וכן משמע מדברי כל הפוסקים. וגם אין צריך לשום ראיה דסברא פשיטא היא דכיון דידוע הוא בעדות ברורה או שהודה חבירו בעצמו שטעות הוא ולא נשאר חייב לו שום דבר האיך תיסק אדעתיה דבשביל שנתן לו שטר חוב יתחייב לשלם מה שאינו חייב מעולם. איברא דכל זה אינו ענין לנדון דידן דכל זה אינו אלא שנתברר שטעה בחשבון שעבר כגון שהיה חייב לו מנה ושילם אותה לו בפרוטרוט ושכח או שטעה בחשבון מה שנתן לו והיה סבור שנשאר עוד חייב לו איזה סך ונתן לו שטר חוב על זה או קנין או מעמד שלשתן או שהיו שותפין ובסוף שנה עשה חשבון ולפי חשבונם עלה שהרויחו חמשים זהו' יותר על הקרן ונתן לחבירו חלק הריוח במזומן או שנתן לו שטר חוב על זה ואחר כך נתברר בעדות ברורה או שחבירו מודה לו שטעו בחשבון ושלא היה לו בידו ריוח כסך זה שאז פשוט שחוזר. אבל בנדון דידן שהביאו הסחורה לביתם וראו בה והעריכו אותה שכשימכרו אותה יהיה להם ריוח גדול והלכו וקנו מהנותן חלקו בשותפות הסחורה הן קרן הן ריוח וסילקו אותו מהשותפות ונתנו לו שטרי חובות על הסך ונתחייבו לו חוב גמור כאלו הלוה להם עתה מחדש סך זה או כאלו קנו ממנו איזה סחורה אחרת בעלמא אפילו אם היו כאן עדות ברורה שהיה להם אחר כך הפסד בהסחורה מה ענין זה לטענת טעיתי בחשבוני או לשותף שאומר שלא היה ריוח בשותפות הא למה זה דומה לראובן ששולח את שמעון שיקנה לו סחורה במנה והבי' שמעון השליח הסחורה לביתו וראה שיעלה בה ריוח גדול והלך וקנה הסחורה מראובן משלחו ונתן ריוח שלשים זהובים וזקפה עליו במלוה ואחר כך הלך שמעון ומוכר הסחורה והפסיד בה כמעשים בכל יום וכי אין שמעון מחויב לשלם לראובן את חובו וכי שייך כאן לומר אברר בעדים שלא היה לי בהסחורה ריוח כי מה לו להמוכר בכך. אם לא שיטעון שנתאנה בקניית הסחורה. גם זה לא שייך לומר כאן דכיון שהסחורה היתה בידו זמן רב יותר משיראה לתגר לא שייך בה דין אונאה. ועוד שהרי המקבל עצמו קנה והביא הסחורה לביתו וידע ערכה לא שייך לומר כאן שנתאנה או שטעה אם אחר כך היה לו הפסד באותה סחורה אפי' יש לו עדות ברורה על זה. וזה פשוט בתכלית הפשיטות. על כן על כל דברי האמת וצדק שביארנו אני אומר שהמקבלים הנ"ל מחויבים לשלם להנותן הנ"ל את חובו עד פרוטה בלי שום פקפוק ואין ראוי לספק בזה לשום ב"ד ישראל ושלום על דייני ישראל. כה דברי אוהבכם איש בריתכם דורש שלומכם כל הימים נאם מאיר בן מהר"ר גדלי"ה ז"ל ה"ה וכו': 

שו"ת מהר"ם מלובלין סימן קלו 
=========================== 
ארי שבחבורה. מקל תפארה. אשר נאזר בגבורה. במלחמתה של תורה. האלוף כמהר"ר ליב יצ"ו. קבלתי דברי שאלתך אשר שאל מעלתך ממני. וזה נוסח השאלה: 

ילמדנו רבינו ביעקב שבקש מראובן בנו הגדול שבבניו שיתן שטר חליצה בחנם לאחיו כנהוג. וראובן אינו רוצה ליתן שטר חליצה לאחיו מטעמים רבים שעמו. אם עובר ראובן על מצות כיבוד אב ואם או לאו. עכ"ל השאלה. ועתה שהגם שאני כעת טרוד ועמוס בתלאות בעול תורה ועול עסקי הזמן ואין לי פנאי להשיב בארוכה כהרגל מנהגי. מ"מ לאהבת מעלתך שלא להשיב פניך ריקם אשיב כיד ה' הטובה עלי. והא לך תשובתך הרמתה: 

תשובה בפרק קמא דקידושין ת"ר איזהו מורא ואיזהו כיבוד. מורא לא עומד במקומו וכו'. כיבוד מאכיל ומשקה מלביש ומכסה וכו'. אבעיא להו משל מי רב יהודה אמר משל בן רב נתן אמר משל אב. אורי ליה רבנן לר' ירמיה וכו' כמ"ד משל אב וכו'. תא שמע שאלו את רבי אליעזר עד היכן הוא כיבוד אב ואם אמר להם עד שיטול ארנקי ויזרוק לים בפניו ואינו מכלימו. ואי אמרת משל אב מאי נפקא ליה מיניה בראוי ליורשו. ופרש"י שם וז"ל ואי אמרת כיבוד אב על הבן בחסרון כיס אינו אלא משל אב וא"כ האי ארנקי דקאמר ר' אליעזר משל אב ומנ"מ להכלימו עכ"ל. מתוך הסוגיא זו משמע דלמ"ד משל אב ולא משל בן. הא דאמר ר"א עד שיטול ארנקי וכו' היינו נמי דוקא משל אב ולא משל בן. אבל כשהארנקי של בן מותר להבן לעכב על אביו ולהכלימו שלא יזרקו לים. וא"כ לפי דעת כל הפוסקים שפסקו כמ"ד משל אב ולא משל בן. הוא הדין נמי בזורק ארנקי של הבן מותר להבן להכלימו. לבד זה מצאנו הרמב"ם ז"ל וגם הסמ"ג העתיק לשונו שמשמע ממנו שנ"ל שגם בזורק ארנקי של הבן אסור להכלימו אף על גב שגם הוא פוסק כמ"ד  שמאכילהו ומשקיהו דוקא משל אב. וכן כתב הטור י"ד בשמו וכתב ור"י חולק על הרמב"ם וגם הרמ"ה אלא שהרמ"ה מחלק וכתב דהא דבארנקי של בן מצי לאכלומי' היינו דווקא מקמי דשדיא לים דאפשר דממנע ולא שדיא. אבל בתר דשדיא מה דהוה הוה והשתא כי שתיק כיבוד שאין בו חסרון כיס הוא ומחייב בגוויה. ועוד כתב ודוקא לאכלומי' אבל למתבעי' בדינא שרי לאתבועי עכ"ל: 

ובאמת שיש לתמוה על הרמב"ם דמאחר שהוא פוסק כמ"ד משל אב האיך פסק בכדי שיטול ארנקי ויזרקנו לים אפי' בשל בנו. נגד סוגיית הגמ' דמשמע מינה דלמ"ד משל אב. הא דעד שיטול ארנקי וכו' איירי נמי דוקא בשל אב אלא שראוי ליורשו כנזכר למעלה. וראיתי בכתב מעלתך שרצית לתרץ ולפרש דהרמב"ם איירי שכבר זרק האב הארנקי לים לכך לא יכלימנו. אבל זה אינו דהא מדברי הטור משמע דר"י ומרמ"ה חולקין על הרמב"ם. ואם הרמב"ם איירי דוקא בשכבר זרק במאי פליגי דהא הרמ"ה נמי ס"ל הכי דהא דבארנקי של הבן מצי לאכלומי' היינו דוקא מקמיה דשדא ליה וכו' אבל בתר דשדא ליה אסור לאכלומי' וכו' כנזכר למעלה. וא"כ על כרחך צריך לומר דסבירא ליה להטור דליכא לאוקמא דברי הרמב"ם אלא בקודם דזרק לים ואפי' הכי פסק שאסור להכלימו. דאלו בתר דזרק ליה לים פשיטא דאסור להכלימו אליבא דכ"ע משום דהוי כיבוד שאין בו חסרון כיס דמאי דהוה הוה ומאי קמ"ל. וגם ברייתא דשאלו לר' אליעזר דאמר עד שיזרוק ארנקי וכו' לא איירי אלא בקודם זריקה ומסתמא לא איירי הרמב"ם אלא בענין שאיירי תנא דברייתא שהרי הרמב"ם כתב ממש לשון הברייתא. ובזה מתורץ ג"כ דאיכא לאקשויי דלדברי הרמ"ה דמחלק בין קודם זריקה בין לאחר זריקה כשמותיב בגמרא למ"ד משל אב מההיא כדי שיזרוק ארנקי לים וכו' ודחיק לאוקמ' בארנקי של אב ומשום שראוי ליורשו. ולא אוקי ליה בשל בן ואחר זריקה דאסור להכלימו לכ"ע אפילו למ"ד משל אב. אבל השתא אתי שפיר משום דליכא לאוקמא הברייתא בהכי משום דבזה לא היה שום רבותא דאסור להכלימו ור' אליעזר משמע דרבותא ודבר חדוש אתא לאשמעינן דאפי' בזרק ארנקי לים חייב בכיבוד אביו. וגם מה שעלה על דעת מעלתך לתרץ דטעמו של הרמב"ם דאע"ג דפסק כמ"ד משל אב אפי' הכי פסק דבזרק ארנקי של בנו לים אסור להכלימו הוא מטעם שיכול הבן לתבוע אח"כ אביו לדין ויזכה הבן בדין ולא יפסיד כלום. גם זה אינה דהתינח אם יש לאב לשלם. כשאין לו לשלם מאי איכא למימר. ומסתמא הברייתא דעד שיזרוק הארנקי לים וגם הרמב"ם שכתב לשון הברייתא בכל אב שבעולם איירי. ועוד דאי יש לחלק הכי א"כ מאי מותיב הגמרא מעד שיזרוק לים למ"ד משל אב הא איכא למימר דשאני זריקת ארנקי דאפשר להבן לתבוע לאב. אלא ודאי סבירא לה להגמרא דליכא לחלק הכי. ועוד נראה דהאי סברא שכתב הטור בשם הרמ"ה דיכול הבן לתבוע לאב לא כתבה הרמ"ה אלא לפי סברתו דסבירא ליה דבארנקי של הבן מותר להבן להכלימו ולמונעו שלא יזרוק ואינו חייב לכבדו בדבר שיש לו חסרון כיס ולכך גם לאחר שכבר זרקו שאסור להכלימו משום דמאי דהוה הוה מ"מ מותר לתובעו לדין שהפסידו בדבר שאינו חייב בכבודו. אבל למאן דסבירא ליה דאפי' בזרק ארנקי של הבן לים אסור להכלימו ולמונעו מלזרוק וחייב בכבוד אביו בדבר זה גם לאחר שזרקו אינו יכול לתובעו. וכן יש לדקדק מדברי הגהות הש"ע שלא כתב דין זה שמותר לתובעו אלא לסברת הסוברים דבזרק ארנקי של הבן לים דיכול הבן להכלימו כן נ"ל: 

והבית יוסף הקשה ג"כ קושיא זו על הרמב"ם. ותירץ וז"ל וי"ל דסבירא ליה להרמב"ם דכי אמרינן דוקא משל אב הני מילי לכבדו אבל כדי שלא לצערו יש לו לאבד כל ממון שבעולם. וכבר נזכר סברא זו בדברי הר"ן אי נמי הא דאמרינן משל אב דוקא היינו מדינא דאינו חייב לחסר כיסו בשבילו. אבל מ"מ בכלל מצות כיבוד הוא וכו' וכתב עוד וא"ת א"כ מאי מותיב מינה למאן דאמר משל אב י"ל דאין הכי נמי דמאן דמותיב לא אסיק אדעתיה לפלוגי בהכי ומאן דמתרץ הוא מצי לשנוייא ליה הכי אלא דמהד' ליה לפי שיטתו דלא הוה מפליג בינייהו עכ"ל הב"י. ודבריו לא נראין לי דזה דוחק גדול הואיל ולא הוזכר סברא זו בגמרא לא בדברי המקש' ולא בדברי התרצן אלא אדרבא מתוך דברי התרצן ומתוך מסקנת הגמרא משמע דלמ"ד משל אב. דוקא כשהארנקי של האב הוא דאסור להבן להכלימו אבל כשהארנקי של הבן מותר להכלימו. וגם המקשה לא אסיק אדעתיה לפלוגי בהכי מנין לו להרמב"ם מסברת עצמו לחלק כן וכי דעתו רחבה ממאן דמותיב בגמר' תיובתא זו שהיה אחד מחכמי הגמרא: 

ע"כ נראה לי לישב סברת הרמב"ם דודאי מודה הרמב"ם דהגמ' ס"ל דאין שום חילוק בין דין לכבדו ובין זריק' ארנקי לים ולמ"ד משל אב ולא משל הבן סבירא ליה ג"כ דאם בא לזרוק ארנקי של הבן לים מותר לו להבן להכלימו ולמונעו ולכך צריכא הגמרא לדחוק ולאוקמי הברייתא בשינויי דחיקא דאיירי בארנקי של אב אף על גב דלשון הברייתא לא משמע כן. אבל מ"מ סבירא ליה להרמב"ם כיון דפשטא דברייתא לא משמע הכי אלא משמע כמ"ד משל בן ואפי' זרק ארנקי של הבן לים חייב הבן לכבדו ושלא להכלימו וש"מ דאפילו משל הבן חייב לכבד את אביו. וא"כ היה מן הראוי לפסוק ההלכה כמ"ד משל הבן כפשטיה דברייתא ולא לסמוך אשינויי דחיקי דמשני לה אליביה דמ"ד משל אב אלא כיון דאשכחן בגמ' דאורי ליה רבנן לרבי ירמי' כמ"ד משל אב ומעשה רב מספקא ליה להרמב"ם אם לפסוק ההלכה כמ"ד משל אב או כמ"ד משל בן. משום דפשטא דברייתא דעד שיזרוק ארנקי לים משמע כוותיה. והואיל ומספקא ליה מסתברא ליה להרמב"ם דבשב ואל תעשה לפסוק כמ"ד משל אב דהיינו כשיש לאב במה להתפרנס אז אין מחייבין להבן לעשות מעשה לכבד את האב משלו אלא הוא בשב ואל תעשה ואין מוציא מכיסו כלום דהואיל ומספקא לן הלכה כדברי מי אין לנו כח להוציא מיד הבן לחייבו בחסרון כיסו. אבל כשבא האב לזרוק כיסו של הבן לים לא מסתברא ליה להרמב"ם להתיר להבן לעשות מעשה להכלים את אביו ולצערו כמאן דאמר משל אב. משום דכיון דמספקא לן אם ההלכה כמותו יש לפסוק שיהא הבן בזה גם כן בשב ואל תעשה. שלא להכלים את אביו. כן נראה לי בישוב דברי הרמב"ם. ועוד הארכתי בזה בביאוריי ובחידושיי בטור י"ד: 

ועתה נבא להשיב על הנדון שלפנינו. ונאמר דלא מבעיא לסברת רבינו יצחק והרמ"ה דפסקו לגמרי כמאן דאמר משל אב. ואם בא האב לזרוק כיסו של הבן לים אז מותר להבן אפי' לעשות מעשה להכלימו. פשיטא הוא דכל שכן בנדון דידן שרוצה האב לחסר כיסו של הבן שיתן שטר חליצה בחנם והבן אינו עושה שום מעשה ולא מכלימו ולא מצערו אלא שאינו רוצה ליתן שטר חליצה בחנם. פשיטא שאין מחוייב לשמוע לו אלא שמותר להבן לישב בשב ואל תעשה ולא ליתן שום שטר חליצה בחנם. אלא אפי' לסברת הרמב"ם דלא פסק לגמרי כמ"ד משל אב. אלא פסק בזריקת ארנקי דאפי' בארנקי של הבן אין להבן להכלימו. אפי' הכי פשוט הוא דבנדון דידן אפי' הרמב"ם מודה דאין הבן חייב לשמוע לאביו משום דלא פסק הרמב"ם כן אלא כשצריך הבן לצערו ולהכלים את אביו כסברת הר"ן והב"י כנזכר למעלה. או כשהבן עושה מעשה ומצער לאביו כסברתינו אשר כתבנו בישוב דברי הרמב"ם. אבל בנדון דידן שאין הבן מכלים את אביו ומצערו במעשה אלא הוא בשב ואל תעשה. פשיטא דאין הבן חייב לעשות מעשה וליתן שטר חליצה בחנם משום מצות כיבוד אפי' לפי סברת הרמב"ם בין ע"פ סברת הר"ן והב"י בין ע"פ סברתינו. ואף על גב דלחד שינויא של הר"ן  בפ"ק ס"ל דאפילו למ"ד משל אב שאין הבן חייב לחסר כיסו משום כיבוד אב ואם מ"מ אם ע"י כיבוד האב יחסר מהבן איזה ריוח אין להבן לצער אביו אלא יפסיד הבן את הריוח ולא יצער את אביו כאשר יעויין משם. היינו נמי דוקא כשצריך הבן לעשות מעשה לצער את אביו ולהקיצו משנתו וכיוצא בזה כההוא עובדא דהעכ"ום באשקלון שבקשו חכמים לקנות ממנו אבנים לאפוד בששים רבוא שכר והיה המפתח מונח תחת מראשותיו של אביו או על דרך שכתבו שם התוספות המעשה קצת בע"א ולכך לא ציערו דמיניה אייתי הר"ן ז"ל ראיה כמבואר שם בדבריו. מה שאין כן בנדון דידן כנזכר למעלה. ועוד מאן יימר לן דבנדון דידן אקרי רווחא ולא חסרון כיס כיון דתקנות הקהלות הוא שהחולץ והחליצה חולקים בעזבון המת: 

ועוד בר מדין ובר מדין נראה לי דנדון דידן אינו כלל. לא בכלל מורא אב ולא בכלל כיבוד אפי' למ"ד בשל הבן. דמורא היינו דוקא לא ישב במקומו וכו'. וכיבוד האב מאכילו ומשקיהו בדבר הנוגע בגוף עצמו של האב. וכן בזורק כיסו לים כתבו שם התוספות דאיירי נמי כשיש לאב קורת רוח לגופו בזה כגון שזרקו למירמי אימתא אאנשי ביתו דאם לא כן הוה ליה רשע שעובר בבל תשחית ואפילו היכי דשוגג הוא ומשליכו בחמתו מ"מ נהנה גופו בהשלכת הארנקי משום הכי אין להכלימו. אבל בנדון דידן שאינו שום כיבוד לגופו של אב אלא שרוצה שיתן בנו הגדול שטר חליצה לאחיו כדי להעשיר את בנו הקטן ממנו. שע"י זה יפריזו לו נדוניא. אין זה כלל וכלל בכלל כיבוד אב ואם. וכיוצא בזה ממש כתב מהר"י קלון שורש קס"ו וזה לשונו ועוד דעד כאן לא מפליגי אם משל אב או משל בן אלא בדבר דשייך האב בגוויה כגון פרנסת האב שצורך גוף האב הוא וקיומו. אבל במילתא דלא שייך האב בגוויה פשיטא דאין כח באב למחות בבן לא משום כיבוד ולא משום מורא דלא שייך כיבוד אלא מאכילו ומשקיהו וכו' יעויין משם. וא"כ הוא הדין בנדון דידן דאין כוונת האב אלא להנאות את אחרים אין בו שום חיוב בשביל כיבוד אב ואם. דהגע בעצמך וכי אם אמר האב להבן שיתן כל אשר לו לאחרים. וכי עלה על שום דעת שיהא הבן מחוייב לשמוע לו למאן דאמר משל הבן הלכך אין בזה שום בית מיחוש: 

אבל מה שעלה על דעתך לפטור את הבן מטעם דקי"ל כמאן דאמר מצות יבום קודמת והאב רוצה שיתן הבן שטר חליצה בחנם והוי כאילו אמר האב להבן שיעבור על איזה מצוה. אפילו של דבריהם שאין להבן לשמוע לו. לא ראיתי להכניס ראשי בדעות הללו ולהעמיד על זה שום יסוד לנדון דידן. משום דאין נראה בעיני כלל לדמות ענין זה לנדון דידן. דבשלמא אם היה הבן רוצה ליבם דוקא. והאב היה מוחה בידו ורוצה שיחלוץ. היה לו דמיון מה לאב שאומר לבנו שיעבור על איזה מצוה. אם היה הדין שמצות יבום קודם. אבל בנדון דידן אין הבן חפץ ליבם. אלא גם הוא רוצה לחלוץ. אפס שאינו רוצה ליתן שטר חליצה בחנם אלא ע"פ תקנת הקהלות או שיפייסהו ברצי כסף. והאב רוצה שיתן בחנם. אין ענין זה דומה לאב שאומר להבן לעבור על איזה מצוה אלא רוצה לחסרו והבן אינו רוצה ליחסר ממונו ואין ביניהם שום עסק מצוה אלא עסק ממון. ואין להאריך מזה. אבל מכל הלין טעמין שכתבנו למעלה נראה פשוט בתכלית הפשיטות שבנדון דידן אין שום חיוב על הבן ליתן שום שטר חליצה בחנם ואין בזה שום מצות כיבוד אב ואם ואין זה צריך לפנים. עד כה דברתי וכתבתי לעניות דעתי במשפט ובצדק ושלום על דייני ישראל. נאם הטרוד מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ ז"ל ה"ה: 

שו"ת מהר"ם מלובלין סימן קלז 
=========================== 
אילנא תקיפא רברבא ושפירא ר"ג ור"מ האלוף המרומם אשר לו דומיה תהלה מהר"ר מרדכי יצ"ו. באפס הפנאי וטרדת הזמנים לא אוכל להאריך אך להוי ידיע למר כי הגיעו לידי דברי שאלתו ופסקי דינים דכ"ת אשר צללת בעמקא דדינא וההלכה לצדד היתרא דהאשה העגונה אשת כמר ברכה בן עירך על פי העדיות שנגבו בבית דין אשר שלח כ"ת לידי וקריתי ושניתי דברי כ"ת באהבה רבה ואהבת עולם. והנה אשיב לכ"ת בקצרה לפי עניות דעתי: 

תשובה בעדות שהעיר כמר משה בר יעקב וזה לשונו אזו האבין כמה פעמים כמה קאז"קין גיזאגט זייא גאט גיקלאגט דאס דער ריצר דער יהודי ברכה אזו שייצליך אוועק גקומן איז מען האט אים מיט דען קארדעס צו האקט אונ צו שטאכן עכ"ל. אם לא היה בעת מלחמה לא היה ביה שום בית מיחוש כלל שזה מקרי נכרי מסיח לפי תומו ואין לך מל"ת גדול מזה ואף על גב שהנכרים לא הזכירו לא שם אביו ולא שם עירו כי אם שמו  בלבד. ומבואר מתוך הפוסקים שעל כל פנים צריך שיזכיר שמו ושם אביו או שמו ושם עירו כמו שכתב מהר"י קלון בתשובותיו שורש קע"ה. וכן הוא לשון התוספות אין מעידין עד שיהא מכיר שמו ושם עירו. וכן משמע בדברי הרמב"ם. יפה כיון כ"ת דבנדון דידן כיון שהעד יודע שלא היה באותו חיל שום גבור חיל יהודי שהיה נקרא ברכה כי אם זה. גם ראה אז באותה המלחמה שאותו היהודי התחיל באותה המלחמה וז"ל העד דא איז ארויס גישפרונגן אויס אונזר חיל איין יהודי דער האט גיהייסין ברכה בן הק"ר אהרן מטי"שאוויץ איך האב אים וואול גיקענט אויך זיין פאטר דער יהודי ברכה הנ"ל האט גידינט צווישן זיי אין דען חיל אויף ג' סוסים דא איז ער גישפרונגן אויף זיין סוס וכו' ב' ג' פעמים כסדר המלחמה וכו' והעיד שאחר המלחמה באו הקאז"קין והתאוננו על הריגת היהודי הבעל מלחמה שהיה נקרא ברכה כנ"ל ויתר ההוכחות המבוארים בלשון העדות פשיטא שאין לספק באיש אחר דכיון דידוע להעד שלא היה עם אותן הנכרים כי אם אותו יהודי וכן הוא מבואר מגמרא ערוכה דפרק האשה בתרא ביבמות דאיתא התם מעשה בישראל ונכרים שהלכו לדרך ובא נכרי ואמר חבל על יהודי שהיה עמי בדרך שמת וכו' ויתר המעשים שהביא בגמרא והשיא את נשותיהם אף על גב שלא הזכיר הנכרי לא שמו ולא אביו ולא שם עירו אלא ודאי  על כרחך צ"ל שהיה ידוע לאותן ששמעו הדברים מן הנכרים מי הוא הישראל שהלך עמו. וכן מוכרח הוא מדברי הרמב"ם פי"ג מהלכות גירושין שהרי כתב כיצד היה מל"ת ואמר אוי לפלוני שמת כמה היה נאה וכמה טובות עשה עמי או שהיה מסיח ואמר כשהייתי בא בדרך נפל פלוני שהיה מהלך עמנו ומת וכו' ולא הזכיר שצריך הנכרי להזכיר שם אביו או שם עירו אלא ודאי איירי כגון שהי' ידוע לאותן עדים שהגיד הנכרי הדברים בפניהם מי היה אותו פלוני שהלך עמו ולכך אין להסתפק באחר. ואף על גב שמאותו מעשה הנזכר בגמ'  שהבאתי למעלה כ' ג"כ הרמב"ם באותו פרק וז"ל יצא נכרי וישראל מעמנו למקום אחר ובא נכרי והסיח לפי תומו ואמר איש שיצא עמי מכאן מת משיאין את אשתו אף על פי שאין הנכרי  יודע אותו האיש והוא שאמר קברתיו עכ"ל והביאו הטור א"ה סי' י"ז. הא כתב עליו ואיני יודע למה צריך שיאמר וקברתיו. ואף לפי סברתו כתבו הריב"ש והר"ן שלא הצריך הרמב"ם לומר קברתיו אלא היכי שאין הנכרי מזכיר היהודי בשמו וגם אינו מכירו. מה שאין כן בנדון דידן שהיו הנכרים מכירים את היהודי כמר ברכה וגם הזכירו את שמו הלכך היה מספיק להתירה אפילו לפי לסברת הרמב"ם: 

אמנם מאחר שכל המעשה הנזכר בעדות זה היה בעת המלחמה נפל עדות זה הכל בכללו שהרי בעיא היא פרק האשה שלום עד אחד במלחמה מהו ולא איפשיטא במקומה והוסכם מכל הפוסקים שמימיהן אנו שותין שאפילו עד אחד אינו נאמן עד שיאמר וקברתיו ואף על גב שבנדון דידן אמרו כן כמה קאז"קין ובשנים כתב הרא"ש דלא אמר בדדמי. היינו דוקא בשני עדים כשרים אבל נכרים אפילו ק' אינם אלא כעד אחד כדאמרינן בפרק האשה שלום והא מים כמלחמה דמיא ונשים אפילו ק' כעד אחד דמיא וכו'. ולא נצטרך למה שצדד כ"ת שיש להחמיר בנדון דידן מפני שהזכירו הקא"זקין מהות הריגתו ובאותו כלי זיין שנהרג בו וראו ההריגה אלא אפילו הזכירו סתם מת כיון שידוע שהיה בשעת מלחמה והוא היה במלחמה לא היה כדאי להתיר עד שיאמרו בפירוש במל"ת מת על מטתו או שמת שלא במקום המלחמה או מת וקברתיו דהא לפי סברת הרי"ף והרמב"ם וסיעתם דס"ל דבעיא דעד אחד לא איפשיטא במקומה וחיישי גבי עד דאמר בדדמי כמו גבי אשה א"כ דינו כמו גבי אשה. אלא שהרמב"ם החמיר גבי אשה דאפי' אמרה וקברתיו אינה נאמנת. ולר"ח אפילו בעד לא מהני וקברתיו יעויין במקומו. מ"מ כולהו ס"ל דגבי עד אחד נמי איכא למיחש דאמר בדדמי כמו גבי אשה וגבי אשה הוא מבואר מתוך המשנה וסוגיית הגמרא דריש פרק האשה שלום דבשעת מלחמה אפילו אמרה מת סתם אינה נאמנת דהא קתני מתניתין ושלום בעולם ובאה ואמרה מת בעלי תנשא שלום בינה לבינו ומלחמה בעולם ובאה ואמרה מת בעלי אינה נאמנת ודייק בגמרא תנא שלום בעולם משום דבעי למתני מלחמה בעולם ר"ל דוגמת היכי ששלום בעולם שנאמנת דהיינו כשאומרת מת סתם דוגמת זה כשיש מלחמה בעולם אינה נאמנת. והא דאיתא בגמרא אחר זה הדר אמר רבא רעבון גרוע ממלחמה דאילו במלחמה כי אמרה מת בעלי במלחמה הוא דלא מהימנא הא מת על מטתו מהימנא ואלו גבי רעבון וכו' אין פירושו דדוקא כשאמרה בפירוש מת במלחמה אלא ר"ל במלחמה היינו שיש מלחמה בעולם והיא באה מן המלחמה ואמרה מת סתם הוי כאילו אמרה מת במלחמה עד שתאמר בפירוש מת על מטתו כמו שפירש רש"י גבי עד אחד במלחמה כמו שנכתוב לשונו לקמן וכן פירש רש"י שם בגמרא אחר זה וזה לשונו ואשמועינן מתניתין דהואיל ושלום בעולם אף על גב דלא אמרה על מטתו  בהדיא מסתמא מת על מטתו ובזמן שיש מלחמה בעולם מסתמא מת במלחמה קאמרה עד דאמרה מת על מטתו עכ"ל. וכן כתב הטור בהדיא וזה לשונו וכן אם יש מלחמה ואמרה מת אפי' בסתם אינה נאמנת וכו' עכ"ל. וא"כ הא דבעיא לן ע"א במלחמה מהו איירי נמי אפי' היכי דאמר מת סתם. וכן פי' רש"י ז"ל שם וז"ל עד אחד במלחמה. מלחמה בעולם ובא עד אחד ואמר מת בעליך מי מהימן וכו'. הרי שפירש בהדיא בהא דקאמר עד אחד במלחמה הוי פירושו שיש מלחמות בעולם והעד אמר מת בעליך סתמא. וכן צריך לפרש לשון הטור שכתב וכן אם יש מלחמה בעולם ובא עד אחד ואמר מת במלחמה אינו נאמן. דאין פירושו שאמר העד בפירוש מת במלחמה. אלא ר"ל שיש מלחמה בעולם ובאו מן המלחמה והעד אומר שמת סתם. והואיל וכן א"כ גבי נכרי המסיח לפי תומו כשבא מן המלחמה אפילו כשאומר סתם מת פלוני אינו נאמן עד שיאמר בפירוש וקברתיו או מת על מטתו. והוא הדין שאומר בפירוש שמת שלא במקום המלחמה וכל שכן בנדון דידן שמבואר מתוך העדיות שאמרו שמת ממש במלחמה בעת הלחמו עם הזאלדאטין שאין בזה להתיר: 

איברא האמת הוא שנמצא תשובה במרדכי בפרק ב' דיבמות וזה לשונו. וסברת הלב היא דלא שייכא אותה בעיא בנכרי שאין נאמן כי אם במסיח לפי תומו דבשלמא ישראל המתכוון לכך להתיר י"ל דבשעת מלחמה נתן לבו להעיד ולהתיר על הנדמה ודבר ההוה להיות אבל נכרי שמספר מעשה לפי תומו ולא שם כוונתו לשם אותו דבר אינו אומר אחר הנדמה כי אם כאשר ראה וכו' וכן הסכימו הר' נתן ב"ר שמעון ורבי שמחה ב"ר שמואל עכ"ל. והיא היא הסברא שכתבה בהגהות ש"ע סעיף נ' וז"ל ונכרי המסיח לפי תומו ואמר שמת במלחמה צריך ג"כ שיאמר וקברתיו ויש מקילין בזה עכ"ל. ובודאי לפי סברא זאת שבמרדכי נכרי המל"ת אין צריך לומר וקברתיו כי לא שייך ביה דאמר בדדמי אפילו ראה ההריגה ואומר איכיות ההריגה כאשר מבואר בפירוש בדבריו. ומה שעלה על לב ר"ת לצדד להחמיר אפילו לפי סברא זו מפני שבנדון דידן הזכירו במה שנהרג ורצה כ"ת להביא ראיה מדברי בעל ת"ה סימן ר"מ. הלא אין להביא ראיה להחמיר מדברי ת"ה לבעלי סברת המקילין הנ"ל דהא בעל ת"ה אינו בעל סברא זו אלא הוא סבר דבנכרי שייך נמי לומר דאמר בדדמי והוא ס"ל עדות נכרי מסיח לפי תומו גרע מעד אחד וכן משמע מלשונו בתחלת אותה התשובה עצמה שכת' התוספות פרק האשה שלום לא וכו' לא מהני בלא סימנים וכל שכן בנכרי מסיח לפי תומו. וא"כ אם היה ראוי לסמוך אסברת אלו המקילין לא היינו צריכין למיחש למצא חילוק להחמיר בנדון דידן מתוך דברי בעל ת"ה. אבל אין ראוי לנו להקל ולסמוך על דברי המרדכי וסברת המקילין הנ"ל הואיל ואנו רואים שכל האחרונים בתשובותיהם לא דרכו בדרך זה שהרי הר"ן בתשובותיו סי' ג' כתב וז"ל וכיון דאפי' בעד גמור בעינן וקברתיו כל שכן בנכרי המסיח לפי תומו. וכן כתב רבינו ירוחם דאין נכרי מסיח לפי תומו נאמן במלחמה דשייך לומר דאמר בדדמי. וכן משמע מדברי בעל ת"ה סימן הנ"ל וכן בכתביו סימן קס"א כתב דגם בנכרי המל"ת שייך לומר דאמר בדדמי וכן מהר"י וויי"ל סי' ע"ט החמיר מאד בנכרי מל"ת וחשש שמא אמר בדדמי. ואף שבתשובת מהר"ר אליה מזרחי סי' ל"ו מביא דעות להקל. מ"מ מי יקל ראשו באיסור אשת איש נגד כל הני האחרונים בתראי דבתראי שמימיהן אנו שותין תמיד: 

וגם העדות שהעיד העד שכשהיה הדין בין הקאז"קין מי יטול השלל של כמר ברכה. אמר הקאז"ק השר עשרה שהוא ראוי ליטול השלל מפני שהוא שרף את כמר ברכה הנ"ל אחר שנהרג ופשט את בגדיו והעמיד עדות קאז"קין על זה ומחמת זה יצא הפסק מביניהם שיטול השר עשרה השלל של כמר ברכה. פשיטא שאין בעדות זה ממש אפילו בעדים כשרים שהרי נוגע בעדותו היה. כדי שיטול הוא השלל ולהנאתו נתכוון. גם באותן דברים של הקאז"קין שהעידו לשר עשרה שכדבריו כן הוא אין בהן ממש שלעדות לשר העשרה נתכוונו ולטובתו כדי שיטול הוא השלל ואין זה נכרי מסיח לפי תומו דבנכרי מסיח לפי תומו בעינן שלא יתכוון לשום עדות בעולם ואין חילוק בין בא לב"ד בין לא בא לב"ד אלא היכי שבא לב"ד אפי' אמר בעצמו מקרי נתכוון להעיד לפי מה דק"ל כר' יוחנן ולא כאשר מובן לי מתוך דברי כ"ת וזה פשוט ואין להאריך. גם צריך שלא יהא שום הוכחה שמתכוון הנכרי כלל לשום תועלת לו כדמשמע מלשון הרמב"ם והטור ולא גרע מהא דאיתא פרק האשה בתרא ההוא נכרי דהוה קאמר ליה לישראל שקול אספסתא ושדי לחיואי בשבתא ואי לא קטילנא לך כדקטילנא לפלוני וכו' דאינו נאמן. ואין לחלק דשאני התם דאמר בפירוש עשה לי זה דמוכח בפירוש דאומר כך בשביל שיעשה לו ישראל מה שביקש ממנו. זה אינו שהרי פשיט לה התם מהא דתני' נכרי שהיה מוכר פירות בשוק ואמר של ערלה של נטע רבעי הן וכו' לא אמר כלום לא נתכוון אלא להשביח מקחו. משמע דכה"ג נמי אמרינן לענין אשה כל מקום דאיכא למימר שאומר זה בשביל טובתו אין סומכין עליו. ואף על גב שכתוב בתשובת מיי"מון השייכים להלכות נשים המתחלת חזרנו על כל צידי צדדים וכו' דלא חיישינן שאמר זה הנכרי בשביל איזה אמתלא אלא א"כ היכי דמוכח כן בדבריו כי ההיא דשקל אספתא מכל מקום אין לך מוכיח בדבריו גדול מזה שאמר השר עשרה אני שרפתיו ויתנו לי השלל שלו. ומה שהביא כ"ת מההיא מאן איכא ביה חיואי מאן איכא ביה חסא וכו' דמשמע שהיה מכוין הנכרי לקבל טובת הנאה מזה ואפי' הכי האמינוהו. שאני התם שלא היה מוכח כלל מדבריו שהיה מתכוון לזה. כלל העולה שלפי דין הגמרא והפוסקים אין להעמיד שום יסוד שריותא דהאי אתתא על עדות זו: 

אך אמנם על העדות האחרון שהעיד שנכרי הקא"זק שנעשה גלח בעיר קייאבא שהיה מספר לפי תומו איך שהוא היה אצל אותו מעשה כששרף הקא"זק מולפק"י את היהודי ברכה וכו'. על העדות זה נוכל להעמיד שריותא דהאי אתתא דאין לך וקברתיו גדול מזה דוקברתיו לאו דוקא אלא שאומר דברים שודאי מת כמו שכתב הר"ן בתשובה סי' ג'. אלא שעדיין צריך עיון שהרי זה הנכרי שהגיד מסיח לפי תומו שהוא היה אצל המעשה כששרף הקאז"ק מולפ"קי את היהודי ברכה היה אחר ההריגה וראה והכירו בשעת השרפה בטביעת עין או בסימנים שהוא היהודי ברכה נשרף בין ההרוגים והרי בתרומת הדשן סי' רל"ט כתב בשם א"ז שכתב בשם רבינו שמחה ז"ל ור' נתן דאין מסיח לפי תומו נאמן אלא כשאומר נהרג או מת משום דלא צריך טביעת עין. אבל מצאתי פלוני הרוג עם סימנין היכי דאיכא למיחש דלמא אחר הוא וצריך טביעת עין וכל טביעת עין צריך עיון וטביעת עין זה דמסיח לפי תומו שאין דעתו להעיד אלא שאומר אותו ממילא לא סמכינן עליו דבשלמא ישראל שמתכוון להעיד איכא למימר נתן בו טביעת עין בכוונה עכ"ל. וחילק שם בתרומת הדשן בין היכי שהכירו הנכרי בחייו דלא מהני דכיון דלא נתכוון להעיד אמרי' דלמא לא נתן עיניו לדקדק יפה וכו' וכשראה סימנין הדומי' לאותן סימנין סבר בודאי שהוא האיש שהכיר בחייו בסימנים הדומין לאלו. ובין היכי דלא הכירו. ובנדון דידן הכירו כל הקא"זקין את כמר ברכה בחייו א"כ לפי סברא זאת גם בעדות זה אין בו כדי להתיר: 

אבל נאמר בעל ת"ה בעצמו משמע מדבריו בכתביו שאין תופס תשובה זו של א"ז לעיקר שהרי לפי דברי תשובה זו אם נכרי מצא יהודי נהרג או מת ומכירו על ידי סימנין או טביעת עין לא מהני כשהכירו בחייו. ושם בכתביו סי' רכ"ג משמע מתוך אותו תשובה דאיירי בנכרי נפח שמצא את כמר לעמי"ל הרוג והכירו והתיר את אשתו וז"ל ועובדא דידן לא ראוהו הנפח בשעת הריגה אלא לאחר כך. ואחר כך כתב ג"כ ועובדא דידן שידע הנכרי את לעמיל לפי הנראה מתוך דבריו א"כ לא בעינן וקברתיו עכ"ל. ר"ל אף לפי דברי הרמב"ם. הרי מבואר מדבריו שנאמן נכרי מסיח לפי תומו כשאומר שמצאו הרוג והכירו. ואף על גב דבתחלת דבריו שם משמע שאם היה שראוהו בשעת ההריגה הוי גרע טפי ובעובדא דידן ראוהו ג"כ בשעת ההריגה היינו לענין זה קאמר דהוה גרע להצריכו לומר קברתיו אם ראוהו מגוייד כדמשמע התם. ובעובדא דידן הא אמרי שנשרף דהיינו וקברתיו. וכן בתשוב' מיימון בתשובה הנזכרת מבוא' שם בהדיא דכשנכרי מסיח לפי תומו שמצא יהודי הרוג או מת ומכירו בטביעת עין נאמן ע"ש. ועוד מגופא דדינא דאנן קיימינן ביה יש להוכיח שהרי לפי דעת כל האחרונים כשהנכרי מסיח לפי תומו נהרג במלחמה ואני קברתיו נאמן ואם כדברי תשובה של הא"ז האיך הוא נאמן הא בלתי ספק שאי אפשר הוא שאומר שתכף שראה שנהרג במלחמה בשע' הלחמו מיד לקחו וקברו ולא זזה ידו ממנו זהו דבר אי אפשר וגם לא הזכירו אחד מהפוסקים זה. אלא ודאי שאומר שאחר כך לאחר ההריגה קברו וא"כ נאמר מאחר שעל גוף ההריגה בעצמו אמרינן דאמר בדדמי א"כ גם כי אמר קברתיו מה מועיל שמא איש אחר קבר שראה שהיה דומה קצת בסימניו או בטביעת עין לאותו יהודי ואותו קבר. אלא ודאי לא חיישינן כולי האי. וע"כ בנדון דידן נמי שהגיד הנכרי מסיח לפי תומו שנהרג ונשרף נאמין להשיא אשתו של כמר ברכה הנ"ל שפשוט הוא שאין לחלק בין אומר העכו"ם אני בעצמי קברתיו ובין אומר אני ראיתי שנכרי אחר קברו. ועל כן נראה לעניות דעתי שעל עדות זה האחרון. בצירוף העדיות הראשונים יש לסמוך בלי שום מיחוש להתיר אשת ברכה הנ"ל להנשא ומותרת להנשא לכל גבר דיתיצביין ובטוח אנכי שגדולי המורים יסכימו ג"כ לדעתי. נאם הטרוד מאיר בן מהר"ר גדלי"ה ז"ל ה"ה חתן המל"ך הגאון מהרר"ץ כ"ץ ז"ל ה"ה: 

שו"ת מהר"ם מלובלין סימן קלח 
=========================== 
אילנא רברב' ושפיר'. אהו' ר"ג ור"מ ואב ב"ד האלוף המופלא מהר"ר שמואל יצ"ו. ולכל המסתופפי' בצל מעלתו שלום. הגיע לידי הפסק דין אשר תרצת על דבר המעשה המכוער והזר עון הרציחה שעשה אחד מפריצי בני עמינו כנזכר בהעדיות אשר שלח מכ"ת לידי. הגם שעד השני הוא עד מפי עד מסתמ' המעש' הרע הוא ידוע ומפורס'. והפושע הרוצח הוא במאסר ובמשמר ביד הפקיד כי לא פורש מה יעשה לו וביקש מכ"ת ממני לחוות דעתי להלכ' למעש' בזמן הזה ואם יפה דנת ואם יפה זכי' מלהכותו נפש. והנה הגם שאני כעת בלתי מיושב ואין כלי תשמישי בידי כי הם עדין בק"ק לובלין אשיב בקצר' כי הענין מצד עצמו אין צריך לאריכות מפני שהם דברים נראים ונגלי' בגמרא ערוכה ובדברי הפוסקי' והתשובו'. ואומר: 

תשובה. שיסוד הכל שבנו עליו רוב הפוסקי' שפסקו שגם בזמן הזה יש כח ביד ב"ד להעני' אחד בעונש גוף או מית' הוא מהא דאית' בפרק נגמ' הדין ובפרק האשה רבה תניא אמ' ראב"י שמעתי שב"ד מכין ועונשין שלא מן הדין ולא לעבו' על דברי תורה אלא לעשו' סייג לתורה. ומעשה באחד שרכב על סוס בימי יוני' בשב' והביאוהו לב"ד וסקלוהו. לא מפני שהדין כך אלא שהשע' צריכה לכך וכו'. ונרא' דמשמע להו להפוסקים שהב"ד דקאמ' ראב"י פירושו אפי' ב"ד של חוץ לארץ אפי' לעונש מיתה שהרי משמע מדבריו שהוא משוה ומדמ' הכאה ושאר עונשי' לעונש מיתה דהא דקאמר שב"ד מכין ועונשין על כרחך בין שאר עונשי' ובין עונש מיתה קאמר וכמו שמייתי עלה ומעש' באחד וכו' ובשא' עונשי' הוא פשוט בדברי הגמר' שגם בח"ל יש כח ביד ב"ד להעני' ולקנוס מפני צורך השע' כאש' יתבא' לפנינו בסמוך וא"כ ס"ל לגמרא דב"ד דקאמ' ראב"י אפי' ב"ד של חוץ לארץ קאמ' וא"כ הוא הדין בעונש מיתה דהא בחד ב"ד כלל להו ראב"י וכן נראה מדברי הרי"ף פרק הגוזל עצים שהוא מפרש ב"ד דרא"בי אף בב"ד דחוץ לארץ שהרי אההוא עובדא דהתם דרב נחמן קניס לההוא גברא דהו' גזלנא עתיקא כתב הרי"ף וז"ל מהא שמעינן דקנסינן בכהאי גוונא אפי' בח"ל דהא רב נחמן בבבל הוה וקא קניס. ועוד דגרסינן בפרק נגמר הדין אמ' ראב"י שמעתי שב"ד מכין ועונשין שלא מן הדין וכו' עכ"ל. א"כ ש"מ דרב אלפס ס"ל דהא דקאמ' ראב"י שב"ד מכין ועונשין וכו' הוי פירושו אפי' ב"ד של ח"ל דאם לא כן לא הוי מייתי ראיה מיניה וזה בעצמו היה טעמו דרב נחמן שהיה בח"ל וקנסו משום דסמך אברייתא דרא"בי. ואהא סמך ג"כ הטור ח"ה שכתב בפשיטות בסימן ב' שדייני ח"ל דנין בין עונש ממון בין עונש מיתה בצורך השעה וגם בסימן תכ"ה כתב על דברי רב נטרונאי גאון שכתב דעל כל חייבי מיתות ב"ד האידנא אין בידינו לא להלקותו ולא להגלותו וכו' כתב עליו הטור וז"ל ואפשר שלא כתב כן אלא מצד הדין וכו' אבל במה שצריך לעשות לו משום מגדר מילתא בזה לא דיבר כי מי חולק על ראב"י שאמ' שב"ד מכין ועונשין כדי לעשו' גדר עכ"ל. הרי שכתב בפשיטות כי מי יחלוק וכו' אפי' לבזמן הזה. וכן הרשב"א והרא, ש והריב"ש בתשובותיהם בודאי על ראיה זו סמכו במה שכתבו בדבריה' שגם בזמן הזה יש כח לב"ד להעניש עונש מיתה. ואם יקשה על זה הא אמרינן בפרק זה בורר דבר חמא קטל נפשא א"ל ריש גלותא לר' אבא בר יעקב פוק עיין בה אי ודאי קטיל ליכהיוה לעיני' וכו' ופר"שי דבטלי מיתות ב"ד והאי קנסא קא עבדינן ביה דב"ד מכין ועונשין שלא מן הדין וכו' וא"כ משמע מדלא קניס ליה ר"ג אלא דלכהיוה לעיניה ולא גזר לדונו ולעונש במיתה א"כ ש"מ דב"ד חוצה לארץ אין מענישין בעונש מיתה אפי' למגדר מילתא. הא כבר כתב הריב"ש בסימן רצ"א וז"ל וכן גבי בר חמא קטל נפשא ואמ' ר"ג אי ודאי קטיל נפשא ליכהיוה לעיניה לפי שראה לפי צורך השעה שדי בסימוי כזה לא צוה להרגו ומכל זה היה בסימוי העינים סכנת מיתה דשוריינא דעינא בליבא תלו עכ"ל. וא"כ נדחית קושיא זו. 

ועוד לפי מה שנרא' מלשון רבינו ירוחם יש עוד לתרץ ההוא עובדא דר"ג באופן אחר שכת' רבינו ירוח' אההיא דב"ד מכין ועונשין שלא כדין וכו'. וז"ל וכל זה אפילו בח"ל ואפי' בלא התראה וכו' ואפי' דליכא עדות ברורה כל שנרא' לדיין לעשו' עושה. וכתב עוד מי שהרג. דייני ח"ל יכולין לקטוע לו אבר או לסמות עינו אפי' בלא התרא' או דאתחבוש בבדיקו' וכו' עכ"ל. ויש מקום בדבריו לומר דר"ל דהיכא דליכא כאן עדות ברורה וגמור' שהיו דנין אותו במיתה ע"פ אותן עדיות בזמן שהיו דנין דין נפשות אז על כל פנים יכולים לקטוע לו אבר או לסמו' עינו אבל היכא דיש כאן עדות גמור' יש להענישו אפי' בעונש מיתה. והשתא יש לישב ההיא עובדא דר"ג דהכי קאמ' פוק עיין אי ודאי קטיל נפשא וכו' ר"ל אפי' לא יהא לך עדות גמור' ע"פ התורה אלא שיהיה בדעתך ברור ודאי דקטל נפשא מ"מ אפי' הכי על כל פנים לכהיוה לעיניה אבל אין הכי נמי אם היה שם עדות גמור' היה מצוה שיענשוהו עונש מיתה. ובזה יתיישב הא דקאמ' אי ודאי דקטל נפשא וכו' דיש לדקדק מאי צריך לומר אי ודאי קטיל נפשא פשיטא וכי סלקא אדעתי' שיענשו על הספק וכן במעשה קאמר אתו תרי ואסהידו דודאי קטיל. אבל לפי דרך זה יתיישב שפיר ומבואר בטוב טעם ודעת מן הגמרא שאפי' בזמן הזה יש כח ביד ב"ד להעני' בין בעונש גוף בין בעונש מיתה בצורך שעה לעשות סייג וגדר וזה הוסכם מרוב הפוסקים והתשובו'. 

לבד זה מצאנו ראינו הנ"י שכתב בפרק ארבע מיתו' אהא דאית' התם אימרת בת טלי' בת כהן שזינתה הוה. אקפא חמא בר טובי' חבלי זמורות ושרפה. אמר רב יוסף טעה בתרתי. טעה בדרב מתנא דאמר פתילה של אבר מטילין לתוך פיו וכו'. וטעה בדתני' ובאת אל הכהנים ואל הלוים ואל השופט אשר יהיה בימים ההם. בזמן שיש כהן יש משפט בזמן שאין כהן אין משפט. וז"ל הנ"י שם ואי קשיא והא ק"ל דב"ד מכין ועונשי' שלא מן הדין. וי"ל דהת' סנהדרי גדולה הוו דרב גוברייהו אבל ב"ד דעלמא לא. ואף על גב דאמרינן  בריש פרק ב' דנידה רב הונא קץ ידא מאד' אחד שהיה רגיל להכו' חבירו ואמרינן בפרק זה בורר אי ודאי קטיל נפשא ליכהיו' לעיני' היינו לעונשו בקצת מה שחייב' עליו תורה כגון שיכהו עיני ההורג שנתחייב מיתה וכיוצא בו אבל לחייבו לגמרי בדין תורה לא עכ"ל. 

איברא אפילו אם תמצא לומר שדברי הנ"י הם כפשוטן וס"ל דאין כח להעניש בעונש מיתה כי אם לסנהדרין ולא לב"ד דעלמא אפי' למגדר מילתא לצורך שעה. אין לחוש לדבריו נגד כל הני הפוסקים מאחר דהוכחנו למעלה דסוגיית הברייתא והגמרא נראה כדבריה' דאפי' על בית דין דח"ל אמר ראב"י שמכין ועונשין שלא מן הדין וכו' כנזכר למעלה. וקושיית הנ"י לא יקשה על כל הני הפוסקים דפשיטא דיכולים לתרץ דהא דקאמ' רב יוסף דטעה בתרתי וכו' הוא משום שהיה ידוע להם להאמוראי' שלא דנה אותה חמא בר טוביא באותה מיתה לשום מגדר מילתא אלא נתכוון לדונה בדין תורה. ועוד יש לתרץ קושיא זו לדעת הפוסקי' בפנים אחרים אלא שאין העת להאריך. 

ועוד שנוכל לפרש דברי הנ"י שר"ל דדוקא באותה מיתה שנתחייב בה בתורה אין כח לב"ד דעלמ' לדונו כי אם לסנהדרין. אבל לסבב ולגרום לו איזה מיתה שיהיה באופן שיהא מבוער מן העולם אין הכי נמי שמודה הנ"י שיש כח בכל ב"ד לעשות כן ולכך דקדק הנ"י בסיו' דבריו וכתב אבל לחייבו לגמרי בדין תורה לא. וחמא בר טובי' אם אית' דלצורך שעה ומגדר מילתא עבד הכי הוי ליה להאבידה מן העולם באיזה ענין שיהיה ולא לדונה בשרפ' ממש כדין תורה לכך אמר רב יוסף דטעה בתרתי וכו'. אלא שהוקשה למעלתך על דרך זה א"כ מנא לי' לרב יוסף דטעה בתרתי נימא דלפי דרך זה לא טעה כלל במידי והא דלא דנא בפתיל' של אבר כרב מתנ' הוא מפני שזהו דין שרפה מן התורה ואיהו לא רצה לדונה בדין תור' שידע שפיר הברייתא דבזמן שאין כהן אין משפט ולא דנה אלא לצורך שעה למגדר מילת' ולכך הקיפ' חבלי זמורות. זהו תמצית קושייתך. אבל בעיני אין זה קושיא כלל לסתור דרך הנזכר משום דמשמ' בגמר' שם דשרפה בחבלי זמורות היא חמורה טפי שהיא שרפת גוף ונשמ' משא"כ בפתילה של אבר שהגוף קיים א"כ אם איתא דלצורך שעה ולמגד' מילתא עביד הכי לא הוה ליה לדונה בשרפה כלל אלא באיז' איבוד מן העולם שיהיה. אלא ודאי לדונה בדין תורה נתכוון ולכך שפיר אמר עליה רב יוסף דטעה בתרתי. והשתא לפי דרך זה אפי' הנ"י מצי שפיר סבר דיש כח ביד כל ב"ד אפילו בזמן זה להעניש באיזה עונש מיתה שיהיה להאבידו מן העולם למגדר מילתא לצורך שעה ואין חולק בדבר. וכן נראה לי פשוט להלכה למעשה שיש כח לב"ד אפילו בזמן הזה להעניש בעונש מיתה משום צורך השעה אפי' בשאר עבירות וכל שכן בעון הרציחה שראוי להחמיר יותר להעני' מפני צורך השעה כמו שכתב הריב"ש הטעם מפני שמצינו שאפי' בזמן שהיו דנין דיני נפשות היו מחמירין ודנין בה שלא ע"פ דין תור' שהיו מכניסין אותו לכיפ' כשהרג שלא בעדו' גמור' כדאית' בפרק הנשרפין ולא היו עושין כן בשא' מיתו' ב"ד. והטע' שהחמירו בעון רציחה יותר מבשאר מיתות כתב הרמב"ם בפרק ד' מהלכות רוצח מפני שיש בה השחתת ישובו של עולם והאריך שם בזה ע"ש כן נרא' לי לפסק הלכה. ולא כמו שנרא' מתוך דבריך הפוך מזה. 

אך אמנם האמת הוא שצריך כל ב"ד להתיישב בדבר ולשקול במאזני שכלם אם צורך השעה ההוא כל כך גדול שכדאי הוא להענישו בעונש מיתה כאש' מבוא' מעצמו מדברי כל הפוסקי' וביחוד בתשובת הרשב"א בב"י. אבל נרא' לי פשוט שלא לבד זה בשכבר רבים מן כלל העם פרוצי' באותה עבירה הוא נקר' צורך שעה כמה שעלה על דעתך כן כמו שנראה מדברי מעלתך והבאת לראיה מדנקט בבריית' בימי יונים. ומטע' זה חרצת הדין שבנדון זה הנזכר לא שייך לומר בו שהשעה צריכה לכך. וזה אינו אלא אפי' היכי שבשעבר לא היו העם פרוצי' בעבירה זו אלא שרואים הב"ד שאם לא יענשו זה בדינא רבה כמיתה וכיוצא בזה יהיה סבר שמהיום ולהבא יהיו העם פרוצים בעבירה זו וינהגו בה קלות גם זה מקרי שהשעה צריכה לכך שהרי חזינ' דבההוא עובדא המכוע' מברכת השם שכתוב בתשובו' הרא"ש כלל שהתיר הרא"ש לבערו מן העול' פשוט הוא שלא היו העם פרוצים כבר בעבירה זו חליל' ולא התיר זה רק מפני כדי שיתקד' השם בין העכו"ם ששמעו מזה וגם למגדר מילתא להבא עשה כן. וכן בההוא מעשה מהאלמנה שנתעבר' מן העכו"ם שהתיר לחתוך חוטמה ולהשחית תואר פניה ולא מפני שהיו העם פרוצי' בעבירה זו עשו כן אלא למען שלא יצא דבר הזונה על העכו"ם להבזות דתינו ולמען תשמענה כל הנשים ולא תעשנה כזאת כאשר מבואר שם באותה תשובה. וגם היכא דליכא לא זה ולא זה אלא שרואי' הב"ד שאיש זה הוא משורש ורגיל בעבירה זו ושבודאי שיעש' עוד לרבי' כמעשי' שעשה מבואר בגמר' שקנסו וענשו אותו שלא מן הדין משום מגדר מילת' כדחזינן בההו' גזלנ' עתיק' דקניס אותו רב נחמן אף על גב שאינו  מפורש שהיו יתר העם אז פרוצים בגזילה כמוהו רק שהשיב רב נחמן גזלנא עתיק' ובעינא דאיקנס. והיינו בלתי ספק כדי שלא יוסיף עוד לעשות מעשים כאלה לרבים. וכן ההוא גברא דקץ רב הונא ידיה מפני שהיה רגיל להכו' חבירו לא עשה רב הונא זה אלא כדי שלא יוסיף לעשות עוד כאלה וכיוצא בזה. ש"מ דזה מקרי ג"כ שהשעה צריכ' לכך. וא"כ על כרחינו ההיא תשוב' הגאו' שכתב הטור סימ' תכ"ה וז"ל אך העמידו ב"ד והכו וענשו למגד' מילת' כי הך שהיה רוכב בשבת וכו' כמו שפירשו רבותינו דמשום דמגדר מילתא דיחידאי לא קנסינן אלא לעשות גדר לדבר שיש בו גדר צורך רבים קנסינן לפי צורך השעה וכו' עכ"ל. א"ל דר"ל דכשאותו היחיד לבד פרוץ באותו עבירה כבר לא קנסינ' משום מגדר מילתא אלא דוקא היכי שרבים פרוצים בה כאשר עלה על דעתך לפרש כן. אלא הכי פירושו היכי שלא יגיע מזה שום פרצה לרבים כי אם ליחיד לבדו אז לא קנסינ' אבל היכי שיגיע מזה פרצה לרבים אפי' היכי שלא היה פרוץ בה כבר אלא אותו יחיד לבדו אלא שע"י שלא יענישוהו יגרום שיהיו רבים פרוצי' באותה עביר' או יגיע מזה היזק ופרצ' לרבים כיון שצורך רבים הוא קנסינ' לעשו גדר לפי צורך השעה והכי דייקא לישנא דהגאון וכמו שהוכחנו מהנך עובדי הנזכרים בגמר' כנזכר למעלה. 

גם מה שכתבת וז"ל ואי משום שהרבה להחציף להרוג בשאט נפש וחילל שבת והרג שתי נפשות לא מצינו בשום מקום בגמרא ובפוסקים שיהיה הדבר תלוי בזה אלא הכל תלוי בצורך שעה לתקון הדור אם צריך לכך. לא בעני' אותו החט' אם גדול או קטן ואם במזי' עכ"ל. הלא מדברי הריב"ש סי' רנ"א מבוא' בהדיא דתלינ' ג"כ בזדון ובאשמ' החוטא וברוב פשעו בחטא ההוא שהרי כתב הרי"בש וז"ל ומ"מ משום מגדר מילת' כיון שמת מביניה' אם רואה אתם להמית' כיון שעשו כן בשא' נפש וביד רמה ובזדון כמו שנראה שארבו לו בלילה וגם ביום ובפרהסיא בפני טובי הקהל היו הולכין בכלי זיין כנגדו הרשות בידך עכ"ל. הרי מבואר שתלה הענין הרבה בגודל אשמת החוטא באותו חטא. והטעם נגלה ופשוט ומבואר מעצמו כי יותר שהחוטא הרבה להזי' ולפשוע לעשו' אותו מעש' הרע בזדון ובפרהסי' והרבה בחלול השם באותו מעשה הרע שעשה אז יות' ויותר צריכין למגדר מילת' השעה והשעה צריכה לכך לענשו אפי' שלא מן הדין שאם יקילו בעונשו על הפשעים הגדולים שעשה יהיה בזה חילול השם ויהיה סבה שמהיום ההוא והלאה יהיו העם פרוצים בעבירות כיוצא באלו ויגיע מזה פרצה לרבים וצורך רבים הוא לגדור הפרצה ההיא להרבות בעונשו כאשר הענין מבואר מעצמו. וזה נראה פשוט בעיני. 

ועתה אהו' בנדון דידן במעשה המכוער הנזכר הלא אני מבחוץ ואתם מבפנים לשקול במאזני שכליכם הזך גודל צורך השעה ע"פ הדרכים אשר כתבתי. אבל לפי הנראה כל הנך פרצו' שכתבתי השייכי' להיות בלהבא שהשעה צריכין לכך כמעט כולהו איתניהו בנדון הרע הנזכ' וביחו' שמתוך דבריך נזכר שגם באשתק' נעש' באותו גבול מעש' רע כזה ויצא בולא כלום ויתרבו המתפרצי' ח"ו. נוסף על זה שכיון שנתפרס' זה הענין הרע בין העכ"ום וגם הפושע הנזכר יושב במאסר בין העכו"ם אם יניחוהו בחיים יהיה בזה חילול השם. דוגמ' הענין שבתשובת הרא"ש כנזכר למעל'. גם יבאו העכו"ם להקל בנקמת שפיכת דמם של ישראל חליל' וחס וק"ל. ומה שאמרת לחסרו אברים כנזכר בדבריך. הלא אפשר שיבא מזה פרצה גדולה מזו שיבא להמיר דתו אחר כך ויהיה לקוץ מכאיב לשונאי ישראל כאשר זכרני בימי חורפי שאירע בימי הגאון מהר"ר שכנא ז"ל שהיה בימיו ג"כ איש בליעל ורוע מעללי' והתיר הגאון לנקר את שתי עיניו ולחתוך את לשונו ואחר שעשו לו כל אלה המיר דתו ונשא עכו"ם אחת והוליד בני זרים והיה הוא וזרעו המרעים כל ימיהם לרצוע מרדות לישראל. ע"כ מאחר שהוא מפושעי ישראל בגופם ואין בו תקנת דבר טוב כי משורש נחש יצא צפע ואנה אלהים לידו שכבר הוא נתפש בידי עכו"ם הצד היותר טוב היה שיד ב"ד של ישראל לא יהיה בו רק גואלי הדם יתבעו ממנו נקמת דם הנשפך ע"י הפקיד שיבערנו מן העולם וע"י זה יגדרו הפרצי' ויתקד' שם שמים וכל ישראל יהיו נקיים. ואתם מעלתכ' ממכם יתד ממכם פינה. במדע חכמה ובינה. תשקלו באזני שכליכם הדרך היותר נכון. ומה שנראה לע"ד מצד הדין כתבתי ושלום למעלתכם ולכל דייני ישראל. נאם מאיר בן מהר"ר גדלי"ה ז"ל ה"ה חתם המל"ך הגאון מהרר"יץ כ"ץ ז"ל ה"ה. 

שו"ת מהר"ם מלובלין סימן קלט 
=========================== 
אדברה נא שלום אל אהו' מחותני ר"ג ור"מ נ"י פ"ה האלוף המרומם מהר"ר אבא הלוי יצ"ו. ולכל המסתופפים בצל מעלתו שלום. על דבר אשר נדרשתי ממכ"ת על המעשה שהיה כך היה שנער אחד כבן ט"ו שנים ויותר היה לו טבעת אחת בידו והיה אומר מי זה אשר יחפוץ הטבעת. והיתה שם נערה אחת כבת י"ב שנים ושני חדשים ואמרה תן אותו לי ודחף הטבעת באצבעה ואמר הרי את מקודשת לי. והלכה לה. והיה שם שני נערים ואמרו לה מה את עושה הרי את מקודשת לו אז החזירה לו הטבעת. ובעת ההיא לא היה אביה ואמה בבית ונשאל כ"ת על זה אם היא צריכה גט או לא. ואמר כ"ת שלפי הנראה אין ממש בקדושין אלו מטעם שהרי ברור בגמ' שאין בין נערות לבגרות אלא ששה חדשים אחר שיולדו בה הסימנים וצוה כ"ת לבדוק הנערה אם יש לה סימנים. ונבדקה ע"פ נשים ולא נמצא לה שום סימן ולא גומא. ואמר כ"ת שנראה לך שאשה נאמנת בבדיקה זו דהלכה כת"ק בין לקולא בין לחומרא וכמדומה שכ"כ הרמב"ם כשבודקים הבת בודקים ע"פ נשים עכ"ל כ"ת: 

תשובה הנה אהו' הגם שלעת עתה קלני מראשי קלני מזרועי שחולשת הקדחת ל"ע גברה עלי. מ"מ לאהבת כ"ת נתאזרתי להשיב על דברי כ"ת אך לא באריכות כאשר הורגלתי כי אם בקוצר מופלג. ואומר שהנראה לע"ד שחוששני לנערה זו שהיא צריכה גט. שמה שכתב כ"ת שנבדקה עפ"י נשים ולא מצאו לה סימנין וא"כ דעת כ"ת נוטה שיש לסמוך עליהם להחזיק' בקטנה שאין ממש בקידושיה. לא כן מחשבותי כי המעיין בשיטת ההלכה דפרק בא סימן דף מ"ח בברייתא ובגמרא בפלוגתא דת"ק ור"י ור"ש ימצא דלא פליגי שם אלא בבדיקה דתוך הפרק דת"ק קאמר סתמא כל הנבדקות נבדקות ע"פ נשים וכו' ר' יהודה אומר לפני הפרק ולאחר הפרק נשים בודקות אותן תוך הפרק אין נשים בודקות אותן שאין משיאין ספקות על פי נשים ר"ש אומר אף תוך הפרק נשים בודקות אותן. ונאמנת אשה להחמיר ולא להקל כיצד גדולה היא שלא תמאן קטנה היא שלא תחלוץ. אבל אינה נאמנת לומר קטנה היא שתמאן וגדולה היא שתחלוץ. ופריך בגמרא אמר מר ר"י אומר לפני הפרק ואחר הפרק נשים בודקות בשלמא לפני הפרק בעי בדיקה דאי משתכחי לאחר הפרק שומא נינהו. אלא לאחר הפרק למה לי בדיקה והאמר רבא קטנה שהגיע לכלל שנותיה אינה צריכה בדיקה חזקה הביאה סימנין. כי אמר רבא חזקה למיאון אבל לחליצה בעי בדיקה. תוך הפרק אין הנשים בודקות אותן קסבר תוך הפרק כלאחר הפרק ולאחר הפרק דאיכא חזקה דרבא סמכינן אנשים ובדקי. תוך הפרק דליכא חזקה דרבא לא סמכינן אנשים ולא בדקי. ופרש"י בדברי ר"י לפני הפרק קודם עונת נדרים שאפילו הביא שומא נינהו וקטנה היא. נשים בודקות אותן. דבין אמרו איתינהו ובין אמרו ליתינהו בקטנה מחזיקין להו ולאו עלייהו סמכינן ובדיקתן מהני דאי משתכחי הנהו גופייהו לאחר הפרק שומא נינהו וכו' ולאחר הפרק נמי אי אמרי איתינהו מהימני וחלצה דהא אורחא הוי למיהוי לה ואי אמרי ליתינהו לא ממאנת דחיישינן שמא נשרו הלכך אנשים לא סמכינן. ר"ל ולכך נשים בודקות דליכא למיחש למידי דהא לאו עלייהו סמכינן. תוך הפרק דמסתמא לאו גדולה היא ואי משתכחי מחזקינן לה בגדולה אין נשים בודקות אותן שאין נשים כדאי לסמוך להשיא ספקות על פיהן ולומר גדולה היא שתחלוץ דס"ל לר' יהודה הביא סימנין תוך הפרק סימן הוא כלאחר הפרק והלכך לא מהימנן והכי מפרשים לה לקמן. ובגמרא פי' ג"כ רש"י כי אמרינן חזקה למיאון להחמיר שלא תמאן אבל לחליצה בעי בדיקה ואשה נאמנת עליהם הואיל ואחר הפרק הוה ואורחא למיהוי לה כדאמרי' לקמן דאיכא חזקה דרבא סמכינן אנשים. תוך הפרק כלאחר הפרק דמי להכי לא מהימני דקסבר ר"י דתוך הפרק אם הביאה אמרינן סימנין הם וגדולה היא ואתו למשרי דלאו אורחא על פי נשים דלא כהלכתא דאע"ג דנאמנות הן לאחר הפרק התם הוא דאיכא חזקה דרבא וכו' ור' שמעון סבר תוך הפרק כלפני הפרק ושומא נינהו הלכך בודקות דלאו עלייהו סמכינן לומר גדולה היא או קטנה היא ולהכי הוא דמהני דאי משתכחי לאחר הפרק שומא נינהו עכ"ל רש"י. והארכתי להעתיק לשונו כדי שיתבאר בהדיא שאליבא דכ"ע אין הנשים נאמנות בבדיקתן לסמוך עלייהו להקל אלא היכי דאיכא חזקה דרבא ולכך אנן סומכים עלייהו כשבודקות ואומרות שיש להם סימנים אבל לסמוך עלייהו במקום שאין לנו חזקה ליכא למ"ד ולא פליגי ר"י ור"ש אלא שר"י סבר דאם נמצא להם סימנין תוך הפרק ע"י עדים כשרים מחזקינן לה בגדולה. ולכך אין הנשים בודקו' תוך הפרק פן יבאו לטעות לסמוך עלייהו כשיאמרו שיש לה סימנים ותחלוץ על פיהן. ור"ש ס"ל דתוך הפרק אפי' נמצא להם סימנין ע"י כשרים שומא נינהו ואין בודקות אותן תוך הפרק אלא כדי להחמיר שאם ימצאו אותן סימנין לאחר הפרק שומא הן ולכך סבירא ליה לר"ש דמה בכך אם נשים בודקות תוך הפרק כיון דליכא למיחש שיבאו לסמוך עליהן להקל. ובלאחר הפרק לא פליגי ת"ק ור"י דנשים בודקות אותן דאם יאמרו יש לה סימנין שפיר יש לנו לסמוך עליהו אפילו להקל משום חזקה דרבא. ואם יאמרו דאין לה סימנין לא נסמוך עליהן בשום דבר להקל שאם תבא למאן חיישינן שמא נשרו. דהא אפילו כשהיתה נבדקת על ידי כשרים ואמרו שאין לה סימנין אין מחזיקין אותה בקטנה להקל שתמאן דקיימא לן כמ"ד דחיישינן שמא נשרו בפרק יוצא דופן דף מ"ו. אלא דבזה מחלק הרי"ף והרא"ש דאם נתקדשה בקטנות דהיינו תוך הפרק ולא בעל לאחר זמן דהוי קדושין דרבנן לא חיישינן שמא נשרו וסמכינן אבדיקותיהן שתמאן כשלא ימצאו לה סימנים אפילו לאחר הפרק והיינו הא דקיימא לן כרב נחמן דבודקין למיאונין. אבל אם בעל לאחר זמן דאז הוו קדושין דאורייתא אם הוו לה סימנין אפילו נבדקה ולא מצאו לה סימנין לא תמאן דחיישינן שמא נשרו דחזקה שהביאה סימנין. זהו העולה מדברי הרי"ף והרא"ש. כלל העולה דלא סמכינן אבדיקת נשים כלל להקל אלא היכי דאית לן חזקה דהיינו לאחר י"ב שנה אז נאמנות לומר שיש לה סימנין לחלוץ משום דחזקה דהביאה סימנין ואף בזה לחד שינוייא בגמרא פליג על זה רבי שמעון דלא סבירא ליה חזקה דרבא והא דקתני ונאמנת אשה להחמיר ולא להקל כיצד וכו' ר"ש קאמר לה ובלאחר הפרק דאפי' בלאחר הפרק לית ליה חזקה דרבא ולא סמכינן אנשים להקל לחלוץ כשאמרו הנשים דיש לה סימנין. אלא שבזה פסקו הרי"ף והרא"ש דבהא קיימא לן כר' יהודה ואית לן חזקה דרבא. דר' יהודה ור' שמעון הלכה כרבי יהודה ולכך סמכינן אנשים כשבודקות לאחר הפרק ואומרות שיש לה סימנין משום חזקה דרבא אבל בתוך הפרק אין הלכה כר' יהודה אלא כר"ש דקיימא לן תוך הפרק כלפני הפרק. א"כ לא אשכחן לפי שיטת ההלכה דסמכינן אנשים אלא כשאומרות שהביאה סימנין לאחר י"ב אז סומכין עליהן אפילו להקל דהיינו לחלוץ. אבל כשאומרות לא הביאה לא סמכינן עליהן להקל דהיינו למאן במקום שיש חשש קדושין דאורייתא. ועל כרחך צריך לפרש דהא דקתני רישא דברייתא כל הנבדקות נבדקות ע"פ נשים. לא איירי אלא כשהן בודקות אותה לאחר י"ב ואומרות שיש לה סימנין אז סומכין על הנשים ומחזיקין אותה לגדולה לחלוץ משום חזקה דרבא וגם לענין שלא תמאן ובזה לא פליג ר' יהודה אלא ר"ש פליג עלה לחד לישנא דבגמרא ולא סבירא ליה חזקה דרבא ולדידיה אף לאחר הפרק אין הנשים נאמנות להקל ולומר יש לה סימנין גדולה היא לחלוץ כי אם גדולה היא שלא תמאן. וכן כתב הרי"ף בפרק ב"ש ביבמות בההוא פיסקא דפסק דהלכה כר' יהודה דאית לן חזקה דרבא כתב וז"ל וכיון דרבי יהודה אית ליה חזקה דרבא הלכתא היא דר' יהודה ור"ש הלכה כר' יהודה וכל שכן דסתם מתניתין ור"א ור' ישמעאל ור' יהודה כולהו קיימי בחדא שיטתא וס"ל דלאחר הפרק נשים בודקות אותן דאיכא חזקה דרבא והוי ליה ר"ש יחיד אצל רבים וכו' עכ"ל ע"ש. וכל זה לא כתב הרי"ף אלא אליבא דלישנא בתרא דגמרא דאמרה דסיפא דברייתא דקתני נשים נאמנות להחמיר ולא להקל ר"ש קתני לה ואלאחר הפרק אבל ללישנא קמא דאמר דקאי אתוך הפרק ור' יהודה קתני לה בלאחר הפרק מודה ר"ש דנשים נאמנות להקל כשהן אומרות שיש לה סימנין ואתיא רישא דברייתא ככ"ע. אבל אי אפשר לפרש דת"ק סבירא ליה דבלאחר הפרק כשאומרות שאין לה סימנין נאמנות הנשים להקל להחזיקה לקטנה למיאון דהא ליכא למ"ד דהא אפילו בעדים כשרים לא סמכינן עלייהו דהא איפסקא הלכתא דחיישינן שמא נשרו וכן פסק הרי"ף וכל הפוסקים כשיש חשש קדושין דאורייתא כדלעיל. ואחר שכתבתי זה מצאתי שכתב ג"כ הסמ"ג עשין י' בשם רבי אלחנן דהא דאמר בפרק בא סימן לאחר הפרק נשים בודקות אותה היינו להחזיקה בגדולה אבל להחזיקה בקטנה להקל אינן נאמנות דכיון שהגיע לכלל שנותיה חזקה הביאה סימנין ולא תמאן עכ"ל. ולא ידעתי למה הוצרך לכתוב זה בשם ר' אלחנן דהא מבואר הוא בהדיא מתוך הסוגיא כמו שכתבתי: 

וא"כ הא דנמצא שכתב הרמב"ם בפרק ב' דהלכות אישות וז"ל כשבודקין הבת בין בתוך הזמן שהוא כל שנת י"ב בין קודם זמן זה בין לאחר הזמן בודקין ע"פ נשים כשרות ונאמנות ואפי' אשה אחת בודקה ושומעין לה אם הביאה ואם לא הביאה עכ"ל. א"א לפרש דבריו אלא בענין שכתבתי דאחר הפרק דהיינו י"ב שנים ויום אחד דאיכא חזקה נאמנות כשאומרות הביאה אפי' להקל דהיינו לחלוץ ואם אומרות לא הביאה אין לפרש דבריו שפסק שיהיו נאמנות לאחר הפרק להקל להחזיקה בקטנה למיאון הא קי"ל דחיישינן שמא נשרו והרמב"ם גופיה סבירא ליה כן שהרי כתב בפרק י"א מהלכות גירושין וז"ל הרי שנבדקה ולא מצאו לה סימנין הואיל ונבעלה אחר שהגיע' לזמן לסימנין חוששין שמא הביאה ונשרו וכו' עכ"ל ואפשר להיכי שלא נבעלה קאמר דנאמנות שלא הביאה וגם לענין חליצה להחמיר שלא תחלוץ. גם בתוך הפרק או קודם הפרק לא אשכחן שיהיו נאמנות לומר הביאה להקל להחזיקה בגדולה לענין חליצה דהא קיימא לן דשומא נינהו אפי' בתוך הזמן דק"ל תוך הזמן כלפני הזמן ואפי' לר' יהודה דאמר תוך הפרק הוי סימנין הא ס"ל דאין נשים בודקות אותה וגם לענין מיאון אין נפקותא בבדיקה דהא בלאו הכי מחזקינן אותה בקטנה. אם לא שנפרש דבריו אליבא דר' יהודה לענין להחזיקה בגדולה כשאומרות שהביאה בתוך הפרק ולהחמיר עליה שלא תמאן ולרבי שמעון להחמיר באם חזינן סימנין אלו לאחר הפרק אמרינן שומא נינהו. על הדרך הזה צריכים אנו לפרש דברי הרמב"ם. ומזה יתבאר לך שמה שכתב הרב המגיד על דברי הרמב"ם וז"ל בפרק בא סימן ת"ר וכו' ר"א אומר כל הנבדקות נבדקות ע"פ נשים וכו' וכן היה ר"א מוסר לאשתו ורבי ישמעאל מוסר לאמו ופסק רבינו הלכה כמותו ויש תנאים אחרים חולקין בברייתא וכפסק זה נראה מן ההלכות וכו' עכ"ל אינו מדוקדק' שהוא הבין שת"ק דברייתא ס"ל דנשים נאמנות בכל ענין וזה אינו. גם מה שכתב וכפסק זה נראה מן ההלכות דר"ל הלכות הרי"ף גם זה אינו מדוקדקת. גם מה שכתב שם הכסף משנה על דברי הרמב"ם וז"ל כתב הרמ"ך לא נהירא שיהיו הנשים נאמנות תוך הזמן דרבי יהודה ור"ש הלכה כרבי יהודה דהתורה לא האמינה אשה לעדות אבל לאחר זמן כיון דמסייע חזקה דרבא חזקה הביאה סימנין האשה נאמנת וכן פסק הרי"ף וצריך עיון מה שפסק בזה הרב עכ"ל. לא ירדתי לסוף דעתו דמשמע מדבריו שהוא מפרש דהרמב"ם פוסק הלכה כר"ש שנאמנת אשה אפי' בתוך הזמן דליכא חזקה אפי' הכי נאמנת לומר שהביאה סימנין. וזה דבר שלא נמצא כלל בגמרא. אלא דאדרבא דר"ש מחמיר טפי דסבירא ליה דבתוך הזמן אפילו נמצא לה סימנין על ידי עדים כשרים שומא נינהו ורבי יהודה סבירא ליה דאם נמצאו לה סימנין ע"י כשרים הוו סימנין אבל נשים אין נאמנות כיון דאין כאן חזקה כדאיתא בהדיא בגמרא. וא"כ יצא לנו מכל זה פסק ההלכה כיון שהוכחנו וביררנו שאליבא דכ"ע אין הנשים נאמנות כשבודקות לאחר הפרק לומר שאין לה סימנין לסמוך עליהן להחזיקה בקטנה כדי שתמאן היכי דאיכא חשש קדושין דאורייתא כגון שבא עליה לאחר י"ב שנים ולא מבעיא דאין סומכין על נשים אלא אפילו אם עדים כשרים לא מצאו לה סימנין חיישינן שמא נשרו ולא מחזקינן אותה בקטנה וא"כ הוא הדין דלענין קדושין נמי אם נערה בת י"ב שנים ויום אחד קבלה קדושין דאיכא חשש קדושין דאורייתא ונבדקה ע"י נשים נאמנות לומר שהביאה סימנין משום דהא לא להקל אתו אלא להחמיר. ועוד דשפיר דנאמנות דהא איכא גם כן חזקה דרבא ונאמנות לומר גדולה היא להצריכה גט. אבל כשבדקוה לאחר י"ב שנים ויום אחד ואומרות שלא הביאה אי אפשר להאמינן נגד החזקה ולהקל להחזיקה בקטנה ושלא יהא ממש בקדושיה לפוטרה מן הגט או כדי שתוכל למאן דהא בזה ליכא למ"ד ואפילו אם אמרו עדים כשרים כן אין סומכין עליהם להקל דק"ל דחיישינן שמא נשרו. ומטעם זה הוא מבואר בפוסקים בדיני חליצה דעל השני' של החליצה צריכים עדים כשרים ועל הסימנין נאמנות הנשים לומר שהביאה סימנין וחולצין ע"פ נשים שבודקות דכיון שיש עדים כשרים על השנים איכא חזקה דרבא ואין בעדותן אלא גילוי מילתא בעלמא אבל על השנים אין סומכין עליהן להקל לחלוץ ע"פ נשים שמחזיקין אותה בגדולה. והארכתי בכל זה לפי שראיתי שיש מקום לטעות בלשון הב"י שכתב בטור אבן העזר סימן קנ"ה על הטור שכתב ואפי' נשים נאמנות לומר שהביאה שתי שערות אחר י"ב. וכתב הב"י על זה וז"ל פלוגתא דתנאי בפרק בא סימן ופסק הרא"ש כמ"ד דנבדקת ע"פ נשים בין להקל בין להחמיר וכן פסק הרמב"ם בפרק ב' דהלכות אישות וכו' עד בין הביאה בין לא הביאה עכ"ל. והנך רואה דהא ביררנו שאין הדברים כמו שכתב הוא וגם לא נמצא כלל בדברי הרא"ש שכתב לשון זה. וכן יש לטעות בדברי הרמ"א בהגהותיו שם בסימן קנ"ה גם בסימן קס"ו ואפשר שיכשלו בלשונם בדור הזה להקל באיסור אשת איש החמורה ח"ו: 

ואם יטעון הטוען דבנדון דידן נימא נהי דלא מהימני נשים להחזיקה בקטנה משום דהוה נגד החזקה דרבא דכשהגיע לכלל שנותיה חזקה הביאה סימנין. אבל נאמין להנשים דעל כל פנים דאינה בוגרת דבתוך ששה חדשים היא בחזקת שאינה בוגרת אלא נערה ובנערה פליגי ר"י ור"ל בריש פרק האיש מקדש וק"ל כרבי יוחנן דבקדושין אביה דוקא ולא היא וכן כתב הרמב"ם פרק ג' מהלכות אישות נתקדשה קודם שתבגר שלא לדעת אביה אינה מקודשת וכן הטור א"ה סימן ל"ז. אף אני אומר לו דגם זה אינו דעל כרחך הא דאמרו חכמים אין בין נערות לבגרות אלא ששה חדשים היינו דלאחר ששה חדשים ודאי בגרה ולא משתהו הסימנין לבא ביותר מששה חדשים. אבל מכל מקום אם באו סימני בגרות בתוך הששה חדשים בוגרת מעליא היא כמבואר בהדיא מתוך אותה סוגייא דבפרק י' יוחסין דאתמר קדשה אביה בדרך וקדשה עצמה בעיר והרי היא בוגרת דפליגי בה רב ושמואל דמוכחא הסוגיא דבתוך ששה לכ"ע צריכה גט משניהם. וכן פסקו כל הפוסקים. א"כ מבואר בהדיא שאם נמצא לה סימני בגרות בתוך ששה היא בוגרת. וכן פרש"י אהא דאמר התם אימת אלימא בתוך ששה חדשים וכו' ופרש"י בתוך ששה חדשים שבין נערות לבגרות דאמרינן אין בין נערות לבגרות אלא ששה חדשים בלבד כשהביאה סימני נערות אינה שוהה להיות בוגרת אלא ששה חדשים ופעמים שהיא ממהרת לבגור וסימניה ניכרים בדדיה וכו'. ומה שכתב רבינו ירוחם והביאו הב"י שם סימן ל"ז דלפי גירסת הרי"ף ורש"י אם הביאה סימני בגרות תוך ששה חדשים הרי היא בוגרת. ולפי גירסת התוס' עדיין היא נערה עכ"ל. לא ידעתי מאין לו זה כי לא נמצא בגמרא ובתוספות שם שיש להם גירסא אחרת מרש"י ורי"ף. וכיון שזכינו לכך שבתוך ששה חדשים נמי אם נמצאו לה סימני בגרות הוי בוגרת א"כ נדקדק ונכריח מתוך הסוגיא דבפרק בא סימן שהבאתי לעיל דקאמר התם ונאמנת אשה להחמיר אבל לא להקל וכו' מאן קתני לה איבעית אימא רבי יהודה ואתוך הפרק. ופרש"י איבעית אימא רבי יהודה ואתוך הפרק דקאמר אין הנשים בודקות אותה דתוך הפרק כלאחר הפרק דמי ואי לא בדקי שפיר אתו למימר אקטנה דגדולה היא וקא משמע לן דלהחמיר מהימני וכו' עכ"ל והשתא מדרבי יהודה בתוך הפרק דסימני נערות נשמע לדידן בתוך ששה חדשים לסימני בגרות דהא חזינן לרב יהודה דאית ליה דאם נמצאו לה סימנין הויא לה גדולה ואין סומכין אבדיקת נשים משום דליכא חזקה דרבא כדאמר שם לעיל מיניה ומשום הכי קאמר השתא דלרב יהודה בתוך הפרק נאמנות הנשים להחמיר ולא להקל כיצד גדולה היא שלא תמאן קטנה היא שלא תחלוץ אבל אין נאמנות לומר גדולה היא שתחלוץ קטנה היא שתמאן וכשאומרת קטנה היא שתמאן היינו כשבודקות בתוך הפרק ואומרות שאין לה סימנין. וא"כ אין סומכין אאשה אף על פי שבתוך הפרק אינה בחזקה שהביאה סימנין אפי' הכי כיון  שראויה להביא סימנין ולהיות גדולה לרבי יהודה. לא סמכינן אנשים שאמרו קטנה היא שתמאן ותצא בלא גט. הוא הדין נמי לדידן בתוך ששה חדשים של בוגרת אף על גב שאינה בחזקת שהביאה סימני בגרות כיון שראויה להביא סימני בגרות וליחשב בגרות אין סומכין אנשים שאומרות שלא מצאה לה סימני בגרות שלא להחזיקה לבוגרת לענין שאם קבלה קדושיה בלא דעת אביה שתצא בלא גט. וזו היא ראיה נכונה ואמתית לא יכחישנה כי אם הפתי והמתעקש: 

ועוד יש להצריכה גט בנדון דידן מטעם אחר דאע"ג דבדקו אותה ולא מצאו לה שערות ולא גומות הלא כתב הסמ"ג בשם ספר התרומות וז"ל שאם בדקו ולא מצאו אינה ממאנ' משום דפסקינן בפרק בא סימן כרב מלכיו גומות אף ע"פ שאין שערות ומי יוכל להבחין דבר זה שלא יהא שם גומות לכך אינה ממאנת משהגיע' לכלל שנים. ועוד אמרי' בפרק בא סימן דאפילו אחד בגבה וא' בכריסה ואי אפשר לעמוד על זה וכו'. וכן פסק ר"ת בספר הישר עכ"ל. וא"כ נראה שהוא הדין לענין קדושין אין לסמוך על שלא נמצאו לה סימנין והואיל וזכינו לדין שבנדון דידן אין לסמוך על האומרות שלא היו לה סימני נערות יש לחוש ג"כ שהיו לה סימני בגרות למטה או למעלה כיון דכבר הגיעה הבתולה לי"ב שנים ושני חדשים דגם אם הביאה סימני בגרות בתוך ששה חדשים הויא בוגרת כאשר נתבאר למעלה וא"כ אף על פי שנתקדשה בלא דעת אביה קדושיה קדושין. ולא נצטרך עתה  להכניס ראשינו באותן דינין דפרק האיש מקדש קטנה שנתקדשה שלא לדעת אביה דאמר שמואל צריכה גט וצריכה מיאון דשמא נתרצה אביה וכו' דהא קיימא נערה זו בדרבה מינה מחמת כל הני טעמים שכתבנו להצריכה גט: 

ועדיין יש לבעל דין פתחון פה בנדון דידן לומר דכיון שמיד שאמרו הנערים להבתולה מה את עושה הרי את מקודשת לו החזירה לו הטבעת. יש לדמותו להא דתניא פרק קמא דקדושין ת"ר התקדשי לי במנה נטלתו וזרקתו לים וכו' דאינה מקודשת ואיתא בגמר' דלא מבעיא קאמר לא מבעיא שדתינהו קמיה דלא הוו קדושין אלא אפי' זרקתו לים כו' ע"ש וכן פסקו הפוסקים וכן הטור א"ה סי' ל' כתב או אפילו שלא לדבר האבד אלא זרקתו לפניו אינה מקודשת שזה מוכיח שאינו חפצה בקדושיו עכ"ל. אכן אין לסמוך על זה להקל שהרי בנדון דידן לא זרקה הטבעת תכף ששמעה שאמר הרי את מקודשת לי אלא הלכה לה עד שאחר כך אמרו לה הנערים מה את עושה וכו' וא"כ שמא מתחלה נתרצית לקדושיו אלא שאח"כ כשאמרו לה הנערים כן חזרה בה וכתוב בתשובת מיימון סוף ספר נשים וז"ל דכשנתרצית מתחלה אף על גב דתוך כדי דבור לקבלתה שדתינהו. בקדושין משום חומרא דאשת איש ק"ל תוך כדי דבור לאו כדיבור דמי וכו' ואף על גב דאמר' בלבי לא היה אלא לשחוק ומעולם לא נתרציתי לו דברים שבלב נינהו ואינן דברים. ואף על גב דאיכא למימר דאנן סהדי דלא נתכוונה אלא להתלוצץ. גבי קדושין משום חומרא דאשת איש לא נסמוך על אומדן דעתן לומר לא היה בלבה כך ודאי וליכא אומדן דעתן דמוכח כיון דאיכא נמי למימר אתתא בכל דהו ניחא לה עכ"ל. וא"כ הוא הדין בנדון דידן יש להחמיר מטעם זה ואף על גב דאיכא למימר דאנן סהדי דהא דקבלה הנערה הטבעת והלכה לה משום דלא הבינה  דמה שאמר לה הרי את מקודשת לי שהוא לשון קדושין ותכף שאמרו לה הנערים שהוא לשון קדושין והיא תהיה מקודשת לו החזירה לו הטבעת הלא כבר כתב בתשובה הנ"ל דמשום חומרא דאשת איש אין לסמוך על אומדן דעתן וכו' דהא בנדון דידן נמי ליכא אומדן דעתן דמוכח ואף על גב דכתוב בתשובת מיימון השייכים לספר נשים סי' ג' במעשה בראובן ששלח שליח  לקדש לו אשה ובשעת נתינת הקדושין ליד האשה אמר השליח הרי את מקודשת לי וכששמעו העדים כן אמרו לו למה לא אמרת לראובן ואמר השליח שטעה. והאריך להתיר האשה בלא גט מן השליח מטעם דעד אחד נאמן באיסורים ע"ש וכתב בסוף דבריו ועוד אפילו הוא נתכוין לקדשה לו במה שאמר מקודשת לי נשיילה לדידה אם היא נתרצית לקדש לו וכו' והאי דשתקת משום דלא ידעה מאי קאמר כי לא הבינה לשון הקדש נהימנה וכו' ע"ש. כד מעיינת באותה תשובה תמצא דלא על סברא זו לחוד סמיך להתירה בלא גט כי לא עשה סברא זו אלא סניף לסברות אחרות אבל על סברא אחת לחוד אין נראה להתיר עד כה דברתי וכתבתי מה שנראה לע"ד על פי הדין ומרוב הטרדה ותהפוכות ממקרי ילדי הזמניי דעדו עלי כעת בעו"ה קצרתי למכ"ת ושלום על דייני ישראל. נאם מאיר בן מהר"ר גדלי"ה ז"ל ה"ה חתן המל"ך הגאון מהררי"ץ כ"ץ זלה"ה: 

שו"ת מהר"ם מלובלין סימן קמ 
========================== 
כבוד איש חי ורב פעלים מקבציאל מחותני ר"ג ור"מ ואב"ד האלוף המרומם מהר"ר אבא סג"ל יצ"ו ולכל המסתופפים בצלך שלום על דבר קידושי הבתולה הלא כבר הארכתי בתשובתי ע"פ הדין שהנראה בעיני שאין לפוטרה בלא גט ובדברי הראשונים אני עומד דכי היכי דלא סמכינן אבדיקת נשים בתוך הפרק לרבי יהודה האומרות קטנה היא שתמאן כיון שאם נמצאים לה סימנים היתה גדולה ה"נ לענין בגרות בתוך ו' חדשים אחר י"ב שנים כיון שאם נמצאים לה סימני בגרות בתוך ו' הויא בוגרת כדמוכח הסוגיא דפרק י' יוחסין שנכתוב בסמוך כך אין לסמוך אבדיקת נשים שאומרות שאין לה סימנים לפוטרה בלא גט כשקבלה קדושין בלא אביה דלא סמכי' אבדיקת נשים להקל אלא אחר י"ב שנים לומר גדולה היא שתחלוץ משום דאית לן חזקה דרבא כדמוכח פרק בא סימן כאשר הוכחתי וביררתי בתשובתי הראשונה. ומ"ש כ"ת להקל ולומר דכי היכי דסמכינן אבדיקת נשים לאחר י"ב כשאומרות גדולה היא שתחלוץ משום דסמכינן אחזקה דרבא דאמר קטנה שהגיע' לכלל שנותיה אינה צריכה בדיקה חזקה הביאה סימנין ומסקינן כי אמר רבא למיאון אבל לחליצה בעי בדיקה ואשה נאמנת עליה. ה"נ סמכינן בנערה בת י"ב שנה בתוך הששה חדשים שבין נערות לבגרות וקדשה עצמה ונבדקה ע"פ נשים ואומרות שאין לה סימנים דסמכינן אנשים לפוטרה בלא גט משום חזקת נערות. ורצה מכ"ת לסמוך להקל על אותה הסוגיא דקדושין פרק י' יוחסין דאתמר קדשה אביה בדרך וקדשה עצמה בעיר והרי היא בוגרת רב אומר הרי היא בוגרת לפנינו ושמואל אמר חיישינ' לקידושי שניהם ופריך בגמרא אימת אלימא בתוך ששה בהא נימא רב הרי היא בוגרת לפנינו השתא הוא דבגרה ופרש"י אי נימא בתוך ו' חדשים שבין נערות לבגרות דאמרינן אין בין נערות לבגרות וכו' כשהביאה סימני נערות אינה שוהה להיות בוגרת אלא ששה חדשים ופעמים שהוא ממהרת לבגור וכו' בהא אמר רב הרי היא בוגרת לפנינו הא כל אותן ששה חדשים בחזקת נערה היא עד שנכיר בסימני בגרותיה וכי בדקנוה בפניא ואשתכח בוגרת מי יימר דמצפר' נמי בוגרת היא ודלמא השתא היא דבגרה עכ"ל. ועלה על דעתך לפרש לשון רש"י הא כל אותן ששה חדשים בחזקת נערה היא לומר שהיא ג"כ חזקה שבודאי לא הביאה סימני בגרות כמו חזקה דרבא לענין סימנין לאחר י"ב שנים ולהקל לסמוך אבדיקת נשים שאומרות שאינה בוגרת. אבל לי נראה דאין לסמוך על זה כלל דהתם קאמר רבא בפירוש קטנה שהגיע' לכלל שנותיה אינה צריכה בדיקה חזקה הביאה סימנין ר"ל שאנו תולין שבודאי הביאה סימנין משום דלא שכיח כלל שתגיע לכלל שנותיה ולא תביא סימנין ולכך כשהיא נבדקת על פי נשים נאמנות לומר שהביאה סימנין אפי' לחלוץ שהיא קולא משום דלא מקרי אלא גילוי מילתא כשיש עדים כשרים על השנים. אבל לענין בגרות בתוך ששה חדשים דפעמים ג"כ שהיא ממהרת לבגור כמו שפרש"י בעצמו מאן לימא לן לסמוך אבדיקת נשים שאומרות שאינה בוגרת להקל לפוטרה בלא גט כשקבלה קדושין דהא התם ליכא חזקה כזו דהא דכתב רש"י שכל אותן הו' חדשים בחזקת נערה היא אין כוונתו בלשון זה לומר שבודאי שלא נעשית בוגרת שהיא חזקה גמורה. אלא כלומר שבשביל שהיתה מתחלה נערה עדין היא עומדת בחזקתה הראשונה דוגמת מה שאמר שם בגמרא העמד מקוה על חזקתו והשתא הוא דחסר. וכן נראה בהדיא מדברי התוספות שם ד"ה ושמואל מ"ש ממקוה דמדמי התספות חזקת דנערות לחזקת המקוה שלא שייך לומר שחזקה הוא שהמקוה אינה נחסרת וגם בגמרא לא פריך להקל. אלא הכי פריך בגמ' בהאי נימא רב וכו' שהרי ראוי הוא להחמיר לחוש גם לקדושי אביה ולא להקל שלא לחוש לקדושי האב כלל. וזה הוא פי' דחזקת נערות שכתב רש"י וא"כ חזקה כזו שייכא נמי גבי בסוף הפרק לר' יהודה דהא התם נמי נוכל לומר שנעמידה על חזקתה הראשונה שהיתה קטנה עד הנה ואפילו הכי אמרינן כיון דאם הביאה סימנין בתוך הפרק הם סימנין מעליא לרבי יהודה כמו לאחר הפרק לכך אין סומכין אבדיקת נשים לומר קטנה היא שתמאן. וא"כ הוא הדין חזקת דנערות בתוך ששה חדשים דאין סומכין אבדיקת נשים לומר שהיא נערה ואינה בוגרת. ואין לדמות לחזקת דרבא לענין סימנין לאחר י"ב שנים דהתם הוי חזקה שכבר הביאה סימני נערות דוגמת מה דאמרינן לאחר ששה חדשים לענין סימני בגרות אלא שחזקה דרבא אינה גדולה כל כך דהא פליגי בה ר"ש ור"י וקיימא לן כר"י דסמכינן אחזקת דרבא בבדיקת נשים לכך סמכינן אבדיקת נשים בלאחר י"ב שנים לומר גדולה היא שתחלוץ. וזה נראה לי ברור. ומה שדקדקת מדאמר ר' יוחנן בפ' האיש מקדש אביה [ולא היא] ולא שמעינן דצריכה בדיקה גם לא אישתמוט שום אחד מהפוסקים דצריכה בדיקה וכו' לא ידעתי מה נסתפק לכ"ת וכי יעלה על הדעת דהיכי שנתקדשה הנערה לאחר שהיא ראויה להביא סימני בגרות להקל שתהא פטורה בלא גט בלא בדיקה דהא אפילו בחזקת דרבא אמרינן כי קאמר רבא חזקה הביאה סימנין למיאון. פירוש לחומרא אבל לחליצה דהיינו לקולא לא. וכל שכן בהאי חזקה די' יוחסין דקידשה עצמה בעיר והרי היא בוגרת פירוש רש"י בדקנוה לדעת אם יצא' מרשות אביה להיות קדושיה קדושין. ובעי לאוקמא בגמרא בתוך ששה. דפשיטא דהיכי דנעשה מעשה של קדושין צריכה בדיקה אם קדושיה קדושין או לא: 

ובאמת נראה לי דבזמן הזה אפילו אעדים כשרים אין לסמוך להקל כשאומרים אין לה סימנין כי אין אנו בקיאין בזה לומר שאין כאן סימנין. דשתי שערות חיישינן שמא נשרו או אולי הם קטנים שאין בהם כ"א כדי לכוף ראשן לעיקרן או שיש כאן גומות ואינן נראות וכשיש לה סימני נערות ראוייה היא ג"כ לסימני בגרות ובסימני בגרות אין אנו בקיאין כי שמא יש כאן אחת מהן כגון נתמעך הכף וכיוצא שאין מרגישין בזה. ואין לסמוך בזמן הזה להקל אלא כשאומרים שמצאו סימנין ריבוי שערות וכיוצא שאין להסתפק בו ולענין חליצה. אבל לסמוך עליהם להקל בזמן הזה בשאומרים שלא מצאו סימנים לא וכ"ש על נשים. ועל רבינו ירוחם שכתב שלגירסת התוס' אפי' הביאה סימני בגרות בתוך ששה חדשים עדין היא נערה אין לסמוך להקל. ומה שדקדק מכ"ת מדברי רש"י והתוספות אינם דברים ברורים ויש לי דרך אחרת בפירוש התוספות אבל אין להאריך עתה בזה כי מי יקל ראשו להקל נגד גירסת הרי"ף ורש"י וכל יתר הפוסקי'. גם על יתר הדקדוקים שכתב מעלתך אין כדאי לסמוך להקל בדין אשת איש החמורה. ואי משום דהנער הלך לדרכו הלא עתה ביריד יערסל"ב בקלות יודע איו איפה הוא ויפטרנה בגט כשר. הנראה לע"ד כתבתי. כה דברי מחותנך אוהב נאמן דכ"ת דורש שלומך כל הימים הטרוד מאיר בן מהר"ר גדלי"ה זלה"ה חתן המל"ך הגאון מההרי"ץ כ"ץ זלה"ה: 

תם ונשלם שבח לאל בורא עולם 

שערי תשובה לא ננעלו. כי המפתח לפתחי תשובה מועילו. ואף כי חדל לעשות הפת"ח כתיקונו במפעלו. אשר עשה המסדר בהראשונים שצריך לשוטט בכל גבולו. כי לא נעשה כסדר הטורים. רק נפוצים ומפוזרים. אמנם באשר שכל המשנה. ידו על התחתונה. אמרתי לעשותו כבראשונה. להורות הדרך להורים ומורים. וכמאז כן עתה פתחו שערים: 


 *   *   *   *   *   *   *   *   *   *   *   *   *   * 
